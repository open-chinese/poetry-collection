[
    {
        "uuid": "b9775575b8a704955166520da6df3fa2",
        "title": "登闻鼓诗",
        "author": "毛滂",
        "content": "九重赤涂高如天，四海黔首纷于蝝。\n众蝝望天若无路，区区有意常能宣。\n乃知听卑四聪达，万里呻笑如邮传。\n朝阳门外登闻鼓，鼓下章飞如急雨。\n一声直堕勾陈中，谁言天门严九虎。\n江南小吏无技能，鼓间餬口何云补。\n仆饥马瘦晓徐行，官曹下马初无营。\n解衣小睡须臾散，鼓亦十日无一声。\n疑非官家设鼓意，细问乃復知人情。\n文昌相公眼如月，坐见万里分毫髪。\n苍生痛痒吾一身，与汝一家无楚越。\n有求径投家丈人，鼓面蛛尘寄萧兀。\n亦何道业冠皋夔，民得由之初不知。\n平生胸中医国法，尽变黄馘为秀眉。\n力进唐虞作元气，酲醲病酒何劳治。\n端知听讼破癥尔，洞见五藏聊决之。\n造化昇平唯一笔，弼成尧舜垂衣日。\n墨客诗人慕响来，朱草嘉禾时一出。\n登闻终日何所闻，但听清风颂声溢。\n江南小吏未归山，乞与居山相似閒。\n半饥终未免索米，饱饭亦復胜抱关。\n鼓稀有声吏窃食，愧此无用毛髪斑。",
        "dynasty": "宋",
        "collection_info": null
    },
    {
        "uuid": "52fcd8f49d373733df0989eb72e214de",
        "title": "隋堤写怀寄上右丞",
        "author": "毛滂",
        "content": "前年买符入函谷，归来柴车仍露宿。\n似闻石室陈圗书，敢累山公为题目。\n苍梧祗觉波浪高，尺泽那知鳞尾秃。\n已将倦翮谢风云，便拟閒身寄松竹。\n何庸復来良自嗤，聊当尔耳谁能卜。\n生长寒乡非挟炭，老去刚膓徒仰屋。\n此日可惜那敢轻，流年已徂无计逐。\n淮山可人长好色，随潮入落裁瞬息。\n隋堤官柳今许长，前年雪裏曾相识。\n尚有寒蜩抱残叶，晚风凄瑟真相逼。\n斜阳更在柁楼明，孤烟已转榆湾黑。\n浊流奔猛似欺人，前去高桅万牛力。\n但令寸进殊不恶，行或止之那可测。\n朝廷无阶亦何往，想见夔龙在君侧。\n取士端须拔十五，除吏何妨论八百。\n为郎二世疑有命，自着一生能几屐。\n定知此意不在多，久从笔研安能掷。\n太常掌故本下才，未怪间关难射策。\n仲翁陆陆元先售，却令小苑东门后。\n人生有志将毋同，异时善舞输长袖。\n此去谁家借蹇驴，偪仄终看饭山瘦。\n平生读书过百纸，本是烟波钓徒尔。\n笔床茶竈轻鼎钟，雨笠烟蓑傲朱紫。\n如今却着从事衫，犹喜无材堪鼓吏。\n自从束帯对小儿，久妨痛饮追名士。\n会须出处今勇决，进仍不合当休矣。\n试来乞公五十犗，投竿往觅任公子。\n岂特区区守鲋鲵，更与侯生向温水。",
        "dynasty": "宋",
        "collection_info": null
    },
    {
        "uuid": "1dd736fd181d239ef81d7ce0ff5b71f5",
        "title": "比得貍一枚所过輙馥然有香时时翳兰丛下而引其鼻若能自择其所处貍之族最多独牛尾食之可口江西亦呼为玉面然彼以甘肥遭烹而此独以能香为人所贵非众貍可望也为作此诗一首",
        "author": "毛滂",
        "content": "春山得貍躯胁细，苍头抱携香着袂。\n丛兰密处曲庇身，狐鼠何疑相睥睨。\n定非青丘阿紫家，恐是中台餐柏裔。\n太真妃子紫绣囊，一生长伴瑞龙香。\n石竹花开浴殿暖，何时馨郁栖珠珰。\n秖今弭耳空山内，时下山腰出云背。\n弄香浅草已袭人，试杂江蓠为君佩。\n儿童手摩初不恶，狐貍貎似安能辈。\n糟中玉面甘人颐，何食而肥蒸不悔。\n东堂老子有香缘，百和烟间回盻睐。\n相从真亦得所哉，便呼铜鸭为尔配。",
        "dynasty": "宋",
        "collection_info": null
    },
    {
        "uuid": "26c1908c542d074a2215c10dbde34071",
        "title": "和郭倅见寄",
        "author": "毛滂",
        "content": "折节何须万夫后，蟹螯居左杯居右。\n先生老丑谁使然，天孙安能司唾呕。\n尚无一字得三缣，何如卖之不龟手。\n与公正自一家人，公家日月余扃牖。\n每得新诗如见公，风流好在灵和柳。\n题舆那听仲举辞，宣室应怀贾生久。\n当年竹马定不乏，旧雨垫巾无恙否。\n我今信手任翻羮，谁解苦心杯置肘。\n看公隽翮当在前，笑我劳驱空晚朽。\n东山掩鼻直可人，庸肯嗫嚅论不偶。\n槛中摇尾未必然，试看于莵薄栏吼。",
        "dynasty": "宋",
        "collection_info": null
    },
    {
        "uuid": "1a30b0b8a6f520f3aee0214e5753fe35",
        "title": "次韵奉酬蔡成允",
        "author": "毛滂",
        "content": "蔡子诗锋新发硎，晓压吾境横长城。\n玉关食肉何足计，饭山日午吟肤清。\n叩门念子忧吻燥，银瓶急燎苍蝇声。\n云龙为子起风腋，要使飞将身趫轻。",
        "dynasty": "宋",
        "collection_info": null
    },
    {
        "uuid": "cc15fc3e653fddef2ad5067f9cf3c38c",
        "title": "对雪作诗未竟曹使君寄声招饮因成篇以寄",
        "author": "毛滂",
        "content": "东风欲辞阊阖殿，未向百花枝上见。\n先拂瑶台玉蘂丛，联翩时落玲珑片。\n水晶宫中清晓寒，蝴蝶窥帘轻暝旋。\n素光冷逼翠云裘，玄冰暗结青光研。\n诗成玉屑帯冰书，兴随月绕清溪徧。\n兔园老笔生阳春，墨葩不待微和扇。\n明朝当见郢中吟，雕樽快覆鹅黄面。",
        "dynasty": "宋",
        "collection_info": null
    },
    {
        "uuid": "1d7458788444528b6724e1a99fe1590f",
        "title": "刘秀才明仲当赴礼部试从县令毛某乞诗聊作一首",
        "author": "毛滂",
        "content": "君不见广文博士老郑虔，才名四十寒无毡。\n又不见汉阳计吏赵明叔，文章不如一囊钱。\n胸中道腴五味足，外虽枯槁中芳鲜。\n不妨止有书一束，索米未肯侏儒贤。\n平生固用笔耕尔，行发墨颕收丰年。\n会当少见会稽绶，勿嗟已卖琅琊田。",
        "dynasty": "宋",
        "collection_info": null
    },
    {
        "uuid": "5d6fd05b181a5e09c4cc7e80e589b116",
        "title": "次韵曹子方对雪以诗见招观灯",
        "author": "毛滂",
        "content": "柳外东风旗影转，身远鸣珂心想见。\n碧瓦朱楼不夜城，走马插花春一片。\n锦靴玉帯簇金鞍，回雪惊鸿都转旋。\n我书细字对短檠，油尽灯昏月窥研。\n那知研节有七盘，但课旧书须百徧。\n病骨烦招愧后车，新诗乞与书团扇。\n明年相望隐侯乡，犹共碧霄端正面。",
        "dynasty": "宋",
        "collection_info": null
    },
    {
        "uuid": "ba6bb1783077928ccc030f4b8eed59b6",
        "title": "对岩桂一首寄曹使君",
        "author": "毛滂",
        "content": "玉阶桂影秋绰约，天风为捲浮云幕。\n婵娟醉眠水晶殿，老蟾不守余花落。\n苍岩忽生云月裔，仙芬凄冷真珠萼。\n娟娟石畔为谁妍，香露着人清入膜。\n夜深碎月寒相就，酴醾却作伤春瘦。\n弄雪仙人淡纻衣，烟裙不着鸳鸯绣。\n眼中寒香同谁惜，冷吟径召梅花魄。\n小蛮为洗玻瓈船，晚来秋瓮葡萄碧。",
        "dynasty": "宋",
        "collection_info": null
    },
    {
        "uuid": "1c0f26afd8d9fca0f2f1252587b0d25b",
        "title": "久客",
        "author": "毛滂",
        "content": "平生故人同偪仄，近者不见云泥隔。\n男儿命好百不忧，封侯起第如戏剧。\n我痴正亦坐命穷，眼暗头童守书策。\n风吹破屋雪入怀，独与蜗牛夜争席。\n旧雨人来今不来，唯有五穷充上客。\n人生覊旅谁过我，欲归岂惜还乡帻。\n腹中郁勃不耐事，何用使人轻跛瘠。\n登山未厌日月流，掩关但恐功名迫。\n读书岂从升斗计，劳生却为精神惜。\n不能与君争上车，主人未必如车泽。\n但烦东风送帆脚，摇竿鼓枻三江碧。",
        "dynasty": "宋",
        "collection_info": null
    },
    {
        "uuid": "cb63872363ba9ea6792f40a4a0dac9f3",
        "title": "仆性懒慢喜睡而吏事亦早休因得遂其欲琳老数语仆曰当屈伸步趋以散欎滞乃以诗送白术或云饵术能长生绝谷致神仙苟未至尚能耐寒暑其骨健轻难老傥然则仆异时芒屦布裘步寻此老于径山之上尔",
        "author": "毛滂",
        "content": "先生晓开城旦书，坐与老农相嗫嚅。\n槐阴翠圆吏已散，归来下帘手捻鬚。\n胸中百纸无处使，静看穷达如呼卢。\n身閒睡饱亦不恶，何用一跃惊骀驽。\n去年凿池筑潜玉，清夜明月挂碧芦。\n先生独吟亦径醉，谁见露鹤寒相呼。\n径山老人笑疏懒，云当运动如户枢。\n朝来此老意不已，溪寺破雨遗天苏。\n紫房鴈觜擢烟缕，细根蚯蚓蟠苔肤。\n茯苓虽老避芳液，团参已贵惭云珠。\n先生领意手自植，衣袂馥馥侵蘼芜。\n从今抱瓮十日往，欲将后健酬前劬。\n何时一饱翳鳯凰，缑山月夜听笙竽。\n长吟往觅五色麟，翩然那復烦双鳬。\n坐看白驹变古今，浮沤流电皆须臾。\n此语险怪傥未然，引年聊与昌阳俱。\n不须仙人九节杖，他年要与猱争途。\n凌霄峰头觅此老，登山过水安用扶。",
        "dynasty": "宋",
        "collection_info": null
    },
    {
        "uuid": "8fcb88b377595e5cca53fec622418723",
        "title": "陪曹使君饮郭别乘舍夜归奉寄",
        "author": "毛滂",
        "content": "金波灔灔梨花玉，春色两枝娇映肉。\n夜堂莺燕落梁尘，秋帘风露昏银烛。\n倦客归来半白头，旧约参差两黄菊。\n新年斗酒亦径醉，道旧驩然能五六。\n御史家儿反温克，风前玉树何由俗。\n上客凛凛八尺身，秀在两眉诗在腹。\n醒狂司隶醉奈何，猛雨澜翻无软热。\n不嫌呼酒反劝君，要看春空云郁郁。\n明朝宁辞一日病，清时未可三闾独。\n倒冠落佩郭南门，长庚晱晱山簇簇。\n回头一笑堕渺茫，卧听桐鱼唤僧粥。",
        "dynasty": "宋",
        "collection_info": null
    },
    {
        "uuid": "441ee2f0ebb6cce49e8668400a7dab29",
        "title": "曹使君置酒石桥山用肉字韵作诗见招不果往復用前韵奉寄",
        "author": "毛滂",
        "content": "玻璃瓶中新压玉，趋脍腥唇脯麟肉。\n紫丝步障破烟霏，饴鼎灼炊千蜡烛。\n山英饩公却薄相，木兰坠露和秋菊。\n此公骨秀气欲仙，石室名深三十六。\n端知仁祖有胜致，岂比彦伦徙隽俗。\n速收熊轼屏旌牙，细步云梯上岩腹。\n局畔虽无斧柯烂，林间恐有蟠桃熟。\n素书自愧无因缘，蕙路难陪踏芬郁。\n南山食蕨得我専，东山携妓唯公独。\n他年丘壑定参差，小留莫遣归心簇。\n相对行厨洗玉盘，松花自煮颜家粥。",
        "dynasty": "宋",
        "collection_info": null
    },
    {
        "uuid": "fc0c2271846b75965d5ce063e85b0dbb",
        "title": "谢人分寄密云大小团",
        "author": "毛滂",
        "content": "密云不雨西郊黑，小龙蜿蜒出朝夕。\n中有濯枝三日霖，可洗流金千里赤。\n大龙雨足意貎閒，万里泽流纔一息。\n无心自为百谷仰，变化风云聊戏剧。\n一杯洗心未足言，看瀁沧溟太空湿。\n大月已圆当久照，小月未满哉生魄。\n雨龙出此云月间，背负青天拥霄碧。\n岂惟大旱有云霓，解作丰年雪花白。\n黄绫袋子天上来，本是闽山早春色。\n金盘珠露犹浥封，琼房玉芝记相识。\n朱门日上三槐梢，大官初颁万钱食。\n松风忽响第一泉，乳花徐开练波立。\n我公胸中冰雪明，不受一尘乘间入。\n宁烦多饮气自清，乞余贱客犹能及。\n此客覊贱亦喜茶，老叶唯知煎若涩。\n藜羮粟饭每称是，九天云腴讵应得。\n旧闻作匙用黄金，击拂要须金有力。\n家贫点茶秪匕筯，可是鬬茶还鬬墨。\n东归得此希世珍，真同被褐而怀璧。\n笔床茶竈下三江，欲寄残年向泉石。\n砂缾煮汤青竹林，会有玉川来作客。",
        "dynasty": "宋",
        "collection_info": null
    },
    {
        "uuid": "d14533a116f962b7645eb8b2855fdb30",
        "title": "东风辞",
        "author": "毛滂",
        "content": "冻云不凝层冰活，阿香推车上空阔。\n龙蛇梦惊鳞甲暖，霰雪影断清光夺。\n玉帝手持发生机，驰召东风俾迴斡。\n东风驾言正月头，先驱持律吹九州。\n劳苦万物抱憔悴，嘘呵太和如汗流。\n草根暖回土膏动，僵冷尽起寒威收。\n习习熙熙远相属，原隰龙鳞吹小绿。\n韶光渐深人不知，但见新新自相续。\n珠玑零露日缤纷，要助东风力作春。\n向使不来慰枯槁，正应合抱皆樵薪。\n眼明初破玄冥黑，咄嗟万物回颜色。\n何但桃李着荣华，未遗兔葵并燕麦。\n万物之命悬东风，谁云兰台敢争雄。\n披襟受之不容易，羣公不有归我公。\n我公人英国尚父，代天与天通肺腑。\n夔龙土苴直唾弃，有作自令物鼓舞。\n为时生公岂非天，身任重大宁偶然。\n气压千官山不动，德行四海春无边。\n东风功成看万彙，雨露涵濡宁惜费。\n我公经纶亦如春，惠养元元作元气。\n万口祝公如一辞，愿公颜朱髪常黟。\n那知东风共无边，年年会与青春期。",
        "dynasty": "宋",
        "collection_info": null
    },
    {
        "uuid": "d736703ff9f953a6c4b379579e3fb973",
        "title": "上曾枢密",
        "author": "毛滂",
        "content": "燕齐日暮客不归，新丰主人岂相知。\n不须买丝绣平原，不用黄金铸子期。\n会当酸咸有同好，主簿且须归祭竈。\n请见临川太尉公，此语难为俗人道。\n我公悦士甘如肉，万钱供客饭脱粟。\n读书始堪属大事，谁论少文织薄曲。\n眼看齐相不六尺，太史犹忻事鞭策。\n胸中端正在眸子，岩电两瞳秋汉碧。\n致君尧舜不足惊，升平本付公辈人。\n西郊浓云含雨色，可胜枯槁怀阳春。\n门前宾客马如蚁，谁是我公天下士。\n趦趄欲进仍厚颜，纷纷无乃辽东豕。\n蹇驴破帽栖尘坌，曳裾最晚空余恨。\n草奏犹堪试傔人，无令归作潜夫论。",
        "dynasty": "宋",
        "collection_info": null
    },
    {
        "uuid": "27c5db24f0213dfdf235d3cbead7cc99",
        "title": "元度生日",
        "author": "毛滂",
        "content": "临安有山插圆紫，公家松楸当峻峙。\n子胥涛江相向流，秦望横前为案几。\n众言北山绝雄胜，世当公相贵莫比。\n那知上帝赉良弼，岳灵孕秀初萌此。\n有山如是固有人，兹虽人为亦天理。\n公生尚少抱经纶，前无夔龙何独似。\n胸中五经通圣人，笔端三代尊天子。\n富贵相寻蚤厌余，功名自会非所喜。\n惟天五福不可求，与公俱生亦久矣。\n生日寿公宁免俗，强復嗫嚅空可鄙。\n矧我何物可厚公，世味都如一杯水。\n古人白髪痛扫除，强饭黄精力能尔。\n公餐道腴睟在面，何待草木坚髪齿。\n愿公廊庙等山林，安乐百年无此彼。\n非公自寿盖寿人，坐看同老陶唐氏。\n端如八柱屹青苍，共承峻极何时已。",
        "dynasty": "宋",
        "collection_info": null
    },
    {
        "uuid": "d3708aa0efbc1503135cc21c96e46cf5",
        "title": "隋堤采蕈",
        "author": "毛滂",
        "content": "老夫少时性豪侈，颇復慨想诸公子。\n家徒四壁不自怜，客来笑呼客且止。\n牧羊幸得时击鲜，种秫足救缾罍耻。\n萍虀豆粥何足数，红粱雀黍屡登匕。\n老来百呼无一诺，空瓢但酌三江水。\n侍祠何功费太仓，月赐万钱良过矣。\n秋采菊英春采荠，岁月无忧三百指。\n西湖两年相慰藉，东风为长莼丝紫。\n年来吏满官有程，退无可耕那得已。\n晓猿夜鹤谢游从，笔床茶竈供行李。\n异时浮家淮海上，鱼鰕舟量贱无比。\n白鱼截玉数尺长，本不论钱数鲂鲤。\n祇今寸鳞乃许价，无鱼自应相贵尔。\n谓当此行且空饭，弹铗而歌遶淮市。\n谁知一饱不足虑，造物尚得相料理。\n榆堤雨润风力和，老杨出菌鶵骈觜。\n轮囷长芽长云叶，磊落小丛攅玉蘂。\n呼儿采掇归自烹，不遣辛酸乱清美。\n五芝风味均茵凭，八珍品目当奴婢。\n不贪俎豆逐驽马，肯同腥羶怒蝼蚁。\n君看五鼎或杀身，未如老杨饥足恃。\n后逢枯朽慎勿薪，太和蒸之有如此。",
        "dynasty": "宋",
        "collection_info": null
    },
    {
        "uuid": "60fab2c3b45e0526bf2a5a231fb25ad8",
        "title": "早春",
        "author": "毛滂",
        "content": "女夷争名亦早计，凌寒破腊回春意。\n不待梅花送消息，细风平日先妍媚。\n野塘冰鱼翻暖绿，官桥烟柳摇寒翠。\n佳人青鬓耐时节，彩幡初贴宜春字。\n唯有朱颜不我留，岁月翩翩定容易。\n柳车载穷安肯行，若华翳日何当试。\n忆昨狂心逐蝴蝶，踏月追春藉花睡。\n如今佩犊老东冈，杏花菖叶催田事。\n眼看风光搔白头，斜阳抱来空多思。",
        "dynasty": "宋",
        "collection_info": null
    },
    {
        "uuid": "a60c95c184ea1c8cb00c1534b84b2cf6",
        "title": "师文莫君以诗从仆求字顾非所长聊作一篇姑慰其厚意而已",
        "author": "毛滂",
        "content": "广文无毡风撼颊，冻坐慈恩书柿叶。\n乞米珍题矫龙鳯，望粥娇儿闹鹅鸭。\n不须欧家管城子，镂象雕犀作袍帢。\n娥眉曼睩初丰容，一笑自粲非宝靥。\n当时临池亦苦矣，烟苍雨暗漫襟袷。\n几何白骨变黄泥，安用玉轴留华箧。\n要当约略记姓名，作底碑傍坐疲苶。\n我今姓名亦懒记，几砚尘埃卧羊鬛。\n君诗求字得我惊，索金悬磬真所乏。\n归田当赋觅桃诗，岂有来禽青李帖。",
        "dynasty": "宋",
        "collection_info": null
    },
    {
        "uuid": "32c8018c0b1abc4fcb09172af9eeea84",
        "title": "上湖守余行老",
        "author": "毛滂",
        "content": "先生吟文烦颊舌，未免诸生笑于列。\n跋前疐后谁使然，只有名多磨不灭。\n燕公策高思精壮，笔下辞华烂文缬。\n岳阳少屈何足云，自喜江山助清绝。\n墨畦笔径久榛芜，道山初识今文伯。\n鳯凰池畔未归身，水晶宫裏重游客。\n读书不知已几世，汲古长余绠千尺。\n莫贪云水供醉吟，尚有典章须粉泽。\n防风山前痴病吏，自笑着书玄尚白。\n蓬头承罂十年事，过眼法书今雾隔。\n那知流落得依凭，天与虺隤寛辔策。\n汀洲白苹春几许，江南日落汀洲古。\n风光无恙似当时，犹与溪山相媚妩。\n昔人苦吟终不尽，秪今余秀当勤取。\n阿房赋客旧主人，试数文章犹第五。",
        "dynasty": "宋",
        "collection_info": null
    },
    {
        "uuid": "8a70afa58414bd39e809f3f4abc95394",
        "title": "题雷峰塔南山小景",
        "author": "毛滂",
        "content": "钱塘门外西湖西，万松深处古招提。\n孤塔昻昻据要会，湖光灔灔明岩扉。\n道人安禅日卓午，寺外湖船沸箫鼓。\n静者习静厌纷喧，游者趋欢穷旦暮。\n非喧非寂彼何人，孤山诗朋良独清。\n世间名利不到耳，长与梅花作主盟。\n嗟我于此无一得，曾向峰前留行迹。\n天涯暮景盍归来，坐对此图三太息。",
        "dynasty": "宋",
        "collection_info": null
    },
    {
        "uuid": "548d7d8138a5b71f62d585b9aeb1216f",
        "title": "寄程漕",
        "author": "毛滂",
        "content": "风流三老今无有，明珠双璧公其后。\n长安初见紫微人，山阳途识生风手。\n同时蜀秀共差迟，今日吴饿付忠厚。\n吴饿欲饱谈笑了，要使嘉禾出稂莠。\n紫薇宾客多云霄，谁数诸侯牛马走。\n黄金单尽会屠龙，白髪鬅鬙成画狗。\n绛衣玉具无处觅，将军纵在大夫取。\n公归愿作水衡丞，敢厌督邮辞五斗。",
        "dynasty": "宋",
        "collection_info": null
    },
    {
        "uuid": "cf1c1b65584d4d3f210ecb71b47d275a",
        "title": "寄曹使君",
        "author": "毛滂",
        "content": "幕中墨客随车后，架上牙籤遮坐右。\n唯留笔研乃自鐍，岂惜车茵容吏呕。\n青霞老去云海深，旧游尚见翻涛手。\n寄声秀句风入怀，坐念清标月当牖。\n天公厚我过穆生，何止餍韩仍饫柳。\n请同韶濩公勿疑，老马由来识途久。\n近缘嗜酒识圣贤，已付长酣无可否。\n公当紫绶日垂腰，我已秃襟时见肘。\n慕公澄挠等清浊，叹我雕污终粪朽。\n诗从子建岂易亲，句语怀英那肯偶。\n清风自已入公脾，我如恶木何劳吼。",
        "dynasty": "宋",
        "collection_info": null
    },
    {
        "uuid": "ea5c08e0e5fef79da99a28f9b5c58a37",
        "title": "代人和御制上巳锡宴诗  其一",
        "author": "毛滂",
        "content": "赐禊追三日，闻莺啭万年。\n恩深重湛露，气暖入非烟。\n睿作端知圣，清尊不翅贤。\n眼明惊既醉，奎彩下云天。",
        "dynasty": "宋",
        "collection_info": null
    },
    {
        "uuid": "e85ea541c90cb5203ec2537fafd0cbcf",
        "title": "代人和御制上巳锡宴诗  其二",
        "author": "毛滂",
        "content": "曲水传觞盛，皇祇布德初。\n海波翻雅奏，云露湿华裾。\n晴送君恩暖，寒收物意舒。\n春耕无叹息，庶不负于胥。",
        "dynasty": "宋",
        "collection_info": null
    },
    {
        "uuid": "d196cf3dfa2adc39f8d4adb2ab4ea4da",
        "title": "送夏辟疆解官",
        "author": "毛滂",
        "content": "北风吹劲翮，凌厉欲云奔。\n门棒敛行色，县花消别魂。\n进舟寒濑涩，回首乱山昏。\n珍重操刀事，余言淡可吞。",
        "dynasty": "宋",
        "collection_info": null
    },
    {
        "uuid": "f9bbced7dc91625d10e99aaa9c781a82",
        "title": "赵宣德生日",
        "author": "毛滂",
        "content": "仁飇扇佳气，暐暐自门庐。\n閒日风波外，长年霜雪余。\n冻醪含凿落，春意动篨䈝。\n定有升仙骨，黄精易扫除。",
        "dynasty": "宋",
        "collection_info": null
    },
    {
        "uuid": "1e271cd1e03d9ee1162cc8e2bbb9c3f1",
        "title": "送徐次山督邮之官",
        "author": "毛滂",
        "content": "外台纲纪掾，先辟汉名人。\n霜隼九秋气，风驹千里尘。\n乡评元自好，府望復名新。\n竹箭黄金镞，送君江水滨。",
        "dynasty": "宋",
        "collection_info": null
    },
    {
        "uuid": "f1855c75c9a189f3836b16935c120ae4",
        "title": "访琳老题溪上小轩",
        "author": "毛滂",
        "content": "小槛閒风物，高僧秀肺肠。\n隔溪通竹色，开户纳山光。\n拨雪晨蔬瘦，烧松午茗香。\n渊明归赋急，聊復此徜徉。",
        "dynasty": "宋",
        "collection_info": null
    },
    {
        "uuid": "db7e079c40dc92df27b6ef4aa7c31fed",
        "title": "登普宁寺岁寒庵面江山之胜令人欲赋而长老因公出诗集相示作此诗谢之",
        "author": "毛滂",
        "content": "此老诸缘薄，诗情忽漫深。\n敲门移稳字，弹指得真心。\n松竹藏幽讨，溪山助苦吟。\n解鞍聊为赋，去不负登临。",
        "dynasty": "宋",
        "collection_info": null
    },
    {
        "uuid": "b06553b9015936a5b8a26cb1f6a17e6c",
        "title": "八月二十八日挈家泛舟游上渚诗",
        "author": "毛滂",
        "content": "秋色向幽处，浮家聊远寻。\n醉来蓬鬓乱，卧入蓼花深。\n云壑封诗物，烟波留客心。\n未应儿辈觉，余醁且勤斟。",
        "dynasty": "宋",
        "collection_info": null
    },
    {
        "uuid": "c89a51afa6bd337e557e2c9f4d9c9cde",
        "title": "和王宣义买菊栽二首  其一",
        "author": "毛滂",
        "content": "秋风有好色，寄在菊花团。\n弛担知新主，临池得细看。\n金房迎日秀，玉露作香寒。\n独负东篱意，年来漉酒干。",
        "dynasty": "宋",
        "collection_info": null
    },
    {
        "uuid": "514546cd01e9c149abb40d66ce61dd3c",
        "title": "和王宣义买菊栽二首  其二",
        "author": "毛滂",
        "content": "未见花盈把，先教蜂作团。\n孤根聊得售，秀色后当看。\n莫讶全开晚，须知独耐寒。\n云含堕檐日，天恐露香干。",
        "dynasty": "宋",
        "collection_info": null
    },
    {
        "uuid": "4abac87090185946ed8bcf5e6fb56ceb",
        "title": "阇黎从上人予往年香火院学徒也去之天竺益求其师之说归为邑人言之予自江东归见于昭庆寺喜其进学不已为作此诗",
        "author": "毛滂",
        "content": "世外忘家子，归来谁与游。\n烧香如意夜，茹菊钵盂秋。\n独节已萧冷，诸缘应罢休。\n渡江闻道日，少为故山留。",
        "dynasty": "宋",
        "collection_info": null
    },
    {
        "uuid": "86e0033125a5d10373a72cacc082cb24",
        "title": "去国呈蔡元度",
        "author": "毛滂",
        "content": "去国黄流急，搔头白髮新。\n牛衣还卒岁，狗监定何人。\n奏傔宁妨跛，为郎正碍贫。\n鄙文无恙否，醤瓿盍相亲。",
        "dynasty": "宋",
        "collection_info": null
    },
    {
        "uuid": "f9a05b4fa40b9f90ddf26470de060a12",
        "title": "书禅静寺集翠堂示堂中老人琳径山诗",
        "author": "毛滂",
        "content": "烟岫供寒翠，风帘舞小晴。\n短墻分竹色，虚户纳松声。\n弄笔云窗暖，煎茶玉醴轻。\n端知孤桧月，独伴夜禅清。",
        "dynasty": "宋",
        "collection_info": null
    },
    {
        "uuid": "19e5f5743f9f86587bc5ff6eb70daf1c",
        "title": "次沈会宗韵",
        "author": "毛滂",
        "content": "故人老萧散，久客寡谐同。\n病骨侵山雨，孤帆落渚风。\n水清应弔影，坐阒想书空。\n我亦青州阔，经年不一中。",
        "dynasty": "宋",
        "collection_info": null
    },
    {
        "uuid": "b3caee6ef1f6c513ed3fa934df2d0f7d",
        "title": "谢陈进士见示诗赋并以为别",
        "author": "毛滂",
        "content": "陈子赋可喜，十诗仍好辞。\n亦云余事尔，何累壮夫为。\n语浸初已漫，笔峰时出奇。\n息肩当益学，葵圃未应窥。",
        "dynasty": "宋",
        "collection_info": null
    },
    {
        "uuid": "0feb87a7be975e80ee41c39caa567188",
        "title": "赵乐道輓诗二首  其一",
        "author": "毛滂",
        "content": "耆旧雕零尽，归来悲故乡。\n云山横爽气，杖履属空床。\n蚤发名难没，终荣德未央。\n芝兰日夜长，遗范在诸郎。",
        "dynasty": "宋",
        "collection_info": null
    },
    {
        "uuid": "edab5af5a2d0e316a46fe442f55c2c22",
        "title": "赵乐道輓诗二首  其二",
        "author": "毛滂",
        "content": "贫贱通姻好，凄凉累赏音。\n空知典刑在，谁听短长吟。\n飞鹤窥塘水，眠牛傍柏林。\n龟鱼迎拄杖，犹出画桥阴。",
        "dynasty": "宋",
        "collection_info": null
    },
    {
        "uuid": "8ac0f19cf0fb6a819b145bcc003c892f",
        "title": "徐守生辰",
        "author": "毛滂",
        "content": "徐卿二子后，吉梦亦罴熊。\n骨气本英物，文华今鉅翁。\n聊因颔燕出，已觉额犀丰。\n谁伴岁寒色，冰霜十八公。",
        "dynasty": "宋",
        "collection_info": null
    },
    {
        "uuid": "d778a004967ad5a788d00aa9e754d51c",
        "title": "宿莲花寺顷从清献公游今十年矣",
        "author": "毛滂",
        "content": "一径通松竹，入门闻夜香。\n青灯孤照佛，斜月静归廊。\n未厌逢僧拙，终惭涉世忙。\n十年犹彷佛，一梦自凄凉。",
        "dynasty": "宋",
        "collection_info": null
    },
    {
        "uuid": "b0428d98b948ae0fc90589a027508fdf",
        "title": "去国",
        "author": "毛滂",
        "content": "马剑何妨壮，琴书半不轻。\n心通平野阔，眼接众山明。\n老大空行李，疏慵岂利名。\n夏侯知苦学，殊未劝归耕。",
        "dynasty": "宋",
        "collection_info": null
    },
    {
        "uuid": "13359b8813338706c7ece123f15e0b53",
        "title": "林进士数见过又遗一诗辄以奉报",
        "author": "毛滂",
        "content": "夫子胡为者，行吟颇自奇。\n少年应苦学，今日定何之。\n天地空羸马，肝膓饱旧诗。\n江边餬口掾，风雨共凄凄。",
        "dynasty": "宋",
        "collection_info": null
    },
    {
        "uuid": "66bddb144009904d7859c6cba4581c56",
        "title": "束装",
        "author": "毛滂",
        "content": "束装亲匣剑，拨火唤劳饙。\n鸦散鷄声断，烟低野色分。\n徘徊半树月，拍塞一山云。\n叫助日车上，扶桑犹未闻。",
        "dynasty": "宋",
        "collection_info": null
    },
    {
        "uuid": "4ac4a82e9c27fc72336f1474ad922b8e",
        "title": "逢故人",
        "author": "毛滂",
        "content": "落日仍江县，相逢下马鞍。\n频忧从者病，可奈故人寒。\n老大囊书脱，平生匣剑干。\n长年祇少睡，忽漫语盘桓。",
        "dynasty": "宋",
        "collection_info": null
    },
    {
        "uuid": "d72ee395c39b8bccc29f314cc51d2ebd",
        "title": "欲入山访参寥预令探梅",
        "author": "毛滂",
        "content": "谁作东州客，支公合往还。\n想无诗外事，聊辍定中閒。\n拂石须相憩，留云欲共攀。\n为寻梅发处，先过向南山。",
        "dynasty": "宋",
        "collection_info": null
    },
    {
        "uuid": "2887ecfa03694f0425ea3818484c7b58",
        "title": "仲夏月夜怀陈西安",
        "author": "毛滂",
        "content": "飞盖西园夜，抽毫失谢君。\n徘徊下修竹，暗澹入浮云。\n素彩漫仍见，微芒细可分。\n徒知此纨扇，离毕未前闻。",
        "dynasty": "宋",
        "collection_info": null
    },
    {
        "uuid": "66b891dec879e4a12a5dcf8052be89a1",
        "title": "十月十日访琳道人于禅静寺与之徘徊泉石间甚久道人云有大龙团藏亦数年食且几尽因出刀圭许而龙躯仅余一爪色理极苍古又云赵清献公尝得须菩提画像乃张画壁间煎所谓龙爪以饷仆迫夜来归坐县之东堂见月奉寄一首",
        "author": "毛滂",
        "content": "道人泉石畔，饷我欲盘桓。\n见爪苍龙古，颦眉古佛寒。\n家风真草草，诗句自珊珊。\n今夜东堂梦，云披月万竿。",
        "dynasty": "宋",
        "collection_info": null
    },
    {
        "uuid": "b43c7e134db1252caaba43575bf9faa3",
        "title": "崇福宫雨中种柏",
        "author": "毛滂",
        "content": "未障侵檐日，先留出殿烟。\n雨根蚯蚓活，风叶凤凰翩。\n直节从孤瘦，寒姿定老坚。\n君王千万寿，合作酒如泉。",
        "dynasty": "宋",
        "collection_info": null
    },
    {
        "uuid": "470325e15451c1414a8fd88d857b9d73",
        "title": "和贾耘老  其一",
        "author": "毛滂",
        "content": "渴令平生病，年来病更多。\n腰仍难老折，膓亦旧无他。\n知子眠三径，逢秋欲七歌。\n勋名邮传尔，唯日饮无何。",
        "dynasty": "宋",
        "collection_info": null
    },
    {
        "uuid": "f3741a12e1d0939ee419d6a6fb618b82",
        "title": "和贾耘老  其二",
        "author": "毛滂",
        "content": "河阳春在否，柳外小朱扉。\n曲径虵应鬬，危檐鸟欲飞。\n主人同燕幕，归意属渔矶。\n莫待羣花笑，秋风鬓绿稀。",
        "dynasty": "宋",
        "collection_info": null
    },
    {
        "uuid": "d36d4ea5c96fea24c2e9782c01f1f6b7",
        "title": "熊侍郎挽词",
        "author": "毛滂",
        "content": "蚤见声华就，终违勋业寻。\n余忠朝露泣，遗直夜台深。\n威落诸蛮胆，恩留五岭心。\n从今舍人様，万柏覆萧森。",
        "dynasty": "宋",
        "collection_info": null
    },
    {
        "uuid": "94d1d9b6791c06ef31304c31fc0877f2",
        "title": "题陈用中行藏楼",
        "author": "毛滂",
        "content": "此楼託萧冷，莫会子登临。\n弔影漫愁独，书空谁语深。\n帘开不尽眼，云起未休心。\n咫尺颜渊坐，高风无古今。",
        "dynasty": "宋",
        "collection_info": null
    },
    {
        "uuid": "e0e299872e10b0b678ffb8adc0fe2a43",
        "title": "郑君瑞示同诸公游定空佳什仆亦久欲与君瑞寻春衰病方窘风雨以故未果聊次韵一首",
        "author": "毛滂",
        "content": "佳哉五英隽，并驾玉为林。\n倾盖分不浅，好山情已深。\n春光不约略，晴意恰沉吟。\n老病未堪出，诗锋遥见侵。",
        "dynasty": "宋",
        "collection_info": null
    },
    {
        "uuid": "be7c2e443e26d6264f7435fd153baa58",
        "title": "送教长老入山",
        "author": "毛滂",
        "content": "秋容正摇落，山意恰凄清。\n冰彻万缘冷，云随两屐轻。\n冥鸿那復下，膏火莫重明。\n天地邮亭尔，百年真倦生。",
        "dynasty": "宋",
        "collection_info": null
    },
    {
        "uuid": "7994caf7bd9e608b03266e28c01b4cae",
        "title": "送僧常妙还永嘉",
        "author": "毛滂",
        "content": "杖策辞江寺，秋途谁与偕。\n霜风侵布衲，草露湿芒鞋。\n收钵无余事，还乡非俗怀。\n金刚真有力，魔避不须排。",
        "dynasty": "宋",
        "collection_info": null
    },
    {
        "uuid": "4011e4d485cd8dc4b2b76ed90d6330b1",
        "title": "无畏道人居观音院奉寄一首",
        "author": "毛滂",
        "content": "松石真佳伴，云山得破颜。\n高人本无住，倦翮自知还。\n诗外尘缘尽，斋余齿颊閒。\n何消一句子，截断碧溪湾。",
        "dynasty": "宋",
        "collection_info": null
    },
    {
        "uuid": "be53cbc58b501f73b670bed592fa6425",
        "title": "晓出响应山过静林道中奉寄琳老",
        "author": "毛滂",
        "content": "晓色开霜坂，饥乌啄麦畦。\n山腰余雪瘦，天面冷云低。\n寒意梅花北，禅心柏子西。\n窗前借残月，照我度前溪。",
        "dynasty": "宋",
        "collection_info": null
    },
    {
        "uuid": "414d00ace167e8e7bfd8017bc7270fb4",
        "title": "下渚湖",
        "author": "毛滂",
        "content": "春渚连天阔，春风夹岸香。\n飞花渡水急，垂柳向人长。\n远岫分苍紫，澄波映渺茫。\n此身萍梗尔，泊处即吾乡。",
        "dynasty": "宋",
        "collection_info": null
    },
    {
        "uuid": "0bd0d8ce74354672f376cad469d8eb83",
        "title": "题余英馆",
        "author": "毛滂",
        "content": "故第园林改，遗亭壁户新。\n垂虹一桥月，夹绣两堤春。\n花落俯流水，鸟啼怀故人。\n凭栏看翠竹，无意数游鳞。",
        "dynasty": "宋",
        "collection_info": null
    },
    {
        "uuid": "e6134ae825302f0e57c0598895862685",
        "title": "上林内翰二首  其一",
        "author": "毛滂",
        "content": "内廷吴陆善文书，绝代如公可数渠。\n科斗他年载深厚，楞伽终日伴清虚。\n济时即展经纶业，华国聊施采色余。\n想为君王话尧舜，玉堂对罢夜何如。",
        "dynasty": "宋",
        "collection_info": null
    },
    {
        "uuid": "e7cdc699b662675be8abe081393dd55b",
        "title": "上林内翰二首  其二",
        "author": "毛滂",
        "content": "短褐风霜可奈何，懒求长袖舞阳阿。\n九迁行辈青云满，百谪形骸白髮多。\n束带壮怀浑龃龉，角巾闲约亦蹉跎。\n山公有意相题目，季绪无容独诋诃。",
        "dynasty": "宋",
        "collection_info": null
    },
    {
        "uuid": "9b27c951c0d2cc4ba6205491d169ecde",
        "title": "次韵曹子方",
        "author": "毛滂",
        "content": "盾威正赫忽衰残，人意浑如水面寛。\n触石端来慰枯槁，随车定见湿朱丹。\n初忧连畛秋无种，岂望如云晚可观。\n天遣商羊为公舞，绝胜九仞见回鸾。",
        "dynasty": "宋",
        "collection_info": null
    },
    {
        "uuid": "c8a4f88cb5a250d4e2155f483a8149f8",
        "title": "寄蔡学士",
        "author": "毛滂",
        "content": "陆陆微生不可论，半饥半饱过朝昏。\n春来但见瞳花乱，寒退长余鬓雪繁。\n老愧门墻忝宾客，归来耒耜教儿孙。\n会应飞堕江湖去，定向离骚寄客魂。",
        "dynasty": "宋",
        "collection_info": null
    },
    {
        "uuid": "d9246a3871d3d7d08641d1e866f62142",
        "title": "师文莫君以仆治东园甚力官满且去为赋诗以道眷然之意次韵奉答",
        "author": "毛滂",
        "content": "小桃繁杏何须论，只要池边竹半林。\n不养鳬鹥怜渌浄，苦留风月伴清深。\n后人来荫十围木，故老看移一亩阴。\n分付庭梅管春色，长官情味此花心。",
        "dynasty": "宋",
        "collection_info": null
    },
    {
        "uuid": "91d85d3a3df6ed2f1f4cb37d750edfbc",
        "title": "次常山简叔祥",
        "author": "毛滂",
        "content": "归来久客鬓俱苍，渐喜无人馈五浆。\n未免高僧问劳苦，故应乔木慰凄凉。\n山中猿鹤人谁健，门外蒿莱想自长。\n为谢邦人岂吾薄，要当六印遶腰黄。",
        "dynasty": "宋",
        "collection_info": null
    },
    {
        "uuid": "a9dac8a284474186c70317e78f084c8c",
        "title": "柳轩雪夜",
        "author": "毛滂",
        "content": "曛黄飞雪已填门，独夜人依老柳根。\n故遣捲帘从骨冷，不妨开卷自灯昏。\n余英煮茗春云动，润气留香宿雾繁。\n但觉诗脾两清绝，可劳骚客赋招魂。",
        "dynasty": "宋",
        "collection_info": null
    },
    {
        "uuid": "f67acf89f4963afa8f109f8149c72ae5",
        "title": "书怀寄赠曾公衮",
        "author": "毛滂",
        "content": "宦情光景半樵渔，病惰仍忘百纸书。\n赋就祇堪供醤瓿，齿残未可释盐车。\n朱蓝要使辞秋断，芝菌犹当出腐余。\n惭愧少翁能下士，马曹知马自应疏。",
        "dynasty": "宋",
        "collection_info": null
    },
    {
        "uuid": "96d1fb87d4e8bdaf2d3f83a11526f9e2",
        "title": "仁义驿中",
        "author": "毛滂",
        "content": "骑驴何似贾司仓，行李唯余古锦囊。\n秋后恰容鹰脱架，春来会有燕投梁。\n清时无用材虽拙，白日能閒策亦长。\n惭愧平生负三尺，一成泉石欲膏盲。",
        "dynasty": "宋",
        "collection_info": null
    },
    {
        "uuid": "7a2bc3ae46aab84134f47b68f22a70f2",
        "title": "次韵许簿游响潭回",
        "author": "毛滂",
        "content": "一派飞泉湿岭云，岩花娟好尚余春。\n黄紬病惰谁如我，碧玉寒清自照人。\n山水窟中为俗吏，簿书丛裏得诗邻。\n一篇宠寄高难和，万卷端知笔有神。",
        "dynasty": "宋",
        "collection_info": null
    },
    {
        "uuid": "455e098652014b7dedfb383bb2abd63a",
        "title": "东归呈元度",
        "author": "毛滂",
        "content": "此生文字送分阴，羁旅无材发噤吟。\n鬓底星星侵晚色，胸中落落负初心。\n端知坐索长安米，那復能弹单父琴。\n投老襄阳真自弃，蹇驴东去乱云深。",
        "dynasty": "宋",
        "collection_info": null
    },
    {
        "uuid": "dcc42281cd275be1d82d7f512a24c1b1",
        "title": "哀程袁州",
        "author": "毛滂",
        "content": "坐令荆国得髦英，清献先生语不轻。\n汉使曾观楚风俗，蜀翁未识鲁书生。\n杨林坠露随沉魄，丛玉留诗负夙情。\n欲问典刑波浪阔，遥知兰砌五经横。",
        "dynasty": "宋",
        "collection_info": null
    },
    {
        "uuid": "4978c334ee2d1dd27b1f6c36b60b1d61",
        "title": "郭别驾秋日行县奉寄一首",
        "author": "毛滂",
        "content": "秋壑相迎故出奇，便应到处小迟迟。\n不妨簿领纷遮眼，未碍岚光秀入脾。\n小睡宁寻儿女梦，新诗定写水云姿。\n旧巾垫角风流在，何许杉篁暮雨时。",
        "dynasty": "宋",
        "collection_info": null
    },
    {
        "uuid": "f9c8643eb9c4dae1d7333dbed8df655d",
        "title": "从范使君求酒",
        "author": "毛滂",
        "content": "方寸陶陶事不根，但知力饮送朝昏。\n无田种秫空为吏，有曲成封即闭门。\n避暑此间真有意，悲秋今日得无言。\n孔公坐上多余沥，昜满农家老瓦盆。",
        "dynasty": "宋",
        "collection_info": null
    },
    {
        "uuid": "d71cd6cc1845086bc170b4a2603cd1a4",
        "title": "重来",
        "author": "毛滂",
        "content": "出门聊作书生咏，倚马犹能梁父吟。\n汾水宁无注书地，秦关已老弃繻心。\n重来樵钓深相识，未遍湖山拟细寻。\n白眼何劳预人事，但知要得酒船深。",
        "dynasty": "宋",
        "collection_info": null
    },
    {
        "uuid": "1ab3ae9d63cb5b02bdeeda7da78c2a48",
        "title": "属者观池槛清明泉激石立芦丛交碧文禽并绚翛然发湖山之远态无辇毂之浮埃杜子美云朱门之泥涂士子不见其泥涂良非是也",
        "author": "毛滂",
        "content": "图书多似道家山，池槛清虚不绮纨。\n万壑春藏三石秀，五湖秋入两芦寒。\n冰泉喷激珠成贯，绣羽沉浮花作团。\n谁伴玉皇香案吏，光风霁月在阑干。",
        "dynasty": "宋",
        "collection_info": null
    },
    {
        "uuid": "3a371fa5a26f05e2a8a0efa00b15c5fa",
        "title": "闻诸君不裹粮游山暮归清坐静林僧居相与乐以忘饥仆老病独在见遗辱君瑞示诗盛道僧居梅竹之赏輙次韵奉答",
        "author": "毛滂",
        "content": "禅房何许最清深，庾岭梅边晋竹林。\n饷客好山胜挈榼，遗予病骨任支琴。\n应餐秀色嚥溪茗，想待暗香来水沉。\n何似拍浮从我醉，夜船藉月碧千寻。",
        "dynasty": "宋",
        "collection_info": null
    },
    {
        "uuid": "df16fd8ab43ba9610cc89574a21c7f57",
        "title": "送巨中教授解官",
        "author": "毛滂",
        "content": "天公怜我欲无邻，得近芝兰久益芬。\n定免幼安还割席，拟从东野若为云。\n归鞭那有蓝关雪，别梦应通鲁水芹。\n强饭勉之书满载，与君千里共斯文。",
        "dynasty": "宋",
        "collection_info": null
    },
    {
        "uuid": "da85d76a0a0cd3cec8a20dacfd4387ee",
        "title": "次韵琳老中秋月",
        "author": "毛滂",
        "content": "玉斧修轮灭玷痕，金精铸魄凝寒清。\n缀云都去秋心浄，囊露新添夜眼明。\n气接瑶台端可御，地漫银汉定谁倾。\n何时天竺山前路，细听烟崖坠子声。",
        "dynasty": "宋",
        "collection_info": null
    },
    {
        "uuid": "d70e0bc6bb4aaaa729a794c2915a41b9",
        "title": "仲夏月夜怀陈西安",
        "author": "毛滂",
        "content": "长怅浮云点太清，祇今何许问天晴。\n浑怜短夜相催下，不放孤光自在明。\n幸与高楼通远览，未劳残烛更前行。\n此心对酒萧条在，咄咄置之聊自倾。",
        "dynasty": "宋",
        "collection_info": null
    },
    {
        "uuid": "a086796921752bb40cd2404f7b4d7b2a",
        "title": "上执政",
        "author": "毛滂",
        "content": "廊庙无尘鑑色寒，私门谁启手亲关。\n万邦和气君臣裏，一代文章伯仲间。\n多士扬眉诣东閤，真人拱手倚南山。\n青天白日才亭午，不遣云随霰雪还。",
        "dynasty": "宋",
        "collection_info": null
    },
    {
        "uuid": "7396fe725e4798ef7ec1db73304e45fa",
        "title": "访郑叔详回得花满盘作短诗以寄",
        "author": "毛滂",
        "content": "参军肯自笑苍颜，花趁篮舆簇玉盘。\n剩取必知丛蝶恨，欵行聊许路人看。\n娟娟静静春情好，淡淡浓浓粧色残。\n已遣小蛮歌送酒，故教乱插竹皮冠。",
        "dynasty": "宋",
        "collection_info": null
    },
    {
        "uuid": "56ee7f17d76636f57b6fb62b07bc4688",
        "title": "东堂独坐怀琳老二首  其一",
        "author": "毛滂",
        "content": "闻道年来多掩关，高情定满渺瀰间。\n秋风不怕清难忍，晓日应分暖伴閒。\n欲唤扁舟弄云水，已疑小阁厌溪山。\n东堂枉把归来赋，惭愧寒空倦翮还。",
        "dynasty": "宋",
        "collection_info": null
    },
    {
        "uuid": "33d9fa92d1ea57f962c4ce91ba69e946",
        "title": "东堂独坐怀琳老二首  其二",
        "author": "毛滂",
        "content": "柏炉烟冷尚余薫，老去孤城愈不羣。\n沙上晚晴知独往，堂中秋思与谁分。\n隔溪有伴萧萧竹，对户无情冉冉云。\n南北东西均是寄，定回归鴈不应闻。",
        "dynasty": "宋",
        "collection_info": null
    },
    {
        "uuid": "f283a391fe9cb8510f7b12335632da37",
        "title": "六月二十日舍贾耘老溪居旦起蔡成允见访仆方蓬头赤脚坐溪上乃用此见成允而君不以为无礼反寄诗有褒借意甚愧过情戏作一首奉报",
        "author": "毛滂",
        "content": "寒溪破晓喜相过，不怪蓬头尚养疴。\n跃马怀金君蚤晚，历阶歃血我蹉跎。\n诗人自与尘埃远，病骨终惭粉泽多。\n别寄钓鱼船上曲，要留风月伴烟蓑。",
        "dynasty": "宋",
        "collection_info": null
    },
    {
        "uuid": "e54ead82881c65fd885a4e8498aff1cb",
        "title": "坤成节",
        "author": "毛滂",
        "content": "穆穆真人第几天，九龙扶辇下非烟。\n定知蟾彩腾光夜，聊待蟠桃得熟年。\n国步无疆金柱健，官声有道兔罝贤。\n大邦欲效封人请，珍重祇园妙相仙。",
        "dynasty": "宋",
        "collection_info": null
    },
    {
        "uuid": "6b0b9c905220842b574f345014e1af40",
        "title": "道上口占",
        "author": "毛滂",
        "content": "屹屹高山自两边，纷纷鷄鸭苦当前。\n败垣过竹还当道，脱叶凭风欲半天。\n定恐黄茅藏伏兔，更呼青汉落飞鹯。\n一寒如此空形影，独赖狐裘三十年。",
        "dynasty": "宋",
        "collection_info": null
    },
    {
        "uuid": "cd8651cdd1022c0ee40297e004f2365d",
        "title": "谢郭倅见访",
        "author": "毛滂",
        "content": "及榻青苔迭乱钱，端知骯脏倚门边。\n蒿莱岁晚荒三径，殽酒人疏问一廛。\n懒慢容教着帽进，传呼惊起藉糟眠。\n分庭未觉题舆宠，下士徒知公子贤。",
        "dynasty": "宋",
        "collection_info": null
    },
    {
        "uuid": "4b375be4e1157b963ea0d64f439b535f",
        "title": "建中上元以雨雪败悬灯以国忧罢行乐仆又以老病连日在告辱师与成君见示佳章聊作一首",
        "author": "毛滂",
        "content": "老去追游骨亦疲，黑甜唯觉睡如饴。\n渐差素彩弄华髮，犹梦清妍侍曲眉。\n愧甚雕樽负珠履，独余残雪照书帷。\n未妨管领东风在，官柳溪梅不用疑。",
        "dynasty": "宋",
        "collection_info": null
    },
    {
        "uuid": "444036c44791b32a456a8c1431c3b646",
        "title": "充叟九兄以书问鄱阳官况因亦问讯",
        "author": "毛滂",
        "content": "信来频慰别离魂，苦问官情却懒言。\n多睡正随蝴蝶梦，相怜空愧鹡鸰原。\n幸无俗客于书户，遥想青山对县门。\n定是放衙能少事，悠哉岸帻步槐根。",
        "dynasty": "宋",
        "collection_info": null
    },
    {
        "uuid": "cae06e2988839450865f4c645c9ff4ce",
        "title": "去国",
        "author": "毛滂",
        "content": "年来去国故迟迟，坂上长鸣老益悲。\n不作居山惭捷径，彊须了事学痴儿。\n风霜冷面何能笑，藜藿空肠未厌饥。\n里巷定无杨得意，朝廷合有郑当时。",
        "dynasty": "宋",
        "collection_info": null
    },
    {
        "uuid": "87d002d1da75a3e15ded4c40e907bba8",
        "title": "红梅",
        "author": "毛滂",
        "content": "何处曾临阿母池，浑将绛雪点寒枝。\n东墻羞颊逢谁笑，南国酡颜强自持。\n几过风霜仍好色，半呼桃杏听羣儿。\n青春独养和羮味，不为黄蜂饱蜜脾。",
        "dynasty": "宋",
        "collection_info": null
    },
    {
        "uuid": "7fb8a1d623bbb3ee536bcb66c8fab9cb",
        "title": "次韵成允寒秀亭",
        "author": "毛滂",
        "content": "伐蒿种竹作清深，洗石锄垣出翠纹。\n玉节露匀新带月，苔肤雨涩细留云。\n四檐妍色开晴晓，一亩浓阴寄夕醺。\n陶令醉时烦客去，梦魂潇洒与谁云。",
        "dynasty": "宋",
        "collection_info": null
    },
    {
        "uuid": "1a37c6b3a67f8d83f09fa1292fe4374b",
        "title": "十二月二十六日出郊访无畏诗禅暮归奉寄",
        "author": "毛滂",
        "content": "寒郊独往兴悠哉，问讯山翁破腊回。\n犀轴冰寒苕水句，衲衣雪暗锦营埃。\n归时烟树鸦声集，望处溪窗山色来。\n此意儿童终不觉，闭门脱屩拂莓苔。",
        "dynasty": "宋",
        "collection_info": null
    },
    {
        "uuid": "071166a54528ff28ed57ec28d214edc7",
        "title": "次韵方明叔见赠",
        "author": "毛滂",
        "content": "法书乱眼极牛毛，卒业何时愧李翱。\n好在先生无燥湿，老来秀句绝孤高。\n不知蹭蹬沉鸾枳，却念疏慵似马曹。\n谁荐薛公经行着，折腰江县岂殊褒。",
        "dynasty": "宋",
        "collection_info": null
    },
    {
        "uuid": "5c17607468e5151c81e211e7a909864f",
        "title": "曹使君舍夜饮归步月出城山色如画作诗一首寄曹",
        "author": "毛滂",
        "content": "西曹满百第相闻，东阁招延气自春。\n鸡肋天教辞怒臂，牛心公与慰馋唇。\n酒红欲去风吹颊，山碧来迎月满身。\n步入柏阴清夜急，敲门惟有鹤譍人。",
        "dynasty": "宋",
        "collection_info": null
    },
    {
        "uuid": "0ebd1a517e1d1e306e25d1c98cd63f21",
        "title": "对雪二首  其一",
        "author": "毛滂",
        "content": "玉京咫尺不应疑，龙凤交横舞屡僛。\n素色可能粧粉并，真香直到齿牙知。\n珠楼先晓月未落，瑶草自春天亦私。\n千里一裘谁有様，邹郎吹律为熏之。",
        "dynasty": "宋",
        "collection_info": null
    },
    {
        "uuid": "da31058eaf3d5c52fa67d3b750f200b2",
        "title": "对雪二首  其二",
        "author": "毛滂",
        "content": "空庭白凤舞毰毸，扑帟窥帘去却回。\n柳絮似将春色到，梅梢不认月华来。\n轻盈舞殿三千女，缥缈飞天十二台。\n定有仙人来种玉，蓝田归计少徘徊。",
        "dynasty": "宋",
        "collection_info": null
    },
    {
        "uuid": "812a004c31b1aae483be38dc96bdf877",
        "title": "桐君山邑人呼为小金山桐君所庐也",
        "author": "毛滂",
        "content": "塔庙新严迹半空，山前山后但孙桐。\n楼台影压浮天浪，钟鼓声随过岸风。\n定有龙宫在深碧，初疑海市变青红。\n众医不识人间病，遗箓谁知药石功。",
        "dynasty": "宋",
        "collection_info": null
    },
    {
        "uuid": "d4c751c64b90a2d81bc1fedb05cb4cc4",
        "title": "代人和孟羽",
        "author": "毛滂",
        "content": "东野多穷輙自鸣，半生云水共将迎。\n朝廷纤悉收遗老，笔势巉岩压后生。\n天上恩袍新草色，道傍诗句古钟声。\n出秦壮思磨锋锷，欲破刘郎五字城。",
        "dynasty": "宋",
        "collection_info": null
    },
    {
        "uuid": "eb06d66e3ee4cf3ac85848871307e33c",
        "title": "生日",
        "author": "毛滂",
        "content": "要作人间浩荡春，便应三日对东君。\n万牛早汗十围木，百谷终甘一寸云。\n天下公侯端有种，日边鸿雁不离羣。\n宝炉善颂区区尔，何似君陈德似熏。",
        "dynasty": "宋",
        "collection_info": null
    },
    {
        "uuid": "b2d5ca331bc6db8e39d0a9f2cfb70cd1",
        "title": "代馆职应诏和元夕",
        "author": "毛滂",
        "content": "太平乐事及黎元，桂月兰灯照有年。\n景焰煌煌浮魏阙，清光穆穆抱尧天。\n皇明爥远辉星斗，睿唱宣和胜管絃。\n十二明珠供照乘，夜光飞出九重渊。",
        "dynasty": "宋",
        "collection_info": null
    },
    {
        "uuid": "e70428abbe4f21ba472c695e352356fb",
        "title": "送朱朝夫过江北",
        "author": "毛滂",
        "content": "爱君如竹可无君，君去吾归麋鹿羣。\n他日漫同千里月，明朝相望一江云。\n余尊尚得须臾语，新句那能欵曲闻。\n人到寄书应不识，花间但觅醉参军。",
        "dynasty": "宋",
        "collection_info": null
    },
    {
        "uuid": "3903b33544639d0ae86bf8d01c9ec5e5",
        "title": "送遐举解德清县章",
        "author": "毛滂",
        "content": "吏最年来三再书，野梅官柳映归途。\n不容车下牛将犊，犹说桑间雉领雏。\n万里摩霄看鹄举，一城卧辙作儿呱。\n东邻病骨谁料理，十驾相追肯少须。",
        "dynasty": "宋",
        "collection_info": null
    },
    {
        "uuid": "9b980ff8ea572786cad40d8e1163d549",
        "title": "和孙守三月二十七日开宴",
        "author": "毛滂",
        "content": "绣段遮檐玉刻樽，扬州春色最先醺。\n落花风起舞茵捲，秀岭烟生媚黛分。\n酥面锦靴轻转雪，粉吭牙板细留云。\n要他桃李长依旧，不借东君借冦君。",
        "dynasty": "宋",
        "collection_info": null
    },
    {
        "uuid": "f6dae7acf4bc9ebb3adf509912fd9fbc",
        "title": "次韵曾公衮",
        "author": "毛滂",
        "content": "翩翩公子蚤知名，诗句年来特地清。\n客馆可应堪倒屣，芜编曾不累悬衡。\n南飞倦翮都无兴，北道主人终有情。\n想见绿疏前夜雨，跳珠甃玉伴吟声。",
        "dynasty": "宋",
        "collection_info": null
    },
    {
        "uuid": "80d4883a247622dcc0936d05461d8b6b",
        "title": "县境不雨数遣比丘祷佛于庙祀龙于社皆不雨闻龙居响潭水中往潭湄刑鹅而祀之初崖月微明有风飒然动衣袂祀竟云物出雨态生已而遂雨然岁丰时和盖造物者之力而龙之惠也至前此不雨乃令之无状所召尔县之诸儒反为歌诗以雨归令甚无谓聊作一诗奉报",
        "author": "毛滂",
        "content": "自酌椒浆酹紫渊，步虚声彻羽衣翩。\n坛心月冷刑鹅俎，雨脚风摇浴狶天。\n百里饱看红䆉稏，一杯轻愧黑蜿蜒。\n韦编漫记经纶事，老对云雷却惘然。",
        "dynasty": "宋",
        "collection_info": null
    },
    {
        "uuid": "9d34c2334410336b4f58c03e8b08051b",
        "title": "县境不雨祷响潭得之明日一龟出潭水上取以归县斋诸进士有诗因作一首",
        "author": "毛滂",
        "content": "崖云送雨一村凉，千顷扶疏绿颖香。\n白马谁将河伯命，缁车先趣大夫装。\n老来未觉巢莲近，远去惟知曳尾忙。\n趁我还山先辟谷，林间日月伴君长。",
        "dynasty": "宋",
        "collection_info": null
    },
    {
        "uuid": "926eac79150e38819bbc11e64f8a414e",
        "title": "孙使君约观灯以病不果往以诗见强次韵和酬",
        "author": "毛滂",
        "content": "罗绮山前捲旆风，夜游车马画图中。\n落梅已恨青春减，投辖那忧碧酒空。\n座上精明唯定国，眼中耐久祇元同。\n勤呼为惜莲灯烂，多病犹贪芋火红。",
        "dynasty": "宋",
        "collection_info": null
    },
    {
        "uuid": "bceb047192d70133082651ee7f474d09",
        "title": "灯夕当三日而罢今至四日五日国人尚纷然出游势不可禁天既雨仍作小晴老稚皆有閒暇不迫之色千兵所至驩呼随之此前未有也闻使君復为人强出聊作小诗记一时之事",
        "author": "毛滂",
        "content": "廉纤飞雨为谁休，烂漫悬灯总未收。\n自是一年无叹息，不妨五夕得嬉游。\n后车莺燕春声软，前骑熊罴夜气遒。\n两行红纱三百炬，插花携酒趁遨头。",
        "dynasty": "宋",
        "collection_info": null
    },
    {
        "uuid": "3d74ec72f3ea214b42531777e2d2b4e9",
        "title": "定光梅开仆以病未能往观亦缘此辞闾丘之约今辱示诗走答一首",
        "author": "毛滂",
        "content": "七里梅花自一村，县楼目断暮云深。\n玉人为弄昆溪笛，尘榻空横单父琴。\n知有春心传庾岭，可无雪兴在山阴。\n金鞍簇马何时到，试听东堂偪仄吟。",
        "dynasty": "宋",
        "collection_info": null
    },
    {
        "uuid": "f25a731ec08dc9437091af57b66517fc",
        "title": "伯骏同官以仆祷雨龙湫屡效百里荐岁熙和官曹无事作诗见宠輙次韵奉酬一首",
        "author": "毛滂",
        "content": "荐岁熙和属卧龙，得分閒暇与君同。\n春筐缕雪衾裯足，午甑吹珠颊辅丰。\n蜥蜴兴云谁汝信，商羊舞雨自言功。\n州人欲识余霙雪，寄与飞廉百里风。",
        "dynasty": "宋",
        "collection_info": null
    },
    {
        "uuid": "54503f7d3c0458ae56d9a4a41c4d1df8",
        "title": "代张兰送太守",
        "author": "毛滂",
        "content": "电转双旌雨结愁，水流行色过芳洲。\n剩风残月谁交取，别酒离歌且驻留。\n千里溪山记诗伯，一年莺燕识遨头。\n朝天不作含香伴，为想林间春意幽。",
        "dynasty": "宋",
        "collection_info": null
    },
    {
        "uuid": "c157355a098e17d30f53a2258471be4f",
        "title": "代张菊",
        "author": "毛滂",
        "content": "去年出郭麦风秋，忆共儿童迓细侯。\n烟雨一溪行色动，管絃千里颂声留。\n断魂南浦横离恨，注目东山想旧游。\n西槛露团春不管，抱丛寒蝶伴清愁。",
        "dynasty": "宋",
        "collection_info": null
    },
    {
        "uuid": "70775098f1162f3369d1a75cf84c1160",
        "title": "王治中招余饮丹阳刘公雪苑英公在座主人俾余坐中席僧居左道居右众宾列坐两傍曰道之所在也余敢当此哉为诗以谢之",
        "author": "毛滂",
        "content": "宇宙中间道最大，禅仙并立儒为尊。\n谁将幻怪惊愚俗，总向虚空认法门。\n此土犹知名教重，昔人尚有典刑存。\n愧予晚陋羞前哲，愿以乡盟齿弟昆。",
        "dynasty": "宋",
        "collection_info": null
    },
    {
        "uuid": "f175c44140c0bec16d5d00eb5199f7ab",
        "title": "和巨中游芝山",
        "author": "毛滂",
        "content": "俗状尘容欲养成，犹惭岫幌不吾扃。\n任慵读律知难入，忍睡看山輙暂醒。\n兰茁有时应吐秀，茗根无味强通灵。\n朝霞夕菊全堪饱，肯绐侏儒学岁星。",
        "dynasty": "宋",
        "collection_info": null
    },
    {
        "uuid": "963f4160298b590b3c22089f9e48d09a",
        "title": "次韵答琳老",
        "author": "毛滂",
        "content": "云水肝肠要扫除，笔头费尽淡工夫。\n居山应免逢京兆，过我聊当见子虚。\n夜卧春蒲诸念冷，晚吟秋汉一峰孤。\n打包来作临卭客，车骑虽无亦甚都。",
        "dynasty": "宋",
        "collection_info": null
    },
    {
        "uuid": "c787b103ffe9e25450de71015b75fc5b",
        "title": "奉送径山无畏老人谒吴兴蒋使君无畏能作诗写字去径山五年遨游江南以归遂过仆于此聊馆之旁寺老屋三数间而已当坐名山胜刹大佛事而此非所宜安也",
        "author": "毛滂",
        "content": "一生凛凛伴龙湫，末后飘飘逐置邮。\n老屋相安真喣沫，扁舟独往亦浮沤。\n晴沙照影支离晚，寒研磨烟骨董秋。\n八月惊潮翻口角，铃斋说似古裴休。",
        "dynasty": "宋",
        "collection_info": null
    },
    {
        "uuid": "f22d0b09fbea8beec1a42fe8d87140ab",
        "title": "送参寥游京师",
        "author": "毛滂",
        "content": "青鞋布袜脚腾腾，行住湖山自满膺。\n朝日已升天晧旰，秋风犹弄鬓鬅鬙。\n道逢京尹聊须避，坐列诸王傥可登。\n认取参寥泉上月，绿烟开处在觚棱。",
        "dynasty": "宋",
        "collection_info": null
    },
    {
        "uuid": "6db4d6351ad23f3bfa7374d0fb581f00",
        "title": "次韵琳老",
        "author": "毛滂",
        "content": "梦魂夜夜钓鱼台，怀抱何当亦好开。\n竹日一窗窥我病，溪风三里送诗来。\n天花散灭双瞳冷，香烬萧寒万相灰。\n欲与道人游物外，故山情在首重回。",
        "dynasty": "宋",
        "collection_info": null
    },
    {
        "uuid": "ba79bbd5f40dec9081001c26f77c9521",
        "title": "径山无畏老人从旁郡来解包武康观音院昨日访别云当走钱塘吴兴二郡谒林丰二主人仆怪其枯槁淡薄士当无求于世反从事于王公门墻下老人知仆意因云二公有道士我佛所谓大长者辈今佛长城在彼我当归之仆是其说作诗以饷其行老人常挂瘗鹤铭于座右自言得其行笔法又苦吟名于士大夫间屡过仆东堂饭每称吾家饭美以故併载诗中",
        "author": "毛滂",
        "content": "海上仙人为守关，杖头风月冷金镮。\n秖缘长者曾倾盖，不为诸侯故出山。\n瘗鹤字勤衫袖黑，敲门诗苦鬓毛斑。\n归来一钵东堂饭，自有溪云作伴閒。",
        "dynasty": "宋",
        "collection_info": null
    },
    {
        "uuid": "daef55486ed2c2f7a122f2fd0e4529c6",
        "title": "仆罢官东归过杭州寓六游堂而楼阁倚空江山在目仆甚乐之无畏老师自武康送客至此过仆于此堂之上留饭终日顷仆作武康令居县之东堂每与师饭于堂上数称东堂饭美每食輙兼人别十数年饭犹健也然师于世故泊然了无芥蔕独于东堂故人若不能忘情者亦復可怪戏作诗一首其末併道所怀",
        "author": "毛滂",
        "content": "道人送客过林扃，先识穿云拄杖声。\n内苑深居无一念，东堂久阔尚余情。\n且欣能善将军饭，未怪频翻吏部羮。\n小住家风殊不恶，一江明月看潮生。",
        "dynasty": "宋",
        "collection_info": null
    },
    {
        "uuid": "588a8e2e772bb07d390f167eb533ed0f",
        "title": "僧惠澄从余学诗",
        "author": "毛滂",
        "content": "花开花落古东溪，剩馥残膏今在谁。\n后世那能接光焰，上人聊復问藩篱。\n散花高座真无事，乞食空肠仅不饥。\n急唤清风下佳树，尽吹尘土出诗脾。",
        "dynasty": "宋",
        "collection_info": null
    },
    {
        "uuid": "b8f776d3d94ba021663c8ebc57da7490",
        "title": "上元夜",
        "author": "毛滂",
        "content": "翠辇遥窥日角丰，阳光浮喜散云同。\n海山不动双龙矫，天信频颁一鹤通。\n胡越照临清景内，唐虞消息笑声中。\n六街鼓舞谁能强，三尺儿童识帝功。",
        "dynasty": "宋",
        "collection_info": null
    },
    {
        "uuid": "9252168f2a34430c45ebc06315edc9e1",
        "title": "过静林寺用琳老韵作四绝句  其一",
        "author": "毛滂",
        "content": "空庭不见人，乌啄僧台食。\n林深露未晞，微风漏花沥。",
        "dynasty": "宋",
        "collection_info": null
    },
    {
        "uuid": "fd442319c8f67b23bfd9f8bbf64a76cd",
        "title": "过静林寺用琳老韵作四绝句  其二",
        "author": "毛滂",
        "content": "且来东堂日，相值柳桥西。\n痴莺弔落花，全学娇儿啼。",
        "dynasty": "宋",
        "collection_info": null
    },
    {
        "uuid": "1c5b165198614fe93d7b368f2d58934a",
        "title": "过静林寺用琳老韵作四绝句  其三",
        "author": "毛滂",
        "content": "橙花亦娟娟，照水弄清白。\n孤香少人知，黄蜂自为客。",
        "dynasty": "宋",
        "collection_info": null
    },
    {
        "uuid": "216c228d22aab1380873f70ab1768a9b",
        "title": "过静林寺用琳老韵作四绝句  其四",
        "author": "毛滂",
        "content": "寒溪祇数尺，炯炯涵晴空。\n寄目谁与论，翠荇牵春风。",
        "dynasty": "宋",
        "collection_info": null
    },
    {
        "uuid": "6616cc0699c87bbcbd6da554913d7d50",
        "title": "春词  其一",
        "author": "毛滂",
        "content": "日催红𩉾鞢，雪放绿蒙茸。\n莫向东郊去，王春在九重。",
        "dynasty": "宋",
        "collection_info": null
    },
    {
        "uuid": "75c42d23b0dfdf7afd01a2e00d28f4d7",
        "title": "春词  其二",
        "author": "毛滂",
        "content": "云母春冰薄，氍毺晓气暾。\n尚垂宵旰意，加惠及元元。",
        "dynasty": "宋",
        "collection_info": null
    },
    {
        "uuid": "afa453dd3a93df04608d13f1d0065a6d",
        "title": "春词  其三",
        "author": "毛滂",
        "content": "雪尽牙籤暖，芸生竹简香。\n夜分犹乐此，定喜日舒长。",
        "dynasty": "宋",
        "collection_info": null
    },
    {
        "uuid": "2f8d357ea09ef6cbd2dd84bc3f1fe7ae",
        "title": "春词  其四",
        "author": "毛滂",
        "content": "精华初结纽，璧水再逢春。\n杞梓扶疏见，君王自作新。",
        "dynasty": "宋",
        "collection_info": null
    },
    {
        "uuid": "b7520bb2cd3ed7e875494e652ed79771",
        "title": "春词  其五",
        "author": "毛滂",
        "content": "云避南山晓，天回北斗春。\n荣光生八彩，寿色两嶙峋。",
        "dynasty": "宋",
        "collection_info": null
    },
    {
        "uuid": "8f752837b85f0ce55a1f12b61246fdeb",
        "title": "春词  其六",
        "author": "毛滂",
        "content": "君恩破寒色，天笑觉春回。\n先暖延和柳，曾无羯鼓催。",
        "dynasty": "宋",
        "collection_info": null
    },
    {
        "uuid": "018c8252c1ca043e40ea29f154642c97",
        "title": "春词  其七",
        "author": "毛滂",
        "content": "瑞日晖晖上，非烟冉冉收。\n晴川蚕可浴，翠潋荇初流。",
        "dynasty": "宋",
        "collection_info": null
    },
    {
        "uuid": "f574bc1c500865ba1909620d6ba67861",
        "title": "春词  其八",
        "author": "毛滂",
        "content": "柏酒勤称寿，椒涂蚤却寒。\n静无游乐事，殊阔濯龙欢。",
        "dynasty": "宋",
        "collection_info": null
    },
    {
        "uuid": "8c227b0dab123ae504e5ee62f103907b",
        "title": "春词  其九",
        "author": "毛滂",
        "content": "晓光开绣幄，晴色上金除。\n初进春衣窄，犹应澣濯余。",
        "dynasty": "宋",
        "collection_info": null
    },
    {
        "uuid": "3320b11e7371a85ddbf26a49e45946f4",
        "title": "春词  其一○",
        "author": "毛滂",
        "content": "庶草将蕃庑，羣阴自退消。\n迟迟杏梁日，长照紫宸朝。",
        "dynasty": "宋",
        "collection_info": null
    },
    {
        "uuid": "e11e8d007feab0b33ef56bdc2799822f",
        "title": "春词  其一一",
        "author": "毛滂",
        "content": "八风调养力，九地发生深。\n共被年丰赐，谁知日昃心。",
        "dynasty": "宋",
        "collection_info": null
    },
    {
        "uuid": "966e26b99dd4e4fbd619b54b0fb328a5",
        "title": "春词  其一二",
        "author": "毛滂",
        "content": "睍睆黄鹂出，参差紫燕飞。\n君仁罿罻阔，惠及羽毛微。",
        "dynasty": "宋",
        "collection_info": null
    },
    {
        "uuid": "4ff95bb46819fa7ddd592fff3131d13f",
        "title": "春词  其一三",
        "author": "毛滂",
        "content": "粉壁椒花馥，瑶钗彩燕翩。\n东风呼唤得，随意作春妍。",
        "dynasty": "宋",
        "collection_info": null
    },
    {
        "uuid": "dc33a02698483a1dbe7baaa6a298dcb0",
        "title": "春词  其一四",
        "author": "毛滂",
        "content": "日养千花气，风和百和香。\n君王自仁寿，柏叶更称觞。",
        "dynasty": "宋",
        "collection_info": null
    },
    {
        "uuid": "7a67e9a7df95483dcb81d53641f59b5c",
        "title": "春词  其一五",
        "author": "毛滂",
        "content": "宝历垂无极，璇玑转未央。\n绣楹膏露润，玉殿紫芝香。",
        "dynasty": "宋",
        "collection_info": null
    },
    {
        "uuid": "737061e2ea2104be1ba49c35625ff7e3",
        "title": "春词  其一六",
        "author": "毛滂",
        "content": "穆穆清光外，葱葱佳气中。\n云天看斗柄，寰海受和风。",
        "dynasty": "宋",
        "collection_info": null
    },
    {
        "uuid": "1e82340d66c481639930bef1a2eeb175",
        "title": "春词  其一七",
        "author": "毛滂",
        "content": "玉甃兰封麝，瑶池柳养金。\n宸章先造化，摛藻自春林。",
        "dynasty": "宋",
        "collection_info": null
    },
    {
        "uuid": "3a2f9873bf2f2d5bd7cca3e3f4b02201",
        "title": "夏夜",
        "author": "毛滂",
        "content": "毒暑弥三伏，微凉起二更。\n月窗风竹乱，烟渚露荷倾。",
        "dynasty": "宋",
        "collection_info": null
    },
    {
        "uuid": "0647a566f7869d3327b483fe87e41489",
        "title": "游石桥寄郭庭晦",
        "author": "毛滂",
        "content": "乱峰攒剑护清幽，万壑云烟暮不收。\n欲就诗坛借旗鼓，为君争取一桥秋。",
        "dynasty": "宋",
        "collection_info": null
    },
    {
        "uuid": "8fbcb614bdc108de740a4f7ca512426c",
        "title": "偶成二首  其一",
        "author": "毛滂",
        "content": "随风出岫不知归，身落黄尘梦翠微。\n本亦无心肤寸事，故山却合自由飞。",
        "dynasty": "宋",
        "collection_info": null
    },
    {
        "uuid": "5befebd686f1fe8d7defd8fe460c09d1",
        "title": "偶成二首  其二",
        "author": "毛滂",
        "content": "此生弱草寄轻尘，辜负南山笋蕨春。\n好去桃花破浪暖，清风明月不辜人。",
        "dynasty": "宋",
        "collection_info": null
    },
    {
        "uuid": "95b6406032bfbe3d755bd978ae9c87db",
        "title": "琳老送瑶花数叶云作香烧气甚清馥",
        "author": "毛滂",
        "content": "璀璨谁将玉作春，天魔故恼老诗人。\n金炉送在东堂手，便有清香通四邻。",
        "dynasty": "宋",
        "collection_info": null
    },
    {
        "uuid": "bf7009125eb7ba70c36bb1d42ed426b2",
        "title": "德清五兄寄清茶",
        "author": "毛滂",
        "content": "玉角苍坚已照人，冰肝寒洁更无尘。\n凤凰雨露生珍草，不比榛芜亦漫春。",
        "dynasty": "宋",
        "collection_info": null
    },
    {
        "uuid": "30c0e254d2de5ea96a79f77950843c05",
        "title": "送茶琳老",
        "author": "毛滂",
        "content": "道人诗思前溪水，流出山来亦自清。\n谩寄凤凰台畔雪，不妨竹裏润琴声。",
        "dynasty": "宋",
        "collection_info": null
    },
    {
        "uuid": "fc58e6606da406f91d3827a341979092",
        "title": "竞渡",
        "author": "毛滂",
        "content": "风旆悠悠水薄船，浪花翻覆自摇天。\n汨罗谁復追忠义，争快儿郎一棹先。",
        "dynasty": "宋",
        "collection_info": null
    },
    {
        "uuid": "de8cebb6494ff724eafd979474b14b83",
        "title": "石校书",
        "author": "毛滂",
        "content": "按书使者过萧閒，但恐韦编有蠧干。\n岂识郝公藏万卷，平生检校费心官。",
        "dynasty": "宋",
        "collection_info": null
    },
    {
        "uuid": "70d0d9e2a7e64be7c513bd4e00ae42b9",
        "title": "雨中采石菖蒲  其一",
        "author": "毛滂",
        "content": "皂盖铜章久污人，青鞋布袜亦生尘。\n今朝独向秋云裏，幻出林泉自在身。",
        "dynasty": "宋",
        "collection_info": null
    },
    {
        "uuid": "e420ead3e85e63591147bde0fea67737",
        "title": "雨中采石菖蒲  其二",
        "author": "毛滂",
        "content": "溅溅小水碧逶迤，丛菊寒深蔓翠垂。\n采得菖蒲未归去，满身烟雨立多时。",
        "dynasty": "宋",
        "collection_info": null
    },
    {
        "uuid": "fbab1114c283afe84cc7133127afeefc",
        "title": "雨中采石菖蒲  其三",
        "author": "毛滂",
        "content": "秋云作伴更谁俱，颇惯登山不用扶。\n笑怪河阳种花手，杖藜破雨觅菖蒲。",
        "dynasty": "宋",
        "collection_info": null
    },
    {
        "uuid": "241312d3f17bdb737dc602d1c07a8a68",
        "title": "雨中采石菖蒲  其四",
        "author": "毛滂",
        "content": "碧涧潺潺佩玦锵，锦苔织翠护昌阳。\n玉真新洗罗裙带，流出仙云水亦香。",
        "dynasty": "宋",
        "collection_info": null
    },
    {
        "uuid": "0dc04e718e4e29495a8b82bc211387b0",
        "title": "雨中采石菖蒲  其五",
        "author": "毛滂",
        "content": "小雨蒙茸湿槿花，卧云鸡犬是谁家。\n老人为指青崖路，童子能寻碧玉芽。",
        "dynasty": "宋",
        "collection_info": null
    },
    {
        "uuid": "574ced4b21caa2b3f9a760c91944b84e",
        "title": "闻琳老欲入山今少雨想未成行奉寄一绝",
        "author": "毛滂",
        "content": "野僧报我泉新白，此老居庵山更清。\n雨涩故应须小住，云寒端未出相迎。",
        "dynasty": "宋",
        "collection_info": null
    },
    {
        "uuid": "ae92307d15aff8c47abdff05b28b23e9",
        "title": "题贵溪翠颜亭二首  其一",
        "author": "毛滂",
        "content": "寒声着叶冥冥雨，晚色遮山冉冉云。\n且喜翠颜长好在，水边小住可无君。",
        "dynasty": "宋",
        "collection_info": null
    },
    {
        "uuid": "200e1950e1e1b34b126abba5ecfdaf81",
        "title": "题贵溪翠颜亭二首  其二",
        "author": "毛滂",
        "content": "船中自带红泥竈，亭上亲煎白乳泉。\n唯有溪山知此意，水风吹面晚萧然。",
        "dynasty": "宋",
        "collection_info": null
    },
    {
        "uuid": "fa097f1e03eff0c2ac8cabbd8a64a066",
        "title": "赠程巽山人",
        "author": "毛滂",
        "content": "十年贫贱欲如饧，愧客殷勤话此生。\n试与宋君寻卜肆，长安东市雨新晴。",
        "dynasty": "宋",
        "collection_info": null
    },
    {
        "uuid": "d51e73b4e6206d21f5ee23ac8827329b",
        "title": "许子遇示二绝句见索乱道因次韵奉酬  其一",
        "author": "毛滂",
        "content": "苦吟正在郊寒处，露草秋虫亦共悲。\n过我聊当煮彭越，不须苦觅外孙词。",
        "dynasty": "宋",
        "collection_info": null
    },
    {
        "uuid": "236ba82938a0bfa521a50d8af783fd2e",
        "title": "许子遇示二绝句见索乱道因次韵奉酬  其二",
        "author": "毛滂",
        "content": "笔头风月无多子，尽是前人追琢余。\n岂有声名到温李，仅能楚些属三闾。",
        "dynasty": "宋",
        "collection_info": null
    },
    {
        "uuid": "10ab9f1898360266904aa712e47dd7e0",
        "title": "正月三日游证道寺",
        "author": "毛滂",
        "content": "水畔山前蹭蹬身，三年鱼鸟许为邻。\n临当解组槐阴下，更看酴醾一夜春。",
        "dynasty": "宋",
        "collection_info": null
    },
    {
        "uuid": "271adb2a04118559b93be4a1ce078f0f",
        "title": "题上元雪作题证道寺",
        "author": "毛滂",
        "content": "故岁婵娟独自来，今年更唤玉妃陪。\n要知霁色本无际，端放眼中云雾开。",
        "dynasty": "宋",
        "collection_info": null
    },
    {
        "uuid": "69658f9cbcf3078b5b13e05d9347c4a4",
        "title": "和郑叔详送竹笋",
        "author": "毛滂",
        "content": "渭川春色到龙孙，渐养侵云百尺根。\n可惜斸来陪脱粟，葛陂留得看腾骞。",
        "dynasty": "宋",
        "collection_info": null
    },
    {
        "uuid": "2394c84e00e5bd98d51c477ef1471966",
        "title": "某获造司空府得至便座见文禽五六夷犹曲池上意甚得所慨然有感于衷戏作二绝句  其一",
        "author": "毛滂",
        "content": "许近清池养羽仪，恩波稳暖自忘归。\n长依竹石供潇洒，不学苍鹰饱便飞。",
        "dynasty": "宋",
        "collection_info": null
    },
    {
        "uuid": "7c1f6fcf9edd7039d67c160502fcdb87",
        "title": "某获造司空府得至便座见文禽五六夷犹曲池上意甚得所慨然有感于衷戏作二绝句  其二",
        "author": "毛滂",
        "content": "几年不解向沧洲，矰缴曾伤质转幽。\n端倚主人怜采色，要随鹓鹭濯清流。",
        "dynasty": "宋",
        "collection_info": null
    },
    {
        "uuid": "735dce5d25ae325998a49d66506962b7",
        "title": "石颐山虎跑泉久渫不食仆至山中为浚治而去",
        "author": "毛滂",
        "content": "自洗苔肤一尺寒，乌菟那復此蹒跚。\n不妨为我照毛髮，正可与人鑑肺肝。",
        "dynasty": "宋",
        "collection_info": null
    },
    {
        "uuid": "fb8c4a0fc7e6a37da1a6177237a9ba9c",
        "title": "顷刘子先学士守姑苏尝寄洞庭春酒得为西湖十日之醉今流落于此但觉村醪可憎戏作一首奉寄吴天用使君舍人",
        "author": "毛滂",
        "content": "刘郎曾寄洞庭春，小暖西湖十日贫。\n老去餔糟无拣择，高风空愧汨罗人。",
        "dynasty": "宋",
        "collection_info": null
    },
    {
        "uuid": "684ec4d0c5588df0cac1a5283392676e",
        "title": "偶得佳酒分寄陈巨中",
        "author": "毛滂",
        "content": "南岳夫人绿酒春，近来未及玉膏醇。\n穆生不许聊须强，他日瀛洲是故人。",
        "dynasty": "宋",
        "collection_info": null
    },
    {
        "uuid": "cb3d9f9669190d1c541df0f6fbccaaea",
        "title": "春词  其一",
        "author": "毛滂",
        "content": "春逐东风行地上，德随和气散寰区。\n圣人中正观天下，道本无言教已孚。",
        "dynasty": "宋",
        "collection_info": null
    },
    {
        "uuid": "ab777a2473c6de62cd2f9854ac9b2232",
        "title": "春词  其二",
        "author": "毛滂",
        "content": "冰销玉液鳬鹥喜，日暖宜春草木长。\n忠厚家风传八叶，太平光景接三王。",
        "dynasty": "宋",
        "collection_info": null
    },
    {
        "uuid": "088fc078570845f80dad70f2bf1550b3",
        "title": "春词  其三",
        "author": "毛滂",
        "content": "好生恰对发生时，寛大恩流涣汗飞。\n雷雨解成僵枿动，蓼萧诗就远人归。",
        "dynasty": "宋",
        "collection_info": null
    },
    {
        "uuid": "747aebdb9e021042ebbc27b71adf61e6",
        "title": "春词  其四",
        "author": "毛滂",
        "content": "天光地气与年新，不觉人间一物陈。\n初令雷霆端有信，旧余霰雪敢无垠。",
        "dynasty": "宋",
        "collection_info": null
    },
    {
        "uuid": "5c2f8532127842c7ab99d5363d5cf136",
        "title": "春词  其五",
        "author": "毛滂",
        "content": "仙桃欲拂朝真脸，禁柳忙催望幸眉。\n不会君王春思别，杏花菖叶在农时。",
        "dynasty": "宋",
        "collection_info": null
    },
    {
        "uuid": "05198271d32d641cd73cbecf97316954",
        "title": "春词  其六",
        "author": "毛滂",
        "content": "冰开御水龙鳞细，日照宫梅麝炷烘。\n欲看人间花灼灼，不妨葛藟共春风。",
        "dynasty": "宋",
        "collection_info": null
    },
    {
        "uuid": "1ef4af859c43f89d29fd5beeef75da0c",
        "title": "春词  其七",
        "author": "毛滂",
        "content": "诞敷文德金铃振，尽纳熙河玉律谐。\n御柳宫梅动春意，朝来黄鸟亦喈喈。",
        "dynasty": "宋",
        "collection_info": null
    },
    {
        "uuid": "b3978554308693766c1acf5108108580",
        "title": "春词  其八",
        "author": "毛滂",
        "content": "玉殿重帘捲水晶，椒花柏叶圣人清。\n千春万岁承明主，长听云韶歌管声。",
        "dynasty": "宋",
        "collection_info": null
    },
    {
        "uuid": "0f068c6417b4d5916f09298024b80558",
        "title": "春词  其九",
        "author": "毛滂",
        "content": "雪纔盈尺云阴解，风不鸣条雨块完。\n春力急催冬事退，君王寛政不恒寒。",
        "dynasty": "宋",
        "collection_info": null
    },
    {
        "uuid": "a4c7ff7d93fb71ba2623582c3fdabf63",
        "title": "春词  其一○",
        "author": "毛滂",
        "content": "君心与物为春久，唤得春风破腊回。\n天近自应通信息，梅花不用犯寒来。",
        "dynasty": "宋",
        "collection_info": null
    },
    {
        "uuid": "5ccd348d6c3b597ddf9f323cf740ea7d",
        "title": "春词  其一一",
        "author": "毛滂",
        "content": "春色年年染御沟，鸭头轻绿弄花柔。\n今年春到昆崙上，九折委蛇舞翠蚪。",
        "dynasty": "宋",
        "collection_info": null
    },
    {
        "uuid": "c2992ada3bc914732ea6686c4e068c65",
        "title": "春词  其一二",
        "author": "毛滂",
        "content": "截肪初见昭华玉，刀出昆吾宝籀开。\n天助君王敷大喜，安排春色探先来。",
        "dynasty": "宋",
        "collection_info": null
    },
    {
        "uuid": "cd850f5d08c1aca9f20749a562995257",
        "title": "春词  其一三",
        "author": "毛滂",
        "content": "御沟梅柳寒犹噤，芳草池塘暖尚微。\n玉色怡融何事喜，一年苔绿遍圜扉。",
        "dynasty": "宋",
        "collection_info": null
    },
    {
        "uuid": "289c9883c0d38a15283bc74015141aac",
        "title": "春词  其一四",
        "author": "毛滂",
        "content": "宫漏迟迟不受催，出花光景渐徘徊。\n万方日日春台上，不道东风恰始来。",
        "dynasty": "宋",
        "collection_info": null
    },
    {
        "uuid": "9669cef2c83d72795bac5f7cc30ffe6b",
        "title": "春词  其一五",
        "author": "毛滂",
        "content": "雕云燎馥沉香暖，綵胜风翩玉燕寒。\n天上春光来咫尺，琼花瑶草徧阑干。",
        "dynasty": "宋",
        "collection_info": null
    },
    {
        "uuid": "930a8dcfe58f8576c3aeb170cbcd8537",
        "title": "春词  其一六",
        "author": "毛滂",
        "content": "琐窗朱户无寒到，长似春光日日来。\n自是螽斯载风什，可烦箫磬祀高禖。",
        "dynasty": "宋",
        "collection_info": null
    },
    {
        "uuid": "37995716e8691c1dd30d46ccf3fe7e7d",
        "title": "春词  其一七",
        "author": "毛滂",
        "content": "靧面桃花有意开，光风转蕙日徘徊。\n昭阳天近知春早，玉管东风破雪来。",
        "dynasty": "宋",
        "collection_info": null
    },
    {
        "uuid": "4eb5ecc113e58999b7fcbca3879c98d0",
        "title": "春词  其一八",
        "author": "毛滂",
        "content": "日射觚棱气郁葱，露华犹冷玉芙蓉。\n琐窗朱户春光暖，珠蘂琼花无数重。",
        "dynasty": "宋",
        "collection_info": null
    },
    {
        "uuid": "1a5092b14e2fbebfb7dcf24d3960486d",
        "title": "春词  其一九",
        "author": "毛滂",
        "content": "腊寒辟昜沉香火，春意侵寻玉管灰。\n阴德承天专静厚，发生有助到根荄。",
        "dynasty": "宋",
        "collection_info": null
    },
    {
        "uuid": "b9c703d1cf3cab6597ea81c493408e5c",
        "title": "春词  其二○",
        "author": "毛滂",
        "content": "风来太液冰先泮，日照延和柳未知。\n翠辇不缘花事出，行看荇带绿参差。",
        "dynasty": "宋",
        "collection_info": null
    },
    {
        "uuid": "e72f834cc82d175b17a5dfa48e9e3bef",
        "title": "福庆寺",
        "author": "毛滂",
        "content": "栏干倚尽赤旃檀，卢橘花开秀巘寒。\n会取虚庵留客意，小窗疏日上蒲团。",
        "dynasty": "宋",
        "collection_info": null
    },
    {
        "uuid": "fd6d2a3e0efd65aed4fd1ec026bbec77",
        "title": "蔡天逸以诗寄梅诗至梅不至",
        "author": "毛滂",
        "content": "应念萧寒槁木身，殷勤分寄岭头春。\n冰肌玉骨终安在，赖有清诗为写真。",
        "dynasty": "宋",
        "collection_info": null
    },
    {
        "uuid": "8bbaa19ab737b516e321d7404f6c3dd8",
        "title": "罢官次常山寄郑叔详",
        "author": "毛滂",
        "content": "閒身已置参军帻，归路仍推处士车。\n石室散仙当醉起，试传消息过烟霞。",
        "dynasty": "宋",
        "collection_info": null
    },
    {
        "uuid": "f2e9416ef3f138f49fa84142c6867ae4",
        "title": "与郑叔详饮石桥山",
        "author": "毛滂",
        "content": "喜得青州好从事，共登毕卓拍浮船。\n云烟已借一千日，山鸟不须惊醉眠。",
        "dynasty": "宋",
        "collection_info": null
    },
    {
        "uuid": "583a7ab0313ede7e030d422928f65a52",
        "title": "见戏",
        "author": "毛滂",
        "content": "薄命何须问大来，时时废卷秖孤咍。\n故园松竹空荒径，可胜渊明一赋催。",
        "dynasty": "宋",
        "collection_info": null
    },
    {
        "uuid": "6a603a0001d66bb0940b4440d6536440",
        "title": "欲访天柱山阇黎寄一绝句",
        "author": "毛滂",
        "content": "三年不到上人家，目断晨烟与暮霞。\n急遣寄声堂下水，便来洗眼看天花。",
        "dynasty": "宋",
        "collection_info": null
    },
    {
        "uuid": "8c9304824208c72ce9425eec6780ac5a",
        "title": "琳老惠麸干走笔奉寄",
        "author": "毛滂",
        "content": "何人弹铗苦思鱼，食肉而飞亦任渠。\n谁见东堂病居士，山僧乞食亦分余。",
        "dynasty": "宋",
        "collection_info": null
    },
    {
        "uuid": "861cd2271c13498dc755b4515eef14bc",
        "title": "汲水禅静琳老寄诗因次韵奉寄",
        "author": "毛滂",
        "content": "云脚涛头气自寒，了无閒梦到蒲团。\n翠庵只在东堂裏，底下扬眉直下看。",
        "dynasty": "宋",
        "collection_info": null
    },
    {
        "uuid": "4df1181863cd28a60dc2bd7bf2eee308",
        "title": "跋李伯时醉僧图",
        "author": "毛滂",
        "content": "道人三昧一壶中，笔下惊蛇怖小童。\n日日松间好消息，酒香先过野桥风。",
        "dynasty": "宋",
        "collection_info": null
    },
    {
        "uuid": "b772443736846306eadd73d1dbdce593",
        "title": "访琳老闻出赴供",
        "author": "毛滂",
        "content": "宾头应供未还家，聊借僧窗自点茶。\n此意不须相见说，已知秋色付苹花。",
        "dynasty": "宋",
        "collection_info": null
    },
    {
        "uuid": "d501745b5494217be7210e0b4c1cb8f0",
        "title": "别归云庵端老",
        "author": "毛滂",
        "content": "何年败衲裹虚空，雪雁烟鳬不受笼。\n未信归云便端的，一船明月四边风。",
        "dynasty": "宋",
        "collection_info": null
    },
    {
        "uuid": "90012a9176ad61430251d40cd6c66c8a",
        "title": "寒食日过翠峰塔院示法海道人",
        "author": "毛滂",
        "content": "云烟七级赤旃檀，龙护金函佛骨寒。\n问讯道人春到否，瑞香花谢倚栏干。",
        "dynasty": "宋",
        "collection_info": null
    },
    {
        "uuid": "400e1a524e67d87550026e70009cb30c",
        "title": "子温以诗将菊本见遗数日适病伏枕今少间戏作三绝句以报  其一",
        "author": "毛滂",
        "content": "破烟涵雨得春丛，想见当年老范公。\n多病未须求茗草，此诗浑欲愈头风。",
        "dynasty": "宋",
        "collection_info": null
    },
    {
        "uuid": "04268cb137e7a19cb3619525a0637a51",
        "title": "子温以诗将菊本见遗数日适病伏枕今少间戏作三绝句以报  其二",
        "author": "毛滂",
        "content": "尽锄芳草春应怪，初种黄花秋未知。\n花外种松松外竹，渐无蝴蝶到东篱。",
        "dynasty": "宋",
        "collection_info": null
    },
    {
        "uuid": "3a5ba3de837770f5a0a9d4e001f687a3",
        "title": "子温以诗将菊本见遗数日适病伏枕今少间戏作三绝句以报  其三",
        "author": "毛滂",
        "content": "更作天随求枸杞，试从子美觅黄精。\n但知一饱轻方文，不为秋毫要眼明。",
        "dynasty": "宋",
        "collection_info": null
    },
    {
        "uuid": "8d4e363c42e0c98ae289524ea6a237ef",
        "title": "春晓  其一",
        "author": "毛滂",
        "content": "东皋纷绮水潺潺，翠拂官桥柳欲眠。\n出谷黄莺终好在，辞风红树稍萧然。",
        "dynasty": "宋",
        "collection_info": null
    },
    {
        "uuid": "635457b69c6c8e6978aba611dc96ff81",
        "title": "春晓  其二",
        "author": "毛滂",
        "content": "酴醾春晓与谁芳，自是新来雨露香。\n燕子觅巢终软媚，杨花满路尚颠忙。",
        "dynasty": "宋",
        "collection_info": null
    },
    {
        "uuid": "9bf19baa9fa360455f9b92df9d428f58",
        "title": "春晓  其三",
        "author": "毛滂",
        "content": "炉香烬冷夹衣寒，雨过园林翠作团。\n剩得风光何处着，红蔷薇搭小栏干。",
        "dynasty": "宋",
        "collection_info": null
    },
    {
        "uuid": "be2f962e119f4e69088c217de7dde248",
        "title": "春晓  其四",
        "author": "毛滂",
        "content": "池塘绿浄了无尘，造化裁余十日春。\n月树清深语鶗鴂，几时归去亦谩人。",
        "dynasty": "宋",
        "collection_info": null
    },
    {
        "uuid": "f3fd05f7421486be575f3995f1d0fabe",
        "title": "二月二十八日祷雨龙湫",
        "author": "毛滂",
        "content": "折腰五斗自难堪，每为斯人食不甘。\n赤地黄埃迷泽国，老龙饮血亦分甘。",
        "dynasty": "宋",
        "collection_info": null
    },
    {
        "uuid": "7a337a81c07cd32ce0579fa25d3ca047",
        "title": "过浄林杏花下微见晓色",
        "author": "毛滂",
        "content": "篮舆度水犯云巢，拂面垂杨翠欲交。\n春睡稳人殊未觉，半分晓色到花梢。",
        "dynasty": "宋",
        "collection_info": null
    },
    {
        "uuid": "437deaac9628bb3515bf9c78aaf4e655",
        "title": "过吴淞江",
        "author": "毛滂",
        "content": "参军身外秖图书，独与吴江分不疏。\n归去他年当辟谷，懒随波浪觅鲈鱼。",
        "dynasty": "宋",
        "collection_info": null
    },
    {
        "uuid": "5ae94511fe53875220b5a2b5d24786bc",
        "title": "题琳老所携二苏书帖",
        "author": "毛滂",
        "content": "道人此书欲在眼，扁舟一宿亦随身。\n霁月光风开玉轴，千年彷佛见斯人。",
        "dynasty": "宋",
        "collection_info": null
    },
    {
        "uuid": "c8803cc56f99163df10b0ea2b928dc6e",
        "title": "和孙守",
        "author": "毛滂",
        "content": "回首长城卧落霞，云开桂影过昏鸦。\n不须更要千红翠，醉眼灯前已乱花。",
        "dynasty": "宋",
        "collection_info": null
    },
    {
        "uuid": "8837482a13cae612f13292b1c1b5da15",
        "title": "散药过东湖戏作绝句寄陈巨中",
        "author": "毛滂",
        "content": "谁为苍生起病癯，参军药裹欲何如。\n湖东道义为鍼石，不用先生肘后书。",
        "dynasty": "宋",
        "collection_info": null
    },
    {
        "uuid": "444e3cae8bca38bfc6b546eece9d105a",
        "title": "次韵王宣义见过夜饮四绝  其一",
        "author": "毛滂",
        "content": "空琴谁为奏南风，坐看幽香走篆红。\n定卜糟丘度余日，此生那復问蓍丛。",
        "dynasty": "宋",
        "collection_info": null
    },
    {
        "uuid": "feb843ae2056b6891aa6aa7b17dfdeb3",
        "title": "次韵王宣义见过夜饮四绝  其二",
        "author": "毛滂",
        "content": "凄风落日酒家天，何事囊中长一钱。\n快见渴虹横酒户，归须残月上吟鞯。",
        "dynasty": "宋",
        "collection_info": null
    },
    {
        "uuid": "cc814839d961b970e016dc77da8b3fe6",
        "title": "次韵王宣义见过夜饮四绝  其三",
        "author": "毛滂",
        "content": "崔郎傲兀见孤罴，笔势纵横欲发奇。\n赋就何人知犬子，杯深自喜对鹅儿。",
        "dynasty": "宋",
        "collection_info": null
    },
    {
        "uuid": "18219afec5f25682fb477e5d528c89f6",
        "title": "次韵王宣义见过夜饮四绝  其四",
        "author": "毛滂",
        "content": "肯为张卿贵作奴，不嫌唤客手携壶。\n全胜一叶唯茶竈，未负黄公卖酒垆。",
        "dynasty": "宋",
        "collection_info": null
    },
    {
        "uuid": "06f723e3d4a7a71e0df6cf3c42340253",
        "title": "灵芝观上人房植紫竹一本覆屋其上以庇朝日顾雨露所不及也疑其当憔悴枯槁反蔚然劲秀为作一绝句",
        "author": "毛滂",
        "content": "阶前紫玉似人长，可怪龙孙久未骧。\n第放烟梢出檐去，此君初不畏风霜。",
        "dynasty": "宋",
        "collection_info": null
    },
    {
        "uuid": "b583a7a4b75e0e8b3ddc647b49635015",
        "title": "访孟令不遇",
        "author": "毛滂",
        "content": "扶病寻君君未归，添香应惹踏门衣。\n东风未破桃花萼，雪压余英蝶乱飞。",
        "dynasty": "宋",
        "collection_info": null
    },
    {
        "uuid": "22a0863f53f970a646f3b5b68154505d",
        "title": "常山孙令见过仆未起孙题壁而去作绝句寄之  其一",
        "author": "毛滂",
        "content": "醉乡冉冉梦游閒，一夜凉风唤未还。\n可是应门无稚子，双鳬仙去定谁攀。",
        "dynasty": "宋",
        "collection_info": null
    },
    {
        "uuid": "2b0ba13ee01f04f86948e5802a279a45",
        "title": "常山孙令见过仆未起孙题壁而去作绝句寄之  其二",
        "author": "毛滂",
        "content": "门外初为罗雀地，壁间偶见换鹅书。\n忽然兴尽何由揖，拟遣长鬚致鲤鱼。",
        "dynasty": "宋",
        "collection_info": null
    },
    {
        "uuid": "ebabba24cddd534d146fa4088f55b2f0",
        "title": "常山孙令见过仆未起孙题壁而去作绝句寄之  其三",
        "author": "毛滂",
        "content": "夹道老槐分晓色，出楼寒鼓报衙声。\n解牛敏手仍投暇，梦蝶閒身尚未惊。",
        "dynasty": "宋",
        "collection_info": null
    },
    {
        "uuid": "654e4ea3259e665c0125ff7d91c8d7fb",
        "title": "送茶宋大监  其一",
        "author": "毛滂",
        "content": "凤凰山畔雨前春，玉骨云腴绝可人。\n寄与青云欲仙客，一瓯相映两无尘。",
        "dynasty": "宋",
        "collection_info": null
    },
    {
        "uuid": "d963a0e8dde9bc0bf9645ce2bea08482",
        "title": "送茶宋大监  其二",
        "author": "毛滂",
        "content": "玉兔瓯中霜月色，照公问路广寒宫。\n绝胜自酌寒窗下，睡减悲添愁事丛。",
        "dynasty": "宋",
        "collection_info": null
    },
    {
        "uuid": "32cb32e495cd09cdaa07e4867f1d0812",
        "title": "响潭",
        "author": "毛滂",
        "content": "水面平铺映碧空，夜深明月照龙宫。\n猿啼未响潭先响，一树花开两树红。",
        "dynasty": "宋",
        "collection_info": null
    },
    {
        "uuid": "8d9a51b73c328f1221fcf7a3e40f4f29",
        "title": "游翠峰寺",
        "author": "毛滂",
        "content": "隔墻杨柳舞腰斜，傍砌鹅梨玉作花。\n此地风光谁管领，小诗收入长官家。",
        "dynasty": "宋",
        "collection_info": null
    },
    {
        "uuid": "c0bbca7830ffd567eca9e381f131d8ac",
        "title": "昼寝石颐寺",
        "author": "毛滂",
        "content": "何人支枕古邯郸，孤卧僧房四面山。\n故遣白云遮谷口，不教幽梦落人间。",
        "dynasty": "宋",
        "collection_info": null
    },
    {
        "uuid": "ac5ab68f72947aa5cde46a274799901e",
        "title": "再赋四十字",
        "author": "毛滂",
        "content": "雪月个高寒，求多意未阑。\n林逋五品服，宋璟九还丹。\n老友松筠健，贤宗鼎鼐酸。\n任渠蜂蝶闹，难作武陵看。",
        "dynasty": "宋",
        "collection_info": null
    },
    {
        "uuid": "1c72238f09ca157cfb0ce1ada10bed86",
        "title": "比得寒疾用道士养生法治其内郡幕徐天隐遗以柴胡桔梗教作汤服之疾间作小诗以寄",
        "author": "毛滂",
        "content": "江南卑湿地，往往如长沙。\n薄寒能中人，毛立噤齿牙。\n初犹遭蒸炊，又似缚且檛。\n淫祠乱昏俗，祸福专羣鸦。\n参军支病骨，抱案随吏衙。\n鬼盖乘其穷，屡以寒热加。\n定知鬼非人，吾谁彼疵瑕。\n乌饥集屋梁，聊试弹以笯。\n手摩田中丹，三关气成霞。\n房图引芸蒿，相与排阴邪。\n此鬼不足施，霍然促脂车。",
        "dynasty": "宋",
        "collection_info": null
    },
    {
        "uuid": "b93fd06d23495868e0b6c0fd9151553e",
        "title": "响应祷雨寄苏文忠公",
        "author": "毛滂",
        "content": "雪意不肯休，垂垂阁云端。\n余暖蒸衣裘，势作堕指寒。\n曛黄阴雨来，俄忽急雨𩆓。\n空阶答檐语，跳珠上阑干。\n世尊俨无说，冻坐谁为欢。\n萧条僧舍影，痴兀依蒲团。\n相照怜短檠，坐恐膏油干。\n劳生竟何如，岁月如走丸。\n七星在长剑，细事何足弹。\n尚想丘园人，惭颊时一丹。\n徘徊经屠门，饱意只自谩。\n顾惟淬牛刀，庶足厌一餐。\n不然学农圃，趁此筋力完。\n年丰得饱饭，日晏眠茅莞。\n咄嗟万里空，俯仰百岁殚。\n行止信流坎，所遇随足安。\n勋名片纸薄，天地如瓢箪。\n离骚幸相逢，浊酒聊自宽。\n谁与谈此心，夜气方漫漫。\n绝墙过饥鼠，翻倒争余残。",
        "dynasty": "宋",
        "collection_info": null
    },
    {
        "uuid": "1e3cbd03a0bdb6795d4243bf686906e9",
        "title": "清明过下渚湖",
        "author": "毛滂",
        "content": "湿云堆雨未全轻，啅鹊翻枝已唤晴。\n含雨落花空泪眼，袭衣香草欲知名。\n细泉入竹通幽意，孤策侵苔记独行。\n不醉河阳芳树底，乱山携酒过清明。",
        "dynasty": "宋",
        "collection_info": null
    },
    {
        "uuid": "16fb9dee518cd2b899b0b83cbb7e5846",
        "title": "铜山",
        "author": "毛滂",
        "content": "拟共孤云结往还，更名居士小香山。\n他年谁復寻遗赏，为到云山杳霭间。",
        "dynasty": "宋",
        "collection_info": null
    },
    {
        "uuid": "dcc78e69a647b004bb22645d5a1dd9c9",
        "title": "石头寺",
        "author": "毛滂",
        "content": "碧瓦朱甍紫岭东，昂云松桂响寒风。\n灵泉清映银床在，无復当年大小空。",
        "dynasty": "宋",
        "collection_info": null
    },
    {
        "uuid": "be22e0917b8980ae619b0cb4c12c8445",
        "title": "仙居禅院",
        "author": "毛滂",
        "content": "潇洒仙居院，楼台烟霭中。\n夜泉清浸月，午铎冷摇风。\n转目已成昨，累名俱是空。\n一尊林下醉，此兴谁与同。",
        "dynasty": "宋",
        "collection_info": null
    },
    {
        "uuid": "dcebfd5d056104c3a921c066865296ac",
        "title": "题仙居禅院怀舒阁",
        "author": "毛滂",
        "content": "织水联珠未是奇，舒王留咏夺天机。\n神光已比箕星立，文燄长依舜日晖。\n一沼蛟龙涎半积，两檐鸾鹤势双飞。\n名山从此流传永，自昔因人重发挥。",
        "dynasty": "宋",
        "collection_info": null
    },
    {
        "uuid": "c4cb9f41afb0b650340e08b092856d9b",
        "title": "入石颐寺",
        "author": "毛滂",
        "content": "去年倚策忆春残，芳草重寻翠屈盘。\n苔磴渐高天咫尺，岩花未老露蒙蒙。\n鸣禽时託朝霞暖，烟涧犹分夜雨寒。\n俯看众山皆迤逦，此心不尽四围宽。",
        "dynasty": "宋",
        "collection_info": null
    },
    {
        "uuid": "805220cbdc27429c26547a04a3e72b5f",
        "title": "访无畏庵琳和尚",
        "author": "毛滂",
        "content": "踏遍武康境，铜山分外幽。\n师今提奥恉，谁不仰风流。\n松老巢玄鹤，车闲卧白牛。\n一时冠盖拥，欲去更迟留。",
        "dynasty": "宋",
        "collection_info": null
    },
    {
        "uuid": "82163821f0ead585e551c3dc5f28870b",
        "title": "句  其一",
        "author": "毛滂",
        "content": "苕水相逢眼便青。",
        "dynasty": "宋",
        "collection_info": null
    },
    {
        "uuid": "8b2b8812d5c50d80f9b1cb9ec8fcebf0",
        "title": "句  其二",
        "author": "毛滂",
        "content": "贪恋恩波未肯飞。",
        "dynasty": "宋",
        "collection_info": null
    },
    {
        "uuid": "100ab6c98a12ddb443e0280c4d3f8828",
        "title": "存目",
        "author": "毛滂",
        "content": "诗题：对月忆满子权首句：长风掠海来。",
        "dynasty": "宋",
        "collection_info": null
    },
    {
        "uuid": "bd07a786bf1bdc40fac1c12bf85facb7",
        "title": "剑池",
        "author": "黄昭",
        "content": "一剑已飞去，千年池尚存。\n浮图入云表，古寺倚山根。\n虎踞石形险，龙潜水气昏。\n阖闾成底事，遗恨满干坤。",
        "dynasty": "宋",
        "collection_info": null
    },
    {
        "uuid": "9357d770baafb291ad10b68080d331b9",
        "title": "留题灵岩寺",
        "author": "卞育",
        "content": "屈指数四绝，四绝中最幽。\n此景冠天下，不独奇东州。\n夜月透岩白，乱云和雨收。\n甘泉泻山腹，圣日穿岩头。\n大暑不知夏，爽气常如秋。\n风高松子落，天外钟身浮。\n祖师生朗石，古殿名般州。\n人巧不可至，天意何所留。\n老僧笑相语，兹事常穷求。\n移出蓬莱岛，待吾仙子游。",
        "dynasty": "宋",
        "collection_info": null
    },
    {
        "uuid": "6e9061744e4d51ed358a19f371b12d0d",
        "title": "题清芬阁",
        "author": "王念",
        "content": "籍甚诗名世所传，耳孙今始出遗编。\n发扬风教三纲正，包括干坤一气全。\n峻拔孤峰当□□，□容幽涧落春泉。\n超然远思追前古，好续委蛇二雅篇。",
        "dynasty": "宋",
        "collection_info": null
    },
    {
        "uuid": "da78427ef241459534de7c234ae80c27",
        "title": "南涧寺阁",
        "author": "王涤",
        "content": "上阁便见海，入门方是山。\n塔高端似笔，城转曲如环。",
        "dynasty": "宋",
        "collection_info": null
    },
    {
        "uuid": "36af1836af2d9841dca56ef1453f80a9",
        "title": "怀潮士吴子野",
        "author": "王涤",
        "content": "旅悰牢落怆离羣，迭翠楼前日渐曛。\n金饼光茫升海月，玉龙鳞甲护霜云。\n星星淡火随堤见，历历樵歌隔水闻。\n马足车音在何处，嶂南歧路锁烟氛。",
        "dynasty": "宋",
        "collection_info": null
    },
    {
        "uuid": "2a05956bad0b97b3071fe025c39f618f",
        "title": "赠子野归潮时会大名府",
        "author": "王涤",
        "content": "河朔频河地早寒，城烟牢落水回环。\n几番夜雨涨新岸，一片秋云归旧山。\n君驷渐腾梅岭外，我车犹枕菊篱间。\n潮人若问何如守，病骨支撑两鬓斑。",
        "dynasty": "宋",
        "collection_info": null
    },
    {
        "uuid": "9a385c7653dbbf5e35d5635989085a9f",
        "title": "刘阮洞",
        "author": "吴师正",
        "content": "天台春暖兰若馨，海榴喷血黄鸟鸣。\n风晴雨霁洞天晓，画屏有路游人行。\n刘郎阮郎剡溪客，结伴穷幽绝人迹。\n洞口遥闻漱玉声，日有飘英点溪碧。\n扪萝涉水前攀缘，瞥见胜景层峦巓。\n夭桃瑶草蔓深谷，飞楼杰阁凌青烟。\n潭上金桥跨龙背，绰约双鸾饮潭水。\n初疑帝子别潇湘，珠佩珊珊移玉趾。\n环姿玮态踌躇久，熟视人间未尝有。\n罗幙深沈邀客留，胡麻为饭椒浆酒。\n问郎于此何当还，壶中景迥非尘寰。\n客惊遽返觅闾里，子孙虽在皆重玄。\n年华瞬息嗟浮世，往事分明如梦寐。\n相与迴寻旧路非，乱山稠迭烟云蔽。\n我来蹑屐观遗踪，松阴坐久曾不逢。\n野僧相引下山宿，落霞斜日林梢红。",
        "dynasty": "宋",
        "collection_info": null
    },
    {
        "uuid": "bed53dde0a983e53a8fadc8f9ad3b00d",
        "title": "题成都笮桥观音院自画竹",
        "author": "程堂",
        "content": "无姓无名逼夜来，院僧根问苦相猜。\n携灯笑指屏间竹，记得当年手自栽。",
        "dynasty": "宋",
        "collection_info": null
    },
    {
        "uuid": "1c61f922154be1e174b2bbf390e7a07e",
        "title": "登前守李公亭",
        "author": "鲍粹",
        "content": "李公亭即鲍公亭，何事因仍旧日名。\n官守二年如过客，风流千古是虚名。\n扪萝缭绕寻新径，隔水微茫认故城。\n陵谷变迁君莫问，此中气象转分明。",
        "dynasty": "宋",
        "collection_info": null
    },
    {
        "uuid": "74c898a0dc7ad36ada312dee1e7275ff",
        "title": "句  其一",
        "author": "范习父",
        "content": "地收楚蜀西南水，天与江湖旦暮风。",
        "dynasty": "宋",
        "collection_info": null
    },
    {
        "uuid": "9b941339b1fdb2096fd9432ae1a0d61d",
        "title": "句  其二",
        "author": "范习父",
        "content": "可年祖龙游不得，欲于何处访蓬莱。",
        "dynasty": "宋",
        "collection_info": null
    },
    {
        "uuid": "ac94459fa8088964e42982a65adf5724",
        "title": "奉亲两载为民祈蚕作竞渡于此以五十六言即事",
        "author": "韩煜",
        "content": "中巴旧说古刀州，环壁依城水自流。\n鱼米岂殊京洛在，人民轻向死生不。\n我来二载无青眼，心嘆三农空白头。\n修禊何妨书即事，放怀杯酒问田畴。",
        "dynasty": "宋",
        "collection_info": null
    },
    {
        "uuid": "d69ff1f266b61701218449bf0b457a4c",
        "title": "句",
        "author": "张君禔",
        "content": "石间佛足明如玉，山外神光散作灯。",
        "dynasty": "宋",
        "collection_info": null
    },
    {
        "uuid": "e871deb1ecef25ec02bc27105ae6a129",
        "title": "见江亭",
        "author": "袁正规",
        "content": "地产灵芝古道场，危亭陡起负重岗。\n江心远迭通潮浪，海外遥分异域疆。\n缭绕人家依县市，寂寥烟景认吴航。\n倚栏望断暮云碧，不见长安见夕阳。",
        "dynasty": "宋",
        "collection_info": null
    },
    {
        "uuid": "c468e38ec47c84843107ba489d0e94b8",
        "title": "白云亭和韵二首  其一",
        "author": "袁正规",
        "content": "幽奇山水卒难图，亭插白云景象余。\n共乐灵踪还旧址，好编名字入新书。\n面前沧海迷三岛，林下谁人继二疏。\n洞裏苍龙头角老，埋藏岁月意如何。",
        "dynasty": "宋",
        "collection_info": null
    },
    {
        "uuid": "4d52517782653a485e7babb56069b1de",
        "title": "白云亭和韵二首  其二",
        "author": "袁正规",
        "content": "碧桃溪会创幽亭，岂是从前浪得名。\n静对好山闲日月，却疑尘世有蓬瀛。\n檐间自在烟云合，砌下长流风雨声。\n林坞不遮沧海阔，暂来还得眼双明。",
        "dynasty": "宋",
        "collection_info": null
    },
    {
        "uuid": "1439986b7178476abb03d60326c7fb85",
        "title": "临江馆",
        "author": "袁正规",
        "content": "巍然水曲见楼台，人指安昌邑壮哉。\n般若山头当户外，吴航渡口瞰江回。\n湖平文鹢浮空远，月满星槎泛海来。\n投辖不因勤粤主，为怜烟霭共徘徊。",
        "dynasty": "宋",
        "collection_info": null
    },
    {
        "uuid": "ec569e14c2789e532c7d5a806720bc29",
        "title": "望海亭",
        "author": "袁正规",
        "content": "沆瀣亭前景最豪，委输江汉任滔滔。\n荡云处处千层浪，沃日重重万里涛。\n析木有津连地下，蓬莱堆玉插天高。\n飘然直欲乘槎去，世累须凭割爱刀。",
        "dynasty": "宋",
        "collection_info": null
    },
    {
        "uuid": "78ad7bcf2a849d558f11a42a80fa8b69",
        "title": "九日亭  其一",
        "author": "袁正规",
        "content": "峥嵘栋宇压巍峨，九日游人自在过。\n凤翅冈高围海国，龙鳞松古蘸烟萝。\n齐山景色知难比，彭泽风光几倍多。\n每上醉来开口笑，幽香无奈菊花何。",
        "dynasty": "宋",
        "collection_info": null
    },
    {
        "uuid": "d6b7ac061418b216e2ca4d610ae621d8",
        "title": "九日亭  其二",
        "author": "袁正规",
        "content": "不愧嘉名取次题，寓情彷佛古人齐。\n菊添细蕊金英重，松覆清幽盖影低。\n上戴星辰全咫尺，傍躔日月自东西。\n宜将斗酒频相属，靖节从来到处迷。",
        "dynasty": "宋",
        "collection_info": null
    },
    {
        "uuid": "1634c19d00dae10c6f799dc12eb2033b",
        "title": "句",
        "author": "郑周卿",
        "content": "鹤归空有恨，云散本无心。",
        "dynasty": "宋",
        "collection_info": null
    },
    {
        "uuid": "438b2679bee062ebbbf870e09124da81",
        "title": "清江曲",
        "author": "苏坚",
        "content": "属玉双飞水满塘，菰蒲深处浴鸳鸯。\n白苹满棹归来晚，秋着芦花一岸霜。\n扁舟繫岸依林樾，萧萧两鬓吹华髪。\n万事不理醉復醒，长占烟波弄明月。",
        "dynasty": "宋",
        "collection_info": null
    },
    {
        "uuid": "439006d35084293421bd8a2024d3cdf0",
        "title": "后清江曲",
        "author": "苏坚",
        "content": "层波渺渺山苍苍，轻霜殒木莲叶黄。\n呼儿极浦下笭箵，社瓮欲熟浮蛆香。\n轻蓑淅沥鸣秋雨，日暮乘流自相语。\n一笛清风万事休，白鸟翩翩落烟渚。",
        "dynasty": "宋",
        "collection_info": null
    },
    {
        "uuid": "3892994655b362c95d0a8ff14fedde07",
        "title": "重过石井",
        "author": "苏坚",
        "content": "登临萧寺几回头，石怪林深山自秋。\n地布黄金长照日，泉溜碧玉暗通沟。\n浚穿地脉疑无底，静嚙崖根更不流。\n多谢老僧勤供佛，井华晓汲注瓷瓯。",
        "dynasty": "宋",
        "collection_info": null
    },
    {
        "uuid": "0eaee0aa26035c3d7de819d07181d71b",
        "title": "题金相寺三首  其一",
        "author": "苏坚",
        "content": "丈室十一尺，闽山数百层。\n春风近梅柳，腊水漫沟塍。",
        "dynasty": "宋",
        "collection_info": null
    },
    {
        "uuid": "c6c6d8c3c8c468fd3f118812c8a92d63",
        "title": "题金相寺三首  其二",
        "author": "苏坚",
        "content": "已爱观音远俗尘，鹫峰林壑更清新。\n不辞遍历安禅地，要使溪山识主人。",
        "dynasty": "宋",
        "collection_info": null
    },
    {
        "uuid": "b062c60dbab96ed235ffcafe200fec22",
        "title": "题金相寺三首  其三",
        "author": "苏坚",
        "content": "隐约开旸谷，坐看云气升。\n地神如献秀，一色露山棱。",
        "dynasty": "宋",
        "collection_info": null
    },
    {
        "uuid": "04c4a6ed224ede59f4ca32f45d8f95c7",
        "title": "句",
        "author": "苏坚",
        "content": "我梦扁舟浮震泽。",
        "dynasty": "宋",
        "collection_info": null
    },
    {
        "uuid": "b9bc019b191435d99893c8f90198c785",
        "title": "句",
        "author": "蔡雍",
        "content": "满前青嶂千屏列，直下澄江一带横。",
        "dynasty": "宋",
        "collection_info": null
    },
    {
        "uuid": "87bc9583373169fa9eeee46126891151",
        "title": "句",
        "author": "曹子方",
        "content": "面前山好无人识，定是飞来小鹫峰。",
        "dynasty": "宋",
        "collection_info": null
    },
    {
        "uuid": "19dcaca65e621ddd66f9f7795b05eb66",
        "title": "句",
        "author": "刘象功",
        "content": "千寻双剑截不断，一片闲云飞过来。",
        "dynasty": "宋",
        "collection_info": null
    },
    {
        "uuid": "813884ba403d1e465646a3f9caceaece",
        "title": "题拏洋驿",
        "author": "陈宗",
        "content": "畬田高下趁春耕，野水涓涓照眼明。\n孰道深山最深处，人人解说长官清。",
        "dynasty": "宋",
        "collection_info": null
    },
    {
        "uuid": "fbeb514eb8507f22a01674fa0bd83f14",
        "title": "秋日游合江戏题之亭上",
        "author": "郭思",
        "content": "秋风锦水乐无涯，独上亭轩四望嘉。\n橘子满林金作块，芦梢拂岸雪飞花。\n酒旗高挂芙蓉港，渔棹斜趋菡萏家。\n描入画图收取去，故人相对饮流霞。",
        "dynasty": "宋",
        "collection_info": null
    },
    {
        "uuid": "21a411bc1a55c0783ee3ceed957e0d6d",
        "title": "剑门",
        "author": "郭思",
        "content": "斵石为梁铁作枢，武侯于此济师徒。\n鞭山怒气金鰲伏，架壑宏模玉蝀摅。",
        "dynasty": "宋",
        "collection_info": null
    },
    {
        "uuid": "b4702e0d8031665550920aa2cea4318f",
        "title": "句  其一",
        "author": "郭思",
        "content": "猿戏山花暖，人行塞柳青。",
        "dynasty": "宋",
        "collection_info": null
    },
    {
        "uuid": "eda0d2b6493b7ecc46892d542768d98f",
        "title": "题崎滩铺壁",
        "author": "黄颖",
        "content": "雨过长空云出溪，稻苗刺水绿初齐。\n山花也解怜行客，旋放繁英衬马啼。",
        "dynasty": "宋",
        "collection_info": null
    },
    {
        "uuid": "fb3cc7703391e76d607aea0c13a4b97d",
        "title": "祭先农",
        "author": "李新",
        "content": "帝先农功，曰惟孟春。\n载耒与耜，昕及南亩。\n穜稑薿薿，以布以种。\n帝躬三推，土膏雷动。\n百工比栉，其耕泽泽。\n岁约有年，裕帝之德。\n我艺我黍，我敛我稷。\n为醴为酪，斟酌吉礼。\n吉礼既至，神祇来游。\n燕及祖考，万邦作休。\n降福孔穰，飶芬其羞。\n于以正辞，亦又何求。",
        "dynasty": "宋",
        "collection_info": null
    },
    {
        "uuid": "c02bd185a7b2ced96c293035bf33fee2",
        "title": "送高执中赴文州楒林",
        "author": "李新",
        "content": "两眼追霜鹰，铁石悬肺腑。\n何为向北风，送子泪如雨。\n平生珍古交，及今未多数。\n相逢汉江曲，聊作苹鸥聚。\n我疾子不憎，人弃子或取。\n庄舄尚资越，茅兰植当户。\n坐与斥鷃争，秋蓬塌云羽。\n尝笑祢正平，飞毫赋鹦鹉。\n身为机上肉，手復乱挝鼓。\n老瞒畏口实，假手待黄祖。\n早知时不容，敛板就公府。\n社栎名散材，长年谢斤斧。\n文豹皮为灾，安所逃缯罟。\n我亦惩祢生，严律绳步武。\n闭门收旧学，不管唇舌腐。\n子今落穷边，武库泣降虏。\n过客无隻轮，捷布恐旁午。\n黑云压孤堞，残月走夜麈。\n四邻递阴风，隔壁啸乳虎。\n非但饮徒旷，愈觉诗思苦。\n参军新妇贤，眉颊生媚妩。\n慰子远行役，举桉头自俯。\n已闻富书囊，到即充栋宇。\n异时宝弓剑，弃置贱如土。\n承平诸将老，谁復师尚父。\n可怜高閤生，落笔辄杕杜。\n宛然琼瑶姿，寒光照玄圃。\n再入乌衣曲，观者但如堵。\n襄阳佳山水，檀栾结邻坞。\n蚤晚折简来，为子脱簪组。",
        "dynasty": "宋",
        "collection_info": null
    },
    {
        "uuid": "2baff84f4a2e6494274db2bc17f4de92",
        "title": "送李能",
        "author": "李新",
        "content": "撷蕙仙人洲，日下舞雩归。\n晴光阔天宇，羃羃祥烟飞。\n旦起修羊酒，来观石麟儿。\n刮眼玉骨异，无用金络羁。\n长杨献赋去，英誉嵩少低。\n俯署神仙听，亲植桃花枝。\n走马秦树侧，濯缨锦江湄。\n春深小瀛洲，西湖生绿漪。\n华堂富花气，春酒歌白眉。\n彼美南方秀，移根天之涯。\n幽岩蔽嘉卉，芳姿长陆离。\n谁如古工师，来采穷民诗。",
        "dynasty": "宋",
        "collection_info": null
    },
    {
        "uuid": "59911c460a5ddb3750477dd14bb6d0e0",
        "title": "杂言二章送柳慎徽赴道州教授  其一",
        "author": "李新",
        "content": "荷衣老长官，拥紬呼衙晚。\n黄阁有造父，伏骥起编栈。\n广文局如水，何人檄慵慢。\n岂无同升公，空谷饱藜苋。\n寄书获我心，正须衡阳鴈。",
        "dynasty": "宋",
        "collection_info": null
    },
    {
        "uuid": "0028914163d77bb03d67d716c7665daf",
        "title": "杂言二章送柳慎徽赴道州教授  其二",
        "author": "李新",
        "content": "白髪柳夫子，政是柳州孙。\n谭经能解颐，经纶出其门。\n彼美苍梧士，纫服得兰荪。\n抽身朱墨间，初知儒者尊。\n报国直以人，不类一饭恩。\n山中多散材，着意采蟠根。",
        "dynasty": "宋",
        "collection_info": null
    },
    {
        "uuid": "46209e3b82d529d7dfc48ab11bb7af9b",
        "title": "送崔生",
        "author": "李新",
        "content": "斥鷃意自适，举俛欢一枝。\n安知抟扶摇，乃有万里期。\n鸣凤困高冈，愧此腹背衣。\n我无琼蕤浆，可以疗酒饥。\n一税西南风，勉从黄鹄飞。",
        "dynasty": "宋",
        "collection_info": null
    },
    {
        "uuid": "613d28bf8d450c2b89ad95d771aed49a",
        "title": "送万俟持正三首  其一",
        "author": "李新",
        "content": "棠垂千里翠，冠拂九重烟。\n夹鬓红霞旆，摇龟浅杏鞯。\n酒醒思凤语，惆怅落花前。",
        "dynasty": "宋",
        "collection_info": null
    },
    {
        "uuid": "b7d2b7d04f64ca67e435e90dc3a031e7",
        "title": "送万俟持正三首  其二",
        "author": "李新",
        "content": "东湖春水归，湖上主人去。\n红尘舞衿暗，水面空落絮。\n明日怅孤风，长安在何处。",
        "dynasty": "宋",
        "collection_info": null
    },
    {
        "uuid": "4145f712bbe303a0979a70d609be5c5a",
        "title": "送万俟持正三首  其三",
        "author": "李新",
        "content": "高歌闻白雪，美味熟醍醐。\n解印悬虚橐，鸣鞭指上都。\n倚楼怀旧德，目远认平芜。",
        "dynasty": "宋",
        "collection_info": null
    },
    {
        "uuid": "4e0742e41a1933ac7b2c42c85a1a153e",
        "title": "别莫倩赴茂林",
        "author": "李新",
        "content": "三迭阳关声，两行铅水泪。\n人方入荒陋，天或我遐弃。\n雪山鴈不到，音书何以寄。",
        "dynasty": "宋",
        "collection_info": null
    },
    {
        "uuid": "f05887f59c62c6c5c90fa111597a0e12",
        "title": "和李卿新轩",
        "author": "李新",
        "content": "宦情鲁酒薄，自意能久醒。\n穷年太常斋，那得有夙酲。\n将身侣记室，碧鹳趋华楹。\n误倒名卿屣，目光如许青。\n中台独称妙，九棘旧飞英。\n徊翔舜岩廊，饱见重瞳明。\n苦营便蕃归，尚顾昔管宁。\n人言犹龙孙，去就一羽轻。\n新轩事隐几，大胜安期生。\n绿篠静娟娟，徙倚惊流莺。\n翠荷乱田田，小盎摇清泠。\n欲留妨召节，趣起料繁缨。",
        "dynasty": "宋",
        "collection_info": null
    },
    {
        "uuid": "16ddd06809f06073881de1850678590f",
        "title": "次韵宋都运庆豳学成",
        "author": "李新",
        "content": "我昨行邠郊，徒驭颜色欣。\n周道日已远，犹復见仁人。\n所挟一世旧，至前岂无因。\n载赓七月诗，古风亦已臻。\n如今天下士，气伟而多闻。\n政成泮宫新，要起后学勤。\n加我以数年，便与张范邻。\n明当游泾河，即是泗水滨。",
        "dynasty": "宋",
        "collection_info": null
    },
    {
        "uuid": "fa07c633e3d3b573ab54df238d17da62",
        "title": "次韵",
        "author": "李新",
        "content": "九顶如故人，要见或可期。\n下有瓜字江，一别长相思。\n作客殊不恶，何苦独念兹。\n吾宗此登临，未觉鸟道危。\n白云缭篮舆，一线归路迷。\n且裁半隐衣，令与蜡屐宜。\n吐雾隔凡俗，胜游那许追。\n我亦癯仙流，讵堪逋客随。\n江山自美女，生憎铅黛施。\n遐瞩岂厌意，所遇亦復奇。\n峨峨青蝉冠，袅袅紫金羁。\n问公是中乐，鼠辈何与知。\n渠爱钱神论，公有山行诗。",
        "dynasty": "宋",
        "collection_info": null
    },
    {
        "uuid": "e52f01026e90ae240f61a686b6a03ae7",
        "title": "甲午九月十七日留题太平寺",
        "author": "李新",
        "content": "秋飈弄寒菊，老木疏空谷。\n尫骖疲欲休，征意元未足。\n山行循桔橰，涧走数机轴。\n百年一局棋，歘尔分半局。\n当时不识字，双鬓今定绿。\n作客宁在家，无愁乱心曲。\n结庐东城东，疏畦界明玉。\n鸣蛙等卤部，晚食自当肉。\n岂须太乐丞，清圣贯渠竹。\n属媪但酌酒，与媪创高躅。\n宗武但收诗，清名销五福。\n他时寻此翁，云深驾黄犊。",
        "dynasty": "宋",
        "collection_info": null
    },
    {
        "uuid": "559265f0a64aa205c8235c11e5bbd707",
        "title": "有怀高执中",
        "author": "李新",
        "content": "危襟坐西轩，绿牖浮晓光。\n初疑故人来，冷吹啸疏簧。\n春意已浩荡，寒云尚苍茫。\n家贫食无鱼，但觉早韭香。\n念我莫逆友，失计临边塲。\n定当何时归，共此白日长。",
        "dynasty": "宋",
        "collection_info": null
    },
    {
        "uuid": "855ab6f1b065bc6e0c774a86a05104f9",
        "title": "书韩生壁",
        "author": "李新",
        "content": "欲为洛中英，竟成秦地鬼。\n音书云雁绝，故园四千里。\n望归今不归，愁满西江水。",
        "dynasty": "宋",
        "collection_info": null
    },
    {
        "uuid": "594cfa5d6a0fc4b726dee22ed5d14044",
        "title": "次韵答西城王尉二十韵",
        "author": "李新",
        "content": "自惭井底蛙，边幅徒自饰。\n行遇南山虎，引首叩白额。\n前后履尾者，鲜不毙其侧。\n长啸激虚籁，阴风昏月夕。\n裴旻抱弱弓，萧萧失寒魄。\n李广落神镞，往往中微石。\n嗟无食虎气，徒尔中区窄。\n半夜欲编料，当场浪呼索。\n有力但足畏，亡机尚可测。\n正将余生轻，无乃狂病发。\n贵身非千金，保家空四壁。\n王老恰如虎，吞吐不动色。\n过口虽幸免，探穴反有得。\n祗知抱睡难，谁谓向墙迫。\n新诗来相攻，口语颇籍籍。\n遭逢摩诘后，骚雅甘伏役。\n今虽不负丞，固已愧仙职。\n愿交要忘年，憎慵妨割席。\n求逐松云飞，距容剑岭隔。\n诗成仍属君，南窗惊鼻息。",
        "dynasty": "宋",
        "collection_info": null
    },
    {
        "uuid": "a41baf8b0a891645c84604089d0c3ecf",
        "title": "送刘尉",
        "author": "李新",
        "content": "斗南无两刘，弟子半分鲁。\n传法得其人，隻履便西去。\n天章蜀家世，生女如士虎。\n我叔亦不痴，最宝刘家妇。\n道通而为一，何得区文武。\n子路冠雄鸡，初不妨学古。\n西山厌魑魅，造化儿并苦。\n老者方谒医，少者遽搀举。\n碧鸡金马间，遍我见诸父。\n定当怜小阮，指与税驾所。\n勿数大刀头，碧云合已暮。\n富贵鄙白首，长安在何处。",
        "dynasty": "宋",
        "collection_info": null
    },
    {
        "uuid": "eb627ee33f02c395f7fa445e36f39284",
        "title": "古兴  其一",
        "author": "李新",
        "content": "春采中洲兰，秋采芙蓉芳。\n芙蓉以为衣，春兰佩其香。\n晓织比目鱼，暮织双鸳鸯。\n裁成合欢被，副之君子堂。\n粲粲桃李姿，过时空自伤。\n汉宫专使至，罗搜穷洞房。\n长虹直轩辕，秘艷不可藏。\n平时同闺子，坐看铅华光。\n共解明月珠，私结罗襦裆。\n出门驱车去，富贵无相忘。",
        "dynasty": "宋",
        "collection_info": null
    },
    {
        "uuid": "8b8728954aaa8a18bfe96d444c736d9a",
        "title": "古兴  其二",
        "author": "李新",
        "content": "良人远行迈，道经折羊肠。\n五月日如赭，履地犹探汤。\n濯汗无广阴，赴渴谁馈浆。\n去未定还期，隙月知空床。\n儿小莫应门，妾身当虎狼。\n峻岨作高台，日日永相望。",
        "dynasty": "宋",
        "collection_info": null
    },
    {
        "uuid": "22c6ac9b9ae498638de0e9b79c2437c0",
        "title": "古兴  其三",
        "author": "李新",
        "content": "学仙在空谷，不復顾荣名。\n肯因入俗语，易此高世情。\n仙道竟寥邈，癯身学未成。\n赤松果安在，日夕哀猿声。",
        "dynasty": "宋",
        "collection_info": null
    },
    {
        "uuid": "32233bf40163dceaabf3afddbcc4a228",
        "title": "古兴  其四",
        "author": "李新",
        "content": "谓言冥飞鸿，四郊绝网罟。\n生命法朝菌，羲骖莫停组。\n山中岂久留，迅反无自苦。",
        "dynasty": "宋",
        "collection_info": null
    },
    {
        "uuid": "1150111f2821b3c1f53853904d7dafcf",
        "title": "古兴  其五",
        "author": "李新",
        "content": "倮葬畏礼法，厚葬索衣衾。\n金缕与玉柙，五陵非不深。\n万宝埋幽光，苦为羣盗寻。\n上古莫封植，弃之中野林。\n上以饱飞鸟，下从蝼蚁侵。\n人情远臭腐，焉知孝子心。\n死者或有知，自亦畏奢淫。",
        "dynasty": "宋",
        "collection_info": null
    },
    {
        "uuid": "544165f336d6b7a6e7601bdbf652fd27",
        "title": "送刘前溪",
        "author": "李新",
        "content": "耀灵浴虞渊，光属朝夕池。\n氤氲满寰宇，幽草无閒枝。\n岷山玉岭花，寸根武陵西。\n寒摇塞北霜，疏影何葳蕤。\n春意已浩荡，造物夫何为。\n烟条凝渌雨，缬彩红参差。\n下有濯锦泉，清泠鑑毫釐。\n佳人古西子，彷徨水之湄。\n兰苕采朝露，佩服良所宜。\n凛然冰雪颜，效嚬那可希。\n江国日云莫，无媒鬓如丝。\n愿言配君子，独立无言蹊。\n谁献常山根，与之植龙墀。",
        "dynasty": "宋",
        "collection_info": null
    },
    {
        "uuid": "7d7e2aad2e093c735e8ba33621402638",
        "title": "劝饮",
        "author": "李新",
        "content": "安所求羁客，比垧徐翁庐。\n清圣殊不恶，中之百忧纾。\n瘿樽但满注，一饱随家蔬。\n卷帘瞩平野，木影摇扶疏。\n绿针麦刺土，碧幕烟染虚。\n田父老且耕，我尚堪犁锄。\n劝翁日饮酒，何苦多着书。\n书成人亦惜，酒至懽有余。",
        "dynasty": "宋",
        "collection_info": null
    },
    {
        "uuid": "415b2dbbdb0b8dc347237840fdccdec6",
        "title": "王朝美招饮有能窥狗窦之语因作诗贻之",
        "author": "李新",
        "content": "校书隐马队，饮酒窥狗窦。\n礼法不见缚，高轩一宇宙。\n二王咤连璧，小王腹如绣。\n囊无一箇钱，气自秦楚富。\n公子莫焚券，妇翁幸铜臭。\n往年数青蝇，腾䵬辄尚口。\n言我已投劾，谓子不长寿。\n本自植芜蘼，返恶芝蘅秀。\n青蝇復青蝇，劝尔一杯酒。\n云衢无遮拦，鬼录有先后。\n马粪多长者，百怨不怀旧。\n持此几酸余，诸君相挽就。\n坐上要车公，老李苦春瘦。",
        "dynasty": "宋",
        "collection_info": null
    },
    {
        "uuid": "d840ac326e983e1bc85dd9efbc6ca47e",
        "title": "元次山作友丐予乃谚之",
        "author": "李新",
        "content": "罢惰嫉游手，孤独嗟穷民。\n聋盲本定业，疥癞讵可亲。\n生事自破碎，谁肯收顽嚚。\n期期依马韀，勃勃根车尘。\n眇者道眇者，跛復有跛僎。\n蹴尔既不屑，嗟来犹发嗔。\n色骄从墦间，所与皆贵人。\n气微仆桑下，会作山鬼邻。\n七日不火食，自断无此身。\n所以号道边，时逢怛隐仁。\n子胥至泷口，从者亦在陈。\n志鞭平王尸，弦歌杏坛春。\n不闻汩廉耻，亦岂生颦呻。\n只今趋权门，僞不如尔真。\n杯残炙已冷，赤泽盈精神。\n舐痔尝便溲，不怕污吻唇。\n摩足拂粒鬚，猥辱以为申。\n轩然上车马，气耀无等伦。\n造请冒风雷，谒吏诃叱频。\n尝闻郭恕先，本是先帝臣。\n酒偶挽屠沽，谓言等缙绅。\n衣而龟紫章，解而衣结鹑。\n扶起沟中瘠，便可席上珍。\n定知节义者，以故长贱贫。\n幡然归首阳，不厌薇蕨新。",
        "dynasty": "宋",
        "collection_info": null
    },
    {
        "uuid": "b446056f877b52301598f4336fd79154",
        "title": "杨村四十韵",
        "author": "李新",
        "content": "欻行西山隈，茄荻风飕飕。\n阴岩有积雪，竟日无行辀。\n滩声下层檐，写出千古愁。\n断墟灯火光，惨月神鬼讴。\n巇岑泣哀猿，短篠驱归牛。\n顽云笼远峤，退水拓新州。\n蟾肤纍石拳，龙影卧松樛。\n顾惟衰病姿，畏作魑魅俦。\n若有负郭田，肯抱穷年羞。\n昔怀截犀坚，今成绕指柔。\n况復僻陋地，可是英俊游。\n山祠钟送夜，水国笛横秋。\n薄雾晨欺鬓，斜阳独倚楼。\n眸寒碧冥鸿，叶小沙际舟。\n渔师猎鱼去，数获惟芒鲰。\n射生持虎归，熟视俱老彪。\n时世贱两目，东家如寇雠。\n长沙卑湿国，洛阳年少留。\n太白窜夜郎，退之谪潮州。\n才大难为庸，不死即长囚。\n官职虽差池，志意相夷侔。\n自匪迁逐客，而有迁逐忧。\n田塍古丈人，来为寒士谋。\n胡不近长安，远土终悠悠。\n回语古丈人，两泪不能收。\n从古长安儿，侠气侵云浮。\n十九白如瓠，危帽钳轻褠。\n奚奴扶宝带，杂沓骖骅驑。\n饮彻金张家，醉留骕骦裘。\n又恐银瓶欹，指撝营糟丘。\n出阁讯花童，如何为麦麰。\n已不愿学孔，何时当梦周。\n杏韀照金龟，粉叶夸银鈎。\n缓急乘一障，夜亡狄山头。\n扫清玉门尘，澄澈黄河流。\n如彼行道人，颇有挟此筹。\n咀嚼兰蘅芳，芜蘼梗其喉。\n夜光有先容，白日无暗投。\n足钱便得已，谁卜公与侯。\n归来挥囊金，饱穷泉石幽。",
        "dynasty": "宋",
        "collection_info": null
    },
    {
        "uuid": "c248959c9ba8d735567d12d4fbde589f",
        "title": "洗竹十八韵",
        "author": "李新",
        "content": "谁仿王郎子，庭前种修竹。\n清阴生晓云，远意近幽谷。\n岁久太昏翳，客来为湔沐。\n掠地芟蒙茸，挥空除朴樕。\n碧篠恶微琐，孤根赏幽独。\n惟防高节伤，不厌冗材秃。\n露枝借蝉附，风榦贻凤宿。\n筠消蝼蚁惊，影浅虻蚋哭。\n减裁终瘦骨，潇洒自空腹。\n初劳拣择手，终入穷淡目。\n月浪细摇金，秋声寒戛玉。\n差肩存挺直，乱眼憎拳曲。\n洞然大夫心，卓尔高士躅。\n春风雨零红，林木霜换绿。\n长久此君操，正可起颓俗。\n山阴牛羊侵，渭滨斤斧辱。\n持君易金钱，伐尽犹不足。\n是中主人贤，不作薪藁束。",
        "dynasty": "宋",
        "collection_info": null
    },
    {
        "uuid": "54aa352c23010321d69c3e5686138572",
        "title": "有酒作",
        "author": "李新",
        "content": "富贵日厌意，志愿男子多。\n饥寒一身赘，奈此两臂何。\n有子立参肩，于人犹负痾。\n食菜色染颜，肘露枯树柯。\n柴门旷宾从，汝往张雀罗。\n不粒尚犹可，无酒伤天和。\n半世友孙生，斗禄才免薖。\n割腹送名酒，一饮衰颊酡。\n弱子知有酒，走戏如投梭。\n鐡也未抵醉，阿林先缓歌。\n环守独脚锉，杯到倾长河。\n我若不饮酒，顾影已婆娑。\n仰看頽檐日，去去疾沧波。",
        "dynasty": "宋",
        "collection_info": null
    },
    {
        "uuid": "9c57a5f8acd47916d33aea469267c20f",
        "title": "过净慧院",
        "author": "李新",
        "content": "晓披鹔鹴裘，缭绕青冰陌。\n高原回东飈，草木负春色。\n潇洒竹间寺，慰此流浪客。\n溪梅荐余馨，林光动寒碧。\n一寸经纶心，长嘆念行役。",
        "dynasty": "宋",
        "collection_info": null
    },
    {
        "uuid": "5dc6bb59b3f2f626310a7786be41822b",
        "title": "虚明斋",
        "author": "李新",
        "content": "道源泠然白，疏通无一尘。\n中扃泬寥生，太古以上人。\n斋居不三月，水镜冰壶身。\n日观红未昇，绿琐先知晨。\n逍遥且齐物，静与鸿蒙亲。\n如求漆园吏，先与卜西邻。",
        "dynasty": "宋",
        "collection_info": null
    },
    {
        "uuid": "8c3e10badc5b6c5b0eafa0c426a3fa02",
        "title": "山居",
        "author": "李新",
        "content": "绿树初浮光，嘉禽自行乐。\n厨烟续云根，涧水断冰脚。\n徜徉一樽酒，坐看山花落。\n日暮归去来，嫣香裛罗幕。",
        "dynasty": "宋",
        "collection_info": null
    },
    {
        "uuid": "d1622754de7b5d06ef788710f4f64b96",
        "title": "彦升索春晖亭诗予昔登亭上见凡赋诗率比兴于寸草如东野初语予疑命名者意在春晖育物如慈母之贤欲彦升朝夕眂亭名必有得矣今无负于春晖予是以有作也",
        "author": "李新",
        "content": "雕龙雏老师，块坐司莩灰。\n东皇驾青车，先动一信来。\n咸池洗日光，拥出扶桑台。\n从前幽谷根，细甲亦以开。\n百嘉各分荣，差徧岭头梅。\n玉壶花箙迟，舒景讵可催。\n河水澌液流，暖意何限回。\n要见物化工，无处求枯摧。\n晴晖最浩荡，气律浃九垓。\n慈母融和心，抚弄从提孩。\n明眸照封胡，笑齿发老莱。\n君求赋春晖，世岂无邹枚。\n孝报日益丰，但先植三槐。",
        "dynasty": "宋",
        "collection_info": null
    },
    {
        "uuid": "990132f925334a3b32d2b3f9a82f9858",
        "title": "冬",
        "author": "李新",
        "content": "北风多雪霜，严冬无劲草。\n独有青青松，岁寒能自保。\n坐歌凤凰曲，心驰千里道。\n歌声徒绕梁，谁知此怀抱。",
        "dynasty": "宋",
        "collection_info": null
    },
    {
        "uuid": "0de8cff6e903fb3faa3f4ada25689c94",
        "title": "南至日过盐埧官亭",
        "author": "李新",
        "content": "堕衣黄枫香，着鬓青霜湿。\n江山如故人，到眼类长揖。\n客行先飞蓬，不肯拟马立。\n时节当书云，相将何太急。\n我本刍牧儿，家有旧蓑笠。\n勤心朱墨间，销减耕耨力。\n欲归倒虚囊，追赴村社集。\n传言东邻翁，但空西向席。\n梨栗随所有，大白更增一。\n勿復问市朝，与翁醉终日。",
        "dynasty": "宋",
        "collection_info": null
    },
    {
        "uuid": "44cda5f3c1ae32ff7989be535fb68ec5",
        "title": "荞麦",
        "author": "李新",
        "content": "神农播百谷，赐羌荍麦种。\n下子分苦甘，甘贱苦蒙宠。\n西山律候晚，春种夏苗茸。\n秋花深入云，风浪绮霞动。\n灌溉以时节，牧放远原陇。\n岁登蜗负归，兔径行错总。\n积架连云根，藁秸乱墟冢。\n赤茎堕钗股，黑实盈缶瓮。\n锐首师郭尖，骈结友张仲。\n一身多模棱，四角腹膨肿。\n舂开铁屑飞，磨澑尘粉冻。\n溲和陶甄手，灰火助培拥。\n剂坚眂铁石，薄厚拟轻重。\n不问镜月图，行至齐眉捧。\n杵洼新炒香，揉以牛羊湩。\n不托递炊饼，芹美思贡奉。\n来牟莫我贻，桄榔尚珍送。\n大宛来苜蓿，与尔俱阘茸。\n中都千贵人，侍食姬环拱。\n流匙滑玉粒，雕胡不在供。\n四海会万珍，方丈无点空。\n戎獠犬豕性，真可糠粃共。\n有客饭黄粱，浑忘梦中梦。",
        "dynasty": "宋",
        "collection_info": null
    },
    {
        "uuid": "d7a3c0668fe2a690afda9c0a041c7dce",
        "title": "春日杂言  其一",
        "author": "李新",
        "content": "燕麦讵可食，兔丝那为衣。\n重絺不御寒，野葛难疗饥。\n绨袍脱有意，岂得全身归。\n一饭责相酬，北山宁采薇。",
        "dynasty": "宋",
        "collection_info": null
    },
    {
        "uuid": "df53bab314fb87dd1f3367daffae348c",
        "title": "春日杂言  其二",
        "author": "李新",
        "content": "妖桃气浓暖，蛾眉困风光。\n杨花扑罗帐，春梦自悠扬。\n愁心如碧草，随春日益长。\n碧草逢秋歇，此恨何时忘。",
        "dynasty": "宋",
        "collection_info": null
    },
    {
        "uuid": "e30f1f02601d555d873673089c49c5b3",
        "title": "杂兴  其一",
        "author": "李新",
        "content": "燔肉苟不至，何暇税冕行。\n一日废礼经，不如无此生。\n相鼠知拱手，寒暑不变更。\n威仪特文具，衽席为乱萌。\n蔑知圣人意，但以口舌争。\n如彼为肉者，死即五鼎烹。",
        "dynasty": "宋",
        "collection_info": null
    },
    {
        "uuid": "a8dec7c4ede0e7dd79c3ad717c92542e",
        "title": "杂兴  其二",
        "author": "李新",
        "content": "醴酒偶忘设，于礼殊至微。\n穆生引身去，自昔能见几。\n阳桥慕香饵，岂知为祸机。\n楚枭集丛灌，斩伐犹不飞。\n復有陶朱公，去国家亦肥。\n五湖拒扁舟，我信无所归。",
        "dynasty": "宋",
        "collection_info": null
    },
    {
        "uuid": "0efd1061aa63f53d56f927814ed8a267",
        "title": "杂兴  其三",
        "author": "李新",
        "content": "四除延月魄，空庭零露滋。\n西风猎黄叶，萧萧辞故枝。\n前日秀春阳，讵知雕落时。\n反侧孤衾裯，早寒先自知。\n藁砧山上山，刀头杳无期。\n无乃逐新欢，巧画双蛾眉。\n妾心南山石，生死竟不移。",
        "dynasty": "宋",
        "collection_info": null
    },
    {
        "uuid": "32542aa167bb6c1e09d923ee01bbaa95",
        "title": "辛苦行",
        "author": "李新",
        "content": "君采北山薪，妾捕西溪鱼。\n登山莫避险，入山深何虞。\n君行妾亦行，辛苦同朝晡。\n相乐成家室，此义千载孤。",
        "dynasty": "宋",
        "collection_info": null
    },
    {
        "uuid": "b5e3b9f7bfe3e77421465b4db66d7243",
        "title": "古意  其一",
        "author": "李新",
        "content": "虎头自食肉，何在识一丁。\n五言纤巧诗，便叹当长城。\n读书髪早白，不读鬓晚青。\n穷边物萧条，鸟雀下空庭。\n虽亡好事者，勿废草玄经。",
        "dynasty": "宋",
        "collection_info": null
    },
    {
        "uuid": "48cbb4fc81c92619526c3907b61b53f2",
        "title": "古意  其二",
        "author": "李新",
        "content": "无分清浊流，杀尔投河伯。\n无结死生交，一死生便隔。\n模棱不失事，祸起分黑白。\n百年过逆旅，今是长安客。",
        "dynasty": "宋",
        "collection_info": null
    },
    {
        "uuid": "7b993b1ba379fc33a3e16c805897f4b3",
        "title": "古意  其三",
        "author": "李新",
        "content": "嗟来吐食死，漂母爱王孙。\n等是乞怜人，一饱何足论。\n东方老先生，笑傲忘至尊。\n朔饥侏儒饱，且用长短分。",
        "dynasty": "宋",
        "collection_info": null
    },
    {
        "uuid": "22073d658b47411f0314518e7c68255b",
        "title": "古意  其四",
        "author": "李新",
        "content": "野人孤鹤姿，与云相伉俪。\n百禽相和鸣，了不关鹤意。\n彼美靓闺女，窥户欣客贵。\n復有琴心挑，中夜驾车至。\n词章灿星汉，市门甘涤器。\n竟使谁病痟，野人却歔欷。",
        "dynasty": "宋",
        "collection_info": null
    },
    {
        "uuid": "d721f54fe6a20f87434a368276c0ee2e",
        "title": "日出东南隅",
        "author": "李新",
        "content": "日出东南隅，照见城西途。\n出门履冰去，荆棘残人裾。\n洛阳繁华陌，车马寻芳客。\n欲往从之游，青松淡无色。\n安得邻松心，投君千岁阴。",
        "dynasty": "宋",
        "collection_info": null
    },
    {
        "uuid": "ecc056291113c73f2f68615d50c92bbf",
        "title": "忆故园",
        "author": "李新",
        "content": "杖藜出北郭，山阿延余晖。\n屏营立高原，霜飈吹我衣。\n牛羊稍绝迹，聚落灯火稀。\n顾我岂无家，废置不得归。\n大田已芜没，故丘人亦非。\n终当问遗老，何如丁令威。",
        "dynasty": "宋",
        "collection_info": null
    },
    {
        "uuid": "3d5353497876705a967e3ab868195582",
        "title": "将进酒",
        "author": "李新",
        "content": "君不见青青河畔草，秋死严霜春满道。\n又不见天边日，薄暮入虞泉，晓来復更出。\n匆匆年光不相待，桑海由来有迁改。\n人生荏苒百年间，世上谁能驻光彩。\n秦皇汉武希长生，区区烟雾求蓬瀛。\n骊山茂陵皆蔓草，悠悠千载空含情。\n荣枯自有主，富贵不可求。\n正值百花飞似雪，如何不饮令心忧。",
        "dynasty": "宋",
        "collection_info": null
    },
    {
        "uuid": "9bf53d3dbdec6fe4a8d8f3182a0a6a19",
        "title": "劝公乐",
        "author": "李新",
        "content": "金印莫疗饥，珠玉难可肥。\n碧酒濡唇百事美，绿鬟扣眼一笑随。\n跳丸日月不受縳，朱颜易逐飞花落。\n情知一死同众人，何不趁取生前乐。",
        "dynasty": "宋",
        "collection_info": null
    },
    {
        "uuid": "c04403fc61aa250035a19c4a3020e547",
        "title": "有所思",
        "author": "李新",
        "content": "洞庭始波秋风起，舟人怨遥心在水。\n眸寒不见潇湘云，天碧江沉一千里。\n西洲莲老谁愁红，兰桡欲采悲秋容。\n采得秋容咽无语，白日长安在何处。",
        "dynasty": "宋",
        "collection_info": null
    },
    {
        "uuid": "f712dc6d374d35849eaa58434cc8e207",
        "title": "行路难",
        "author": "李新",
        "content": "君不见天上星，万古耀虚碧。\n岂意一夕间，堕地化为石。\n物理变化无定端，谁保人心无改易。\n忆妾江边采白苹，郎骑白马渡江津。\n垂鞭停棹潜相顾，共惜当年桃李春。\n石城二月东风暮，断肠狂絮随郎去。\n百年誓拟同灰尘，醉指青松表情愫。\n可怜一日君心改，前日之言復谁顾。\n弃捐不待颜色衰，忍把流年坐相误。\n还君明月珠，解妾罗襦结。\n念之空自伤，长恸与君别。\n出门望乡关，不惜千里行。\n从人既非礼，何以见父兄。\n去住两不可，伫立以屏营。\n此时心断绝，始信天无情。\n野水东流去不还，忧乐翻变须臾间。\n妇人将身弗轻许，听歌今日行路难。",
        "dynasty": "宋",
        "collection_info": null
    },
    {
        "uuid": "611f16df48a51dc0ac49dd0e469a966c",
        "title": "渔父曲  其一",
        "author": "李新",
        "content": "黄蓑老翁守钓车，卖鱼得钱还酒家。\n醉中乘潮过别浦，睡起不知船在沙。\n篱根半落春江水，稚子蓬头采洲芷。\n莼丝芹甲满筠笼，日暮溪桥得红米。",
        "dynasty": "宋",
        "collection_info": null
    },
    {
        "uuid": "dae4e38498a72d925fa798199acf4982",
        "title": "渔父曲  其二",
        "author": "李新",
        "content": "秋山远，秋木黄，斜汀曲屿苕花香。\n归云带暝卷寒色，晚吹吹回双鴈行。\n鲈肥酒熟莼丝美，独钓孤舟老烟水。\n故人停浆问生涯，湘水光摇碧千里。",
        "dynasty": "宋",
        "collection_info": null
    },
    {
        "uuid": "d6d0ec09ae2c7ab37d8ee6c2812b0b19",
        "title": "送远曲",
        "author": "李新",
        "content": "紫骝萧萧车辘辘，为君掩泪歌别曲。\n城头月堕钟鼓残，安得轮方马无足。\n离灯荧荧向人冷，便是归来照孤影。\n与君从此永相望，星在青天泉在井。",
        "dynasty": "宋",
        "collection_info": null
    },
    {
        "uuid": "c70e8be8ef6822c51e24ef5cb8f67f62",
        "title": "坦溪亭",
        "author": "李新",
        "content": "溪上龙孙千岁绿，上亭拟掇青溪曲。\n团团白露着琅玕，故与幽人送暮寒。",
        "dynasty": "宋",
        "collection_info": null
    },
    {
        "uuid": "da5e582075b6a03d860da9150614d2dc",
        "title": "东海曲",
        "author": "李新",
        "content": "鑑湖摇碧冷吞吴，虎丘雪树纷琼株。\n破雾冰轮薄云母，河汉微茫星有无。\n清辉浩渺夫差国，爽气横空凝夜白。\n古石寒生万丈光，飞虹远射徐卿宅。\n徐卿世有玉麒麟，长吟鳯语城南客。\n东海蟠桃红復红，千年消息倚春风。",
        "dynasty": "宋",
        "collection_info": null
    },
    {
        "uuid": "f60fc84ad7298558a0945b3b566493a2",
        "title": "汾阴曲",
        "author": "李新",
        "content": "吾爱西河段干木，凛然节槩凌孤竹。\n遗风扫地青塜存，汾水千年为谁渌。\n水边剑佩锵寒玉，熊车来作江阳牧。\n忠梗峩峩一面霜，想像古人今在目。\n我叹今人似古人，丝桐为播汾阴曲。",
        "dynasty": "宋",
        "collection_info": null
    },
    {
        "uuid": "ab3ce87d67b795cbcde3c9ba936d197d",
        "title": "送春曲",
        "author": "李新",
        "content": "东君欲去繁华灭，城南把酒聊相别。\n云旗风驾不可亲，但见杨花飞似雪。\n杨花送君无返期，高台望断夕阳低。\n归来客散深院静，门前绿暗啼黄鹂。",
        "dynasty": "宋",
        "collection_info": null
    },
    {
        "uuid": "0d178489733b47d67b944ffc9531f0c2",
        "title": "鹤雏引",
        "author": "李新",
        "content": "君不见郝氏庭前晚日破秋阴，隆也便便千古心。\n又不见云梦渔矶碧水处，俊也清名挂青史。\n儒风忠节两传家，杰气源源长不已。\n武威夜色沈秋月，武威楼上歌声咽。\n梦回天与玉麒麟，争似峩眉千仞雪。\n雪中落落多乔松，苍枝偃榦如虬龙。\n枝上曾栖云表鹤，养雏飞去翔寥廓。\n年来又见鹤雏归，城郭依然人已非。\n悠悠却返烟霄去，蜀雾秦云千里暮。",
        "dynasty": "宋",
        "collection_info": null
    },
    {
        "uuid": "e8b86b965e30bce617f185616fb95aca",
        "title": "春郊行",
        "author": "李新",
        "content": "半夜东风入桃李，杨柳烟深尘不起。\n江南乍暖蜂满园，洛阳初晴花出市。\n走马寻芳白面郎，回头巧笑人在墙。\n一声莺啭墻南北，引断行人归未得。",
        "dynasty": "宋",
        "collection_info": null
    },
    {
        "uuid": "e6d1064d2c0dc5148090d75a5e34b41c",
        "title": "晓雾行",
        "author": "李新",
        "content": "山川蒸空气充塞，宇宙冥冥昼昏黑。\n九州四海安在哉，出门寸步迷南北。\n赤乌觜距非不刚，执辔神人身更长。\n胡为柔濡甘隐翳，坐令万里无晶光。\n我欲奋袂挥霜刀，恨身无翼愁天高。\n茫然一身不可断，力微援寡诚徒劳。\n安得长风生海边，扫除氛秽开青天。\n葵藿倾心知所向，共看白日当空悬。",
        "dynasty": "宋",
        "collection_info": null
    },
    {
        "uuid": "16b519c18d4a6ac39c98366de871cd04",
        "title": "中秋夜玄云蔽月行",
        "author": "李新",
        "content": "惆怅中秋不见月，太阴垂云兔藏窟。\n我欲上天扫玄云，桂露团团渍冰阙。\n中天放出千里光，层楼翠阁遥相望。\n一杯一杯重相劝，今年赏汝中秋愿。\n上天高高末由到，玄云愈浓不可扫。\n空庭蜡炬落寒花，宫裘起舞秋风老。",
        "dynasty": "宋",
        "collection_info": null
    },
    {
        "uuid": "9750402178b9bd6db644ef97dde2a057",
        "title": "江边行贻赵彦成",
        "author": "李新",
        "content": "江头旧路枫林远，长笛欺梅红尚浅。\n桤茅破树绿无余，水雾团空寒不展。\n髯郎双鬓春山青，眼光射客词如云。\n却恐抱书移席去，竹风吹雨更愁人。",
        "dynasty": "宋",
        "collection_info": null
    },
    {
        "uuid": "075cafc9b2e3a4df9bba9be1e212217c",
        "title": "感歌行",
        "author": "李新",
        "content": "春陌露草悲铜駞，汉宫秋吹惊纨罗。\n北虫成尘天峩峩，铁牛古背横黄河。\n兰陵千篇穷愁死，屠狗一剑袪羣魔。\n酒阑感槩心如轲，两眼耀日云生波。\n是时功名当如何，痴儿竖女徒悲歌。",
        "dynasty": "宋",
        "collection_info": null
    },
    {
        "uuid": "ae2935af76c172ec1f08acfc035041e2",
        "title": "抱璞吟",
        "author": "李新",
        "content": "最怜皇孙衣如鹑，尝笑参谋衾似铁。\n我今短褐秃无尾，穷年絮被还百结。\n朂清祗饮洛口水，祁寒欲避西山雪。\n奈何童婢生菜颜，鸡肋相将伴头屑。\n小儿窥见已么么，自言身是西州杰。\n青天白日用意深，浮云薄雾生愁绝。\n一夕饮水成内热，抱璞出门望折节。\n余光箭牖惊客眠，唤作非真应泣血。",
        "dynasty": "宋",
        "collection_info": null
    },
    {
        "uuid": "1af33adb92e6ee97485670af84c0caf3",
        "title": "霜月吟",
        "author": "李新",
        "content": "飘飘青女颜如花，云軿羽盖乘烟霞。\n手持鳯尾青锦纹，扫空飒飒飞琼沙。\n嫦娥孤栖宫四寂，倚柱长吟愁永夕。\n曳裾摇佩渡明河，闲弄银波洗虚碧。\n婵娟相如争清夜，素彩寒光色相射。\n金乌翻树不成栖，哑哑半夜遶林啼。",
        "dynasty": "宋",
        "collection_info": null
    },
    {
        "uuid": "69c770d6546a0e8304591290f407c7a9",
        "title": "绮阁吟嘉州李使君命官妓段倩乞诗席上为赋",
        "author": "李新",
        "content": "秋风瑟瑟吹帘旌，浪英碎玉秋渚平。\n绮阁美人抱明月，坐洒银鈎锥画雪。\n神情何似卫夫人，小年学歌风挽云。\n锦囊乞句苦不早，种树江南今亦老。\n阁中璧月闲摇空，美人巧笑开芙蓉。\n凌波莫背栏干立，捲帘但放余霞入。\n茂陵白马何时归，江北枫花处处飞。",
        "dynasty": "宋",
        "collection_info": null
    },
    {
        "uuid": "d829f897ee9425cc394d69ab20294cb8",
        "title": "有酒歌",
        "author": "李新",
        "content": "晴旸斥沈阴，散漫浮空云。\n手提竹溪醪，疾声呼细君。\n且涤牛头樽，我欲有所云。\n仰看东南天，始见昭回文。\n星星眩两目，歘尔还相分。\n天下爱浮云，浮云能自寄。\n属君看浮云，要识浮云意。\n何必持身苦苦愁，但愿有酒长长醉。",
        "dynasty": "宋",
        "collection_info": null
    },
    {
        "uuid": "d2480ed7b5fca71f13b35337cd7d6b5c",
        "title": "醉中歌",
        "author": "李新",
        "content": "骆夫子，逢恶客，酒食未阑客呼索。\n烛花销铄不肯起，口纵长歌手弹拍。\n一年所得能几许，一日散尽何所惜。\n囊无千黄金，亦无双白璧。\n负郭二顷田，敛税三四石。\n十九种秫谷，以助糟丘癖。\n家酿憙次道，狗窦招光逸。\n何物骆夫子，乃尔太旷生。\n始知张翰一杯酒，愈于身后名。\n骆夫子，听歌声，为君留好语，伴月照江城。",
        "dynasty": "宋",
        "collection_info": null
    },
    {
        "uuid": "ceebf5cb67c839a4c252e67f2eced814",
        "title": "飞练歌呈宋豳州宏父",
        "author": "李新",
        "content": "玉娥入月云鈎衣，素裙雪绡云畔垂。\n三山老仙不倦舞，霓裳半在秋江举。\n谢郎解取澄江拟，飞下高城化清泚。\n朝元环佩玉玲珑，天风吹落人间耳。\n六月夸父暍将死，一吸澜翻九河水。\n蟾乡换入石泉中，古柳阴前授琼几。\n清泉无苦多酌我，空洞麟肠已行舸。\n穷源直上翠微峰，小段参差绣岭宫。\n归来泉边却张席，女头残月投苍璧。",
        "dynasty": "宋",
        "collection_info": null
    },
    {
        "uuid": "38337ca8d7e5cf569662b3b6c6ed729f",
        "title": "送张德翁推官赴阙歌",
        "author": "李新",
        "content": "君不见长安城中长乐坡，坡前冠盖肩相摩。\n十人八九送别者，我今亦吟送别歌。\n任烦应剧青山裏，下望州廛如井底。\n白云满眼心无尘，明月到窗诗就纸。\n山花映面春日迟，紫骝嘶去闻行期。\n年来声韵非相知，几属喧啾轻薄儿。\n我歌止此不復作，更欲作歌当寄谁。",
        "dynasty": "宋",
        "collection_info": null
    },
    {
        "uuid": "82d4e506abe52503ed77c4aad6c41878",
        "title": "春昼歌",
        "author": "李新",
        "content": "樱桃花落春风暖，绿波浤浤春渚满。\n龟屏六曲昼梦回，红日一庭香絮乱。\n层楼幛云身半倚，春意扑人浓似醉。\n茂陵白马归不归，眼没平芜一千里。",
        "dynasty": "宋",
        "collection_info": null
    },
    {
        "uuid": "72672a90b81553b7b123449349c2ab32",
        "title": "苦寒歌",
        "author": "李新",
        "content": "北风吹窗琴自动，拥炉不觉毡裘重。\n孤城日落星斗稀，一寸清霜压寒梦。\n河冰岭雪随高深，山鸡啄土鹤在林。\n西楼歌舞隔珠幄，独有春风人不觉。",
        "dynasty": "宋",
        "collection_info": null
    },
    {
        "uuid": "4182dee90a422d5688ea3560f35ddf7f",
        "title": "龙兴客旅效子美寓居同谷七歌  其一",
        "author": "李新",
        "content": "阴风刮天云自幕，穷山十月愁摇落。\n归来嚢有惜空虚，石田拟与谁耕凿。\n我生正坐儒冠误，终年冻饿如癯鹤。\n呜呼一歌兮歌已悲，山鬼为我相追啼。",
        "dynasty": "宋",
        "collection_info": null
    },
    {
        "uuid": "92a15ca2af3de014d7b4dd5f26485a69",
        "title": "龙兴客旅效子美寓居同谷七歌  其二",
        "author": "李新",
        "content": "隔窗冷吹啸疏篁，颓云逼月色无光。\n南邻昨歌今日哭，诀别未永相思长。\n我今与之正同调，无锥能直九回肠。\n呜呼二歌兮歌再曲，唧唧悲音断还续。",
        "dynasty": "宋",
        "collection_info": null
    },
    {
        "uuid": "2989df73952435992d2d853f96aed074",
        "title": "龙兴客旅效子美寓居同谷七歌  其三",
        "author": "李新",
        "content": "殒我父天悲入骨，更有诸昆寄吴越。\n拊膺洒血欲长号，畏伤孀母輙不发。\n罪逆自合当刑诛，神谴人怒岂汝忽。\n呜呼三歌兮歌极伤，午天为我下严霜。",
        "dynasty": "宋",
        "collection_info": null
    },
    {
        "uuid": "58472182b3c353a9f32cc9767fb52590",
        "title": "龙兴客旅效子美寓居同谷七歌  其四",
        "author": "李新",
        "content": "有弟有弟汴之阳，共失所怙心摧伤。\n裁书黄耳送不到，道远未知存与亡。\n岁云暮矣天苍苍，鴈飞安得随汝行。\n呜呼四歌兮歌愈急，漏天为我同时泣。",
        "dynasty": "宋",
        "collection_info": null
    },
    {
        "uuid": "ef94351b7f54016c3bcdce62c26e0961",
        "title": "龙兴客旅效子美寓居同谷七歌  其五",
        "author": "李新",
        "content": "萧萧角声迭迭鼓，招提旷荡无环堵。\n编蓬悬席不遮拦，西面透风东面雨。\n官归庇身无一瓦，反更罹此百忧苦。\n呜呼五歌兮歌思多，不曰有命其如何。",
        "dynasty": "宋",
        "collection_info": null
    },
    {
        "uuid": "59accaf4ece11118491bf5c00a326515",
        "title": "龙兴客旅效子美寓居同谷七歌  其六",
        "author": "李新",
        "content": "西山白虎跳天游，朝食行人暮噬牛。\n居民胡不避此苦，復闻暴吏猛于虎。\n怪尔巨蠧敢身由，拔剑一击誓不留。\n呜呼六歌兮歌六迭，太息仰空泪横臆。",
        "dynasty": "宋",
        "collection_info": null
    },
    {
        "uuid": "dd215f29c4e828ccce5f15211ba09bea",
        "title": "龙兴客旅效子美寓居同谷七歌  其七",
        "author": "李新",
        "content": "富贵贫贱无巧拙，时来火光递生灭。\n世路不容一井寛，哑哑跳蛙笑东鼈。\n残杯冷炙勿復道，故交惟有西山雪。\n呜呼七歌兮歌章毕，死血埋坟色应碧。",
        "dynasty": "宋",
        "collection_info": null
    },
    {
        "uuid": "cee1c422d57882baf5c80fa3c73dd6dc",
        "title": "丙寅四月乙丑夜漏未尽五鼓三嵎程平起问安堂上灯烂然有圆相事异耳根故孝声大譟士争赋诗伻来叩某某亦为作灯光谣",
        "author": "李新",
        "content": "梦过漆园胡蝶入，月落松窗烟雾湿。\n晓凉却恐老儿寒，惊起薪床穿破褶。\n土壁萧条室如水，贷粟何人借甘旨。\n金莲驾象得得来，华灯一滴祥光开。\n彩晕收还香火寂，门外尘空镜天碧。\n桂树残花苍影沉，玉娥扫彻云中魄。",
        "dynasty": "宋",
        "collection_info": null
    },
    {
        "uuid": "8253ab73f3e4063d682e61f7555d3837",
        "title": "某夏夜酣寝飘然身若凌云其觉也作梦游仙以原其所自与状其所以归献于杨德翁其辞云",
        "author": "李新",
        "content": "飘飘夜半身凌云，梦与羣仙游玉京。\n龙虎腾骧争引导，侍童罗络甘逢迎。\n绛幡羽扇前驱列，宝盖华旗助旌节。\n钧天九奏毕笙竽，飈驭数行响环玦。\n初朝太一何所为，次历紫微心自知。\n青虬吐烟满琼殿，白鹤起舞临丹墀。\n更过十洲寻旧友，旋返瑶池燕王母。\n文章已作人间游，功业却从天上走。\n朝霞乍吸心耳清，沆瀣忽餐肌骨莹。\n九门不掩阊阖静，玉女下诏驰名姓。\n始惊造作玉楼记，白马诗嚢空委地。\n又疑本是谪仙人，锦绶纱巾初溷尘。\n鳯箫一声轻哽咽，雾卷云收天水彻。\n葛洪伯乔两无知，送下九霄不言别。\n时人学仙不得仙，未能白日升青天。\n无心却向梦中见，千万人中何处传。",
        "dynasty": "宋",
        "collection_info": null
    },
    {
        "uuid": "8c2633cd478ed0e9591268e84b017339",
        "title": "大雪不宜干人",
        "author": "李新",
        "content": "漫瀰江天慁霏雪，市薪黄金粲环玦。\n大寒叵堪出门户，已麾中涓束漫谒。\n着作千卷字不同，下希牧守上三公。\n榻西有酒鹅儿色，鸿音读书句成拍。\n句成拍，不是平生等闲客。",
        "dynasty": "宋",
        "collection_info": null
    },
    {
        "uuid": "3dc5f09f9ad2440d3d6c08fac4bbbf3d",
        "title": "乘兴可以访戴",
        "author": "李新",
        "content": "潇湘千里冻谁结，夜趣小伧驾桃叶。\n故人此心思见之，幸有寒光交雪月。\n兴来兴尽我自乐，棹去棹回共何约。\n入门篝火拨新醅，相对此君殊不恶。",
        "dynasty": "宋",
        "collection_info": null
    },
    {
        "uuid": "604f31983d3d76f285f0b7e917816a1a",
        "title": "题遂宁冯德夫隐士画像",
        "author": "李新",
        "content": "一年三百六十斋，一日不斋事如麻。\n蒲团曲几乌藤杖，是中正要心出家。\n不耽钱之庞老，未刬草之丹霞。\n幅巾紫裰春颜在，已见山云埋秋槎。\n逢人莫问西来意，春去杜鹃啼落花。",
        "dynasty": "宋",
        "collection_info": null
    },
    {
        "uuid": "779d385e4a2c74c9e21d0b24af63251d",
        "title": "归美堂",
        "author": "李新",
        "content": "妙龄通籍金闺裏，三媺垂辉分鼎趾。\n君恩至重论报难，烱烱臣心罄归美。\n太山深根蟠厚地，嵩华连鳌隆国址。\n黄河一曲一千里，初自昆崙荐繁祉。\n龙马负出卜世图，玉敷万叶春有余。\n走问南箕天永久，莫计后天难老寿。\n中和赓入颂声中，明堂布政知无穷。\n当时五章寄天保，而今三祝增华封。",
        "dynasty": "宋",
        "collection_info": null
    },
    {
        "uuid": "7485efa3a96539ea00f9eecdceef8d70",
        "title": "筹笔驿",
        "author": "李新",
        "content": "恶潮翻海真龙泣，未央庭露秋蓬湿。\n崧云无意招不来，旌旗日月随山入。\n茅屋主人长卧揖，盛气虬髯横槊立。\n汉陵白骨生春光，半夜平怀听呼吸。\n笔端隐语飞英略，潜拉秦原老鲵角。\n天心不肯续金刀，渭桥水急妖星落。",
        "dynasty": "宋",
        "collection_info": null
    },
    {
        "uuid": "e5c73cd9f6f94e2568ba9a6fb84cee9f",
        "title": "武功驿留题",
        "author": "李新",
        "content": "雾捲马蹄尘自起，东风送渡咸阳水。\n故园花木绿成围，犹向关中见桃李。\n闻道春前雪最深，行人僵死薪如金。\n羲和不肯为日驭，潜入北海分幽阴。\n长安今过何曾识，此度刘郎老于昔。\n终南入望眼长青，渭水翻波心更赤。\n只今身在选官图，梦守么么五十余。\n衣轻跃骏美年少，爱尔平时不读书。",
        "dynasty": "宋",
        "collection_info": null
    },
    {
        "uuid": "f14ca0f8062087a9e330d9be80eb2edb",
        "title": "项羽庙",
        "author": "李新",
        "content": "平生虎力鼎可扛，愤气不作咸阳降。\n江东子弟累千百，谁知国士元无双。\n一夕楚歌四面起，伯图未就人怀邦。\n自古功业有再举，何不隐忍过乌江。",
        "dynasty": "宋",
        "collection_info": null
    },
    {
        "uuid": "80b1b98b665eb953e547bbaff333c35f",
        "title": "过垂云亭",
        "author": "李新",
        "content": "西风吹秋落山谷，霜红换尽烟边绿。\n垂云门冷一事无，只有庭松与篱菊。\n白日兰堂一局棋，百年闲事无游丝。\n山僧更劝黄粱饭，真似邯郸枕上时。",
        "dynasty": "宋",
        "collection_info": null
    },
    {
        "uuid": "283643be7a9a8b21fbd28edf37850542",
        "title": "飞仙道中",
        "author": "李新",
        "content": "鸟衔桃李堕高卑，陵谷逢春花作衣。\n犹忆去年携小筥，上山独自采春薇。\n涧流到海住家处，今我无家何更归。\n修途老来倍酸苦，晚雨一丝愁一缕。\n晓征春事太半无，未尽蜀天已秦语。\n仰看鸿鹄向南飞，笑杀鸱鸢争腐鼠。",
        "dynasty": "宋",
        "collection_info": null
    },
    {
        "uuid": "93d4bb8f1c9116dafba5c2e33d96475c",
        "title": "广都道中作",
        "author": "李新",
        "content": "万花织篱凡几曲，绣屏处处围茅屋。\n家贫张日无罗幕，东风吹开莫吹落。\n居人应笑行客痴，春去春归殊不知。",
        "dynasty": "宋",
        "collection_info": null
    },
    {
        "uuid": "009ee25096958e0b23632240d53c1b70",
        "title": "过东界",
        "author": "李新",
        "content": "云浮山腰末之顶，水穴青崖浚于井。\n孔明不死吾其归，左衽岂宜蝤蛴领。\n羣羌负药倍车载，螺齿钱丈束嚢瘿。\n得茶便重不便轻，肩突驼峰犹外屏。\n石碉设崄鸟鼠智，铜鼓销声犬羊静。\n入门蹲足唤煮茶，嚼铁相甘苦荍饼。",
        "dynasty": "宋",
        "collection_info": null
    },
    {
        "uuid": "04acc9d63b3fe7ca552bd714fe3fbc10",
        "title": "东陂",
        "author": "李新",
        "content": "珠槃出海山峥嵘，荥阳城东春水生。\n路沙陷车没马脚，行人避沙堤下行。\n箇中人利鱼芡美，轻舠细网晨纵横。\n烟云瀰茫水面阔，鸥鹭不管机心萌。\n齿繁九州无旷土，此地何得无人争。\n我欲决水界畦垄，万顷毕种渊明秔。\n黄簑大笠趁春雨，日与老农来劝耕。",
        "dynasty": "宋",
        "collection_info": null
    },
    {
        "uuid": "b7c744c047b3b6019580231f340e570c",
        "title": "出塞",
        "author": "李新",
        "content": "城头落日黄云起，断草飞蓬满千里。\n红尘一骑踏高回，半夜驱兵渡辽水。\n马蹄行尽关山月，燕然山下沙如雪。\n负戈泪落暗吞声，烟陇悲笳共幽咽。\n我皇有四海，何用穷元冥。\n边人纵戮尽，亦是吾生灵。\n先王修德怀四夷，梯航重译归无为。\n不使城南征夫怨，三春折尽绿杨枝。",
        "dynasty": "宋",
        "collection_info": null
    },
    {
        "uuid": "2f896ba397f73a42bdc6d296697329e0",
        "title": "访幽人",
        "author": "李新",
        "content": "紫骝摇玉东城东，绿睂少年双颊红。\n扫尘先过风骚客，豪气几吞云梦泽。\n新诗一夜急春风，飘落樱桃点窗白。\n青烟昼覆琉璃罇，何时投袂歌王孙。\n归去来，黄陵老鸦啼日昏。",
        "dynasty": "宋",
        "collection_info": null
    },
    {
        "uuid": "1390435d0521d48a7744e2393c600735",
        "title": "登牛溪岭",
        "author": "李新",
        "content": "岷峨润眼长可人，清江水绿如九亲。\n水光山色不相送，自涯而返情太真。\n别车驱将向何处，到此已与魑魅邻。\n投荒哀过三良死，可赎人亦百其身。",
        "dynasty": "宋",
        "collection_info": null
    },
    {
        "uuid": "f5ba097d493e77bd4f54d339bcf9f399",
        "title": "题月山亭",
        "author": "李新",
        "content": "山如偃月江如玦，我歌骊驹与公别。\n出门大路礲砥平，何得却言新径捷。\n新径无人可问迷，荆棘勾衣马蹄折。\n急行先到决不疑，大路知公笑人拙。\n巾车和銮长中节，缓绥脂毂循安辙。\n此身逸乐无疏虞，五里少休十里歇。\n一迟一速勿復论，只将大路指儿孙。",
        "dynasty": "宋",
        "collection_info": null
    },
    {
        "uuid": "0ab33c65ad0e9ec936e3789ef8be1ade",
        "title": "西轩杂言",
        "author": "李新",
        "content": "风琴牛笛难度曲，早韭晚菘谁当肉。\n笔端画饼不得饱，汁少熬鸡浑未熟。\n三年楮叶太劳力，八尺鼓围竟空腹。\n遥遥华胄犹龙孙，皎皎白驹絷空谷。\n头风岂无草檄愈，酱瓿正须太玄覆。\n供书小吏腕几脱，免冠毛颕髮仍秃。\n年来轧思倒挽牛，逃虚僧社高如秋。\n乞身得此清凉国，不减人间万户侯。",
        "dynasty": "宋",
        "collection_info": null
    },
    {
        "uuid": "3ac4ba74c9051f07cc1b6b94b82501b9",
        "title": "打剥牡丹",
        "author": "李新",
        "content": "大芽如茧肥，小芽瘦如锥。\n我今取去无厚薄，不欲气本多支离。\n绿尖堕地那復数，存者屹立珊瑚枝。\n姚黄魏紫各王后，肯许阘冗相追随。\n姬周祧庙曾祖祢，主父强汉疏宗支。\n昔人立朝恶党盛，败羣杂莠何可知。\n一母宜男竟衰弱，岂有如许宁馨儿。\n吾惧生蛇为龙祸，又畏百工无一师。\n故今披剥信老手，如与造化俱无私。\n明年春归乃翁出，空庭还闭绝代姿。\n风雨大是遭白眼，酒炙谁復来齐眉。\n衡门一鎻略安分，幽谷待赏几无时。\n寄根王谢自得地，燕子归来汝莫疑。",
        "dynasty": "宋",
        "collection_info": null
    },
    {
        "uuid": "3b2ce52fe273c3d50a3878d9befe24c5",
        "title": "飞将",
        "author": "李新",
        "content": "老翁望封竟无有，自是翁骨生来丑。\n猿臂悬知不入相，且有杀降聊藉口。\n翁今远孙骨虽瘦，不解射鵰能饮酒。\n自汉至今太寂寥，何得遥遥纪华胄。\n尚方侯印只方寸，岂有铸金大于斗。\n为翁力取置肘间，令翁千岁无恨颜。",
        "dynasty": "宋",
        "collection_info": null
    },
    {
        "uuid": "dbfeb3d7ed5577a3f6241d85724239c6",
        "title": "乐园假寐",
        "author": "李新",
        "content": "鹊声去復回，虫丝长復短。\n江村石枕冷，一睫春梦断。\n明朝骑马且重来，日迟更为杨花暖。",
        "dynasty": "宋",
        "collection_info": null
    },
    {
        "uuid": "5e698bcd05d670dabb6bd70458579511",
        "title": "麻姑",
        "author": "李新",
        "content": "枫树隔云香，桃花千岁红。\n朝饮琼华台，暮燕蓬莱宫。\n翠鬒垂绿烟，霞裾藕丝重。\n明月落空山，那得人间梦。\n手甲鈎长玉芽薄，不坠髻鬟愁绾约。\n入门骑鳯出无踪，洞外寒声怅孤鹤。",
        "dynasty": "宋",
        "collection_info": null
    },
    {
        "uuid": "f8c2f0dd5b6f92ce439a1072e27d8d5a",
        "title": "梓潼张孝女",
        "author": "李新",
        "content": "七盘小阿张孝女，庐墓三年竭酸苦。\n扬尘筛土秃指尖，堕泪涟涟等秋雨。\n领长鹤脊不胜衣，手杖半销缞百缕。\n彼苍者天呼不闻，那知此女行高古。\n路行多少忤逆儿，已后令人重生女。\n我哀怙恃今十年，不及增培一坏土。\n俯首庐前有愧色，劓刖情知无可补。\n问女膝行日几曲，哀声虽微动岩谷。\n夜灯荧荧惨苫屋，神鬼同愁鸦伴哭。",
        "dynasty": "宋",
        "collection_info": null
    },
    {
        "uuid": "d9751d1ea43dbb89fa8c07d0d55c449e",
        "title": "冬夜有感",
        "author": "李新",
        "content": "蓼虫常食苦，旅鴈自知寒。\n谈士惜卷舌，将军解愁鞍。\n雪霜满天冬夜永，地炉无火青灯残。\n功名富贵苦不早，一年百日红尘道。\n西还故国无故人，憔悴少年心已老。\n读书当许万户侯，岂意却作苏秦羞。\n深取闾阎薄徒笑，鲁人不识东家丘。\n吾祖谪官还旧里，灞陵亭尉犹低视。\n少卿偶作匈奴降，陇西士人惭姓李。\n由来人世轻不遇，文章第一空徒尔。\n俛出跨下何施颜，当时悔过淮阴市。\n夜深气射青云霄，此生早晚当乘轺。\n弹冠举手揖豪贵，行得紫绶牢结腰。\n本是壮夫志，几成儿女曹。\n平生重恩义，聊为寄风骚。",
        "dynasty": "宋",
        "collection_info": null
    },
    {
        "uuid": "4aa8dfb764f16786c76c533792aeb177",
        "title": "送杜丞",
        "author": "李新",
        "content": "鸭头未换秋溪绿，涨水吹沙乱泥玉。\n孤城雨过星斗稀，晓起为谁歌别曲。\n江皋人散空鸥鹭，飞截长烟断寒素。\n当年珠佩更悠悠，岸草黄花重回顾。\n细看锦嚢诗字字，杜郎生得真男子。\n太尉国风偃如草，丞相家声清似水。\n八月凉风来，吹断浮阴云。\n风樯急转望中远，明日东苑生清芬。",
        "dynasty": "宋",
        "collection_info": null
    },
    {
        "uuid": "e311d906e853576d92b83ffa20266f3f",
        "title": "送范秉彝",
        "author": "李新",
        "content": "东风吹起原头绿，墻暗萋萋芳草缛。\n舞筵辍按杜韦娘，旗亭便听金衣曲。\n石城山下路，回首不堪顾。\n灼灼小桃燃，萧萧疏雨暮。\n锦岸海棠烟，重寻已四年。\n新班庆莲幕，旧鬓愧华巅。\n市桥万缕森森柳，玉勒锦韀快鞭走。\n故人半夜洗牛头，望载濡唇百壶酒。\n须臾还上鹿头岭，道入猨猱怯分影。\n槐阴万笏黄阁深，沙路归来定重省。\n后生不乏乐职诗，幽处西南恐未知。\n吏部门人密无数，但惭驽马烦鞭笞。\n天边鴈翮已光华，试睨银鈎看草麻。\n夜直蓬莱得归晚，照衣金炬长飞花。\n纵凿城南沟，常有河东鳯。\n青嶂入高吟，行台集佳梦。\n宦游无定居，相逢又相送。",
        "dynasty": "宋",
        "collection_info": null
    },
    {
        "uuid": "bffa0ff1c88c7b17a4bb6fe8d21c5bba",
        "title": "送赵伯高",
        "author": "李新",
        "content": "北窗玩韦编，穷年见三绝。\n持文鬬时英，胜不待口舌。\n以此起门户，鹡鸰同好音。\n何物弟兄贤，令人笑书滛。\n车中莹连璧，世外无南金。\n当时声名卑贾马，嗟今位出稠人下。\n我归政欲质经疑，礼失尚容求诸野。\n争名国寄涎蜗角，得少失多人不觉。\n浑无鈎距肖子都，大有诙谐胜方朔。\n平时出山游锦官，马蹄踏君门前道。\n江长舟自横，径荒人莫扫。\n不须苦洗霜根髮，星星復出如秋草。\n龙华美酒贱如水，一酌令君变衰老。",
        "dynasty": "宋",
        "collection_info": null
    },
    {
        "uuid": "0c5f7af66646fb370b5da82f4fb2d9c1",
        "title": "送鞠彭山",
        "author": "李新",
        "content": "丹轮随待十三州，青琐文章汗马牛。\n喜见钱塘山水好，卜居为有荻花秋。\n年来游宦无覊束，要醉海棠西入蜀。\n侯门不惯扑车尘，犹忆画堂红映烛。\n未易池中甘索寞，乍屈数旬聊自託。\n牛刀行割武阳城，梦魂已到天章阁。\n劝君强作岷峨客，莫念鳯凰烟景隔。\n归家重倚望湖楼，依前水浸吴天白。",
        "dynasty": "宋",
        "collection_info": null
    },
    {
        "uuid": "bb2553f70c8e08632f3876f957abe092",
        "title": "送菜徐安叟",
        "author": "李新",
        "content": "清非太常而有三百六十斋，贫似庾郎而无二十七种菜。\n日食万钱竟虚语，不糁藜羮时可再。\n一杯潋滟翻绿波，作客不妨穷鼎鼐。\n大儿咀嚼等太牢，小儿饮啜甘沆瀣。\n青青染肠形于色，阿骛浑无食鱼态。\n闻君亦有釡轑声，大本须烦一车载。\n何苦厉声责妻孥，乘兴可能来访戴。",
        "dynasty": "宋",
        "collection_info": null
    },
    {
        "uuid": "053ead4d6da37b8a27f7fc8cec6def14",
        "title": "送时仲西归",
        "author": "李新",
        "content": "挂书牛角来东都，短小不长五尺余。\n龙章鳯姿蕲见用，回叱关吏身无繻。\n志如秋鹗气如虎，整束衣冠诧齐鲁。\n膏油继晷不识眠，虀盐充肠久味苦。\n尔来试拟观国宾，执笔四顾旁无人。\n刘蕡射策不中彀，何蕃如家知有亲。\n不平豪愤四五载，虚老身姓三十春。\n杜门读书破万卷，终教此道淳乎淳。\n行行雪霜寒凝野，侵星据鞍跨羸马。\n妻子评郎被褐还，玉柱机头差不下。\n但夸舌在终可圗，肯向明时惭达者。",
        "dynasty": "宋",
        "collection_info": null
    },
    {
        "uuid": "1ccf4cec3d99102f8bb7886194941b91",
        "title": "送柳慎徽赴道州教授",
        "author": "李新",
        "content": "何以送之山前月，千里随人光不灭。\n何以赠之岭上云，出入无心疑似君。\n何为自此阳城逐，边老日高快便腹。\n次山曲爱道州民，昔日乱离今太平。\n后来宾兴无短瘠，帐裏先生犹七尺。",
        "dynasty": "宋",
        "collection_info": null
    },
    {
        "uuid": "66f501ffeff1144004ca274f910bce37",
        "title": "送犊鼻裈与任敦夫",
        "author": "李新",
        "content": "任翁何为穷，一性共癖左。\n不妄取芥粒，甘似西山饿。\n短褐结郭丝，犊鼻讵穿破。\n当时北阮贫，矫枉几太过。\n肯揭长竿头，恐亦是奇货。\n岂惟宜跻升，抑自利顿挫。\n济河不撷褰，秃尾正便坐。\n迟行少前跋，趋急或后簸。\n刀尺初与形，虮蝨已相贺。\n平生马鞍间，髀肉已稍磨。\n此既身之章，十年共起卧。\n必以狐裘易，顾我应难和。\n子赋从军乐，城垆始烦瘅。\n服之远行迈，百步无一蹉。\n尔来玉泉老，以此劝勤怠。\n犹忆当时庾岭前，传衣正是普通年。\n问道未余衣下事，寥寥千载不相传。",
        "dynasty": "宋",
        "collection_info": null
    },
    {
        "uuid": "48cb5cdd6521d23fe29b2d7c50d0b44a",
        "title": "送吴使君",
        "author": "李新",
        "content": "西南世家无十族，吴范生儿长食肉。\n虎头犀骨初长成，闭门教草三千牍。\n传来旧物凌云笔，楷字君王无第一。\n墨池染尽俱拙人，柿叶学成几失实。\n闻道甘棠阴已密，相共政声同一律。\n玉壶盈尺不消冰，清峻照人常惨栗。\n归侍安车幅巾叟，石建板舆怜白首。\n二年赢得倚栏干，醉看红梅霜雪后。\n草玄故人偏嗜酒，试拚黄金追百斗。\n芋魁桤木的然成，丙穴郫筒依旧不。\n行舟牵挽由来有，十倍青衿折杨柳。\n未容学舍鞠园蔬，岁月用陶燕许手。\n驽骖无取休推毂，二十四蹄肥苜蓿。\n近时牙颊惜春风，吾曹易效穷途哭。",
        "dynasty": "宋",
        "collection_info": null
    },
    {
        "uuid": "63cbb2dde317f7f1885e1299e4bb245d",
        "title": "予宿承德日夜苦霪雨拟金筌赋六韵呈陈居中",
        "author": "李新",
        "content": "黑云䟃𧽼阵岿麓，女娲补天伴天哭。\n结愁起坐函丈间，祠禴除门绣黄犊。\n书册入眼万花缬，石泉冰肠河九曲。\n市头老木昏鸦归，屋角赭山瞿麦熟。\n胡村水平已可渡，软屐青灯循昔路。\n后期讵能数甲子，希夷长年耳不死。",
        "dynasty": "宋",
        "collection_info": null
    },
    {
        "uuid": "9bf374ef067be16f1a2ed7be0556ec24",
        "title": "岁尽行县归示时雨",
        "author": "李新",
        "content": "五府辟书如啮铁，八关炙手能令热。\n山梅何苦要先春，清艷更多终欠叶。\n贵游结懽过美酒，不问贤愚皆可口。\n粃糠簸扬在米前，鸡口差池落牛后。\n乃翁活计真么么，欲挂冠缨犹未果。\n一岁山行今解火，百巧百穷无似我。",
        "dynasty": "宋",
        "collection_info": null
    },
    {
        "uuid": "c8fad9c32adb3c1f8f3ecfc7a126b023",
        "title": "赠术士罗公弼",
        "author": "李新",
        "content": "陂迥山空溪水浅，骑牛信牛行自远。\n大翁织笠六铢轻，阿母理衣簑直软。\n短笛叫云无曲终，年年但见岩花红。\n何者为荣何等辱，牛饱归来睡亦足。\n识字无多浪得官，出门车折舟风澜。\n当时牧牛无许事，初信人间行路难。\n罗生邂逅孤城角，细数直推期命薄。\n五福无有六极全，四字干头三字恶。\n逆知大似他心通，元辰空亡那免穷。\n壬癸是非终可畏，收拾人情称晚贵。\n我家幸有石田在，梦裏归耕心未改。\n季咸再见应茫然，壶子而今藏九渊。",
        "dynasty": "宋",
        "collection_info": null
    },
    {
        "uuid": "aefdfc054164ed44da5617307487a388",
        "title": "谢王司户惠纸被",
        "author": "李新",
        "content": "雾中楮皮厚一尺，岷溪秋浪如蓝碧。\n山僧夜抄山鬼愁，白雪千番冱墻壁。\n裁成素被劣缯绮，故人聊助苏门癖。\n经年鼾鼻吼蜗室，睡魔已作膏盲疾。\n萧萧散髮卧南窗，腹稿未成空费日。\n小儿恶寐惊踏裂，村妻手线自缝密。\n幸无寒泪泣牛衣，却有春温借光逸。\n的知非布谁讥诈，沙汰幞归安足讶。\n合欢若绣双鸳鸯，出门便有连城价。\n世外浮华虽自许，锦烂珠光变为土。\n落日南柯一梦回，断云流水无寻处。",
        "dynasty": "宋",
        "collection_info": null
    },
    {
        "uuid": "07975eb363361e696084092ced1f2c80",
        "title": "听王子定吹箫",
        "author": "李新",
        "content": "水花浸鬓根，荷叶践衫色。\n西城王老子，豪健不可得。\n客从日没来，鹑衣遍黄埃。\n银杯未羽化，公余烦一开。\n山猿供嘉果，书萤惊蜡炬。\n能持白玉箫，为作苍鸾语。\n凉飈助清奏，雨脚挥残暑。\n台边舞鳯拍云来，潭底吟龙撆波去。\n君不见宁王当日争门迎，三十六宫学新声。\n玉人今夜教何处，二十四桥空月明。\n西城烟景何疏索，王子宦情殊不恶。\n有田日种黄金茅，叵奈蠧虫摇齿脚。\n少年英气无覊络，浩唱高弹神自若。\n春风走马入花林，红日垂头困瑶阁。\n老去腰支便矍铄，座人那肯妨诙谑。\n飞觞得似少年时，西窗几度灯花落。",
        "dynasty": "宋",
        "collection_info": null
    },
    {
        "uuid": "d8824840b364cb225b8f8c8b15f2fb5a",
        "title": "陈蜀州",
        "author": "李新",
        "content": "黄莺哺儿惊不起，蜂子饮花渴琼蘃。\n日长燕语踏帘鈎，柳絮榆钱扑流水。\n紫雾五云斜挂壁，梦破长庚海天碧。\n不乏当年感遇诗，定知光焰三千尺。\n细香绕熏白玉炉，长生酒满黄金壶。\n炉烟直起射河汉，壶酒滴滴如明珠。\n祝公富贵荐公寿，夜煮振灵晨进酒。\n上皇方倚老成人，自问天翁借商叟。\n别岛花深燕未阑，瀛洲春老尚余寒。\n似闻延揖真仙侣，乞取人间不死丹。",
        "dynasty": "宋",
        "collection_info": null
    },
    {
        "uuid": "d4e02c68020273c2ef729719ac706347",
        "title": "怀酒",
        "author": "李新",
        "content": "清圣浊贤莫区分，一入愁肠功等伦。\n石炉三日不举火，曲车过门齿生津。\n松窗草玄亦已勤，好事勿谓秦无人。\n呼儿但涤牛头爵，正恐壶榼来缤纷。\n冻消讲舌流冰凘，寒破笑颊生红云。\n爱酒未减子猷竹，岂可一日无此君。\n谪居无田种秫米，忘怀有诗上嚢纸。\n邻醅不隔一航水，却隔醉乡三万里。",
        "dynasty": "宋",
        "collection_info": null
    },
    {
        "uuid": "f54bf748c7ed5a5b341c0771011883b1",
        "title": "王中玉生辰",
        "author": "李新",
        "content": "瑶磩桂楹香雾浓，贵人罢直承明宫。\n高楼内集庆生子，酒面油膏红復红。\n嵩云入洛秋容晓，水冷青洲兰蕙小。\n露蠲仙掌生寒光，翡幄华帐飘晚凉。\n虬电蜿蜿护飈驾，吹笙子晋从天下。\n泬寥缑氏空月明，世间唯识王司稼。\n野人荐公千百寿，大椿骨健龙腰瘦。\n紫芝老艾副椒浆，请公倒尽长生酒。\n天庙明堂迟飞栋，杜宇数惊铜辇梦。\n锦城虽好不如归，中散年来忆双鳯。",
        "dynasty": "宋",
        "collection_info": null
    },
    {
        "uuid": "a677bfa53dfd087f3c3e961dbabb5779",
        "title": "石鼓寺晚归",
        "author": "李新",
        "content": "野鸟音喧豗，苍栾翠轇轕。\n冷光雪色陵云端，乱流江势侵天末。\n蒙衲老僧初睡美，倚榻陂龙暗摇尾。\n竹庵虎子呼未回，石竈茶烟寒不起。\n阿昕爱山定忘返，我已兴穷归路晚。\n悲风鸣鴈一声声，眸寒更觉江城远。",
        "dynasty": "宋",
        "collection_info": null
    },
    {
        "uuid": "ee611447ec7706414d2173f622e85fb9",
        "title": "青锉山寺",
        "author": "李新",
        "content": "春去山鸟悲，春归山鸟乐。\n高轩一樽酒，卧看山花落。\n厨烟续云根，涧水断冰脚。\n山中不可留兮归去来，日暮芸香裛罗幕。",
        "dynasty": "宋",
        "collection_info": null
    },
    {
        "uuid": "42f7f07747530535c61913abf431dbc0",
        "title": "古塞",
        "author": "李新",
        "content": "曾经古塞间，万里控长关。\n卧日边鼙旧，嘶风战马閒。\n戍楼喧暮角，羌笛怨空山。\n应贺升平久，车书混八蛮。",
        "dynasty": "宋",
        "collection_info": null
    },
    {
        "uuid": "03336e714aa823a3cc33b894c66604ec",
        "title": "汉江",
        "author": "李新",
        "content": "低霭横沙碧，长滩宿鴈孤。\n樵薪窥树瘿，渔父就龟趺。\n落日骈游女，鸣波咽佩珠。\n啼乌与惊鹊，先我渡城隅。",
        "dynasty": "宋",
        "collection_info": null
    },
    {
        "uuid": "9b5045fcb23880fdd3701f3ee5fa3f30",
        "title": "湖上招故人",
        "author": "李新",
        "content": "柳影依窗过，荷香拂枕浮。\n云边山近雨，石下水通秋。\n白藕离新斸，嘉鱼落晚鈎。\n还同动情兴，已为扫西楼。",
        "dynasty": "宋",
        "collection_info": null
    },
    {
        "uuid": "2fc42dfd56238acd56820469051a4195",
        "title": "磁钓翁",
        "author": "李新",
        "content": "尺巘方壶小，泓泉渤海深。\n陶公慈母手，抔土故人心。\n蓑笠不愁敝，鲦鲿何处寻。\n虚堂值萧瑟，犹苦百虫吟。",
        "dynasty": "宋",
        "collection_info": null
    },
    {
        "uuid": "16b697a40424b42dbdf59c881361cd51",
        "title": "高祖试剑石",
        "author": "李新",
        "content": "巨石中分断，涓流自此东。\n尧仁方宅土，项氏曷当锋。\n兴起汉高业，勤劳夏禹功。\n故应行道者，千古企遗踪。",
        "dynasty": "宋",
        "collection_info": null
    },
    {
        "uuid": "efd8f4da0e0e29e5c07fa234ff30bc7c",
        "title": "官归",
        "author": "李新",
        "content": "旅巢几百指，水国漫三年。\n极望祇秋草，归耕惟石田。\n不成便招隐，渐拟欲安禅。\n那得苏司业，相逢乞酒钱。",
        "dynasty": "宋",
        "collection_info": null
    },
    {
        "uuid": "33c6315d1f5b3deeebd5f6600f8a3743",
        "title": "不寐",
        "author": "李新",
        "content": "不寐成孤坐，悠悠百感生。\n灯明将续昼，鼓急欲移更。\n药熟知僮倦，杯残任鼠争。\n羁怀忘未得，时作下阶行。",
        "dynasty": "宋",
        "collection_info": null
    },
    {
        "uuid": "5b20381a551857a0c79027247f756b75",
        "title": "龙洞",
        "author": "李新",
        "content": "龙睡抱明月，我来窥碧浔。\n撄鳞徒有志，探颔本无心。\n雷去春霖足，云归夜水深。\n余波应不惜，好为濯尘襟。",
        "dynasty": "宋",
        "collection_info": null
    },
    {
        "uuid": "5bbfb78e8062e69889c786b5f0af95ef",
        "title": "分蒲萄遗苏必强",
        "author": "李新",
        "content": "吏归珍客赐，手自举铜盘。\n珠酿旧琼液，烟匀秋露漙。\n初分马乳碧，聊别水晶寒。\n教彻梨园曲，停歌一处餐。",
        "dynasty": "宋",
        "collection_info": null
    },
    {
        "uuid": "a17622410683745872f3c66c31073d40",
        "title": "鑑亭",
        "author": "李新",
        "content": "石壁缘云白，松风特地哀。\n断鸿随眼没，秋浪擘山来。\n鼓急船头转，山明雨脚开。\n知公归未得，此作望乡台。",
        "dynasty": "宋",
        "collection_info": null
    },
    {
        "uuid": "c7de0230c971d20f14eb91c4fdaa1a75",
        "title": "次韵员子春游马溪二首  其一",
        "author": "李新",
        "content": "有花栽性地，余法寄灯房。\n虬蜿骈松瘦，钟寒殷谷长。\n赤髯班石坐，白骥踏云骧。\n一夕参玄客，森森出虎场。",
        "dynasty": "宋",
        "collection_info": null
    },
    {
        "uuid": "12625eb7e2a8dddf274cc253b4063280",
        "title": "次韵员子春游马溪二首  其二",
        "author": "李新",
        "content": "树影阴蒙径，云衣浅扑门。\n禅心无冷暖，客意自晨昏。\n涧水鸣珰破，山花野血喷。\n再来何薄暮，驺从触狐蹲。",
        "dynasty": "宋",
        "collection_info": null
    },
    {
        "uuid": "617d17a54f851b2c69fc1f3188b564b0",
        "title": "春游",
        "author": "李新",
        "content": "寂寂茂陵春，文园病后情。\n黄蜂腰欲断，细柳眼初明。\n丽服骈游女，余酣失老兵。\n残粧深院落，相对任卿卿。",
        "dynasty": "宋",
        "collection_info": null
    },
    {
        "uuid": "5fd3f563bf95c4ddd759b566a13d8bc0",
        "title": "杜鹃",
        "author": "李新",
        "content": "终日欲归去，蹉跎空岁华。\n只知催客泪，何处是君家。\n寄子他巢稳，颁春故国赊。\n林梢啼不尽，流恨入山花。",
        "dynasty": "宋",
        "collection_info": null
    },
    {
        "uuid": "4c869d165f1ffe58b1170f01e83a2a2d",
        "title": "桃花菊",
        "author": "李新",
        "content": "秋雨秋风夜，闲为桃菊吟。\n任香飘涧水，回翠入篱金。\n苦李自胡越，幽兰初腹心。\n故山千里外，回首暝烟深。",
        "dynasty": "宋",
        "collection_info": null
    },
    {
        "uuid": "b48bf1208716e36b1b38d021d9997b28",
        "title": "官居偶书",
        "author": "李新",
        "content": "湖山随顾盼，薄俸亦甘心。\n穷鬼不教富，诗魔长使吟。\n支颐闻落叶，隐几见栖禽。\n此意竟谁喻，萧萧秋夜深。",
        "dynasty": "宋",
        "collection_info": null
    },
    {
        "uuid": "a675806e20c4a66081a5dc5d575c2679",
        "title": "重九",
        "author": "李新",
        "content": "出户非我识，长安虽万家。\n有愁焦绿髪，无语插黄华。\n酒僻喜宫醖，衾寒怯绛纱。\n欲传此情况，行客在天涯。",
        "dynasty": "宋",
        "collection_info": null
    },
    {
        "uuid": "64934cd99432f58e9c7976389031b410",
        "title": "中江道中",
        "author": "李新",
        "content": "茅结萧萧宅，松周浅浅山。\n斧桑云堕绿，堤水月留弯。\n杨蕋风团去，虫丝燕掠还。\n行经双隻堠，曾未彻重关。",
        "dynasty": "宋",
        "collection_info": null
    },
    {
        "uuid": "fef26541841cc97eb011439af3bc6636",
        "title": "醉乡",
        "author": "李新",
        "content": "客至终投辖，朝回讵典衣。\n待眠卿且去，亟酌我将归。\n泉郡新封邑，糟丘小翠微。\n离家今万里，坐隔羽觞飞。",
        "dynasty": "宋",
        "collection_info": null
    },
    {
        "uuid": "3dbeb5b6874ea50b4f1a7f31d139f779",
        "title": "经甘相庙",
        "author": "李新",
        "content": "相君天所佑，童子知何神。\n不必茂为祖，因知秦有人。\n一言成大计，千古仰青春。\n庙下尘劳客，将惭白髪新。",
        "dynasty": "宋",
        "collection_info": null
    },
    {
        "uuid": "3f50ba46cb4bcb7df355049f11ea8cff",
        "title": "游石鼓寺",
        "author": "李新",
        "content": "石鼓寂不振，金声无处求。\n层岩参雾树，乱玉响冰沟。\n破屐前无齿，孤城远见楼。\n山僧痴问客，阿汝谓汤休。",
        "dynasty": "宋",
        "collection_info": null
    },
    {
        "uuid": "83e034189f1b5f7803e87acd21fab553",
        "title": "龙兴行香游宝莲寺",
        "author": "李新",
        "content": "鱼舞天清日，经行小刹初。\n松柯青羽葆，贝叶细蝇书。\n杜画奇无敌，周妻俗有余。\n业无支遁辈，难自卜幽居。",
        "dynasty": "宋",
        "collection_info": null
    },
    {
        "uuid": "00ba20ec454d9e0bb6239a4b4f7eeeea",
        "title": "张安化重阳日置酒挽同官游灵泉寺登高时适有客占牧之诗一联因缉成一首书寺垣",
        "author": "李新",
        "content": "白髪新迁客，黄云古战场。\n自然堪堕泪，何必更重阳。\n山削孤城起，河兮细水长。\n蜀峰高处望，犹是隔秦乡。",
        "dynasty": "宋",
        "collection_info": null
    },
    {
        "uuid": "4ecc50544e0f8d199b042f7ccdb9c8f8",
        "title": "八月十五日过蓬溪书净戒寺",
        "author": "李新",
        "content": "瓦冷云埋殿，灯长黑暗沙。\n药灵閒草木，蔓走古龙蛇。\n石佛随山老，松梯转路赊。\n门前溪水浅，无处问仙家。",
        "dynasty": "宋",
        "collection_info": null
    },
    {
        "uuid": "f44a02744e78879ddb1d42f66b12e140",
        "title": "过永安院",
        "author": "李新",
        "content": "山暗云垂地，溪回树倒流。\n诗随梅冷落，梦入鸟鈎辀。\n欲住无佳致，重来即旧游。\n村眉攒八字，已解作春愁。",
        "dynasty": "宋",
        "collection_info": null
    },
    {
        "uuid": "75dbe297d9c81889911bda1312253ff0",
        "title": "宝岩寺",
        "author": "李新",
        "content": "竹影与溪声，萧萧眼底明。\n秋云浮古树，山石削长城。\n暝色凝黄碧，啼乌伴晚征。\n高僧不知客，故遣作诗鸣。",
        "dynasty": "宋",
        "collection_info": null
    },
    {
        "uuid": "6479da3de8ecafc0f0f8e18859465e17",
        "title": "龙游寺南屏轩和宋宏父韵",
        "author": "李新",
        "content": "平日江干过，南屏首重迴。\n不妨图裏见，曾是梦中来。\n近市楼台逼，高城鼓角催。\n老年知涉世，临事却衔枚。",
        "dynasty": "宋",
        "collection_info": null
    },
    {
        "uuid": "4eb487d5b7883bd45d5a8b9dda2ff9b0",
        "title": "感俗",
        "author": "李新",
        "content": "回肠惊绀髪，汩脚沁寒眸。\n沃壤连千里，封狐媚一丘。\n生憎守钱虏，冷诮富民侯。\n不厌江西水，长年傍屋流。",
        "dynasty": "宋",
        "collection_info": null
    },
    {
        "uuid": "15e9ebfb213f8cff97c9081e3af1c849",
        "title": "问俗",
        "author": "李新",
        "content": "穷极天窥涘，幽阴地绝春。\n石坛荒誓鬼，药媪下羌神。\n斗雀分疏事，晴山亲近人。\n刲羊留髄骨，正欲卜归辰。",
        "dynasty": "宋",
        "collection_info": null
    },
    {
        "uuid": "30248c6165fb86cc65f5862ace2e5b2f",
        "title": "羌俗",
        "author": "李新",
        "content": "卜占遵火兆，诅誓谨归诚。\n渡笮苍猱捷，旋碉墨蚁轻。\n养生茶作命，据崄石为城。\n纵去擒来事，无人是孔明。",
        "dynasty": "宋",
        "collection_info": null
    },
    {
        "uuid": "907f426489a4a8495a86c54b47e1d6b6",
        "title": "山间女",
        "author": "李新",
        "content": "倚竹情何极，伤春事已阑。\n长眉弯月薄，翠袖怯天寒。\n倩妇拢新鬓，凭人易旧冠。\n轻闻骑马客，相趁隔篱看。",
        "dynasty": "宋",
        "collection_info": null
    },
    {
        "uuid": "a36b999d3614bf3283ef3b70ca5b5401",
        "title": "九支池二首  其一",
        "author": "李新",
        "content": "万里车书自一家，新城蜿蜿卧龙蛇。\n路民已别东西日，楼鼓初闻早晚衙。\n洗出云岩销虎穴，扫开烟瘴离椒花。\n受廛不惜躬耕去，欲与滕公度岁华。",
        "dynasty": "宋",
        "collection_info": null
    },
    {
        "uuid": "bae7b38856941116db217489146beaca",
        "title": "九支池二首  其二",
        "author": "李新",
        "content": "际天州县出要荒，始觉承平日月长。\n一望宛无戎甲马，四围皆是汉封疆。\n清笳沓沓翻新曲，寒月低低下乳墻。\n说与远人知德意，九重深处是成康。",
        "dynasty": "宋",
        "collection_info": null
    },
    {
        "uuid": "2910d12f30299f59be2f616a3e276054",
        "title": "题小瀛洲",
        "author": "李新",
        "content": "紫霞香雾隔氛尘，拟嘱安期谢海神。\n闻道仙居随处有，故教湖景到来新。\n菓成行拾千年子，花落休悲二月春。\n咫尺徐生身不到，自应船载世间人。",
        "dynasty": "宋",
        "collection_info": null
    },
    {
        "uuid": "be40768073a5c3fe92d21e4ac52534c1",
        "title": "题永康县山光阁",
        "author": "李新",
        "content": "吹鬓东风可但寒，倦飞孤鹤已知还。\n花光弄暖翻承雪，云翼回阴却见山。\n野水曲行林下绿，春禽唤出夣中閒。\n欲营老宅南头住，待驻人间耐久颜。",
        "dynasty": "宋",
        "collection_info": null
    },
    {
        "uuid": "3f1c09cfae5fc534b39565bccdccf6f8",
        "title": "题绝胜亭",
        "author": "李新",
        "content": "孤鸿落照下沧洲，人在云间选胜幽。\n好夣知君依魏阙，此生惟我识荆州。\n卜居支遁应同志，载酒山公已绝忧。\n他日澄江浄如练，主人端在塞垣秋。",
        "dynasty": "宋",
        "collection_info": null
    },
    {
        "uuid": "4c00488bed21bb9dbcf84e966fb085de",
        "title": "题朱令德祠",
        "author": "李新",
        "content": "全家领项付吴鈎，香骨当年谁共收。\n鼎镬九泉留景进，旌幢千骑忆同州。\n唐人铁券惊何语，蜀国壶浆笑旧游。\n古柏参天僧社冷，暮烟风雨使人愁。",
        "dynasty": "宋",
        "collection_info": null
    },
    {
        "uuid": "dd39f11a73ff40d09c8251412540c7ba",
        "title": "题石子溪亭",
        "author": "李新",
        "content": "怪事年来一秃翁，懒能挥涕谢途穷。\n归心岂但杜鹃劝，官味正嫌玄酒浓。\n柘叶展开蚕命老，山花飞尽蝶家空。\n愿从春社田塍饮，内史而今要治聋。",
        "dynasty": "宋",
        "collection_info": null
    },
    {
        "uuid": "1412422a07225d0f524a428fc39cdf9f",
        "title": "赵壹读书台",
        "author": "李新",
        "content": "台上看书千载客，故基青草白芊绵。\n那由府檄平平起，除到柴车特特贤。\n土俗更无堪计吏，古风空解惜囊钱。\n五行俱下何人见，独有高名伴汉川。",
        "dynasty": "宋",
        "collection_info": null
    },
    {
        "uuid": "fa77b87fc77314b3e09680987d4b9a60",
        "title": "观澜堂  其一",
        "author": "李新",
        "content": "风观生凉底事雄，五湖烟浪一堂中。\n公方观水那无术，客欲工诗正坐穷。\n翻出秋潮真是幻，化成蓬峤本来空。\n笔端造化浑奇特，为扫茅茨半亩宫。",
        "dynasty": "宋",
        "collection_info": null
    },
    {
        "uuid": "54fc8825e0787769d55f9c07d6aab76a",
        "title": "观澜堂  其二",
        "author": "李新",
        "content": "铃阁文书得少休，故将湖水慁清眸。\n似从天姥逡巡坐，拟放仙槎自在流。\n具眼不随千派转，此身元并一沤浮。\n羌谁戏墨通三昧，信是人间万法俦。",
        "dynasty": "宋",
        "collection_info": null
    },
    {
        "uuid": "22051d2c0971c86b224c9ac44ba3fd64",
        "title": "题旧新明县孝义驿",
        "author": "李新",
        "content": "平生职事马蹄尘，三月莺花世路新。\n废邑尚余当日市，旌门已忘昔年陈。\n长江浪拍西山脚，乔木阴回太古春。\n惟有柳绵情不恶，解将柔远逐行人。",
        "dynasty": "宋",
        "collection_info": null
    },
    {
        "uuid": "32384d3b283897cd1ba9bb130512db25",
        "title": "令狐秀才书堂",
        "author": "李新",
        "content": "剩撷芸香辟蠧鱼，足音差远自逃虚。\n春醅已许暮留客，冻笔不妨寒着书。\n龟甲屏风云散漫，月窗花影树扶疏。\n他年子伯无閒暇，但遣儿曹访隐居。",
        "dynasty": "宋",
        "collection_info": null
    },
    {
        "uuid": "42aa88eed4451038df13ea894e413b8e",
        "title": "题啸竹轩",
        "author": "李新",
        "content": "借与江风入茂林，低低戞玉伴龙吟。\n琅玕影动分清奏，鸾凤声寒得至音。\n妙处成文元有节，虚中出乐自无心。\n子期一听终区别，流水高山不在吟。",
        "dynasty": "宋",
        "collection_info": null
    },
    {
        "uuid": "42e414d3f4cbba38f1fa30081c5d55ba",
        "title": "题南寺吟轩",
        "author": "李新",
        "content": "市声幽鸟几相呼，指点前村认有无。\n初见江山怀子美，更因楼阁夣姑苏。\n惯看渡口飞桃叶，细结篱根护木奴。\n蹙得锦囊多少句，暮归倾倒九渊珠。",
        "dynasty": "宋",
        "collection_info": null
    },
    {
        "uuid": "86852f8f29d72c1326152ba9c116d2c8",
        "title": "题质龟轩",
        "author": "李新",
        "content": "百岁纔容山鬼知，九渊那许季咸窥。\n事明告我肯三渎，谋既协人何两疑。\n曳尾讵堪从太史，刳肠犹叹漏神蓍。\n试看左顾怀恩处，莫记巢莲睡足时。",
        "dynasty": "宋",
        "collection_info": null
    },
    {
        "uuid": "0ad8a23d65f0c1f305bdb1350f85b35c",
        "title": "相鹤轩",
        "author": "李新",
        "content": "别传眼法定何如，不用平平许负书。\n贵客逢轩乘有分，道人得玉食无余。\n钧天万舞知新奏，华表千年识故居。\n田屋老翁亏鉴戒，伴鷄同放不知渠。",
        "dynasty": "宋",
        "collection_info": null
    },
    {
        "uuid": "de802e6ffc6f15d3d8df8e461c192bba",
        "title": "题筹笔驿",
        "author": "李新",
        "content": "流马飞粮下蜀都，卧龙曾此写雄图。\n金刀有义轻三顾，铜爵虽强视一夫。\n鼎足山河终有汉，鴈行兄弟亦忠吴。\n当年若尽毫端计，魏狗还羞不令无。",
        "dynasty": "宋",
        "collection_info": null
    },
    {
        "uuid": "eb1fd507b8d0bd906924c4a82556b2a8",
        "title": "悦老堂",
        "author": "李新",
        "content": "厚荫林烟翠一围，幽幽门馆暗生辉。\n行云转影月先到，流水飘香莺自归。\n碧玉已抽云梦干，芙蕖犹舞汉宫衣。\n风历北窗琴自动，成文无处问知音。",
        "dynasty": "宋",
        "collection_info": null
    },
    {
        "uuid": "ae28ede10df2086c1f7f4333fcc418df",
        "title": "同宋长江登江店唐氏山阁",
        "author": "李新",
        "content": "白头记室朱颜令，山阁忙来去却迟。\n碍尽江天松不管，吹平沙篆鴈应知。\n思倾竹叶疑无分，要赋梅花恰是时。\n王粲从军归信近，贮囊试看几多诗。",
        "dynasty": "宋",
        "collection_info": null
    },
    {
        "uuid": "ec45b50d96385a7637c49cabb6d2329f",
        "title": "蓬莱别岛",
        "author": "李新",
        "content": "已驾神鳌远翠埃，外人休咏北山莱。\n自无失脚刘郎到，怕有吹笙子晋来。\n云散晓风飘鹤氅，月明春浪浸瑶台。\n似闻方士穷真色，归笑长红越女腮。",
        "dynasty": "宋",
        "collection_info": null
    },
    {
        "uuid": "a9630ae3985d647bb929fdfb4418dfc4",
        "title": "清泉馆",
        "author": "李新",
        "content": "晓踏高坡日始悬，清泉未见口生烟。\n飞鳬欲到二千里，挟筴徒劳三十年。\n绣带长川初背眼，云根双剑远磨天。\n骕骦齿健嘶风去，更敢披头重着鞭。",
        "dynasty": "宋",
        "collection_info": null
    },
    {
        "uuid": "2ae9a49ea0a3f586f3a285eeba214774",
        "title": "黑水馆",
        "author": "李新",
        "content": "孤宦轮蹄消岁月，谁缘清赏慰蹉跎。\n曾行轩户昔无处，见在江山今得多。\n雪色云容通剑阁，镜光池溜属天河。\n本来一段真奇绝，不肯关情奈俗何。",
        "dynasty": "宋",
        "collection_info": null
    },
    {
        "uuid": "700913a9969059e2898fb75bb044b45f",
        "title": "浮春斋",
        "author": "李新",
        "content": "烟鼎金颜碧线长，是中日日载春阳。\n翠翰结屋惊鳌背，绿叶翻波梦水乡。\n静昼鸟啼三月老，路人风送百花香。\n从它流出红英去，化作人间有韵粧。",
        "dynasty": "宋",
        "collection_info": null
    },
    {
        "uuid": "2c0183f628583e94ce3d649bc60670d6",
        "title": "游罗园",
        "author": "李新",
        "content": "故山新寄小郫筒，春事而今一半空。\n儿女笑从花影外，杯盘香在水光中。\n泉分石溜浑罂白，病得春醅半颊红。\n祓禊山阴已陈迹，试将青草葄衰翁。",
        "dynasty": "宋",
        "collection_info": null
    },
    {
        "uuid": "779d43bd0e3b8976b3c855815e0f3ebd",
        "title": "资州邓园",
        "author": "李新",
        "content": "苍官愯愯护重岗，绿玉寒梢亚短墻。\n春事鸟啼三月老，路人风送百花香。\n蜂衙归去栏干静，江面飞来燕予忙。\n簿领堆中催白髪，不知閒日许多长。",
        "dynasty": "宋",
        "collection_info": null
    },
    {
        "uuid": "d208cd00e21ffac2dda873be9c382040",
        "title": "巴山",
        "author": "李新",
        "content": "飞云冉冉隔层峦，涨水茫茫失旧湾。\n自昔秋风悲宋玉，这回夜雨宿巴山。\n独行云峤双飞舄，谁置壶浆一解颜。\n世事人情随日改，不妨老子解痴顽。",
        "dynasty": "宋",
        "collection_info": null
    },
    {
        "uuid": "917a632515fc5da885ab3de2930b1312",
        "title": "中秋夜宿穆陵关",
        "author": "李新",
        "content": "覊旅情怀不自禁，清霜岐路马骎骎。\n一年明月最圎夜，千里故人常别心。\n幸有酒沽除是醉，更无人赏又如阴。\n寒蛩似识风骚意，伴我凄凄到晓吟。",
        "dynasty": "宋",
        "collection_info": null
    },
    {
        "uuid": "6c5dd9531fd44547d02639297f25f732",
        "title": "金牛道中",
        "author": "李新",
        "content": "龙鳞凤翼阻腾骧，仰首青云自渺茫。\n汉月满衣谙客思，巴音侧耳觉吾乡。\n金牛有路通秦惠，筹笔无功愧蜀王。\n祗笑无成谩来往，回头惭愧绿衣郎。",
        "dynasty": "宋",
        "collection_info": null
    },
    {
        "uuid": "9ff0dbb39c216a010cf17b8c3ce01da9",
        "title": "晚过银山",
        "author": "李新",
        "content": "荒溪屈曲中郎篆，白鹭参差玉笋班。\n竿日已移三丈外，水云犹垜两山间。\n石桥梅蕚余香冷，茅店人家晚梦閒。\n幸自归心过飞鸟，不须循指示刀环。",
        "dynasty": "宋",
        "collection_info": null
    },
    {
        "uuid": "fc5659f07b4371de4714a59492a2362a",
        "title": "江道中",
        "author": "李新",
        "content": "项没黄茆疑虎蹲，风摇脱木本浮云。\n忘机沙溆双鸧远，小景人家一水分。\n野寺钟声昏后寂，寒衣砧子夜深闻。\n山中悦老无亭榭，白酒长新橡栗肥。",
        "dynasty": "宋",
        "collection_info": null
    },
    {
        "uuid": "f759275824d11bd3e59d3901f34165c6",
        "title": "上亭书事",
        "author": "李新",
        "content": "自笑痴公日据鞍，谁令生不近长安。\n此条太乐非清职，何物先生祗冷官。\n背日潢污犹鼎沸，隔唇喉舌亦灰干。\n五浆不馈寻常客，却作行人一等看。",
        "dynasty": "宋",
        "collection_info": null
    },
    {
        "uuid": "d8abc0646cc87333622d11ab18ef7acb",
        "title": "题明远轩",
        "author": "李新",
        "content": "聊能半日止游缰，拂拂尘裾未涤黄。\n山揜溪光龙脊断，谷传天籁虎风凉。\n乱云过眼不妨好，细径入村何限长。\n独酌苦吟清意在，可怜禽鸟亦相忘。",
        "dynasty": "宋",
        "collection_info": null
    },
    {
        "uuid": "17660c63ba078f01cd2c0697da877c75",
        "title": "题延宾亭",
        "author": "李新",
        "content": "秋叶春风自一村，主人高谊揖公孙。\n未容急去须投辖，却恐重来不置门。\n歌彻晓云归曲席，酒醒残月照空樽。\n何时下客腰悬印，西嚮偿君一饭恩。",
        "dynasty": "宋",
        "collection_info": null
    },
    {
        "uuid": "c6002c72e71651533f6355b1b3679c6f",
        "title": "西轩  其一",
        "author": "李新",
        "content": "梦中得鹿本无心，觉后人亡只见金。\n水出吐蕃分黑白，地穷全蜀隔幽阴。\n枯肠正伴空城雀，白首更为梁甫吟。\n急求贾傅今宣室，谁赋伤谗屈子文。",
        "dynasty": "宋",
        "collection_info": null
    },
    {
        "uuid": "ebc31b6057bc8d5bab18f6de14116c67",
        "title": "西轩  其二",
        "author": "李新",
        "content": "谷满牛羊路覆莎，翠编终日倦坡流。\n寺依石角高低见，水遶山根曲折多。\n风入长松零马尾，人藏病事设禽罗。\n方壶海峤知何处，纵得飞腾奈老何。",
        "dynasty": "宋",
        "collection_info": null
    },
    {
        "uuid": "93101d941dc189ec6903cebfa3c97954",
        "title": "兴利山居",
        "author": "李新",
        "content": "江左风流恐未真，南州人物竟成尘。\n全家莫恨瘿张丑，四国且图山作邻。\n小漏天光浑失热，绿槐树盖始知春。\n柴扉昼钥能高枕，一到华胥胜路人。",
        "dynasty": "宋",
        "collection_info": null
    },
    {
        "uuid": "557e5a8930da03ee73fa3a4195bf5cd7",
        "title": "过邠郊归蜀",
        "author": "李新",
        "content": "摩笄绿玉笋抽芽，卷地兜罗柳放花。\n蛱蝶团空飞锦绣，葡萄上架走龙蛇。\n河源曲曲无千仞，土室层层有几家。\n脱得身归银汉近，云津却拟问仙槎。",
        "dynasty": "宋",
        "collection_info": null
    },
    {
        "uuid": "231e0761e8252fee14535b93b4fcaf09",
        "title": "过长滩",
        "author": "李新",
        "content": "尾札泥涂贱此身，手提鸡肋恋虚名。\n芦花伴我头俱白，山色迎秋意转清。\n沙软马留金褭印，雁归滩列水犀兵。\n尚能趁得黄花酒，听取东篱笑语声。",
        "dynasty": "宋",
        "collection_info": null
    },
    {
        "uuid": "0816c9e84732bff22f59697397aa8c3a",
        "title": "往银山深道亡寺观暮投宿民居",
        "author": "李新",
        "content": "入谷清光寒刮眼，远分苍树遶楼台。\n急锵环佩溪流迅，晚下牛羊雪迹开。\n山影不随云影转，竹声长作雨声来。\n野梅弄色何人爱，空抱幽香没草莱。",
        "dynasty": "宋",
        "collection_info": null
    },
    {
        "uuid": "39edc4e07847bffd3e9f3e5774ac4759",
        "title": "安溪",
        "author": "李新",
        "content": "岸草绵绵一叶舟，野烟开尽水光浮。\n寺连野竹微茫见，溪出寒山自在流。\n愁裏诗情随浩渺，鸟边春梦入鈎辀。\n泉嘶石鼎新茶熟，且为山僧更少留。",
        "dynasty": "宋",
        "collection_info": null
    },
    {
        "uuid": "a04fa11bd2b861a2377582e18ecdaac6",
        "title": "登城望江边",
        "author": "李新",
        "content": "山外浮云云外城，江边羌角水中声。\n九分雪髪功名晚，一寸冰衘去就轻。\n山与绣屏天刻画，兽编土宇地欹倾。\n早扶藜杖关头去，要向中州看太平。",
        "dynasty": "宋",
        "collection_info": null
    },
    {
        "uuid": "f56f4c5ebba1c8e52d4057e17b7241e4",
        "title": "暮春泛舟涪江",
        "author": "李新",
        "content": "已把荷衣换钓裘，不妨官柳繫渔舟。\n提壶劝酒虽无意，杜宇言归却自由。\n十里江风吹昼梦，一川梅雨敌春愁。\n忘机鸥鹭休飞去，且为閒人更少留。",
        "dynasty": "宋",
        "collection_info": null
    },
    {
        "uuid": "f1b24ae4b7d0b0bba2d83f1e307b3fef",
        "title": "出茂州",
        "author": "李新",
        "content": "日落城空鸟少知，战场依旧昔人非。\n雪花笼石商皓首，枫叶满山秦赭衣。\n月入空罍人自耻，尘蒙西榻客元稀。\n穷荒石纽那生禹，料得当时殛鲧归。",
        "dynasty": "宋",
        "collection_info": null
    },
    {
        "uuid": "85dfa1ba41b563a600640e1822e8600c",
        "title": "又出差还茂州",
        "author": "李新",
        "content": "深入不毛何所负，不妨老子解痴顽。\n九峰自积十年雪，八国犹遗六诏蛮。\n楸带绿垂蚯蚓直，苔衣翠滴鹧鸪斑。\n山前人事如麻麦，却忆孤城日日閒。",
        "dynasty": "宋",
        "collection_info": null
    },
    {
        "uuid": "6bc9bf11bb70f16051e55357d25dce0a",
        "title": "从辟泸南道中晓征三首  其一",
        "author": "李新",
        "content": "人情世事今如此，与作丛林眼目看。\n髀肉未能销犊鼻，溪篁先与斸渔竿。\n山衔落月金盘缺，马踏清霜玉佩寒。\n一十九年閒睡足，欲将春梦入长安。",
        "dynasty": "宋",
        "collection_info": null
    },
    {
        "uuid": "cca96f8697af7600a28d09019c645f41",
        "title": "从辟泸南道中晓征三首  其二",
        "author": "李新",
        "content": "矍铄从戎恃骨彊，旧衣襃愽讵堪装。\n岁云暮矣家安在，月出皎兮山更长。\n锥子秃毛穷有分，碑颜没字老何妨。\n凭君为护痴儿女，白首相期乐未央。",
        "dynasty": "宋",
        "collection_info": null
    },
    {
        "uuid": "7a41223803288bf5185c363f62a90e99",
        "title": "从辟泸南道中晓征三首  其三",
        "author": "李新",
        "content": "貂裘紫帽日程程，不得修途一纸平。\n作雪晓天梅蕚重，压尘小雨马蹄轻。\n随身诗酒三勍敌，入眼山川几画屏。\n到日未须投我辖，为烧兰水濯繁缨。",
        "dynasty": "宋",
        "collection_info": null
    },
    {
        "uuid": "f7dcdbb7e8249b17bf86681a0c42c21f",
        "title": "金匮道中",
        "author": "李新",
        "content": "白云包裹石城赊，几度亲归梦裏家。\n春入小桃浑绮绣，风回残雪半尘沙。\n唐贤碎泻真珠粒，郑老微明白杏花。\n莫道穷边无好语，二公流落亦天涯。",
        "dynasty": "宋",
        "collection_info": null
    },
    {
        "uuid": "76f8a60f89043e2b6ce550a4bbf15ce0",
        "title": "铜鼓道中所见诗",
        "author": "李新",
        "content": "麦秋塲圃面颜光，蚕月丝车茧水黄。\n豆饭饷田薅鼓住，田塍收水妇翁忙。\n明沙粲粲流泉慢，绿竹猗猗苦笋香。\n赩日不黔形自黑，剩收斗粉傅何郎。",
        "dynasty": "宋",
        "collection_info": null
    },
    {
        "uuid": "e6939088f9c3b669b1308fcef21b5ef8",
        "title": "尹公湖晚归",
        "author": "李新",
        "content": "箇中适意即吾庐，可是秋来杖屦疏。\n碧树野烟连广莫，暮池斜照落函虚。\n天高鴈迥字明灭，林杳笛寒声有无。\n喜见眉间知底事，近乡频领北堂书。",
        "dynasty": "宋",
        "collection_info": null
    },
    {
        "uuid": "672228c4ddaf4cbf187ec8bbd6f429f6",
        "title": "崇宁寺晚归",
        "author": "李新",
        "content": "远意难随燕燕归，故园春冷杏花稀。\n虚名自古双蜗角，别业从来一钓矶。\n已后无人能立雪，他年知子可传衣。\n结庐薄有西山地，更遣何人赋式微。",
        "dynasty": "宋",
        "collection_info": null
    },
    {
        "uuid": "0f7bf6e720f10628997f04f28a5a3cf0",
        "title": "落解西归长安道中书所怀",
        "author": "李新",
        "content": "年少将军师羽林，追奔翻为白头吟。\n不平豪愤三年气，未死英雄万里心。\n故国山川知好在，异乡风物许重寻。\n捷书不报浑閒事，西出潼关无好音。",
        "dynasty": "宋",
        "collection_info": null
    },
    {
        "uuid": "a483c786ad2d34c31266cd60f11ca6ad",
        "title": "再书",
        "author": "李新",
        "content": "北风过河霜雾深，冻入毛骨殊侵寻。\n行人已苦长安道，俗眼徒惭季子金。\n风月秦楼愁处别，莺花蜀国病中吟。\n莫嗤今日西归计，直为重安亲老心。",
        "dynasty": "宋",
        "collection_info": null
    },
    {
        "uuid": "5c54535ea5a34f01d9b93191fef3a39c",
        "title": "还三嵎先寄舍弟",
        "author": "李新",
        "content": "客宦乘流同木偶，入村随俗自猴冠。\n鸰飞原上正相应，豆泣釜中当少寛。\n貂阙长忧狗尾续，客来应借鳯毛看。\n陇西衣钵传无尽，熟看羣儿现宰官。",
        "dynasty": "宋",
        "collection_info": null
    },
    {
        "uuid": "4c11ed146ebcc9d0484f4bf1e2ab46af",
        "title": "寄舍弟二首  其一",
        "author": "李新",
        "content": "周三千界贫无敌，垂四十年痴有名。\n不怕贵人讥巧宦，但教穷鬼笑难兄。\n异乡置酒能招客，晓梦还家莫计程。\n起写新诗归寄汝，尚余山月过窗明。",
        "dynasty": "宋",
        "collection_info": null
    },
    {
        "uuid": "bd6b453b3b0795358161318575b7205a",
        "title": "寄舍弟二首  其二",
        "author": "李新",
        "content": "冷浆庭巷四时秋，巧拙时情不解谋。\n远客病容诗共瘦，故乡野水泪通流。\n稍辜破镜刀头约，尽失苍蝇骥尾游。\n他日江湖看生计，鸭头春浪一扁舟。",
        "dynasty": "宋",
        "collection_info": null
    },
    {
        "uuid": "b81162ae2a8264c8b8b1d8984c8edfac",
        "title": "贻家弟",
        "author": "李新",
        "content": "但知四壁有连珠，底事虚名更拙图。\n一斗病予犹百首，十年笑尔拙三都。\n霜风入颊休惊冷，瓦埦无油愿急呼。\n世上舌根皆识味，满倾终是爱醍醐。",
        "dynasty": "宋",
        "collection_info": null
    },
    {
        "uuid": "a43f63c1e7f7a23250a86f7262f5ef97",
        "title": "徐安叟郊居",
        "author": "李新",
        "content": "旋补疏篱短短遮，郊居初似厌纷华。\n邻灯林腹几萤小，市路山腰一线斜。\n衰草缀珠看晓露，暮天飞墨数归鸦。\n怜君近岁头浑白，两泪临风数祭拏。",
        "dynasty": "宋",
        "collection_info": null
    },
    {
        "uuid": "0a5f33d469bd0c23d07e4470d42626d5",
        "title": "饮田家洞",
        "author": "李新",
        "content": "日脚归云到坐隅，冻禽唧㗚树扶疏。\n望穷野麦绿不断，春入山梅香有余。\n恐是滕公千载室，定无汲冢五车书。\n人间可乏贤公子，长铗歌成食有鱼。",
        "dynasty": "宋",
        "collection_info": null
    },
    {
        "uuid": "7c31a991fa063bf5dcbd96b0ad32e471",
        "title": "山中秋意",
        "author": "李新",
        "content": "拟握陂龙陟鳯台，厌闻远鴈一声哀。\n霜干殷叶背林去，雨足黄云归谷来。\n蕙幛可能留鹤宿，草堂终待觅桤栽。\n有心培养山中桂，不束轮囷作散材。",
        "dynasty": "宋",
        "collection_info": null
    },
    {
        "uuid": "347c574bf0db4aa2cacf6c047881efe7",
        "title": "刘子常约赏海棠",
        "author": "李新",
        "content": "共愁明月照空杯，莫逐时人溺死灰。\n百日酒随山客尽，一年春逐海棠回。\n门无辙迹草自长，燕不世情贫肯来。\n豆饭芋羮容易继，明朝花落不重开。",
        "dynasty": "宋",
        "collection_info": null
    },
    {
        "uuid": "adc530e7b57339b578667582b9310a5b",
        "title": "问田尉公俞丐菊栽",
        "author": "李新",
        "content": "冷官厅外病阴阴，犹向西风拥鼻吟。\n梅福尽藏云外宅，陶潜难老菊边心。\n许因秋社前头雨，分与东篱匝后金。\n待到重阳不开放，却收樽酒去相寻。",
        "dynasty": "宋",
        "collection_info": null
    },
    {
        "uuid": "7a4eb977cc711128ce47c16025428ed7",
        "title": "早梅",
        "author": "李新",
        "content": "冥寞元崖宅有神，冷香寒色漏天真。\n感深暖日常为力，杰出飞霜恐后春。\n千里故人何以寄，一枝幽意望谁亲。\n孤标若值芳华菀，羞与妖红碧树邻。",
        "dynasty": "宋",
        "collection_info": null
    },
    {
        "uuid": "71d24f20245b0b0c71f3097aa4171a73",
        "title": "笋竹",
        "author": "李新",
        "content": "峥嵘泽国与烟村，饱见尖尖破土痕。\n稍倩南风开鹊尾，数烦夜雨送龙孙。\n平生直节初挥箨，后日清阴自庇根。\n残月莫云林外看，森森矛戟万军屯。",
        "dynasty": "宋",
        "collection_info": null
    },
    {
        "uuid": "f12205c4fd75540e446cca9f76a137cd",
        "title": "催李祖申赏莲会",
        "author": "李新",
        "content": "亭亭绿盖密回塘，缥缈青娥丽素粧。\n雪覆千年巢曳尾，风翻一曲舞霓裳。\n小槽酒滴随悭雨，北海樽空类亢阳。\n何事却妨彭泽醉，几时聊发次公狂。",
        "dynasty": "宋",
        "collection_info": null
    },
    {
        "uuid": "cb9d4cf4154aed691d280baa1c1274f8",
        "title": "读五代史",
        "author": "李新",
        "content": "瓜割沟分几战场，坎蛙穴蚁自侯王。\n鐡枪妄谓千人敌，溺器犹须七宝粧。\n诸国岂能臣癞子，九龙那得贮归郎。\n堪悲五十年来事，荼毒蒸民倍感伤。",
        "dynasty": "宋",
        "collection_info": null
    },
    {
        "uuid": "de96654e2f0218e6ab8a8578e007bab2",
        "title": "观梁辅之晓阅",
        "author": "李新",
        "content": "羽林出戍死忘家，坐作行趋听虎牙。\n碧月初生弓入抱，青蛇不动剑藏花。\n风吹细柳旗阴转，日过寒溪阵脚斜。\n回笑书生头白早，空将笔砚战年华。",
        "dynasty": "宋",
        "collection_info": null
    },
    {
        "uuid": "db69a0c48ee5c08aeb04948fdc924d44",
        "title": "凌云",
        "author": "李新",
        "content": "江汇潨流摇地轴，路穷九顶切彤霄。\n半犁好雨田香润，一簸残花春寂寥。\n土马未騣愁败草，仙人得杖厌灵苖。\n与公莫论从前事，楚些游魂却可招。",
        "dynasty": "宋",
        "collection_info": null
    },
    {
        "uuid": "b0fb4c76f8d9fbf13792c4dc2400c6e2",
        "title": "隔墻吹箫悲深有作",
        "author": "李新",
        "content": "撄心人事细如蓑，浑有童心奈老何。\n湿雪尽随哀泪堕，清箫不与哭声和。\n归休最病良田少，侵老终怜季子多。\n无命无才犹有友，但怜雄辩正悬河。",
        "dynasty": "宋",
        "collection_info": null
    },
    {
        "uuid": "023f826bac5b86bcc1396ec0a42065ec",
        "title": "问张兴州觅酒",
        "author": "李新",
        "content": "䟃𧽼云阵暮天低，家在云天西畔西。\n雪片未容欺白髪，貂裘不管污黄泥。\n梅寒花晚休吹笛，水瘦江空莫照犀。\n便有绨袍怜过客，不如春酿亟封题。",
        "dynasty": "宋",
        "collection_info": null
    },
    {
        "uuid": "70ffa754b81f96b6e50401ac7ba099ff",
        "title": "时雨试步寄员子春",
        "author": "李新",
        "content": "与竹他年仅有衣，敢愁天赋鲜岐嶷。\n拏乂不拜浑闲事，踉蹡初行更效谁。\n莫道汉家飞将种，那知天上石麟儿。\n若令新岁能翻舌，先寄城东老员诗。",
        "dynasty": "宋",
        "collection_info": null
    },
    {
        "uuid": "5437a77222c262e66220f34e09627bad",
        "title": "咏晴",
        "author": "李新",
        "content": "髯老新诗锦自裁，雨绡烟帐玉屏开。\n风摩团碧阴云破，檐倒斜红晚景来。\n蚁阵争雄人未觉，蚊雷强聒夜相陪。\n请君日醉兵厨酒，千古英流安在哉。",
        "dynasty": "宋",
        "collection_info": null
    },
    {
        "uuid": "318845c228e09f2330b8e6d67b1e78c6",
        "title": "夜坐有感并简与讷教授",
        "author": "李新",
        "content": "青灯微火照寒更，不信儒冠误此生。\n翻觉广文官未冷，始闻工部辟初行。\n三年宦况秋萧瑟，一枕时情梦战争。\n思过故园寻故老，旋持春酒看春耕。",
        "dynasty": "宋",
        "collection_info": null
    },
    {
        "uuid": "f5ffc097a3c34a9a4bc66633ba9a1518",
        "title": "感事",
        "author": "李新",
        "content": "银涛千里引长吟，玉轸他年有古音。\n云起不知山有助，鸟啼争奈竹无心。\n画蛇可笑须安足，撄市堪悲只见金。\n莫与浮云较休戚，北窗棋酒夜方深。",
        "dynasty": "宋",
        "collection_info": null
    },
    {
        "uuid": "8f37fded58b21c0a04c4e0fd5156853e",
        "title": "正月晦书事",
        "author": "李新",
        "content": "业无家酿致邻翁，得有薪温引颊红。\n准拟片言能悟主，復求一饱定伤弓。\n诗书奴婢晨占鵩，盐米妻儿夜送穷。\n早晚郊原莫零涕，动摇葵麦有春风。",
        "dynasty": "宋",
        "collection_info": null
    },
    {
        "uuid": "5497ae762caa0081fd9b5fa04f841f4d",
        "title": "次韵子温检覆书事",
        "author": "李新",
        "content": "博山灰冷一星寒，散乱文书少读残。\n夕饮清冰消热易，梦为胡蝶过家难。\n潘郎桃树参差见，沈老腰围隐约寛。\n雅量故应容懒拙，功名同向镜中看。",
        "dynasty": "宋",
        "collection_info": null
    },
    {
        "uuid": "d32f845192ea942cd938f780f33b3ce7",
        "title": "上张幕",
        "author": "李新",
        "content": "草色恩袍九品中，文章高步屈英雄。\n红莲绿水开新幕，绛帐青衿走下风。\n沛雨苍龙功已奋，翔云丹鳯路潜通。\n尘迷试问刘安诀，就学仙源点化工。",
        "dynasty": "宋",
        "collection_info": null
    },
    {
        "uuid": "9599fc6bdf975af4ceb25596cca31452",
        "title": "送胡运使  其一",
        "author": "李新",
        "content": "吴江冰散水溶溶，乍见山花襭眼红。\n六日春容归汉苑，千年桃树倚天风。\n预留黄阁朱衣吏，令侍商丘白髪翁。\n元圃长生新酿熟，一杯相属月明中。",
        "dynasty": "宋",
        "collection_info": null
    },
    {
        "uuid": "3c7b71e56a129e793a82fa4f50e6f08b",
        "title": "送胡运使  其二",
        "author": "李新",
        "content": "请将龟寿卜椒觞，迟日花塼几刻长。\n千里暖风春梦好，半鈎新月绣衣光。\n帝前动笏摇山岳，剑外行车映雪霜。\n湖上柳青归未得，里人争扫德星堂。",
        "dynasty": "宋",
        "collection_info": null
    },
    {
        "uuid": "3acf33814b0957bd4e693d2ebdca9041",
        "title": "送胡运使  其三",
        "author": "李新",
        "content": "当年姓字列仙曹，醉逐西王折海桃。\n万策水平祥雾合，峨眉岚静使星高。\n泥封明日传清诏，台量何人荐佩刀。\n老去功成解金印，卧云閒笑一生劳。",
        "dynasty": "宋",
        "collection_info": null
    },
    {
        "uuid": "e9968a2357cb545481fe23c1ba034bae",
        "title": "刘小漕  其一",
        "author": "李新",
        "content": "乱红缬眼柳花飞，烟抹沱溪秀一围。\n北背美人占梦去，夕阳行客舞雩归。\n三吴父老传冰节，两蜀江山识绣衣。\n预草封章千百纸，此身明日接天威。",
        "dynasty": "宋",
        "collection_info": null
    },
    {
        "uuid": "cc3e0888b85324b424a1b7615cc4ba0f",
        "title": "刘小漕  其二",
        "author": "李新",
        "content": "小槽轧玉逗琼浆，满酌金花荐寿觞。\n已有骏驹传骥足，莫辞持节下羊肠。\n护诗何处无灵物，报国新来有皂囊。\n要觅甘棠寻旧爱，莫云千里蔽柔桑。",
        "dynasty": "宋",
        "collection_info": null
    },
    {
        "uuid": "2f08c939e5670c314a81aba88df8bfad",
        "title": "刘小漕  其三",
        "author": "李新",
        "content": "五云入梦翠浮空，正在高阳巴里中。\n八叶蓂含天露绿，千年桃映海波红。\n流钱远裔争推晏，青史何人独比雄。\n白面门生指椿桧，愿肩华髪倚春风。",
        "dynasty": "宋",
        "collection_info": null
    },
    {
        "uuid": "4c123bb2fc9770e1567f7f0d9100ac2c",
        "title": "江提仓生日二首  其一",
        "author": "李新",
        "content": "青锁沈烟暝着沙，芙渠云帐晓吞霞。\n南金人物无双士，宫锦文章自一家。\n赏过十分银汉月，采归千岁海桃花。\n蜀仙行劝长生酒，燕寝凝香碧雾斜。",
        "dynasty": "宋",
        "collection_info": null
    },
    {
        "uuid": "078d8289ead0329d7ef9f072cdf0229a",
        "title": "江提仓生日二首  其二",
        "author": "李新",
        "content": "自应骑鹤下浮丘，雅意人间事俊游。\n长久方壶新岁月，飘飖江左旧风流。\n岩椿骨老三千尺，佳气春回十五州。\n温诏趋归行有日，此封端是富民侯。",
        "dynasty": "宋",
        "collection_info": null
    },
    {
        "uuid": "807c3fd04a0fd60a947ad791c8583188",
        "title": "赠翟提刑  其一",
        "author": "李新",
        "content": "云麦供羞荐紫阍，里闾初识子威孙。\n千年海骨蟠桃实，六日天眉画桂痕。\n饱见雪霜威剑阁，行看松柏老夷门。\n石麟下作人间客，故有光芒扫夕昏。",
        "dynasty": "宋",
        "collection_info": null
    },
    {
        "uuid": "19e42fe2199b55454bc13455ac304f25",
        "title": "赠翟提刑  其二",
        "author": "李新",
        "content": "虬龙金璧走天阍，下有高陵几代孙。\n赋掷玉声那问价，笔生春意自无痕。\n尚书补去由高第，廷尉除归不署门。\n元圃长生新酿熟，一庭椿露滴黄昏。",
        "dynasty": "宋",
        "collection_info": null
    },
    {
        "uuid": "6ccabe2b107e24f80c18a25897d52174",
        "title": "呈恩主户部郎中  其一",
        "author": "李新",
        "content": "玉翰飞出汉江东，蜀道三年兴已穷。\n城郭宛然人未老，笑谈终日座生风。\n汴云归去觚棱近，珠佩收来汉月空。\n衰草寒苕更惆怅，乱鸦无数失征鸿。",
        "dynasty": "宋",
        "collection_info": null
    },
    {
        "uuid": "2ae9ebe11952aa1050ba0367f2517cb0",
        "title": "呈恩主户部郎中  其二",
        "author": "李新",
        "content": "何必庭皋木叶黄，秋风无处不凄凉。\n莫言短髪游郎署，且伴閒云入故乡。\n汉殿早瞻新日月，剑屏犹帯旧冰霜。\n一飞碧落三千里，还向瑶池浴鳯凰。",
        "dynasty": "宋",
        "collection_info": null
    },
    {
        "uuid": "82700a38a8187efbba17b96772f05ddf",
        "title": "呈恩主户部郎中  其三",
        "author": "李新",
        "content": "翠轺行色倦秋阴，且听新来泽畔吟。\n云起已知山有助，鸟啼争奈竹无心。\n斗光指客求佳气，桐尾收烟得好音。\n他日欲通千里信，西风吹鴈亦浮沉。",
        "dynasty": "宋",
        "collection_info": null
    },
    {
        "uuid": "654d1a29c037a54b8f5a57cf2a30a9ea",
        "title": "寿王提举二首  其一",
        "author": "李新",
        "content": "新岁祥分葆羽车，老君抱送浃云霞。\n夏正更籥称觞近，蜀道占星故国赊。\n尚忆前时司玉牒，试簪明日剪金花。\n这回飞燕知恩旧，肯到寻常百姓家。",
        "dynasty": "宋",
        "collection_info": null
    },
    {
        "uuid": "03fa6c954c0ba808bd54d5cd2ce50d80",
        "title": "寿王提举二首  其二",
        "author": "李新",
        "content": "本来卿伯籍神霄，时与羣仙立舜朝。\n邂逅吹笙云鹤并，等閒飞舄海天遥。\n在公载燕方称寿，厥日惟人只隔宵。\n黄阁年年春酒熟，商山皓首却烦招。",
        "dynasty": "宋",
        "collection_info": null
    },
    {
        "uuid": "53d43ea2b1d55ca008552b81db7f34b7",
        "title": "留别寄元裕",
        "author": "李新",
        "content": "耳熟英声相见晚，解颜一笑尽天真。\n有鱼待客不妨醉，无玉藏花初厌贫。\n疏竹已留清夜月，好风先断过江尘。\n幽居莫薙庭前草，枕葄他时有故人。",
        "dynasty": "宋",
        "collection_info": null
    },
    {
        "uuid": "49ade37cc0f21f319b45db2924dd3eb9",
        "title": "过何权道幽居不遇",
        "author": "李新",
        "content": "水部风流小隐居，别来眼法定何如。\n雾中不见空峒子，世外空传珞琭书。\n今岁紫荆簪未得，后溪黄鲊食无余。\n素冠如遇文园宅，为我慇懃借子虚。",
        "dynasty": "宋",
        "collection_info": null
    },
    {
        "uuid": "509a183746bb550680355c63473f3d21",
        "title": "过卧龙先生幽居",
        "author": "李新",
        "content": "手调鼎剂作清凉，不秘千金肘后方。\n閒数岭云松自翠，卧听梅雨药初香。\n三山梦断黄粱熟，一径莓封白日长。\n我欲从公结幽隐，不干泉石解膏盲。",
        "dynasty": "宋",
        "collection_info": null
    },
    {
        "uuid": "e6fbf7e6708c63f5554ea8197529f564",
        "title": "盐井",
        "author": "李新",
        "content": "凿到金轮水际通，绠长牛领血垂红。\n作梅后日看调鼎，拟雪前人欲散空。\n波素尽熬青瀚海，虎形不待盬南风。\n输官已足金籯满，坐咲骑驴困五穷。",
        "dynasty": "宋",
        "collection_info": null
    },
    {
        "uuid": "6252ffa131e8f7f45a4cee65fcc5fcea",
        "title": "次韵张永锡待制留题通泉聚古堂",
        "author": "李新",
        "content": "及时瓜李任浮沉，畏景游云苦太侵。\n环县江流元渺渺，参天乔木自森森。\n七言妙语腾光焰，八法新题冠古今。\n闻道宵征最清处，风翻旌旆月流襟。",
        "dynasty": "宋",
        "collection_info": null
    },
    {
        "uuid": "cd8c725166c3a86670c00738c386109b",
        "title": "送刘金部三首  其一",
        "author": "李新",
        "content": "绮鸾衘诏碧霜林，按部归来听好音。\n卧看蜀云山历历，行游兰省夜沉沉。\n柔桑平帯三川绿，苍桂同铺百里阴。\n天子虚怀求妙道，肯令公负一生心。",
        "dynasty": "宋",
        "collection_info": null
    },
    {
        "uuid": "340acf63958cddfbdcdb18bf7cbb9166",
        "title": "送刘金部三首  其二",
        "author": "李新",
        "content": "烟老溪花几堕红，高阳闾巷接吴宫。\n禁墻钟断翻新雨，剑岭云寒想去鸿。\n汴水波声天地远，上林春色古今同。\n行观勋筞知多少，河水安流敌帐空。",
        "dynasty": "宋",
        "collection_info": null
    },
    {
        "uuid": "25bfdfae7b3215830ff823a23f63d1a8",
        "title": "送刘金部三首  其三",
        "author": "李新",
        "content": "七里亭中酒满樽，野梅疏淡月黄昏。\n可怜白屋西南士，占得青春雨露恩。\n千载誓言飞将种，一生归报豢龙孙。\n年来佩剑人相笑，宁立孤风昼掩门。",
        "dynasty": "宋",
        "collection_info": null
    },
    {
        "uuid": "6adde5f2c554b72ac039d6fc7643ae3e",
        "title": "送元景参辟廱",
        "author": "李新",
        "content": "老年鹤瘠玉苍苍，送汝难收泪两行。\n短褐尚存慈母线，义居初割紫蜂房。\n埙箎元自音声协，鸿鴈而今羽翼长。\n别业未尝收菽粟，一家温饱待文章。",
        "dynasty": "宋",
        "collection_info": null
    },
    {
        "uuid": "91bf3f12813fe9ea08e4cf727bfee5bb",
        "title": "送张君实赴制举",
        "author": "李新",
        "content": "不用名矜自半千，高才十二许争先。\n乘轺远道三千里，下笔谈王数百篇。\n忠胆自能倾白日，决科时似选青钱。\n山城送别无他祝，早属登瀛第一仙。",
        "dynasty": "宋",
        "collection_info": null
    },
    {
        "uuid": "d920a04f04f09fd3cc9c275ec388f29e",
        "title": "送知府王大夫  其一",
        "author": "李新",
        "content": "一笑行抛汉水湄，野梅残雪照旌旗。\n啼莺未与春先去，归骑犹呼雨自随。\n干禄且优垂老姊，穷经自有起家儿。\n后人觅得松岩石，先刻寒生送别诗。",
        "dynasty": "宋",
        "collection_info": null
    },
    {
        "uuid": "1ab4ac855f3391c973be3e0445a66aad",
        "title": "送知府王大夫  其二",
        "author": "李新",
        "content": "平生和气满襟春，往事飞鳬自在身。\n风伯已驱天上雾，鳯书仍起汉滨人。\n一鞭草色吟青嶂，几刻花阴梦紫宸。\n从此唐衢哀世泪，为公无復更霑巾。",
        "dynasty": "宋",
        "collection_info": null
    },
    {
        "uuid": "baa78b2189ea08b886880b30c76d5542",
        "title": "送权守解印趋阙",
        "author": "李新",
        "content": "欲挽行人入醉乡，残春岐路日偏长。\n花容贴雨蜂儿静，麦浪翻风燕子凉。\n心计已高刘晏幕，恩波终戴召公棠。\n去思正伴东溪水，听得潺湲更断肠。",
        "dynasty": "宋",
        "collection_info": null
    },
    {
        "uuid": "59d71073cbf936e93819d02d3ae3aa09",
        "title": "喜王子温教子",
        "author": "李新",
        "content": "诸郎春鬓绿鬖鬖，阆苑幽人为指南。\n大率已经平子目，未应更与阿戎谈。\n夜萤扑案光分烛，秋水挼青色染蓝。\n的见松窗珠树客，碧浔龙颔问谁探。",
        "dynasty": "宋",
        "collection_info": null
    },
    {
        "uuid": "338d973619736606867e96dbe9394a77",
        "title": "喜孙伯远王周彦远访",
        "author": "李新",
        "content": "晚闻佳客过烟城，抛檄归来扫榻尘。\n连骑莫忧原叔病，食鲑谁谓庾郎贫。\n定因残雪寻穿履，聊觅江梅遗故人。\n重与论文在何日，自应乘兴一相亲。",
        "dynasty": "宋",
        "collection_info": null
    },
    {
        "uuid": "966e308d4d63e182053bcf58e082edba",
        "title": "次韵苏必强见寄",
        "author": "李新",
        "content": "不知暗室鬼揶揄，曾入鱼鳬伴蠧书。\n分背鴈音清汉远，动帘风竹故人疏。\n小桃烟老三年树，白马原空百两车。\n消去泪流冰筯若，待凭浊酒一樽余。",
        "dynasty": "宋",
        "collection_info": null
    },
    {
        "uuid": "e875ad6434d547c84b25f3df57db582c",
        "title": "再和",
        "author": "李新",
        "content": "忆访东坡旧隐居，飘飘儿侄几家书。\n闭门草牍人谁识，抱膝吟诗客自疏。\n枳棘那栖云表翼，壶浆争劳雪中车。\n穷愁定笑江干尉，瘦骨空长六尺余。",
        "dynasty": "宋",
        "collection_info": null
    },
    {
        "uuid": "efd2558a38baadd35c994d7f08953160",
        "title": "燕走马少卿口号",
        "author": "李新",
        "content": "冠盖相逢好驻鞍，况知北陆已迎寒。\n诏归未觉尧天远，星应休辞蜀道难。\n欵听话言敦夙契，更催歌舞奉清欢。\n慇懃莫惜通宵醉，归约松梢月影残。",
        "dynasty": "宋",
        "collection_info": null
    },
    {
        "uuid": "f96deacabd49cfa8d930131bd6ccce19",
        "title": "和李少卿见贻之什",
        "author": "李新",
        "content": "碧江青嶂冷翻光，水镜冰壶照座凉。\n舜日有时琴自动，鲈鱼何处鲙飞香。\n竹开细尾搀先出，雀引新雏底事忙。\n老去得为裴度客，旧来频过郑公乡。",
        "dynasty": "宋",
        "collection_info": null
    },
    {
        "uuid": "f06064f9bc8a1a9fbd06c521a8be89b0",
        "title": "和任普州冬至日作",
        "author": "李新",
        "content": "诗成椽笔一何工，元有英声妙洛中。\n已是少师扶日手，更看公子钓鳌风。\n书云宝筴开新瑞，脱木香山堕晚红。\n经济通才犹补外，与骑星鹤问圆穹。",
        "dynasty": "宋",
        "collection_info": null
    },
    {
        "uuid": "5fd977ed0803b2ffa3cf054416aad60c",
        "title": "答李丞用其韵  其一",
        "author": "李新",
        "content": "四时秋色可春回，古锦囊空信短才。\n纸尾依随丞不负，天西穷绝客何来。\n顽云垂翼山碉暗，乔麦饶花雪岭开。\n投老播流情味恶，孤城移作望乡台。",
        "dynasty": "宋",
        "collection_info": null
    },
    {
        "uuid": "322f8761c10961365c1b6892ff73ebda",
        "title": "答李丞用其韵  其二",
        "author": "李新",
        "content": "年少文声许过秦，仕涂便失自由身。\n初思鲈鲙翻归兴，不见仙槎却问津。\n道德千言遥胄事，文章万丈当家春。\n鱼从丙穴如收得，更与张华细辨鳞。",
        "dynasty": "宋",
        "collection_info": null
    },
    {
        "uuid": "62df19b5abfe672b2f7ebfc51345afb2",
        "title": "谢杨秀才惠文编",
        "author": "李新",
        "content": "漆园梦过感天涯，坐客元非借齿牙。\n小杜阿房终是好，沈郎雌霓不容差。\n岂羞东郭先生履，行谢关西孔子家。\n五斗折腰闻道晚，未穷摛藻胜春花。",
        "dynasty": "宋",
        "collection_info": null
    },
    {
        "uuid": "5392748be69c672fba4efef968f7c162",
        "title": "寄郑明举香",
        "author": "李新",
        "content": "手匀沉实伴兰荪，着壁青烟未有痕。\n掩鼻新来憎甲俗，拂衣无处避膏昏。\n不成乱臭须持枣，却恐偷生误返魂。\n寄语山间郑夫子，年来悬麝厌当门。",
        "dynasty": "宋",
        "collection_info": null
    },
    {
        "uuid": "0fff519502bc2c051ecf956a2483f619",
        "title": "代张元老上许漕  其一",
        "author": "李新",
        "content": "人在坤维久覆酰，故教使节出天西。\n后来武库成清职，平日家风归品题。\n欲见流钱凴马策，稍闻刮膜待金篦。\n鸰原曾冠仙鳌顶，应觉人间太华低。",
        "dynasty": "宋",
        "collection_info": null
    },
    {
        "uuid": "de99bdc93158e430fe03a3e1a49677ab",
        "title": "代张元老上许漕  其二",
        "author": "李新",
        "content": "文章摛锦已堆胸，直指威声俯仰中。\n蜀部星高千幛静，平舆龙起一渊空。\n阅人妙学函明镜，飞镝清心本素风。\n垂手污涂收酱瓿，为怜识字老扬雄。",
        "dynasty": "宋",
        "collection_info": null
    },
    {
        "uuid": "dbd38b7e64c7caf782f91a13d12a62cc",
        "title": "青石阻雨",
        "author": "李新",
        "content": "茅屋阴多麦化蛾，西山云重雨流禾。\n未闻回也改其乐，解道虞兮奈若何。\n身与前村孤堠远，泪随流水一溪多。\n文章生世元无力，半岁边城伴枕戈。",
        "dynasty": "宋",
        "collection_info": null
    },
    {
        "uuid": "1bc609f178b2343e26663a7638828397",
        "title": "隐居",
        "author": "李新",
        "content": "伯鸾翠构元临市，靖节幽居最近朝。\n事过自余安水石，客忙何至走渔樵。\n价高少室仍休问，径捷终南更易招。\n岭上有云如可寄，肯将台鼎换箪瓢。",
        "dynasty": "宋",
        "collection_info": null
    },
    {
        "uuid": "57218d4ce260d20751ae5a9da4aee856",
        "title": "龙水板桥院",
        "author": "李新",
        "content": "送腊温浓万井同，筠舆犹走万山中。\n曝成枯菜依檐白，染出春衣映壁红。\n掩豆豚肩仍岁俭，传觞酿瓮几家空。\n不知新岁招陶否，待向江干送五穷。",
        "dynasty": "宋",
        "collection_info": null
    },
    {
        "uuid": "fe94d8a8d527b6f469e31c0c9df85950",
        "title": "普通院",
        "author": "李新",
        "content": "而今漫叟正聱牙，无復新诗赖碧纱。\n行驭乘风方少快，归期破镜尽从差。\n月头渐黑山云𠥕，雨脚更斜江路义。\n寒士规模新宰相，这回行处亦堤沙。",
        "dynasty": "宋",
        "collection_info": null
    },
    {
        "uuid": "89cd67f63f2a834ebe94a21d447fb17a",
        "title": "东津净行院",
        "author": "李新",
        "content": "老于春事无交涉，退作淘金榻底沙。\n蠺到两眠方健叶，柳成三倒却飞花。\n小桃涨浪堤痕润，绿麦翻风燕羽斜。\n不得毫釐稽古力，起人松竹问谁家。",
        "dynasty": "宋",
        "collection_info": null
    },
    {
        "uuid": "b2dba7a13f99c4969a8f6308fbebd3b2",
        "title": "留题华严壁",
        "author": "李新",
        "content": "直向忙中得少休，一生缘分属清幽。\n好山不许寻常见，野水从教自在流。\n种竹养茶双碧重，有僧无客四时秋。\n当初着眼如低下，不识光芒射斗牛。",
        "dynasty": "宋",
        "collection_info": null
    },
    {
        "uuid": "5d40848868bb62ceccf1f64672e8a0f1",
        "title": "书梁山杨氏亭壁",
        "author": "李新",
        "content": "骑马黄尘本不知，作新轩榭发幽奇。\n缬云山色屏千曲，绣地花光春四时。\n涤器讵须能赋客，力书自有起家儿。\n心肝呕出无空处，一宿相酬不废诗。",
        "dynasty": "宋",
        "collection_info": null
    },
    {
        "uuid": "fec3500b85147fbe9fabd3828a7149ce",
        "title": "游寂照院",
        "author": "李新",
        "content": "万箇当时几席深，想摇寒碧邃阴阴。\n青山甚富犹藏石，焦尾曾收更爱琴。\n篱脚稻花香遶梦，云梢桂树色分金。\n他年寂子如更变，佛法从来不离心。",
        "dynasty": "宋",
        "collection_info": null
    },
    {
        "uuid": "adf5c401e8ab90512746e507df90f798",
        "title": "寂照院",
        "author": "李新",
        "content": "道人筑室不草草，燕垒蜂房断有才。\n细细转泉萦屋去，疏疏栽竹放山来。\n琴无杀意客何惮，士怕移文车自回。\n清夜不眠留迟月，譟天耘鼓急如雷。",
        "dynasty": "宋",
        "collection_info": null
    },
    {
        "uuid": "e154c9b5354865c52ce1d4b6da2eae95",
        "title": "游雍熙寺",
        "author": "李新",
        "content": "随身刀笔快投空，黄鹄凭君放出笼。\n野马已飞樽俎外，白云端在笑谭中。\n太平老将辜三略，迟钝参军得五穷。\n近日半聋并半哑，莫将佛法问庞公。",
        "dynasty": "宋",
        "collection_info": null
    },
    {
        "uuid": "642b3489f66793ffe5367af06e8cf331",
        "title": "游化城寺",
        "author": "李新",
        "content": "山色从来不世情，水光分与万家清。\n连云种竹官租薄，入谷收茶野屫轻。\n小雨结缘留俗客，好风吹梦过江城。\n这回劝饮休辞醉，后日西山第几程。",
        "dynasty": "宋",
        "collection_info": null
    },
    {
        "uuid": "530a881d9a34e92f18912b7335c2874e",
        "title": "游云门山寺",
        "author": "李新",
        "content": "宰官得度却无能，直断曹溪一点灯。\n脱体化为牛马走，隻身归是水云僧。\n晚烟破竈迷村落，桴鼓譁空走稻塍。\n弄水看山元未足，半规初月上觚棱。",
        "dynasty": "宋",
        "collection_info": null
    },
    {
        "uuid": "929aa461698503eb8e3d56248fc5dfa9",
        "title": "再游云门山寺",
        "author": "李新",
        "content": "筠马梯空正肉飞，山幽鸣鸟自声微。\n地趋玉嶂新朝眼，岩织天花欲坠衣。\n云木绸缪青羽葆，窦泉零落小珠玑。\n重来且与看华表，秪恐无人识令威。",
        "dynasty": "宋",
        "collection_info": null
    },
    {
        "uuid": "f63ba1d9f6564ba506b19f3df9b2a97f",
        "title": "暮还官寺",
        "author": "李新",
        "content": "新雨初平万顷波，移家归去旧烟萝。\n三年邻里定相笑，八斗才名岂是多。\n地近聊为分袂别，酒醺閒作扣舷歌。\n晚投方丈虽岑寂，客喜谈玄自见过。",
        "dynasty": "宋",
        "collection_info": null
    },
    {
        "uuid": "b530331187c3ff4c22958142b895e82c",
        "title": "宿青城板桥寺",
        "author": "李新",
        "content": "村落萧萧烟雨收，鹑衣寒竖挽归牛。\n平生脚力未到处，当路贵人安肯游。\n蹶失马蹄无限恐，荒凉僧墅不胜愁。\n北窗季弟还知否，一夜秋声已白头。",
        "dynasty": "宋",
        "collection_info": null
    },
    {
        "uuid": "e322445d835c25a64d07e776e6f71cde",
        "title": "春日自锦封归宁过宝岩寺",
        "author": "李新",
        "content": "曲槛横桥尽落梅，春风草木自承恩。\n一身初逐断鸿去，百里犹余残烧痕。\n回首锦溪花柳市，那如山寺水云村。\n鸣驺喜色知多少，白髪双亲笑倚门。",
        "dynasty": "宋",
        "collection_info": null
    },
    {
        "uuid": "a9714985de3dbefe1a2cfabb6dee9e0e",
        "title": "过江游灵泉寺",
        "author": "李新",
        "content": "徐卿才力已无双，几日飞书约渡江。\n岸石有纹欺锦绣，野芦无数认旌幢。\n酒投渤澥难招偶，诗筑长城欲受降。\n玉麈清谈更通昔，定容寒月半侵窗。",
        "dynasty": "宋",
        "collection_info": null
    },
    {
        "uuid": "ee8c82c7dda11764d47b659e00f220ba",
        "title": "游法济寺  其一",
        "author": "李新",
        "content": "俯槛微歌猛虎行，暮楼钟鐡又铮铮。\n好将石剑磨三伏，自有巴猿报五更。\n种竹养茶家计薄，依山临水国风清。\n张王左道曹刘战，秖此祇园不识兵。",
        "dynasty": "宋",
        "collection_info": null
    },
    {
        "uuid": "29f6c45fed2ad08411bbcdb815841894",
        "title": "游法济寺  其二",
        "author": "李新",
        "content": "暮钟晓磬杂啼鸦，尤觉幽栖与市赊。\n风力吹回千嶂雨，柳阴遮断一溪花。\n苍皮树瘿何妨丑，横水桥虹不厌斜。\n夜半春雷乱车轧，不须鸣鼓助惊茶。",
        "dynasty": "宋",
        "collection_info": null
    },
    {
        "uuid": "1406d0057c62871b64f43fed3b3269a2",
        "title": "大佛寺留题",
        "author": "李新",
        "content": "绿篠寒松小翠微，鱼声寂寂鼓声稀。\n山头远见龟屏出，海峤谁迁石笋归。\n欲得鬼神添岭桧，却愁风雨断天衣。\n醵钱欲作翚飞观，一钵无妨厌蕨薇。",
        "dynasty": "宋",
        "collection_info": null
    },
    {
        "uuid": "e151a29b3f2738c89c68ae9d00010427",
        "title": "感贫女",
        "author": "李新",
        "content": "天然素质胜铅华，一握青丝过老鸦。\n信手画眉成柳叶，移盆贮水当菱花。\n长忧夜雪侵肌骨，不识春风到齿牙。\n媒妁近来趋势利，终年元未适良家。",
        "dynasty": "宋",
        "collection_info": null
    },
    {
        "uuid": "dc6b026149075e119b65c737cbeb2b22",
        "title": "送姚深之",
        "author": "李新",
        "content": "急向空花认此身，莫因宦学苦伤贫。\n迟迟海菓未成子，忽忽荷衣看作尘。\n玉有细疵那觉病，谷无雌虎自生春。\n还家少鼓男儿气，麈尾驱牛笑煞人。",
        "dynasty": "宋",
        "collection_info": null
    },
    {
        "uuid": "464278af64b12406fb96091dea8c1578",
        "title": "鐡山祠成二首  其一",
        "author": "李新",
        "content": "千岭分岗一岭西，一峰骧首万峰低。\n仰看木杪楼台小，犹听云端甲马嘶。\n暮角回风吹落叶，晓暾笼树转寒霓。\n要知血食无穷处，阴壑藏雷水遶溪。",
        "dynasty": "宋",
        "collection_info": null
    },
    {
        "uuid": "3fa8ec9dc5893155cda21ffc8853a9ec",
        "title": "鐡山祠成二首  其二",
        "author": "李新",
        "content": "缥缈团空翠一围，丛神社鼓日相依。\n阴天几处看云阵，夜雪何时化鐡衣。\n鸟鼠莫栖新蘂殿，风尘从染旧龙旗。\n门前汗马蹄翻玉，犹似当年力战归。",
        "dynasty": "宋",
        "collection_info": null
    },
    {
        "uuid": "44b02035a64ec499065a8573c7492412",
        "title": "赋邓士载祠",
        "author": "李新",
        "content": "高鸟无余弓自除，由来名盛不堪居。\n易挥道左降王缚，难弭朝端谤箧书。\n更欲平吴功未就，可怜出蜀智何疏。\n鳯台山月知寃魄，夜夜停光照故墟。",
        "dynasty": "宋",
        "collection_info": null
    },
    {
        "uuid": "631a79b55fa29fbc8dfcbf1a89982153",
        "title": "磁钓翁  其一",
        "author": "李新",
        "content": "磁钓翁宁傍钓矶，且当兀坐小盆池。\n模形陶氏不须怪，入手苍鲸未可知。\n风雨不渝端此志，江湖归去定何时。\n閒惟秋水磻溪客，船入芦花笛卧吹。",
        "dynasty": "宋",
        "collection_info": null
    },
    {
        "uuid": "03680f6b40706bcb4cb0a3a005cf1cc5",
        "title": "磁钓翁  其二",
        "author": "李新",
        "content": "无心不自任公子，手引龙鱼敌万钧。\n瓦解弟兄惊坠甑，块居烟雨胜流人。\n非关钓誉虽攘臂，未欲垂言却卷纶。\n更与甄陶一坏土，铃斋相伴岂无因。",
        "dynasty": "宋",
        "collection_info": null
    },
    {
        "uuid": "900acd84f782b00b3f89620e5e48ff7d",
        "title": "晓起",
        "author": "李新",
        "content": "晓禽聒起坐薪床，梳裹斑丝短短苍。\n瓮面拨来蛆子白，花心飞出蝶鬚黄。\n游蜂声沓晨衙退，细篆香萦碧线长。\n已约邻家来小饮，是中容得次公狂。",
        "dynasty": "宋",
        "collection_info": null
    },
    {
        "uuid": "5acc1616a1808ff3fe60ce9fb4696fa8",
        "title": "过冯十夜饮见烛花有作",
        "author": "李新",
        "content": "世事不知浑井底，巴音犹在已天涯。\n攻愁有酒杯吹浪，报喜非春烛自花。\n贾谊长才空赋鵩，东陵余地欲栽瓜。\n诏书许逐阳和至，宁乞西山度岁华。",
        "dynasty": "宋",
        "collection_info": null
    },
    {
        "uuid": "490fc33f00ce0d68dda5d7a6a87d979c",
        "title": "下鹿头坂偶成",
        "author": "李新",
        "content": "朝来喜下鹿头关，谁谓追奔匹马还。\n意气已无豪愤态，梦魂犹在崄崎间。\n白云亲老愁归计，明月知音笑病颜。\n天子已筹西夏策，将军未易许安閒。",
        "dynasty": "宋",
        "collection_info": null
    },
    {
        "uuid": "506fc8cdb2e0afc48c4cef99ba272a12",
        "title": "九日林守同饮因思昔年朱侍讲跨鹤之集",
        "author": "李新",
        "content": "常记秋登跨鹤台，儒先杖履共追陪。\n如公已到蓬莱上，过我又分符竹来。\n往事已成千古话，遗风空负十分杯。\n依依正尔重阳日，襟抱何时得好开。",
        "dynasty": "宋",
        "collection_info": null
    },
    {
        "uuid": "d9f91c8578e60bfff52f2ccf7990f97d",
        "title": "次韵任使君咏梅二首  其一",
        "author": "李新",
        "content": "堂上高人解赏音，孤根未放草来侵。\n不妨此后颁春力，却得从前爱日心。\n模腊曾看黄淡淡，试粧犹恐晕深深。\n而今驿使行如织，听取新来塞上吟。",
        "dynasty": "宋",
        "collection_info": null
    },
    {
        "uuid": "1e65c553899c932b8d2417ba614eeb39",
        "title": "次韵任使君咏梅二首  其二",
        "author": "李新",
        "content": "平时化力与扶持，莫道春工未肯私。\n暗有浮香通淡月，瘦无寒叶到空枝。\n腹中太白何多锦，句下韦郎自不知。\n阴谷未开公见否，葭灰暖律更烦吹。",
        "dynasty": "宋",
        "collection_info": null
    },
    {
        "uuid": "64d5699206cf7a4d00b79556956bf288",
        "title": "次韵解君接感怀  其一",
        "author": "李新",
        "content": "能向风尘识马周，新丰饮尽得相留。\n后车惯载胡王缚，衰草频惊战马秋。\n灵武须公来闢土，桃林他日待归牛。\n承平卫霍知虚老，剩着新篇继日休。",
        "dynasty": "宋",
        "collection_info": null
    },
    {
        "uuid": "d3dce343fc11ff810aa73f6a2f2c97cc",
        "title": "次韵解君接感怀  其二",
        "author": "李新",
        "content": "太平事业按商周，麟阁仪形待子留。\n壮士长歌三箭定，鸱夷归老五湖秋。\n生涯底事空藏剑，英气平时已食牛。\n歌扇舞衫今太寂，暮云佳句敌汤休。",
        "dynasty": "宋",
        "collection_info": null
    },
    {
        "uuid": "967c0670361f0a27c7dda413d1719485",
        "title": "天池读书寄元明",
        "author": "李新",
        "content": "絺葛皮冠萧隐居，溪山随我亦名愚。\n调和得所弟乳酪，丽泽不均兄瓠壶。\n晓雨莫偿双泪落，夜灯常照一心孤。\n阿松活计今多少，试问山前几木奴。",
        "dynasty": "宋",
        "collection_info": null
    },
    {
        "uuid": "b148657c4ef5c2bb2ca2f52df3ec59d9",
        "title": "甲子春趋太学过华山赋仙掌峰",
        "author": "李新",
        "content": "一掌巍然占碧巅，分明高举欲擎天。\n升沉尽待招携力，指点都归造化权。\n好与清霄扶日月，莫留寒嶂弄云烟。\n不知千古兴亡事，屈指而今是几年。",
        "dynasty": "宋",
        "collection_info": null
    },
    {
        "uuid": "8b0be47df74b92164d0e2a36ecaf4b00",
        "title": "北窗偶成呈遗逸",
        "author": "李新",
        "content": "北窗冰硏碎鱼鳞，未伏徐翁笔有神。\n止酒诗成三径晓，买山钱就一家春。\n饥鼯如市莫欺客，穷鬼作朋终笑人。\n未敢移文谢逋客，且看除道过蒲轮。",
        "dynasty": "宋",
        "collection_info": null
    },
    {
        "uuid": "f1e61084148ac66faee5fac8d75268ec",
        "title": "观前古美人图",
        "author": "李新",
        "content": "璧月尘昏琼树秋，无从百媚一回眸。\n荼䕷香度梅粧冷，鹦鹉声低玉笛幽。\n唾背但能知祸水，逢春且莫上迷楼。\n归来安守无盐女，不宠无惊共白头。",
        "dynasty": "宋",
        "collection_info": null
    },
    {
        "uuid": "96014cfbcec149a810f6e9abf5a1dfe4",
        "title": "所见",
        "author": "李新",
        "content": "鬓丝萧散忙蚕月，笑靥匀停喜麦秋。\n落照已斜犹曝茧，故人未渡莫横舟。\n屋欹云影长年见，枕压溪声半夜流。\n料得此生无好梦，却胜终日有閒愁。",
        "dynasty": "宋",
        "collection_info": null
    },
    {
        "uuid": "38d9597817e0613376686d0190fcb6b0",
        "title": "蓬溪道中所见  其一",
        "author": "李新",
        "content": "筠舆百曲篆溪湾，润麦催花小雨悭。\n鶗鴃弄声知境静，秋韆垂影见春閒。\n一生瘦骨几随鹤，万事无心却爱山。\n为濯小槽收重碧，扫除东阁待翁还。",
        "dynasty": "宋",
        "collection_info": null
    },
    {
        "uuid": "917482663320fce03d01ef58a6948c03",
        "title": "蓬溪道中所见  其二",
        "author": "李新",
        "content": "诗情冷落接垧荒，鸟语鈎辀伴日长。\n山馆花烦蜂蜜重，溪桥雨润燕泥香。\n鄂君被暖春回帐，犬子琴閒月到床。\n醉裏要归何处是，无功犹解记吾乡。",
        "dynasty": "宋",
        "collection_info": null
    },
    {
        "uuid": "5d02d4c9545b545b899f6fb252b5a8f4",
        "title": "西岗重九",
        "author": "李新",
        "content": "天涯一角见重阳，萧洒西风客断膓。\n麻纻未更今日白，菊花还似去年黄。\n陶潜把酒重开解，宋玉临墻乍感伤。\n借问龙山歌会者，座中谁认绿衣郎。",
        "dynasty": "宋",
        "collection_info": null
    },
    {
        "uuid": "412ec329e8607de01af2462197d4fb65",
        "title": "送冯梦授试礼部  其一",
        "author": "李新",
        "content": "殷树葱笼绣晓暾，马蹄东去乱冰痕。\n世收征诏藏商谷，家有新功刻禹门。\n太白夜郎初辱顾，冯唐汉殿欲承恩。\n南山报喜通啼鸟，明日荣归鹤有孙。",
        "dynasty": "宋",
        "collection_info": null
    },
    {
        "uuid": "95bdf6ad9b23cf49a98637d88b805636",
        "title": "送冯梦授试礼部  其二",
        "author": "李新",
        "content": "年来初识小冯君，鞭靮何妨驭晏婴。\n三世卿云涪水秀，一门巢许蜀山清。\n飘零殊幸逢公子，邂逅相看不世情。\n入手华标归早晚，愿扶藜杖出山迎。",
        "dynasty": "宋",
        "collection_info": null
    },
    {
        "uuid": "6b204b851aba3422a40828379d8679aa",
        "title": "送钱使者三首  其一",
        "author": "李新",
        "content": "不须回首汉皋亭，白髪愁催却易生。\n好梦先依鸾仗去，此身聊伴剑云行。\n随辀芳草真无赖，送客黄鹠似有情。\n故国要知何处是，望湖楼下锦衣城。",
        "dynasty": "宋",
        "collection_info": null
    },
    {
        "uuid": "a275cdddc90316693fe4d4d25a439b39",
        "title": "送钱使者三首  其二",
        "author": "李新",
        "content": "玉翰飞过汉江东，蜀道三年兴已穷。\n明日登山临水去，故园啼鸟落花空。\n闻今自草延英奏，合下人推长者风。\n燕麦兔葵初乱眼，欲将修翼问归鸿。",
        "dynasty": "宋",
        "collection_info": null
    },
    {
        "uuid": "37ca6121fd2923bd63e506ccc0c0fe36",
        "title": "送钱使者三首  其三",
        "author": "李新",
        "content": "翠羽颁书出紫皇，残春岐路日初长。\n花容帖雨蜂儿静，麦浪翻风燕子凉。\n八叶世家方越古，二王振鹭已成行。\n行行才业知多少，千里吴天水满塘。",
        "dynasty": "宋",
        "collection_info": null
    },
    {
        "uuid": "7eb6f0b0e3844cf4013457f46573c853",
        "title": "简任安中",
        "author": "李新",
        "content": "边公春梦昼悠扬，借有新嘲不汝妨。\n杖屦未经桃李树，棹歌空忆水云乡。\n子规啼去花应好，燕子归来日渐长。\n稍学渊明惜名酒，扫除斋阁待君尝。",
        "dynasty": "宋",
        "collection_info": null
    },
    {
        "uuid": "8e2d628c708f9102deea3e0f6cb527bc",
        "title": "神泉道中寄李道明",
        "author": "李新",
        "content": "野鸟啼春稍觉空，马蹄何故万山中。\n树连土雨微茫绿，花入麦秋零乱红。\n北阮不知贫气味，谪仙元有旧家风。\n正须洗出青青目，看取新来塞上翁。",
        "dynasty": "宋",
        "collection_info": null
    },
    {
        "uuid": "b49f9b508740e6172a0a31c60d55db97",
        "title": "题普州东溪",
        "author": "李新",
        "content": "参军龙钟大可笑，清圣寂寞何所中。\n往事几随山影转，此生元与浪花同。\n金銮视草人安在，曲水流觞迹已空。\n早晚北风吹得去，欲参云汉问鸿蒙。",
        "dynasty": "宋",
        "collection_info": null
    },
    {
        "uuid": "6b58ecbcdefe7b62b9aa6e61ca154647",
        "title": "送许东传  其一",
        "author": "李新",
        "content": "碧霄已觉少微明，帝所行看召老成。\n好梦谩依淮水去，秋风空见雪山轻。\n衣冠几许披云雾，父老于今识弟兄。\n黄阁他年开月旦，想公终不解忘情。",
        "dynasty": "宋",
        "collection_info": null
    },
    {
        "uuid": "c88bb99eda19790048ac8ea38369581f",
        "title": "送许东传  其二",
        "author": "李新",
        "content": "转蓬孤鹤昔流人，千里楼西客此身。\n江海相忘鱼自乐，雪霜已过树回春。\n长安索米非方朔，谷口耕云待子真。\n收拾从来忧国泪，太平无復事沾巾。",
        "dynasty": "宋",
        "collection_info": null
    },
    {
        "uuid": "680a76ee007022866d899e1addf006ea",
        "title": "送元播",
        "author": "李新",
        "content": "恩光渺渺似涪波，湿雪欺梅奈别何。\n敛尽寒威离两蜀，播将春色入三河。\n轻装旧槖黄金少，故国新丰美酒多。\n不负一生经济术，他年元鼎解调和。",
        "dynasty": "宋",
        "collection_info": null
    },
    {
        "uuid": "19150003817aeb3e29182a2d768e6d9e",
        "title": "送李才儒  其一",
        "author": "李新",
        "content": "未觉乡关岁月深，转山旗影缓愔愔。\n远人愿见乔卿服，支邑曾随子贱琴。\n摅散幽阴千古恨，发明忠义一生心。\n冰清不屈二天庇，雨化宁逢三日霖。",
        "dynasty": "宋",
        "collection_info": null
    },
    {
        "uuid": "5ac1493c0e16618076eeb32d8fc75a33",
        "title": "送李才儒  其二",
        "author": "李新",
        "content": "理官食木遥遥胄，一姓而今万顷麻。\n浑道娄公能耐事，惟余老子未通家。\n行经阊阖云生足，归到方壶雪弄花。\n休丐一麾江海去，且扶尧日度清华。",
        "dynasty": "宋",
        "collection_info": null
    },
    {
        "uuid": "858e44ae79805fff4a685992455e8132",
        "title": "送邵马勾二首  其一",
        "author": "李新",
        "content": "飘零愁杀病参军，点点黄泥渍帽裙。\n藏火解销秦地铁，骑驴重数华山云。\n儿号惟有韩司业，官冷谁怜郑广文。\n身世泡沤浑道得，请君一笑北邙坟。",
        "dynasty": "宋",
        "collection_info": null
    },
    {
        "uuid": "2f816e98f25f39d02d3e83f178a2fbb9",
        "title": "送邵马勾二首  其二",
        "author": "李新",
        "content": "芳菊江藜泣冷烟，秋风秋雨老行鞭。\n尝依故国横经笥，犹忆南堂乞火仙。\n月瘴稍昏斜谷路，渔竿空倚北溪船。\n有钱他日邻枌社，待觅嵩阴一顷田。",
        "dynasty": "宋",
        "collection_info": null
    },
    {
        "uuid": "5f4850bd8c432d2f6920ad67be586499",
        "title": "送周晋叔",
        "author": "李新",
        "content": "妙龄壁水兴何穷，投笔幡然定远功。\n宝仗初依金碧辂，铁鞭閒静海连风。\n萱堂归去椒觞近，珠佩收来汉月空。\n明日紫骝嘶晓雪，故人端在乱山中。",
        "dynasty": "宋",
        "collection_info": null
    },
    {
        "uuid": "ba50ac83754136fbf654711559ac9ca8",
        "title": "送邵子文",
        "author": "李新",
        "content": "柳映平桥路带沙，行人归思浩无涯。\n临岐萧寺琐苍竹，催客杜鹃啼落花。\n千里乱山云自暗，一溪流水日空斜。\n伊予最是多情者，为拂前题置碧纱。",
        "dynasty": "宋",
        "collection_info": null
    },
    {
        "uuid": "ad05e615eed831517f4f0adccce976d4",
        "title": "送刘汉特兼简邵子文",
        "author": "李新",
        "content": "绿篠欹墻叶叶声，夜凉风细露华清。\n飘零何幸逢公子，邂逅相看不世情。\n拟向伯伦求酒颂，不知东野解诗鸣。\n三峰峰下文章伯，应忆当年阮步兵。",
        "dynasty": "宋",
        "collection_info": null
    },
    {
        "uuid": "649eb843adb37f6c76c615ad9067d123",
        "title": "妇嘲",
        "author": "李新",
        "content": "岁晚随君色色无，嫁时我自有琼琚。\n借令值客休扪蝨，幸未能诗勿跨驴。\n宁与渔樵安旧隐，莫言封禅着新书。\n夜寒憎见牛衣泣，起执晨炊触釜鱼。",
        "dynasty": "宋",
        "collection_info": null
    },
    {
        "uuid": "744bc09c2c32a77753b0ea070acf83ed",
        "title": "药水岩",
        "author": "李新",
        "content": "岩前曾考腐斤樵，洞裏仙人不可招。\n龙睡有时悭小雨，春长无地觅灵苖。\n与攻中散平时懒，更沃文园异日消。\n调鼎和羮须玉液，预私清泚注轻瓢。",
        "dynasty": "宋",
        "collection_info": null
    },
    {
        "uuid": "0361062a2ae6561ebecf5b31cdf9926a",
        "title": "陋夷",
        "author": "李新",
        "content": "疗饥宁采故丘薇，真陋羌夷讵可依。\n火日四山犹堕雪，鬼林六月不单衣。\n药残花蕚归方册，狨老金丝触祸机。\n倒指瓜期今已足，早修云翼背西飞。",
        "dynasty": "宋",
        "collection_info": null
    },
    {
        "uuid": "db2df261693da2ee9b24867f3ea410c0",
        "title": "宋隐君挽词",
        "author": "李新",
        "content": "贵口轻翾意自融，鸣柯芥羽逐春风。\n猗欤宋氏青云器，师我缁川白髪翁。\n沃壤可彰千载义，旧窗空负一生功。\n新阡无用栽凡木，待看奇才长碧桐。",
        "dynasty": "宋",
        "collection_info": null
    },
    {
        "uuid": "1a2b03030d8b1678feff9dee80a53c50",
        "title": "蒲静安挽词",
        "author": "李新",
        "content": "舞鸾雏鹄已先飞，曾倚西山泣晚晖。\n老去儿孙雄北阮，古来门户占乌衣。\n萧萧华髪犹供祭，历历清谈又解围。\n洞口仙人招白鹤，玉翰何日与云归。",
        "dynasty": "宋",
        "collection_info": null
    },
    {
        "uuid": "72c9dd5f8cae64d2cbe907ba209f40eb",
        "title": "陈丈挽诗",
        "author": "李新",
        "content": "七十飘生世所稀，初休利锁便忘机。\n清朝有子方干禄，白屋无尘自掩扉。\n高论竞推猗顿富，梦魂翻逐楚庄飞。\n素车白马春郊道，鸾鳯相呼旧穴归。",
        "dynasty": "宋",
        "collection_info": null
    },
    {
        "uuid": "6b55857212192da9ce2b111b99b29a49",
        "title": "挽崇宁王雅桥杨公善宣教词",
        "author": "李新",
        "content": "何必他杨重蜀苖，关西华胄固遥遥。\n大成殿老身先倡，贝叶书成血未消。\n金马祥光开旧地，玉虹寒影卧新桥。\n伟翁有子全忠孝，行看珪璋荐盛朝。",
        "dynasty": "宋",
        "collection_info": null
    },
    {
        "uuid": "cee2769b4342a8badfbc85e7f9eac01f",
        "title": "挽江源张寛儒承事词",
        "author": "李新",
        "content": "善颂堂下几生刍，䍧牱墓西千辆车。\n邑人清泪堕不已，食客行歌悲有余。\n家法新增小戴礼，生涯半用计然书。\n平生阴德知多少，势等岷峨报亦徐。",
        "dynasty": "宋",
        "collection_info": null
    },
    {
        "uuid": "ebe98c42b792f08654c87dc110fe6961",
        "title": "挽张承事词",
        "author": "李新",
        "content": "长吟清啸蜀江干，一尺霜根向物寒。\n吾道祗知尊孔子，奇书何用学刘安。\n玄谈客去虚方丈，碧落雏归迅羽翰。\n晓月流星无处觅，断云空着子陵滩。",
        "dynasty": "宋",
        "collection_info": null
    },
    {
        "uuid": "892cac9ddea84502e1d4661d7107ef64",
        "title": "东平县君挽词",
        "author": "李新",
        "content": "玉翰飞过碧江东，露泣三荆向晓风。\n贝叶尘生昏旧绿，苹花烟老堕疏红。\n鸟沉孤影桓山外，虫返青冥壁水空。\n德范岂惟坟上土，传家清训是无穷。",
        "dynasty": "宋",
        "collection_info": null
    },
    {
        "uuid": "7105785316362f3eae1bb9c2ee04415b",
        "title": "挽史太君词",
        "author": "李新",
        "content": "吴楚云帆万里风，元歌来哭旧江东。\n梁城皓鹤千年恨，蜀垄青松一梦空。\n滏水波声天地远，灞陵山色古今同。\n碑阴且刻东坡语，勋烈将收国史中。",
        "dynasty": "宋",
        "collection_info": null
    },
    {
        "uuid": "ce903702ce45709c29b2f47094b382ce",
        "title": "寿安夫人挽词",
        "author": "李新",
        "content": "闺门秀色擢冰清，行佩兰苕八十春。\n传道先生为择配，起家着作不忧贫。\n金花贴子分双轴，子舍登瀛有几人。\n千仞龙华松竹域，妇姑虽死亦相亲。",
        "dynasty": "宋",
        "collection_info": null
    },
    {
        "uuid": "e1e0658224afe8a40e049c8ce5959cc8",
        "title": "荣德夫人挽词",
        "author": "李新",
        "content": "旧池龟去必巢莲，龙隧愁看锦水边。\n肯与玉人俱远宦，自怜王母已高年。\n松窗弦诵亲曹叔，秋月家风起郑玄。\n仙客立朝何所恨，自缘退有可耕田。",
        "dynasty": "宋",
        "collection_info": null
    },
    {
        "uuid": "51347e1b53c27a4ad08874bf89a7f498",
        "title": "阴伯庸悼词",
        "author": "李新",
        "content": "妙年词墨一何工，汉苑家声戚里雄。\n居避飞尘门似水，客投漫刺袂生风。\n香消绛帐鱼难蠧，月照银杯酒不空。\n阳报岂须穷宝箧，鳯雏行看赤霞中。",
        "dynasty": "宋",
        "collection_info": null
    },
    {
        "uuid": "978e81660c17c6a926b30a2f2c849428",
        "title": "病中二首  其一",
        "author": "李新",
        "content": "虚名毕竟耳边风，梦入巢由事一空。\n贫窭未能防鬼笑，悲哀端更遇途穷。\n胡沙十月惊弦鴈，水国三年食蓼虫。\n得似此身无好味，病余明日即衰翁。",
        "dynasty": "宋",
        "collection_info": null
    },
    {
        "uuid": "407e34835fb74d752fbbbe425dc1613f",
        "title": "病中二首  其二",
        "author": "李新",
        "content": "林间风气杳无踪，欲遣谁人慰病慵。\n丐友何颜堪着论，祭拏无泪可沾胸。\n不知心逐摇摇旆，反为官怜楚楚松。\n最是少眠多念处，暝鸦残月五更钟。",
        "dynasty": "宋",
        "collection_info": null
    },
    {
        "uuid": "9916e382beede6775d02e283b4e8dc2c",
        "title": "月下",
        "author": "李新",
        "content": "俗意未能免，高情谁与论。\n惟怜今夜月，依旧照衡门。",
        "dynasty": "宋",
        "collection_info": null
    },
    {
        "uuid": "365b14e248db4fb3d2229a58e89bb93d",
        "title": "和许表民湔江驿四题  其一",
        "author": "李新",
        "content": "花尽蜂腰痩，风低燕胁凉。\n云衣迷远岫，烟幕蔽柔桑。",
        "dynasty": "宋",
        "collection_info": null
    },
    {
        "uuid": "0cf4e54897049e41acc30e7eac7c5d6b",
        "title": "和许表民湔江驿四题  其二",
        "author": "李新",
        "content": "吹来槐荚细，过去杜鹃悲。\n惯客久无念，送春閒有诗。",
        "dynasty": "宋",
        "collection_info": null
    },
    {
        "uuid": "31d312262fa017542aa195aa586ea787",
        "title": "和许表民湔江驿四题  其三",
        "author": "李新",
        "content": "笋成森碧玉，麦熟敛黄云。\n村酒不堪酌，一杯能易醺。",
        "dynasty": "宋",
        "collection_info": null
    },
    {
        "uuid": "5ce2ee7cd599db6b987ca3563e6c3037",
        "title": "和许表民湔江驿四题  其四",
        "author": "李新",
        "content": "柳桥通窈窕，客辔按玲珑。\n蒲剑一溪绿，酒花双颊红。",
        "dynasty": "宋",
        "collection_info": null
    },
    {
        "uuid": "256592af52b43e2492f86ea1626a3c18",
        "title": "游南水陆院  其一",
        "author": "李新",
        "content": "蜀国山河在，梁原草树深。\n暮云千里色，无处不伤心。",
        "dynasty": "宋",
        "collection_info": null
    },
    {
        "uuid": "53f51b9ae8e8f4c3e41eb037b92f102c",
        "title": "游南水陆院  其二",
        "author": "李新",
        "content": "鸣蛙千鼓吹，修竹万琅玕。\n日下欲归去，溪光生晚寒。",
        "dynasty": "宋",
        "collection_info": null
    },
    {
        "uuid": "4ff32b41aef83eef73422c73055ed8f4",
        "title": "宿西谷院六首  其一",
        "author": "李新",
        "content": "线绕参差路，云封咫尺山。\n寺僧初怪客，三日窃优閒。",
        "dynasty": "宋",
        "collection_info": null
    },
    {
        "uuid": "8debd3273b8fe2d1d84f68105652fe99",
        "title": "宿西谷院六首  其二",
        "author": "李新",
        "content": "野水无穷意，幽花不断香。\n残春孤客恨，惟与汉天长。",
        "dynasty": "宋",
        "collection_info": null
    },
    {
        "uuid": "813a4a2383dbefe327c1733134556720",
        "title": "宿西谷院六首  其三",
        "author": "李新",
        "content": "山翠围裘领，溪声响佩环。\n终年无俗客，不用掩松关。",
        "dynasty": "宋",
        "collection_info": null
    },
    {
        "uuid": "1764d30ede5b325af6e9206711a57fe7",
        "title": "宿西谷院六首  其四",
        "author": "李新",
        "content": "野鸟休惊起，浮云莫厌看。\n松萝秋后碧，岩谷暑中寒。",
        "dynasty": "宋",
        "collection_info": null
    },
    {
        "uuid": "83124333562238193a440cd4186a5b74",
        "title": "宿西谷院六首  其五",
        "author": "李新",
        "content": "石髓门前水，松风谷外钟。\n迟迟半轮月，未忍出双峰。",
        "dynasty": "宋",
        "collection_info": null
    },
    {
        "uuid": "021ab977cbb5854016813e6a56648c6f",
        "title": "宿西谷院六首  其六",
        "author": "李新",
        "content": "稍治寻山屐，初裁半隐衣。\n声声杜鹃语，犹劝不如归。",
        "dynasty": "宋",
        "collection_info": null
    },
    {
        "uuid": "a35ca4f7ad3d1c5dd567c07ce7341ea9",
        "title": "送菜徐秀才  其一",
        "author": "李新",
        "content": "吏部虀盐满腹，先生苜蓿盈盘。\n珍重寻常痴客，不作膏粱眼看。",
        "dynasty": "宋",
        "collection_info": null
    },
    {
        "uuid": "e0f95b58e59c3cf993715952c8370c84",
        "title": "送菜徐秀才  其二",
        "author": "李新",
        "content": "食荠已甘予口，送荼聊苦君肠。\n见说舐碪无分，借令轑釡何妨。",
        "dynasty": "宋",
        "collection_info": null
    },
    {
        "uuid": "0dec7b76f76489d2404da09e58767960",
        "title": "送菜徐秀才  其三",
        "author": "李新",
        "content": "黄精末有积雪，晚菘犹帯寒烟。\n虽辜主父九鼎，不减何郎万钱。",
        "dynasty": "宋",
        "collection_info": null
    },
    {
        "uuid": "95f51a4b869bb8426c9a4a3fef3f019e",
        "title": "送菜徐秀才  其四",
        "author": "李新",
        "content": "增添庾郎方丈，掇拾仪休弃遗。\n但令门人学圃，不妨夫子下帷。",
        "dynasty": "宋",
        "collection_info": null
    },
    {
        "uuid": "8d6f51407c9d886d73cc0ab52a7d870e",
        "title": "秋日登楼  其一",
        "author": "李新",
        "content": "浓扫清阴一壑秋，眼光新困仲宣楼。\n等閒欲作东山醉，却为苍生不破愁。",
        "dynasty": "宋",
        "collection_info": null
    },
    {
        "uuid": "8789bb282ea3f0e4d51a8f07427ac109",
        "title": "秋日登楼  其二",
        "author": "李新",
        "content": "洗遍山光暮雨收，落霞孤鹜点清秋。\n蜀天地暖知无雁，不怕愁声稳上楼。",
        "dynasty": "宋",
        "collection_info": null
    },
    {
        "uuid": "ee93a47bc4680970fe21acee1ec37e7e",
        "title": "送吕兴元  其一",
        "author": "李新",
        "content": "身离梁苑初蚕月，脚蹈秦云已麦秋。\n要见使君恩惠久，滔滔长伴汉江流。",
        "dynasty": "宋",
        "collection_info": null
    },
    {
        "uuid": "f0986852737f18ef23f0aed1a7fc05fe",
        "title": "送吕兴元  其二",
        "author": "李新",
        "content": "梯天悬阁马行空，旌旆悠悠照谷红。\n灵鳯阴寒春过晚，万山犹有牡丹风。",
        "dynasty": "宋",
        "collection_info": null
    },
    {
        "uuid": "ea04179e0f97c72096ce176aa6ff45fa",
        "title": "送吕兴元  其三",
        "author": "李新",
        "content": "冰壶旧映蓝溪玉，璧乘曾依白帝城。\n明日武林山下路，过桥唯有杜鹃声。",
        "dynasty": "宋",
        "collection_info": null
    },
    {
        "uuid": "1452f28f670abd256467465ea77ecb41",
        "title": "送吕兴元  其四",
        "author": "李新",
        "content": "太平天子事东封，洛苑回銮访侍中。\n自古相门终出相，试持圭璧近重瞳。",
        "dynasty": "宋",
        "collection_info": null
    },
    {
        "uuid": "7c7da3d2bd6b1dff2a1d48c6b455cb96",
        "title": "送吕兴元  其五",
        "author": "李新",
        "content": "雾豹平时岂一班，定将清对领威颜。\n东南民病知多少，莫把皇华误出关。",
        "dynasty": "宋",
        "collection_info": null
    },
    {
        "uuid": "e9543a453a98f8e1e84dc43d062469e8",
        "title": "送吕兴元  其六",
        "author": "李新",
        "content": "行入云衢路未通，主人明日復观风。\n几声寒鹊江村暮，烟雨潇潇失去鸿。",
        "dynasty": "宋",
        "collection_info": null
    },
    {
        "uuid": "a26c7e0ee4a2b941c96af8b44e0b35d3",
        "title": "目击",
        "author": "李新",
        "content": "悬知九折自成医，痩骨绵绵尚胜肥。\n引睡文书满床榻，病儿犹枕乐天诗。",
        "dynasty": "宋",
        "collection_info": null
    },
    {
        "uuid": "ad9e4e9ab3aa474812b2350eeae4df66",
        "title": "送程公明  其一",
        "author": "李新",
        "content": "莫倚行台怯酒醺，一杯父老送慇懃。\n白云岭上虽无数，未敢持来玷使君。",
        "dynasty": "宋",
        "collection_info": null
    },
    {
        "uuid": "5654e0ad05609594c85871e9f7ad27c4",
        "title": "送程公明  其二",
        "author": "李新",
        "content": "渐横碧落快秋风，回首云山几万重。\n明夕长亭新梦破，乱鸦残月五更钟。",
        "dynasty": "宋",
        "collection_info": null
    },
    {
        "uuid": "b8183a2f7bc2c955d27083cd35b7f419",
        "title": "送程公明  其三",
        "author": "李新",
        "content": "解颐诗训忆趋庭，四十专城髮尚青。\n屈指世间无此乐，路行争看老人星。",
        "dynasty": "宋",
        "collection_info": null
    },
    {
        "uuid": "2c49b74212f06ba44977cc1c2766afff",
        "title": "送程公明  其四",
        "author": "李新",
        "content": "不羁风韵有萧郎，白傅新诗已满筐。\n烟薄露寒虽写痩，自应清节也凌霜。",
        "dynasty": "宋",
        "collection_info": null
    },
    {
        "uuid": "1f60d1c07326a0bf63aa98341cd17e78",
        "title": "送程公明  其五",
        "author": "李新",
        "content": "金阖铜枢唤仗开，越班侍从荐高才。\n一鞭野色身何处，芸阁清风待客来。",
        "dynasty": "宋",
        "collection_info": null
    },
    {
        "uuid": "101fc5c058ef8b7d31200e41e0cd0ab7",
        "title": "送程公明  其六",
        "author": "李新",
        "content": "玉镫惊骦趁早朝，天香成阵暗蝉貂。\n平云无復偷閒到，溪阔烟深鎻市桥。",
        "dynasty": "宋",
        "collection_info": null
    },
    {
        "uuid": "5f48fec95cd449203a8f3f4daea5e7db",
        "title": "送程公明  其七",
        "author": "李新",
        "content": "无限秋容入跨鳌，使君山色两相高。\n半生笑尽迎逢辈，俯仰随人效桔橰。",
        "dynasty": "宋",
        "collection_info": null
    },
    {
        "uuid": "0ddb51a08f384f7ee69b90a68bcdbea6",
        "title": "送程公明  其八",
        "author": "李新",
        "content": "自怜痩骨饮冰寒，惆怅相逢下眼看。\n閒想显人应笑我，道傍初试折腰官。",
        "dynasty": "宋",
        "collection_info": null
    },
    {
        "uuid": "ece26ec16889991e2fe75a0dc5cea1f6",
        "title": "送程公明  其九",
        "author": "李新",
        "content": "青草山头一万家，那分下泽有龙蛇。\n不知明日都门客，肯与东风缓颊牙。",
        "dynasty": "宋",
        "collection_info": null
    },
    {
        "uuid": "96c30927f91d8cccab3c96673358d4a1",
        "title": "送程公明  其一○",
        "author": "李新",
        "content": "登山临水送将归，身荫甘棠手挽衣。\n不似塞垣来泣别，傍辕犹怯使君威。",
        "dynasty": "宋",
        "collection_info": null
    },
    {
        "uuid": "bb73568b556253f4924b57ceab2ecedd",
        "title": "送菜徐秀才",
        "author": "李新",
        "content": "锦里园官供菜把，草堂诗客重伤贫。\n一杯野老夸芹美，笑煞从来食肉人。",
        "dynasty": "宋",
        "collection_info": null
    },
    {
        "uuid": "04788f4eb95f8cb084af77d889ef582a",
        "title": "冯秀才宅晚饮",
        "author": "李新",
        "content": "雪丝雾幕晚阴浓，还隔家山几许重。\n引睡凭君一樽酒，欲将归梦过鳌峰。",
        "dynasty": "宋",
        "collection_info": null
    },
    {
        "uuid": "02bd3b66e0f2441e68f765d73af2d5c1",
        "title": "西斋睡起  其一",
        "author": "李新",
        "content": "避雨燕儿晴又去，趁衙蜂子晚还归。\n西轩一枕无人唤，零落桃花绕梦飞。",
        "dynasty": "宋",
        "collection_info": null
    },
    {
        "uuid": "62c42f0423641f351dab9051332676fc",
        "title": "西斋睡起  其二",
        "author": "李新",
        "content": "绿云山麦层层绿，红雨溪桃处处残。\n老去见花如隔雾，可堪不得雾中看。",
        "dynasty": "宋",
        "collection_info": null
    },
    {
        "uuid": "9cb8cdfe25b92c419310107c4cba6ada",
        "title": "题北岩定林院方丈戊戌正月二十四日携诸童稚来游藉草而饮既醉书方丈小垣以去  其一",
        "author": "李新",
        "content": "松岭晴烟明冉冉，石桥融水暖涓涓。\n老翁百事无心计，秪有寻春似去年。",
        "dynasty": "宋",
        "collection_info": null
    },
    {
        "uuid": "60c332cc22067ab86fc9de0d9d7bc134",
        "title": "题北岩定林院方丈戊戌正月二十四日携诸童稚来游藉草而饮既醉书方丈小垣以去  其二",
        "author": "李新",
        "content": "东风桃李年年在，化国光阴日日长。\n试数开元到今夕，几经繁盛几凄凉。",
        "dynasty": "宋",
        "collection_info": null
    },
    {
        "uuid": "26406422ae4569fd8d0528ca93a632cc",
        "title": "桃花",
        "author": "李新",
        "content": "年少刘郎初见时，似笑东风三两枝。\n刘郎白髮欲再见，前溪落尽迷佳期。",
        "dynasty": "宋",
        "collection_info": null
    },
    {
        "uuid": "4cdd27fc500460a1a6d0e0a822a83af2",
        "title": "正月末再来渡石桥见桃花盛开有感而赋",
        "author": "李新",
        "content": "小桃弄色仍千本，流水飘香又一年。\n何必人如花灼灼，但教情似水涓涓。",
        "dynasty": "宋",
        "collection_info": null
    },
    {
        "uuid": "259cec4ac8f997177abd65a7006a65c2",
        "title": "梨花",
        "author": "李新",
        "content": "太真欲泣君王羞，一枝帯雨春梢头。\n年来乐府不栽种，淡月青烟无处求。",
        "dynasty": "宋",
        "collection_info": null
    },
    {
        "uuid": "233e700ea13e4b75a1dfba342cf12b42",
        "title": "种莲",
        "author": "李新",
        "content": "分得清浔白玉芽，旋抽绿柄信欹斜。\n当时荡桨耶溪女，可是无情笑隔花。",
        "dynasty": "宋",
        "collection_info": null
    },
    {
        "uuid": "9b45029d98d922e706342d87a6425f74",
        "title": "题纯益壁记",
        "author": "李新",
        "content": "斜雨逆风昏旧字，是中能有几人知。\n未言温室栽何木，先向忠州教竹枝。",
        "dynasty": "宋",
        "collection_info": null
    },
    {
        "uuid": "5449e13edc86b08e80da60c8a4bb43c0",
        "title": "晚饮冯秀才宅",
        "author": "李新",
        "content": "遥天孤雁泣离羣，迭迭秋山更莫云。\n孤雁足添迁客恨，相逢赖有小冯君。",
        "dynasty": "宋",
        "collection_info": null
    },
    {
        "uuid": "e605b3cc8287066d126f60fa604f83fe",
        "title": "雪树",
        "author": "李新",
        "content": "巴山雪树惨黄云，剑甲参差百万军。\n不用寒光苦凌铄，若论官况冷于君。",
        "dynasty": "宋",
        "collection_info": null
    },
    {
        "uuid": "b023b844733741fb8e34261bbded19b5",
        "title": "登天台",
        "author": "李新",
        "content": "江云不与山云接，土雨还因夜雨消。\n独上天台肆遐瞩，故乡只隔一山遥。",
        "dynasty": "宋",
        "collection_info": null
    },
    {
        "uuid": "e16f06cdceb1cb9e6df5b659a0ad60cd",
        "title": "送刘祠部  其一",
        "author": "李新",
        "content": "汉苑何人侍翠舆，锵锵环佩杂璆瓐。\n刘郎带笑大夸客，此是予家千里驹。",
        "dynasty": "宋",
        "collection_info": null
    },
    {
        "uuid": "0b95f4a16b515d9c478cb413aab46943",
        "title": "送刘祠部  其二",
        "author": "李新",
        "content": "玉腕腾云黑雾开，穆王八骏如驽骀。\n逸气飘飘长不已，重闻汗血下天来。",
        "dynasty": "宋",
        "collection_info": null
    },
    {
        "uuid": "6a0923619950ef74243783c5b63b6859",
        "title": "送刘祠部  其三",
        "author": "李新",
        "content": "芙蓉城下多埃土，却逐刘郎上天去。\n峨眉一顾一回头，明月东风在何处。",
        "dynasty": "宋",
        "collection_info": null
    },
    {
        "uuid": "8df7ad973ed5551e4ff79019668a49cc",
        "title": "立化童子",
        "author": "李新",
        "content": "冷饭残羮属与谁，其他消息问谁知。\n竿头一步饶师进，不是当年去得迟。",
        "dynasty": "宋",
        "collection_info": null
    },
    {
        "uuid": "0de6ead1e7078c35638fbf578efedaf8",
        "title": "泛松溪",
        "author": "李新",
        "content": "浪激冰花潄大堤，山回云影照寒溪。\n一生怀抱无人见，又跃芦梢困马蹄。",
        "dynasty": "宋",
        "collection_info": null
    },
    {
        "uuid": "141f2a5bef68e7a0bebf0b196594b212",
        "title": "过贾浪仙崔秀才故祠  其一",
        "author": "李新",
        "content": "浪仙句法得全功，崔子区区立下风。\n客塜相望归不得，青衫憔悴两君同。",
        "dynasty": "宋",
        "collection_info": null
    },
    {
        "uuid": "9b27cfcc20751fcd84c2d265d7e92d0a",
        "title": "过贾浪仙崔秀才故祠  其二",
        "author": "李新",
        "content": "倦飞好鸟下荒陂，不见骑驴主簿归。\n林杳笛寒声愈细，为寻牛背一簑衣。",
        "dynasty": "宋",
        "collection_info": null
    },
    {
        "uuid": "34bf153977a36759ecadbbed031e2d5b",
        "title": "题贵閒轩",
        "author": "李新",
        "content": "尘埋鬼笑有无间，多少真痴不贵閒。\n白日舒长问谁老，几将春梦到三山。",
        "dynasty": "宋",
        "collection_info": null
    },
    {
        "uuid": "34070ea80c5cc41045675f65e0903329",
        "title": "除草",
        "author": "李新",
        "content": "绿茵春葄暖无加，醉眼蒙茸缬万花。\n闻道芟夷殊不恶，直须着意认兰芽。",
        "dynasty": "宋",
        "collection_info": null
    },
    {
        "uuid": "4edb7b3581831c6bffffe15c2501572d",
        "title": "还书室",
        "author": "李新",
        "content": "浄室归来自冷冰，矜持笔砚更非能。\n假令一笑人间事，大似当年碧眼僧。",
        "dynasty": "宋",
        "collection_info": null
    },
    {
        "uuid": "6aec79a273018798aa3e2c4e139b06cb",
        "title": "绿阴亭",
        "author": "李新",
        "content": "茂林侵路能藏寺，乔木参天却见楼。\n山石因循云外老，江声掀扑屋梢流。",
        "dynasty": "宋",
        "collection_info": null
    },
    {
        "uuid": "7ac6a16bfd3b5ad535823dcf9a82542a",
        "title": "题望喜驿黄夷仲诗后",
        "author": "李新",
        "content": "杜宇啼愁连谷暗，嘉陵流恨接天长。\n路人要见行人喜，看取眉间一点黄。",
        "dynasty": "宋",
        "collection_info": null
    },
    {
        "uuid": "052f48c740dcb786f6c34ce070dae5cd",
        "title": "春深过黄亭",
        "author": "李新",
        "content": "碧流未到小池开，半亩篔筜荫紫苔。\n迟日暖风留不得，乱红飞去燕衘来。",
        "dynasty": "宋",
        "collection_info": null
    },
    {
        "uuid": "37d0a2c7183dc93ef8e2f0a218d9bd0f",
        "title": "秀野亭二首  其一",
        "author": "李新",
        "content": "眼缬蒙茸真草木，春归广莫自文章。\n妙回玉指香罗密，秖许杨花傍小床。",
        "dynasty": "宋",
        "collection_info": null
    },
    {
        "uuid": "e5d865b830c0df1e3ed10c630a8dbdfb",
        "title": "秀野亭二首  其二",
        "author": "李新",
        "content": "溪光山色浅无痕，荒树平芜见几村。\n秖恐重来春自去，梨花吹尽月黄昏。",
        "dynasty": "宋",
        "collection_info": null
    },
    {
        "uuid": "324e4cc9656efec87e54a43515b1fcbc",
        "title": "题兴化小阁  其一",
        "author": "李新",
        "content": "田界纹楸看绿玉，池分龟兆渴清泉。\n水曺载酒非无意，小雨留人信有缘。",
        "dynasty": "宋",
        "collection_info": null
    },
    {
        "uuid": "b596abbdb737301a6450d862bd6fef67",
        "title": "题兴化小阁  其二",
        "author": "李新",
        "content": "迎马玉簪看作竹，浸篱鸭绿已盈沟。\n田园秀润吾无着，却要江湖一小舟。",
        "dynasty": "宋",
        "collection_info": null
    },
    {
        "uuid": "67c191c5431c569a26ba749186ac38ff",
        "title": "题兴化小阁  其三",
        "author": "李新",
        "content": "钵囊有润何癯瘠，鱼鼓无声太寂寥。\n更向衝衢见车马，可能不过虎溪桥。",
        "dynasty": "宋",
        "collection_info": null
    },
    {
        "uuid": "b344602e79452bf9b373060275ec72ba",
        "title": "舟中漫兴  其一",
        "author": "李新",
        "content": "梅雨冥冥湿钓船，失羣寒鹭下江天。\n一声长笛无穷意，自迭渔簑白日眠。",
        "dynasty": "宋",
        "collection_info": null
    },
    {
        "uuid": "347b28b4f5766e56b4b8114275e10551",
        "title": "舟中漫兴  其二",
        "author": "李新",
        "content": "篷窗几点落梅花，旋觉春容放草芽。\n莫上江楼发归兴，断霞衰照起寒鸦。",
        "dynasty": "宋",
        "collection_info": null
    },
    {
        "uuid": "afe54d551225880a789143bca08b1b10",
        "title": "卢舍那僧舍留别  其一",
        "author": "李新",
        "content": "小沟水縠漾晴晖，上学儿童短褐衣。\n犹记飞泉山下路，会成春服舞雩归。",
        "dynasty": "宋",
        "collection_info": null
    },
    {
        "uuid": "a650cfa10f24433287fc97cf4c25df05",
        "title": "卢舍那僧舍留别  其二",
        "author": "李新",
        "content": "筠尖侧侧度朝晖，别泪潸潸渍客衣。\n儿女慇懃怜我老，登山临水送将归。",
        "dynasty": "宋",
        "collection_info": null
    },
    {
        "uuid": "f4f3d8d984acdc4b448a57452a0fa941",
        "title": "卢舍那僧舍留别  其三",
        "author": "李新",
        "content": "脆柳飞花弄晚晖，云罗云纻试春衣。\n箇身未便长为客，化鹤千年亦一归。",
        "dynasty": "宋",
        "collection_info": null
    },
    {
        "uuid": "5ef878ee9b6c88a8f82fe79d745449da",
        "title": "幽意  其一",
        "author": "李新",
        "content": "蔷薇老麝隔云香，濡袖阴岚翠滴墙。\n花树参差山月出，欲寻幽径导韩郎。",
        "dynasty": "宋",
        "collection_info": null
    },
    {
        "uuid": "2cd873bcf926eb5c1f58d33ca4ab4818",
        "title": "幽意  其二",
        "author": "李新",
        "content": "迢迢不断古江声，何似当年奉倩情。\n小玉拂屏沉火灭，便随閒梦唾虚名。",
        "dynasty": "宋",
        "collection_info": null
    },
    {
        "uuid": "2178ceb74f3f0b93d971ba3b1bec623b",
        "title": "幽意  其三",
        "author": "李新",
        "content": "绿帢纒头锦束腰，阵前谁数霍嫖姚。\n何人与扫红蕖嶂，留得周郎伴小乔。",
        "dynasty": "宋",
        "collection_info": null
    },
    {
        "uuid": "ef08ec64d765a151d0ccd28d4804e47d",
        "title": "幽意  其四",
        "author": "李新",
        "content": "步步金莲何可得，朝朝琼树有无新。\n那能寇录逃名姓，早醉长安一息春。",
        "dynasty": "宋",
        "collection_info": null
    },
    {
        "uuid": "e8c1f2c3a40c01ea04df507a30d77a95",
        "title": "过金牛自劳  其一",
        "author": "李新",
        "content": "玉人鹤骨马龟肠，白日贪晴夜趁凉。\n谁道飘零大荒远，此间犹是蜀封疆。",
        "dynasty": "宋",
        "collection_info": null
    },
    {
        "uuid": "0d4fed0b121af3461972cf46f74b7ac5",
        "title": "过金牛自劳  其二",
        "author": "李新",
        "content": "帖崄缘虚知几蟠，小山细水入平寛。\n云何瘿妇翻相笑，土木形骸亦属官。",
        "dynasty": "宋",
        "collection_info": null
    },
    {
        "uuid": "cc287c8113190d5249d09cfbafc23742",
        "title": "送张少卿赴召十首  其一",
        "author": "李新",
        "content": "初排阊阖欲朝天，流电追锋急召贤。\n延阁鳯池风月好，不须回首望筹边。",
        "dynasty": "宋",
        "collection_info": null
    },
    {
        "uuid": "36fe39564739479351cf9a4126fb0753",
        "title": "送张少卿赴召十首  其二",
        "author": "李新",
        "content": "四海倾瞻调鼎手，朝廷侧席待伊周。\n江城父老休遮道，可是星车肯少留。",
        "dynasty": "宋",
        "collection_info": null
    },
    {
        "uuid": "e4fbe9342894af3fceae981524666763",
        "title": "送张少卿赴召十首  其三",
        "author": "李新",
        "content": "张公论事力回天，明日延英席自前。\n秦甸江西劳马策，此回不计地流钱。",
        "dynasty": "宋",
        "collection_info": null
    },
    {
        "uuid": "ab40c4a489337d2b1088bf1c708e5979",
        "title": "送张少卿赴召十首  其四",
        "author": "李新",
        "content": "公子诗成轻万户，将军诺重过千金。\n不烦县令前驱去，回采坚珉刻醉吟。",
        "dynasty": "宋",
        "collection_info": null
    },
    {
        "uuid": "81943c824c0f1cfb3d274d14f21af8c1",
        "title": "送张少卿赴召十首  其五",
        "author": "李新",
        "content": "天子清閒问侍臣，当年张姓復其名。\n金瓯已洒银鈎字，庭下宣麻不用惊。",
        "dynasty": "宋",
        "collection_info": null
    },
    {
        "uuid": "744592330ace77dda83722dbc43ddfd3",
        "title": "送张少卿赴召十首  其六",
        "author": "李新",
        "content": "燕子楼成月满栏，缕金衣就酒翻澜。\n从前乐府知多少，再到东山记谢安。",
        "dynasty": "宋",
        "collection_info": null
    },
    {
        "uuid": "0456ff14a1ba91f115597e4960825411",
        "title": "送张少卿赴召十首  其七",
        "author": "李新",
        "content": "光芒先已动台躔，子舍修书正妙年。\n奏对八砖看白日，文章万选敌青钱。",
        "dynasty": "宋",
        "collection_info": null
    },
    {
        "uuid": "5b4ab503ce566306de1cf07765f2fea6",
        "title": "送张少卿赴召十首  其八",
        "author": "李新",
        "content": "谁将蜀柳赠行人，曾伴灵和殿下春。\n笑煞后来门下客，风流不似乃翁身。",
        "dynasty": "宋",
        "collection_info": null
    },
    {
        "uuid": "f81d6bf1c895d2f58e37270682de17dc",
        "title": "送张少卿赴召十首  其九",
        "author": "李新",
        "content": "龙蛇飞动从椽笔，昔看公孙舞剑来。\n何得却知颠草妙，为随宾客到金台。",
        "dynasty": "宋",
        "collection_info": null
    },
    {
        "uuid": "53c5123574f013fbeec61795e83709d0",
        "title": "送张少卿赴召十首  其一○",
        "author": "李新",
        "content": "倾倒怜才出至公，吹嘘牙颊自春风。\n寛和肯问车裀吐，涵养须知内史聋。",
        "dynasty": "宋",
        "collection_info": null
    },
    {
        "uuid": "476aaee4714a4ac193896fd8075a0ace",
        "title": "题冯园三首  其一",
        "author": "李新",
        "content": "林园暖日注蔫红，啼鸟重来树亦空。\n莫道主人无意在，解将篱落护春风。",
        "dynasty": "宋",
        "collection_info": null
    },
    {
        "uuid": "78f66830d43599a61e4088448972aca9",
        "title": "题冯园三首  其二",
        "author": "李新",
        "content": "已将归骑逐东风，家在岷峨第几峰。\n应是故山猿鹤啸，主人归得已龙钟。",
        "dynasty": "宋",
        "collection_info": null
    },
    {
        "uuid": "dd693b6eaa75a3c07c7ed48fcebd3095",
        "title": "题冯园三首  其三",
        "author": "李新",
        "content": "浑道无情易别离，袖痕看取泪燕脂。\n阳关三迭何须唱，正是征鞍欲去时。",
        "dynasty": "宋",
        "collection_info": null
    },
    {
        "uuid": "d8a18adf48be60e2a3322cf2797fc17f",
        "title": "即席次必强六绝句  其一",
        "author": "李新",
        "content": "且倚东风拚酒酣，莫将食口配春蚕。\n还家更有无穷兴，曲水飘香满舍南。",
        "dynasty": "宋",
        "collection_info": null
    },
    {
        "uuid": "9ab8a90d7cde2fafa78637e468dbc91a",
        "title": "即席次必强六绝句  其二",
        "author": "李新",
        "content": "暖雾团云晚气酣，柅车游女密于蚕。\n锦城行乐忘归客，家在鱼鳬碧水南。",
        "dynasty": "宋",
        "collection_info": null
    },
    {
        "uuid": "1889f4e8c60250ce612b828c2eb9ec1a",
        "title": "即席次必强六绝句  其三",
        "author": "李新",
        "content": "夹道红英碎缬鞍，文园春满带围寛。\n双轮不解生方角，祗作繁城数日欢。",
        "dynasty": "宋",
        "collection_info": null
    },
    {
        "uuid": "003751f52582b4246adfa60feb434285",
        "title": "即席次必强六绝句  其四",
        "author": "李新",
        "content": "市酒郫筒去未还，宗人厚德敌刘寛。\n田歌社舞生惆怅，聊向樽前佐客欢。",
        "dynasty": "宋",
        "collection_info": null
    },
    {
        "uuid": "1dae8e74619228f61f630d2093e343e8",
        "title": "即席次必强六绝句  其五",
        "author": "李新",
        "content": "怜君醉裏赋新诗，皎皎风前玉树枝。\n在处相逢开口笑，一生能有几多时。",
        "dynasty": "宋",
        "collection_info": null
    },
    {
        "uuid": "00e50c0d6b78d5303186dab1c2b5639f",
        "title": "即席次必强六绝句  其六",
        "author": "李新",
        "content": "楼前燕子不知归，楼下莺啼碧树枝。\n丝管未收空梓泽，恐君还有断肠时。",
        "dynasty": "宋",
        "collection_info": null
    },
    {
        "uuid": "8de391a982cdeb12d8e9205e7ec6f7bb",
        "title": "七夕日宿长江",
        "author": "李新",
        "content": "去岁龙城乐事多，楼头乞巧傍青娥。\n今年织女知何处，不见星郎送渡河。",
        "dynasty": "宋",
        "collection_info": null
    },
    {
        "uuid": "11ca5048a26613729c7a223c2cec9734",
        "title": "中江道中",
        "author": "李新",
        "content": "江枫摇落市烟青，石壁方严水面平。\n若问滩流何太咽，定随行客学吞声。",
        "dynasty": "宋",
        "collection_info": null
    },
    {
        "uuid": "c068b4ff2e31d8d671d75a7404feb290",
        "title": "龙洞",
        "author": "李新",
        "content": "三年两到只忙忙，谁道云山得久长。\n松竹有孙龙蜕骨，人生头白是寻常。",
        "dynasty": "宋",
        "collection_info": null
    },
    {
        "uuid": "8d322eacc940db2242d9a0ddc3ff6f60",
        "title": "甲辰正月二十三日夕壬申梦坐一江楼上见雪月辉映汀洲高下澄流金碧林野疏迥景物清华绝非人间世所有因赋数诗既觉止记一首",
        "author": "李新",
        "content": "风卷寒云雪压船，楼台隐约隔明烟。\n黄庭掩映桃红篆，静看双鹅一水天。",
        "dynasty": "宋",
        "collection_info": null
    },
    {
        "uuid": "93c509c9d301a5df0d985d6163f94cda",
        "title": "次赵继公得未开牡丹之什",
        "author": "李新",
        "content": "洛阳二月三月春，车轮马足飘香尘。\n金钱散尽花不见，买得桃李犹非真。",
        "dynasty": "宋",
        "collection_info": null
    },
    {
        "uuid": "42ef6b342719107eb46312f788defed5",
        "title": "送牡丹与赵元思",
        "author": "李新",
        "content": "祇许青松约岁寒，姚黄魏紫偶盈盘。\n晨粧休插无盐鬓，送与文君卷帐看。",
        "dynasty": "宋",
        "collection_info": null
    },
    {
        "uuid": "186f75e92e842256aa48b0d52c00e3e7",
        "title": "居中馈薏苡青头鸡小诗代简",
        "author": "李新",
        "content": "弹杀能言笑解颐，载归招谤问谁知。\n难随白鹤同时放，且伴黄粱一处炊。",
        "dynasty": "宋",
        "collection_info": null
    },
    {
        "uuid": "63be2f611ddedd819617dbcdb8e1d51d",
        "title": "问田尉公俞丐菊栽",
        "author": "李新",
        "content": "曾泛黄花竹叶轻，更循篱下数繁英。\n主人已后荒三径，狂客从前号四明。",
        "dynasty": "宋",
        "collection_info": null
    },
    {
        "uuid": "9a2e4f280374b02f27e93c60e1c7207d",
        "title": "静邻寺",
        "author": "李新",
        "content": "垂天云影暗溪桥，寺野人稀自寂寥。\n游梦已随飞叶落，乱风吹雨竹萧萧。",
        "dynasty": "宋",
        "collection_info": null
    },
    {
        "uuid": "09671145a6efc0ea938f3acca9a75e66",
        "title": "过廉水渡二首  其一",
        "author": "李新",
        "content": "茂林何事鎻孤烟，开出澄光见碧天。\n江水不流廉节去，清名长解胜贪泉。",
        "dynasty": "宋",
        "collection_info": null
    },
    {
        "uuid": "d036f44061fac9a53ded84b2479dbb8c",
        "title": "过廉水渡二首  其二",
        "author": "李新",
        "content": "黄金六印岂关身，宝藏盈居亦诉贫。\n不到盖棺终未定，可怜多少过桥人。",
        "dynasty": "宋",
        "collection_info": null
    },
    {
        "uuid": "d04d8bf116a668cf231e31e94b46a565",
        "title": "寂照院",
        "author": "李新",
        "content": "世路沉迷正厌醒，故山洗出缬龟屏。\n已因丽句迎门笑，更得疏篁作眼青。",
        "dynasty": "宋",
        "collection_info": null
    },
    {
        "uuid": "553eccfee3595845ac4d732421ba4455",
        "title": "安居濒江小蓝留三小诗  其一",
        "author": "李新",
        "content": "手举离筵第一杯，冬冬船鼓看忙催。\n恰将幽梦归山谷，苦杀篷窗雨唤回。",
        "dynasty": "宋",
        "collection_info": null
    },
    {
        "uuid": "da889c31954205ea9c42df4857c436aa",
        "title": "安居濒江小蓝留三小诗  其二",
        "author": "李新",
        "content": "观水观澜见会同，人情难似水朝东。\n寄声嘱付王家老，深锁堂前翡翠笼。",
        "dynasty": "宋",
        "collection_info": null
    },
    {
        "uuid": "4e7f790d4466c9e15d47d63989351aa8",
        "title": "安居濒江小蓝留三小诗  其三",
        "author": "李新",
        "content": "江干平日重回首，楼阁参差目饱秋。\n世事从来错经意，一生几误转船头。",
        "dynasty": "宋",
        "collection_info": null
    },
    {
        "uuid": "0e73a3b4e0271ee83e969d8bfdf0a823",
        "title": "月下口占戏子温  其一",
        "author": "李新",
        "content": "桂华已出海边山，雨叶翻光作夜寒。\n陶令骨清无鼻息，苦吟休倦倚阑干。",
        "dynasty": "宋",
        "collection_info": null
    },
    {
        "uuid": "2e709bee422b56ce33425cc1dd166019",
        "title": "月下口占戏子温  其二",
        "author": "李新",
        "content": "万里层阴宿雾消，冰轮初上镜天遥。\n此时仙汉栏干曲，竹影梅风笑寂寥。",
        "dynasty": "宋",
        "collection_info": null
    },
    {
        "uuid": "03959d3d5d1f36be01793c5c213aabc8",
        "title": "贻高执中",
        "author": "李新",
        "content": "朝朝骑马走江城，晚弄轻烟暮帯星。\n应笑北堂穷处士，遶墙空觅聚书萤。",
        "dynasty": "宋",
        "collection_info": null
    },
    {
        "uuid": "fcb4e3f253fd426d5b5641e94fa4a457",
        "title": "项羽庙",
        "author": "李新",
        "content": "空使秦人笑沐猴，锦衣东去更何求。\n可怜了了重瞳子，不见山河遶雍州。",
        "dynasty": "宋",
        "collection_info": null
    },
    {
        "uuid": "919b2570c747e032719572a7e84d0e33",
        "title": "永吉院阻雨",
        "author": "李新",
        "content": "美人怪我长为客，青雁传书不肯开。\n向道在家贫亦好，恶教风雨送归来。",
        "dynasty": "宋",
        "collection_info": null
    },
    {
        "uuid": "68205091bfa687f5a7995a10e455fed1",
        "title": "锦江思",
        "author": "李新",
        "content": "独咏沧浪古岸边，牵风柳帯绿凝烟。\n得鱼且斫金丝鲙，醉折桃花倚钓船。",
        "dynasty": "宋",
        "collection_info": null
    },
    {
        "uuid": "80deb31f0fcb4b712c8072d9482c9840",
        "title": "书懒抟寺壁",
        "author": "李新",
        "content": "曲崦藏云树老藤，碧山秧稻一层层。\n回寻二十年前梦，犹是当时识面僧。",
        "dynasty": "宋",
        "collection_info": null
    },
    {
        "uuid": "286bed5860b720a48b07c19376c85696",
        "title": "书垂柳铺壁",
        "author": "李新",
        "content": "远碧涵空暮天阔，落日愁人船不发。\n多情何处雁西飞，凭寄天涯尺素归。",
        "dynasty": "宋",
        "collection_info": null
    },
    {
        "uuid": "e4a238b8fedf4cbe20eb7cd8ae8f905c",
        "title": "书孔伯绍题壁后",
        "author": "李新",
        "content": "伯绍壁间遗迹在，雨昏炱蚀逆风吹。\n何人借与云岩石，化作人间堕泪碑。",
        "dynasty": "宋",
        "collection_info": null
    },
    {
        "uuid": "b54a7d60f725968de19673c54408bb4d",
        "title": "戏书元明厅壁",
        "author": "李新",
        "content": "涨急滩流随眼落，市忙乌合转头空。\n一年三百六十日，却有半年閒守穷。",
        "dynasty": "宋",
        "collection_info": null
    },
    {
        "uuid": "1509080645328bee4dc51aaea11432d5",
        "title": "题东高院壁",
        "author": "李新",
        "content": "主簿骑驴云外去，山僧吹笛梦中来。\n行人不用重回首，自有东风播鳯台。",
        "dynasty": "宋",
        "collection_info": null
    },
    {
        "uuid": "9e63c6076665c237d1eab7961c39eb0f",
        "title": "和李少卿",
        "author": "李新",
        "content": "疏雨轻烟忆故林，一生难惬子由心。\n未须径化陂龙去，留作甘棠异日阴。",
        "dynasty": "宋",
        "collection_info": null
    },
    {
        "uuid": "fdf191a3cf9ab4dd67d7dfeb884a6ee7",
        "title": "程公明驾部墨竹",
        "author": "李新",
        "content": "浅梢疏节任萧郎，正向祁寒敌晓霜。\n清兴未穷僧已老，自遗山色与溪光。",
        "dynasty": "宋",
        "collection_info": null
    },
    {
        "uuid": "3289d9dc0103e9a7926d398c516b9092",
        "title": "自西县趋南郑道中杂咏三首  其一",
        "author": "李新",
        "content": "矮陌穹庐青匝地，垂杨步幛绿藏桥。\n无端惊耳西江涨，十里雄声学海潮。",
        "dynasty": "宋",
        "collection_info": null
    },
    {
        "uuid": "3423fda8225b76f5545b17b8253ac30e",
        "title": "自西县趋南郑道中杂咏三首  其二",
        "author": "李新",
        "content": "爱山不道妨行色，碍眼仍须彻帽裙。\n愿借仙人白鷴尾，自家亲扫北山云。",
        "dynasty": "宋",
        "collection_info": null
    },
    {
        "uuid": "533697585b02ce60ffd55daf6a657823",
        "title": "自西县趋南郑道中杂咏三首  其三",
        "author": "李新",
        "content": "茂林修竹平夷地，牧马藏兵战鬬塲。\n死节不知师李固，溺冠惟解法高皇。",
        "dynasty": "宋",
        "collection_info": null
    },
    {
        "uuid": "f0e74ee94c844cb6fa2474d7d7fec3b7",
        "title": "禅房",
        "author": "李新",
        "content": "石窦涓涓函丈冷，海云迭迭暮山低。\n秋风早晚惊禅定，肯为陶潜一过溪。",
        "dynasty": "宋",
        "collection_info": null
    },
    {
        "uuid": "379d7a9a3454ae0de316eb43f48dad9b",
        "title": "题韩溪",
        "author": "李新",
        "content": "云梦擒王终猎狗，芒砀龙子讵蟠泥。\n前知妇女磨英气，亦率萧公早过溪。",
        "dynasty": "宋",
        "collection_info": null
    },
    {
        "uuid": "7352585238f3a530559624aa1a0d59b5",
        "title": "墨竹",
        "author": "李新",
        "content": "叶叶飞秋声自来，萧郎国有不羁才。\n西山昨夜虎风恶，大折一枝无处栽。",
        "dynasty": "宋",
        "collection_info": null
    },
    {
        "uuid": "59e69e8f828761a19aac21880be98741",
        "title": "题赖盘市法云院二首  其一",
        "author": "李新",
        "content": "乱石崖边花蹙锦，鬬鸡峰下麦翻云。\n青螺着地山浑翠，丹饼乘天日半曛。",
        "dynasty": "宋",
        "collection_info": null
    },
    {
        "uuid": "47ef7a89841bea78e66792161677b0f3",
        "title": "题赖盘市法云院二首  其二",
        "author": "李新",
        "content": "石壁冷磨閒日月，松櫺平觉远山川。\n便将小纽双龟印，试换禅床一觉眠。",
        "dynasty": "宋",
        "collection_info": null
    },
    {
        "uuid": "7bb1e9835448e392517cab9e0209567e",
        "title": "用刘子默韵题瘼亭",
        "author": "李新",
        "content": "醉头兀兀接篱斜，客宦归来赋白华。\n小洞方池初着意，坐看梅雨数残花。",
        "dynasty": "宋",
        "collection_info": null
    },
    {
        "uuid": "60a4276e484d2f3517bbfc739f30ae49",
        "title": "芝溪院",
        "author": "李新",
        "content": "青盖行春踏雁沙，连山旧烧起新芽。\n马蹄何处穷余兴，犹有溪山一树花。",
        "dynasty": "宋",
        "collection_info": null
    },
    {
        "uuid": "36a7a484d4d5c216d960e6d1e0aba610",
        "title": "次韵崔同年马上口占二首  其一",
        "author": "李新",
        "content": "底事安仁易白头，一鞭行色伴清鸥。\n抽身簿领穷清兴，唯有江天倒射眸。",
        "dynasty": "宋",
        "collection_info": null
    },
    {
        "uuid": "61622d35799a47d62a42123bbc5070c9",
        "title": "次韵崔同年马上口占二首  其二",
        "author": "李新",
        "content": "柳花榆荚半飞空，燕子衔来尽落红。\n日与长安俱未远，可能提榼问东风。",
        "dynasty": "宋",
        "collection_info": null
    },
    {
        "uuid": "197716fe70aea243a88ec9c0c7669e15",
        "title": "白塔院",
        "author": "李新",
        "content": "西风晴野快扬鞭，临水骦驹惜锦韀。\n萧寺凄凉几不到，巨楠苍桧碧参天。",
        "dynasty": "宋",
        "collection_info": null
    },
    {
        "uuid": "ec7f6dabe572c4f329b5608c681defe2",
        "title": "龙笛",
        "author": "李新",
        "content": "长天云扫碧龙鳞，黄鹤楼前白玉轮。\n秋意正随羌笛怨，夜深愁杀倚栏人。",
        "dynasty": "宋",
        "collection_info": null
    },
    {
        "uuid": "b8ac05c56b57399d07e88a1aba23f837",
        "title": "天王院",
        "author": "李新",
        "content": "溪边竹瘦暮云昏，爱客头陀未掩门。\n问我年来何所事，袖边朱墨几多痕。",
        "dynasty": "宋",
        "collection_info": null
    },
    {
        "uuid": "e7351404e78d7281676b432381575786",
        "title": "戏子常携妓见访",
        "author": "李新",
        "content": "红英浑似识刘郎，迎笑干株夹路傍。\n曙色松窗留不得，断云无处觅残香。",
        "dynasty": "宋",
        "collection_info": null
    },
    {
        "uuid": "ed5169845f3576917e244fa914e798f6",
        "title": "次韵子温早梅",
        "author": "李新",
        "content": "霜多未叶大孤寒，欲向春前倒树开。\n莫道东风无意在，余香看即度墙来。",
        "dynasty": "宋",
        "collection_info": null
    },
    {
        "uuid": "5ca8368d4e1a1f38c4713f40779d06a0",
        "title": "新春道中口占  其一",
        "author": "李新",
        "content": "幛地翠烟犹惜晓，乳花小雨却翻晴。\n去年春恨依前到，先得东风捲入城。",
        "dynasty": "宋",
        "collection_info": null
    },
    {
        "uuid": "5c37fefd2f00e974a484ef58cc80a2ea",
        "title": "新春道中口占  其二",
        "author": "李新",
        "content": "挑人柳目空依路，唤客莺声又隔林。\n病渴相如今已老，悔将春事入琴心。",
        "dynasty": "宋",
        "collection_info": null
    },
    {
        "uuid": "be44288f4a588ebe25a231153035ecab",
        "title": "新春道中口占  其三",
        "author": "李新",
        "content": "老去难禁数别离，一樽春酒为谁悲。\n绿杨深院花飞处，秪有东风独自知。",
        "dynasty": "宋",
        "collection_info": null
    },
    {
        "uuid": "44e5ae36c31b20723f133e36b17d1c62",
        "title": "新春道中口占  其四",
        "author": "李新",
        "content": "千本春桃行石颜，暖风扶袖入云端。\n庾郎食菜今多少，但看行厨白璧盘。",
        "dynasty": "宋",
        "collection_info": null
    },
    {
        "uuid": "8169bfec6b3245ebf5fb5d20c6330f5b",
        "title": "新春道中口占  其五",
        "author": "李新",
        "content": "白马蹄轻气亦骄，嘶风嘶日上山椒。\n乃翁不似杨光禄，与汝披霜趁早朝。",
        "dynasty": "宋",
        "collection_info": null
    },
    {
        "uuid": "c4b85e77980638e1e205696ce9f83bc2",
        "title": "新春道中口占  其六",
        "author": "李新",
        "content": "榆荚已吹鹅眼去，柳绵不帯茧香来。\n轻霜未度刘郎鬓，更看春桃几度开。",
        "dynasty": "宋",
        "collection_info": null
    },
    {
        "uuid": "b0ec32133eba5edac84a3cf77e2f7f80",
        "title": "春閒戏书三首  其一",
        "author": "李新",
        "content": "几家桃李高低树，一望江山表裏春。\n寂寞无心看花去，悬知自有看花人。",
        "dynasty": "宋",
        "collection_info": null
    },
    {
        "uuid": "e3bd7d6e90ee091c6c0c3cafa18ab77c",
        "title": "春閒戏书三首  其二",
        "author": "李新",
        "content": "春天行乐若为伤，青鬓吹蓬半染霜。\n莫道一生甘淡薄，十年前亦为春狂。",
        "dynasty": "宋",
        "collection_info": null
    },
    {
        "uuid": "51220d24c17ffbbf6e7a15419461d34e",
        "title": "春閒戏书三首  其三",
        "author": "李新",
        "content": "老病空怀云水乡，涪江春浪接天长。\n扁舟拟下巫阳去，不听巴猿已断肠。",
        "dynasty": "宋",
        "collection_info": null
    },
    {
        "uuid": "f3af396a5f26564ad0d58060e5c72468",
        "title": "高祖试剑石",
        "author": "李新",
        "content": "拔山盖世何为者，三尺青龙不切泥。\n且向断崖聊一试，如闻鬼母夜悲啼。",
        "dynasty": "宋",
        "collection_info": null
    },
    {
        "uuid": "28afb64cf2cb4a29d26ef1baf63e8d4f",
        "title": "普州铁山福济庙祀神曲 迎神",
        "author": "李新",
        "content": "夜郎北兮云苍苍，辛夷落兮木叶黄。\n兵佖路兮凯歌阕，渡泸归兮马汗血。\n宅灵安所兮岭之西，鼓角殷地兮乌夜啼。\n倐而来兮鼓舞迎将，苾芬兰羞兮泠泠桂浆。\n罗拜兮堂皇，神之乐兮未央。",
        "dynasty": "宋",
        "collection_info": null
    },
    {
        "uuid": "d604ee3ffdee4dc612bcda54e5ed5e3b",
        "title": "普州铁山福济庙祀神曲 送神",
        "author": "李新",
        "content": "伐鼓兮隆隆，风雨时兮岁丰。\n刲羊炰羔兮旨酒清洁，相与答神兮继日以月。\n肉掩豆兮中礼，盏斝酢兮告终。\n神之福汝兮百室攸同，神欢以留兮尘嚣而蒙，灵旗云马兮或时返乎离宫。",
        "dynasty": "宋",
        "collection_info": null
    },
    {
        "uuid": "de27f4b11a1c217107c265764c753d34",
        "title": "折杨柳",
        "author": "李新",
        "content": "东风来何时，百花已飘零。\n独余堤上柳，惨淡含春荣。\n扁舟復何适，延客江上亭。\n顾无青玉案，何以送子行。\n攀条欲相赠，上有双流莺。\n流莺正求友，奈此别离情。",
        "dynasty": "宋",
        "collection_info": null
    },
    {
        "uuid": "5e9f9a29bbd2491c996a46cc14df71ae",
        "title": "登西楼呈桑彦周",
        "author": "李新",
        "content": "独自行藏莫倚栏，市廛野色不相干。\n是中门户也罗雀，何处身心更梦棺。\n锦水背人朝暮去，雪山随我久长寒。\n一生着作惊磨灭，欲借君家铁砚看。",
        "dynasty": "宋",
        "collection_info": null
    },
    {
        "uuid": "05dd47e64d232783c51f905f10d638e5",
        "title": "立春前密雪应祈呈范内翰",
        "author": "李新",
        "content": "六出飞霙岁或愆，喜观琼砾晓滂然。\n水官休隶一时惨，木帝已夸羣物妍。\n斗换石田皆沃坏，暗催云稼入丰年。\n吾君诚祷通旻昊，愿听氓谣被管絃。",
        "dynasty": "宋",
        "collection_info": null
    },
    {
        "uuid": "3ca689362e348462048971c38e53e975",
        "title": "九日无菊",
        "author": "李新",
        "content": "芳物及时难，良辰旷野欢。\n古园荒草莽，秋雨秃阑干。\n香桂风流减，红萸气味单。\n书绅惩淡饮，活取宿根寒。",
        "dynasty": "宋",
        "collection_info": null
    },
    {
        "uuid": "aa6310d49f611cdaaad4e686249df12e",
        "title": "重阳后有作",
        "author": "李新",
        "content": "白酒贤人趣，黄花道貌粧。\n物情殊未厌，时节不加长。\n自是良辰往，何妨后会张。\n试看人化鬼，不异露为霜。",
        "dynasty": "宋",
        "collection_info": null
    },
    {
        "uuid": "ad871f30cf54e712dc6f5a4c03ae53f2",
        "title": "重阳已后折菊泛酒",
        "author": "李新",
        "content": "芳樽毕献酬，世态等闲休。\n金蕊香犹在，骚人意重留。\n泛觞诗老座，作古饮家流。\n从此重阳后，殷勤送暮秋。",
        "dynasty": "宋",
        "collection_info": null
    },
    {
        "uuid": "55ab930849c632d241c36c247d2b0acd",
        "title": "闺重阳",
        "author": "李新",
        "content": "凤历推移二十霜，一回重见闰重阳。\n糯田收早醪将熟，朔气来时菊整香。\n绿鬓不堪禁晚景，醉杯聊可浣愁肠。\n幽人百万扬州鹤，鼎足成欢未易当。",
        "dynasty": "宋",
        "collection_info": null
    },
    {
        "uuid": "adbbaba05ba17a005de3d1885c88f461",
        "title": "次韵重阳二首  其一",
        "author": "李新",
        "content": "蜂愁节去已焉哉，宾友追称上宴台。\n诗韵此时传我和，酒樽当日为谁开。\n光阴碌碌驹奔过，气候新新毂转来。\n身赴令辰如舞袖，急忙须趁管絃催。",
        "dynasty": "宋",
        "collection_info": null
    },
    {
        "uuid": "46d7dfc8cf5786b6b3e820252142fc69",
        "title": "次韵重阳二首  其二",
        "author": "李新",
        "content": "故事登高会，流风落帽文。\n客樽常满满，篱菊任纷纷。\n马埒摅豪气，萸囊想旧闻。\n不须兰作佩，骚客恨如云。",
        "dynasty": "宋",
        "collection_info": null
    },
    {
        "uuid": "892d5949a1c7da6e88af1c374520caec",
        "title": "又三绝戏老友  其一",
        "author": "李新",
        "content": "二十年中一度逢，百年能见几回重。\n幽人乐事无由併，且醉良辰玛瑙钟。",
        "dynasty": "宋",
        "collection_info": null
    },
    {
        "uuid": "9c5a65ec2a8e1cbe9b109965ba23ab37",
        "title": "又三绝戏老友  其二",
        "author": "李新",
        "content": "西风学得不风流，每怪衰逢末伏秋。\n一阵清风吹醉帽，故教人见老人头。",
        "dynasty": "宋",
        "collection_info": null
    },
    {
        "uuid": "825f634cd8c14c91d3d5dae917e35049",
        "title": "又三绝戏老友  其三",
        "author": "李新",
        "content": "摘尽霜髭秃猬髯，年来地阁不任尖。\n芙蓉为惜斑斑鬓，着力风前压帽檐。",
        "dynasty": "宋",
        "collection_info": null
    },
    {
        "uuid": "39cd661e3df18466ef235d266876a70a",
        "title": "重阳醖未熟无菊绝句",
        "author": "李新",
        "content": "露寒黄菊怯芬芳，入瓮新醅未可尝。\n痛饮不须撞令节，花开酒熟是重阳。",
        "dynasty": "宋",
        "collection_info": null
    },
    {
        "uuid": "28baf535befb2db092f96e6fe37cce6b",
        "title": "重阳舟次高邮",
        "author": "李新",
        "content": "途远舟程未到家，此身谁念客天涯。\n东篱乍破黄金蕊，旧鬓新添白云牙。\n莼美不须添醤豉，蟹肥无復羡鱼虾。\n白衣送酒知何在，疏放终难学孟嘉。",
        "dynasty": "宋",
        "collection_info": null
    },
    {
        "uuid": "bff69ab2b759faadf4ee09d514316352",
        "title": "重阳",
        "author": "李新",
        "content": "簟篷辞劳始乞身，夹衣温丽燕私辰。\n秋客刮黛披天姣，秫米长腰潄螘囷。\n黄菊明朝为长菊，江山今日笑醒人。\n不烦孙盛贻嘲弄，预对西风脱醉巾。",
        "dynasty": "宋",
        "collection_info": null
    },
    {
        "uuid": "4308786e4659bc9986187a667ddea763",
        "title": "九日罗江旅情呈文孺",
        "author": "李新",
        "content": "山程十驿策驽来，中路几成兴尽回。\n旅次白醪饶客醉，故园黄菊为谁开。\n漏长更箭迟翻鼓，生久灯花细落煤。\n不是学无经济术，道书教我壮心灰。",
        "dynasty": "宋",
        "collection_info": null
    },
    {
        "uuid": "58207f4b98e4375ad33d70c263589489",
        "title": "重阳近有作",
        "author": "李新",
        "content": "短晷西风冷，残秋令节频。\n菊花无几日，竹叶劝何人。\n饱稻黄鸡矮，抛房紫栗新。\n时来持此备，未觉野夫贫。",
        "dynasty": "宋",
        "collection_info": null
    },
    {
        "uuid": "7bd067b612ecd10d49d1fd9bcb066b34",
        "title": "冬至夜宿颙口市",
        "author": "李新",
        "content": "宁辞举棹频，不觉又黄昏。\n有感逢冬节，无穷宿水村。\n客心愁待旦，杯酒强开樽。\n共祝同欢庆，亨途莫我论。",
        "dynasty": "宋",
        "collection_info": null
    },
    {
        "uuid": "92886e51749cc73aa0de4fc8ee490f8b",
        "title": "半方壶诗",
        "author": "李新",
        "content": "讘人未得老三山，半作方壶忆夜坛。\n鹤本令威来汉表，凤翔萧史下琼栏。\n到门佳客双鳬落，入座清风六月寒。\n破竈黄金已无数，定知云翼说烧丹。",
        "dynasty": "宋",
        "collection_info": null
    },
    {
        "uuid": "047494a7d1a79d14d5285602be457e74",
        "title": "和李少卿游北湖六首  其一",
        "author": "李新",
        "content": "真有鬼谣藏古锦，曷须尘阀眩鸟衣。\n但看湖上波光裏，不欠当年小院归。",
        "dynasty": "宋",
        "collection_info": null
    },
    {
        "uuid": "5655bf6518507a4f61b58430d78b29cc",
        "title": "和李少卿游北湖六首  其二",
        "author": "李新",
        "content": "碧摇虹影桥横水，翠漏林光日薄山。\n本绝机心成野步，却惊鸥鹭不知还。",
        "dynasty": "宋",
        "collection_info": null
    },
    {
        "uuid": "bdb3b417f526d3d173d81359a046e673",
        "title": "和李少卿游北湖六首  其三",
        "author": "李新",
        "content": "东山歌扇圆荷动，北海琼酥竹叶开。\n笑擘轻红堆玉碗，衝尘亦有荔枝来。",
        "dynasty": "宋",
        "collection_info": null
    },
    {
        "uuid": "d64532afd95a2c73140d3ae717ee7bf3",
        "title": "和李少卿游北湖六首  其四",
        "author": "李新",
        "content": "芙蕖照水晚粧明，綵鹢无风自在行。\n争席要人相尔汝，新来翻为玉浆惊。",
        "dynasty": "宋",
        "collection_info": null
    },
    {
        "uuid": "20129e3d827c55e4f798fb70b320dfdb",
        "title": "和李少卿游北湖六首  其五",
        "author": "李新",
        "content": "纹楸圆玉鬬清坚，阵马云屯绝復连。\n坐据胡床消永日，此身今逐地行仙。",
        "dynasty": "宋",
        "collection_info": null
    },
    {
        "uuid": "b5768dc22afb092f8b13f25515da9001",
        "title": "和李少卿游北湖六首  其六",
        "author": "李新",
        "content": "麤疏犊鼻却闲身，莫道吾家北院贫。\n自是江湖钓竿手，不妨烟水却知人。",
        "dynasty": "宋",
        "collection_info": null
    },
    {
        "uuid": "4b140a61c402cf0b75cce5352496ac36",
        "title": "汉源馆",
        "author": "李新",
        "content": "消热层冰远，投凉嘉树稀。\n雨晴潇洒去，梦与泬寥归。\n禽静谷无语，云生山有衣。\n路行知水好，终不疗长饥。",
        "dynasty": "宋",
        "collection_info": null
    },
    {
        "uuid": "e6848ba0d9578d32df85f49a0488fdb5",
        "title": "一晓发射洪循江而行书二诗州堆馆  其一",
        "author": "李新",
        "content": "少健有力入云耕，耕云不怕山重重。\n岁时伏腊追社集，照水自爱双颊红。\n三十余年废田舍，芋魁豆饭忘乃翁。\n誓归復讲旧生计，无谓我不如老农。",
        "dynasty": "宋",
        "collection_info": null
    },
    {
        "uuid": "2c966820e33904bbe41b91fe7ca930f6",
        "title": "一晓发射洪循江而行书二诗州堆馆  其二",
        "author": "李新",
        "content": "翠麦铺茸不罅土，白白红红花日许。\n我行未尽天之涯，马足舆肩已辛苦。\n时名入手无一掬，昔年虎章今化鼠。\n疾归灌畦蔬换肉，无谓我不如老圃。",
        "dynasty": "宋",
        "collection_info": null
    },
    {
        "uuid": "d23047c5664a5526dbedcffe207794e2",
        "title": "句  其一",
        "author": "李新",
        "content": "在昔岷峨神，龙文而马首。",
        "dynasty": "宋",
        "collection_info": null
    },
    {
        "uuid": "68688f4013f179f442ab41527dacb628",
        "title": "句  其二",
        "author": "李新",
        "content": "云迷夏禹从前宅，雪压姜维最后城。",
        "dynasty": "宋",
        "collection_info": null
    },
    {
        "uuid": "9acba0ecf8228768c0ecf1927dca6e0f",
        "title": "句  其三",
        "author": "李新",
        "content": "山外浮云云外城，江边羌角水中声。",
        "dynasty": "宋",
        "collection_info": null
    },
    {
        "uuid": "425c86dcf7448eed3c0f019d644e93b3",
        "title": "句  其四",
        "author": "李新",
        "content": "谁道图书府，不通毡罽乡。",
        "dynasty": "宋",
        "collection_info": null
    },
    {
        "uuid": "afa65fdb94962dc09f497b598d533b9d",
        "title": "句",
        "author": "张觉民",
        "content": "风威带雪连秦树，山势将寒入蜀门。",
        "dynasty": "宋",
        "collection_info": null
    },
    {
        "uuid": "081be5740a42c47273acca69dbaafd3b",
        "title": "挽张叔夜二首  其一",
        "author": "张孝纯",
        "content": "畴昔中朝士，簪绅仰令名。\n恩威彰辅郡，忠孝卫都城。\n许国志何壮，为山功莫成。\n西风故林道，萧瑟感秋声。",
        "dynasty": "宋",
        "collection_info": null
    },
    {
        "uuid": "48bcd8cd25fc3aab3c14134c2a0ef5d4",
        "title": "挽张叔夜二首  其二",
        "author": "张孝纯",
        "content": "季世遭奇祸，烦冤痛可论。\n交情伤死别，亲属恸遗言。\n空想还家梦，难招去国魂。\n一朝成万古，斜日下平原。",
        "dynasty": "宋",
        "collection_info": null
    },
    {
        "uuid": "710169880e07dc4d893885eb1865e9b1",
        "title": "中运使寄酒清明日到以诗谢之",
        "author": "张孝纯",
        "content": "芳樽到日恰清明，似与嘉辰默计程。\n拟助林园延胜赏，肯容桃李落繁英。\n老来官爵浑无味，闲裏杯盘却有情。\n见说使车临岱麓，倘能相过共飞觥。",
        "dynasty": "宋",
        "collection_info": null
    },
    {
        "uuid": "9642951b0bbc4a5ec295dad8d5b573a5",
        "title": "诗一首",
        "author": "高荷",
        "content": "妄作非吾事，罢官饥尔曹。\n此心常去住，何日遂孤高。\n雁伴乌疮脱，蝇营狗跛劳。\n不如张仲蔚，门外长蓬蒿。",
        "dynasty": "宋",
        "collection_info": null
    },
    {
        "uuid": "070cc39d49979ee059baa3b342ccd805",
        "title": "上黄太史",
        "author": "高荷",
        "content": "万里南溪郡，黄香得赐环。\n盛名喧海内，摧翮返云间。\n太史资诚峻，郎官选亦悭。\n朝廷才特起，堂奥援谁扳。\n一梦追前事，羣公厄后艰。\n中伤皆死祸，放逐罕生还。\n别驾之戎僰，侨居傍草菅。\n想知谙鸟道，闻说异人寰。\n杨子家元窘，王维室久鳏。\n鵩来心破碎，猨叫泪湲潺。\n达观终难得，羁愁必易删。\n众情相恻悯，灵物自恬憪。\n迥阁澄秋晚，幽窗耸夜跧。\n蜀天何处尽，巴月几回弯。\n坠履魂空断，遗弓涕忽潸。\n石门凄殿楯，铜雀惨宫鬟。\n帝统联仁圣，皇恩感艷顽。\n网罗疏党禁，诛蔓扫朋姦。\n点检金闺彦，凋零玉笋班。\n尚令宗庙器，遥隔鬼门关。\n拊髀咨询及，含香诰命颁。\n笑谈趋赤县，吟咏落乌蛮。\n奏记怀东观，移文颔北山。\n应将九迁待，未补七年闲。\n士愧千钧弩，身谋五两纶。\n退藏欣望气，延仰窃窥斑。\n昌谷词源窄，浯溪笔力孱。\n斵轮深类扁，投斧欲随般。\n鹄卵真能伏，龙鳞敢冀攀。\n不嗔无绍介，试遣略承颜。",
        "dynasty": "宋",
        "collection_info": null
    },
    {
        "uuid": "3d26b5ff04d7a0689f05fbe4c5adf074",
        "title": "国香",
        "author": "高荷",
        "content": "南溪太史还朝晚，息驾江陵颇从款。\n綵毫曾咏水仙花，可惜国香天不管。\n将花託意为罗敷，十七未有十五余。\n宋玉门墙纡贵从，蓝桥庭户怪贫居。\n十年目色遥成处，公更不来天上去。\n已嫁邻姬窈窕姿，空传墨客殷勤句。\n闻道离鸾别鹤悲，藁碪无赖鬻蛾眉。\n桃花结子风吹后，巫峡行云梦足时。\n田郎好事知渠久，酬赠明珠同石友。\n憔悴犹疑洛浦妃，风流固可章台柳。\n宝髻犀梳金凤翘，尊前初识董娇饶。\n来迟杜牧应须恨，愁杀苏州也合销。\n却把水仙花说似，猛省西家黄学士。\n乃能知妾妾当时，悔不书空作黄字。\n王子初闻话此祥，索诗裁与漫凄凉。\n只今驱豆无方法，徒使田郎号国香。",
        "dynasty": "宋",
        "collection_info": null
    },
    {
        "uuid": "6cce73a110c76841049199dc93fb8337",
        "title": "和山谷题李亮功家周昉画美人琴阮图",
        "author": "高荷",
        "content": "丹青有神艺，周郎独能兼。\n图画绝世人，真态不可添。\n却怜如画者，相与落谁手。\n想像犹可言，雨重烟笼柳。",
        "dynasty": "宋",
        "collection_info": null
    },
    {
        "uuid": "0f9d90ab3a176b97e27a89bdadeab17a",
        "title": "诗一首",
        "author": "高荷",
        "content": "浪头送过皇天荡，夕阳引到乌衣巷。\n恶风退作六鹢飞，清秋不成一鹗上。\n故人情亲在千里，万金不如一番纸。\n望断云边鸿影稀，似听枝间鹊声喜。",
        "dynasty": "宋",
        "collection_info": null
    },
    {
        "uuid": "6af825fd41d16b0e50f10641527cc66d",
        "title": "答山谷先生",
        "author": "高荷",
        "content": "四篇诗得褭蹄金，妙旨初临法语寻。\n要我尽除儿子气，知公全用老婆心。\n平章许事真难可，付嘱斯文岂易任。\n感激面东垂涕泗，高山从此少知音。",
        "dynasty": "宋",
        "collection_info": null
    },
    {
        "uuid": "82586c2a6b7954434692227a77e0b76c",
        "title": "蜡梅",
        "author": "高荷",
        "content": "少镕蜡泪装应似，多爇龙涎臭不如。\n只恐春风有机事，夜来开破几丸书。",
        "dynasty": "宋",
        "collection_info": null
    },
    {
        "uuid": "669bbc1db7756035ce48e09e26ab630b",
        "title": "句  其一",
        "author": "高荷",
        "content": "所喜江陵得真处，沮漳依旧两川横。",
        "dynasty": "宋",
        "collection_info": null
    },
    {
        "uuid": "4b879635c1b9d4a182d4f47d434cf905",
        "title": "句  其二",
        "author": "高荷",
        "content": "亲祠堂主鸾曾驻，善梦先生蝶不归。",
        "dynasty": "宋",
        "collection_info": null
    },
    {
        "uuid": "12da12abb27416b19966eaa3038fd62b",
        "title": "句  其三",
        "author": "高荷",
        "content": "沙软绿头相并鸭，水深红尾自跳鱼。",
        "dynasty": "宋",
        "collection_info": null
    },
    {
        "uuid": "7225933120d65a17b19aeaad0ba99f7e",
        "title": "句  其四",
        "author": "高荷",
        "content": "威强九鼎惧，丧乱一台成。",
        "dynasty": "宋",
        "collection_info": null
    },
    {
        "uuid": "b7782c9bc3f804aa266b1ff8757d56e9",
        "title": "句  其五",
        "author": "高荷",
        "content": "勃兴连谷雨，闰位次花王。",
        "dynasty": "宋",
        "collection_info": null
    },
    {
        "uuid": "508a63ec5d56ae3b92ff24ea0f23d7af",
        "title": "句  其六",
        "author": "高荷",
        "content": "佳人鬬草百，稚子击毬双。",
        "dynasty": "宋",
        "collection_info": null
    },
    {
        "uuid": "8a83bc0d2d35a292468ac0afcdb910eb",
        "title": "句  其七",
        "author": "高荷",
        "content": "辨虽豪白马，谗亦困青蝇。",
        "dynasty": "宋",
        "collection_info": null
    },
    {
        "uuid": "2c69140fa3fe64329d9fc145f8685af2",
        "title": "初行山",
        "author": "晁咏之",
        "content": "霭霭初蒸云，落落欲坠石。\n山深多晚花，照水自红碧。\n渔艇入烟小，松竹凌烟直。\n西风漾碧波，扁舟恣崎侧。\n客从北方来，苦遭世俗迫。\n登临虽夙愿，山川多未识。\n浩荡涉寒流，跻攀并苍壁。\n扪萝窥发道，踏径穷人迹。\n清泉洗尘心，山鸟惯幽客。\n逸兴良未已，日下千崖赤。\n十载孙承公，好具登山屐。",
        "dynasty": "宋",
        "collection_info": null
    },
    {
        "uuid": "2d86f0f83293899ecb1dc19b7b9ad562",
        "title": "见降羌感事",
        "author": "晁咏之",
        "content": "沙场尺棰致羌浑，玉陛朝趋雨露恩。\n自笑百年家凤阙，一生肠断国西门。",
        "dynasty": "宋",
        "collection_info": null
    },
    {
        "uuid": "fd8b22b786d064bb779d6bec260ff092",
        "title": "寿星寺",
        "author": "晁咏之",
        "content": "石磴插青云，禅宫入渺冥。\n归云侵客座，流水乱松声。\n天近月逾白，竹多山更青。\n从来丘壑志，不独付孙登。",
        "dynasty": "宋",
        "collection_info": null
    },
    {
        "uuid": "a3b40d76c840e887f10a64287f7d59e7",
        "title": "杭州思归",
        "author": "晁咏之",
        "content": "丘壑情无尽，田园兴有余。\n何当厌泽国，不奈忆君庐。\n庭户草应长，江山木已疏。\n何时整归棹，八月洞庭湖。",
        "dynasty": "宋",
        "collection_info": null
    },
    {
        "uuid": "d7229e440aa913674aa02db78962b286",
        "title": "木香花",
        "author": "晁咏之",
        "content": "朱帘高槛俯幽芳，露浥烟霏玉褪粧。\n月冷素娥偏有态，夜寒青女不禁香。\n从教春事年年晚，要使诗人日日狂。\n替取秋兰纫佩好，忍随风雨受凄凉。",
        "dynasty": "宋",
        "collection_info": null
    },
    {
        "uuid": "9c71da410dec2feea23ad622a508e639",
        "title": "戏葛试官",
        "author": "晁咏之",
        "content": "没兴主司逢葛八，贤弟被黜兄荐发。\n细思堪惜又堪嫌，一壁有眼半壁瞎。",
        "dynasty": "宋",
        "collection_info": null
    },
    {
        "uuid": "cc74e33f765eafb81ce411d7f5e0cee0",
        "title": "题韦偃双松老僧图",
        "author": "晁咏之",
        "content": "两松鬰苍苍，夭矫发奇峭。\n翛然龙蛇姿，势欲排岩峤。\n老禅犹会心，默坐观万窍。\n我亦发深省，倚槛一长啸。\n此兴含千古，孰谓韦偃少。",
        "dynasty": "宋",
        "collection_info": null
    },
    {
        "uuid": "cfdea98796cf8e721e521e6c6ed7e01d",
        "title": "句  其一",
        "author": "晁咏之",
        "content": "当时鸡犬皆霄汉，自是刘郎不得仙。",
        "dynasty": "宋",
        "collection_info": null
    },
    {
        "uuid": "d8e5c6d652e7cdedd0bd26a7ea8a377e",
        "title": "句  其二",
        "author": "晁咏之",
        "content": "伤心有恨关存殁，袖手无人问姓名。",
        "dynasty": "宋",
        "collection_info": null
    },
    {
        "uuid": "edce3dde37cb3fc5dc6d5ae4ca2c5884",
        "title": "句  其三",
        "author": "晁咏之",
        "content": "旌旗太一三山外，车马长杨五柞中。\n柳外雕鞍公子醉，水边纨扇丽人行。",
        "dynasty": "宋",
        "collection_info": null
    },
    {
        "uuid": "8b61082d717aa1b8386f2c2cf71bfd93",
        "title": "句  其四",
        "author": "晁咏之",
        "content": "唤得梅蕊要同韵，羞杀梨花不解香。",
        "dynasty": "宋",
        "collection_info": null
    },
    {
        "uuid": "53167f8df31b9e5dfb5d4b2b85088146",
        "title": "德清宰俞居安自画渊明图",
        "author": "王当",
        "content": "门无车马喧，径有松菊阴。\n前窗面清泚，后户依嵚岑。\n就使世俗工，犹足写幽深。\n况今令尹贤，洞照先哲心。\n出处异轨辙，丘壑同胸襟。\n予知淡笔墨，良似无弦琴。\n先生如明月，莹洁照古今。\n形模或能写，光彩讵可临。\n寥寥千古意，当向笔下寻。\n人心去典午，朝柄归卯金。\n岂无康济心，且赋归来吟。\n天生卓荦姿，岂是甘山林。\n当今急英贤，四海待商霖。\n勉哉就功名，枯槁不足钦。",
        "dynasty": "宋",
        "collection_info": null
    },
    {
        "uuid": "9b5f85c414cf05507f475c25433c2973",
        "title": "表兄丁行之俾予作山水一轴",
        "author": "王当",
        "content": "秃髪管城书不中，麝煤满砚随轻浓。\n烟云变怪本无定，丹青故匪能形容。\n解衣盘礴无人久，妙迹于今復何有。\n挥毫要使真宰泣，嘆息初非痴绝手。\n辽东有人丁令威，去家得仙人暂归。\n上界繁做异丘壑，安得长林大麓长追随。\n联翩大轴要予写，敲冰不在鹅溪下。\n吾既不能为乔松直干摩苍天，又不能为小童一线飞纸鸢。\n万里江山入平远，唤取画师阎立本。",
        "dynasty": "宋",
        "collection_info": null
    },
    {
        "uuid": "0e081dfb56114cdd7dacf6bee526f4ad",
        "title": "江侯邀予作山水书以赠之",
        "author": "王当",
        "content": "江侯乐山水，誓卜山水居。\n游戏天目道，箬帽跨蹇驴。\n村童习识之，拍手笑且呼。\n行行不知顾，心与山水俱。\n于兹且几年，所得应有余。\n云胡不知厌，要予写诸图。\n昔者少壮日，戏墨谩妻奴。\n今衰眼目暗，笔砚久已疏。\n书来不得谢，督迫畴敢徐。\n图成不自识，浓谈恣所如。\n云深雾莫测，中恐藏于菟。\n人生孰非幻，作观随有无。\n江侯乐山水，何考其真欤。\n作诗调江侯，江侯其晓诸。\n观毕勿遽弃，醤瓿尚可糊。",
        "dynasty": "宋",
        "collection_info": null
    },
    {
        "uuid": "65d4711b6943784122ffe214ecf80e11",
        "title": "何源秀才为予画山水图觅诗",
        "author": "王当",
        "content": "孤峰特立何巉巉，势与霄汉高两参。\n左蟠右列分岭岫，俨若至尊朝子男。\n怪予蜗室不盈丈，欲有异境超尘凡。\n素缣挂壁故妥帖，平地作此千嵌岩。\n云蒸雾结深莫测，长林大麓乱不芟。\n想当变怪蛰龙虎，中有窟穴谁能探。\n将崩未崩江动石，欲去不去风满帆。\n山坳林阙见天际，隐约万里横烟岚。\n嗟予质性素山野，视此丘壑心益耽。\n斗升之粟真秣莝，野马垂耳就辔衔。\n西山爽气日在望，吏卒侍侧严若监。\n青鞋布袜弃不着，谁令自苦披青衫。\n颇羞渔父驻短棹，似笑大夫新被谗。\n寄言鸟兽倘可侣，吾将从汝栖林峦。",
        "dynasty": "宋",
        "collection_info": null
    },
    {
        "uuid": "b79c9b2bcbf07cf49e5bfd74d7f295ab",
        "title": "戏画古松真清斋前",
        "author": "王当",
        "content": "轮囷復离奇，不柏亦不栗。\n吾庐非夏社，嘉树伊谁植。\n刳心谢吹嘘，强骨余霹雳。\n峥嵘历风霜，偃蹇岂朝夕。\n客从何方来，一睹心眼惑。\n怪此苍蛟龙，落莫依屋壁。\n不知造物工，输写入笔力。\n轻明绝纤埃，冥晦滴浓黑。\n皮坚皵鳞甲，叶老攒予戟。\n古工予不师，挥扫恣淋沥。\n盘礴醉且狂，讵识韦与毕。\n虽云不造极，要自出胸臆。\n当知后凋操，不在翰墨迹。\n地瘠山骨出，天低云气逼。\n俯仰辄有碍，巨干那能直。\n翻令栋梁姿，鬰屈自跼蹐。\n安得少陵绢，一扫二千尺。\n会看十八公，高压三品石。",
        "dynasty": "宋",
        "collection_info": null
    },
    {
        "uuid": "e6bb8db802b61bc3c3b12bf90d5d53b3",
        "title": "戏画松柏壁",
        "author": "王当",
        "content": "穷山数家聚，官况羁若旅。\n冰厅昼日永，眇眇谁与语。\n眷彼苍髯生，结友得新甫。\n奋笔写瑰姿，双虬见墙堵。\n饱霜柯叶老，积日皮骨枯。\n上有云垂天，惨淡阁寒雨。\n下有溪潄石，牵牛确绝埃土。\n材奇生长艰，根瘦卓立苦。\n交柯寒相依，雷陈共然许。\n分干或相避，廉蔺驯两虎。\n信非同根生，要是岁寒侣。\n众木猥连林，哙等何足伍。\n君看桃与李，秾丽相媚妩。\n情态能几时，纷纷可堪数。",
        "dynasty": "宋",
        "collection_info": null
    },
    {
        "uuid": "2e1039290a259fab551faad966fc5939",
        "title": "赠田端彦",
        "author": "欧阳献",
        "content": "守节固穷匪易事，铁中谁许鬬铮铮。\n闻道新除右仆射，难留高卧老先生。\n能令余党留残息，必有昌言佐盛明。\n我欲效颦嗟老矣，西风回首涕纵横。",
        "dynasty": "宋",
        "collection_info": null
    },
    {
        "uuid": "2449fe06620cb7e8a03f4922e4f85693",
        "title": "答田端彦",
        "author": "欧阳献",
        "content": "莫嗟骐骥老，不识云台仗。\n此骥天所月，未易论得丧。",
        "dynasty": "宋",
        "collection_info": null
    },
    {
        "uuid": "663377a1646918ef09ce14e3bb30bad8",
        "title": "题钓台",
        "author": "徐大正",
        "content": "光武初从血战回，故人长短尚论材。\n中霄若起唐虞兴，未必先生恋钓台。",
        "dynasty": "宋",
        "collection_info": null
    },
    {
        "uuid": "269f2a84a01908c7a68c21b2f815dcc2",
        "title": "和林东乔东禅院",
        "author": "李存贤",
        "content": "野云闲带雨，林木静无风。\n村落一溪外，民田四望中。",
        "dynasty": "宋",
        "collection_info": null
    },
    {
        "uuid": "b59b5923e5e73a42c47c6a08bd1f75ee",
        "title": "留题灵岩古诗十韵",
        "author": "冤亭卞",
        "content": "屈指数四绝，四绝中最优。\n此景冠天下，不独奇东州。\n夜月透岩白，乱云和雨收。\n甘泉泻山腹，圣日穿崖头。\n大暑不知夏，爽气常如秋。\n风高松子落，天外钟声浮。\n祖师生朗石，古殿名般舟。\n人巧不可至，天意何所留。\n老僧笑相语，此事常穷求。\n移出蓬莱岛，侍吾仙子游。",
        "dynasty": "宋",
        "collection_info": null
    },
    {
        "uuid": "e817c9b06c47a68d9efe0f299d2130db",
        "title": "和陶弼思柳亭韵",
        "author": "韦旻",
        "content": "白云叆叆结相缘，半夜镆铘舞醉仙。\n五百年来得书记，罗洪溪畔浴沂年。",
        "dynasty": "宋",
        "collection_info": null
    },
    {
        "uuid": "4cf0468764a5c42710a7d6b993c2c5fb",
        "title": "闲居",
        "author": "陈俌",
        "content": "大不手持卿相印，小无人拥使君符。\n门前溪水绿如许，好把一竿秋钓鲈。",
        "dynasty": "宋",
        "collection_info": null
    },
    {
        "uuid": "2c0bd0cb8c9ef0c66b71725a88bdc23e",
        "title": "留宿灵岩",
        "author": "高景山",
        "content": "雪霁寒威峻，山空晚色新。\n我来何所羡，一夕暂闲身。\n法鼓震虚空，灵岩绍祖风。\n老僧禅定后，龙虎自相逢。",
        "dynasty": "宋",
        "collection_info": null
    },
    {
        "uuid": "67a6e7ea13573746a3093573063c2a87",
        "title": "题清风楼",
        "author": "郭景祥",
        "content": "久持使节别尧天，故起朱楼北斗边。\n势压江淮盘厚地，影分吴楚与云连。",
        "dynasty": "宋",
        "collection_info": null
    },
    {
        "uuid": "59731bd68a9e486f45b49ea689fbd101",
        "title": "子规",
        "author": "刘萧仲",
        "content": "深藏密叶人难见，断送春光梦一空。\n啼后血流成底事，只应都作映山红。",
        "dynasty": "宋",
        "collection_info": null
    },
    {
        "uuid": "b07fac9806255269fe98b46a98635c2f",
        "title": "句",
        "author": "刘萧仲",
        "content": "招客饮治聋，聊復尽余杯。",
        "dynasty": "宋",
        "collection_info": null
    },
    {
        "uuid": "31275bb377b33e726c3b670f5218f6c3",
        "title": "和朱利宾题妙智院",
        "author": "元勋",
        "content": "放怀对客初寻笑，满目开花未放愁。\n望远此情天不尽，名山何得逐穷幽。",
        "dynasty": "宋",
        "collection_info": null
    },
    {
        "uuid": "226c55fbad946b8c1b36b500632b1ba4",
        "title": "题灵岩各景 紫云岩",
        "author": "元勋",
        "content": "历翠扪苍坚，不犯尘衣涴。\n暗香何处花，松下微风过。\n当有道人来，霏烟承宝坐。",
        "dynasty": "宋",
        "collection_info": null
    },
    {
        "uuid": "a6bcd2c133ad61a08dad36262c05315e",
        "title": "题灵岩各景 夕阳洞",
        "author": "元勋",
        "content": "东风送花归，曳杖云可倚。\n泉石符宿缘，相见作欢喜。\n西瞻少迟留，天末霞成绮。",
        "dynasty": "宋",
        "collection_info": null
    },
    {
        "uuid": "1637626bb29e387be33d84a05c6cf049",
        "title": "题灵岩各景 朝阳岩",
        "author": "元勋",
        "content": "烟磴入风路，欹危转深冥。\n通明忽到眼，石自太古青。\n仙人故台在，何处乘云骈。",
        "dynasty": "宋",
        "collection_info": null
    },
    {
        "uuid": "7233f34251b56a79a73bed69ac8d3050",
        "title": "题灵岩各景 明心洞",
        "author": "元勋",
        "content": "僧房尚闻声，云扃已通步。\n观身空翠间，宿霭避巾屦。\n不须蹑回踪，径自通仙路。",
        "dynasty": "宋",
        "collection_info": null
    },
    {
        "uuid": "8cde29a2e8665a3d3506e3d1cf2ecb85",
        "title": "题灵岩各景 涟漪洞",
        "author": "元勋",
        "content": "畏心恐灵居，空渺不可际。\n奇石坠惊云，凉坐得少憩。\n何曾落花流，自隔人间世。",
        "dynasty": "宋",
        "collection_info": null
    },
    {
        "uuid": "0e6f250f01622d6be157b192ff155010",
        "title": "题灵岩各景 碧云洞",
        "author": "元勋",
        "content": "踏流遡风寒，危径仅可伛。\n中空遂闳深，翠润欲垂雨。\n人间知何时，石乳观万古。",
        "dynasty": "宋",
        "collection_info": null
    },
    {
        "uuid": "0a13e7f4a5955864cfb4c5bdf3ba301f",
        "title": "灵岩",
        "author": "元勋",
        "content": "诸仙深窟宅，石门限尘寰。\n空洞初不碍，风扉敞云关。\n高广几何许，百夫可回环。\n谁託遗蹟在，溟蒙烟雾间。\n羽驾此来往，朝贡想清班。\n西风翠屏近，藤萝莫容攀。\n因循再阅岁，建见亦以艰。\n旧闻剑门好，形势摧夷蛮。\n今兹固殊特，独冠江南山。\n少陵惜未到，我语凭谁删。",
        "dynasty": "宋",
        "collection_info": null
    },
    {
        "uuid": "a543a8085e1c2f2ba53e8a6b8be4274d",
        "title": "题白帝庙诗并序",
        "author": "元勋",
        "content": "楚山中到三峡开，长江浩浩从西来。\n奫沦巨浸吞万派，淫预杰立高崔嵬。\n鲸波回薄山羊角，征鼙掺迭鸣春雷。\n蹴石岩壁势益狠，怒涛骇浪争鸣豗。\n舟师绝叫不容瞬，风满孰敢施樯桅。\n龙骧蒙衝量万斛，梢濆撇漩如枯荄。\n昔闻有神司正直，江潭祠宇留山隈。\n羞牢酾斝荐诚恳，幽鉴冀蒙神所哀。\n跋柁鼓檝驶东骛，忽忽已过巫阳台。\n巴徼炎瘴昼如雾，汤燖赫日昏风霾。\n欻然晴皎射峭壁，翠光冶滟无纤埃。\n联娟岚光落衣袂，飞云容与风䬐䬐。\n祝融之祥古亦有，神之报与良丰哉。\n嗟余陷阱岂无谓，九死宁知祸有胎。\n触机直前靡顾后，壬人资从或嫌猜。\n燎原之势既炎烈，垂涎膏血如狼豺。\n盻刀阴顾肆舞勇，胁肩谄笑如诙俳。\n违道奸径躐禁橐，尽网异议为梯媒。\n旋踵已为鬼矙室，俄惊白骨到苍苔。\n人胜有时天亦宜定，肸蠁疏网常恢恢。\n险夷百折坚一节，君恩浩荡天昭回。",
        "dynasty": "宋",
        "collection_info": null
    },
    {
        "uuid": "40f7a6b4b95e46f8894dfd201ad586a9",
        "title": "题妙觉寺",
        "author": "朱利宾",
        "content": "有官增吏役，无事爱僧家。\n不惮山头路，来煎饭后茶。\n钟鱼虽阒寂，松竹自交加。\n扫榻须盘薄，吾生会有涯。",
        "dynasty": "宋",
        "collection_info": null
    },
    {
        "uuid": "ffbcd16fe72ea2522473feea20ba7bf7",
        "title": "题妙智院",
        "author": "朱利宾",
        "content": "江南景物可人意，梦裏家山唤客愁。\n岁月几何春欲暮，水云深处寺偏幽。",
        "dynasty": "宋",
        "collection_info": null
    },
    {
        "uuid": "225977fdfff08e34d719eb5df6deca19",
        "title": "句",
        "author": "王公亮",
        "content": "足谷医还验，占桑梦已灵。",
        "dynasty": "宋",
        "collection_info": null
    },
    {
        "uuid": "e529add0a467f125d4ebf00893e7605e",
        "title": "醴泉歌",
        "author": "张元孝",
        "content": "君不见齐城城西范公泉，曾照当年范公影。\n范公一去不復返，异时此地成佳景。\n先贤口泽气尚存，甘棠遗爱谁能并。\n貌公遗像龛公泉，千年恒对佗山岭。\n惟有此山见此公，后乐不废林泉景。\n古来豪杰宦辙经，山川草木皆引领。\n不独照耀翰墨光，抑且品题丹青炳。\n顾予昔忝宗伯省，谐世无术伤骨鲠。\n一年谪官此羁栖，数向寒泉挽修绠。\n冰壶日日潄琼液，涓滴解使心常醒。\n平生颇味海内水，此与金山可并鹗。\n膏泽定有鬼神护，清流自与干坤永。\n忽復飘然当去兹，泉声引韵若为哽。\n坎漥讵测源流深，鸟鹊空噪梧桐冷。\n君不见古人饮水必廉泉，临流洗耳须清颍。\n嗟哉此水可洗心，往来祠下宜深省。",
        "dynasty": "宋",
        "collection_info": null
    },
    {
        "uuid": "ab4c2d51c65e19e153af51d08b5e4c2e",
        "title": "题碧落洞",
        "author": "高卫",
        "content": "翠窦连空跂可攀，飞仙时下五云端。\n公车不暇频游此，今日纔来可谓难。",
        "dynasty": "宋",
        "collection_info": null
    },
    {
        "uuid": "3a55de273ae99c8d7ffa2085f6ce0f86",
        "title": "题碧落洞",
        "author": "高衡",
        "content": "仙府沈沈日开，霓旌鹤驾几徘徊。\n青云有路容人到，煮茗浮觞不忍迴。",
        "dynasty": "宋",
        "collection_info": null
    },
    {
        "uuid": "a8a388e1d58eb66412e38e98d0425f61",
        "title": "题碧落洞",
        "author": "张熙",
        "content": "大豁□幽彻洞天，分明平地有蓬山。\n朝元□□归何晚，故敞瑶扃白日闲。",
        "dynasty": "宋",
        "collection_info": null
    },
    {
        "uuid": "20edd1e96b76d013a39af902a15bdebc",
        "title": "景福寺",
        "author": "何彦国",
        "content": "山留灌木冬长茂，岩抱阴云冻不开。\n沧海未干徐福死，更于何处觅蓬莱。",
        "dynasty": "宋",
        "collection_info": null
    },
    {
        "uuid": "6c5b3fa04477e7582cedea4988b28973",
        "title": "大蓬山天宝碑",
        "author": "何彦国",
        "content": "谁向山阴谩刻镌，雨淋日炙隶文全。\n依稀记得升平事，天宝犹题十二年。",
        "dynasty": "宋",
        "collection_info": null
    },
    {
        "uuid": "4beb4664b9b3959fa64c30ee64c80e36",
        "title": "句",
        "author": "何彦国",
        "content": "暗量无限人间事，难概不平天下心。",
        "dynasty": "宋",
        "collection_info": null
    },
    {
        "uuid": "8bc3a515e48c9cf1acd92e182b0c9e48",
        "title": "留题太山",
        "author": "倪适",
        "content": "下列羣山谷万道，霞瑞重重绝顶高。\n独判天涯第一□，洞天深影无人□。",
        "dynasty": "宋",
        "collection_info": null
    },
    {
        "uuid": "2509c1c867511bcb33512234b337fb91",
        "title": "题万年妙莲阁",
        "author": "宋景年",
        "content": "上方危阁化无踪，平顾摩空万桂丛。\n自有莲华发泥下，何须芝草遍山中。\n石桥暮隔霏霏雨，翠壁寒供凛凛风。\n弹指凭谁开户牖，向来禅观仰羣公。",
        "dynasty": "宋",
        "collection_info": null
    },
    {
        "uuid": "30f5a603249484886e8ca105cdf401c3",
        "title": "锡杖泉",
        "author": "祁彭年",
        "content": "昔有高人示化权，曾随杖锡涌甘泉。\n岩穿细孔成池沼，香积僧庖待涤蠲。",
        "dynasty": "宋",
        "collection_info": null
    },
    {
        "uuid": "0084da46476c1d2be6e9e9a0bb61141f",
        "title": "不执宝大师房",
        "author": "祁彭年",
        "content": "枯槁形容七十余，见人无力出禅居。\n萧然丈室常扃户，一炷清香万虑除。",
        "dynasty": "宋",
        "collection_info": null
    },
    {
        "uuid": "ea61f08795535eedcf0fdb2a15e145ab",
        "title": "答苏后湖",
        "author": "荣倪",
        "content": "草庐卜筑小如巢，翠竹离离槛外交。\n邻米乞来分鹤饱，医书编就借僧钞。\n经年闭户穷幽讨，晴日携筇出近郊。\n为问练湖高隐地，可容杯水泛堂坳。",
        "dynasty": "宋",
        "collection_info": null
    },
    {
        "uuid": "9ada2c8035be85f73d481de90bb5ee70",
        "title": "句",
        "author": "荣倪",
        "content": "多谢喧喧雀，时来破寂寥。",
        "dynasty": "宋",
        "collection_info": null
    },
    {
        "uuid": "ab01a2cf63f757429281dec9def54c4a",
        "title": "句",
        "author": "陈二叔",
        "content": "金刀劈破紫穰瓢，撒下丹砂数白粒。",
        "dynasty": "宋",
        "collection_info": null
    },
    {
        "uuid": "f8c9155f849c5140b606390205a29284",
        "title": "送客",
        "author": "王庄",
        "content": "杨花撩乱绕烟村，感触离人更断魂。\n江上归来无好思，满庭风雨易黄昏。",
        "dynasty": "宋",
        "collection_info": null
    },
    {
        "uuid": "d188acb2e38dfc1c24e1d873c55b5915",
        "title": "句",
        "author": "王松",
        "content": "旧菊篱边又开了，故人天际未归来。",
        "dynasty": "宋",
        "collection_info": null
    },
    {
        "uuid": "22db6461ef37c2262b8377267e809214",
        "title": "产难",
        "author": "释妙总",
        "content": "不迟一步，不疾一刻。\n明眼衲僧，如何会得。\n粉骨碎身未足酬，一句了然超百亿。",
        "dynasty": "宋",
        "collection_info": null
    },
    {
        "uuid": "477133b4e94719d630427ece48d5a18b",
        "title": "狗子无佛性",
        "author": "释妙总",
        "content": "铁壁银山，一箭穿过。\n潦倒赵州，口能招祸。",
        "dynasty": "宋",
        "collection_info": null
    },
    {
        "uuid": "d0f1df9c4b13af2dc8e588802c41617e",
        "title": "杲禅师以岩头婆子话相问作偈以答",
        "author": "释妙总",
        "content": "一叶扁舟泛渺落，呈桡舞棹别宫商。\n云山海月都抛却，嬴得庄周蝶梦长。",
        "dynasty": "宋",
        "collection_info": null
    },
    {
        "uuid": "c3144267035df7c7aad959fafb1c440e",
        "title": "偈",
        "author": "释妙总",
        "content": "日日是好日，佛法世法尽周毕。\n不须特地觅幽玄，祇管钵盂两度湿。",
        "dynasty": "宋",
        "collection_info": null
    },
    {
        "uuid": "48f6d6d526a32076b53ad78c2fb3c87b",
        "title": "连珠池",
        "author": "严希孟",
        "content": "小桥通南浦，夹道桑榆绿。\n水绕若连珠，风传芰荷馥。",
        "dynasty": "宋",
        "collection_info": null
    },
    {
        "uuid": "703c06c4a7774d982de0a13a5e0f6716",
        "title": "寄题隐仙坡",
        "author": "王璹",
        "content": "有一仙翁号隐仙，要知□□又生贤。\n好将隐德无家意，贺□仙坡万古传。",
        "dynasty": "宋",
        "collection_info": null
    },
    {
        "uuid": "78120e3f93db2d36a8408cfe88f333ae",
        "title": "贺州作",
        "author": "毛衷",
        "content": "几年宦迹浪江湖，到此功名心已无。\n独上高楼翘首望，江郎山下白云孤。",
        "dynasty": "宋",
        "collection_info": null
    },
    {
        "uuid": "48e58c2777eb10cbe5a8bc22ac190ae2",
        "title": "狱中寄酒友",
        "author": "颜几",
        "content": "龟不灵兮祸有胎，刀从林甫笑中来。\n忧惶囚繫二十日，辜负醺酣三百杯。\n病鹤虽甘低羽翼，罪龙尤很多望风雷。\n诸豪俱是知心友，谁遣尊罍向北开。",
        "dynasty": "宋",
        "collection_info": null
    },
    {
        "uuid": "3a8025d107efa2dc9734c373428db2e6",
        "title": "句",
        "author": "颜几",
        "content": "白日尊中短，青山枕上高。",
        "dynasty": "宋",
        "collection_info": null
    },
    {
        "uuid": "791e4f41b7a63d1875a0535db55c71b4",
        "title": "老叟奉和枝孙仲潜佳作",
        "author": "刘衍",
        "content": "重兴古庙一新成，推福昭然□□诚。\n和气缮调□岁稔，嘉祥通化国风清。\n共夸□□明时盛，未算尧蓂按月荣。\n不独诗人讚功德，奏□朝治贺昇平。",
        "dynasty": "宋",
        "collection_info": null
    },
    {
        "uuid": "078dc1e57af9c8a42dade1e3b2158c7f",
        "title": "勉子",
        "author": "郑氏",
        "content": "夏日林间风，汝父心樊笼。\n冬寒一炉火，严凝我独坐。\n汝父为官逋，四海镇区区。\n别汝始经年，汝父鬓皤然。\n岁寒霜雪落，此景谁能觉。\n近闻汝知音，两补未入学。\n亲戚无常心，以此加轻薄。\n兄姊暗攒眉，父母非惊愕。\n知汝负天才，误失不为错。\n远远报汝知，旅怀保安乐。\n经史多贯串，德业加磨琢。\n交友用慎择，出处当执卓。\n京国繁华地，人心险丘壑。\n切切遵予言，勿为外物铄。\n文行天所佑，仙桂在掌握。\n衣锦归故乡，双亲乃欢跃。",
        "dynasty": "宋",
        "collection_info": null
    },
    {
        "uuid": "b434d96ecb83874b1aabecd8c25bd8c8",
        "title": "句",
        "author": "上官仲恭",
        "content": "君不见乔木参天独乐园，至今犹是温公宅。",
        "dynasty": "宋",
        "collection_info": null
    },
    {
        "uuid": "decb6d99eb7a64c5d6c987bf1b0c2d88",
        "title": "十二时颂  其一",
        "author": "释文准",
        "content": "鸡鸣丑，念佛起来懒开口。\n上楼敲磬两三声，惊散飞禽方丈后。",
        "dynasty": "宋",
        "collection_info": null
    },
    {
        "uuid": "a0b1b1e07cd56368e12a8800a6d07dc2",
        "title": "十二时颂  其二",
        "author": "释文准",
        "content": "平旦寅，当人有道事须亲。\n不闻先圣有慈训，莫认狂痴作近邻。",
        "dynasty": "宋",
        "collection_info": null
    },
    {
        "uuid": "1fc5ab0db615aab6f3fa3d04f0662aee",
        "title": "十二时颂  其三",
        "author": "释文准",
        "content": "日出卯，大道分明莫外讨。\n日月纵横在目前，逢原左右拈来草。",
        "dynasty": "宋",
        "collection_info": null
    },
    {
        "uuid": "b88163e15fc89a8994c6161866ed57c7",
        "title": "十二时颂  其四",
        "author": "释文准",
        "content": "食时辰，更无一法可当情。\n千里出山云有色，一源投涧水无声。",
        "dynasty": "宋",
        "collection_info": null
    },
    {
        "uuid": "c6cefa82d88173058b60c4e9e2ddb865",
        "title": "十二时颂  其五",
        "author": "释文准",
        "content": "禺中巳，龙象须观第一义。\n若向其中觅是非，见解何曾有李二。",
        "dynasty": "宋",
        "collection_info": null
    },
    {
        "uuid": "f11a4c5ffd2e71f16ad1e94ed43c8044",
        "title": "十二时颂  其六",
        "author": "释文准",
        "content": "日南午，理事相谙更相互。\n三门拈向灯笼头，休问他家觅归路。",
        "dynasty": "宋",
        "collection_info": null
    },
    {
        "uuid": "eb7eb2e343aaa0b1ccd61a40967eb4ab",
        "title": "十二时颂  其七",
        "author": "释文准",
        "content": "日昳未，法身清浄绝方比。\n干坤遐迩尽东西，千山万山翠相倚。",
        "dynasty": "宋",
        "collection_info": null
    },
    {
        "uuid": "dfb1e9b40fa93dd10e7b110181d9fc63",
        "title": "十二时颂  其八",
        "author": "释文准",
        "content": "晡时申，由来大道绝疏亲。\n阳和九月百花发，须信壶中别有春。",
        "dynasty": "宋",
        "collection_info": null
    },
    {
        "uuid": "375b13467503679b11ce65a7bed32e52",
        "title": "十二时颂  其九",
        "author": "释文准",
        "content": "日入酉，凈室焚香孤坐久。\n忽然月上满东窗，照我床头瑞香斗。",
        "dynasty": "宋",
        "collection_info": null
    },
    {
        "uuid": "9059e243c337386521e759f877bc6578",
        "title": "十二时颂  其一○",
        "author": "释文准",
        "content": "黄昏戌，楼上鸣钟已落日。\n行人旅店宿长途，花上游蜂罢采蜜。",
        "dynasty": "宋",
        "collection_info": null
    },
    {
        "uuid": "5d9a90ab0703d88c61aae1ac94333ccf",
        "title": "十二时颂  其一一",
        "author": "释文准",
        "content": "人定亥，老鼠此时正无碍。\n忽然灯灭寝堂前，床前咬我靸鞋袋。",
        "dynasty": "宋",
        "collection_info": null
    },
    {
        "uuid": "e0ad95e5775436d0b9e6867358738ec6",
        "title": "十二时颂  其一二",
        "author": "释文准",
        "content": "半夜子，梦裏分明被人使。\n连宵合药到天光，起来何处有白芷。",
        "dynasty": "宋",
        "collection_info": null
    },
    {
        "uuid": "2ba88f99a6078853c69c1d5e5bfb4916",
        "title": "偈十二首  其一",
        "author": "释文准",
        "content": "寒来暑往古今同，万别十差不碍空。\n昨夜铁牛头角露，满庭松栢撼秋风。",
        "dynasty": "宋",
        "collection_info": null
    },
    {
        "uuid": "cbd54803f514ca61aa5f1e0c8fcdf0ac",
        "title": "偈十二首  其二",
        "author": "释文准",
        "content": "八月九月天，白露寒露节。\n门外在处山，秋风落黄叶。",
        "dynasty": "宋",
        "collection_info": null
    },
    {
        "uuid": "1d0e7ba8677ed823a036345eeacf3c4d",
        "title": "偈十二首  其三",
        "author": "释文准",
        "content": "夜雨敛重云，晓鸿鸣寥沈。\n可怜祖师意，头头都漏泄。",
        "dynasty": "宋",
        "collection_info": null
    },
    {
        "uuid": "f1e3631418a9a750cd8e1f76d9e6de43",
        "title": "偈十二首  其四",
        "author": "释文准",
        "content": "祖师关棙子，幽隐罕人知。\n不是悟心者，如何举向伊。",
        "dynasty": "宋",
        "collection_info": null
    },
    {
        "uuid": "1ff830c4164667afd9216ae07d8df603",
        "title": "偈十二首  其五",
        "author": "释文准",
        "content": "高吟大笑意猖狂，潘阆骑驴出故乡。\n惊起暮天沙上雁，海门斜去两三行。\n古人道，不看经，不念佛，看经念佛是何物。\n自从识得转经人，龙藏圣贤都一拂。",
        "dynasty": "宋",
        "collection_info": null
    },
    {
        "uuid": "d810aa8c598d296cee8b80afaf43a912",
        "title": "偈十二首  其六",
        "author": "释文准",
        "content": "四月人家麦正收，连绵阴雨不能休。\n沿溪处处生深草，饱杀南泉水牯牛。",
        "dynasty": "宋",
        "collection_info": null
    },
    {
        "uuid": "b9ee82edc3b26e05a56e3d4537c0e498",
        "title": "偈十二首  其七",
        "author": "释文准",
        "content": "鸡鸣丑，三四五六七八九。\n象骨峰头木马嘶，新丰洞口石牛吼。\n山之前，水之后，吴道僧繇画不就。\n断头船子下南康，彷佛天明到湖口。",
        "dynasty": "宋",
        "collection_info": null
    },
    {
        "uuid": "34b2a53e5243d2c942458353e26c1039",
        "title": "偈十二首  其八",
        "author": "释文准",
        "content": "大道纵横，触事现成。\n云开日发，水绿山青。",
        "dynasty": "宋",
        "collection_info": null
    },
    {
        "uuid": "cd741149de57c9f2921d5261cddf82f0",
        "title": "偈十二首  其九",
        "author": "释文准",
        "content": "钻真珠解玉板即易，看窟笼着楔却难。\n月色和云白，松声带露寒。",
        "dynasty": "宋",
        "collection_info": null
    },
    {
        "uuid": "c62ebdbb5bb478c8b3763fea5490cba7",
        "title": "偈十二首  其一○",
        "author": "释文准",
        "content": "八月中秋天凉，芙蓉花发题目禅房。\n老胡大道分明在，不必诸方问短长。\n短不是短，长不是长。\n短长不是处，是道非思量。\n思量不及，文彩愈彰。\n秋山兮秋云片片，秋江兮秋水洋洋。\n风悲兰社，天澹沧浪。\n欲言言不及，林下好商量。",
        "dynasty": "宋",
        "collection_info": null
    },
    {
        "uuid": "0c386e125054cad14ed51e0b99b88c0e",
        "title": "偈十二首  其一一",
        "author": "释文准",
        "content": "今朝腊月十五，切忌葛藤露布。\n者事直下分明，当处超佛越祖。\n便与么去，苦苦。\n寒山子能莽齿，十年归不得，忘却来时路。\n呵呵呵。",
        "dynasty": "宋",
        "collection_info": null
    },
    {
        "uuid": "c55753a6eca2157d44420863c29157b5",
        "title": "偈十二首  其一二",
        "author": "释文准",
        "content": "天道运行，节气频更。\n五日为候，十日为旬。\n三十日为月，十二月为年。\n一日一日，因循因循。\n五九尽，又逢春。",
        "dynasty": "宋",
        "collection_info": null
    },
    {
        "uuid": "50ff506cec534b4790849efdbd4d4346",
        "title": "颂古五首  其一",
        "author": "释文准",
        "content": "老胡彻底老婆心，为阿难陀意转深。\n韩干马嘶青草渡，戴嵩牛卧绿杨阴。",
        "dynasty": "宋",
        "collection_info": null
    },
    {
        "uuid": "f1b1fb577a7c544d52349ad949e03fd4",
        "title": "颂古五首  其二",
        "author": "释文准",
        "content": "我手佛手，十八十九。\n云散月明，痴人夜走。",
        "dynasty": "宋",
        "collection_info": null
    },
    {
        "uuid": "5650104b041a2486686b5858a224aab7",
        "title": "颂古五首  其三",
        "author": "释文准",
        "content": "我脚驴脚，放过一着。\n庞公笊篱，清平木杓。",
        "dynasty": "宋",
        "collection_info": null
    },
    {
        "uuid": "06d861f09101328ed0ceed7166b5112d",
        "title": "颂古五首  其四",
        "author": "释文准",
        "content": "人人生缘，北律南禅。\n道吾打鼓，华亭撑船。",
        "dynasty": "宋",
        "collection_info": null
    },
    {
        "uuid": "5c164d159a019d8f93cb014ca60e1f41",
        "title": "颂古五首  其五",
        "author": "释文准",
        "content": "之乎者也，衲僧鼻孔，大头向下。\n若也不会，问取东林王大姐。",
        "dynasty": "宋",
        "collection_info": null
    },
    {
        "uuid": "fa11930946b601a4bb555d24eff8733a",
        "title": "颂古五首  其六",
        "author": "释文准",
        "content": "行路难，行路难，最难难是过台山。\n唯有赵州公验正，昂头掉臂总闲闲。",
        "dynasty": "宋",
        "collection_info": null
    },
    {
        "uuid": "8ba1134e850cca785d4d24a7185c7d55",
        "title": "颂古五首  其七",
        "author": "释文准",
        "content": "好笑提婆达多，入捺落十小劫波。\n然得三禅妙乐，吹布毛须还鸟窼。",
        "dynasty": "宋",
        "collection_info": null
    },
    {
        "uuid": "c8d1d6e013465202f86e86eb8b5c5940",
        "title": "送云侍者",
        "author": "释文准",
        "content": "鸟窼吹布毛，老婆为侍者。\n今古道虽同，宾峰不然也。\n二月三月时，和风满天下。\n是处百华开，远近山如画。\n歧路春禽喧，高岩春水泻。\n头头三昧门，虚明周大野。\n好箇真消息，书送汝归舍。\n衲僧末后句，嘘是何言欤。",
        "dynasty": "宋",
        "collection_info": null
    },
    {
        "uuid": "1f188d9ecd1f1e62b2f250d13b6f7fa9",
        "title": "送利监收",
        "author": "释文准",
        "content": "开眼合眼，道契寰中。\n东行西行，禅非物外。\n大仰插锹叉手，靴裏动指头。\n南泉把鎌刈茅，谁人知此意。\n今也道不及古，僧僧解数满肚。\n但寻雪月风华，失却昔年活路。\n不能返照回光，法界毗卢全露。\n阿呵阿，笑倒利头陀，风前月下啰哩啰。\n深夜处分诸火客，你看甚么火色。",
        "dynasty": "宋",
        "collection_info": null
    },
    {
        "uuid": "1c97ebe1f4415b821e451f6e79f5f299",
        "title": "自赞  其一",
        "author": "释文准",
        "content": "我若自赞，云居罗汉。\n我若自毁，无主饿鬼。\n赞之不欣，毁之不嗔。\n毁誉不动，东鲁西秦。",
        "dynasty": "宋",
        "collection_info": null
    },
    {
        "uuid": "057ba453fe457ad4cbf9c07c1c645358",
        "title": "自赞  其二",
        "author": "释文准",
        "content": "尔图我真，又求我赞。\n我真我赞，两重公案。\n家丑不外扬，己德不自谈。\n寄之以数，六九五十三。",
        "dynasty": "宋",
        "collection_info": null
    },
    {
        "uuid": "e3fdcf5489c84677ae5b68be5fe8a7ca",
        "title": "自赞  其三",
        "author": "释文准",
        "content": "我已是妄，尔更妄写。\n妄我妄写，两重虚假。\n欲传吾真，须泯见闻。\n声色不碍，相似十分。",
        "dynasty": "宋",
        "collection_info": null
    },
    {
        "uuid": "b6f18d576778ba67073c6c3f63dcfacc",
        "title": "赠奇松头歌",
        "author": "释文准",
        "content": "种松道者道情孤，往箇茅庵事事无。\n屋内锄头三两柄，烟熏一隻醋葫芦。\n问渠禅，回首指山前。\n问渠道，戴箇篛笠去锄艹。\n再三再四再问渠，拍手呵呵笑欲倒。\n却言昔日老云门，参见睦州陈长老。",
        "dynasty": "宋",
        "collection_info": null
    },
    {
        "uuid": "1dedaea7bdffa8f66c7c3ff42a00b9c2",
        "title": "偈二首  其一",
        "author": "释文准",
        "content": "五九四十五，圣人作而万物睹。\n秦时𨍏轹钻头尖，汉祖殿前攀哙怒。",
        "dynasty": "宋",
        "collection_info": null
    },
    {
        "uuid": "3916af0e2dbd4cc86cd67742b51ebc9b",
        "title": "偈二首  其二",
        "author": "释文准",
        "content": "今朝腊月十，夜来天落雪。\n羣峰极目高低白，绿竹青松难辨别。\n必是来年蚕麦熟，张公李公皆忻悦。\n皆忻悦，鼓腹讴歌笑不彻。\n把得云箫缭乱吹，依稀有如杨柳枝。\n又不觉手之舞之，足之蹈之，左之右之。",
        "dynasty": "宋",
        "collection_info": null
    },
    {
        "uuid": "5a854e8a67afefee1c0539c0d3f60f70",
        "title": "以偈问文准禅师",
        "author": "僧某",
        "content": "寒食因悲郭外春，墅田无处不伤神。\n林间垒垒添新冢，半是去年来哭人。",
        "dynasty": "宋",
        "collection_info": null
    },
    {
        "uuid": "bc4d7b28a20f7dd28033e1c121b0ca1c",
        "title": "偈三首  其一",
        "author": "释梵言",
        "content": "吾心似秋月，碧潭清浩洁。\n无物堪比伦，教我如何说。",
        "dynasty": "宋",
        "collection_info": null
    },
    {
        "uuid": "917fade761492c55fdb037ef0576187c",
        "title": "偈三首  其二",
        "author": "释梵言",
        "content": "一生二，二生三，遏捺不住，廓周沙界。\n德灵直上妙峰，善财却入楼阁。\n新妇骑驴阿家牵，山青水绿。\n桃华红，李华白，一尘一佛土，一叶一释迦。",
        "dynasty": "宋",
        "collection_info": null
    },
    {
        "uuid": "cf7df17fa3993b62cddc16e4e4580fd2",
        "title": "偈三首  其三",
        "author": "释梵言",
        "content": "腊月二十日，一年将欲尽，万里未归人。\n门前残雪日轮消，室内红尘遣谁扫。",
        "dynasty": "宋",
        "collection_info": null
    },
    {
        "uuid": "a41fd60981301982dea27a88c8ac9e3d",
        "title": "颂古九首  其一",
        "author": "释梵言",
        "content": "赵州老，对面人难晓。\n一归何处，青州布袄。\n金银琉璃，砗磲玛瑙。",
        "dynasty": "宋",
        "collection_info": null
    },
    {
        "uuid": "18f973786130b85749949ce78d6c6064",
        "title": "颂古九首  其二",
        "author": "释梵言",
        "content": "春风二月半，桃华红烂熳。\n灵云到处逢，衲僧着眼看。\n看，看，短棹孤舟，谁居彼岸。",
        "dynasty": "宋",
        "collection_info": null
    },
    {
        "uuid": "3293db6a51be2f0e7f653b8e9df96f20",
        "title": "颂古九首  其三",
        "author": "释梵言",
        "content": "田中插锹，床上推枕。\n千手千眼，不审不审。",
        "dynasty": "宋",
        "collection_info": null
    },
    {
        "uuid": "8f421615ee9c12a21c91aa99e10a25d8",
        "title": "颂古九首  其四",
        "author": "释梵言",
        "content": "风云会合又相期，觌面难明第一机。\n霹雳一声天地迥，西河师子却生儿。",
        "dynasty": "宋",
        "collection_info": null
    },
    {
        "uuid": "9ecdddce17e06df45db253a3c2bc3f88",
        "title": "颂古九首  其五",
        "author": "释梵言",
        "content": "庭前柏树子，不是祖师心。\n莫执一时见，便忘千古音。",
        "dynasty": "宋",
        "collection_info": null
    },
    {
        "uuid": "93e0f52dfeab0fff9a0678bda681561e",
        "title": "颂古九首  其六",
        "author": "释梵言",
        "content": "汗马功劳要立身，将军一等扫边尘。\n全身只待英雄士，不遇英雄愁杀人。",
        "dynasty": "宋",
        "collection_info": null
    },
    {
        "uuid": "2afd83cd5379878061e0a89feea8976a",
        "title": "颂古九首  其七",
        "author": "释梵言",
        "content": "查渡湖南涉路歧，云门不惜两茎眉。\n万古碧潭空界月，再三捞摝始应知。",
        "dynasty": "宋",
        "collection_info": null
    },
    {
        "uuid": "aa13f29720ca59fb448b44548d2ed217",
        "title": "颂古九首  其八",
        "author": "释梵言",
        "content": "仰之弥高，钻之弥固。\n昭昭明明，如藤倚树。\n大笑呵呵夸白牛，碧云缭绕无寻处。",
        "dynasty": "宋",
        "collection_info": null
    },
    {
        "uuid": "4b7ed46353cb59bfc1fa45b5d87401e9",
        "title": "颂古九首  其九",
        "author": "释梵言",
        "content": "当日临崖看浒眼，至今观水忆南泉。\n赵州头戴草鞋去，渔翁腰带好牵船。",
        "dynasty": "宋",
        "collection_info": null
    },
    {
        "uuid": "37b96cd6baded25423158dfdfbea7b44",
        "title": "张提举到山有作",
        "author": "释梵言",
        "content": "清世朝贤难会面，岩堂语道霜风扇。\n借问何时出帝乡，笑云西蜀乌头贱。\n阿呵阿，谁人荐裴相。\n当年典豫章，不惜眉毛又相见。",
        "dynasty": "宋",
        "collection_info": null
    },
    {
        "uuid": "dfec011109c8ef98a4b71780e33e80b2",
        "title": "送务绅禅者分卫歌",
        "author": "释梵言",
        "content": "豁灵明，开正道，脱却多年骯臭破布袄。\n顶门一札，眼睛便定动，如今识得无能老天。\n真智现，非作造，卷衲携筇下云峤。\n直去庐陵化有缘，万户千门须徧到。\n禾山鼓，清平调，俯仰顺从心一照。\n那边若遇本色人，点着皆知妙不妙。\n子莫学，石头老，书信不通行太早。\n得箇清源鈯斧儿，南台石上锄荒草。",
        "dynasty": "宋",
        "collection_info": null
    },
    {
        "uuid": "6ef382be70efc2433d41a63a727b7934",
        "title": "示昙清侍者牧牛歌",
        "author": "释梵言",
        "content": "侬家牧箇白牛，年来可纵可收。\n不用鼻头絭索，任渠放荡林丘。\n风清月莹，踪迹难俦。\n香严鞭杖，巩放绳头，跨入白云深处游。\n直得通身无影象，时吹木笛有来由。\n小牛儿，莫容易，浅草平田且随意。\n勿令逐队上高坡，筋力未能登崄巇。\n傍水依山养，令头角完备。\n叱，岂不见貍奴白牯解作师子游戏。",
        "dynasty": "宋",
        "collection_info": null
    },
    {
        "uuid": "8a058fe1f672c3b984132d9a0b4c89b8",
        "title": "偈",
        "author": "释善资",
        "content": "诸方五日一参，寿宁日日升座。\n莫怪重说偈言，过在西来达磨。\n上士处处逢渠，后学时时蹉过。",
        "dynasty": "宋",
        "collection_info": null
    },
    {
        "uuid": "7f11cada90b6217a86fc8b41943d81cd",
        "title": "偈",
        "author": "释本",
        "content": "五峰家风，南北西东。\n要用便用，以橛钉空。",
        "dynasty": "宋",
        "collection_info": null
    },
    {
        "uuid": "0579d1d9d82e415a779bfac960ed8fec",
        "title": "偈三首  其一",
        "author": "释进英",
        "content": "报慈有一公案，诸方未曾结断。\n幸遇改旦拈出，各请高着眼看。",
        "dynasty": "宋",
        "collection_info": null
    },
    {
        "uuid": "ee12365fe5225fa0c3eb3ce66cdc98a5",
        "title": "偈三首  其二",
        "author": "释进英",
        "content": "与么上来，猛虎出林。\n与么下去，惊蛇入草。\n不上不下，日轮杲杲。\n潇潇江水碧溶溶，出门便是长安道。",
        "dynasty": "宋",
        "collection_info": null
    },
    {
        "uuid": "636dba8bbcf2193f666e3d30c355fb3b",
        "title": "偈三首  其三",
        "author": "释进英",
        "content": "三世一切佛，同入这窼窟。\n衲僧唤作辽天鹘。",
        "dynasty": "宋",
        "collection_info": null
    },
    {
        "uuid": "4238b155a3c27d6003d5f6b0bb5e5055",
        "title": "偈",
        "author": "释静",
        "content": "声前认得，已涉廉纤。\n句下承当，犹为钝汉。\n电光石火，尚在迟疑。\n点着不来，横尸万里。",
        "dynasty": "宋",
        "collection_info": null
    },
    {
        "uuid": "a7970a4317293bd6ff711a2f68b7dcc0",
        "title": "唐处厚邀同欧阳元老彭志南游金銮寺",
        "author": "吴则礼",
        "content": "秋老万木脱，浮云暮连空。\n落景不可挽，冥冥有飞鸿。\n偶与二三友，返辔释子宫。\n幽事固可喜，逸兴殊未穷。\n更期霜华陨，黄菊开旧丛。\n浊醪倘可载，浩歌凌西风。",
        "dynasty": "宋",
        "collection_info": null
    },
    {
        "uuid": "2a2e84a7d4b275b38955f77c178d378d",
        "title": "春事",
        "author": "吴则礼",
        "content": "春事岂堪论，桃花遽如许。\n薄暮短墻头，已作迴风舞。\n翛然断经过，睡足南窗雨。\n幽梦与谁言，迢递堕三楚。",
        "dynasty": "宋",
        "collection_info": null
    },
    {
        "uuid": "fc7f9a1c7f453e027cbb57aea3bc6d39",
        "title": "送曾公卷之汶阳",
        "author": "吴则礼",
        "content": "投策上前坂，薄暮寒云滋。\n华毂不可停，奈此长相思。\n鴈影正疾逝，马鸣一何悲。\n归期无淹留，黄花殊未衰。",
        "dynasty": "宋",
        "collection_info": null
    },
    {
        "uuid": "b9f33d12cdb3afef9405009c36a7250b",
        "title": "次韩子苍韵",
        "author": "吴则礼",
        "content": "一丘当快营，五车要尽捐。\n宿昔有足欣，卿去我欲眠。\n层层江上峰，颇欲穷其巅。\n谁令雨冥冥，復作雷填填。\n不读离骚经，罢参祖师禅。\n独奈执热何，西南有寒泉。",
        "dynasty": "宋",
        "collection_info": null
    },
    {
        "uuid": "2853e24fac0749d2312e482dfbcbf75f",
        "title": "次沈坦之简周开祖韵",
        "author": "吴则礼",
        "content": "老夫藜糁债，宿昔圭窦姿。\n人或谓丑拙，侬亦自笑之。\n沈侯江左士，端肯相携持。\n即时一杯酒，到手慎莫迟。",
        "dynasty": "宋",
        "collection_info": null
    },
    {
        "uuid": "54bbb78c416ed73cbbd5cc865a9aa670",
        "title": "无着以东坡西湖观月听琴诗示予因次韵",
        "author": "吴则礼",
        "content": "白月在湖底，脱冠睇微云。\n从来雍门恨，世上惟有君。\n往时东坡老，为子持一樽。\n东坡只饭豆，未办汁滓醺。\n独爱三昩语，昵昵出断纹。\n东坡拍手笑，俗耳曾不闻。\n延州亦穷相，坐睡徒昏昏。\n都梁固高彻，淮水元自浑。",
        "dynasty": "宋",
        "collection_info": null
    },
    {
        "uuid": "4eee5bfd1fa98e1cf2402ac2fd3dca20",
        "title": "再用前韵",
        "author": "吴则礼",
        "content": "玉涧安在哉，注目匡山云。\n都梁有奇特，渠自能挽君。\n伏雌端可烹，岂惟酒盈樽。\n老子堪料理，枯肠为之醺。\n奕奕弦上语，大似机中纹。\n白头得胜妙，叹咤初未闻。\n更弹醉翁操，洗我蒲团昏。\n且復瀹龙焙，谁言淮水浑。",
        "dynasty": "宋",
        "collection_info": null
    },
    {
        "uuid": "3e19002d43dcc886f16ef0f8e3018558",
        "title": "次子仁赠永翁韵",
        "author": "吴则礼",
        "content": "脱我头上巾，星星復种种。\n聊欲对可人，洗此尘事冗。\n归受一大钱，知渠笑刘宠。\n且当浇渴心，长江岌翻动。\n办君诸方脚，拟寻小有洞。\n黄帽与青鞋，甘作五湖梦。\n鸿飞强冥冥，姑以白眼送。\n儿辈无足论，急流未为勇。",
        "dynasty": "宋",
        "collection_info": null
    },
    {
        "uuid": "e1f7813be71d8652b9c167b3249936ad",
        "title": "次寄绿莎翁韵",
        "author": "吴则礼",
        "content": "剧谈要且置，麈尾宁用长。\n从来一大事，吾曹可称量。\n世上有何好，投身净名坊。\n老夫百不如，摩腹鱼稻乡。\n缅怀眼中人，跛跛岂易忘。\n尚欲投羽扇，无心问糟床。\n端笑说拍浮，畴昔取腐肠。",
        "dynasty": "宋",
        "collection_info": null
    },
    {
        "uuid": "602afd1cff6813d5f5ad36abc1e14cef",
        "title": "次坦之韵",
        "author": "吴则礼",
        "content": "隐侯天下士，早从北山游。\n至今华屋处，泪眦婴西州。\n予实老且病，闻螘类鬬牛。\n力不任毛颕，况能佩吴鈎。\n虫鸣夜復久，试起商声讴。\n姑置铁如意，珊瑚为君投。",
        "dynasty": "宋",
        "collection_info": null
    },
    {
        "uuid": "2d3d6c3d9dfc5ae6d37c15069aaa99da",
        "title": "九日过宋遇雨呈曾元矩并先寄吕少冯",
        "author": "吴则礼",
        "content": "黄菊湿不鲜，白鴈寒更哀。\n何由穿雨屐，一登宋王台。\n眷予良友生，南山安在哉。\n行将北湖鬓，投老照清淮。",
        "dynasty": "宋",
        "collection_info": null
    },
    {
        "uuid": "eb2b58076ef3c6d612d8d963f74d82c3",
        "title": "向赵圣源请赋云壑诗会余东去西来匆匆不暇今追寄之",
        "author": "吴则礼",
        "content": "王孙我辈人，着身一云壑。\n五斗炊官仓，糟丘初不恶。\n天公亦好奇，与着寻山屫。\n大笑杜陵翁，不嗔驴失脚。\n一来看都梁，几见胡鴈泊。\n我昔边头归，淮南秋水落。\n白鱼能许肥，宿昔鲙叶薄。\n枨香已思侬，吴虀真可作。\n谁言会面初，晤语如有昨。\n丹青可尽年，此事要商略。",
        "dynasty": "宋",
        "collection_info": null
    },
    {
        "uuid": "914b56463f95c97e8578f6e5e9439303",
        "title": "窥园",
        "author": "吴则礼",
        "content": "白露几时下，凉秋晚萧萧。\n已辞尾涏涏，况復声咬咬。\n捉麈坐清樾，扶藜经短桥。\n云边有鸣鴈，过去不可招。",
        "dynasty": "宋",
        "collection_info": null
    },
    {
        "uuid": "af15bca148769a309ca7e94be2eb0779",
        "title": "露坐",
        "author": "吴则礼",
        "content": "纤云卷穷秋，天宇凈如洗。\n轻飈入高梧，筞筞鸣不已。\n浩歌步前楹，俛仰多可喜。\n晖夜如相亲，辉辉过书几。",
        "dynasty": "宋",
        "collection_info": null
    },
    {
        "uuid": "603a78e05b11a894e4d6e29cdf0d04be",
        "title": "简鲍钦止",
        "author": "吴则礼",
        "content": "剧谈解人颐，湖海鲍工部。\n端能于口前，截断第二句。\n瘦藤寻上方，住此鼓钟暮。\n快办呼酒尊，梅花已无数。",
        "dynasty": "宋",
        "collection_info": null
    },
    {
        "uuid": "406f87d1adbe255b2356ca8248f57fe0",
        "title": "过开宝谒田端彦",
        "author": "吴则礼",
        "content": "翛然策羸马，偶造释子居。\n欣与遯世士，共阅瞿昙书。\n脱屐弄清泚，曲肱翳扶疏。\n鸟起短笻外，钟鸣幽梦余。\n高论信绝俗，磊落包六虚。\n万古纔一瞬，天地真蘧庐。\n逸兴殊未已，恨彼白日徂。\n讵觉厌尘滓，徜徉方自娱。",
        "dynasty": "宋",
        "collection_info": null
    },
    {
        "uuid": "2fa66e176b1eb93385a2e27e706066d6",
        "title": "观贾表之猎",
        "author": "吴则礼",
        "content": "轩轩大鹰脑，落落饥鹘拳。\n忽张六翮去，势拉淮南天。\n贾侯实老俊，文字初着鞭。\n平生坐高飞，孤吟饯流年。\n收身事鞍马，未爱冕有蝉。\n归来对名妾，含笑脱两鞬。\n能復饭斗米，白眼捉彘肩。\n玩世今种种，掉头羞乞怜。\n侬也饱忧患，惯视跕跕鸢。\n浇寒一杯足，撑肠谢三鳣。\n惟乐不可过，快臂乌号还。\n径横铁如意，露顶催烹鲜。",
        "dynasty": "宋",
        "collection_info": null
    },
    {
        "uuid": "b16a66721ad9bd8e216bf5026fad6193",
        "title": "遣兴  其一",
        "author": "吴则礼",
        "content": "放船秋正佳，日落鴈噭初。\n晨炊傥无米，宁寻谢胡奴。\n督邮端可挥，从事良欲呼。\n大是陶渊明，且还读我书。",
        "dynasty": "宋",
        "collection_info": null
    },
    {
        "uuid": "cecdcc3dcd55a3670387f3c0333a0f17",
        "title": "遣兴  其二",
        "author": "吴则礼",
        "content": "鲜鲜黄金花，种种白髪人。\n晚岁色不改，宿昔情相亲。\n浪因五斗米，愧此流转身。\n我辈有能事，大笑非伯伦。",
        "dynasty": "宋",
        "collection_info": null
    },
    {
        "uuid": "882a1d6f954d43177fb664d660e34dac",
        "title": "离淮南寄公卷",
        "author": "吴则礼",
        "content": "船头看淮南，去入莲芡海。\n九年穷不死，鱼鸟怪我在。\n昨日别友人，鬓髪忽已改。\n溥溥白露多，初湿柁楼背。",
        "dynasty": "宋",
        "collection_info": null
    },
    {
        "uuid": "dff89b4955ddad9cdda66a9bb508366b",
        "title": "良辰",
        "author": "吴则礼",
        "content": "良辰入奇怀，端欲挽我行。\n幽花迎人笑，欣然媚柴荆。\n春醪处处佳，姑泻浊与清。\n好鸟何许来，日暮独一鸣。\n江山雨新洗，坐使老眼明。\n天公喑鹁鸪，要作烂熳晴。\n平生木上坐，莫逆惟有卿。\n归寻茅三间，遥取乌几凭。\n长腰雪不如，付兹腹彭亨。\n短蔬胜肥肉，甘哉北湖羮。\n一饱便可足，此外岂所营。\n莫语儿子辈，吾侪宁要名。",
        "dynasty": "宋",
        "collection_info": null
    },
    {
        "uuid": "915de5331a13a67873f85ffa83090e51",
        "title": "寄欧阳元老",
        "author": "吴则礼",
        "content": "耿耿坐不寐，浩歌睇流云。\n寒商动清夜，落木何纷纷。\n幽闺纳华月，宴几停余熏。\n聊復饮兰露，无因持寄君。",
        "dynasty": "宋",
        "collection_info": null
    },
    {
        "uuid": "34e4976574f3366bde228ab77d96bfb3",
        "title": "悠然阁",
        "author": "吴则礼",
        "content": "吏抱簿书去，聊兹驻屏星。\n亦復唤名酒，脱巾姑细倾。\n慎勿闭我门，要着屐齿痕。\n悠然见南山，畴昔初不言。",
        "dynasty": "宋",
        "collection_info": null
    },
    {
        "uuid": "4e48c079e4638ceca04c4f0b5d521556",
        "title": "将至泗上微雪快晴",
        "author": "吴则礼",
        "content": "僧伽怜我来，娱我六出英。\n又復忧我寒，迎我以好晴。\n何以谢僧伽，汲水添净缾。",
        "dynasty": "宋",
        "collection_info": null
    },
    {
        "uuid": "606109ecfa32f079e47826e4fdaf6e0e",
        "title": "赠泗州杨吉老",
        "author": "吴则礼",
        "content": "先生箇中人，百骸一破甑。\n端憎屐满门，姑现维摩病。\n枕边黄帝书，大笑医多卢。\n酬对虽种种，而我初如如。\n要吃十方饭，不担丛林板。\n久入无碍禅，遂具通身眼。\n客来据胡床，唤婢传酒觞。\n深藏世谛舌，浩歌看屋梁。\n孔兄掉头去，宁復挽渠住。\n未办作痴儿，户枢以铁铸。",
        "dynasty": "宋",
        "collection_info": null
    },
    {
        "uuid": "a0dfd2c92af578783b3e0b065f0e158e",
        "title": "发龟山先寄少冯亢之",
        "author": "吴则礼",
        "content": "贴贴淮不动，翻翻雁能鸣。\n强垂投老鬓，又过盱眙城。\n僧伽饱知我，大小身后名。\n快作鼓考考，要听随堂声。\n都梁吕少冯，维吾佳友生。\n更招虞仲子，共看金盆倾。",
        "dynasty": "宋",
        "collection_info": null
    },
    {
        "uuid": "2e7a06c108187309196d0e6abd87ddd0",
        "title": "泗州南山赠吕少冯",
        "author": "吴则礼",
        "content": "跛跛践危磴，行行把长萝。\n拊兹都梁岑，睨彼淮水波。\n花木春妩丽，杖屦吾蹉跎。\n辇毂端不远，舟檝今如何。\n寒泉聚阴窦，落景输阳坡。\n求羣有颉颃，捉臂无诋诃。\n峰峦会撩客，腰脚强作魔。\n送眺吴楚迥，遐想江湖多。\n情亲故人健，齿脱老语讹。\n拍手苍翠上，一笑忘负痾。",
        "dynasty": "宋",
        "collection_info": null
    },
    {
        "uuid": "14afdf5dfc6b3ecd52c03b502ebad668",
        "title": "朱泾寺",
        "author": "吴则礼",
        "content": "冀马日驰突，无地制奔放。\n来争天东南，束手莫与抗。\n我航指四百，去之迷所向。\n十里望云屋，远意属昆阆。\n尺五跬步天，丈六欢喜相。\n更参船子师，稽首问无恙。\n平生客江湖，半世狎烟浪。\n渔监选常登，钓尹职不旷。\n此手误遮日，久矣翳尘妄。\n愿师赐金篦，试与开眼障。",
        "dynasty": "宋",
        "collection_info": null
    },
    {
        "uuid": "3ef7abe114726e78bef60a85b6fc61f9",
        "title": "登太行",
        "author": "吴则礼",
        "content": "君看太行高，历井安足道。\n回头看禹门，砥柱一何小。\n歇鞍坐苍崖，九地俯飞鸟。\n瑰诡平生无，摧车亦復好。\n白辉作许奇，梁宋红未了。\n兀然流转躯，甘与君王老。",
        "dynasty": "宋",
        "collection_info": null
    },
    {
        "uuid": "b326a9a15fe37006cd48cb8dbb17fb89",
        "title": "过紫岩寺",
        "author": "吴则礼",
        "content": "初辞戎马边，绀宇忽如此。\n突兀青峦几，故作岩谷紫。\n三年梦招提，一笑来脱屣。\n天怜乘障归，劳之以奇诡。\n门前古涧流，甘滑无与比。\n衲僧初不知，中有曹溪水。",
        "dynasty": "宋",
        "collection_info": null
    },
    {
        "uuid": "495ea239ea0bb13136c2a9c59e17fd4e",
        "title": "得黄济川书",
        "author": "吴则礼",
        "content": "荆南黄济川，少小但两屐。\n长大身转穷，四壁只么立。\n书来可怜人，苦说遥相忆。\n儿辈满眼前，吾髪何由黑。\n几时打僧包，为子去得得。\n要论十年梦，已復话畴昔。",
        "dynasty": "宋",
        "collection_info": null
    }
]