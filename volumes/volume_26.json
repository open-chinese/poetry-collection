[
    {
        "title": "太极图",
        "author": "朱继芳",
        "content": "动静无端画一圈，分明擘破又浑全。\n日光漏得先天意，钻入书窗箇箇圆。",
        "dynasty": "宋",
        "collection_info": null
    },
    {
        "title": "观化",
        "author": "朱继芳",
        "content": "看见青虫作蝶时，不知蝶是此身非。\n床头为有南华卷，午枕酣来忽梦飞。",
        "dynasty": "宋",
        "collection_info": null
    },
    {
        "title": "蛬",
        "author": "朱继芳",
        "content": "一蛬何唧唧，吟落儿童心。\n只在竹篱外，篝灯无处寻。",
        "dynasty": "宋",
        "collection_info": null
    },
    {
        "title": "春晚有感",
        "author": "朱继芳",
        "content": "坐对吴山酒，闲同越客吟。\n月明人渡浅，花暗鸟啼深。\n往事空流水，还丹未化金。\n不堪春又晚，惆怅百年心。",
        "dynasty": "宋",
        "collection_info": null
    },
    {
        "title": "送僧苹洲游醉李",
        "author": "朱继芳",
        "content": "师今游醉李，自刺钓舡篙。\n地说三吴胜，人夸二陆豪。\n草黄工女绩，波白课丁熬。\n近海寒应早，霜毛怯剃刀。",
        "dynasty": "宋",
        "collection_info": null
    },
    {
        "title": "有叹",
        "author": "朱继芳",
        "content": "与老本无期，相寻天一涯。\n履承双足茧，帽裹半头丝。\n路近行犹歇，乡遥梦岂知。\n酒酣增意气，忽忆少年时。",
        "dynasty": "宋",
        "collection_info": null
    },
    {
        "title": "子规",
        "author": "朱继芳",
        "content": "自身归未得，却劝别人归。\n思妇心中事，征夫泪满衣。\n蜀天知近远，江树间稠稀。\n幸自安双翼，谁教不奋飞。",
        "dynasty": "宋",
        "collection_info": null
    },
    {
        "title": "老将",
        "author": "朱继芳",
        "content": "不把琱刀卖，曾随夜斫营。\n老年犹善饭，壮日想能兵。\n上马身仍健，看鸿眼更明。\n战多人不信，枉指箭瘢呈。",
        "dynasty": "宋",
        "collection_info": null
    },
    {
        "title": "登眺",
        "author": "朱继芳",
        "content": "破帽任风吹，天知髮已丝。\n大江流禹蹟，老树见秦时。\n北际山如砺，南溟水似池。\n夜凉无梦到，久矣叹吾衰。",
        "dynasty": "宋",
        "collection_info": null
    },
    {
        "title": "梨山庙",
        "author": "朱继芳",
        "content": "无处着诗名，梨山万古青。\n人间留此像，天上作何星。\n祝史祠神醉，骚人谒梦醒。\n当时青紫楦，曾有许精灵。",
        "dynasty": "宋",
        "collection_info": null
    },
    {
        "title": "惜花",
        "author": "朱继芳",
        "content": "留春春不住，春去落花随。\n枉自收残片，何堪缀旧枝。\n轮蹄前日约，蜂蝶一年期。\n代谢由来事，谁能作许悲。",
        "dynasty": "宋",
        "collection_info": null
    },
    {
        "title": "桃源官罢芸居以唐诗拙作赠别",
        "author": "朱继芳",
        "content": "自作还相送，唐诗结伴来。\n归装携此重，笑口为君开。\n莲上巢难稳，桃边艇却回。\n空余吟卷在，沙鸟莫惊猜。",
        "dynasty": "宋",
        "collection_info": null
    },
    {
        "title": "元日",
        "author": "朱继芳",
        "content": "堂上序周亲，相看又一春。\n吾年方觉老，童子俨成人。\n婪尾屠酥酒，从头鬰垒神。\n何须千岁上，即此是新陈。",
        "dynasty": "宋",
        "collection_info": null
    },
    {
        "title": "昭庆寺",
        "author": "朱继芳",
        "content": "幽寻得胜趣，城市几人能。\n古柳深中磬，长廊尽处灯。\n画龙听说法，塑佛看斋僧。\n别寺经行遍，兹游昔未曾。",
        "dynasty": "宋",
        "collection_info": null
    },
    {
        "title": "苕溪",
        "author": "朱继芳",
        "content": "维舟古祠下，野饭就鱼羹。\n坐听篙人说，行逢牵路平。\n居民难问姓，溪鸭自呼名。\n天目无由到，沿洄更几程。",
        "dynasty": "宋",
        "collection_info": null
    },
    {
        "title": "雪中僧虚舟来",
        "author": "朱继芳",
        "content": "雪中闻犬吠，清卧起来迟。\n开户千山白，逢僧一箇缁。\n言从风絮裏，忆得雨花时。\n寒舍无祗待，煎茶且说诗。",
        "dynasty": "宋",
        "collection_info": null
    },
    {
        "title": "湖荡",
        "author": "朱继芳",
        "content": "双桡入天影，野葑绿全交。\n鱼唼垂丝柳，鸥眠折叶茭。\n行人沿岸曲，落日挂林梢。\n归去严城隔，僧门尚可敲。",
        "dynasty": "宋",
        "collection_info": null
    },
    {
        "title": "六和塔",
        "author": "朱继芳",
        "content": "三百有余年，潮头不敢颠。\n孤尖标白浪，层级上青天。\n铃隔山僧呗，灯通海客舡。\n老来登眺眼，不道步难前。",
        "dynasty": "宋",
        "collection_info": null
    },
    {
        "title": "题丘芳仲月林",
        "author": "朱继芳",
        "content": "阿姊种婆娑，秋风奈若何。\n人间千树少，天上一枝多。\n安得仙槎客，携将玉斧柯。\n和根都斫却，还我旧山河。",
        "dynasty": "宋",
        "collection_info": null
    },
    {
        "title": "赠日者",
        "author": "朱继芳",
        "content": "乌兔走双丸，谁将手控抟。\n短长三万日，好丑百千般。\n数远谈何易，天高问却难。\n送君寻富贵，我命不中看。",
        "dynasty": "宋",
        "collection_info": null
    },
    {
        "title": "旅馆",
        "author": "朱继芳",
        "content": "仆行方请息，旅馆復相招。\n小市三家聚，前村五里遥。\n茅柴侵熟饮，松叶带生烧。\n犹有斜阳在，行吟忽断桥。",
        "dynasty": "宋",
        "collection_info": null
    },
    {
        "title": "严衢道中",
        "author": "朱继芳",
        "content": "草白三丫路，苔青五里牌。\n长年车马客，几两利名鞋。\n斗籴随时贵，方言到处乖。\n近山樵有主，童稚拾松钗。",
        "dynasty": "宋",
        "collection_info": null
    },
    {
        "title": "舟到梅雨暴涨",
        "author": "朱继芳",
        "content": "夜月离于毕，篙师可奈何。\n帆穿风减半，江阔雨添多。\n侧岸无牵路，中流有旋涡。\n平生柂楼底，得在柳梢过。",
        "dynasty": "宋",
        "collection_info": null
    },
    {
        "title": "对酒",
        "author": "朱继芳",
        "content": "莫信樵人说，秦时有树存。\n青天浮渤澥，白日走昆仑。\n为有愁千斛，时须酒一尊。\n提壶亦相劝，花下绿阴繁。",
        "dynasty": "宋",
        "collection_info": null
    },
    {
        "title": "客路",
        "author": "朱继芳",
        "content": "闺閤空相忆，那知客路艰。\n背人前去鸟，迎面远来山。\n夜泊孤灯悄，晨装片月弯。\n猿声不知处，杳杳白云间。",
        "dynasty": "宋",
        "collection_info": null
    },
    {
        "title": "送人之武昌",
        "author": "朱继芳",
        "content": "秋风吹落叶，君作武昌游。\n只道从军乐，那知别路愁。\n寒暄楚岫色，日夜汉江流。\n大阃多珠履，无为弹蒯缑。",
        "dynasty": "宋",
        "collection_info": null
    },
    {
        "title": "旧游",
        "author": "朱继芳",
        "content": "两峰多少寺，分日去遨游。\n山翠横天目，湖光浴佛头。\n花朝骑马醉，月夜傍船讴。\n一被微官缚，重来不自由。",
        "dynasty": "宋",
        "collection_info": null
    },
    {
        "title": "挽芸居",
        "author": "朱继芳",
        "content": "不得来书久，那知是古人。\n近吟丞相喜，往事谏官嗔。\n身死留名在，堂空着影新。\n平生闻笛感，为此一沾巾。",
        "dynasty": "宋",
        "collection_info": null
    },
    {
        "title": "溪寺",
        "author": "朱继芳",
        "content": "背人沙鸟一行斜，唤客桐鱼几迭挝。\n误向山中参白足，不知头上着乌纱。\n煮茶烟暖浮新竹，洗钵泉香带落花。\n过夏功劳眠与食，谁能展卷看楞伽。",
        "dynasty": "宋",
        "collection_info": null
    },
    {
        "title": "暮春",
        "author": "朱继芳",
        "content": "姚黄魏紫恼人看，罗袜成尘俛仰间。\n蜀魄声干花有血，湘灵泪尽竹无斑。\n年光冉冉趋双鬓，暮雨霏霏失四山。\n老裏情怀天地窄，莫教一日酒杯闲。",
        "dynasty": "宋",
        "collection_info": null
    },
    {
        "title": "少年游",
        "author": "朱继芳",
        "content": "紫陌寻芳爱马迟，一春能得几晴时。\n海棠露重衣全透，杨柳风微帽半欹。\n大白引浮银凿落，小红吹彻玉参差。\n人生行乐须年少，莫等星星满镜丝。",
        "dynasty": "宋",
        "collection_info": null
    },
    {
        "title": "江湖伟观",
        "author": "朱继芳",
        "content": "吴山表裏水为池，百有余年壮帝畿。\n天目旧将双凤下，海门新拱六龙飞。\n胥涛白雪生秋思，太乙红云驻夕晖。\n江上沙鸥湖上舫，柳丝风裏两依依。",
        "dynasty": "宋",
        "collection_info": null
    },
    {
        "title": "用前韵谢野水郎君招饮",
        "author": "朱继芳",
        "content": "为有台池无限娇，游人歌舞尚朝朝。\n清漪浴日开金面，晴咔调风衮绿腰。\n骚客五花唐殿马，主家七叶汉庭貂。\n丁宁红紫休开遍，约住春风待见邀。",
        "dynasty": "宋",
        "collection_info": null
    },
    {
        "title": "次韵桥亭禊事",
        "author": "朱继芳",
        "content": "圯上还成集禊亭，杉松自古草仍新。\n彩虹卧饮流杯水，白鹭飞迎入座宾。\n俛仰已成今昔事，东西更看往来人。\n聚蚊金谷皆安在，若见吾徒合主臣。",
        "dynasty": "宋",
        "collection_info": null
    },
    {
        "title": "次庸斋先生韵赠黄隆中",
        "author": "朱继芳",
        "content": "醒眼隆中阅逝川，茅茨为屋竹为椽。\n吟成梁父时当隠，炊熟邯郸客正眠。\n汉土一抔无处觅，白坟三尺有人怜。\n君归欲作千年计，只合躬耕一寸田。",
        "dynasty": "宋",
        "collection_info": null
    },
    {
        "title": "听白云寺清师琴",
        "author": "朱继芳",
        "content": "古寺沉沉昼日长，泠然清响发僧房。\n昭君别去颜如玉，苏武归来鬓已霜。\n山水无端言尔志，炭冰何事置吾肠。\n老来却爱虚檐外，雨滴梧桐一味凉。",
        "dynasty": "宋",
        "collection_info": null
    },
    {
        "title": "送李敬则之昇扬",
        "author": "朱继芳",
        "content": "江北江南一叶舟，凭将往事问东流。\n锦帆月冷琼花夜，绮阁风高玉树秋。\n杜牧三生开笑口，刘郎五绝掉吟头。\n淮山眼见诗人惯，高筑诗坛汗漫游。",
        "dynasty": "宋",
        "collection_info": null
    },
    {
        "title": "次韵池上暮雨",
        "author": "朱继芳",
        "content": "湿遍栏干欲倚休，手中团扇渐知秋。\n细声合作檐间溜，大点漂成水面沤。\n小小竹窗醒倦鹤，疎疎荷屋冷栖鸥。\n渔翁簑笠随身在，立到黄昏钓未收。",
        "dynasty": "宋",
        "collection_info": null
    },
    {
        "title": "书窗夏日",
        "author": "朱继芳",
        "content": "南风伊轧语窗扉，团扇无功白日迟。\n长恨老来方学易，自从春去不吟诗。\n虫丝有力萦琴索，蛀粉无声点墨池。\n偶出门前行数步，石榴花过已多时。",
        "dynasty": "宋",
        "collection_info": null
    },
    {
        "title": "赠西蜀冯道士",
        "author": "朱继芳",
        "content": "峨眉山月照清溪，中有方瞳一羽衣。\n拄杖经行天下半，丹砂乞与世人希。\n千年城郭空归鹤，万里山河自落晖。\n安得与君游汗漫，乘槎一问女星机。",
        "dynasty": "宋",
        "collection_info": null
    },
    {
        "title": "次韵李黄州江淮伟观",
        "author": "朱继芳",
        "content": "槛前卷箔见晴峯，夏口武昌西復东。\n三国六朝襟带地，孤城四水鼓鼙中。\n女墙夜送淮山月，老树秋生梦泽风。\n君作此堂心万里，应怜世上少英雄。",
        "dynasty": "宋",
        "collection_info": null
    },
    {
        "title": "示医卜逢松崖",
        "author": "朱继芳",
        "content": "我生八月十五夜，清浅斜河浸月华。\n顾兔捣残千岁药，牵牛引动半天槎。\n自抛蓬海传方处，曾过成都卖卜家。\n今日相逢圆昨梦，一杯松下醉流霞。",
        "dynasty": "宋",
        "collection_info": null
    },
    {
        "title": "陈令君增诚斋三三径为十二径次韵",
        "author": "朱继芳",
        "content": "四家三径各风流，今古悠悠貉一丘。\n拍瓮新篘浮腊腻，绕堤老柳弄春柔。\n日边黄纸催人去，霞外青山听鹤留。\n若问西畴簑笠事，合还陶令一孤舟。",
        "dynasty": "宋",
        "collection_info": null
    },
    {
        "title": "次韵野水花朝之集",
        "author": "朱继芳",
        "content": "睡起名园百舌娇，一年春事说今朝。\n秋韆庭院红三径，舴艋池塘绿半腰。\n苔色染青吟屐蜡，花风吹暖弊裘貂。\n主人自欠西湖债，管领风光是客邀。",
        "dynasty": "宋",
        "collection_info": null
    },
    {
        "title": "和秋房题半湖楼二首  其一",
        "author": "朱继芳",
        "content": "天目飞来第几峯，峯前着屋贮虚空。\n湿云低亚鈎栏角，缺月斜窥户牖中。\n一水东西添柳岸，两山南北欠樵风。\n住家欲作千年计，顷刻阴晴便不同。",
        "dynasty": "宋",
        "collection_info": null
    },
    {
        "title": "和秋房题半湖楼二首  其二",
        "author": "朱继芳",
        "content": "四明仙客此楼居，毕竟西湖压鑑湖。\n曾谓家童欺贺老，不如沙鹤认林逋。\n蒲根钓水知深浅，柳外行人乍有无。\n此景天公厌多取，只分一半与吾徒。",
        "dynasty": "宋",
        "collection_info": null
    },
    {
        "title": "栽松道者像",
        "author": "朱继芳",
        "content": "手便筇杖冷，脚厌芒鞋紧。\n两袖吹松风，东冈復西岭。",
        "dynasty": "宋",
        "collection_info": null
    },
    {
        "title": "吴歌",
        "author": "朱继芳",
        "content": "鴈影江潭底，秋声浦溆间。\n吴儿歌一曲，月子几回弯。",
        "dynasty": "宋",
        "collection_info": null
    },
    {
        "title": "草虫便面",
        "author": "朱继芳",
        "content": "蝶舞蜂歌倦，蜻蜓看未休。\n谁知织妇意，方夏已思秋。",
        "dynasty": "宋",
        "collection_info": null
    },
    {
        "title": "意行桥",
        "author": "朱继芳",
        "content": "我行且奚适，兴尽忽自返。\n倒影射清漪，回光在桥板。",
        "dynasty": "宋",
        "collection_info": null
    },
    {
        "title": "尘外",
        "author": "朱继芳",
        "content": "尘飞不到处，山色入芒屦。\n乘兴一长吟，回头已忘句。",
        "dynasty": "宋",
        "collection_info": null
    },
    {
        "title": "鸿",
        "author": "朱继芳",
        "content": "鸿飞九天上，人在平地望。\n尘土与青云，其间能几丈。",
        "dynasty": "宋",
        "collection_info": null
    },
    {
        "title": "听雪",
        "author": "朱继芳",
        "content": "瓦沟初瑟瑟，隠几坐虚白。\n良久却无声，门前深几尺。",
        "dynasty": "宋",
        "collection_info": null
    },
    {
        "title": "东菑",
        "author": "朱继芳",
        "content": "东菑足时雨，离离半青黄。\n田家不待穫，小摘炊新香。",
        "dynasty": "宋",
        "collection_info": null
    },
    {
        "title": "画舫",
        "author": "朱继芳",
        "content": "画舫茭中出，青山树上斜。\n浪醒孤客酒，尘盖万人家。",
        "dynasty": "宋",
        "collection_info": null
    },
    {
        "title": "溪村  其一",
        "author": "朱继芳",
        "content": "榉柳正当官道，渔舟偏繫柴门。\n今年春水深浅，看取层层岸痕。",
        "dynasty": "宋",
        "collection_info": null
    },
    {
        "title": "溪村  其二",
        "author": "朱继芳",
        "content": "雨洗山光绿浄，波涵天影清空。\n草际自浮鹅鸭，柳阴分坐儿童。",
        "dynasty": "宋",
        "collection_info": null
    },
    {
        "title": "渔翁",
        "author": "朱继芳",
        "content": "渔翁家在何许，惯宿芦花不归。\n昨夜江村欲雪，百钱买得蓑衣。",
        "dynasty": "宋",
        "collection_info": null
    },
    {
        "title": "扬州",
        "author": "朱继芳",
        "content": "金陵王气水东流，流到东淮古岸头。\n夜半一声天上曲，锦帆天子下扬州。",
        "dynasty": "宋",
        "collection_info": null
    },
    {
        "title": "七夕",
        "author": "朱继芳",
        "content": "儿女穿针夜向分，楼头月落尚鑪熏。\n凭谁为觅机边石，留取支床卧白云。",
        "dynasty": "宋",
        "collection_info": null
    },
    {
        "title": "野望",
        "author": "朱继芳",
        "content": "帝青八万四千里，更着修眉一两尖。\n古往今来愁得尽，不教我辈送愁添。",
        "dynasty": "宋",
        "collection_info": null
    },
    {
        "title": "题李秋堂盟鸥集",
        "author": "朱继芳",
        "content": "相逢已恨十年迟，买酒吴山一夜诗。\n明日送春仍送客，柳花风扬鬓丝丝。",
        "dynasty": "宋",
        "collection_info": null
    },
    {
        "title": "航海",
        "author": "朱继芳",
        "content": "地角与天倪，茫茫何处期。\n星回析木次，日挂扶桑枝。\n沉石寻孤屿，浮针辨四维。\n飘然一桴意，持此欲安之。",
        "dynasty": "宋",
        "collection_info": null
    },
    {
        "title": "桥西",
        "author": "朱继芳",
        "content": "云澹风微日未低，瘦藤扶到小桥西。\n林花过雨相争发，谷鸟无人自在啼。",
        "dynasty": "宋",
        "collection_info": null
    },
    {
        "title": "淮客",
        "author": "朱继芳",
        "content": "长淮万里秋风客，独上高楼望秋色。\n说与南人未必听，神州只在阑干北。",
        "dynasty": "宋",
        "collection_info": null
    },
    {
        "title": "调宜州冷官不赴",
        "author": "朱继芳",
        "content": "瘴海南边路浅深，客愁不待岭猿吟。\n无人唤得涪翁起，分我桄榔橄榄阴。",
        "dynasty": "宋",
        "collection_info": null
    },
    {
        "title": "辛亥二月望祭斋宫因游甘园  其一",
        "author": "朱继芳",
        "content": "山入湖光碧四围，棋枰零落葑田稀。\n蒲芽短短鸳鸯冷，惟有渔师几网归。",
        "dynasty": "宋",
        "collection_info": null
    },
    {
        "title": "辛亥二月望祭斋宫因游甘园  其二",
        "author": "朱继芳",
        "content": "朝霏作雨连天湿，春气熏人到骨香。\n四望水亭无正面，有花多处背湖光。",
        "dynasty": "宋",
        "collection_info": null
    },
    {
        "title": "辛亥二月望祭斋宫因游甘园  其三",
        "author": "朱继芳",
        "content": "海棠阴下小徘徊，屐齿深深一径苔。\n忽听铜钲花外近，园丁说是主人来。",
        "dynasty": "宋",
        "collection_info": null
    },
    {
        "title": "辛亥二月望祭斋宫因游甘园  其四",
        "author": "朱继芳",
        "content": "老眼看花兴未厌，不知头上雨廉纤。\n流鶑浪语春风恨，谁拗花枝插帽檐。",
        "dynasty": "宋",
        "collection_info": null
    },
    {
        "title": "辛亥二月望祭斋宫因游甘园  其五",
        "author": "朱继芳",
        "content": "公事相妨一半春，今朝纔得自由身。\n眼中领畧能多少，细雨斜风便妬人。",
        "dynasty": "宋",
        "collection_info": null
    },
    {
        "title": "晚眺",
        "author": "朱继芳",
        "content": "鸟飞欲尽暮烟横，一笛西风万里晴。\n山外有山青不见，微云映出却分明。",
        "dynasty": "宋",
        "collection_info": null
    },
    {
        "title": "次意一先生仙霞壁间韵",
        "author": "朱继芳",
        "content": "回首仙源隔彩霞，丛祠攫肉有饥鸦。\n贞元朝士重来晚，不见桃花见菜花。",
        "dynasty": "宋",
        "collection_info": null
    },
    {
        "title": "宜春台",
        "author": "朱继芳",
        "content": "定王米换长安土，北望长安日几迴。\n更有筑台归未得，凭高却望定王台。",
        "dynasty": "宋",
        "collection_info": null
    },
    {
        "title": "行路难赠萧坦翁",
        "author": "朱继芳",
        "content": "行路难，居不易，旋买生柴煮一字。\n三千风月不直一杯水，何用狂吟动天地。\n君不见陆天随，忍穷读书白眼屠沽儿。\n又不见孟东野，载少于车车是借。\n丈夫吐气摩星斗，六印黄金真唾手。\n莫吟诗，诗能穷人君不知。\n古人坐诗穷到骨，今人方笑古人痴。\n又闻夜半舟移壑，却嘆东门黄犬华亭鹤。\n人生短长无百年，富贵未必如贱贫。\n富贵贱贫何足据，出门总是亡羊路。\n居不易，行又难，况是长安十二门。\n相逢一笑岂易得，莫惜床头沽酒钱。",
        "dynasty": "宋",
        "collection_info": null
    },
    {
        "title": "送李秋堂赴京口酒人",
        "author": "朱继芳",
        "content": "客怀正頼春相与，苦欲留春天不许。\n送君一舸下南徐，落花起舞流鶑语。\n鲛人浴出扶桑茧，天女染作红云段。\n君从何处得锦机，借与人间为样看。\n青杏园深暖漏长，柳绵如雪扑酒缸。\n吴姬道字未端正，当垆学唱新番腔。\n貔貅百万张颐仰，都将铁瓮盛春酿。\n有客高谈四座倾，主人合序诸侯上。\n日边此别各南北，君颐始髭我衰白。\n何以赠之折柳条，千丝万丝心摇摇。",
        "dynasty": "宋",
        "collection_info": null
    },
    {
        "title": "读黄玉溪汤婆传",
        "author": "朱继芳",
        "content": "君不见汤家阿泉骊山阴，出入宫掖承恩深。\n只流妃子脂粉气，不暖少陵如铁衾。\n又不见汤家阿池紫塞上，沉香雾拥将军帐。\n天寒十指堕弓刀，底用空言如挟纩。\n何如韩时老汤婆，冬则饮汤惟腹皤。\n形模混沌妇女笑，闭塞其兑藏天和。\n老生门前十日雪，两脚冻皴眠不得。\n断无蛮素构心兵，頼有婆兮相暖热。\n夫人竹氏青玲珑，炎炎几时奈秋风。\n婆耻居下常热中，毋弃憔悴以御冬。\n得黄太史五字诗，厥孙传之尤滑稽。\n霜风萧萧岁年晚，吾喜汤婆有完传。",
        "dynasty": "宋",
        "collection_info": null
    },
    {
        "title": "挽周伯弜",
        "author": "朱继芳",
        "content": "今日忽不乐，散行湖水滨。\n有怀天下士，遽作梦中人。\n醉语惊天地，狂歌哭鬼神。\n九原如可赎，那不百其身。",
        "dynasty": "宋",
        "collection_info": null
    },
    {
        "title": "赠续芸",
        "author": "朱继芳",
        "content": "谁谓芸居死，余香解返魂。\n六丁将不去，孤子续犹存。\n科斗三生债，蟫鱼再世冤。\n向来诗作祟，挥涕对人言。",
        "dynasty": "宋",
        "collection_info": null
    },
    {
        "title": "沧浪风月",
        "author": "朱继芳",
        "content": "我登沧浪亭，復歌沧浪曲。\n歌竟復长歌，杳杳山水绿。\n天风吹散髮，山月照濯足。\n为谢独醒人，渔家酒初熟。",
        "dynasty": "宋",
        "collection_info": null
    },
    {
        "title": "有怀鹫山次僧芳庭韵",
        "author": "朱继芳",
        "content": "一塔与云齐，寻僧路不迷。\n小舟沙鸟外，疎磬夕阳西。\n古树含云亚，春桥覆水低。\n鹫峰飞不去，夜夜子规啼。",
        "dynasty": "宋",
        "collection_info": null
    },
    {
        "title": "柳",
        "author": "朱继芳",
        "content": "临水送将归，春风折赠时。\n而今三丈树，元是手中枝。",
        "dynasty": "宋",
        "collection_info": null
    },
    {
        "title": "鸥",
        "author": "朱继芳",
        "content": "采鱼秋江上，鸥鸟来相随。\n荡桨忽惊起，云天碧四垂。",
        "dynasty": "宋",
        "collection_info": null
    },
    {
        "title": "天竺分韵得芳字",
        "author": "朱继芳",
        "content": "缥渺白云乡，天风吹晓凉。\n人寻水源至，路入树阴长。\n昼静闻晴咔，春余拾涧芳。\n余心忽有得，欲语又还忘。",
        "dynasty": "宋",
        "collection_info": null
    },
    {
        "title": "失题",
        "author": "朱继芳",
        "content": "千年白蝙蝠，来往扑人衣。\n洞黑鬼相语，天寒僧未归。\n岩温生石乳，烟起作林霏。\n城裏遥看处，唯应一翠微。",
        "dynasty": "宋",
        "collection_info": null
    },
    {
        "title": "松泽西亭",
        "author": "朱继芳",
        "content": "高人太多事，寒夜本无鱼。\n船子今何许，泾流只似初。\n白苹秋浩荡，黄叶晚萧疎。\n更有斯亭在，干坤一草庐。",
        "dynasty": "宋",
        "collection_info": null
    },
    {
        "title": "桐江舟夜",
        "author": "朱继芳",
        "content": "荡桨入虚碧，星河俱动摇。\n前村渔火近，别浦雁声遥。\n对景知明月，回头得暗潮。\n桐庐在何许，江路夜迢迢。",
        "dynasty": "宋",
        "collection_info": null
    },
    {
        "title": "十暑",
        "author": "朱继芳",
        "content": "十暑江湖客，尘缁白苎衫。\n人沿沙岛路，风捲海门帆。\n带雨厨烟重，通潮井脉咸。\n家书言不尽，重拆又重缄。",
        "dynasty": "宋",
        "collection_info": null
    },
    {
        "title": "西湖别业",
        "author": "朱继芳",
        "content": "寥寥湖上趣，大似水云僧。\n故国经年梦，寒窗独夜灯。\n鞭声争辇道，月色淡觚棱。\n一觉平明睡，都人却未能。",
        "dynasty": "宋",
        "collection_info": null
    },
    {
        "title": "春游",
        "author": "朱继芳",
        "content": "雨过青青草，湖边信马蹄。\n夕阳沙路远，春水板桥低。\n柳暗渔人屋，花香燕子泥。\n摩挲酒家壁，留着醉时题。",
        "dynasty": "宋",
        "collection_info": null
    },
    {
        "title": "秋风",
        "author": "朱继芳",
        "content": "秋风欺病客，力气復何如。\n髮短丝无数，衣宽带有余。\n见人慵作礼，闻鴈强裁书。\n门外生秋草，呼童不要除。",
        "dynasty": "宋",
        "collection_info": null
    },
    {
        "title": "再拜阆风帅干宝谟郎中",
        "author": "朱继芳",
        "content": "家世蜀青城，抟扶几万程。\n神游应八表，骨炼已三生。\n举酒呼麟脯，吹笙答凤鸣。\n欲将余马绁，蜷局不堪行。",
        "dynasty": "宋",
        "collection_info": null
    },
    {
        "title": "刺桐",
        "author": "朱继芳",
        "content": "刺桐依客舍，晴绿上窗纱。\n昨夜还飞叶，来时未作花。\n鸦寒惊月色，人老惜年华。\n今度逢摇落，归心一倍加。",
        "dynasty": "宋",
        "collection_info": null
    },
    {
        "title": "清明",
        "author": "朱继芳",
        "content": "饧面留寒不肯浓，一年春事看成空。\n人歌人哭清明日，花落花开昨夜风。\n薄薄絮泥行燕子，深深茭荡出鳬翁。\n西泠桥上多车马，有底狂驰百岁中。",
        "dynasty": "宋",
        "collection_info": null
    },
    {
        "title": "新秋杂兴",
        "author": "朱继芳",
        "content": "晚烟起处是孤村，漠漠郊原白道分。\n菰叶池塘疎雨过，豆花篱落夕阳曛。\n远山空阔围天在，邻杵丁东带鴈闻。\n独自寻诗风满袖，不知身入白鸥羣。",
        "dynasty": "宋",
        "collection_info": null
    },
    {
        "title": "和政和颜令君韵",
        "author": "朱继芳",
        "content": "恰百年余得县名，从前官长是谁清。\n鱼鲑市小通蛮远，鷄犬村深见吏生。\n过客莫嗔厨传冷，家人方喜俸钱轻。\n却愁明日朝天去，不得黄紬饱五更。",
        "dynasty": "宋",
        "collection_info": null
    },
    {
        "title": "寿尚书意一先生",
        "author": "朱继芳",
        "content": "天上麒麟地上行，当年孔释送徐卿。\n重来司马儿童喜，初见欧阳老婢惊。\n黄道日开经幄霁，紫垣星近履絇明。\n本朝宝筴千千岁，惟读书人共太平。",
        "dynasty": "宋",
        "collection_info": null
    },
    {
        "title": "闲观",
        "author": "朱继芳",
        "content": "闲观造化余，静极悦自性。\n胡蝶忽飞来，吾心已无竞。",
        "dynasty": "宋",
        "collection_info": null
    },
    {
        "title": "幽寻",
        "author": "朱继芳",
        "content": "幽寻兴不浅，归路故迟迟。\n猿断空山答，人行片月随。",
        "dynasty": "宋",
        "collection_info": null
    },
    {
        "title": "冷泉亭",
        "author": "朱继芳",
        "content": "白猿弄清泚，秋入山骨冷。\n老僧怯凭栏，忽失袈裟影。",
        "dynasty": "宋",
        "collection_info": null
    },
    {
        "title": "溪桥",
        "author": "朱继芳",
        "content": "云归洞府痴龙睡，日澹山椒倦翼还。\n桥上行人桥下水，如今日夜不曾闲。",
        "dynasty": "宋",
        "collection_info": null
    },
    {
        "title": "见野祭者",
        "author": "朱继芳",
        "content": "饧粥初香未赐烟，百金难买过湖船。\n南屏山下何年骨，犹向人间觅纸钱。",
        "dynasty": "宋",
        "collection_info": null
    },
    {
        "title": "疎山矮师叔道场",
        "author": "朱继芳",
        "content": "白云深处水茫茫，四百年余古道场。\n我来不见矮师叔，手种树身今许长。",
        "dynasty": "宋",
        "collection_info": null
    },
    {
        "title": "行都春事诗",
        "author": "朱继芳",
        "content": "紫陌无泥雨后天，绿阴多处正秋韆。\n土风未必知农事，也听村夫说种田。",
        "dynasty": "宋",
        "collection_info": null
    },
    {
        "title": "张子中牡丹图",
        "author": "朱继芳",
        "content": "写来犹是挟春娇，想见当年魏与姚。\n花外小车看未了，杜鹃声裏洛阳桥。",
        "dynasty": "宋",
        "collection_info": null
    },
    {
        "title": "次韵胡仲方因杨伯子见寄  其一",
        "author": "朱继芳",
        "content": "此去庐陵定几程，向来筇杖未经行。\n悬知征棹云边集，大有吟情雪裏生。",
        "dynasty": "宋",
        "collection_info": null
    },
    {
        "title": "次韵胡仲方因杨伯子见寄  其二",
        "author": "朱继芳",
        "content": "楚渡食萍应甚美，舜祠吹玉直能清。\n二君即日青冥上，唯我青山带雨耕。",
        "dynasty": "宋",
        "collection_info": null
    },
    {
        "title": "题飞来峰",
        "author": "朱继芳",
        "content": "元是西天住，飞来莫去休。\n未凭仙佛国，好似帝王州。\n彼树亦如寄，吾生应更浮。\n白猿呼不应，松露滴猕猴。",
        "dynasty": "宋",
        "collection_info": null
    },
    {
        "title": "钱塘江",
        "author": "朱继芳",
        "content": "极浦无高树，苍茫只远空。\n潮来江水黑，日出海门红。\n两岸东西浙，千帆来去风。\n中原山色外，残梦逐归鸿。",
        "dynasty": "宋",
        "collection_info": null
    },
    {
        "title": "宋五嫂鱼羹",
        "author": "朱继芳",
        "content": "柳下白头钓叟，不知生长何年。\n前度君王游幸，卖鱼收得金钱。",
        "dynasty": "宋",
        "collection_info": null
    },
    {
        "title": "灵芝寺",
        "author": "朱继芳",
        "content": "黄金匝地小桥通，四面清平纳远空。\n云气长扶天子座，日光浮动梵王宫。\n残碑几字莓苔雨，清磬一声杨柳风。\n沙鸟不知行乐事，背人飞过夕阳东。",
        "dynasty": "宋",
        "collection_info": null
    },
    {
        "title": "宿灵岩",
        "author": "张至龙",
        "content": "树杪钟楼出半层，佛床黠鼠弄残灯。\n五更石上僧犹定，头满清霜唤不譍。",
        "dynasty": "宋",
        "collection_info": null
    },
    {
        "title": "登东山怀朱静佳",
        "author": "张至龙",
        "content": "布石行山磵，云封竹洞名。\n照池传古貌，借箸数同庚。\n禽斗巢几覆，蛛闲网半成。\n冬深犹见菊，还忆晋渊明。",
        "dynasty": "宋",
        "collection_info": null
    },
    {
        "title": "塞上曲",
        "author": "张至龙",
        "content": "匣裏干将午夜鸣，碧油幢下梦魂惊。\n沙场燐火风吹起，半在骷髅眼底明。",
        "dynasty": "宋",
        "collection_info": null
    },
    {
        "title": "紫微阁赠凌丹士",
        "author": "张至龙",
        "content": "风林叶叶带新寒，匕箸虀盐客味酸。\n兔抱粟眠传道石，鹿衔花上拜章坛。\n沿崖取水和冰嚼，扫壁题诗当画看。\n尽日玄房无俗话，山钟敲月上阑干。",
        "dynasty": "宋",
        "collection_info": null
    },
    {
        "title": "送镜山僧游雪峰",
        "author": "张至龙",
        "content": "海风迎铁锡，半是水为程。\n故国往来熟，空门宿食清。\n旧房云借住，早路月同行。\n象骨最高处，师今履似平。",
        "dynasty": "宋",
        "collection_info": null
    },
    {
        "title": "齐云寺",
        "author": "张至龙",
        "content": "雨疎分点下，略彴界横塘。\n接竹通生水，搴萝补坏墙。\n字涂窗眼黑，香染佛衣黄。\n未晚萤先出，萧然两画廊。",
        "dynasty": "宋",
        "collection_info": null
    },
    {
        "title": "化龙阁",
        "author": "张至龙",
        "content": "镌满留题屋柱间，风吹醉面不知寒。\n渔舟撑出垂杨岸，惊鹭衔鱼过别滩。",
        "dynasty": "宋",
        "collection_info": null
    },
    {
        "title": "吊蝶",
        "author": "张至龙",
        "content": "数日偎红翅力慵，化成长梦别春风。\n却怜蚁为埋香玉，舁入残花土穴中。",
        "dynasty": "宋",
        "collection_info": null
    },
    {
        "title": "寄胡竹洲",
        "author": "张至龙",
        "content": "野菜生根土亦香，寒林晴久漏春阳。\n山临古画开当户，蜗学名书篆满墙。\n密竹旋删嫌碍月，青柑迟摘待经霜。\n儿童闲取池头水，剜破琉璃绿一方。",
        "dynasty": "宋",
        "collection_info": null
    },
    {
        "title": "题白沙驿",
        "author": "张至龙",
        "content": "雾裹峰头薄似巾，路逢水后误行人。\n山泉酿酒力偏重，石铫煎茶味最真。\n燕不传家犹教子，梅纔有肉便生仁。\n枕边学梦人方悟，未到钟声梦更频。",
        "dynasty": "宋",
        "collection_info": null
    },
    {
        "title": "赠刘介庵",
        "author": "张至龙",
        "content": "一心忧道不开眉，懒扣黄扉谒故知。\n有累祇因难弃鹤，无疑何用苦求龟。\n常厨饮食夷齐辈，晚笔文章汉魏时。\n冷笑富家钱塞屋，兰亭谁更有真碑。",
        "dynasty": "宋",
        "collection_info": null
    },
    {
        "title": "马升庵惠鞠苗",
        "author": "张至龙",
        "content": "税得隣东地一方，旋栽黄鞠待重阳。\n春晨摘落青苗叶，挼作秋花气味香。",
        "dynasty": "宋",
        "collection_info": null
    },
    {
        "title": "东林寺",
        "author": "张至龙",
        "content": "满院香风乍熟楂，猴孙抱子坐枯槎。\n头陀不惯迎宾客，自折芙蓉供释迦。",
        "dynasty": "宋",
        "collection_info": null
    },
    {
        "title": "李梅磵雪夜留饮",
        "author": "张至龙",
        "content": "拥炉收案牍，市远隔諠譁。\n妓唱新填曲，僮分旋碾茶。\n花枝承雪重，烛焰受风斜。\n僦屋为官舍，更深酒更赊。",
        "dynasty": "宋",
        "collection_info": null
    },
    {
        "title": "宿易冲妙道院",
        "author": "张至龙",
        "content": "松髮经寒乱不梳，夜来风减屋茆疎。\n吟边冻指僵如铁，袖裹枯筇画雪书。",
        "dynasty": "宋",
        "collection_info": null
    },
    {
        "title": "朱柏岩约南归",
        "author": "张至龙",
        "content": "忍闻秋管悲，犹未定归期。\n吟咏穷边长，艰难老后知。\n水寒鱼上少，月闰雁来迟。\n不作膏粱梦，长令一剑随。",
        "dynasty": "宋",
        "collection_info": null
    },
    {
        "title": "横峰感事",
        "author": "张至龙",
        "content": "石角多情挽布衣，候虫送响出林微。\n文章首面趋时好，字学偏傍徇俗非。\n绿水被风吹作白，密花因雨打教稀。\n归鸦路熟知巢近，直望松林尽翅飞。",
        "dynasty": "宋",
        "collection_info": null
    },
    {
        "title": "答黄芳洲",
        "author": "张至龙",
        "content": "抱膝书楼望太清，一生心事月同明。\n因过隣寺分茶供，闲取高僧史传评。",
        "dynasty": "宋",
        "collection_info": null
    },
    {
        "title": "饯翁丹山发南浦",
        "author": "张至龙",
        "content": "鸣鸠语燕近清明，柳絮风轻秧水平。\n一带春流多断岸，尽缘倒树当桥行。",
        "dynasty": "宋",
        "collection_info": null
    },
    {
        "title": "点史",
        "author": "张至龙",
        "content": "水草山花各自春，闲居常谨坐船身。\n忠言似药偏医国，好句如金不疗贫。\n王霸兴亡难讳史，彭殇寿夭不由人。\n感来莫计更深浅，祇见苍头换烛频。",
        "dynasty": "宋",
        "collection_info": null
    },
    {
        "title": "采莲曲  其一",
        "author": "张至龙",
        "content": "荷叶笼头学道情，花妆那似妾妆清。\n双双头白犹交颈，翻笑鸳鸯不老成。",
        "dynasty": "宋",
        "collection_info": null
    },
    {
        "title": "采莲曲  其二",
        "author": "张至龙",
        "content": "拗落圆房响钏金，背人细数子藏深。\n不嫌到手多尖刺，祇怕伤人有苦心。",
        "dynasty": "宋",
        "collection_info": null
    },
    {
        "title": "子期台",
        "author": "张至龙",
        "content": "拾叶题诗愧不才，袖遮微日上层台。\n山僧分我松阴坐，隔岸花香渡水来。",
        "dynasty": "宋",
        "collection_info": null
    },
    {
        "title": "武夷山",
        "author": "张至龙",
        "content": "九折沧江转苇航，花间流水自宫商。\n岩开天綫登无路，殿鏁僊金拜有光。\n曝背龟从平石上，避人猴向险枝藏。\n断桥盍有重红日，狂欲乘风扣魏王。",
        "dynasty": "宋",
        "collection_info": null
    },
    {
        "title": "拟韩偓体",
        "author": "张至龙",
        "content": "一声阿鹊颤鸾双，学调新词未得腔。\n拜了夜香郎唤睡，旋收鍼綫背银釭。",
        "dynasty": "宋",
        "collection_info": null
    },
    {
        "title": "题隠者壁",
        "author": "张至龙",
        "content": "寒着麻衣馁食薇，乐山清兴只琴知。\n蛛经圆网当中立，蜂徙新厨出外飞。\n山脊倚天无改日，草根埋雪有青时。\n莫言鸿燕多相背，去去来来共一机。",
        "dynasty": "宋",
        "collection_info": null
    },
    {
        "title": "雨中过陆家园",
        "author": "张至龙",
        "content": "斜搭秋韆窗半扃，行人屐送隔墙声。\n群花相倚啼妆面，苦不催晴怨懒鶑。",
        "dynasty": "宋",
        "collection_info": null
    },
    {
        "title": "寄苕川故人",
        "author": "张至龙",
        "content": "千古长情祇翠岑，休谈点石化黄金。\n秋来国事方尝胆，病后禅机忽上心。\n老眼看书嫌字细，干喉饮酒喜杯深。\n几回空检斑衣箧，望断白云天外阴。",
        "dynasty": "宋",
        "collection_info": null
    },
    {
        "title": "晚窗",
        "author": "张至龙",
        "content": "风约钟声落耳根，归鸦点点不成群。\n前山野烧青烟起，散满空中作暮云。",
        "dynasty": "宋",
        "collection_info": null
    },
    {
        "title": "喜杨琴隠至",
        "author": "张至龙",
        "content": "世涂多不平，择地度吾生。\n风静花迟落，云移月倒行。\n自抄闲作改，客借古琴评。\n凡事虚空裏，何劳苦着情。",
        "dynasty": "宋",
        "collection_info": null
    },
    {
        "title": "寄宝林僧",
        "author": "张至龙",
        "content": "磨折英雄辈，无停日月梭。\n达人愁梦少，明主直言多。\n药试单方验，碑评近本讹。\n吟成无爱者，寄与病僧哦。",
        "dynasty": "宋",
        "collection_info": null
    },
    {
        "title": "巴岭",
        "author": "张至龙",
        "content": "处处柴门掩半边，鶑啼绿树隔炊烟。\n竹梯闲倚柔桑畔，定是人家蚕正眠。",
        "dynasty": "宋",
        "collection_info": null
    },
    {
        "title": "楚节西塘省鞠",
        "author": "张至龙",
        "content": "鞠胎绿蕊未曾成，百种藂中半忘名。\n试检记花牌字看，春篱醉墨欠分明。",
        "dynasty": "宋",
        "collection_info": null
    },
    {
        "title": "槎",
        "author": "张至龙",
        "content": "槁形冷度几晨昏，不受东风一点恩。\n却有僊人求作伴，浪游星渚到天门。",
        "dynasty": "宋",
        "collection_info": null
    },
    {
        "title": "古别离",
        "author": "张至龙",
        "content": "扶上花骢酒半醺，望沉鞭影暗销魂。\n离情恐被行人觉，背拂菱花补泪痕。",
        "dynasty": "宋",
        "collection_info": null
    },
    {
        "title": "峡口",
        "author": "张至龙",
        "content": "峡深犹有路，泉远不知源。\n禽学乡谈语，山填野烧痕。\n晚风樵笛坞，春日酒旗村。\n茆舍人耕罢，鳬雏浴水浑。",
        "dynasty": "宋",
        "collection_info": null
    },
    {
        "title": "北津",
        "author": "张至龙",
        "content": "独立长桥喜近城，半阑斜日又催行。\n船过别浦波痕没，堠立当涂里界明。\n古木云边僧住处，落花风裏鸟啼声。\n青山莫道浑无事，日与行人管送迎。",
        "dynasty": "宋",
        "collection_info": null
    },
    {
        "title": "江常庵出武夷",
        "author": "张至龙",
        "content": "厌居京洛说行持，袖裹青蛇上武夷。\n僊为写真供御览，天怜病眼召神医。\n江中白石差龙斲，洞裏苍松带鹤移。\n无事出山衣屦湿，满城风雨鞠花时。",
        "dynasty": "宋",
        "collection_info": null
    },
    {
        "title": "晚步寄刘澄斋",
        "author": "张至龙",
        "content": "纵横屐齿印苍苔，梦笔山高翠作堆。\n日带晚光归海去，风传秋信下天来。\n竹开小路通萤过，松守空巢待鹤回。\n蚋瓮干坤还自乐，何须金屋玉楼台。",
        "dynasty": "宋",
        "collection_info": null
    },
    {
        "title": "简胜上人",
        "author": "张至龙",
        "content": "林深岚气重，一犬吠寒烟。\n高思天云外，新房柏树边。\n爱蒲寻石种，惜茗滤泉煎。\n昔创如来殿，老于师一年。",
        "dynasty": "宋",
        "collection_info": null
    },
    {
        "title": "演雅十章  其一",
        "author": "张至龙",
        "content": "麒麟感世出，凤凰览德至。\n人苟常见之，应不指为瑞。",
        "dynasty": "宋",
        "collection_info": null
    },
    {
        "title": "演雅十章  其二",
        "author": "张至龙",
        "content": "櫩蛛巧经网，林鸠拙营巢。\n孰知拙反胜，网坏巢独牢。",
        "dynasty": "宋",
        "collection_info": null
    },
    {
        "title": "演雅十章  其三",
        "author": "张至龙",
        "content": "雀食野人田，燕栖公子堂。\n野情饥亦乐，依人难久长。",
        "dynasty": "宋",
        "collection_info": null
    },
    {
        "title": "演雅十章  其四",
        "author": "张至龙",
        "content": "猩猩陨机穽，鹦鹉鏁金笼。\n言笑适为累，缄嘿斯保躬。",
        "dynasty": "宋",
        "collection_info": null
    },
    {
        "title": "演雅十章  其五",
        "author": "张至龙",
        "content": "蚕饱办丝课，蜂忙供蜜工。\n役役为人劳，衣食还自空。",
        "dynasty": "宋",
        "collection_info": null
    },
    {
        "title": "演雅十章  其六",
        "author": "张至龙",
        "content": "鹊鸣人共怜，乌鸣人共嫉。\n祇因声妍媸，何心报凶吉。",
        "dynasty": "宋",
        "collection_info": null
    },
    {
        "title": "演雅十章  其七",
        "author": "张至龙",
        "content": "江鳞行比目，沙鸳睡交颈。\n不知山兔寒，清夜顾蟾影。",
        "dynasty": "宋",
        "collection_info": null
    },
    {
        "title": "演雅十章  其八",
        "author": "张至龙",
        "content": "饥鹰健搏兔，馋鹭勤捕鱼。\n各为口腹累，不闻有驺虞。",
        "dynasty": "宋",
        "collection_info": null
    },
    {
        "title": "演雅十章  其九",
        "author": "张至龙",
        "content": "犬眠苍玉地，猫卧香绮丛。\n倘无鼠与盗，猫犬命亦穷。",
        "dynasty": "宋",
        "collection_info": null
    },
    {
        "title": "演雅十章  其一○",
        "author": "张至龙",
        "content": "墨鱼黑覆形，火萤明照身。\n拙于用显晦，踪迹徒自陈。",
        "dynasty": "宋",
        "collection_info": null
    },
    {
        "title": "寓兴十首  其一",
        "author": "张至龙",
        "content": "孤灯照长夜，膏尽灯影灭。\n划见窗户间，鲜鲜有明月。",
        "dynasty": "宋",
        "collection_info": null
    },
    {
        "title": "寓兴十首  其二",
        "author": "张至龙",
        "content": "日夜江水流，不海水不止。\n孰谓流去者，不是海中水。",
        "dynasty": "宋",
        "collection_info": null
    },
    {
        "title": "寓兴十首  其三",
        "author": "张至龙",
        "content": "东日照瓦霜，西嚮界余白。\n莫言日不到，日光来未及。",
        "dynasty": "宋",
        "collection_info": null
    },
    {
        "title": "寓兴十首  其四",
        "author": "张至龙",
        "content": "迟月上深夜，新蟾不终夕。\n何如月圆时，通宵照无极。",
        "dynasty": "宋",
        "collection_info": null
    },
    {
        "title": "寓兴十首  其五",
        "author": "张至龙",
        "content": "种鞠一百丛，九月开盈枝。\n莫言无好花，好花开较迟。",
        "dynasty": "宋",
        "collection_info": null
    },
    {
        "title": "寓兴十首  其六",
        "author": "张至龙",
        "content": "庭前无繁植，疎竹附梅坡。\n虽然无巨荫，明月飞来多。",
        "dynasty": "宋",
        "collection_info": null
    },
    {
        "title": "寓兴十首  其七",
        "author": "张至龙",
        "content": "草虫设细网，小穽不可见。\n日日朝露中，群白草间现。",
        "dynasty": "宋",
        "collection_info": null
    },
    {
        "title": "寓兴十首  其八",
        "author": "张至龙",
        "content": "高风吹秋霜，庭前百草死。\n谁知草有根，昨夜东风起。",
        "dynasty": "宋",
        "collection_info": null
    },
    {
        "title": "寓兴十首  其九",
        "author": "张至龙",
        "content": "夏月灌鞠根，见花在秋日。\n先时不施工，临花已何及。",
        "dynasty": "宋",
        "collection_info": null
    },
    {
        "title": "寓兴十首  其一○",
        "author": "张至龙",
        "content": "十年插柳枝，今与高树齐。\n垂条绿春风，上有流鶑啼。",
        "dynasty": "宋",
        "collection_info": null
    },
    {
        "title": "梅花十咏 梅梢",
        "author": "张至龙",
        "content": "根清条不肥，影落明月地。\n凄凄欲寒时，胚腪已生意。",
        "dynasty": "宋",
        "collection_info": null
    },
    {
        "title": "梅花十咏 蓓蕾",
        "author": "张至龙",
        "content": "历历衔冰霜，缀作珠的皪。\n香色俱浑然，花中之太极。",
        "dynasty": "宋",
        "collection_info": null
    },
    {
        "title": "梅花十咏 欲开",
        "author": "张至龙",
        "content": "凝成姑射姿，幽洁世所独。\n春近迫芳心，羞涩破唇玉。",
        "dynasty": "宋",
        "collection_info": null
    },
    {
        "title": "梅花十咏 半开",
        "author": "张至龙",
        "content": "五出稍敷露，不受尘目爱。\n鲜鲜着精神，独于此时最。",
        "dynasty": "宋",
        "collection_info": null
    },
    {
        "title": "梅花十咏 全开",
        "author": "张至龙",
        "content": "昨夜东风多，花神莫之御。\n玉立对幽人，十分尽情吐。",
        "dynasty": "宋",
        "collection_info": null
    },
    {
        "title": "梅花十咏 欲谢",
        "author": "张至龙",
        "content": "垂垂雪中枝，暗裏度香远。\n忽动调羹机，黏枝花力软。",
        "dynasty": "宋",
        "collection_info": null
    },
    {
        "title": "梅花十咏 半谢",
        "author": "张至龙",
        "content": "旋随琼霙飞，绕我茆屋角。\n结子意渐浓，岂为羌管落。",
        "dynasty": "宋",
        "collection_info": null
    },
    {
        "title": "梅花十咏 全谢",
        "author": "张至龙",
        "content": "冰花不留丁，收香尽藏白。\n一朝作陈人，逊与桃李出。",
        "dynasty": "宋",
        "collection_info": null
    },
    {
        "title": "梅花十咏 小实",
        "author": "张至龙",
        "content": "青青长朱裳，小摘脆不堕。\n勿欺如豆微，中怀仁已大。",
        "dynasty": "宋",
        "collection_info": null
    },
    {
        "title": "梅花十咏 大实",
        "author": "张至龙",
        "content": "圆碧日益肥，磊落压枝重。\n虽然苦味酸，酸中藏大用。",
        "dynasty": "宋",
        "collection_info": null
    },
    {
        "title": "山矾花",
        "author": "张至龙",
        "content": "漫山白蕊殿春华，多贮清香野老家。\n频向风前招蝶使，密通家籍省梅花。",
        "dynasty": "宋",
        "collection_info": null
    },
    {
        "title": "立春",
        "author": "施枢",
        "content": "雪花风细拂春旗，一色云边漏暖曦。\n群吏守文行故典，长官书祝致新祠。\n土牛底事遭身碎，綵胜随时把鬓欺。\n争似野人闲可睡，枕边搔髮自吟诗。",
        "dynasty": "宋",
        "collection_info": null
    },
    {
        "title": "感春",
        "author": "施枢",
        "content": "等闲覊旅欲归难，又见蔬盘簇綵幡。\n九十日春从此始，万千心事对谁言。\n梅边粉坠寒香骨，草际青归野烧痕。\n且把一杯酬好景，花风今日已翩翩。",
        "dynasty": "宋",
        "collection_info": null
    },
    {
        "title": "春前一日雪",
        "author": "施枢",
        "content": "历头只有今朝腊，犹雨霏霙满太虚。\n六出试妆梅欲妬，万花飘絮柳难如。\n云凝惨送玄冥旆，风舞欢迎青帝车。\n始信春工多富贵，便堆白玉满前除。",
        "dynasty": "宋",
        "collection_info": null
    },
    {
        "title": "春多日",
        "author": "施枢",
        "content": "春到溪山已近旬，寻春犹自负深情。\n爱闲长向梅边立，趁暖时从竹下行。\n苦乏诗材无可借，更嫌酒病有余酲。\n算来岂是因名利，纔有关心便不清。",
        "dynasty": "宋",
        "collection_info": null
    },
    {
        "title": "赠湖边柳",
        "author": "施枢",
        "content": "乱撒鹅黄拂晓晴，天涯多少故人情。\n游舡空逐轻阴转，半属春风半属鶑。",
        "dynasty": "宋",
        "collection_info": null
    },
    {
        "title": "梦游径山值雪拥炉赋诗",
        "author": "施枢",
        "content": "雪天元自冷，何况是山中。\n双径衝寒雾，千林战晚风。\n室中人已定，炉内火常红。\n万事皆如梦，谁知梦亦空。",
        "dynasty": "宋",
        "collection_info": null
    },
    {
        "title": "次蒙斋至日韵",
        "author": "施枢",
        "content": "试检清台历，黄宫气已回。\n功名难强致，岁月任渠来。\n雨径犹存菊，烟村可问梅。\n为贪吟有伴，到此又徘徊。",
        "dynasty": "宋",
        "collection_info": null
    },
    {
        "title": "玉泉",
        "author": "施枢",
        "content": "水蹟无增减，从知地有灵。\n羣鱼潜异窟，一芥纳沧溟。\n济隠新留咏，超师旧讲经。\n圣时调玉烛，龙睡不须醒。",
        "dynasty": "宋",
        "collection_info": null
    },
    {
        "title": "老僧念佛",
        "author": "施枢",
        "content": "身世皆空境，知空自不悲。\n何须临暮日，逐急念阿弥。\n裴相安心际，维摩忏罪时。\n同归无有地，明月在秋池。",
        "dynasty": "宋",
        "collection_info": null
    },
    {
        "title": "和菊潭韵题秋潭买山图后",
        "author": "施枢",
        "content": "身世如萍漫浪休，机心谁遣误沙鸥。\n从来风月惊人句，即是湖山买屋谋。\n访友定寻云外寺，携壶须上竹边楼。\n知音自有渔樵侣，莫被人称第一流。",
        "dynasty": "宋",
        "collection_info": null
    },
    {
        "title": "对雪",
        "author": "施枢",
        "content": "怪得连阴不放晴，直教飞雪试轻盈。\n风回冉冉霓裳舞，云暗纷纷鹤羽明。\n大似梅花饶一出，薄于柳絮更多情。\n披衣端为诗催起，吟得诗成分外清。",
        "dynasty": "宋",
        "collection_info": null
    },
    {
        "title": "霸国祠",
        "author": "施枢",
        "content": "瓶笙惊昼睡，此意有谁知。\n蛙井成何事，鸿图岂易窥。\n一身虽戮辱，万姓免疮痍。\n茅土今何在，惟存霸国祠。",
        "dynasty": "宋",
        "collection_info": null
    },
    {
        "title": "早起",
        "author": "施枢",
        "content": "早起看花露，西风把鬓欺。\n心清多在道，梦好亦成诗。\n过但思求己，生无事皱眉。\n功名缘底事，到手却如迟。",
        "dynasty": "宋",
        "collection_info": null
    },
    {
        "title": "漕闱揭晓后述怀",
        "author": "施枢",
        "content": "画眉深浅与时殊，肯向堂前怨舅姑。\n自是吾侬多蹇薄，可堪尔汝肆揶揄。\n心知不是池中物，眼独羞看屋上乌。\n得丧总为身外事，不如委命乐樵苏。",
        "dynasty": "宋",
        "collection_info": null
    },
    {
        "title": "闻雁",
        "author": "施枢",
        "content": "飞尽沙田到水乡，年年来往为谁忙。\n只贪月夜芦花宿，不是将身傍稻粱。",
        "dynasty": "宋",
        "collection_info": null
    },
    {
        "title": "通真观  其一",
        "author": "施枢",
        "content": "不到凝安二十年，丹青一幅尚依然。\n青牛已去仙踪远，却有山禽下玉田。",
        "dynasty": "宋",
        "collection_info": null
    },
    {
        "title": "通真观  其二",
        "author": "施枢",
        "content": "桃源事已成荒幻，那更形容学避秦。\n欲访旧踪无处觅，满山花落不知春。",
        "dynasty": "宋",
        "collection_info": null
    },
    {
        "title": "泛月夜归",
        "author": "施枢",
        "content": "短艇衝寒泛浅沙，满溪明月浸芦花。\n忽惊远岸灯光发，篱落萧疏一两家。",
        "dynasty": "宋",
        "collection_info": null
    },
    {
        "title": "龟溪市桥见月",
        "author": "施枢",
        "content": "楼台迭翠绕清溪，浅澹云边月一眉。\n行到市声相接处，傍桥灯火未多时。",
        "dynasty": "宋",
        "collection_info": null
    },
    {
        "title": "寄宝藏壁天瑞",
        "author": "施枢",
        "content": "路转小桥东，群龙拥梵宫。\n荇花明晚水，莲叶向秋风。\n匠斧应休役，禅窗定费功。\n笑他尘俗者，客路每匆匆。",
        "dynasty": "宋",
        "collection_info": null
    },
    {
        "title": "夜寒有作",
        "author": "施枢",
        "content": "可怪轻寒薄短衾，起来搔首傍灯吟。\n百年易老风前鬓，万事难侵水样心。\n雁叫云天秋渺渺，虫鸣露砌夜沉沉。\n朱丝自写无人识，一曲寥寥太古音。",
        "dynasty": "宋",
        "collection_info": null
    },
    {
        "title": "入京",
        "author": "施枢",
        "content": "何期又泛玉京船，行止于人不偶然。\n寒力胜如前两夜，世情熟似近三年。\n只将兴味留诗裏，苦乏工夫到酒边。\n万事看来忙不得，只须委顺乐吾天。",
        "dynasty": "宋",
        "collection_info": null
    },
    {
        "title": "忆孤山",
        "author": "施枢",
        "content": "孤山不是远，只隔凤城门。\n争赏诗家句，谁招隠士魂。\n秋风林下冢，寒月水边村。\n拟待梅花发，长吟酹一尊。",
        "dynasty": "宋",
        "collection_info": null
    },
    {
        "title": "小楼独坐用菊潭壁间韵",
        "author": "施枢",
        "content": "帘捲疏风入小楼，夕阳衔雁欲西流。\n无人细说吟边事，独有黄花共晚秋。",
        "dynasty": "宋",
        "collection_info": null
    },
    {
        "title": "别高家店",
        "author": "施枢",
        "content": "独抱朱絃识者稀，湖山与我独相知。\n烟迷柳岸经行少，月照梅窗做梦迟。\n酒价寒高谁与贳，衾绵夜薄自多思。\n归舟又值商量雪，好似清溪访戴时。",
        "dynasty": "宋",
        "collection_info": null
    },
    {
        "title": "梦回",
        "author": "施枢",
        "content": "银漏迢迢箭缓传，梦回月在早梅边。\n小池冻合寒芦折，应是鸳鸯夜不眠。",
        "dynasty": "宋",
        "collection_info": null
    },
    {
        "title": "马上",
        "author": "施枢",
        "content": "只为溪山有宿盟，两旬两度此经行。\n马嘶险径霜蹄滑，鸥舞平沙雪羽轻。\n豪气不从尘外减，新诗偏向道间成。\n梅花似有相迎意，野水篱边数蘂明。",
        "dynasty": "宋",
        "collection_info": null
    },
    {
        "title": "读真西山奏疏",
        "author": "施枢",
        "content": "戎狄从来不可凭，谁令汉祖议和亲。\n连衡休易从游说，厝火当忧卧积薪。\n黯在淮南谋自寝，亮亡司马志方伸。\n本强始见遐衝折，信是经纶直要人。",
        "dynasty": "宋",
        "collection_info": null
    },
    {
        "title": "新月照雪",
        "author": "施枢",
        "content": "等是寻常月，因添雪更明。\n看他同样白，与我一般清。\n睡鹤应难认，栖乌亦屡惊。\n梅花仍有意，相伴听寒更。",
        "dynasty": "宋",
        "collection_info": null
    },
    {
        "title": "雪晴",
        "author": "施枢",
        "content": "送腊终宵舞，知春破晓晴。\n烧痕随草长，霁色映梅清。\n溜滴檐簪折，冰开沼镜明。\n夜窗如对月，还又忆轻盈。",
        "dynasty": "宋",
        "collection_info": null
    },
    {
        "title": "对雪",
        "author": "施枢",
        "content": "谁使霓裳逞细腰，随风尽日袂飘飖。\n飞花却讶春将遍，舞片还惊冻易销。\n看熟似同鸥过渚，兴仙刚道鹤冲霄。\n吟成谁与相酬酢，頼有疏梅伴寂寥。",
        "dynasty": "宋",
        "collection_info": null
    },
    {
        "title": "正月十四夜",
        "author": "施枢",
        "content": "覊游偶值上元时，莲艷烧空照锦溪。\n堂上珠帘如水浸，庭前鰲架与山齐。\n风传鼓吹春声闹，雨遏笙歌夜语低。\n自笑蓬窗勤苦士，何当太乙为燃藜。",
        "dynasty": "宋",
        "collection_info": null
    },
    {
        "title": "新晴",
        "author": "施枢",
        "content": "寒窗寂寞度残冬，接得春来雨又风。\n芳思悠悠空自远，清游款款与谁同。\n林梢淡抹烟初霁，菜甲新抽土旋融。\n多谢殷勤檐鹊舞，数声足喜夕阳中。",
        "dynasty": "宋",
        "collection_info": null
    },
    {
        "title": "分韵春字",
        "author": "施枢",
        "content": "柳外鶑声错唤人，小楼吟苦不知春。\n落花飞过秋千去，一片闲情客裏身。",
        "dynasty": "宋",
        "collection_info": null
    },
    {
        "title": "绿字韵",
        "author": "施枢",
        "content": "晓帐香销闲画烛，梦回山断屏风曲。\n轻烟细雨客情多，南浦草随新涨绿。",
        "dynasty": "宋",
        "collection_info": null
    },
    {
        "title": "书事",
        "author": "施枢",
        "content": "闲时但觉求人易，险处方知为己深。\n世事尽随流水去，白云自识古人心。",
        "dynasty": "宋",
        "collection_info": null
    },
    {
        "title": "所见",
        "author": "施枢",
        "content": "齐眉沉醉绮罗丛，心事谁知付去鸿。\n不惜千金留粉黛，更无一语怨东风。",
        "dynasty": "宋",
        "collection_info": null
    },
    {
        "title": "闺思",
        "author": "施枢",
        "content": "帘底临鸾惜岁华，鬓云慵掠宝钗斜。\n落梅香断无消息，一树春风属杏花。",
        "dynasty": "宋",
        "collection_info": null
    },
    {
        "title": "涌金门外",
        "author": "施枢",
        "content": "柳丝舞困起炊烟，罗绮相催欲上船。\n贵冶亦知春有夜，暖沙还付白鸥眠。",
        "dynasty": "宋",
        "collection_info": null
    },
    {
        "title": "春夜赋小字",
        "author": "施枢",
        "content": "岸桐花开春欲老，目断斜阳芳信杳。\n东风不筦客情多，杜鹃啼月青山小。",
        "dynasty": "宋",
        "collection_info": null
    },
    {
        "title": "再行湖上",
        "author": "施枢",
        "content": "楼台万迭照斜晖，红褪园林绿渐肥。\n艷是杏桃开过了，春风吹到野蔷薇。",
        "dynasty": "宋",
        "collection_info": null
    },
    {
        "title": "小楼对月",
        "author": "施枢",
        "content": "京国谁曾念旅游，闲情芳思两悠悠。\n却因今夜栏干月，引得春风上小楼。",
        "dynasty": "宋",
        "collection_info": null
    },
    {
        "title": "晚望",
        "author": "施枢",
        "content": "芳草迢迢客路长，柳边吹絮燕泥香。\n桐花拆尽春归去，犹倚危阑问夕阳。",
        "dynasty": "宋",
        "collection_info": null
    },
    {
        "title": "再赋酬吴鞠潭",
        "author": "施枢",
        "content": "酌酒酬春醉晚红，谁知书剑两无功。\n渔竿冷浸半丝月，牛背闲消一笛风。\n仙梦不随狂蝶乱，家书只倩素鱼通。\n友声更拟迁乔去，底似人情较异同。",
        "dynasty": "宋",
        "collection_info": null
    },
    {
        "title": "览镜",
        "author": "施枢",
        "content": "心到无营本倦游，何期身又客王州。\n匣藏青镜闲情薄，衣染红尘满面羞。\n风月几曾于我少，波涛半是为人忧。\n故山幸自堪耕钓，不必生涯足是休。",
        "dynasty": "宋",
        "collection_info": null
    },
    {
        "title": "牡丹",
        "author": "施枢",
        "content": "天然贵格镇群芳，细雨丛中试宝妆。\n肯与乱红争国色，甘同柔绿挽春光。\n玉阑倚困娇无力，金鸭沉烟不敢香。\n可惜承恩亭北赋，苦无妙语告君王。",
        "dynasty": "宋",
        "collection_info": null
    },
    {
        "title": "留别诗僧",
        "author": "施枢",
        "content": "家山方缱绻，客路復西东。\n自念依明世，谁令策隽功。\n三杯桑落酒，一棹柳花风。\n别后诗应好，吟成寄短筒。",
        "dynasty": "宋",
        "collection_info": null
    },
    {
        "title": "送春",
        "author": "施枢",
        "content": "相逢九十日，彼此惜芳期。\n折柳停闲骑，嚼花吟好诗。\n经年行远别，对景起深思。\n日落不知处，四山啼子规。",
        "dynasty": "宋",
        "collection_info": null
    },
    {
        "title": "怀友人",
        "author": "施枢",
        "content": "锦野重来已秀葽，雨肥梅杏粉痕销。\n晚山四面子规叫，晓树一声婆餠焦。\n耐久交当如水淡，惯游身亦似蓬飘。\n老鶑不省春归久，犹自教雏学徙乔。",
        "dynasty": "宋",
        "collection_info": null
    },
    {
        "title": "后坞示壁天瑞",
        "author": "施枢",
        "content": "几年不到巳公斋，客裏明知未定家。\n生灭无边方共语，满山春雨落松花。",
        "dynasty": "宋",
        "collection_info": null
    },
    {
        "title": "即事",
        "author": "施枢",
        "content": "暝色分烟上远峯，雨声断处又晴风。\n宝香羞冷闲情远，落尽蔷薇一架红。",
        "dynasty": "宋",
        "collection_info": null
    },
    {
        "title": "檐玉鸣",
        "author": "施枢",
        "content": "哓窗风细响檐铃，一曲云璈枕上闻。\n梦断不知仙路杳，鹤衔松露入青云。",
        "dynasty": "宋",
        "collection_info": null
    },
    {
        "title": "东天目  其一",
        "author": "施枢",
        "content": "不辞巇险访龙潭，潭底无穷碧似蓝。\n乱石鸣滩溪过九，飞泉泻瀑堑分三。\n虽然道士能相引，不比樵人得尽谙。\n怊怅飞桥无路到，乘风应许御云骖。",
        "dynasty": "宋",
        "collection_info": null
    },
    {
        "title": "东天目  其二",
        "author": "施枢",
        "content": "不谓山行得此晴，有名胜处必须经。\n玉田草满春无极，石室人稀夜不扃。\n自料俗情应厌倦，谁知幽意在空冥。\n碧桃却似传消息，一曲琼歌月满庭。",
        "dynasty": "宋",
        "collection_info": null
    },
    {
        "title": "西天目",
        "author": "施枢",
        "content": "苕水之源出此山，地如邾鲁始跻攀。\n三池浚泽高冈上，一勺为霖反掌间。\n着脚不知苍汉近，无心直共白云闲。\n何时结屋枕泉玉，涤尽尘根学大还。",
        "dynasty": "宋",
        "collection_info": null
    },
    {
        "title": "题朝阳洞中",
        "author": "施枢",
        "content": "一吸龙泉万虑清，更寻古洞入柴荆。\n桃花落尽春无路，独许骑鸾上玉京。",
        "dynasty": "宋",
        "collection_info": null
    },
    {
        "title": "题至道宫云巢轩",
        "author": "施枢",
        "content": "碧霄路底作生涯，云亦何曾定有家。\n月印天池心宇浄，水鸣环佩出松花。",
        "dynasty": "宋",
        "collection_info": null
    },
    {
        "title": "别天目",
        "author": "施枢",
        "content": "东尖森洞穴，西目浚渊庭。\n三日若为霁，群龙亦有灵。\n立依松作盖，坐倚石为屏。\n犹恨归鞍急，回头望远青。",
        "dynasty": "宋",
        "collection_info": null
    },
    {
        "title": "闻西山讣音",
        "author": "施枢",
        "content": "夺到斯人处，天心亦杳冥。\n嘉谋犹未罄，直道信无灵。\n四海方思雨，中营忽陨星。\n群贤知孰附，客泪欲飘零。",
        "dynasty": "宋",
        "collection_info": null
    },
    {
        "title": "芍药  其一",
        "author": "施枢",
        "content": "虽殊桃李竞年芳，色相惟应付梦乡。\n纶阁曾看金缕艷，蘂宫初试玉楼妆。\n露凝深浅烟中泪，日泛温柔雨后香。\n幸蜀归来花正好，可怜不忍看嫔嫱。",
        "dynasty": "宋",
        "collection_info": null
    },
    {
        "title": "芍药  其二",
        "author": "施枢",
        "content": "天女霜刀剪亦难，露红烟紫碧阑干。\n步摇衣袂飘霞佩，钿合钗梁间宝冠。\n枝上任他无力笑，灯前还作有情看。\n采根若可苏民病，始信无经载牡丹。",
        "dynasty": "宋",
        "collection_info": null
    },
    {
        "title": "玉蝴蝶花",
        "author": "施枢",
        "content": "芳意深深掩绿苔，粉团香翅自裴回。\n多应又怨春归早，化作飞花满树开。",
        "dynasty": "宋",
        "collection_info": null
    },
    {
        "title": "小琼花",
        "author": "施枢",
        "content": "合是孤根在广庭，世间那得此云英。\n霓裳一曲天香散，惆怅瑶阶月自明。",
        "dynasty": "宋",
        "collection_info": null
    },
    {
        "title": "午寝",
        "author": "施枢",
        "content": "旧诗零乱满藤床，绿映帘深一缕香。\n午梦惊回槐国远，浮生消得几斜阳。",
        "dynasty": "宋",
        "collection_info": null
    },
    {
        "title": "道间",
        "author": "施枢",
        "content": "一溪新绿涨晴沙，傍岸疏篱八九家。\n桑叶又抽麻正长，绿阴深处响缲车。",
        "dynasty": "宋",
        "collection_info": null
    },
    {
        "title": "再观钱庙",
        "author": "施枢",
        "content": "荒碑五丈藓生花，飞鼠巢梁壁缀蜗。\n华胄遥遥天下满，不知誓券落谁家。",
        "dynasty": "宋",
        "collection_info": null
    },
    {
        "title": "墙外竹",
        "author": "施枢",
        "content": "森森新竹亚墙屏，箨解余斑粉泪零。\n幸入诗家穷相眼，可能不为此君青。",
        "dynasty": "宋",
        "collection_info": null
    },
    {
        "title": "题鹤林丈室用俞紫薇韵",
        "author": "施枢",
        "content": "物我相忘付八还，偶来琼舘扣霞关。\n玉峯自有三生约，尘世真同一梦间。\n华表风清丹顶去，缑山月冷碧笙闲。\n当知象外机无息，肯羡黄金繫九环。",
        "dynasty": "宋",
        "collection_info": null
    },
    {
        "title": "五到洞霄兼似冲妙",
        "author": "施枢",
        "content": "多谢名山不厌人，五来此地着闲身。\n泉声带雨驱烦暑，空翠萦风绝点尘。\n金鼎火能知应候，玉壶花自占长春。\n何时许证三生约，乞借烟霞与卜邻。",
        "dynasty": "宋",
        "collection_info": null
    },
    {
        "title": "杨蟾川铁佛普度会  其一",
        "author": "施枢",
        "content": "重阴九垒几曾开，广布阴功亦异哉。\n八景定中朝十极，五云深处步三台。\n烟腾绿字鸾初下，月照黄坛鹤未来。\n去地一珠如黍米，天人竞凑鬰罗台。",
        "dynasty": "宋",
        "collection_info": null
    },
    {
        "title": "杨蟾川铁佛普度会  其二",
        "author": "施枢",
        "content": "炜烨神光烛素屏，苦魂蒙度语堪听。\n但知实相皆非相，自证无形入有形。\n火炼赤鑪超上景，水流华沼荡寒庭。\n功成试问谁能似，元子真人旧典刑。",
        "dynasty": "宋",
        "collection_info": null
    },
    {
        "title": "夜泊黄湾",
        "author": "施枢",
        "content": "移近黄湾泊短篷，野云垂地一溪风。\n渚香吹散荷花雨，几点流萤出苇丛。",
        "dynasty": "宋",
        "collection_info": null
    },
    {
        "title": "夜凉听雨",
        "author": "施枢",
        "content": "暑雨沉沉夜正深，凉欺客枕梦频醒。\n虽然未是秋时候，滴在梧桐亦厌听。",
        "dynasty": "宋",
        "collection_info": null
    },
    {
        "title": "西河柳",
        "author": "施枢",
        "content": "一把轻丝拂地垂，柔梢浅浅抹燕脂。\n絮花吹尽枝方长，却恨春风未得知。",
        "dynasty": "宋",
        "collection_info": null
    },
    {
        "title": "三过垂虹",
        "author": "施枢",
        "content": "秋来三度过垂虹，灏气横江水接空。\n帆影轻浮千幅月，渔竿冷浸一丝风。\n枫初落叶前村近，荷有余香别浦通。\n笑拍阑干天地阔，鲙鲈樽酒许谁同。",
        "dynasty": "宋",
        "collection_info": null
    },
    {
        "title": "沧浪",
        "author": "施枢",
        "content": "长史遗踪二百年，直教名字到今传。\n渚香细浥莲须雨，野色轻团竹尾烟。\n但得幽情关水石，何须隠迹痼林泉。\n客中正有尘缨在，来此清游亦是缘。",
        "dynasty": "宋",
        "collection_info": null
    },
    {
        "title": "水次秋蚊可畏",
        "author": "施枢",
        "content": "利觜似花鹰，针肤不暂停。\n有生何蠢蠢，藏毒在冥冥。\n乱舞迷昏水，喧声接晓汀。\n风威秋晚劲，看汝易飘零。",
        "dynasty": "宋",
        "collection_info": null
    },
    {
        "title": "中秋日虎丘呈庾使东畎先生",
        "author": "施枢",
        "content": "蹇步接輶轩，于山亦有缘。\n剑锋遗断石，阁影倒平田。\n紫日穿林暝，黄云共野连。\n清辉无着处，月伴使星圆。",
        "dynasty": "宋",
        "collection_info": null
    },
    {
        "title": "清夜",
        "author": "施枢",
        "content": "客身随取止，一室冷如冰。\n景远吟何託，情疏梦不曾。\n雨粘初藓壁，风谢欲花灯。\n岂是无家者，甘为有髮僧。",
        "dynasty": "宋",
        "collection_info": null
    },
    {
        "title": "客中雨思",
        "author": "施枢",
        "content": "细雨粘云结晚愁，黄金垂地菊钱流。\n风来不觉窗声战，分却覊怀一半秋。",
        "dynasty": "宋",
        "collection_info": null
    },
    {
        "title": "闻鹤",
        "author": "施枢",
        "content": "谁家嘹唳九皋声，客梦初回晓帐清。\n华表不知仙路远，刚随寒角转残更。",
        "dynasty": "宋",
        "collection_info": null
    },
    {
        "title": "秋夜即事",
        "author": "施枢",
        "content": "断雨寒云过暝窗，落桐叶叶是凄凉。\n楚山不入清宵梦，月影蛩声满桂芗。",
        "dynasty": "宋",
        "collection_info": null
    },
    {
        "title": "对菊",
        "author": "施枢",
        "content": "欲荒三径负归期，魂梦何曾到短篱。\n九辩不歌陶令老，清香还许入谁诗。",
        "dynasty": "宋",
        "collection_info": null
    },
    {
        "title": "开炉次夕以不禁离抱来访宏庵挑灯细语漏促忘归即事有赋时黄澹翁在焉",
        "author": "施枢",
        "content": "客裏情怀不自如，夜深来访子云居。\n挑灯细按新翻曲，拂案同看旧架书。\n梧叶敲风蛩砌冷，菊香销雨鹤庭虚。\n相逢且与开眉笑，莫遣吟边酒琖疏。",
        "dynasty": "宋",
        "collection_info": null
    },
    {
        "title": "雪",
        "author": "施枢",
        "content": "只消顷刻便漫漫，人亦求窥造化难。\n柳外情知非絮落，梅边误作有花看。\n朱门合席持杯暖，紫塞分屯坐甲寒。\n慨想英雄当此际，肯分事业与袁安。",
        "dynasty": "宋",
        "collection_info": null
    },
    {
        "title": "赓庾使和毛君玉送墨梅韵",
        "author": "施枢",
        "content": "东风吹上岁寒枝，笔下工夫颇涉奇。\n此操直应同晚节，有香亦合伴冰姿。\n淡于浅水笼蟾夜，清似疏篱压雪时。\n春在小窗横幅裏，调羹深意许谁知。",
        "dynasty": "宋",
        "collection_info": null
    },
    {
        "title": "蜡梅送东畎先生併寓探梅之意",
        "author": "施枢",
        "content": "泽国寒深未见梅，东风何日到南枝。\n玉堂应有新消息，恐是人间未得知。",
        "dynasty": "宋",
        "collection_info": null
    },
    {
        "title": "剑池",
        "author": "施枢",
        "content": "雨壁烟崖翠藓长，龙泓冷浸斗牛光。\n独怜有水清无底，不洗花池粉腻香。",
        "dynasty": "宋",
        "collection_info": null
    },
    {
        "title": "生公讲台",
        "author": "施枢",
        "content": "千人凑座雨天花，片石虽顽识当家。\n万境俱空非有相，漫留尘迹与人夸。",
        "dynasty": "宋",
        "collection_info": null
    },
    {
        "title": "寄陈藏一",
        "author": "施枢",
        "content": "万人如海亦纷纭，还着江湖有限身。\n题叶恨深波影远，嚼花吟苦月痕新。\n羡君朝市情俱薄，笑我山林趣未真。\n名胜搜罗能尽否，细论何日许相亲。",
        "dynasty": "宋",
        "collection_info": null
    },
    {
        "title": "送同幕刘正父召试",
        "author": "施枢",
        "content": "合是冰壶寘露寒，果然笔札对金銮。\n虽云经世谈何易，谩道忧时事转难。\n正气必能回坏证，中流当与障狂澜。\n熟知议论平如砥，且把清规作样看。",
        "dynasty": "宋",
        "collection_info": null
    },
    {
        "title": "绍兴城隍庙",
        "author": "施枢",
        "content": "江头曾梦见，髣髴此山川。\n幻说从何证，来游即是缘。\n妪言前世事，我是太湖仙。\n神理俱冥漠，清香谩致虔。",
        "dynasty": "宋",
        "collection_info": null
    },
    {
        "title": "借张宪韵述怀呈东畎先生",
        "author": "施枢",
        "content": "早起看秋意，山前深未深。\n水香飘远渚，晴色上平林。\n风雨一双鬓，江湖万里心。\n何期来此地，时作短长吟。",
        "dynasty": "宋",
        "collection_info": null
    },
    {
        "title": "初泊世綵",
        "author": "施枢",
        "content": "不问萧条传舍空，来欹客枕听西风。\n一庭明月无人筦，秋在梧桐落叶中。",
        "dynasty": "宋",
        "collection_info": null
    },
    {
        "title": "早起",
        "author": "施枢",
        "content": "檐前鸣玉响丁东，清梦初迴鹤帐中。\n早起井梧飘一叶，方知昨夜是秋风。",
        "dynasty": "宋",
        "collection_info": null
    },
    {
        "title": "风雨",
        "author": "施枢",
        "content": "入夏惟忧旱，秋来却浸霪。\n风声连海响，山气与云深。\n望岁丹心切，忧时白髮侵。\n旅中无别事，隠几自长吟。",
        "dynasty": "宋",
        "collection_info": null
    },
    {
        "title": "禹庙",
        "author": "施枢",
        "content": "衮服严常祀，平成万世功。\n圭璋藏道室，弓剑莽幽宫。\n石定今犹在，梅梁事莫穷。\n幽寻须作计，多恨雨匆匆。",
        "dynasty": "宋",
        "collection_info": null
    },
    {
        "title": "高园  其一",
        "author": "施枢",
        "content": "入门虽较小，中却是壶天。\n委曲松篁径，清新锦绣篇。\n蟠胸有丘壑，随处是林泉。\n更读鰲峯句，风流似谪仙。",
        "dynasty": "宋",
        "collection_info": null
    },
    {
        "title": "高园  其二",
        "author": "施枢",
        "content": "扁名俱不俗，难得此规模。\n一镜荷香冷，四围花径芜。\n沼宽鱼自乐，竹静鹤同孤。\n仿尽东州景，何须作画图。",
        "dynasty": "宋",
        "collection_info": null
    },
    {
        "title": "梦前室",
        "author": "施枢",
        "content": "长夜几年别，伤哉千古心。\n自因缘较浅，不是老相侵。\n熊梦如先兆，鸾胶岂续琴。\n晓窗秋叶响，不觉泪盈襟。",
        "dynasty": "宋",
        "collection_info": null
    },
    {
        "title": "西兴寄呈东畎先生",
        "author": "施枢",
        "content": "生平未始识东州，不谓招邀得漫游。\n南镇门前秦望晓，西兴浦口浙江秋。\n风搏怒气潮初落，山涌青冥雨乍收。\n岂为登临重回首，使星只在五云头。",
        "dynasty": "宋",
        "collection_info": null
    },
    {
        "title": "轮差祝圣所拈香  其一",
        "author": "施枢",
        "content": "瓣芗来谒玉晨宫，月在觚棱绛阙东。\n转向御街西畔过，朝天万马正匆匆。",
        "dynasty": "宋",
        "collection_info": null
    },
    {
        "title": "轮差祝圣所拈香  其二",
        "author": "施枢",
        "content": "几度来游几赋诗，又因将命到灵芝。\n三呼祝了君王寿，偷眼湖光立片时。",
        "dynasty": "宋",
        "collection_info": null
    },
    {
        "title": "至日谒庙吴山见日初出",
        "author": "施枢",
        "content": "曦龙浴海上扶桑，云表辉芒烛万方。\n史观缤纷书瑞色，禁城奕烨锁祥光。\n从知绣线添红影，独喜丹心向太阳。\n节裏官闲无一事，谛观易道静焚香。",
        "dynasty": "宋",
        "collection_info": null
    },
    {
        "title": "廨宇傍河彷佛家居",
        "author": "施枢",
        "content": "合是清溪近处居，在官却与在家如。\n柳风拂岸时鸣橹，梅月横窗夜读书。\n休问舟闲无唤渡，须知水到自成渠。\n俸钱已足供薪粒，比着箪瓢尽有余。",
        "dynasty": "宋",
        "collection_info": null
    },
    {
        "title": "昨夜",
        "author": "施枢",
        "content": "昨夜阴风刮地鸣，乱敲窗纸梦魂惊。\n壁寒剥落泥成片，屋老漂摇瓦作声。\n野市霜明人蹟险，官河水冷客舟横。\n翻思带甲眠戈者，何幸吟身傍帝城。",
        "dynasty": "宋",
        "collection_info": null
    },
    {
        "title": "月夜忆梅花",
        "author": "施枢",
        "content": "夜深寒月照窗纱，忽忆林逋处士家。\n鸥鹭正眠烟树冷，不知谁可伴梅花。",
        "dynasty": "宋",
        "collection_info": null
    },
    {
        "title": "生朝报恩夜醮",
        "author": "施枢",
        "content": "绛节翩翩七宝车，谣歌飞上玉皇家。\n鹤坛月冷天风静，开尽碧桃无限花。",
        "dynasty": "宋",
        "collection_info": null
    },
    {
        "title": "菊潭赋小窗睡香次韵",
        "author": "施枢",
        "content": "兀兀蒲团万虑除，定回寒月满康庐。\n幽香自有禅心会，春不相知亦任渠。",
        "dynasty": "宋",
        "collection_info": null
    },
    {
        "title": "夜闻城中箫鼓",
        "author": "施枢",
        "content": "箫鼓喧天竞看灯，都民应喜见昇平。\n芳心自不同年少，细嚼梅花坐月明。",
        "dynasty": "宋",
        "collection_info": null
    },
    {
        "title": "和东圃郑震见寄",
        "author": "施枢",
        "content": "薄宦来京洛，相逢久更亲。\n丹心期为国，白髮易催人。\n月冷乌惊夜，霜明鷄唤晨。\n呤边频自感，还染九衢尘。",
        "dynasty": "宋",
        "collection_info": null
    },
    {
        "title": "题桃源图",
        "author": "施枢",
        "content": "山中与世不相关，鷄犬桑麻尽日闲。\n傍水桃花春烂熳，误传消息到人间。",
        "dynasty": "宋",
        "collection_info": null
    },
    {
        "title": "和菊潭玉泉韵",
        "author": "施枢",
        "content": "不是灵源透碧虚，可容六六化龙鱼。\n讲经人去前湖暝，翻手为霖自有余。",
        "dynasty": "宋",
        "collection_info": null
    },
    {
        "title": "酬瓜畴赵鑪夫投赠",
        "author": "施枢",
        "content": "谋生百拙世无如，赢得心清剩读书。\n薄宦喜从京国路，闲身还似野人居。\n济川事业归商傅，献赋声名羡子虚。\n岁晚且留梅作伴，吟边月冷一枝疏。",
        "dynasty": "宋",
        "collection_info": null
    },
    {
        "title": "仲孚岁晚书怀因次其韵",
        "author": "施枢",
        "content": "终有征书访绮园，心期独向老天言。\n物情已逐东风转，未必全归野烧痕。",
        "dynasty": "宋",
        "collection_info": null
    },
    {
        "title": "端平除夕",
        "author": "施枢",
        "content": "宦游来此亦随缘，过了新冬又馈年。\n今夕桃符犹自写，明朝柏酒让谁先。\n但令世道皆平地，此外身名任老天。\n春与诗家如有意，早传清梦谢池边。",
        "dynasty": "宋",
        "collection_info": null
    },
    {
        "title": "嘉熙元日",
        "author": "施枢",
        "content": "先春一日纪正元，熙号初更气候暄。\n万象光随黄道毂，千官班凑紫宸门。\n梅迎霁色来窗底，柳挽和风到水根。\n但愿时平年事好，升湛有命不须论。",
        "dynasty": "宋",
        "collection_info": null
    },
    {
        "title": "立春",
        "author": "施枢",
        "content": "彩胜飘春上鬓蓬，倚栏一笑问东风。\n青青柳眼梅花面，纔染阳和便不同。",
        "dynasty": "宋",
        "collection_info": null
    },
    {
        "title": "雨后道间见红梅",
        "author": "施枢",
        "content": "玄都境界玉堂身，轻袅湘裙步晓阴。\n昨夜雨肥添酒晕，红情染得十分深。",
        "dynasty": "宋",
        "collection_info": null
    },
    {
        "title": "盆梅",
        "author": "施枢",
        "content": "白玉堂前树，谁移此地栽。\n看教清意足，唤得艷阳回。\n舞片疑云堕，留香待月来。\n只应标格好，独为岁寒开。",
        "dynasty": "宋",
        "collection_info": null
    },
    {
        "title": "春雪",
        "author": "施枢",
        "content": "腊裏霏微未许多，春来舞片却交叉。\n混成天地皆同色，点染园林尽着花。\n岸蹟云凝迷去鹭，屋头烟暖见饥鸦。\n东风毕竟能融化，不放寒澌冰柳芽。",
        "dynasty": "宋",
        "collection_info": null
    },
    {
        "title": "再雪",
        "author": "施枢",
        "content": "投晓又翻飞，春风亦被欺。\n须知寒彻夜，胜似腊残时。\n艷粉同梅落，轻花替柳吹。\n浑然成片玉，冻合在前池。",
        "dynasty": "宋",
        "collection_info": null
    },
    {
        "title": "题龙首图",
        "author": "施枢",
        "content": "变化成来体势高，坐令幽思起云涛。\n春雷一鼓惊头角，碧海风轻衮绛桃。",
        "dynasty": "宋",
        "collection_info": null
    },
    {
        "title": "落梅",
        "author": "施枢",
        "content": "粉香销尽骨犹清，望断瑶台转有情。\n便是百花无此分，看看事业到和羹。",
        "dynasty": "宋",
        "collection_info": null
    },
    {
        "title": "桃花",
        "author": "施枢",
        "content": "武陵人去水横陈，独向玄都管领春。\n日暖风轻尘扑面，刘郎空老苦吟身。",
        "dynasty": "宋",
        "collection_info": null
    },
    {
        "title": "宿接待寺",
        "author": "施枢",
        "content": "梵境忽巍峩，门前对市河。\n有心弘誓愿，于此接经过。\n郭近人声杂，檐高雨气多。\n规摹踰百载，犹说喻弥陀。",
        "dynasty": "宋",
        "collection_info": null
    },
    {
        "title": "宿龙泉寺",
        "author": "施枢",
        "content": "既济功成列左玄，余波犹作世间泉。\n苔荒碧甃龙宫寂，庭老梅花月在天。",
        "dynasty": "宋",
        "collection_info": null
    },
    {
        "title": "横渎岸边梅花方开  其一",
        "author": "施枢",
        "content": "雪染梅花倚道傍，亭亭野水弄幽芳。\n东风似赏孤高意，未许飘零一片香。",
        "dynasty": "宋",
        "collection_info": null
    },
    {
        "title": "横渎岸边梅花方开  其二",
        "author": "施枢",
        "content": "竹篱茅舍本相安，谁与移根入画栏。\n尽道重帘妨暖日，疎枝却得护春寒。",
        "dynasty": "宋",
        "collection_info": null
    },
    {
        "title": "横渎岸边梅花方开  其三",
        "author": "施枢",
        "content": "风标夐与万花殊，可有尘埃染得渠。\n把住琼枝相晤语，只疑身在玉堂居。",
        "dynasty": "宋",
        "collection_info": null
    },
    {
        "title": "双路",
        "author": "施枢",
        "content": "王命驱驰不敢轻，文书要覈去来情。\n青山步步生幽意，碧涧悠悠趁远程。\n春浅禽声犹自小，泥酥马蹟正宜晴。\n地名见说名双路，便舍崎岖就坦平。",
        "dynasty": "宋",
        "collection_info": null
    },
    {
        "title": "实际窗前睡香",
        "author": "施枢",
        "content": "瑞锦窠应对锦郎，谁将灵种到幽坊。\n山深月冷梅花老，压尽群英是此香。",
        "dynasty": "宋",
        "collection_info": null
    },
    {
        "title": "石桥接待  其一",
        "author": "施枢",
        "content": "当年立雪直齐腰，宗旨流传到石桥。\n风急窗寒灯影远，疏梅无语夜芗销。",
        "dynasty": "宋",
        "collection_info": null
    },
    {
        "title": "石桥接待  其二",
        "author": "施枢",
        "content": "手笔华严梵笈新，更开宝地接迷津。\n一声金磬人初静，月照空山草自春。",
        "dynasty": "宋",
        "collection_info": null
    },
    {
        "title": "闻寺中晓鼓",
        "author": "施枢",
        "content": "灵鼍一鼓振潮音，征梦迢遥枕畔闻。\n语断频伽天正晓，松风吹散满山云。",
        "dynasty": "宋",
        "collection_info": null
    },
    {
        "title": "跨水道间",
        "author": "施枢",
        "content": "店舍总迢遥，山深转寂寥。\n看鸥临远水，下马过危桥。\n晴雪林间少，春风野外饶。\n此行为王事，旅食任萧条。",
        "dynasty": "宋",
        "collection_info": null
    },
    {
        "title": "峮山舖",
        "author": "施枢",
        "content": "未说路行难，山深分外寒。\n晚村林隠寺，春磵石鸣滩。\n薄宦曾无补，劳生敢自安。\n羽书虽较少，备御莫教宽。",
        "dynasty": "宋",
        "collection_info": null
    },
    {
        "title": "杏塘",
        "author": "施枢",
        "content": "境接江东界，邮程是杏塘。\n雨喧茅屋小，泥滑草桥长。\n旷野人稀少，平田水渺茫。\n半生游历地，未若此荒凉。",
        "dynasty": "宋",
        "collection_info": null
    },
    {
        "title": "四安梵惠藏殿",
        "author": "施枢",
        "content": "劫火不能焚，空中转法轮。\n风霜鸱殿古，金碧贝函尘。\n物本由成数，人言不坏身。\n却怜无问者，遗蹟竟成陈。",
        "dynasty": "宋",
        "collection_info": null
    },
    {
        "title": "上司谏曹先生",
        "author": "施枢",
        "content": "声名满世重于山，果见延登左掖班。\n天子虚心求国是，先生着手济时艰。\n要看出处诸公上，只在精神一转间。\n前此极言虽引去，安危理乱正相关。",
        "dynasty": "宋",
        "collection_info": null
    },
    {
        "title": "池萍",
        "author": "施枢",
        "content": "一番雨过一番多，间挟晴风涨绿波。\n柳絮吹残游蹟在，谢池点点是阳和。",
        "dynasty": "宋",
        "collection_info": null
    },
    {
        "title": "分赋杨花",
        "author": "施枢",
        "content": "纤腰睡起芳情足，谁道春风浪拘束。\n日暮天涯细草多，轻飞误入阑干曲。",
        "dynasty": "宋",
        "collection_info": null
    },
    {
        "title": "雨吟",
        "author": "施枢",
        "content": "园林绿尽合清和，犹有余寒在薄罗。\n几缕情风春别柳，一庭苦雨夜鸣莎。\n人于生处穷通定，事到难时感悟多。\n水上浮沤频起灭，看来物理总由他。",
        "dynasty": "宋",
        "collection_info": null
    },
    {
        "title": "夜坐有感",
        "author": "施枢",
        "content": "不为名所累，应是得安居。\n客梦方知幻，身谋反似疏。\n风高秋塞远，雨急夜窗虚。\n犹望收来效，频翻旧读书。",
        "dynasty": "宋",
        "collection_info": null
    },
    {
        "title": "送黄溱游金陵",
        "author": "施枢",
        "content": "六朝多旧事，谁与问江山。\n我亦身重到，材疏语竟悭。\n燕归秋巷静，鹭去晚洲闲。\n健笔无轻赋，前贤辙可攀。",
        "dynasty": "宋",
        "collection_info": null
    },
    {
        "title": "酬山月江与投赠",
        "author": "施枢",
        "content": "帝里风光好，随缘适宦情。\n却居城郭外，不杂市廛声。\n水国霜天冷，梅庭夜月清。\n正惭无雅韵，敢说到诗名。",
        "dynasty": "宋",
        "collection_info": null
    },
    {
        "title": "和陆明叟",
        "author": "施枢",
        "content": "了无闲事上眉纤，一炷清芗静昼帘。\n造化自从回暖律，芬华顿觉转穷檐。\n轻风度柳春情薄，细雨催花土脉黏。\n所愧微官相束缚，何因共访酒家帘。",
        "dynasty": "宋",
        "collection_info": null
    },
    {
        "title": "夜窗听雨",
        "author": "施枢",
        "content": "一炷夜香清，挑灯听雨声。\n虽然添客梦，却可助诗情。\n泽沁兰心重，泥酥笋角萌。\n山行频有约，日日候晴明。",
        "dynasty": "宋",
        "collection_info": null
    },
    {
        "title": "破榴",
        "author": "施枢",
        "content": "蜂殻盈盈万颗珠，润于玛瑙浸冰壶。\n吟心先自清如水，嚼了寒霜骨更臞。",
        "dynasty": "宋",
        "collection_info": null
    },
    {
        "title": "登应天塔",
        "author": "施枢",
        "content": "云级涌青冥，金鰲载宝轮。\n地高心自逸，天近足无尘。\n图画千峰晚，楼台万井春。\n三生许元度，曾此证前身。",
        "dynasty": "宋",
        "collection_info": null
    },
    {
        "title": "鳗井",
        "author": "施枢",
        "content": "人言此井有灵源，潮落潮生透海门。\n陵谷未须穷变易，朱廧裏是濮王园。",
        "dynasty": "宋",
        "collection_info": null
    },
    {
        "title": "大能仁寺",
        "author": "施枢",
        "content": "规模应甲剎，殿阁拥金僊。\n岁歉炊烟绝，城低野色连。\n客僧皆散去，主者独安眠。\n成毁难逃数，山门八百年。",
        "dynasty": "宋",
        "collection_info": null
    },
    {
        "title": "留滞",
        "author": "施枢",
        "content": "何期踪蹟又迟留，行止于人自不由。\n梦境固知空似蚁，生涯却笑拙如鸠。\n碧涵一镜晴天阔，翠涌千峰宿雨收。\n从此公余须杖屦，未应草草度春休。",
        "dynasty": "宋",
        "collection_info": null
    },
    {
        "title": "晓寒",
        "author": "施枢",
        "content": "曲曲屏山忆梦中，峭寒成阵入帘栊。\n宿香销尽金猊冷，一树梅花怯晓风。",
        "dynasty": "宋",
        "collection_info": null
    },
    {
        "title": "晚思",
        "author": "施枢",
        "content": "客思悠悠幸自安，亦因吟事可相宽。\n小窗过了廉纤雨，细与东风说晚寒。",
        "dynasty": "宋",
        "collection_info": null
    },
    {
        "title": "用明叟韵併寓山行未成之意",
        "author": "施枢",
        "content": "久客住兰亭，心同晋水清。\n忘机盟宿鹭，伐木听雏鶑。\n物亦知人意，春宁有世情。\n幽寻空作计，一夜雨连明。",
        "dynasty": "宋",
        "collection_info": null
    },
    {
        "title": "苦雨",
        "author": "施枢",
        "content": "何期一雨成三日，约客行山竟未能。\n春到分时阴不解，夜当深处气犹凝。\n檐低捲箔看飘洒，础润添香散鬰蒸。\n想见故园梅落尽，和羹消息又堪凭。",
        "dynasty": "宋",
        "collection_info": null
    },
    {
        "title": "雨中用雪坡韵",
        "author": "施枢",
        "content": "无计酬春独有诗，倚栏终日候晴晖。\n东风渐属新桃李，帘幕深深燕子飞。",
        "dynasty": "宋",
        "collection_info": null
    },
    {
        "title": "雪坡以雨阻山行有诗因亦次韵",
        "author": "施枢",
        "content": "为欲看山助眼明，频占鹊喜报新晴。\n春光已过三之一，尘世难逢四者并。\n诗酒深情殊未适，肴蔬薄具亦频更。\n终来不似西湖好，晴雨皆堪傍柳行。",
        "dynasty": "宋",
        "collection_info": null
    },
    {
        "title": "月丹",
        "author": "施枢",
        "content": "灵种飞来鹤顶红，谁云九转有仙功。\n广庭曾侍东风宴，留得霞杯照晚丛。",
        "dynasty": "宋",
        "collection_info": null
    },
    {
        "title": "禹庙",
        "author": "施枢",
        "content": "且要尽清欢，须知一出难。\n人因晴后喜，春到水边宽。\n柳长官桥媚，梅飘客袖寒。\n荒祠存禹迹，得得又来看。",
        "dynasty": "宋",
        "collection_info": null
    },
    {
        "title": "镜湖一曲",
        "author": "施枢",
        "content": "天与平湖老贺郎，春波依旧染晴光。\n可怜千载风流意，付与租符晓夕忙。",
        "dynasty": "宋",
        "collection_info": null
    },
    {
        "title": "用雪坡春色韵",
        "author": "施枢",
        "content": "纔出城门兴便浓，晴光野色两俱融。\n柳方染得三分绿，桃已熏成一半红。\n山涌林峦荒寺隠，湖分港汊小舟通。\n相携各自论年事，几度春风上鬓蓬。",
        "dynasty": "宋",
        "collection_info": null
    },
    {
        "title": "用梅溪镜湖韵",
        "author": "施枢",
        "content": "畎亩镜中分，沧波杂断云。\n向来官裏赐，今属野人耘。\n怀古天难问，贪吟日易曛。\n羽衣遗传本，起诵想余芬。",
        "dynasty": "宋",
        "collection_info": null
    },
    {
        "title": "天基瑞应宫",
        "author": "施枢",
        "content": "金碧耀琼庐，天开绕电区。\n乌流周室瑞，蛇断汉家符。\n石井腾曦驭，瑶坛布斗枢。\n愿将皇极福，敷锡遍康衢。",
        "dynasty": "宋",
        "collection_info": null
    },
    {
        "title": "送东浦张应发归永嘉",
        "author": "施枢",
        "content": "客裏偶相逢，襟怀亦偶同。\n对梅吟夜月，折柳问春风。\n子勿言浮梗，余方笑转蓬。\n归程经雁荡，得句附邮筒。",
        "dynasty": "宋",
        "collection_info": null
    },
    {
        "title": "碧桃",
        "author": "施枢",
        "content": "月浸虚庭夜未央，一枝静对白云乡。\n三生自结玄都约，来伴疎梅到玉堂。",
        "dynasty": "宋",
        "collection_info": null
    },
    {
        "title": "一春屡有阳明之约雨辄尼之将旋幕侍外舅来游解后二羽衣一能参上道一能知大丹竟日留话喜赋二解时清明日也  其一",
        "author": "施枢",
        "content": "几有行山约，山灵圣得知。\n仙家宁易到，尘世亦何为。\n草润非烟石，花流止水池。\n不晴还不雨，正是卖饧时。",
        "dynasty": "宋",
        "collection_info": null
    },
    {
        "title": "一春屡有阳明之约雨辄尼之将旋幕侍外舅来游解后二羽衣一能参上道一能知大丹竟日留话喜赋二解时清明日也  其二",
        "author": "施枢",
        "content": "裂石未尝关，毋将俗眼观。\n虚中元有受，造藴亦何难。\n羽客能谈道，云房识候丹。\n只应仙有分，风响步虚坛。",
        "dynasty": "宋",
        "collection_info": null
    },
    {
        "title": "道间见桃李花",
        "author": "施枢",
        "content": "东风到处竞繁华，不问穷檐与大家。\n垂柳丝中深院宇，隔廧时有出来花。",
        "dynasty": "宋",
        "collection_info": null
    },
    {
        "title": "龙瑞宫侧访仙姑不值",
        "author": "施枢",
        "content": "轻红片片落桃花，刘阮空迎紫凤车。\n石洞有天元不闭，何须流水觅胡麻。",
        "dynasty": "宋",
        "collection_info": null
    },
    {
        "title": "送妻叔归括",
        "author": "施枢",
        "content": "此身元是客，还作送行诗。\n笑语如今度，绸缪似旧时。\n买舡春载酒，剪烛夜枰棋。\n烟雨楼前景，图来慰所思。",
        "dynasty": "宋",
        "collection_info": null
    },
    {
        "title": "出西门寄呈外舅姑",
        "author": "施枢",
        "content": "自从依监宅，不似□时亲。\n义重难为别，情同久更真。\n一箫思去凤，双璧倚灵椿。\n只等中除报，相迎辇路尘。",
        "dynasty": "宋",
        "collection_info": null
    },
    {
        "title": "唐园",
        "author": "施枢",
        "content": "幽居已似水中仙，更有亭台在屋边。\n拟作小图难画处，一年两驻内家舡。",
        "dynasty": "宋",
        "collection_info": null
    },
    {
        "title": "觉苑寺",
        "author": "施枢",
        "content": "此是词人宅，名因后世传。\n驿中存废井，桥下驻归舡。\n一梦空尘蹟，千年尚福田。\n笔灵应剩馥，试为酌清泉。",
        "dynasty": "宋",
        "collection_info": null
    },
    {
        "title": "祇园寺许询旧宅有戚公水",
        "author": "施枢",
        "content": "应天曾建塔，又此结精庐。\n释氏缘何熟，诗人念总疏。\n壁荒遗画水，僧老学医书。\n笑我重来者，经年不定居。",
        "dynasty": "宋",
        "collection_info": null
    },
    {
        "title": "奉和龟翁送别",
        "author": "施枢",
        "content": "为说吟边事，曾陪讌笑频。\n自惭无韵者，敢对有名人。\n雨洗秦山晓，波明镜水春。\n匆匆还别去，芳草正如茵。",
        "dynasty": "宋",
        "collection_info": null
    },
    {
        "title": "萧山望城中遗漏",
        "author": "施枢",
        "content": "见说天文变，频占太史台。\n但云星犯月，不料火为灾。\n尽夜看烟灭，逢人问讯来。\n丹心勤恋阙，东乡极裴回。",
        "dynasty": "宋",
        "collection_info": null
    },
    {
        "title": "唤渡旋幕",
        "author": "施枢",
        "content": "半载蓬莱地，相携只是诗。\n心怀丹凤去，梦与白鸥随。\n俯仰俱无愧，勤劳必有知。\n归舟平似掌，天亦念孤危。",
        "dynasty": "宋",
        "collection_info": null
    },
    {
        "title": "玉蕈",
        "author": "施枢",
        "content": "幸从腐木出，敢被齿牙和。\n真有山林味，难教世俗知。\n香痕浮玉叶，生意满琼枝。\n饕腹何多幸，相酬独有诗。",
        "dynasty": "宋",
        "collection_info": null
    },
    {
        "title": "大涤洞",
        "author": "施枢",
        "content": "玄盖天中万象垂，洞门无钥许人窥。\n仙踪直与华阳接，能继玄同有阿谁。",
        "dynasty": "宋",
        "collection_info": null
    },
    {
        "title": "天柱峰",
        "author": "施枢",
        "content": "擎天一柱锁崖嵬，六洞烟云亦异哉。\n更有泉飞漱寒玉，不妨频为此山来。",
        "dynasty": "宋",
        "collection_info": null
    },
    {
        "title": "云根石",
        "author": "施枢",
        "content": "溶溶聚散霎时间，岂有根株在世凡。\n料是从龙归洞穴，故应化作此巉岩。",
        "dynasty": "宋",
        "collection_info": null
    },
    {
        "title": "无骨箬",
        "author": "施枢",
        "content": "功成归去作飞仙，箬下遗丹不浪传。\n千载岂皆无遇者，要须种植验前缘。",
        "dynasty": "宋",
        "collection_info": null
    },
    {
        "title": "雷崖屋",
        "author": "施枢",
        "content": "不徒卓屋在岩阿，前后丹成亦已多。\n三十余年勤累行，几时跨鹤上空歌。",
        "dynasty": "宋",
        "collection_info": null
    },
    {
        "title": "飞玉亭",
        "author": "施枢",
        "content": "素练飞来衮雪毬，满怀风露不胜秋。\n翠蛟已是天然景，今日还当避一头。",
        "dynasty": "宋",
        "collection_info": null
    },
    {
        "title": "句",
        "author": "施枢",
        "content": "刺分玉蛹堆盘脆，嚼破冰蚕绕齿凉。",
        "dynasty": "宋",
        "collection_info": null
    },
    {
        "title": "仙水庙",
        "author": "林云",
        "content": "天风吹我上瑶台，满眼烟霞扫不开。\n药竈无丹人已去，洞霄有树鹤还来。\n溪声晴带三秋雨，山色青无半点埃。\n更爱夜深清梦断，碧纱明月映苍苔。",
        "dynasty": "宋",
        "collection_info": null
    },
    {
        "title": "洪山",
        "author": "韩伯修",
        "content": "壁立东南第一峯，问知名道葛仙翁。\n丹砂竈逼云头近，玉井泉流海眼通。\n六字籀文天篆刻，数间洞屋石帡幪。\n我来整屐层巅上，无数羣山立下风。",
        "dynasty": "宋",
        "collection_info": null
    },
    {
        "title": "梅花坡",
        "author": "韩伯修",
        "content": "休问桃源路，寻梅蹔往还。\n梅花有知己，何必定湖山。",
        "dynasty": "宋",
        "collection_info": null
    },
    {
        "title": "江上别友人",
        "author": "薛师传",
        "content": "秋江涓涓帆乱飞，秋山皎皎含斜晖。\n君趁江流去已远，立对青山不忍归。\n知君不惜南来信，只恐衡阳雁足稀。",
        "dynasty": "宋",
        "collection_info": null
    },
    {
        "title": "六桥闲步  其一",
        "author": "薛师传",
        "content": "出郭青岑近，临流白鸟飞。\n笙歌春雨歇，草树夕阳微。\n山色邀藜杖，湖风飐葛衣。\n虚亭林处士，不见鹤来归。",
        "dynasty": "宋",
        "collection_info": null
    },
    {
        "title": "六桥闲步  其二",
        "author": "薛师传",
        "content": "向晚西湖路，烟霞淡水汀。\n垂杨拂波绿，芳草幔堤青。\n地僻渔樵聚，山深殿阁扃。\n平生卜投老，梦寐有南屏。",
        "dynasty": "宋",
        "collection_info": null
    },
    {
        "title": "支提禅寺",
        "author": "黄履翁",
        "content": "福地由来此最幽，翠微深锁碧山头。\n参差梵阁云常护，隠现神灯夜不收。\n面壁几人曾入定，摩崖有客记同游。\n从今悟道支提处，知是名高十二楼。",
        "dynasty": "宋",
        "collection_info": null
    },
    {
        "title": "挽胡季昭",
        "author": "林经德",
        "content": "扶植纲常抗直声，白头不惮岭南行。\n书云惟孝友兄弟，臣罪当诛王圣明。\n削籍投荒从宝庆，陟阶录后頼端平。\n朝家赐谥今方举，凛凛孤忠死亦生。",
        "dynasty": "宋",
        "collection_info": null
    },
    {
        "title": "马冠山",
        "author": "杨谆",
        "content": "陈家宅废桑畦暗，马道冠亡羽观空。\n惟有山南古程氏，雕檐一簇翠烟中。",
        "dynasty": "宋",
        "collection_info": null
    },
    {
        "title": "九日山送客次赵循州韵",
        "author": "赵崇皦",
        "content": "苍松藏野寺，山以隠君灵。\n俛仰千年事，孤高九日亭。\n抗尘头渐白，弔古眼犹青。\n有客耽幽讨，吟情起鹤汀。",
        "dynasty": "宋",
        "collection_info": null
    },
    {
        "title": "鼓山",
        "author": "史季温",
        "content": "上到瑶峯第几间，御风骑气渺人寰。\n天高陡觉星辰近，地迥偏饶日月閒。\n去海茫茫疑十里，望州隠隠见三山。",
        "dynasty": "宋",
        "collection_info": null
    },
    {
        "title": "朱槿花",
        "author": "陆壑",
        "content": "壁槿扶疎当缚篱，山深不用掩山扉。\n客来踏破松梢月，鹤向主人头上飞。",
        "dynasty": "宋",
        "collection_info": null
    },
    {
        "title": "杨柳",
        "author": "陆壑",
        "content": "破箧犹存旧赐香，轻将魂梦别昭阳。\n只知镜裏春难驻，谁道人间夜更长。\n父母家贫容不得，君王恩重死难忘。\n东风二月垂杨柳，犹解飞花入禁墙。",
        "dynasty": "宋",
        "collection_info": null
    },
    {
        "title": "享神辞",
        "author": "陆壑",
        "content": "山兮如慕，水兮如诉，问故宫兮莽何许。\n有翼其宇，有百其堵，中冕旒兮冠佩以序。\n邦伯维主，酒醴维醹，我民兮曰毋沴我土。",
        "dynasty": "宋",
        "collection_info": null
    },
    {
        "title": "天台道中",
        "author": "陆壑",
        "content": "萧飒西风吹帽纱，征途近晚欲停车。\n峯回路转六七里，犬吠鸡鸣三四家。\n采药人归闻朮气，寻仙路远梦桃花。\n买来山酿全如水，亦解昏昏到日斜。",
        "dynasty": "宋",
        "collection_info": null
    },
    {
        "title": "唐隠士袁宣墓",
        "author": "陈大方",
        "content": "茅山东北燕山前，翁仲遗墟几百年。\n时有吴人来问隠，不知唐树已啼鹃。\n山童解指看碑路，野衲分耕祭墓田。\n厚夜肯教黄壤晓，悲风偏动夕阳天。",
        "dynasty": "宋",
        "collection_info": null
    },
    {
        "title": "万寿观  其一",
        "author": "陈大方",
        "content": "石林和月俯清流，一点红尘不许留。\n青鸟岂传金母信，彩鸾应返玉皇楼。\n苔铺翠点仙桥滑，松积香梢径路幽。\n午夜鹤翻松顶露，道人睡觉满天秋。",
        "dynasty": "宋",
        "collection_info": null
    },
    {
        "title": "万寿观  其二",
        "author": "陈大方",
        "content": "玉佩丁东下界闻，天风吹动碧霞裙。\n刘郎跨鹤游三岛，王子吹笙到五云。\n洞府夜光传玉印，石坛月色礼茅君。\n若逢天上吴仙子，应问丹砂成几分。",
        "dynasty": "宋",
        "collection_info": null
    },
    {
        "title": "判词",
        "author": "徐明叔",
        "content": "科笋如刳佛面皮，科灯如点佛膏脂。\n重科迭科何时了，奉劝诸官发大悲。",
        "dynasty": "宋",
        "collection_info": null
    },
    {
        "title": "早春汪若水宋寿谷见过",
        "author": "郑芬",
        "content": "云起松洋路，吾庐蹴水开。\n故人嫌俗缚，双骑出城来。\n春昼散微雨，隣家多早梅。\n弹琴征古调，何处可登台。",
        "dynasty": "宋",
        "collection_info": null
    },
    {
        "title": "寄施芸隠",
        "author": "崔復初",
        "content": "惊见门前柳又阴，江湖何日可山林。\n未能成事空豪气，恐易伤时休苦吟。\n鱼信不来流水远，鴈声低去暮云深。\n而今甚觉春游懒，静看中庸养道心。",
        "dynasty": "宋",
        "collection_info": null
    },
    {
        "title": "落石庙",
        "author": "崔復初",
        "content": "庙门金字额，壁画半凋零。\n残日挂红树，晚猿吟翠屏。\n村深僧村实，岁久石英灵。\n闻受河汾业，老成犹典刑。",
        "dynasty": "宋",
        "collection_info": null
    },
    {
        "title": "三衢道中",
        "author": "崔復初",
        "content": "一客在他乡，行程一月强。\n云寒山欲暗，日短道偏长。\n枫叶嫣如醉，梅花谢亦香。\n谁家砧杵急，回首感征裳。",
        "dynasty": "宋",
        "collection_info": null
    },
    {
        "title": "湖边",
        "author": "崔復初",
        "content": "西子湖边水正肥，鸳鸯双浴湿红衣。\n蜻蜓立在荷花上，受用香风不肯飞。",
        "dynasty": "宋",
        "collection_info": null
    },
    {
        "title": "荆公读书堂",
        "author": "崔復初",
        "content": "一树秋风啼老乌，钟山猿鹤近何如。\n六经不载青苗法，不识当时读甚书。",
        "dynasty": "宋",
        "collection_info": null
    },
    {
        "title": "景定壬戌除夜",
        "author": "丁石",
        "content": "罗列椒盘人未眠，红炉围坐笑灯前。\n时光过隙那知老，纔到鷄鸣又一年。",
        "dynasty": "宋",
        "collection_info": null
    },
    {
        "title": "金陵怀古",
        "author": "袁太初",
        "content": "晋委东都帝秣陵，岂无机会可争衡。\n诸公坐视敌来往，一水反为国重轻。\n北伐上章空有语，中流击楫竟何成。\n登临不是多伤感，老却胸中十万兵。",
        "dynasty": "宋",
        "collection_info": null
    },
    {
        "title": "山中",
        "author": "邵定",
        "content": "白日看云坐，清秋对雨眠。\n眉头无一事，笔下有千年。",
        "dynasty": "宋",
        "collection_info": null
    },
    {
        "title": "渔家",
        "author": "邵定",
        "content": "渔家临水住，春尽无花开。\n年年谢流水，流得好花来。",
        "dynasty": "宋",
        "collection_info": null
    },
    {
        "title": "赠裱褙匠",
        "author": "萧立之",
        "content": "牙籤玉轴新未触，何如颓檐灯火读。\n李成骤雨郭熙山，何如一藤烟火间。\n书画移人亦尤物，宝绘堂中长公说。\n子持此艺将归时，霜刀正足供刈葵。\n争名场中困机械，学古悠悠晚知悔。\n残编料理数能来，了我明窗读书债。",
        "dynasty": "宋",
        "collection_info": null
    },
    {
        "title": "黄景纯社仓求诗",
        "author": "萧立之",
        "content": "黄君为善不近名，九鼎大吕荆溪评。\n贼奴金印弃如唾，未用富民侯汉廷。\n只今作仓北原北，肯与贫人供年谷。\n乖崖梦中紫府客，君家世美如乔木。\n题诗往往来达官，锦标玉轴乌丝栏。\n知君见诗应怒駡，百万摴蒲乞鹅炙。",
        "dynasty": "宋",
        "collection_info": null
    },
    {
        "title": "锦鸡送陈广文",
        "author": "萧立之",
        "content": "舞鸾失镜啼秋影，文鸾白头翠交颈。\n山鸡谁遣双入笼，走送书堂春睡醒。\n霜浓木脱生惊雷，翩翩飞下平冈来。\n锦囊礧磈碧钗文，□之而隠身之灾。\n岩呼谷应深云裏，岁晚斓斑落城市。\n吟边怜汝忽自怜，我亦江南客千里。",
        "dynasty": "宋",
        "collection_info": null
    },
    {
        "title": "花朝同刘同年判簿登苏山",
        "author": "萧立之",
        "content": "欹眠困萧寺，晓视天宇晴。\n细马金盘陀，路出东南城。\n狞飈碾花作红埃，十里八里青松栽。\n云埋塔影铃铎语，水落石洪风雨来。\n仙君一去今几年，断碑苍藓留层巅。\n鹤归华表作人语，石卧沉香生晚烟。\n蚁穴蜂房三万户，山上清明山下雾。\n可怜当日跨龙人，依旧思归入城去。\n我愿山头拾桃颗，归种云根春妸娜。\n从渠一实三千年，不向人间食烟火。",
        "dynasty": "宋",
        "collection_info": null
    },
    {
        "title": "同年刘仲山和送锦鸡长韵再用韵为侍綵泛幕之行饯",
        "author": "萧立之",
        "content": "世人论心画写影，倾盖谁能交刎颈。\n慈恩梦事风花飞，一见八年肝胆醒。\n锦鸡山上霜皑皑，机动穽发从何来。\n骑牛涧谷未必恶，古来铁马无非灾。\n綵衣蹁跹晴昼裏，台上曲高倾倚市。\n回雁峯头一笑春，来缊傥可烦邻里。",
        "dynasty": "宋",
        "collection_info": null
    },
    {
        "title": "府教和章狎至再用韵为谢",
        "author": "萧立之",
        "content": "平生故人谁绨袍，元龙湖海风裁高。\n吟诗仓卒供十手，清水新淬龙文刀。\n壮如沙场驰百马，奇如甘蝇飞如射。\n寒笺字字明华星，掩耳不及春霆惊。\n一天风月四方钱，冷淡未必输华鲜。\n人生端有不朽事，虚名岂足惊乌鸢。\n小年担书走京国，腕中一笔万斛力。\n近来言语不惊人，出户谁復思安仁。\n何当解鞯饲我馿，娇儿喜归争挽鬚。\n来时雪花大如席，缫车卷玉鸣桑枯。\n一年春风又如客，山中无人吟不得。\n烦君远致北海秋，雁鹜行中洗朱墨。",
        "dynasty": "宋",
        "collection_info": null
    },
    {
        "title": "桂东行次刘提属同年见寄山行韵",
        "author": "萧立之",
        "content": "桂东有山何高哉，牵萝挽葛登嵬崔。\n桄榔屯云白日暗，瘴雾飒飒吹黄埃。\n悬崖峭壁穴鼯狖，碎啄争食呜争隈。\n平生忍饥北窗卧，瘦马却载青衫来。\n江南解作断肠句，更生年少今多才。\n曲江座上倚寒玉，落月下照秋千崖。\n北湖尊酒谁主客，公荣不饮从渠猜。\n雁峯台前羣玉府，檄羽忽作先春雷。\n乌公取士有巨眼，十里祖道梨花杯。\n蒲团覊我着萧寺，官梅雪尽萱榴开。\n凝香阁下得休告，雨坐十日无舆台。\n新吟大轴忽到手，悬冰跨雪秋皑皑。\n请从今日□□□，慰我相思肠九回。",
        "dynasty": "宋",
        "collection_info": null
    },
    {
        "title": "次陈府教喜晴古句且践苏山之韵",
        "author": "萧立之",
        "content": "梅花树头春雪晴，长廊僧定客梦醒。\n蛾眉豆熟樱笋老，两月风雨云屏屏。\n暄寒倏忽变气候，客衣单夹烦调停。\n移船避漏送白日，一根露草栖风蜓。\n蛙衣陵屯分变化，苏山云中几秋夏。\n欲携吟卷相追随，呈佛不堪仙可吓。\n归期得请那可料，炊米僧厨犹欠贾。\n吞腥啄臭欲可为，快理红藤趁今暇。",
        "dynasty": "宋",
        "collection_info": null
    },
    {
        "title": "雨中过北湖戏作",
        "author": "萧立之",
        "content": "玉虹饮湖湖欲干，苍林摇落金弹丸。\n黄泥坂深没白马，野渡落日人争船。\n山城草草鱼菜市，乳鶑呼雏飞不起。\n练花晓薄客栖寒，自买湘罗裁半臂。\n谁家玉手鸣象床，藕丝夜织芙蓉裳。\n等得船成看花□，一屏秋色楚云香。",
        "dynasty": "宋",
        "collection_info": null
    },
    {
        "title": "邵中立六香吟屋歌",
        "author": "萧立之",
        "content": "百原山头鹤不归，远孙流落沧江湄。\n深衣大带冠嵬巍，劲气崷崪崆峒低。\n平生不俯俗子首，食箪悬墙歌吾伊。\n莳香环屋供吟弄，冷石幽云选春梦。\n吞腥逐臭暍黄尘，笑杀世人无鼻孔。\n濂溪爱莲陶爱菊，和靖梅花子猷竹。\n楚骚兰桂有不同，昔所难并今所足。\n问君是中有何好，君言妙处难为道。\n四时风味一家春，八窗玲珑三径晓。\n金精故山深冥冥，芝田朮圃无人耕。\n几时脱我马口衔，与君煎茶祇愁□。\n老天忌君取数多，皑霜涂屋冰塞河。\n竹门肩舆不得施，闭户且赋疏影横斜诗。",
        "dynasty": "宋",
        "collection_info": null
    },
    {
        "title": "虎皮送周竹友",
        "author": "萧立之",
        "content": "南山有虎额欲白，当年冯妇搏不得。\n牛羊食尽麋鹿无，樵苏不来道榛棘。\n莫徭客子心胆雄，鸡翎衔矢山桑弓。\n凭林翳树毙一发，狐鸣雀噪寒山空。\n向来雾雨不下食，也知文采真足惜。\n萧森素壁动斓斑，猛气雄姿见风格。\n我如杜陵不愿施锦鲸，琢诗包卷送赠君。\n知君家学有太极，自是皋比席上人。\n翦裁更入革工手，高堂寝处魑魅走。\n尊前一色老莱衣，为太夫人千载寿。",
        "dynasty": "宋",
        "collection_info": null
    },
    {
        "title": "送陈广文西山楮衾",
        "author": "萧立之",
        "content": "溪工夜斲苍匡藤，麻姑山前砧杵鸣。\n千金学得不龟手，并刀剪水裁寒冰。\n人间不数兜罗软，齐纨蜀锦焉足算。\n一池明月白云深，四壁东风晴与暖。\n道人家风此受用，赠君也作清凈供。\n梅花帐裏春茫茫，休遣淡妆美人来入梦。",
        "dynasty": "宋",
        "collection_info": null
    },
    {
        "title": "颁春曲",
        "author": "萧立之",
        "content": "颁春亭上罗官斑，黛泥骨碎鞭影间。\n苍虬争走青帝勅，阊阖轧损玻璃环。\n花神谢事即□起，东畔赐绯南赐紫。\n细腰学舞圆□歌，旗亭竹根枯野水。\n防江战士卧不惊，风吹雨洗淮土青。\n街头父老说新事，城裏倍放今年灯。",
        "dynasty": "宋",
        "collection_info": null
    },
    {
        "title": "郴幕得告归桂东",
        "author": "萧立之",
        "content": "濯枝雨干溪水碧，西南天高月斜白。\n谁家醉竹生莓墙，一本风烟三十尺。\n去时箫鼓红梅灯，青秧白水蝌蚪鸣。\n梦寻北湖弄素月，一叶醉度琉璃城。\n残编断砚烟雨湿，短衣小冠尘土涩。\n回头不敢望前程，九十九峯如笋立。",
        "dynasty": "宋",
        "collection_info": null
    },
    {
        "title": "赠龙张泉医为灼艾",
        "author": "萧立之",
        "content": "留侯远孙腹䏺肛，载儒家书杂岐黄。\n桂山木落秋苍苍，画帘西风杵臼香。\n瘴烟疠雨吹南荒，弱儿倒卧瘦女僵。\n药石不入市贾箱，利专巫祝司祷禳。\n磨刃霍霍向猪羊，见君似人喜踉蹡。\n圭刀遣赠出锦囊，我怜此身无牢强。\n外邪客气弩矢张，君言扶衰艾火良。\n有得不计腕肉疮，世间何事非膏肓。\n白昼二竖行跳梁，案脉骇走扁与仓。\n馁腹可復须槟榔，请君乞我囊中方。",
        "dynasty": "宋",
        "collection_info": null
    },
    {
        "title": "寄题李叔谊莲峰书院",
        "author": "萧立之",
        "content": "高原陆地无莲花，此峯刻画天与状。\n李君下构三千楹，读书月明调悲壮。\n向来濂溪卜庐山，莲花峯下溪之源。\n半山争墩未苦贤，掘地何处无流泉。",
        "dynasty": "宋",
        "collection_info": null
    },
    {
        "title": "还李世修槐阴书院稽古堂诗轴",
        "author": "萧立之",
        "content": "稽古堂中书作种，儿孙班被文章宏。\n平园诚斋老词伯，至今□□□□□。\n□□读书饱秋月，木钻石盘有时彻。\n不见王家种树时，儿子二郎如玉雪。",
        "dynasty": "宋",
        "collection_info": null
    },
    {
        "title": "送周竹友红椒",
        "author": "萧立之",
        "content": "交枝积翠铓钻镞，熏风一根万仓粟。\n炎云蒸作丹砂红，黑瞳欲堕秋玲珑。\n楚人论香不论味，风流仅足侪兰蕙。\n长秋宫壁垩未墁，一粒蠙珠未为贵。\n野人摘赠持满筐，吐霞喷雾回晶光。\n我生食藉岂识此，藜羹糁苋填饥肠。\n练囊离□撑欲破，益味养神公所课。\n他年填用调羹手，请佐盐梅供五和。",
        "dynasty": "宋",
        "collection_info": null
    },
    {
        "title": "钟乳粉送赵簿",
        "author": "萧立之",
        "content": "知君肺气如少陵，十年鬓髮秋风生。\n九韶山前石钟乳，坐致不得心峥嵘。\n玲珑鹅管截玉肪，黄金铛裏然枯桑。\n连明更仆百万杵，朔风捲海凝朝霜。\n清诗浊酒桥亭别，此日身心等瓜葛。\n为君一涴书院胸，要看笔尾生长虹。",
        "dynasty": "宋",
        "collection_info": null
    },
    {
        "title": "题陈广文苏山小草",
        "author": "萧立之",
        "content": "学诗学仙将无同，昔闻此语求志翁。\n远孙青春文字工，九仙城裏鞭游龙。\n三年朗吟洞天白，湖光一区开醉墨。\n向来雪壁涴髯秦，未许斜阳今德色。\n短韵急雨鸣瓦沟，大障沙场鼙鼓秋。\n苏君欲语道未得，山鬼叫啸江灵愁。\n请君急与枣木刻，空明下有蜿蜒宅。\n昇天倘要□朝词，夜半风雷留不得。",
        "dynasty": "宋",
        "collection_info": null
    },
    {
        "title": "题左尉死节本末",
        "author": "萧立之",
        "content": "江头铁骑飞腥尘，孤城釜沸游游鳞。\n景陵少府赤心胆，直与海岳争轮囷。\n食穷矢尽空弮起，生为南臣死南鬼。\n百三十指闭门中，血翦羶刀如践蚁。\n巴陵城下丹青明，孤儿襁褓今簪缨。\n虽然惜不援汉制，尉印有子侯于鉼。\n有生必死理之常，以义处死君之刚。\n雪窗细字灯前卷，髮竖毛寒双泪溅。\n愧无李瀚笔如椽，传看人间配巡远。",
        "dynasty": "宋",
        "collection_info": null
    },
    {
        "title": "周府判送锦鷄陈广文古风见示次韵二十句",
        "author": "萧立之",
        "content": "溧阳寒尉饥欲啼，拥炉一席鹪鹩枝。\n鸱夷取醉与唾宜，持书推户知为谁。\n抽缄读书哦新诗，如渴得饮梦得归。\n妓围婉转娇鶑词，也復感此山梁悲。\n文禽只合长交颈，着语妩媚相携持。\n当年饮啄擅山泽，十步百步相追随。\n清波照影辄自爱，竟日堕此毕者机。\n怜渠求牡着樊籞，辄赠可使炫朝飞。\n于魔不忍仁者事，岂此玩物心冥迷。\n三边风寒铁为衣，白日黯黯天无辉。\n室家忧烦怨旷起，新婚之别归何时。\n存心爱物一命耳，公渐柄用酬隆知。\n苍芒独立将畴依，勿诿大家聋与痴。",
        "dynasty": "宋",
        "collection_info": null
    },
    {
        "title": "秋胡妇歌",
        "author": "萧立之",
        "content": "君家作妇三日强，锦衾未暖鸳鸯床。\n阿郎遽作远游别，三载菽水空襦裳。\n采桑忽忽春风陌，郎归相逢不相识。\n拦囊赠妾双黄金，妾心如冰介如石。\n阿郎归来坐堂前，低头相视默不言。\n郎心如此不易保，丑君一死沧波寒。\n棱棱劲节秋霜句，断简风流映千古。\n后来一种可怜人，却遣江津名妬妇。",
        "dynasty": "宋",
        "collection_info": null
    },
    {
        "title": "勉友人归庐陵",
        "author": "萧立之",
        "content": "云深雨黑山潦浑，于菟嘷风吹野昏。\n短衣蹀躞面黧黝，欲指石鼓穷湘源。\n祝融峯高九万尺，五更三点看日出。\n何如矮屋一星灯，宇宙千年书四壁。\n啼鹃催客槐自黄，江滨蟹舍鱼虾香。\n古来贫者士之常，白鹭洲前春草长。",
        "dynasty": "宋",
        "collection_info": null
    },
    {
        "title": "春日长",
        "author": "萧立之",
        "content": "春日长，长安贵游踏春阳。\n游龙八尺黄金装，狎客沈宋交金张。\n真珠结屋贝作堂，锦裀七十二鸳鸯。\n吴姬赵女罗丝篁，熊蟠豹胎桂为浆。\n主客一饮累百觞，帏风幕日绮绣香。\n白昼铜盘飞蜡光，行乐未足光阴忙。\n恨无长绳繫扶桑，何曾得知春日长。\n山中腐儒鬓欲霜，蜗牛庐中狮子床。\n二十七种饭瘦郎，过午一枕无何乡。\n起来煎茶竹风凉，半丝不挂万虑忘。\n从渠门外尘如马，落絮游丝相枕藉。\n斜阳窗户一编书，日长只在茅檐下。",
        "dynasty": "宋",
        "collection_info": null
    },
    {
        "title": "自桂东入城饯使长移节东广路过云头岭作",
        "author": "萧立之",
        "content": "云头山中石头路，三年石上行三度。\n岁衣十疋饭两盂，有底踉蹡走风雨。\n来得郁然无白鬚，鸣弲跨马东南趋。\n梦回楚徼隔鸿雁，日落赣江思鲤鱼。\n苔香草舍云生处，青壁无梯鸟飞去。\n山根野店酒旗风，似我江南桃叶渡。\n渡头翠浪吹长鲸，兰舟欲渡不得停。\n苍梧陈词叫帝子，天高水阔心怦怦。\n邅余车兮遗余褋，倒卷缁尘入衣褶。\n山中春去不归来，苦笋生孙蕨生叶。",
        "dynasty": "宋",
        "collection_info": null
    },
    {
        "title": "周宰赏莲席上",
        "author": "萧立之",
        "content": "急风吹月月魄堕，幻作玉莲三百箇。\n水花亭上晓光寒，主人捧觞客满座。\n周郎朗朗屋百间，读书下帘春昼闲。\n坐中仙人左元放，寒冰结佩玉刻环。\n位高金多责山重，万里风烟摇醉梦。\n何如野水酌花阴，疾雷到天色不动。\n安得太华十丈花，乘风夜至玉仙家。\n老农有种来入土，鞭起卧龙天下雨。",
        "dynasty": "宋",
        "collection_info": null
    },
    {
        "title": "次韵答周宰",
        "author": "萧立之",
        "content": "半生身名今甑堕，吟肠寸斲字一箇。\n三年风雨楚山寒，落日行窝看草座。\n藕塘着亭花中间，酒边消此半日闲。\n诗成索醉坐不起，立马嚼损黄金环。\n薤花簟凉残唾重，诗来破我□时梦。\n长风万里一笔追，字如鞴鹰欲飞动。\n人生高下如风花，奎蹄未必真堪家。\n村沽如水贱如土，何当携来说今雨。",
        "dynasty": "宋",
        "collection_info": null
    },
    {
        "title": "再韵答周宰",
        "author": "萧立之",
        "content": "天孙失眠锦机堕，剪落溪藤不论箇。\n神光下照茅屋东，惊倒闲庭马鞯座。\n我如寒蜩吟树间，时来有啄不得闲。\n涂烟抹墨学梳洗，敢与媚妩争弯环。\n天畿雨干顾忧重，剪爪桑林劳帝梦。\n却传贺表通银台，小臣拜舞驩雷动。\n银茄欲实豆亦花，一鲍已属穷吟家。\n莫将苏合比粪土，隔帘不是催花雨。",
        "dynasty": "宋",
        "collection_info": null
    },
    {
        "title": "再韵前人请断来章之作",
        "author": "萧立之",
        "content": "我本金精仙谪堕，雪崖劖天玉万箇。\n有时采药白云深，亦有樵夫看棋座。\n湘波射鸭愁黄间，茅堂昼阴秋几闲。\n前山有诗招不入，嗔我啮户铜龙环。\n辱君三贶拜已重，又遣吟筒敲远梦。\n今我闭户风月场，如看解鼋食指动。\n乌丝弄笔摇松花，棘端破镞真当家。\n石鼎章成色如土，穴居由来未知雨。",
        "dynasty": "宋",
        "collection_info": null
    },
    {
        "title": "再韵答前人送梅实",
        "author": "萧立之",
        "content": "狂风一月吹帻堕，眼底梅花无一箇。\n酒边饷我黄金团，饤饾闬干忽惊座。\n来禽青李季孟间，玉池生肥柘浆闲。\n长卿肺渴正须此，不用玉鱼供玉环。\n江梅纍垂压枝重，三年空作吞江梦。\n遥知未老忆归来，身落湘南飞不动。\n潘郎只种桃李花，他年种梅说君家。\n须知调羹苏下土，更洗一瓶秧稻雨。",
        "dynasty": "宋",
        "collection_info": null
    },
    {
        "title": "次韵答庐陵张新恩",
        "author": "萧立之",
        "content": "庭户无人斗鹊堕，藓径屐痕无半箇。\n玲珑一骑熏风前，惊起胡床橐驼座。\n长身苍髯江梅间，麒麟初脱十二闲。\n谁教驱策落何处，水石龃龉山连环。\n笔头不识周鼎重，学古胸宽有云梦。\n才大万牛挽不前，时来八风吹不动。\n寒香含着西风花，汉宫寿斚倾天家。\n不愁旱火成焦土，黄头奴来请行雨。",
        "dynasty": "宋",
        "collection_info": null
    },
    {
        "title": "送周竹友虎皮时权郡事",
        "author": "萧立之",
        "content": "桂东山中何所有，于菟嘷风阿香吼。\n鬼行狙伏尘不惊，石八强弓射生手。\n去年腊月雪塞村，射公家家肉满门。\n有皮斑斑五花文，鬚爪完具无箭痕。\n向来鹿豕一口吞，四蹄如瓠八尺身。\n扣门邀我酬万钱，猛气尚欲凌苍烟。\n深山大泽谁得前，摩挲忽此惊华颠。\n喜君风骨清且妍，赠君春风紫茸毡。\n蠹钻塺润与爱惜，风檐展上雪色壁。\n知君为政今渡河，欲寄他时恐难得。",
        "dynasty": "宋",
        "collection_info": null
    },
    {
        "title": "客有谈淮土纵猎之乐因为之歌",
        "author": "萧立之",
        "content": "雪云厌天寻丈低，将军观兵出打围。\n弯弓数肋射走鹿，刀槊不减并州儿。\n盘空健鹘眦欲裂，落日洗空狐兔穴。\n将军白马锦貂褕，奏凯归来清夜月。",
        "dynasty": "宋",
        "collection_info": null
    },
    {
        "title": "赠谈星数谢秀才",
        "author": "萧立之",
        "content": "纷纷卜肆深五行，子以逢掖能知星。\n儿时上学眼如烛，夜夜仰面看天庭。\n埃风𡏖雨彤云裏，日晏肠鸣市无米。\n百钱下帷学君平，窗户中有吾伊声。\n亦知东坡磨砚厄，梅荒孤吟鬓霜白。\n安知神奇亦有臭腐时，不见春秋书陨石。",
        "dynasty": "宋",
        "collection_info": null
    },
    {
        "title": "酃县女子庙",
        "author": "萧立之",
        "content": "赣江昔有贤女祠，湘江今见女子庙。\n苍崖直下五千尺，落日晴沙媚葵蓼。\n苍茫传说不足征，深山大泽龙蛇生。\n君不见尧家二女祠祀古，或言洞庭天帝女。",
        "dynasty": "宋",
        "collection_info": null
    },
    {
        "title": "送人之常德",
        "author": "萧立之",
        "content": "秋风原头桐叶飞，幽篁翠冷山鬼啼。\n海图拆补儿女衣，轻衫笑指秦人溪。\n秦人得知晋已前，降唐臣宋谁为言。\n忽逢桃花照溪源，请君停篙莫回船。\n编蓬便结溪上宅，采桃为薪食桃实。\n山林黄尘三百尺，不用归来说消息。",
        "dynasty": "宋",
        "collection_info": null
    },
    {
        "title": "野鹘行",
        "author": "萧立之",
        "content": "空山落日见野鹘，千仞峯尖巢嵂屼。\n脚根不受绦旋萦，眼底熟知狐兔窟。\n翻云掠草惊万人，招呼不来难可驯。\n不来未必非君福，饥啄君家鸡与鹜。",
        "dynasty": "宋",
        "collection_info": null
    },
    {
        "title": "初见郴倅阮云心",
        "author": "萧立之",
        "content": "兰枝蕙蔕交西风，北湖欲秋莲子红。\n金精山前种荒客，骑马又逐湘云东。\n三年湖上招秦七，醉墨题诗秋露湿。\n老蛟起舞听吟哦，幻作青童傍船立。\n仙人吹笙调凤凰，引手赠我青瑶章。\n黄心木断海尘起，山鬼无路啼幽篁。\n慈恩玉槿飞晴雪，龙居镜泉潄香月。\n佳人归去暮雪深，白鸟飞来新雨歇。\n子城鹤语楼头烟，平分风月今吟仙。\n石桃花映綵衣发，橘井笔倒寒蟾干。\n半生辨君床下拜，昔日裹头今鬓改。\n世无此乐三百年，为君起舞秋风前。",
        "dynasty": "宋",
        "collection_info": null
    },
    {
        "title": "云心遣示雨凉古句用旧韵再次奉答",
        "author": "萧立之",
        "content": "黑猪渡河天不风，苍龙衔烛不敢红。\n一缾何处马背倒，芰堘藕荡漫西东。\n西风佳时数重七，干鹊桥成云□湿。\n兰膏香冷梦初回，花舘月寒秋又立。\n岐山千岁无凤凰，玉帝夜行龙虎章。\n九仙拍手一佛笑，橘花多处开笄篁。\n卓剑泉深酌晴雪，叉鱼亭空倚寒月。\n秦郎椽笔玉虬飞，雪壁流云香味歇。\n三年两鬓吹蛮烟，浪说梅福能神仙。\n金精秋寒木鹤瘦，银湾水落芝田干。\n乞身归去望云拜，蓬莱浅清风物改。\n停云有赋应年年，相思起立梅花前。",
        "dynasty": "宋",
        "collection_info": null
    },
    {
        "title": "次彭介山韵",
        "author": "萧立之",
        "content": "丹崖老屋金精秋，玉虬驾我万里游。\n黄岑山下有小洞，北湖一曲三年留。\n山猿无声鹤不舞，种玉田荒长琪树。\n仙人惊怪不归来，闲却刘郎金掌露。\n蛩音忽尔闻空虚，吟交忆此湖上居。\n赋诗繫贼喙三尺，愧死李志羞曹蜍。\n玉雪亭边无点热，飞昇台上留仙辙。\n讯速相就君不来，射工含沙能宗孽。\n大篇隽永西风前，谷帘水共曾坑煎。\n半生吟事入勋业，力田那不逢丰年。\n十八滩头唤归棹，雕胡米香苹叶老。\n簿书尘裏眼生花，径欲推敲寻瘦岛。",
        "dynasty": "宋",
        "collection_info": null
    },
    {
        "title": "赋周斗祥爱竹",
        "author": "萧立之",
        "content": "平生爱莲无极翁，而孙爱竹将无同。\n岂期野鹜有遗憾，善学下惠犹家风。\n问君竹亦有何好，蟠胸世好百无有。\n黔娄先生生不邪，西山遗民穷得瘦。\n向来结交王子猷，一日不见如三秋。\n叩门不共主人语，往往竟日肩舆留。\n先生河阳种花手，耿耿冰霜含宇宙。\n从渠红紫竞春阳，留眼相看岁寒后。",
        "dynasty": "宋",
        "collection_info": null
    },
    {
        "title": "郴旱檄北湖龙",
        "author": "萧立之",
        "content": "北湖三百顷，其下神龙蟠。\n常时泛湖人，不敢笑语喧。\n龙居祠下龙王庙，碧瓦朱甍映清湫。\n邦人四时迎送神，牲肥醴香神醉饱。\n开庆元年秋七日，山中从前无此热。\n早禾焦死晚禾枯，百姓相看眼如血。\n去年淫雨冬无收，私科官籴纷征求。\n薯粮掘尽蕨根断，一饱谓有今年秋。\n州家差官走田里，奉佛迎仙取龙水。\n南村北郭皷冬冬，几日街头无处避。\n尔龙位置尊鳞虫，鬚髯如戟声如钟。\n人间风日不到处，珍珠室屋珊瑚宫。\n虾蟹为俦鳅鼈伍，耳如无闻目无覩。\n捍灾御患则祀之，安得神龙食兹土。\n我有旌阳在时剑，能磔尔龙为万段。\n徐将鲊法问张华，普施农民供一饭。\n刑鹅投虎终无补，尔龙有知胡不雨。\n如问只守过湖船，块坐教人送钱楮。",
        "dynasty": "宋",
        "collection_info": null
    },
    {
        "title": "题山城刘先生花史后",
        "author": "萧立之",
        "content": "山城先生穷到死，老作人间花太史。\n缣箱未许上兰台，堪着洛阳园囿裏。\n虽然儒先有公是，菊花隠逸莲君子。\n只今同传李与韩，岂亦负公千斛米。",
        "dynasty": "宋",
        "collection_info": null
    },
    {
        "title": "赠医士",
        "author": "萧立之",
        "content": "桂山药石不入市，土风割牲谄非鬼。\n巫师怀肉饫妻孥，医师衡门冷如水。\n子今挑囊入深云，如以章甫投文身。\n吾诗易得药难售，子规语人传藉手。",
        "dynasty": "宋",
        "collection_info": null
    },
    {
        "title": "春寒家",
        "author": "萧立之",
        "content": "一月春寒缩牛马，束桂薪刍不当价。\n去年霜早谷蕃熟，雨烂秧青无日晒。\n深山处处人夷齐，锄荒饭蕨填朝饥。\n干戈满地此乐土，不谓乃有凶荒时。\n今年有田谁力种，恃牛为命牛亦冻。\n君不见邻翁八十不得死，昨夜哭牛如哭子。",
        "dynasty": "宋",
        "collection_info": null
    },
    {
        "title": "赠周材叔能画号苍崖",
        "author": "萧立之",
        "content": "昔见苍崖画，今读苍崖诗。\n问今十日水石间，幻作五字七字何能奇。\n君言诗画本一律，等以造化供娱嬉。\n闭门盘礴天耆定，往往清气流诗脾。\n急将画意入诗律，兔起鹘落无由追。\n有声无声强分别，妙处正不差毫釐。\n人言精艺不两能，似亦可洗千年疑。\n梅花江头穷竹枝，遥指八境穷烟霏。\n勿云诗工画师耻，老琼笑人焉用彼。\n江南和籴米如珠，急图流民献天子。",
        "dynasty": "宋",
        "collection_info": null
    },
    {
        "title": "赋李士明古香",
        "author": "萧立之",
        "content": "君家种桂知几年，轮囷老干秋风前。\n小山荒凉汨江冷，此树亦有幽人便。\n君家读书今几世，持取科名如左契。\n他年留话与人间，王家种槐李家桂。",
        "dynasty": "宋",
        "collection_info": null
    },
    {
        "title": "八骏图",
        "author": "萧立之",
        "content": "穆王八骏真八龙，万里历块追长风。\n齐州羶恶尘土境，夜宴阿母瑶池宫。\n人间亦有千年绢，包裹神奇夜光现。\n画师那计马腹羞，当时下笔亲曾见。\n诗人多事管闲愁，却笑重来不到头。\n一声黄竹断归梦，枉使徐土成荒丘。\n尤物移人吁可怕，此图至今负高价。\n君不见华阳有马闲且都，无人画作武成图。",
        "dynasty": "宋",
        "collection_info": null
    },
    {
        "title": "送人",
        "author": "萧立之",
        "content": "扊扅吚哑语风竹，抱琴年少如红玉。\n湘山马背弓刀尘，三年归来门户俗。\n爱君不肯憎家鷄，期君树立终嵬巍。\n媚渊润水发至宝，万里转轴辞门畿。\n故山西风动禾黍，檠灯坐凉日卓午。\n而翁问我今行藏，一榻牛衣映秋雨。",
        "dynasty": "宋",
        "collection_info": null
    },
    {
        "title": "邓梅臞雪篱图",
        "author": "萧立之",
        "content": "夜凉北风三尺雪，悬崖冻崩树冻折。\n此时梅花独清绝，箕山高风首阳节。\n何人花下骑蹇馿，风雪堕面冰吟鬚。\n唐巾飘萧纻袍窄，识者指以为梅臞。\n屋山棱棱出林罅，双鹤忍寒追不下。\n欲寻门巷访梅仙，人言此是苔矶画。",
        "dynasty": "宋",
        "collection_info": null
    },
    {
        "title": "閤皂山杉节歌为士真侄作",
        "author": "萧立之",
        "content": "右玄仙翁开洞府，手掇灵杉种烟雨。\n一根磈礧独千年，其荣不生枯不死。\n前年木价愁达官，一枝堕地琤琅玕。\n斧斤肯为盘错赦，夭矫尚欲丹霄干。\n初疑雷公下林壑，夜取乖龙截头角。\n又言石家铁如意，击损珊瑚半凋落。\n神剜鬼断何可求，摩挲往往惊吟眸。\n牺尊讵是材所愿，尔囿于数将奚尤。\n神仙灵物生风雹，宁与尘凡供翫谑。\n请君持用悬丹崖，留补金精飞去鹤。",
        "dynasty": "宋",
        "collection_info": null
    },
    {
        "title": "有感戏隠括曹景宗语",
        "author": "萧立之",
        "content": "少年快马如游龙，鼻尖出火耳生风。\n柘弓放箭饿鸱叫，数肋射麞平泽中。\n渴饥食肉饮血乳，甜如天厨荐甘露。\n谁能扬州称贵人，闭置车中作新妇。",
        "dynasty": "宋",
        "collection_info": null
    },
    {
        "title": "赋陈新伯秋潭",
        "author": "萧立之",
        "content": "人间四时秋最清，九秋之水寒潭明。\n先生奇骨二难并，十指忽忽风涛生。\n麻姑山前书满屋，读书夜长跋见烛。\n汪汪陂度牛医儿，未抵寒潭一泓玉。\n我家崖前十丈冰，敲冰夜作玻瓈声。\n爱君有此秋一潭，璧月下照琉璃城。\n从来负舟须积水，置杯坳堂安足拟。\n期君渺渺泛天津，万斛龙骧纔一苇。",
        "dynasty": "宋",
        "collection_info": null
    },
    {
        "title": "题丁松冈诗集",
        "author": "萧立之",
        "content": "松冈胸中亦磊磈，劲气少与崆峒平。\n白头一脱力百斛，中有徂徕风雨声。\n芸兄儿时戏同队，宰木阴风吹昼晦。\n翁身与诗寿而昌，细读灯前为九拜。",
        "dynasty": "宋",
        "collection_info": null
    },
    {
        "title": "题侯氏云轩",
        "author": "萧立之",
        "content": "太空有云不可覊，君家有轩云所栖。\n黄埃压帽听朝鷄，坐轩人闲琴一枝。\n眼前白衣与苍狗，万事悠悠且杯酒。\n是间不涴俗子尘，客有敲门急摇手。",
        "dynasty": "宋",
        "collection_info": null
    },
    {
        "title": "题黎平父月潭",
        "author": "萧立之",
        "content": "金精山人苍月軿，夜半影落秋潭明。\n诗人饮潭并吞月，醉墨写出风涛声。\n骊珠忽堕春风纸，炯如寒梅照清泚。\n几时脱我簿书尘，细嚼君诗酌潭水。",
        "dynasty": "宋",
        "collection_info": null
    },
    {
        "title": "赠相士刘跛子",
        "author": "萧立之",
        "content": "庐陵跛子代有声，相法如镜开玄冥。\n喙长三尺不称身，翻江倒海惊座人。\n崆山尽头秋色晚，椎髻梭花隠门限。\n𨃟跚袍布揖使前，塞屋堵墙惊差见。\n桑叶杉枯怀楚归，十年读书良未非。\n逢君啧啧三箇好，岂亦见吾衡气机。",
        "dynasty": "宋",
        "collection_info": null
    },
    {
        "title": "谢包宏斋着述科目之荐",
        "author": "萧立之",
        "content": "有美人兮天一方，欲往从之道阻长。\n翩其乘风来帝旁，巍然一桂扶明堂。\n冰盘玉果君赐酒，进讲归来坐清昼。\n却从闽峤望蓬莱，海气浑黄天影瘦。\n春风一笺入明光，牛铎可使调宫商。\n低头再拜避三舍，世谓唐晋无文章。\n先生阅人亦多矣，定不寻常种桃李。\n法鼓一震波旬惊，爨下之桐作焦尾。\n尔来世道婙喧啾，百练化作绕指柔。\n茫茫万古落我后，传世岂必皆王侯。\n红泉碧涧石齿齿，菖蒲着梅弄径蕊。\n我思脱我马口衔，归去从公给薪水。",
        "dynasty": "宋",
        "collection_info": null
    },
    {
        "title": "送沈时父随沈使君归西湖",
        "author": "萧立之",
        "content": "卧龙山下仙人家，琼珰玉佩明春华。\n平生所闻苍玉洞，投老有意穷烟霞。\n妄希刀圭亦仙去，仙人掉头不我顾。\n天荒地老崖谷寒，九虎关深隔云雨。\n向来结客江湖裏，走马驮金花下醉。\n酒边题字墨犹香，已堕黄垆两行泪。\n眼前吟友今几人，东阳公子下笔亲。\n胸中风味见大雅，往往有似吾元宾。\n半年同往仙人国，书来相知不相识。\n岂不欲往畏简书，紫骝衔口鸟鸷翼。\n西湖藕香鲈鲙肥，锦囊一路载诗归。\n天津桥上望闽峤，落日惟有南鸢飞。\n漫郎空復芜城住，风雨荒寒旧瓜圃。\n萧萧短髮簿书尘，慎勿湖边语鸥鹭。",
        "dynasty": "宋",
        "collection_info": null
    },
    {
        "title": "赠炼丹士",
        "author": "萧立之",
        "content": "女娲炼石丹之源，补天破碎天亦完。\n后来此方世不传，仙家之丹说九还。\n君今采药须名山，却老起死襕囊丸。\n世间尘劳空自烦，往逐鷄犬寻刘安。",
        "dynasty": "宋",
        "collection_info": null
    },
    {
        "title": "贺欧西湖登第兼呈宏斋",
        "author": "萧立之",
        "content": "去年君上西湖船，白纻如雪春风前。\n今年君上天街马，柳汁浇袍生色画。\n人生穷达那得知，宰相正用时来为。\n爱君负大积者厚，万里转轴辞门畿。\n蹇予食籍闽州饭，书桉尘深鬓丝短。\n西风一夜入山城，南雁无情秋梦远。\n宏斋老师鲁灵光，乞身不许犹周行。\n老臣政尔仗经济，世道亦復关行藏。\n零陵千官闲言语，重见笺诗出乌府。\n瀼西白石渡头船，且唤漫郎听夜雨。\n一官局束为人鞿，宇宙风物皆危机。\n短章醉墨江南路，却爱当年未第时。",
        "dynasty": "宋",
        "collection_info": null
    },
    {
        "title": "寿何府判易斋",
        "author": "萧立之",
        "content": "我欲寿公酒，酒薄不敢斟。\n我欲寿公诗，诗调不成音。\n酌公试酌鄞江水，颂公请颂鄞人心。\n江水之清有泾渭，人心之同无古今。\n纷纷巧捷褰裳趋，公独坦履垂绅裾。\n研桑心计论锱铢，公独一饭不顾余。\n王谢子弟山泽癯，葵苋之腹贮诗书。\n燕居如齐好嗜无，澹然文君对相如。\n试从邦人数前后，监州颇见有此否。\n日边催整早朝车，堂上且倾初度酒。\n欲晴未晴霜淡浓，欲香未香梅信风。\n眼前时事好闭口，只折梅花来寿公。",
        "dynasty": "宋",
        "collection_info": null
    },
    {
        "title": "送厚斋陈持正归括苍效山谷体有赠",
        "author": "萧立之",
        "content": "赠君白纻白且鲜，络绣机杼秋风前。\n为君裁作山人衣，披云拂石弄潺湲。\n赠君纸帐清且华，机绡水底溪工家。\n夜深拥被蝴蝶床，满身明月卧芦花。\n聊厚不为薄，中有故人心。\n平生湖海交，讵得商浅深。\n飞鸢亭下阑干雨，苍玉洞前斜日树。\n诗来一镞箭锋直，直置本初何足数。\n恨我不与柴桑期，多君且赋羌村诗。\n细君迎笑儿女舞，床头酒香鷄鹜肥。\n一城行色人催动，回首龙山烟翠重。\n敲推不定起寻君，前度莓苔千里梦。",
        "dynasty": "宋",
        "collection_info": null
    },
    {
        "title": "砥柱亭同寮分韵得雨字",
        "author": "萧立之",
        "content": "西风吹老寒香圃，瘦碧林塘秋几许。\n官闲饮思生渴吻，载酒联翩无客主。\n亭深城远地自寒，鴈鹜不来藓苔古。\n秋枰争道较一胜，长缨飒飒翠裾舞。\n百年有几开口笑，底用研桑枉心膂。\n吟情正属杯中物，暮色已催城上鼓。\n嗟予负愧斗粟恋，出位乖逢镬焦苦。\n向来胸中亦磊磈，书传消磨着尘土。\n径须大白得我醉，归卧黄紬听夜雨。",
        "dynasty": "宋",
        "collection_info": null
    },
    {
        "title": "铜瓶歌为赵广文生日",
        "author": "萧立之",
        "content": "平生爱此双瓶古，千里携持走尘土。\n滑如女肤色马肝，间着花枝相媚妩。\n鄞江博士诸王孙，无毡坐客今三年。\n群仙招手唤归去，紫薇怨杀春风前。\n华堂此日春风酒，顾我覊穷无一有。\n发囊得此双铜瓶，啄诗包裹为君寿。\n瓶之体兮正而不阿，瓶之质兮朴而无华。\n虚中不足称储粟，汲冷涧水供煎茶。\n此君清苦于君似，拟人以伦正如此。\n相看一笑姑置之，金石结交从此始。",
        "dynasty": "宋",
        "collection_info": null
    },
    {
        "title": "邀同寮饮钟学正第一枝",
        "author": "萧立之",
        "content": "前溪后溪两玉虹，半村半郭地百弓。\n上有车盖青童童，下有一亩幽人宫。\n筑亭方方罗十客，八面玲珑受风日。\n楣间谁扁第一枝，雪裏寒梅破孤寂。\n我如爱竹王子猷，不问主人携共游。\n衙声已送白鸟远，醉倒更为斜阳留。\n马嘶人散桥南道，灯火匆匆城闭早。\n一川风雨酒醒时，明月簿书尘压帽。",
        "dynasty": "宋",
        "collection_info": null
    },
    {
        "title": "马顺文裒金买登仕为漕试计戏题其取青券",
        "author": "萧立之",
        "content": "马君杭人堕汀角，杭试不收汀不着。\n少年落笔易进取，万里孤云天一握。\n捐金爵试亦假途，寒士探囊桃药无。\n平生故人于节度，买山尚肯周穷符。\n编藤裹锦如行卷，持以取青真左券。\n惜哉掘墓逢伯夷，捧土塞河吾自腼。\n君才十倍空冀北，长鲸变化沧海窄。\n人生幸得各有地，古来不见虬鬚客。",
        "dynasty": "宋",
        "collection_info": null
    },
    {
        "title": "红糟送陈广文",
        "author": "萧立之",
        "content": "小槽无声檐溜歇，银缸满贮猩红血。\n撑囊礧磈腹果然，压以千钧枯欲裂。\n麯生有味取试尝，粉身不惜糜成浆。\n春风往往醉入骨，赐以葅醢犹能香。\n赠君活火烹锜釜，芼以青葱渫姜缕。\n食之以匙不以筯，白玉盘中涨红雾。",
        "dynasty": "宋",
        "collection_info": null
    },
    {
        "title": "再韵答前人",
        "author": "萧立之",
        "content": "我穷嗜客如黄歇，藜藿家风曾歃血。\n公田稻秫五十亩，倒尽空樽双眦裂。\n床头有瓮不忍尝，麯尘烂烂篘无浆。\n知君亦笑肉食鄙，辍赠一鼎春风香。\n有燋尚足供轑釜，颠倒柔青萦菜缕。\n看看双颊上红潮，绝胜槟榔驱瘴雾。",
        "dynasty": "宋",
        "collection_info": null
    },
    {
        "title": "月下观梅独酌",
        "author": "萧立之",
        "content": "北风掠地天欲晴，街东街西人不行。\n山城早闭灯火静，霜月自照鸱鸦鸣。\n一檐梅意春欲动，星斗阑干天宇空。\n一生爱梅復欲月，独酌月明花作供。\n南楼鼓寒声重迟，醉眼看花越更奇。\n牵衣儿女催翁归，翁醉正赋寒梅诗。",
        "dynasty": "宋",
        "collection_info": null
    },
    {
        "title": "郡圃栏梅分韵得手字同寮邀饮",
        "author": "萧立之",
        "content": "江南不见梅花久，一夜寒香吹户牖。\n明朝十客山下亭，万里春风一杯酒。\n霜痕卷水天不动，月逼云收凈如帚。\n花枝围烛白红吐，艷歌聒醉栖乌走。\n坐窗不遨今几日，簿书厌人目生垢。\n兹晨不待折简招，行车纍纍鱼贯柳。\n广文玉碎磨不磷，令尹风生谈满口。\n幕中佳士檄飒飒，着我其间惭老丑。\n龙门风流千载事，欧梅宾客文禧守。\n便须画作栏梅图，却恨丹青无好手。",
        "dynasty": "宋",
        "collection_info": null
    },
    {
        "title": "赋曾氏江亭",
        "author": "萧立之",
        "content": "江国惬幽尚，復此尘外亭。\n朱阑出烟雨，掩苒交回汀。\n野鹜自争食，霜鸥飞冥冥。\n如何渔翁醉，大浪摇不醒。",
        "dynasty": "宋",
        "collection_info": null
    },
    {
        "title": "赋曾氏醉月亭",
        "author": "萧立之",
        "content": "开元盛时月，曾照谪仙醉。\n有月尚可饮，仙人渺千祀。\n不恨仙人死，恨此明月非。\n徘徊復徘徊，目断青山矶。",
        "dynasty": "宋",
        "collection_info": null
    },
    {
        "title": "苍玉洞分韵得浅字",
        "author": "萧立之",
        "content": "霜林无留红，石气寒翦翦。\n春风何时来，玉树破花茧。\n聊持一樽酒，陟此云外巘。\n流香入诗脾，汲影潄清浅。",
        "dynasty": "宋",
        "collection_info": null
    },
    {
        "title": "烧榾柮",
        "author": "萧立之",
        "content": "何人斧空谷，断根委柯茎。\n或如蛟虬蟠，或如虎豹狞。\n首尾鬚鬣具，一一皆可名。\n老夫傍地炉，温与挟纩并。\n彼美红炉兽，光彩生檐楹。\n出处谅所同，窍凿非天成。\n我今不作我，卿亦自用卿。",
        "dynasty": "宋",
        "collection_info": null
    },
    {
        "title": "岁晚",
        "author": "萧立之",
        "content": "岁晚仍为客，朝晴故作阴。\n雨花添浪白，云树隠江深。\n留滞宁吾土，艰危独此心。\n一瓢终藉汝，投老遂追寻。",
        "dynasty": "宋",
        "collection_info": null
    },
    {
        "title": "观赵月林春雨诗卷有感次韵",
        "author": "萧立之",
        "content": "天上须名託，人间好句休。\n忽看疑子在，翻阅得予愁。\n斜日吟身独，酸风冷泪流。\n不忘夭亦寿，月淡百城秋。",
        "dynasty": "宋",
        "collection_info": null
    },
    {
        "title": "江上有怀",
        "author": "萧立之",
        "content": "冻雨年催尽，覊愁梦作归。\n风尘双鬓短，宇宙寸心微。\n长此忧危集，终然计虑非。\n甲裳生已免，未得怨无衣。",
        "dynasty": "宋",
        "collection_info": null
    },
    {
        "title": "近有",
        "author": "萧立之",
        "content": "近有西来报，愁心渺夕阳。\n南荒仍要害，大理隔存亡。\n应变诸公屡，防秋四序忙。\n古来形胜地，豹虎谩披猖。",
        "dynasty": "宋",
        "collection_info": null
    },
    {
        "title": "浙江亭",
        "author": "萧立之",
        "content": "尘世无穷事，寒潮往復来。\n江流限吴越，海道接蓬莱。\n多难期如客，缘情故得哀。\n谁令天柱昃，浩浩不能回。",
        "dynasty": "宋",
        "collection_info": null
    },
    {
        "title": "归至三衢怀芸庄兄留京",
        "author": "萧立之",
        "content": "午热犹疑夏，宵寒不似秋。\n独归仍念远，久客得无愁。\n白酒村村市，黄花处处楼。\n不缘风雨色，吾欲理扁舟。",
        "dynasty": "宋",
        "collection_info": null
    },
    {
        "title": "陈西崦挽词二首  其一",
        "author": "萧立之",
        "content": "去国年犹在，深城早卜居。\n宁寻少游语，不作子公书。\n晚日灵光殿，春风下泽车。\n空同有生意，千载愧曹蜍。",
        "dynasty": "宋",
        "collection_info": null
    },
    {
        "title": "陈西崦挽词二首  其二",
        "author": "萧立之",
        "content": "不尽胸中藴，康时与致君。\n未应才执戟，忽去作修文。\n清节梅花屋，闲身马鬣坟。\n铭旌瞻不及，双泪落南云。",
        "dynasty": "宋",
        "collection_info": null
    },
    {
        "title": "北林罗枢使挽词",
        "author": "萧立之",
        "content": "扶日勋庸大，公胡遽止斯。\n人间何可弃，天下尚堪为。\n太史春秋笔，苍珉德政碑。\n不遗毫髮恨，尘宇自生悲。",
        "dynasty": "宋",
        "collection_info": null
    },
    {
        "title": "病起",
        "author": "萧立之",
        "content": "柳暗春归近，窗明夕照回。\n悠悠度长日，稍稍远飞埃。\n山雾晴仍湿，园花落更开。\n经旬欲断酒，门巷只苍苔。",
        "dynasty": "宋",
        "collection_info": null
    },
    {
        "title": "舶干陈祥卿挽词二首  其一",
        "author": "萧立之",
        "content": "练练才如许，苍苍不可求。\n忧时一编墨，赍志九京秋。\n荐语诸公重，危机百虑周。\n风尘仍岁岁，恨与大江流。",
        "dynasty": "宋",
        "collection_info": null
    },
    {
        "title": "舶干陈祥卿挽词二首  其二",
        "author": "萧立之",
        "content": "与我生同月，君鞭着便先。\n艰难期用大，植立想无前。\n功在通闺近，身随荐墨颠。\n悚然怨此世，非止故人怜。",
        "dynasty": "宋",
        "collection_info": null
    },
    {
        "title": "出郭",
        "author": "萧立之",
        "content": "野径村平树，人家石断流。\n南云偏有瘴，楚水欲无秋。\n素履行忠信，浮生任去留。\n尊前古今意，吾道信悠悠。",
        "dynasty": "宋",
        "collection_info": null
    },
    {
        "title": "丙辰岁起",
        "author": "萧立之",
        "content": "雪意苏寒瘴，云阴失夕阳。\n微官远兄弟，愁鬓入风霜。\n故国梅花梦，新年竹叶觞。\n不眠应守岁，灯影隔邻墙。",
        "dynasty": "宋",
        "collection_info": null
    },
    {
        "title": "太平寺元罗寇故基",
        "author": "萧立之",
        "content": "岁月吾生晚，兵戈此地曾。\n山川如有数，险阻尔何能。\n烟雨桑麻利，箪瓢粥饭僧。\n凭闲供一啸，深谷或为陵。",
        "dynasty": "宋",
        "collection_info": null
    },
    {
        "title": "过吉水",
        "author": "萧立之",
        "content": "路暗元非夕，山明忽作阴。\n年荒官籴重，野迥客愁深。\n远水分渔窟，饥乌集社林。\n终更眠未稳，感慨起长吟。",
        "dynasty": "宋",
        "collection_info": null
    },
    {
        "title": "茶陵道中",
        "author": "萧立之",
        "content": "山深迷落日，一径窅无涯。\n老屋茅生菌，饥年竹有花。\n西来无道路，南去亦尘沙。\n独立苍茫外，吾生何处家。",
        "dynasty": "宋",
        "collection_info": null
    },
    {
        "title": "次阮云心泛湖",
        "author": "萧立之",
        "content": "湖上三更酒，西风一叶身。\n水明花近眼，烛暗月窥人。\n识面频惊晚，论交未觉新。\n清诗如雪露，一洗簿书尘。",
        "dynasty": "宋",
        "collection_info": null
    },
    {
        "title": "再韵答前人二首  其一",
        "author": "萧立之",
        "content": "畸客残僧寺，匡床独夜身。\n干坤为正统，獦獠尔何人。\n梦破惊秋短，愁多入鬓新。\n望霓空感慨，赤日雨如尘。",
        "dynasty": "宋",
        "collection_info": null
    },
    {
        "title": "再韵答前人二首  其二",
        "author": "萧立之",
        "content": "远道人怀古，长愁属有身。\n青灯犹念客，白髮不饶人。\n牢落家何在，颠危事转新。\n种桃堪借地，吾欲离风尘。",
        "dynasty": "宋",
        "collection_info": null
    },
    {
        "title": "又答前人二首  其一",
        "author": "萧立之",
        "content": "落日骚兰国，沧洲水鹤身。\n淮南招隠赋，同谷念归人。\n篱落秋声入，西南局势新。\n可怜潘岳辈，只待拜车尘。",
        "dynasty": "宋",
        "collection_info": null
    },
    {
        "title": "又答前人二首  其二",
        "author": "萧立之",
        "content": "水气收荷影，阑干出榭身。\n可怜秋月下，不着夜吟人。\n花冷侵衣薄，茶甘汲井新。\n满怀黄叶梦，正堕九街尘。",
        "dynasty": "宋",
        "collection_info": null
    },
    {
        "title": "己未作",
        "author": "萧立之",
        "content": "乡梦三年阔，秋风一月深。\n云寒衣纳纳，沙远树涔涔。\n兹事宁无古，斯人更有今。\n夕阳江上路，飞鸟尚争林。",
        "dynasty": "宋",
        "collection_info": null
    },
    {
        "title": "赵玉牒夫人挽章",
        "author": "萧立之",
        "content": "天胄中良贵，刑家入阃仪。\n青山惊托体，白髮负齐眉。\n命世坚珉笔，怀仁杂佩诗。\n茂林封不朽，落月度涟漪。",
        "dynasty": "宋",
        "collection_info": null
    },
    {
        "title": "落日",
        "author": "萧立之",
        "content": "落日桥明水，烟斜垣绕村。\n笕泉鱼养子，樊棘竹生孙。\n蝌蚪古文字，鹧鸪人语言。\n仙翁蕨薇共，聊復且清樽。",
        "dynasty": "宋",
        "collection_info": null
    },
    {
        "title": "和洪倅陈元德韵同庚",
        "author": "萧立之",
        "content": "仕隔同年面，诗寻晚岁盟。\n犹堪永今夕，未觉负余生。\n湖近官居好，梅寒客意清。\n何须愁夜雨，百草为春荣。",
        "dynasty": "宋",
        "collection_info": null
    },
    {
        "title": "还陈倅盖山集",
        "author": "萧立之",
        "content": "读尽三更雨，凄其万古心。\n义霑风赋见，工到柳韦深。\n湖海谁同味，干坤属苦吟。\n东家颦亦丑，吾力自难任。",
        "dynasty": "宋",
        "collection_info": null
    },
    {
        "title": "次黄后谷送吴实堂中韵",
        "author": "萧立之",
        "content": "投老须微禄，谋生后计然。\n燕寒无空垒，犊倦有闲田。\n白髮犹行役，青山莫使年。\n秧畴遽知许，心折马蹄前。",
        "dynasty": "宋",
        "collection_info": null
    },
    {
        "title": "树老",
        "author": "萧立之",
        "content": "树老仍初叶，山寒正晚花。\n孤舟双港水，新燕旧人家。\n何处依刘表，谁欤异孟嘉。\n西山供拄颊，随意数归鸦。",
        "dynasty": "宋",
        "collection_info": null
    },
    {
        "title": "湖海",
        "author": "萧立之",
        "content": "湖海千年梦，家山亥日虚。\n旧巢新燕入，今雨故人疏。\n贫贱犹须禄，行藏不失书。\n卿如用卿法，吾亦爱吾庐。",
        "dynasty": "宋",
        "collection_info": null
    },
    {
        "title": "题危叔阳兰雪诗卷下",
        "author": "萧立之",
        "content": "闽号诗应似，兰清雪与研。\n时妆羞倚布，古调入无絃。\n谷派如冰冷，骊翁此道传。\n客窗寒烛短，吟到晓钟前。",
        "dynasty": "宋",
        "collection_info": null
    },
    {
        "title": "又次见寄韵",
        "author": "萧立之",
        "content": "道路空愁我，湖山喜得君。\n客闲诗有思，春重树无痕。\n遮日怜头白，治书怯雨昏。\n可人期未得，马颈□□□。",
        "dynasty": "宋",
        "collection_info": null
    },
    {
        "title": "次韵谢吴宜斋",
        "author": "萧立之",
        "content": "风谊今湖海，交游独子推。\n软尘胜道战，清气压囊诗。\n谷派谁能续，灵风渐许卑。\n劘坚吾岂敢，犹欲起疲师。",
        "dynasty": "宋",
        "collection_info": null
    },
    {
        "title": "次韵曾楚山见寄",
        "author": "萧立之",
        "content": "我尔梅花国，书来岁月深。\n熟知生世理，老尽别时心。\n雁信边声落，霜空海气沉。\n鬓毛相对白，可惜不同吟。",
        "dynasty": "宋",
        "collection_info": null
    },
    {
        "title": "挽龙梅癯",
        "author": "萧立之",
        "content": "湖海青灯旧，山林白髮长。\n进书犹秘府，封斧怱崇冈。\n文墨流千古，功名付二郎。\n长年不忘念，哀些谩悲凉。",
        "dynasty": "宋",
        "collection_info": null
    },
    {
        "title": "次李鹤云见寄",
        "author": "萧立之",
        "content": "老病吟诗废，愁烦送日过。\n时危江陆变，路断虎狼多。\n昔梦来今雨，长怀入短歌。\n行藏吾自了，匣镜不须磨。",
        "dynasty": "宋",
        "collection_info": null
    },
    {
        "title": "送惠教谕之兴国任",
        "author": "萧立之",
        "content": "县官崇化育，君復一毡青。\n吾道春回谷，诸生刃发硎。\n岷山开浩荡，剑水见仪刑。\n要使民邹鲁，飞腾迈迅翎。",
        "dynasty": "宋",
        "collection_info": null
    },
    {
        "title": "食盘兔",
        "author": "萧立之",
        "content": "猎户初登网，庖丁亦奏刀。\n毛皮尽剥落，风味足烹熬。\n喜有开樽适，谁知逐野劳。\n微吟供一笑，尔狡谩称豪。",
        "dynasty": "宋",
        "collection_info": null
    },
    {
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 七夕",
        "author": "萧立之",
        "content": "偃仰当日谩能工，刻楮何如造化功。\n乞巧从渠儿女道，自书拙赋上屏风。",
        "dynasty": "宋",
        "collection_info": null
    },
    {
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 武阳渡",
        "author": "萧立之",
        "content": "落日平江晚最奇，白龙鳞换紫玻璃。\n老兵绝叫客争渡，催得船来失却诗。",
        "dynasty": "宋",
        "collection_info": null
    },
    {
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 西林寺 其一",
        "author": "萧立之",
        "content": "寻僧闲事为官忙，人指云生是上方。\n少避归牛寻曲径，野田黄雀闹斜阳。",
        "dynasty": "宋",
        "collection_info": null
    },
    {
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 西林寺 其二",
        "author": "萧立之",
        "content": "日日北风江倒流，木绵着花人索裘。\n西津渡口半船月，秋在芙蓉十里洲。",
        "dynasty": "宋",
        "collection_info": null
    },
    {
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 疏山道中",
        "author": "萧立之",
        "content": "昨夕凉飔半点无，也无林影避行车。\n秋云一崦疏山晓，欲往从之畏简书。",
        "dynasty": "宋",
        "collection_info": null
    },
    {
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 方广寺",
        "author": "萧立之",
        "content": "客子入门钟梵喧，菩提树老不知年。\n竹窗有月无人管，一夜秋风落笕泉。",
        "dynasty": "宋",
        "collection_info": null
    },
    {
        "title": "九月以檄至九江杂赋",
        "author": "萧立之",
        "content": "转枕移书就晚风，晴窗云掩树重重。\n如何客裏无诗得，日听鸣蝉夜听蛩。",
        "dynasty": "宋",
        "collection_info": null
    },
    {
        "title": "东西林二首  其一",
        "author": "萧立之",
        "content": "庐山山裏石头路，我自舍车便杖藜。\n西林云物古时塔，东林秋声堂下溪。",
        "dynasty": "宋",
        "collection_info": null
    },
    {
        "title": "东西林二首  其二",
        "author": "萧立之",
        "content": "远公与客亦从容，未至当年似懒慵。\n送过虎溪元不恶，不妨门外听松风。",
        "dynasty": "宋",
        "collection_info": null
    },
    {
        "title": "圆通寺",
        "author": "萧立之",
        "content": "江南开山松十围，石耳德色坡翁诗。\n胡孙夜半叫绝壁，宿客梦回风雨时。",
        "dynasty": "宋",
        "collection_info": null
    },
    {
        "title": "靖节先生祠",
        "author": "萧立之",
        "content": "柴桑祠前松菊秋，清风天地与同流。\n它山之石可攻玉，撺掇先生是督邮。",
        "dynasty": "宋",
        "collection_info": null
    },
    {
        "title": "太平宫赋听雨",
        "author": "萧立之",
        "content": "仙人喜作狡狯事，幻此溪声成雨声。\n我听以心非以耳，是溪是雨本分明。",
        "dynasty": "宋",
        "collection_info": null
    },
    {
        "title": "琵琶亭二首  其一",
        "author": "萧立之",
        "content": "天涯偶尔伤流落，聊復吟情寄水云。\n说梦痴儿千载后，邮亭有曲不堪闻。",
        "dynasty": "宋",
        "collection_info": null
    },
    {
        "title": "琵琶亭二首  其二",
        "author": "萧立之",
        "content": "鲁男子事无人记，此地琵琶更结亭。\n独倚阑干成一笑，晚风低雁着寒汀。",
        "dynasty": "宋",
        "collection_info": null
    },
    {
        "title": "食蟹九首  其一",
        "author": "萧立之",
        "content": "嗔目相如长是怒，它肠卫绾本来无。\n江湖结客知多少，识面微生只蔡谟。",
        "dynasty": "宋",
        "collection_info": null
    },
    {
        "title": "食蟹九首  其二",
        "author": "萧立之",
        "content": "横行颇有壮士气，黄中似是君子人。\n当年水底缘谁怒，此日樽前有许珍。",
        "dynasty": "宋",
        "collection_info": null
    },
    {
        "title": "食蟹九首  其三",
        "author": "萧立之",
        "content": "人间族系遍湖海，岂亦避秦之子孙。\n似是外黄坑向尽，内黄一种至今存。",
        "dynasty": "宋",
        "collection_info": null
    },
    {
        "title": "食蟹九首  其四",
        "author": "萧立之",
        "content": "诸公俎豆亦风流，肥腯何曾为彘谋。\n欲免镬汤君自择，速营将老有糟丘。",
        "dynasty": "宋",
        "collection_info": null
    },
    {
        "title": "食蟹九首  其五",
        "author": "萧立之",
        "content": "纷纷炙热总成擒，束缚归来若不禁。\n出涸阴乡奚所恨，煌煌堂上祸机深。",
        "dynasty": "宋",
        "collection_info": null
    },
    {
        "title": "食蟹九首  其六",
        "author": "萧立之",
        "content": "新酒黄花秋满城，看渠觳{瞉殳=束}可怜生。\n前身岂亦为书悞，死则从人五鼎烹。",
        "dynasty": "宋",
        "collection_info": null
    },
    {
        "title": "食蟹九首  其七",
        "author": "萧立之",
        "content": "霜前入市勿增价，斗拣团脐作席珍。\n知味□□□□□，□□□□□□□。",
        "dynasty": "宋",
        "collection_info": null
    },
    {
        "title": "失题",
        "author": "萧立之",
        "content": "人事几何千载长，南州一梦亦荒凉。\n浮云忽散秋空晓，双井如今水亦香。",
        "dynasty": "宋",
        "collection_info": null
    },
    {
        "title": "毛竹山四首  其一",
        "author": "萧立之",
        "content": "租地编茅且数椽，孤悬浮寄亦堪怜。\n山深无復农桑事，别有人间种药田。",
        "dynasty": "宋",
        "collection_info": null
    },
    {
        "title": "毛竹山四首  其二",
        "author": "萧立之",
        "content": "山围水匝径百里，树老苔封知几春。\n谁遣五丁开栈径，当时疑有避秦人。",
        "dynasty": "宋",
        "collection_info": null
    },
    {
        "title": "毛竹山四首  其三",
        "author": "萧立之",
        "content": "云间樵子罕曾逢，时有携镵采药翁。\n树树山猿摇落日，榧林无实老秋风。",
        "dynasty": "宋",
        "collection_info": null
    },
    {
        "title": "毛竹山四首  其四",
        "author": "萧立之",
        "content": "道傍虎迹大如盌，落日平林客子惊。\n问宿转湾知有店，山根一路笕泉声。",
        "dynasty": "宋",
        "collection_info": null
    },
    {
        "title": "一翠亭二首  其一",
        "author": "萧立之",
        "content": "隔水山青欲染衣，一檐云影树高低。\n白鸥似笑客尘土，飞过亭前却下溪。",
        "dynasty": "宋",
        "collection_info": null
    },
    {
        "title": "一翠亭二首  其二",
        "author": "萧立之",
        "content": "缘云觅路石鈎衣，山谷曾来尚有碑。\n黄帽打船催客去，一栏秋思是谁诗。",
        "dynasty": "宋",
        "collection_info": null
    },
    {
        "title": "失题  其一",
        "author": "萧立之",
        "content": "涿水茫茫何处边，此台名姓为谁传。\n未论跨鲤当年事，有许溪山意亦仙。",
        "dynasty": "宋",
        "collection_info": null
    },
    {
        "title": "失题  其二",
        "author": "萧立之",
        "content": "台上秋风草木疏，台前清泚数游鱼。\n谪仙他日骑鲸去，未必三生不是渠。",
        "dynasty": "宋",
        "collection_info": null
    },
    {
        "title": "题揭梅窗诗卷二首  其一",
        "author": "萧立之",
        "content": "吟得秋痕入鬓髭，梅花窗下一编诗。\n梅花奇处君知否，不在春风烂熳时。",
        "dynasty": "宋",
        "collection_info": null
    },
    {
        "title": "题揭梅窗诗卷二首  其二",
        "author": "萧立之",
        "content": "金膏水碧须沧海，万里扬帆东更东。\n我辈欲为千岁计，古人还是几生功。",
        "dynasty": "宋",
        "collection_info": null
    },
    {
        "title": "题东畈陈上舍吟稿二首  其一",
        "author": "萧立之",
        "content": "后山诗法似参禅，参到无言意已传。\n莫以家鷄疏野鹜，短檠疏雨月光前。",
        "dynasty": "宋",
        "collection_info": null
    },
    {
        "title": "题东畈陈上舍吟稿二首  其二",
        "author": "萧立之",
        "content": "君家诗有简斋翁，南渡流离语更工。\n好继翁诗致华要，墨梅题入御屏风。",
        "dynasty": "宋",
        "collection_info": null
    },
    {
        "title": "题黄立轩西湖百咏三首  其一",
        "author": "萧立之",
        "content": "东南诗境有湖山，爱子敲成百咏看。\n历历眼中都过尽，一檠风雨客窗寒。",
        "dynasty": "宋",
        "collection_info": null
    },
    {
        "title": "题黄立轩西湖百咏三首  其二",
        "author": "萧立之",
        "content": "欲雕好句老经行，读子清吟客梦醒。\n意象见前无笔力，一如前辈说西铭。",
        "dynasty": "宋",
        "collection_info": null
    },
    {
        "title": "题黄立轩西湖百咏三首  其三",
        "author": "萧立之",
        "content": "王气随潮到海壖，出湖车马下湖船。\n可怜万事如春梦，艷舞清歌过百年。",
        "dynasty": "宋",
        "collection_info": null
    },
    {
        "title": "题危定之芳洲吟卷",
        "author": "萧立之",
        "content": "篝灯细读芳洲卷，清似江南雪外枝。\n吟到蛾灯最奇崛，猩毛笔后有君诗。",
        "dynasty": "宋",
        "collection_info": null
    },
    {
        "title": "题穆叔晦雨凈风香亭三首  其一",
        "author": "萧立之",
        "content": "压檐秋影玉参差，小小游亭面面诗。\n扁着凈香堪一笑，渠香元不要人知。",
        "dynasty": "宋",
        "collection_info": null
    },
    {
        "title": "题穆叔晦雨凈风香亭三首  其二",
        "author": "萧立之",
        "content": "风标王谢佳子弟，气岸夷齐旧典刑。\n骑马纷纷尘及腹，几人爱此竹间亭。",
        "dynasty": "宋",
        "collection_info": null
    },
    {
        "title": "题穆叔晦雨凈风香亭三首  其三",
        "author": "萧立之",
        "content": "别久重来有此亭，鸣球敲筑碎风櫺。\n却怜客鬓垂垂白，不奈霜枝冉冉青。",
        "dynasty": "宋",
        "collection_info": null
    },
    {
        "title": "老嘆",
        "author": "萧立之",
        "content": "学不前人生谩前，老来嫌怕占人先。\n只便岁晚屠苏酒，后饮翻成最少年。",
        "dynasty": "宋",
        "collection_info": null
    },
    {
        "title": "寄题邹氏观梅亭二首  其一",
        "author": "萧立之",
        "content": "岁晚纔花花已迟，于春何意独先知。\n由来迟底应偏耐，不看南枝看北枝。",
        "dynasty": "宋",
        "collection_info": null
    },
    {
        "title": "寄题邹氏观梅亭二首  其二",
        "author": "萧立之",
        "content": "诗人爱梅说道理，弄影团香未觉难。\n枝上干坤参得透，不妨来此倚阑干。",
        "dynasty": "宋",
        "collection_info": null
    },
    {
        "title": "次韵郑琴山併谢中书君之贶三首  其一",
        "author": "萧立之",
        "content": "诗来执热濯寒淙，剪剪西风破玉蓉。\n二十年间四方恨，不教东野化为龙。",
        "dynasty": "宋",
        "collection_info": null
    },
    {
        "title": "次韵郑琴山併谢中书君之贶三首  其二",
        "author": "萧立之",
        "content": "我屋梅花为客栽，吟梅君独未能来。\n山中欠了连床约，却对西湖笑口开。",
        "dynasty": "宋",
        "collection_info": null
    },
    {
        "title": "次韵郑琴山併谢中书君之贶三首  其三",
        "author": "萧立之",
        "content": "落笔何能观堵墙，山间只合傲羲皇。\n惭君遗我湘枝束，愁与吟䯲一样霜。",
        "dynasty": "宋",
        "collection_info": null
    },
    {
        "title": "送雪溪徐高士之越三首  其一",
        "author": "萧立之",
        "content": "清吟未了又成行，是处青山入瘦藤。\n两袖晓风荷叶露，自摇明月渡西兴。",
        "dynasty": "宋",
        "collection_info": null
    },
    {
        "title": "送雪溪徐高士之越三首  其二",
        "author": "萧立之",
        "content": "雁雁欲啼江上秋，旧题诗在水边楼。\n潮风一夜移帆去，明日书来是越州。",
        "dynasty": "宋",
        "collection_info": null
    },
    {
        "title": "送雪溪徐高士之越三首  其三",
        "author": "萧立之",
        "content": "团扇应堪障夕晖，晓凉犹嫩且綀衣。\n去时宽着秋风担，留贮千岩万壑归。",
        "dynasty": "宋",
        "collection_info": null
    },
    {
        "title": "题杨达可梅楼二首  其一",
        "author": "萧立之",
        "content": "何掾向来吟有阁，杨家今日筑为楼。\n看他压尽凡花倒，只放诗人出一头。",
        "dynasty": "宋",
        "collection_info": null
    },
    {
        "title": "题杨达可梅楼二首  其二",
        "author": "萧立之",
        "content": "先生豪气元龙似，眉骨凛凛闽山秋。\n从渠俗子卧地下，不是梅花不上楼。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其一",
        "author": "萧立之",
        "content": "十日工夫不到诗，绳床兀兀夕阳低。\n黄昏几点敲窗雨，又是西风趱木犀。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其二",
        "author": "萧立之",
        "content": "旧嫌诗被西湖隔，一笑谁教却此同。\n为有简书闲不得，不知吟鬓又秋风。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其三",
        "author": "萧立之",
        "content": "西山南浦住经时，又住吴山送落晖。\n燕子不知家近远，年年秋社一番归。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其四",
        "author": "萧立之",
        "content": "独自携文校短长，隔帘人静雨沧浪。\n龙公倒捲西湖水，一夜满城荷气香。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其五",
        "author": "萧立之",
        "content": "远枕惊回昨夜秋，月痕依约去年愁。\n移床欲避梧桐去，谁有西风背处楼。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其六",
        "author": "萧立之",
        "content": "笼冬饭鼓动回廊，乍换生綀浴晚凉。\n双鹊自闲来又去，不知帘底有人忙。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其七",
        "author": "萧立之",
        "content": "雪绕冰围不可支，轻纨那得敌炎威。\n雷公恶发夜来雨，试问热官何处归。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其八",
        "author": "萧立之",
        "content": "山水宜秋风雨后，坐窗得瘦奈愁何。\n传闻近长湖船价，天气乍凉游子多。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其九",
        "author": "萧立之",
        "content": "头脑涔涔醉梦中，起梳短髮受西风。\n青綀要换秋来着，自汲寒泉濯软红。",
        "dynasty": "宋",
        "collection_info": null
    },
    {
        "title": "校文京庠呈黄立轩朱南湖十首  其一○",
        "author": "萧立之",
        "content": "月过阑干客睡迟，官河桐叶学鸦飞。\n鬓丝不了三千丈，也费秋虫促夜机。",
        "dynasty": "宋",
        "collection_info": null
    },
    {
        "title": "题修水黄公端梅溪二首  其一",
        "author": "萧立之",
        "content": "种近春风鼎鼐家，竹篱茅舍亦光华。\n开时不作寻常实，着眼溪头看此花。",
        "dynasty": "宋",
        "collection_info": null
    },
    {
        "title": "题修水黄公端梅溪二首  其二",
        "author": "萧立之",
        "content": "此地梅花非隠沦，向来双井属诗人。\n如今添着调梅手，却与江南作好春。",
        "dynasty": "宋",
        "collection_info": null
    },
    {
        "title": "偶成",
        "author": "萧立之",
        "content": "雨妬游人故作难，禁持闲了下湖船。\n城中岂识农耕好，却恨悭晴放纸鸢。",
        "dynasty": "宋",
        "collection_info": null
    },
    {
        "title": "绝句四首  其一",
        "author": "萧立之",
        "content": "月落云窗黑如漆，一纸家书灯下笔。\n不知昨夜秋浅深，五更枕前啼蟀蟋。",
        "dynasty": "宋",
        "collection_info": null
    },
    {
        "title": "绝句四首  其二",
        "author": "萧立之",
        "content": "官河中有去来舟，舟上无人记得愁。\n千年城郭送白日，旧雨客来今雨楼。",
        "dynasty": "宋",
        "collection_info": null
    },
    {
        "title": "绝句四首  其三",
        "author": "萧立之",
        "content": "风雨城中秋几家，城根细草亦秋花。\n一声绿树乌啼昼，睡起隔帘人卖茶。",
        "dynasty": "宋",
        "collection_info": null
    },
    {
        "title": "绝句四首  其四",
        "author": "萧立之",
        "content": "翠玉玲珑朵朵娇，熟衣裁得替生绡。\n都人不识悲秋苦，只等西风出看潮。",
        "dynasty": "宋",
        "collection_info": null
    },
    {
        "title": "题仇仁近山村图",
        "author": "萧立之",
        "content": "帝城谁有青山梦，洗眼新图竹树村。\n此地何须户司马，断无人与子争墩。",
        "dynasty": "宋",
        "collection_info": null
    },
    {
        "title": "夏夜纳凉",
        "author": "萧立之",
        "content": "竹夫人有专房想，麯秀才难折柬招。\n一卷桐阴风不动，避灯坐过月平桥。",
        "dynasty": "宋",
        "collection_info": null
    },
    {
        "title": "题傅德藻月湖小舟集",
        "author": "萧立之",
        "content": "龙骧百斛与湖宜，舟小何堪月四围。\n认取坳堂置杯意，漆园此语是诗机。",
        "dynasty": "宋",
        "collection_info": null
    },
    {
        "title": "九月十日府委撞点巡铺马上得四绝  其一",
        "author": "萧立之",
        "content": "更阑持檄走乌衣，立马阶除月上时。\n急唤睡魔君且去，天街聊作看灯嬉。",
        "dynasty": "宋",
        "collection_info": null
    },
    {
        "title": "九月十日府委撞点巡铺马上得四绝  其二",
        "author": "萧立之",
        "content": "天上斜河星灭明，人间宫漏隔重城。\n老兵几度搀前立，一簇寒灯听点名。",
        "dynasty": "宋",
        "collection_info": null
    },
    {
        "title": "九月十日府委撞点巡铺马上得四绝  其三",
        "author": "萧立之",
        "content": "家家门巷月徘徊，洗凈街声鼻观雷。\n几处狭斜和梦过，喝更人逐马蹄来。",
        "dynasty": "宋",
        "collection_info": null
    },
    {
        "title": "九月十日府委撞点巡铺马上得四绝  其四",
        "author": "萧立之",
        "content": "云母灯光夜向阑，干坤都在梦中间。\n街头月好无人看，十二阑干相对闲。",
        "dynasty": "宋",
        "collection_info": null
    },
    {
        "title": "北新桥发舟",
        "author": "萧立之",
        "content": "看诗未了不成眠，自揭吟蓬月满川。\n几日秋晴夜来雨，五更半港木犀船。",
        "dynasty": "宋",
        "collection_info": null
    },
    {
        "title": "垂虹桥三首  其一",
        "author": "萧立之",
        "content": "湖光秋色渺苍寒，一似前时画得看。\n画裏人家浑不觉，夕阳留客倚阑干。",
        "dynasty": "宋",
        "collection_info": null
    },
    {
        "title": "垂虹桥三首  其二",
        "author": "萧立之",
        "content": "湖天已阔秋更阔，收拾不得难为题。\n欲把平生诗担子，换三间屋住桥西。",
        "dynasty": "宋",
        "collection_info": null
    },
    {
        "title": "垂虹桥三首  其三",
        "author": "萧立之",
        "content": "三百里湖桥柱西，谁将并剪上秋机。\n短船不爱闲风月，载得吴松落照归。",
        "dynasty": "宋",
        "collection_info": null
    },
    {
        "title": "范蠡祠二首  其一",
        "author": "萧立之",
        "content": "响屧廊空王气销，五湖烟雨送归桡。\n鸱夷出自吴宫裏，却载沉胥起怒潮。",
        "dynasty": "宋",
        "collection_info": null
    },
    {
        "title": "范蠡祠二首  其二",
        "author": "萧立之",
        "content": "载得蛾眉共五湖，风流应是阿甄如。\n越王不作曹瞒语，杀贼今年正为渠。",
        "dynasty": "宋",
        "collection_info": null
    },
    {
        "title": "姑苏台五首  其一",
        "author": "萧立之",
        "content": "金楣玉几翠云裘，那识春风半点愁。\n麋鹿也疑知正色，不应还上此台游。",
        "dynasty": "宋",
        "collection_info": null
    },
    {
        "title": "姑苏台五首  其二",
        "author": "萧立之",
        "content": "间关薪胆有谁知，正是苏台歌舞时。\n可惜不如陈后主，吴宫无井号臙脂。",
        "dynasty": "宋",
        "collection_info": null
    },
    {
        "title": "姑苏台五首  其三",
        "author": "萧立之",
        "content": "当年忠死亦堪冤，千古遗编为断魂。\n此恨老天疑未了，长教明月照胥门。",
        "dynasty": "宋",
        "collection_info": null
    },
    {
        "title": "姑苏台五首  其四",
        "author": "萧立之",
        "content": "娃舘繁华事几年，堕钿遗珥尚依然。\n流香腻粉归何处，都入春风小砑笺。",
        "dynasty": "宋",
        "collection_info": null
    },
    {
        "title": "姑苏台五首  其五",
        "author": "萧立之",
        "content": "荒荒灌木长烟苔，人道吴王此筑台。\n一望等闲三百里，未应无见越兵来。",
        "dynasty": "宋",
        "collection_info": null
    },
    {
        "title": "第四桥二首  其一",
        "author": "萧立之",
        "content": "黄帽牵船客自摇，水花压岸送归潮。\n晚风忽断疏蓬雨，秋在烟波第四桥。",
        "dynasty": "宋",
        "collection_info": null
    },
    {
        "title": "第四桥二首  其二",
        "author": "萧立之",
        "content": "自折孤樽擘蟹斟，荻花洲渚月平林。\n一江秋色无人管，柔艣风前语夜深。",
        "dynasty": "宋",
        "collection_info": null
    },
    {
        "title": "出船",
        "author": "萧立之",
        "content": "笔床茶竈且追随，不管征尘涴客衣。\n三百里秋诗卷裏，担头挑得大湖归。",
        "dynasty": "宋",
        "collection_info": null
    },
    {
        "title": "市□□",
        "author": "萧立之",
        "content": "西风无梦此江头，落日阑干小画楼。\n乡信不来秋信早，雁奴闹在荻花洲。",
        "dynasty": "宋",
        "collection_info": null
    },
    {
        "title": "画卷四虫 灯蛾",
        "author": "萧立之",
        "content": "是儿欲踞吾火上，自是从来被眼迷。\n只道近前贪炙热，不知流祸及然脐。",
        "dynasty": "宋",
        "collection_info": null
    },
    {
        "title": "画卷四虫 蝇虎",
        "author": "萧立之",
        "content": "攘臂胥疏自长雄，投机巧中疾如风。\n死诸葛走生仲达，却与淮南策隽功。",
        "dynasty": "宋",
        "collection_info": null
    },
    {
        "title": "画卷四虫 蛙",
        "author": "萧立之",
        "content": "君王坐底有揖客，未觉当年一部譁。\n可恨人间失蝌蚪，却从月裏着虾蟆。",
        "dynasty": "宋",
        "collection_info": null
    },
    {
        "title": "画卷四虫 蠹鱼",
        "author": "萧立之",
        "content": "生无一点烟火食，死有千年书传香。\n饮墨为何疑罚谪，成仙缘此信荒唐。",
        "dynasty": "宋",
        "collection_info": null
    },
    {
        "title": "太湖石",
        "author": "萧立之",
        "content": "曾共铜驼荆棘裏，也看金谷艷阳时。\n汉唐□□□□□，□着兴亡却□□。",
        "dynasty": "宋",
        "collection_info": null
    },
    {
        "title": "□□□侄送曾立道韵三首  其一",
        "author": "萧立之",
        "content": "□□□□□帝醉，时节会逢人日阴。\n尘世沧江变平陆，孤臣白髮照丹心。",
        "dynasty": "宋",
        "collection_info": null
    },
    {
        "title": "□□□侄送曾立道韵三首  其二",
        "author": "萧立之",
        "content": "长蛇猛虎当道路，度密穿青且意行。\n王谢风流不牢落，诸郎还復以诗鸣。",
        "dynasty": "宋",
        "collection_info": null
    },
    {
        "title": "□□□侄送曾立道韵三首  其三",
        "author": "萧立之",
        "content": "山中无復物外想，梅花开落又新年。\n人生已分事多少，拟结诗翁向上缘。",
        "dynasty": "宋",
        "collection_info": null
    },
    {
        "title": "和曾楚山忆苍山韵五首  其一",
        "author": "萧立之",
        "content": "诗来读罢亦伤神，惆怅两翁苍与芸。\n聚首当时惭我少，祗今一老独深云。",
        "dynasty": "宋",
        "collection_info": null
    },
    {
        "title": "和曾楚山忆苍山韵五首  其二",
        "author": "萧立之",
        "content": "芸翁到死不停笔，死去萧然一室居。\n不似王恭无长物，半楼诗板半楼书。",
        "dynasty": "宋",
        "collection_info": null
    },
    {
        "title": "和曾楚山忆苍山韵五首  其三",
        "author": "萧立之",
        "content": "梅边石磴竹边亭，尚记谈谐步晚晴。\n梦断犹疑翁未死，小窗如听读书声。",
        "dynasty": "宋",
        "collection_info": null
    },
    {
        "title": "和曾楚山忆苍山韵五首  其四",
        "author": "萧立之",
        "content": "人谓苍翁只有诗，却于世道早知几。\n□□鞑舞胡□句，辛有伊川后有□。",
        "dynasty": "宋",
        "collection_info": null
    },
    {
        "title": "和曾楚山忆苍山韵五首  其五",
        "author": "萧立之",
        "content": "两翁教□句中眼，语到□□□□□。\n□□□□□□□，□摇松露写溪藤。",
        "dynasty": "宋",
        "collection_info": null
    },
    {
        "title": "题黎横舟诗卷二首  其一",
        "author": "萧立之",
        "content": "笔力真能回万牛，不应肯作夜光投。\n都将碧涧红泉好，压倒金精水石秋。",
        "dynasty": "宋",
        "collection_info": null
    },
    {
        "title": "题黎横舟诗卷二首  其二",
        "author": "萧立之",
        "content": "老来渐不喜狡狯，输与麻姑却少年。\n掷地丹砂忽璀粲，不知□□有新编。",
        "dynasty": "宋",
        "collection_info": null
    },
    {
        "title": "至日",
        "author": "萧立之",
        "content": "急景自忙人自闲，小窗趺坐对南山。\n雪花到地无寻处，都在诗翁两鬓间。",
        "dynasty": "宋",
        "collection_info": null
    },
    {
        "title": "和黄立轩梅诗十首  其一",
        "author": "萧立之",
        "content": "波流茅靡正堪悲，能洁能污墨子丝。\n冬令自玄梅自白，此花还有独醒时。",
        "dynasty": "宋",
        "collection_info": null
    },
    {
        "title": "和黄立轩梅诗十首  其二",
        "author": "萧立之",
        "content": "不肯托根桃李场，千林摇落正孤芳。\n莫将香影生分别，说着香时影亦香。",
        "dynasty": "宋",
        "collection_info": null
    },
    {
        "title": "和黄立轩梅诗十首  其三",
        "author": "萧立之",
        "content": "如梅合是花君子，未论孤高压众芳。\n不以玉堂矜富贵，何曾茅舍怨荒凉。",
        "dynasty": "宋",
        "collection_info": null
    },
    {
        "title": "和黄立轩梅诗十首  其四",
        "author": "萧立之",
        "content": "清绝霜枝冠顶开，被人俗了说花魁。\n此花骨相神仙做，市卒能仙为姓梅。",
        "dynasty": "宋",
        "collection_info": null
    },
    {
        "title": "和黄立轩梅诗十首  其五",
        "author": "萧立之",
        "content": "读老子章花似道，不嫌雪恶与霜粗。\n能知其白守其黑，长入人间墨画图。",
        "dynasty": "宋",
        "collection_info": null
    },
    {
        "title": "和黄立轩梅诗十首  其六",
        "author": "萧立之",
        "content": "苍天变色雪漫漫，树树江头带恨看。\n旧读史来今记忆，白衣冠客从燕丹。",
        "dynasty": "宋",
        "collection_info": null
    },
    {
        "title": "和黄立轩梅诗十首  其七",
        "author": "萧立之",
        "content": "谁折一枝千里信，江南曾寄与人夸。\n如今不奈城头角，僝僽花神也撒花。",
        "dynasty": "宋",
        "collection_info": null
    },
    {
        "title": "和黄立轩梅诗十首  其八",
        "author": "萧立之",
        "content": "移竹移松半死生，移梅便可主花盟。\n何当绕屋三千树，撰出人间白玉京。",
        "dynasty": "宋",
        "collection_info": null
    },
    {
        "title": "和黄立轩梅诗十首  其九",
        "author": "萧立之",
        "content": "八表同昏江换陆，孤山今日又花时。\n感时溅泪无人见，只有当年杜老知。",
        "dynasty": "宋",
        "collection_info": null
    },
    {
        "title": "和黄立轩梅诗十首  其一○",
        "author": "萧立之",
        "content": "古今有许兴亡恨，出自煌煌入涸阴。\n惆怅雪花如席处，见梅时节又伤心。",
        "dynasty": "宋",
        "collection_info": null
    },
    {
        "title": "谢周平洲花粢雪餠之贶",
        "author": "萧立之",
        "content": "染鹦鹉粒作春华，霜粉熬成亦当家。\n崖下老翁今□□，夸张盘饤对梅花。",
        "dynasty": "宋",
        "collection_info": null
    },
    {
        "title": "赠陈子正造墨",
        "author": "萧立之",
        "content": "昔人论墨陈为贵，子姓为陈业更专。\n问子去玄知几世，童乌有艺亦能玄。",
        "dynasty": "宋",
        "collection_info": null
    },
    {
        "title": "雪夜作",
        "author": "萧立之",
        "content": "颓云不动天如醉，与夜为谋雪似羞。\n明日诗成春五鼓，一年甲子又从头。",
        "dynasty": "宋",
        "collection_info": null
    },
    {
        "title": "题黎泉山吟卷二首  其一",
        "author": "萧立之",
        "content": "君吟康乐曾吟处，涧碧泉红秋一春。\n安得此泉成雨去，洗空人世撒花尘。",
        "dynasty": "宋",
        "collection_info": null
    },
    {
        "title": "题黎泉山吟卷二首  其二",
        "author": "萧立之",
        "content": "杜说在山泉水清，泉山诗好称诗名。\n如今山外正多事，泉出山来应太平。",
        "dynasty": "宋",
        "collection_info": null
    },
    {
        "title": "寄杨隠岩二首  其一",
        "author": "萧立之",
        "content": "终日垂帷一卷书，隠岩名字满江湖。\n何时见子华阴道，拍手西风下蹇馿。",
        "dynasty": "宋",
        "collection_info": null
    },
    {
        "title": "寄杨隠岩二首  其二",
        "author": "萧立之",
        "content": "老去将诗替却愁，谁将此集落岩幽。\n鷄林增价君能德，夭阏溪藤我自羞。",
        "dynasty": "宋",
        "collection_info": null
    },
    {
        "title": "赠画鱼者",
        "author": "萧立之",
        "content": "人言画马落马腹，画鱼须画北溟鲲。\n化作大鹏应不恶，九万里翼摩干坤。",
        "dynasty": "宋",
        "collection_info": null
    },
    {
        "title": "赠丁高士三首  其一",
        "author": "萧立之",
        "content": "洞门锁冷秋风归，江头不作玄裳飞。\n我家凤石调萧史，他家金精期令威。",
        "dynasty": "宋",
        "collection_info": null
    },
    {
        "title": "赠丁高士三首  其二",
        "author": "萧立之",
        "content": "参诗安用走天涯，学诗学仙同一家。\n何处归来有诗法，麻姑掷米作丹砂。",
        "dynasty": "宋",
        "collection_info": null
    },
    {
        "title": "赠丁高士三首  其三",
        "author": "萧立之",
        "content": "山中秋老芋栗肥，君归惭我病支离。\n全椒远饷不得酒，弥明相逢惟有诗。",
        "dynasty": "宋",
        "collection_info": null
    },
    {
        "title": "题丁虚江诗卷二首  其一",
        "author": "萧立之",
        "content": "江以一虚涵万象，人于方寸着千年。\n勿实所无空所有，亦知诗法似参禅。",
        "dynasty": "宋",
        "collection_info": null
    },
    {
        "title": "题丁虚江诗卷二首  其二",
        "author": "萧立之",
        "content": "华表千年化鹤归，归来言语亦成诗。\n当时城郭人民句，想见如今更可悲。",
        "dynasty": "宋",
        "collection_info": null
    },
    {
        "title": "题曾菊居吟卷",
        "author": "萧立之",
        "content": "苍翁宰柏今几尺，菊居诗来双眼明。\n金精夜半风雨过，竹石草木皆成声。",
        "dynasty": "宋",
        "collection_info": null
    },
    {
        "title": "丁节林吟卷",
        "author": "萧立之",
        "content": "节林三生华表鹤，乞身归来羊角山。\n群仙御风落何处，惟有玉佩留人间。",
        "dynasty": "宋",
        "collection_info": null
    },
    {
        "title": "赠熊古月",
        "author": "萧立之",
        "content": "千载虚中无法传，授之握算子能玄。\n老夫后死今为累，更欲蕲生又问年。",
        "dynasty": "宋",
        "collection_info": null
    },
    {
        "title": "赠崇仁吴幼清逃儒入老三首  其一",
        "author": "萧立之",
        "content": "向来百尺楼上客，此日崖前藤一枝。\n贺监心期人不识，越中惟有鑑湖知。",
        "dynasty": "宋",
        "collection_info": null
    },
    {
        "title": "赠崇仁吴幼清逃儒入老三首  其二",
        "author": "萧立之",
        "content": "风流不落正始后，书传琳琅学古胸。\n收拾干坤万里眼，归来窗下註参同。",
        "dynasty": "宋",
        "collection_info": null
    },
    {
        "title": "赠崇仁吴幼清逃儒入老三首  其三",
        "author": "萧立之",
        "content": "生天不问灵运后，鲁公葛洪皆成仙。\n谁能与我粥饭券，持送酒家还酒钱。",
        "dynasty": "宋",
        "collection_info": null
    },
    {
        "title": "赠谈阴阳者二首  其一",
        "author": "萧立之",
        "content": "葬书丑唾窭与贱，只为人间觅贵饶。\n试问胡椒八百斛，何如陋巷一箪瓢。",
        "dynasty": "宋",
        "collection_info": null
    },
    {
        "title": "赠谈阴阳者二首  其二",
        "author": "萧立之",
        "content": "神工可改命可夺，未有人言郭语诬。\n千载诚翁独遗恨，君能命过日中无。",
        "dynasty": "宋",
        "collection_info": null
    },
    {
        "title": "赠庐陵张济夫陈子豪二首  其一",
        "author": "萧立之",
        "content": "凝霜截晓小春寒，争道鞭靴行路难。\n客有儒官敲竹户，老夫犹得汉仪看。",
        "dynasty": "宋",
        "collection_info": null
    },
    {
        "title": "赠庐陵张济夫陈子豪二首  其二",
        "author": "萧立之",
        "content": "枉子过从寂寞滨，萧然薄饭荠生孙。\n奇胸宁有杨雄字，重会空留李白樽。",
        "dynasty": "宋",
        "collection_info": null
    },
    {
        "title": "题曹怡轩樵笛吟稿四首  其一",
        "author": "萧立之",
        "content": "曹家诗有黄初脚，江出岷山日夜东。\n机妙斲轮君尔巧，计穷啮镞我何功。",
        "dynasty": "宋",
        "collection_info": null
    },
    {
        "title": "题曹怡轩樵笛吟稿四首  其二",
        "author": "萧立之",
        "content": "梅未能花雪作难，争春春意为谁悭。\n诗翁压倒梅和雪，春在一编樵笛间。",
        "dynasty": "宋",
        "collection_info": null
    },
    {
        "title": "题曹怡轩樵笛吟稿四首  其三",
        "author": "萧立之",
        "content": "吟到古人诗近道，洗空凡马画通神。\n浣花溪上惊人句，翦绿裁红不当春。",
        "dynasty": "宋",
        "collection_info": null
    },
    {
        "title": "题曹怡轩樵笛吟稿四首  其四",
        "author": "萧立之",
        "content": "论诗厌共流俗语，少学衰颓又老来。\n三百篇中有曹国，一千年后欠萧台。",
        "dynasty": "宋",
        "collection_info": null
    },
    {
        "title": "邀季竹堂过崖下",
        "author": "萧立之",
        "content": "君是寻诗是探梅，柴门几日为君开。\n崖前路近行春好，只为梅花直一来。",
        "dynasty": "宋",
        "collection_info": null
    },
    {
        "title": "题玉庭观二首  其一",
        "author": "萧立之",
        "content": "仙家旧馆玉为庭，白日山前笙鹤鸣。\n我来愿乞丹井水，为洗诗书双眼明。",
        "dynasty": "宋",
        "collection_info": null
    },
    {
        "title": "题玉庭观二首  其二",
        "author": "萧立之",
        "content": "江南绝顶真境界，仙子珊珊鸣佩环。\n千年古井丹不死，夜吐玉虹明屋山。",
        "dynasty": "宋",
        "collection_info": null
    },
    {
        "title": "收护赠墨者廖景瑞",
        "author": "萧立之",
        "content": "世界人心黑如墨，君持此墨将安适。\n欲磨君墨上笺天，天公愦愦无皂白。",
        "dynasty": "宋",
        "collection_info": null
    },
    {
        "title": "题梅庄墨",
        "author": "萧立之",
        "content": "子墨玄玄梅白白，以梅号墨岂其情。\n年来黑白无分晓，墨作梅花卖得行。",
        "dynasty": "宋",
        "collection_info": null
    },
    {
        "title": "题梅友吟稿二首  其一",
        "author": "萧立之",
        "content": "三友风流已画图，梅犹君友意何如。\n梅言毋友不如己，定是君诗也似渠。",
        "dynasty": "宋",
        "collection_info": null
    },
    {
        "title": "题梅友吟稿二首  其二",
        "author": "萧立之",
        "content": "出处间关似少陵，流离颠沛得诗成。\n一编窗下秋风夜，中有蜀江涛浪声。",
        "dynasty": "宋",
        "collection_info": null
    },
    {
        "title": "病起行散",
        "author": "萧立之",
        "content": "分得红腰半日晴，苍苔蜡屐竹间亭。\n平畴白水斜阳外，都在黄梅雨裏青。",
        "dynasty": "宋",
        "collection_info": null
    },
    {
        "title": "题剑江姚叔宏吟卷三首  其一",
        "author": "萧立之",
        "content": "宝剑能神双玉龙，地灵人亦万夫雄。\n千年紫气不消歇，吐向笔头生白虹。",
        "dynasty": "宋",
        "collection_info": null
    },
    {
        "title": "题剑江姚叔宏吟卷三首  其二",
        "author": "萧立之",
        "content": "一编鼻祖晚唐诗，姚许齐名岱华低。\n天外凤凰须得髓，可嗔儿辈厌家鷄。",
        "dynasty": "宋",
        "collection_info": null
    },
    {
        "title": "题剑江姚叔宏吟卷三首  其三",
        "author": "萧立之",
        "content": "薄饭不羹春荠老，枉君远道辔玲珑。\n金膏冰碧须沧海，万里扬帆东更东。",
        "dynasty": "宋",
        "collection_info": null
    },
    {
        "title": "题剑江甘元英诗号溪山画谱",
        "author": "萧立之",
        "content": "一幅亭前溪与山，画无好手记苍寒。\n如今有问名亭意，只就君家画谱看。",
        "dynasty": "宋",
        "collection_info": null
    },
    {
        "title": "开元天宝杂咏 妖烛",
        "author": "萧立之",
        "content": "烛似无情还有情，酒边故故弄昏明。\n宴酣尽道谁能觉，□□□□玉笛声。",
        "dynasty": "宋",
        "collection_info": null
    },
    {
        "title": "开元天宝杂咏 灯婢",
        "author": "萧立之",
        "content": "风流看尽当时事，夜夜擎灯绣帐前。\n野草荒田自他日，断无外传与伶玄。",
        "dynasty": "宋",
        "collection_info": null
    },
    {
        "title": "开元天宝杂咏 冰山",
        "author": "萧立之",
        "content": "冰山难倚子能知，如此嵩山只合归。\n莫恨有头抬不得，得抬头处更危机。",
        "dynasty": "宋",
        "collection_info": null
    },
    {
        "title": "开元天宝杂咏 玉有太平字",
        "author": "萧立之",
        "content": "瑞玉天开此日奇，分明中有篆文题。\n翠华不作西南幸，肯信渔阳有鼓鼙。",
        "dynasty": "宋",
        "collection_info": null
    },
    {
        "title": "开元天宝杂咏 美人呵笔",
        "author": "萧立之",
        "content": "冻笔能回雪殿春，君恩珍重遣宫嫔。\n金花笺上清平乐，倚得词工却误人。",
        "dynasty": "宋",
        "collection_info": null
    },
    {
        "title": "开元天宝杂咏 射团",
        "author": "萧立之",
        "content": "四海昇平征战息，宫中行乐外间无。\n粉团滑腻犹□□，愁杀胡儿忆塞酥。",
        "dynasty": "宋",
        "collection_info": null
    },
    {
        "title": "开元天宝杂咏 风流阵",
        "author": "萧立之",
        "content": "两阵雌雄禁掖间，纷纷攻击寸心寒。\n风流天子贪行乐，不作伊川被髮看。",
        "dynasty": "宋",
        "collection_info": null
    },
    {
        "title": "开元天宝杂咏 失题",
        "author": "萧立之",
        "content": "腻粉匀成玉筯垂，春风面面晓妆迟。\n妆成图得君王顾，却为君王谶别离。",
        "dynasty": "宋",
        "collection_info": null
    },
    {
        "title": "开元天宝杂咏 游仙枕",
        "author": "萧立之",
        "content": "一枕仙游足自娱，萧然清思离尘区。\n十洲三岛经行处，知有岷峨剑阁无。",
        "dynasty": "宋",
        "collection_info": null
    },
    {
        "title": "开元天宝杂咏 失题",
        "author": "萧立之",
        "content": "六军难解驿门围，此日回头事事非。\n千炬摇红成底用，腥魂夜逐月明归。",
        "dynasty": "宋",
        "collection_info": null
    },
    {
        "title": "开元天宝杂咏 金函",
        "author": "萧立之",
        "content": "山水有图无逸换，锦坊兴废变初终。\n咸阳父老能言语，不在金函谏疏中。",
        "dynasty": "宋",
        "collection_info": null
    },
    {
        "title": "开元天宝杂咏 移春槛",
        "author": "萧立之",
        "content": "东来西去木为轮，异草名花易地春。\n未必干坤关气数，世间何事不由人。",
        "dynasty": "宋",
        "collection_info": null
    },
    {
        "title": "开元天宝杂咏 辟寒犀",
        "author": "萧立之",
        "content": "迢迢交趾到长安，黄色如金眼不看。\n阖殿春回人未觉，外间何处不风寒。",
        "dynasty": "宋",
        "collection_info": null
    },
    {
        "title": "开元天宝杂咏 有脚阳春",
        "author": "萧立之",
        "content": "有脚□□□□□，开元人物晓天星。\n满颐雪刺归何处，坐看秋风入禁庭。",
        "dynasty": "宋",
        "collection_info": null
    },
    {
        "title": "开元天宝杂咏 红冰",
        "author": "萧立之",
        "content": "当年召入即承恩，何事登车却断魂。\n只道红冰生别泪，不知杀气满干坤。",
        "dynasty": "宋",
        "collection_info": null
    },
    {
        "title": "开元天宝杂咏 失题",
        "author": "萧立之",
        "content": "六宫粉黛谩三千，妃子椒房宠自专。\n应恨长门锁秋鬓，君恩也赐洗儿钱。",
        "dynasty": "宋",
        "collection_info": null
    },
    {
        "title": "开元天宝杂咏 长汤十六所",
        "author": "萧立之",
        "content": "赐浴华清总有名，长汤十六更泠泠。\n可怜洗□□□□，□洗胡尘一点腥。",
        "dynasty": "宋",
        "collection_info": null
    },
    {
        "title": "开元天宝杂咏 失题",
        "author": "萧立之",
        "content": "蛛丝卜巧对西风，岁岁佳期此夕同。\n谁道禁宫天共远，他时言语出临邛。",
        "dynasty": "宋",
        "collection_info": null
    },
    {
        "title": "赠邓景宪",
        "author": "萧立之",
        "content": "两山不隔一层云，金鲫池边夜打门。\n袖有新诗期短鬓，室无奇字枉芳樽。\n客程怀抱仍春潦，人事间关可梦魂。\n离合悠悠自生理，别情吟恨不堪论。",
        "dynasty": "宋",
        "collection_info": null
    },
    {
        "title": "次李玉峰见寄",
        "author": "萧立之",
        "content": "四方上下忽相从，君信西来我信东。\n剡雪不乘清夜兴，军山依旧梦魂中。\n合离有数机如髮，岁月无情鬓欲翁。\n斜照一林云百树，吟筒翻作递愁筒。",
        "dynasty": "宋",
        "collection_info": null
    },
    {
        "title": "赴官舟中",
        "author": "萧立之",
        "content": "蛰龙初动雨峥嵘，黄浊连宵与树平。\n路入峡头天一握，梦回蓬背月三更。\n江村无復鱼盐市，客饭初尝菌蕨羹。\n小泊桥南沽斗酒，一街灯火灌婴城。",
        "dynasty": "宋",
        "collection_info": null
    },
    {
        "title": "柬邵中立",
        "author": "萧立之",
        "content": "金鲫池边伤晚风，莲花峯下倚长松。\n水程半月孤蓬雨，客饭浑家野寺钟。\n心事岁寒诗眷属，鬓根秋色老形容。\n片云影裏湖湘隔，莫爱新吟寄短封。",
        "dynasty": "宋",
        "collection_info": null
    },
    {
        "title": "游苏仙山",
        "author": "萧立之",
        "content": "坛下松声江上潮，坛前天近北风高。\n山腰洞黑藏丹竈，云顶秋深落石桃。\n逆理偷生虽世论，离群独立亦人豪。\n仙家尽有青精饭，不与吟翁绿鬓毛。",
        "dynasty": "宋",
        "collection_info": null
    },
    {
        "title": "至日次韵",
        "author": "萧立之",
        "content": "混闢无穷运以刚，积阴打底有微阳。\n驱驰道路年光晚，收拾身心意味长。\n三日南风天不雨，一编周易鬓微霜。\n干坤只在梅花上，梅不能言心自香。",
        "dynasty": "宋",
        "collection_info": null
    },
    {
        "title": "次府教一览亭韵",
        "author": "萧立之",
        "content": "秋膺重迭有谁编，客意难凭燕子传。\n欲送寒衣仍冷雨，稍疑飞雾近南天。\n杨花舞歇春无力，湖水空明晚自烟。\n日日诗筒星火急，吟窗秃尽笔锋尖。",
        "dynasty": "宋",
        "collection_info": null
    },
    {
        "title": "兴宁界上",
        "author": "萧立之",
        "content": "压脑文书坐得牢，偶然散诞此江皋。\n一春冷雨鶑花老，十日新晴麻麦高。\n鸟迹窵留仓颉字，草香撷出屈平骚。\n不知何许缫车动，又送新丝入鬓毛。",
        "dynasty": "宋",
        "collection_info": null
    },
    {
        "title": "县圃白莲",
        "author": "萧立之",
        "content": "四柱茅亭秋一间，礲冰琢玉照干坤。\n香分韩寿春衫味，花带苌弘冷袖痕。\n奔月蜕余仙去骨，凌波招得别来魂。\n今宵睡足敲窗雨，家在西湖水满门。",
        "dynasty": "宋",
        "collection_info": null
    },
    {
        "title": "丁巳除夕",
        "author": "萧立之",
        "content": "攽春过了雪犹勍，枝北枝南开未曾。\n风雨闭门人守岁，江淮断道士椎冰。\n说三生梦溪桥酒，抄一年诗纸帐灯。\n世事正长双鬓短，客床无寐曲寒肱。",
        "dynasty": "宋",
        "collection_info": null
    },
    {
        "title": "赠人",
        "author": "萧立之",
        "content": "湘野源头筇一枝，黄云黑雾雨淋漓。\n天公有眼能青白，世路无情谩崄巘。\n场屋秋风三岛梦，江湖夜雨四愁诗。\n苍苔翠竹檐声裏，重瀹茶瓯当酒巵。",
        "dynasty": "宋",
        "collection_info": null
    },
    {
        "title": "过衡山",
        "author": "萧立之",
        "content": "此是湘南第几程，楚天空旷入深溟。\n九千丈月照衡岳，八百里程归洞庭。\n恨入江蓠骚骨冷，梦回湘竹泪花青。\n客中总为贪程熟，落枣风高我自醒。",
        "dynasty": "宋",
        "collection_info": null
    },
    {
        "title": "次丁宣尉韵",
        "author": "萧立之",
        "content": "城郭秋深鹊树空，练衣不抵夜来风。\n雁何去处有书下，蟹几时来无酒中。\n生事比梅仍向北，归心如水只流东。\n苍崖翠竹云根屋，擘画残年饭韭菘。",
        "dynasty": "宋",
        "collection_info": null
    },
    {
        "title": "题云心适楚吟稿",
        "author": "萧立之",
        "content": "𪳁翠重阴一握天，旧来此地着吟仙。\n自题淮海短长句，又□郴江二百年。\n夜雨滋兰深屈畹，春风种橘长苏泉。\n监州文采推南阮，夔后留看适楚编。",
        "dynasty": "宋",
        "collection_info": null
    },
    {
        "title": "报恩荷池纳凉呈云心",
        "author": "萧立之",
        "content": "重入僧窗听雨眠，藕花只在客床前。\n囊空不欠苏秦舌，口渴频呼陆羽泉。\n十里湖光天半席，一阑秋影月初弦。\n新凉风物无人共，坐听微钟祇自怜。",
        "dynasty": "宋",
        "collection_info": null
    },
    {
        "title": "七月十五夜云心邀泛北湖",
        "author": "萧立之",
        "content": "凉透秋衣不忍眠，更何处觅蕊珠仙。\n水光夜气无三伏，人影花阴共一船。\n菱藻有香风四合，地天无际月双圆。\n碧筒剩对青山吸，此乐人间几百年。",
        "dynasty": "宋",
        "collection_info": null
    },
    {
        "title": "再韵呈云心",
        "author": "萧立之",
        "content": "西风日日枕书眠，自笑仙城着懒仙。\n溧水已无东野俸，剡溪空趁子猷船。\n诗名入社平生欠，乡梦惊秋昨夜圆。\n念我衰颓君万里，可怜怀抱更中年。",
        "dynasty": "宋",
        "collection_info": null
    },
    {
        "title": "次赵东林韵",
        "author": "萧立之",
        "content": "锦袍公子三生梦，又堕歌罗古驿中。\n天上无情覆手雨，人间有恨打头风。\n晚花留日明深树，枯泽回潮起蛰龙。\n草草官称今髮白，年时悔不事猿公。",
        "dynasty": "宋",
        "collection_info": null
    },
    {
        "title": "寄曾翠屏",
        "author": "萧立之",
        "content": "天亦何曾忘此翁，颊红留待醉春风。\n剩吟诗在何妨老，只欠官称未是穷。\n五夜月痕云一角，十年风物鬓双蓬。\n□□□□□□□，倘有江船吾亦东。",
        "dynasty": "宋",
        "collection_info": null
    },
    {
        "title": "梅",
        "author": "萧立之",
        "content": "不受世间尘土涴，山之南北水之涯。\n识中庸裏有素隠，怪小雅中无白华。\n半点精神春滴淅，一寒风骨雪槎牙。\n淡妆人去罗浮远，肠断东风璧月斜。",
        "dynasty": "宋",
        "collection_info": null
    },
    {
        "title": "再为梅赋",
        "author": "萧立之",
        "content": "谁遣巫阳招尔魂，春从九地到孤根。\n灵均清节离骚囷，司马深衣独乐园。\n吟客谩能工水月，先儒曾此识干坤。\n雁行却以山矾进，未许涪翁谓至言。",
        "dynasty": "宋",
        "collection_info": null
    },
    {
        "title": "雪",
        "author": "萧立之",
        "content": "吹万不同无数风，人间遂有水晶宫。\n玉龙夜战三更月，铁马秋行万里空。\n老尽蓬心松柏独，起来蒿目地天通。\n兰亭尽足方金谷，只诧粗人论未公。",
        "dynasty": "宋",
        "collection_info": null
    },
    {
        "title": "挽彭復雅二首  其一",
        "author": "萧立之",
        "content": "已哭芸兄又哭君，眼中何得更沾巾。\n死无家货营砖甓，生有诗名动缙绅。\n岂亦雕锼伤你寿，不然溟漠妬斯人。\n不忘有子今传业，依旧寒林一气春。",
        "dynasty": "宋",
        "collection_info": null
    },
    {
        "title": "挽彭復雅二首  其二",
        "author": "萧立之",
        "content": "隔月日前犹得书，说贫说病两劬偷。\n祗言未晚休文瘦，不料竟成长吉殂。\n空有泪花愁宿草，可无哀些折生刍。\n平生交旧铭幽笔，今代萧台有大苏。",
        "dynasty": "宋",
        "collection_info": null
    },
    {
        "title": "送吕秘书中归清凉二首  其一",
        "author": "萧立之",
        "content": "曾剔寒灯读奏篇，先生有胆大如天。\n忠言流落古无此，佳士行藏今偶然。\n诸老与公扶一世，十图为世作千年。\n向来魂梦江闽隔，信有三生问字缘。",
        "dynasty": "宋",
        "collection_info": null
    },
    {
        "title": "送吕秘书中归清凉二首  其二",
        "author": "萧立之",
        "content": "苍玉亭边借屋居，春风忽许赋归欤。\n邻翁争挈葫芦酒，息女催擎篛笼书。\n百世不磨公论在，一城相语笑颜舒。\n兹行奇绝君恩重，压落梅花照笋舆。",
        "dynasty": "宋",
        "collection_info": null
    },
    {
        "title": "次龚象湖韵二首  其一",
        "author": "萧立之",
        "content": "一盂野饭落闽州，篁竹烟莎屋压头。\n学问无穷吾辈老，干坤能大此身浮。\n客窗书传青灯雨，故国溪山黄叶秋。\n羡子清吟如玉雪，枯肠尘土不堪搜。",
        "dynasty": "宋",
        "collection_info": null
    },
    {
        "title": "次龚象湖韵二首  其二",
        "author": "萧立之",
        "content": "剩水残山欲尽头，肯披蓬藋访深幽。\n买盐沽酒三家市，劈箭惊雷一水秋。\n袖裏我无区册序，脚跟君有子长游。\n是间尚有堪吟处，莫向西风怨滞留。",
        "dynasty": "宋",
        "collection_info": null
    },
    {
        "title": "送易斋何倅官满归括苍",
        "author": "萧立之",
        "content": "壁立屏星照古鄞，两年霹雳快嚬呻。\n圆珠山下月初晓，苍玉洞前梅自春。\n冰雪要教醒醉眼，干坤何可少斯人。\n葛强旧是樽前客，欲化为龙奈此身。",
        "dynasty": "宋",
        "collection_info": null
    },
    {
        "title": "归自城外",
        "author": "萧立之",
        "content": "山围不断似勾阑，路入苍云八百盘。\n塔顶受风铃语急，楼高有日鹊巢寒。\n簿书衮衮蚁旋磨，岁月匆匆船下滩。\n两度梅花犹是客，梦随飞翼度巑岏。",
        "dynasty": "宋",
        "collection_info": null
    },
    {
        "title": "次使长劝农喜晴韵",
        "author": "萧立之",
        "content": "日日巡檐听雨声，春郊忽为使车晴。\n醉翁之意不在酒，造物于人亦有情。\n天日开明吾道泰，诗书谈笑孽囚惊。\n吟成自对春风笑，却恐高琼意未平。",
        "dynasty": "宋",
        "collection_info": null
    },
    {
        "title": "山下",
        "author": "萧立之",
        "content": "山下人门白板扉，畦蔬绕屋水田肥。\n五更花信雷初动，一月春晴燕未归。\n官满不储囊粟俸，儿寒犹补海图衣。\n山禽不语如相好，听我劳歌赋式微。",
        "dynasty": "宋",
        "collection_info": null
    },
    {
        "title": "次使长苍玉亭",
        "author": "萧立之",
        "content": "诗律峥嵘压岛郊，险如百二据秦殽。\n邹枚一座风流集，陈郭千年道义交。\n公笔欲倾河汉倒，我才如种石田硗。\n山城斗大春风足，阿阁终须着凤巢。",
        "dynasty": "宋",
        "collection_info": null
    },
    {
        "title": "使长初约客观文殊寺牡丹忽有走数种自小洛阳来者觞于东山堂席上赋",
        "author": "萧立之",
        "content": "野寺留花待使君，山堂忽放洛阳春。\n数根绿护封枝藓，一骑红飞置驿尘。\n金带巧传天上信，玉酥终作鼎中珍。\n预愁几日都飞去，定□梁公是正人。",
        "dynasty": "宋",
        "collection_info": null
    },
    {
        "title": "使长遣和再韵",
        "author": "萧立之",
        "content": "胡床少住许诸君，綵服移来有脚春。\n浓露洗空妆带酒，暖风吹动袜生尘。\n圣贤清浊杯中物，宾主东南席上珍。\n品格只从根拨见，先生端是识花人。",
        "dynasty": "宋",
        "collection_info": null
    },
    {
        "title": "和张倅韵",
        "author": "萧立之",
        "content": "微官元不疗寒饥，忧乐相从頼有诗。\n万里功名看末路，百年事业有残碑。\n文嫌累气伤雕组，语要惊人欠崛奇。\n湖海平生有今日，白头何处觅新知。",
        "dynasty": "宋",
        "collection_info": null
    },
    {
        "title": "睡起",
        "author": "萧立之",
        "content": "薄酒匆匆与睡谋，夜长无寝怯更筹。\n要嗔早起还多事，浩笑春来失自由。\n雪禁好花偏耐晚，雨肥枯涧已堪舟。\n自怜跬步元婴阁，未有新诗续旧游。",
        "dynasty": "宋",
        "collection_info": null
    },
    {
        "title": "和孙竹云道士先坟种松韵",
        "author": "萧立之",
        "content": "秦岭苍髯铁色仙，却将翁仲作忘年。\n移将根去亲陪土，化作杨公种玉田。\n客子有怀悲故垄，清明无酒哭苍天。\n感君此计能千载，独立斜阳咏此篇。",
        "dynasty": "宋",
        "collection_info": null
    },
    {
        "title": "孺子亭",
        "author": "萧立之",
        "content": "湖上花藤络树身，傍湖鸥鸟识游人。\n两京寂寞有前哲，一榻风流无后尘。\n史牒不名为隠逸，公心岂自少经纶。\n卷藏独向兹丘老，岁岁祠前荷芰春。",
        "dynasty": "宋",
        "collection_info": null
    },
    {
        "title": "送实堂吴帅归天台二首  其一",
        "author": "萧立之",
        "content": "归鞯忽报出山城，笳鼓旌旗送若迎。\n满担图书仍语录，全家风雨又山程。\n行须有用藏非损，来本无心去亦轻。\n家裏湖山元不恶，知公久矣忆莼羹。",
        "dynasty": "宋",
        "collection_info": null
    },
    {
        "title": "送实堂吴帅归天台二首  其二",
        "author": "萧立之",
        "content": "天台一万八千丈，玉立人间第一流。\n士要着书归亦乐，道堪传世外何求。\n能令不作三公耳，且共相看一笑休。\n渺渺层云双目短，几时归雁落沧洲。",
        "dynasty": "宋",
        "collection_info": null
    },
    {
        "title": "次黄园漕幕韵",
        "author": "萧立之",
        "content": "花如堕珥草遗簪，次第东风转作南。\n巢鷇欲飞看八八，径香不断胜三三。\n着亭屈折谁心计，隔竹推敲客手谈。\n安得身闲携斗酒，趁他姚魏战红酣。",
        "dynasty": "宋",
        "collection_info": null
    },
    {
        "title": "苏云卿",
        "author": "萧立之",
        "content": "洪崖仙人旧隠处，绕舍畦蔬藤一枝。\n君房自致台鼎位，伯也差为儿女知。\n鸿飞千里避弋缴，鱼潜九渊惊钓丝。\n歆宁优劣金在地，世上只赏桐江祠。",
        "dynasty": "宋",
        "collection_info": null
    },
    {
        "title": "和晏司法吴城山道中韵三首  其一",
        "author": "萧立之",
        "content": "椎鼓发船催出城，平安街子报归程。\n红阑碧水旗招醉，绿树黄鹂画写生。\n为有诗情浑不恶，便无官事也堪行。\n一樽细共灯前说，此夕星河烂熳明。",
        "dynasty": "宋",
        "collection_info": null
    },
    {
        "title": "和晏司法吴城山道中韵三首  其二",
        "author": "萧立之",
        "content": "十幅风帆十丈桅，空明双眼洗尘开。\n压枝梅大宜羹鼎，贯柳鱼肥更酒杯。\n樯燕可能留客住，沙鸥只道为诗来。\n剡舟不作兴尽返，见说龙公也自猜。",
        "dynasty": "宋",
        "collection_info": null
    },
    {
        "title": "和晏司法吴城山道中韵三首  其三",
        "author": "萧立之",
        "content": "蹴天浪入白云层，四野都无一寸青。\n挟万斛行风有力，着千人聚地成形。\n庐峯映日开天绘，石砮沉渊记庙灵。\n欲洗吏尘何日得，摩挲坡句傍危亭。",
        "dynasty": "宋",
        "collection_info": null
    },
    {
        "title": "和李后林贺黄后谷漕荐韵",
        "author": "萧立之",
        "content": "爱君满腹贮精神，王翰当年愿卜邻。\n一日雄文諠上国，三生太史属前身。\n猎心勃鬰惊残梦，新榜夸张说古人。\n早作功名归舘阁，诗情莫涴簿书尘。",
        "dynasty": "宋",
        "collection_info": null
    },
    {
        "title": "送孙竹云住浮云观",
        "author": "萧立之",
        "content": "城郭尘埃心自村，一生吟褐任干坤。\n江湖处处客曾席，风雨潇潇人闭门。\n蕙帐晓空云出岫，芜城春老竹生孙。\n诗囊挑入苍烟去，谁管斜阳到韵轩。",
        "dynasty": "宋",
        "collection_info": null
    },
    {
        "title": "丰城虑囚和滕倅壁间韵",
        "author": "萧立之",
        "content": "畧彴横波压石安，小亭谁占此溪湾。\n晨装带月犹长道，久梦随云又别山。\n不敢告劳怜岁晚，未能免俗觉诗悭。\n梅花树下春风酒，小醉归来未掩关。",
        "dynasty": "宋",
        "collection_info": null
    },
    {
        "title": "次滕倅夜登楼韵",
        "author": "萧立之",
        "content": "湖边四面小云楼，城上三更漏鼓秋。\n月淡无痕诗共好，官清有味境能幽。\n人间路绝蓬瀛近，木末天低宇宙浮。\n唤醒尘劳椀中茗，西风黄叶正飕飕。",
        "dynasty": "宋",
        "collection_info": null
    },
    {
        "title": "题王衡甫吟稿",
        "author": "萧立之",
        "content": "君家冠冕半山翁，晚唱漓波一洗空。\n万世尚须观往復，一江元不隔西东。\n松精入地千年魄，鹏翼垂云万里风。\n安得共君秋月底，朗吟峯顶撼松公。",
        "dynasty": "宋",
        "collection_info": null
    },
    {
        "title": "漕园古梅",
        "author": "萧立之",
        "content": "花身怪怪復奇奇，几度春风未入诗。\n列璺有文蛇蜕殻，刳心不死豹留皮。\n风流不在宫妆称，冷淡偏于晚岁宜。\n为怕清寒欺客袖，一檐斜月立多时。",
        "dynasty": "宋",
        "collection_info": null
    },
    {
        "title": "代同官送方蛟峰二首  其一",
        "author": "萧立之",
        "content": "除书飞舞下元正，人在金鰲背上行。\n班笋步联黄阁近，橐荷先照綵衣明。\n文章华国三千牍，樽俎筹帷十万兵。\n宣室席前应有问，愿培元气厚苍生。",
        "dynasty": "宋",
        "collection_info": null
    },
    {
        "title": "代同官送方蛟峰二首  其二",
        "author": "萧立之",
        "content": "蟠木离奇谁是客，讵图燕谷亦春风。\n方皋相马骊黄外，康节识花根拨中。\n投士泥途公为国，读书城旦我何功。\n只今一瓣南丰在，夹袋他年愿始终。",
        "dynasty": "宋",
        "collection_info": null
    },
    {
        "title": "赠张南溪",
        "author": "萧立之",
        "content": "长鬣张郎诗骨□，幅巾藜杖气仇仇。\n老坡言语妙百世，子美经行半九州。\n自笑我犹为口累，不应君亦有覊愁。\n眼看尘土羞形秽，梦拗梅花雪上头。",
        "dynasty": "宋",
        "collection_info": null
    },
    {
        "title": "辂新帅出城见梅",
        "author": "萧立之",
        "content": "城裏康衢三寸埃，出城江上有疏梅。\n问公安在见何晚，似客可人期不来。\n质白不随玄令改，枝南还受北风开。\n花前不作匆匆醉，却有新诗藉手回。",
        "dynasty": "宋",
        "collection_info": null
    },
    {
        "title": "送娄高士归渝",
        "author": "萧立之",
        "content": "我无可送全椒酒，君有堪传石鼎诗。\n客裏归忙云亦散，吟边相忆月明知。\n出山似已铸成错，煮石尤来疗得饥。\n别挹未成先一笑，湖元交割付他谁。",
        "dynasty": "宋",
        "collection_info": null
    },
    {
        "title": "送黄仲与之崆峒任",
        "author": "萧立之",
        "content": "平生场屋几秋风，三尺词绫上界中。\n笔力健凌黄鹞子，剑心雄迈白猿公。\n羞交人指原夫辈，早慕史称儒者功。\n夜半南云瞻紫气，知君长剑倚崆峒。",
        "dynasty": "宋",
        "collection_info": null
    },
    {
        "title": "送曾寺簿知南安二首  其一",
        "author": "萧立之",
        "content": "倦随龙尾踏□檛，却爱山城放早衙。\n官好何曾啸篁竹，州清第一管梅花。\n濂翁道脉犹今日，铁汉风声想故家。\n君去我留人自恨，春风祖帐满东华。",
        "dynasty": "宋",
        "collection_info": null
    },
    {
        "title": "送曾寺簿知南安二首  其二",
        "author": "萧立之",
        "content": "南丰事业炳如丹，振起斯文一代看。\n霄汉行飞上鸿雁，画图盛事入衣冠。\n旌幢有喜春郊满，剑槊无声夜峒寒。\n小试淮阳君且召，金狨湖外等归鞍。",
        "dynasty": "宋",
        "collection_info": null
    },
    {
        "title": "李鹤林田惠诗有孤山探梅之句用韵为谢",
        "author": "萧立之",
        "content": "向来山裏读书房，便是人间白玉堂。\n地有梅花三百本，春回纸帐五更霜。\n山林有约狐淘令，岁月无情老子长。\n欲起林逋说香影，急须同买月中航。",
        "dynasty": "宋",
        "collection_info": null
    },
    {
        "title": "陈蒲塘送端砚用韵为谢  其一",
        "author": "萧立之",
        "content": "龙渊打底为谁来，半瓦残砖愧不才。\n天上分星涵水镜，人间有石等舆台。\n忽惊万里诗翁眼，如发千年地媪胎。\n鬼夺客偷关梦寐，吟边时与理烟煤。",
        "dynasty": "宋",
        "collection_info": null
    },
    {
        "title": "陈蒲塘送端砚用韵为谢  其二",
        "author": "萧立之",
        "content": "真盐铁使有云来，多少人怜白朴才。\n合趁闺班高处籍，尚携檄笔外间台。\n劳君海怪探龙颔，赠我厨珍得豹胎。\n又俸前诗清似水，通群辟尽锁窗煤。",
        "dynasty": "宋",
        "collection_info": null
    },
    {
        "title": "再韵贺得阙",
        "author": "萧立之",
        "content": "日日边书带羽来，时艰撑拓正需才。\n我犹不定转五木，君已高翔长一台。\n此日知心鱼在水，他时得路鹤离胎。\n江东日暮深云裏，人醉冰台拥麝煤。",
        "dynasty": "宋",
        "collection_info": null
    },
    {
        "title": "和蒲塘乡饮酒席上韵",
        "author": "萧立之",
        "content": "洛社当年留样子，客中正可饮亡何。\n樽前聊復会真率，殿上相期侍馺娑。\n事意旧游忘鬓改，坐分前席觉年多。\n西风管取都长健，更插茱萸上嵬峩。",
        "dynasty": "宋",
        "collection_info": null
    },
    {
        "title": "和罗涧谷寄以姑苏旧游韵",
        "author": "萧立之",
        "content": "为云旧欠四方从，投老相逢稇载空。\n吟榻几时今雨客，尘襟一夏故人风。\n长江秋色烟波外，落日渔家醉梦中。\n无计事君吟得好，诗来面摺欲生红。",
        "dynasty": "宋",
        "collection_info": null
    },
    {
        "title": "送官出守平江二首  其一",
        "author": "萧立之",
        "content": "天上红云第二班，乞身祗要觅祠官。\n清朝得路古来有，晚节全名人所难。\n歇马重来森戟近，携龟已放去船宽。\n待公过阙争留相，温国风流此日看。",
        "dynasty": "宋",
        "collection_info": null
    },
    {
        "title": "送官出守平江二首  其二",
        "author": "萧立之",
        "content": "班玉通明散早朝，春风桃李满江皋。\n自然着我尘劳没，安得如公勇退高。\n地近黄扉纔一武，天教清梦更三刀。\n仪刑渴想催归衮，只借阑门水半篙。",
        "dynasty": "宋",
        "collection_info": null
    },
    {
        "title": "同林城山杨学舟游虎丘",
        "author": "萧立之",
        "content": "虎踞名丘往事赊，胜游千载梵王家。\n山灵旧出点头石，地妬曾埋解语花。\n佛国凭空云入座，剑池共汲水随车。\n吟人谩有兴亡感，雪壁淋漓落阵鸦。",
        "dynasty": "宋",
        "collection_info": null
    },
    {
        "title": "九日拉管西窗诸丈游凤石洞天酒边用草堂韵",
        "author": "萧立之",
        "content": "巨灵擘画境能宽，吟似追随亦可欢。\n地有此山开宇宙，天留今日会衣冠。\n石交可与论千载，岁晚相期共一寒。\n山外黄尘深没马，澄潭聊復倚阑看。",
        "dynasty": "宋",
        "collection_info": null
    },
    {
        "title": "寄曾牧庵",
        "author": "萧立之",
        "content": "丹林自语叶骚骚，寒入江南入缊袍。\n丘壑风流须我辈，弓刀事业付儿曹。\n神灵助晋天机转，姙姒兴周庙算高。\n相不当侯吾事了，不妨羹泡煮溪毛。",
        "dynasty": "宋",
        "collection_info": null
    },
    {
        "title": "次曾渔矶贺得士赟音问韵",
        "author": "萧立之",
        "content": "时危多难合驱除，安见娇儿竞挽鬚。\n支厦可能扶绪汉，誓江犹欲活全吴。\n疑从马革无还璧，忽得蝇头似串珠。\n君有诗来逾骨肉，为君吟罢酒三呼。",
        "dynasty": "宋",
        "collection_info": null
    },
    {
        "title": "请兵道中作",
        "author": "萧立之",
        "content": "八表同昏草露深，西风愁绝不成吟。\n申包胥有伤时泪，南霁云无食肉心。\n日月重光天与子，山河正统古犹今。\n微生千里间关意，凈洗妖氛待相霖。",
        "dynasty": "宋",
        "collection_info": null
    },
    {
        "title": "渔矶惠诗适闻王师过邑次韵作欢喜口号",
        "author": "萧立之",
        "content": "不是逃名韩伯休，避兵聊欲蔽林丘。\n天公悔祸有今日，臣子扶颠无半筹。\n苍玉硖鸣春意动，红绵袄出雾痕收。\n诗来适喜王师至，醉插梅花舞白头。",
        "dynasty": "宋",
        "collection_info": null
    },
    {
        "title": "春晴试笔",
        "author": "萧立之",
        "content": "为喜逢春亦自怜，新晴风物此花前。\n蝶狂有意如耽色，树老无枝莫记年。\n钟虡尘深唐九庙，金铜泪尽汉中天。\n二三豪俊今何在，愁绝孤臣雪满天。",
        "dynasty": "宋",
        "collection_info": null
    },
    {
        "title": "和本县黎月罔劝农韵",
        "author": "萧立之",
        "content": "白髮衰翁且翠颠，伤心难问屈原天。\n当时一聚如金谷，此日数间惟玉川。\n劝谏只今犹乐土，耕犂何地不炊烟。\n欲亲偃室无公事，一段阻心似壅泉。",
        "dynasty": "宋",
        "collection_info": null
    },
    {
        "title": "再韵谢黎月罔笔墨丹砂之贶",
        "author": "萧立之",
        "content": "今君好赐及层颠，怜我幽篁不见天。\n束缚遣前浮月窟，品题称绝重黟川。\n药来南海增新价，剂入西窗煮晚烟。\n惟有吟哦相报答，为君涤砚试新泉。",
        "dynasty": "宋",
        "collection_info": null
    },
    {
        "title": "寄罗涧谷  其一",
        "author": "萧立之",
        "content": "同是人间七十余，相思无地问何如。\n仓皇空忆归时别，契阔都无落□书。\n□去避兵长蓐食，迩来古地且巢居。\n题诗甲子应同集，便雁相逢頼启予。",
        "dynasty": "宋",
        "collection_info": null
    },
    {
        "title": "寄罗涧谷  其二",
        "author": "萧立之",
        "content": "诗去诗来只月余，渴心顿解沃心如。\n居然咫尺有万里，如此乱离无一书。\n山裏黄虀犹可饱，天涯白草更堪居。\n汉宫旧日烟花绕，造化胡宁亦忍予。",
        "dynasty": "宋",
        "collection_info": null
    },
    {
        "title": "又和",
        "author": "萧立之",
        "content": "东南文物古遗余，不料冠绅忽弃如。\n门外逢人作胡跪，官中投牒见番书。\n谁教天女解作俑，欲倩渔郎寻卜居。\n更欲久留观此世，昌黎此语倍愁予。",
        "dynasty": "宋",
        "collection_info": null
    },
    {
        "title": "次黎宰併柬曾楚山二首  其一",
        "author": "萧立之",
        "content": "谁道行年值小游，转添白髮上人头。\n檀公上计无多子，潘令吟情第一流。\n四海交游惊鬼录，一身生死寄岑楼。\n因公唤醒推敲梦，此夕灯前忘却愁。",
        "dynasty": "宋",
        "collection_info": null
    },
    {
        "title": "次黎宰併柬曾楚山二首  其二",
        "author": "萧立之",
        "content": "我耕枯旱不逢年，君解翻瓢涨九渊。\n道义相忘床上下，诗书有味蜜中边。\n向来湖海鱼千里，此去功名马一鞭。\n坐想昼帘公事少，时将诗递破苍烟。",
        "dynasty": "宋",
        "collection_info": null
    },
    {
        "title": "读文山诗",
        "author": "萧立之",
        "content": "退未能休进未前，英雄到此亦堪怜。\n此心耿耿赤如日，吾道悠悠苍若天。\n顾我尚堪输九死，观公端可愧诸贤。\n新诗读罢无谁语，欲折梅花意不传。",
        "dynasty": "宋",
        "collection_info": null
    },
    {
        "title": "和周平洲韵",
        "author": "萧立之",
        "content": "此日旧无灵运屐，参差今有盖头茅。\n自怜后死罹兵革，枉有闲愁上鬓毛。\n泪尽不堪怀故国，诗来端喜得同袍。\n梅花夹雪无饶景，惜许吟情与病遭。",
        "dynasty": "宋",
        "collection_info": null
    },
    {
        "title": "左臂痛",
        "author": "萧立之",
        "content": "人生两臂重天下，濠上仙翁语意高。\n不以拾遗曾坠马，可教吏部废持螯。\n风寒欠护知谁过，药裹频更藉汝曹。\n安得慈悲有千手，一枝才是九牛毛。",
        "dynasty": "宋",
        "collection_info": null
    },
    {
        "title": "与刘两峰",
        "author": "萧立之",
        "content": "可竹诗来为说君，采苹宫冷尚疑尘。\n人生不幸有奇祸，天道终当与善人。\n蔡琰援琴应制曲，寿昌见母足娱亲。\n两峯座上客常满，芋栗杯盘日夜春。",
        "dynasty": "宋",
        "collection_info": null
    },
    {
        "title": "赠道士湖古澹",
        "author": "萧立之",
        "content": "江湖千载吊沉筒，楚俗今仍楚节供。\n已分三生委鱼鼈，肯争一饱为蛟龙。\n怜君客死非吾土，顾此首丘犹故封。\n试问厌厌曹李辈，人间膏沐若为容。",
        "dynasty": "宋",
        "collection_info": null
    },
    {
        "title": "江行得水压青天下小桥一句足成唐律",
        "author": "萧立之",
        "content": "老去无心任一瓢，意行聊復侣渔樵。\n云迷远树昏残照，水压青天下小桥。\n物我境空鷄已木，功名梦断鹿犹蕉。\n插秧绿遍江南岸，又送年光入画桡。",
        "dynasty": "宋",
        "collection_info": null
    },
    {
        "title": "次曾楚山",
        "author": "萧立之",
        "content": "自笑忧兵阅四州，此身只为苦吟留。\n林栖几见芦穿膝，室毁欲无茅盖头。\n岁月巧将吾辈老，江山唤起故人愁。\n诗来忽作山阴想，问字敲门可得不。",
        "dynasty": "宋",
        "collection_info": null
    },
    {
        "title": "早起",
        "author": "萧立之",
        "content": "参差曙色走归云，落月犹高欲近人。\n客鬓已随时事改，风光犹逐世情新。\n孔方不是折简客，白堕真成入幕宾。\n忽有微吟生眼界，山光遥映雨如尘。",
        "dynasty": "宋",
        "collection_info": null
    },
    {
        "title": "次楚山见寄",
        "author": "萧立之",
        "content": "穿青度密且衡门，剪纸谁招客子魂。\n少不若人伤老大，死无容力为干坤。\n一枰孰与危机活，千古难磨此道存。\n前有长蛇后猛虎，少陵只合老羌村。",
        "dynasty": "宋",
        "collection_info": null
    },
    {
        "title": "观楚山关庙长篇记旧读史成唐律",
        "author": "萧立之",
        "content": "振世威名一宝刀，紫髯鬰鬰见人豪。\n受恩刘氏心非二，报效曹公义亦高。\n须信千年存庙食，不应一死误儿曹。\n江南处处新祠屋，可使雄兵叹不遭。",
        "dynasty": "宋",
        "collection_info": null
    },
    {
        "title": "次使长苍玉洞韵",
        "author": "萧立之",
        "content": "不是仙源不是村，千年霜壁树蟠根。\n半山鱼鼓动城郭，一日龙雷出洞门。\n云似世情翻覆变，石如尊宿典刑存。\n摩挲藓刻无穷意，时听游人自细论。",
        "dynasty": "宋",
        "collection_info": null
    },
    {
        "title": "书罢偶成",
        "author": "萧立之",
        "content": "书眼犹明返照窗，西风篱落已啼螀。\n放慵自觉闲居好，涉难争期末路长。\n稍解忍饥知道进，未能守口坐诗狂。\n世间万事如蓬转，且对青山进晚凉。",
        "dynasty": "宋",
        "collection_info": null
    },
    {
        "title": "己卯秋社",
        "author": "萧立之",
        "content": "社公水又一番新，阵阵秋风入白苹。\n归燕去如秦逐客，覊鸿哀似楚纍臣。\n青山有约堪娱老，红树无情强作春。\n好为麻姑问人世，如今几见海扬尘。",
        "dynasty": "宋",
        "collection_info": null
    },
    {
        "title": "寄楚山",
        "author": "萧立之",
        "content": "别后梅花几度春，催人年纪亦匆匆。\n长如此日易百岁，未觉吾衰成两翁。\n晓镜拂鬚无可白，霜颜压酒不□红。\n莫看谈笑封侯得，留眼江皋送断鸿。",
        "dynasty": "宋",
        "collection_info": null
    },
    {
        "title": "寄题崇仁吴甫伯寿康堂",
        "author": "萧立之",
        "content": "五福难并寿且康，如君有此扁斯堂。\n乔松岁晚不改色，佳菊霜寒弥有香。\n身健清樽供笑咏，眼明细字辨毫芒。\n风流万一成图画，容两诗翁作雁行。",
        "dynasty": "宋",
        "collection_info": null
    },
    {
        "title": "次刘苍涯见访",
        "author": "萧立之",
        "content": "山裏清怀人得知，地炉灰冷雪来时。\n七年有别君仍壮，一事无成我自悲。\n履豨应为天下计，缚鷄曾见故人诗。\n欲谈世事难相就，不为衝寒脚力疲。",
        "dynasty": "宋",
        "collection_info": null
    },
    {
        "title": "和烧榾柮韵",
        "author": "萧立之",
        "content": "樵子归来頳担肩，长镵作我地炉缘。\n深山大泽蛰蛇虺，冷窗冻壁生云烟。\n暗室长明天不夜，团茶自煮客堪延。\n穷吟自笑成寒色，不到琉璃玳瑁边。",
        "dynasty": "宋",
        "collection_info": null
    },
    {
        "title": "题陈氏西园",
        "author": "萧立之",
        "content": "旧赋西园墨尚新，西园风物又精神。\n子孙相望百年事，宇宙重回一气春。\n独乐风流今寂寞，平泉言语谩悲辛。\n两家子弟材智下，撞破烟楼有几人。",
        "dynasty": "宋",
        "collection_info": null
    },
    {
        "title": "壬午元日试笔有怀十翁楚山先生两章奉寄  其一",
        "author": "萧立之",
        "content": "年似渭滨人样子，竹房深夜一灯青。\n老来有妇能言语，元亮无言亦典刑。\n诗到夔州尊绝倡，人瞻鲁殿兀苍冥。\n写添涧谷成三老，洛下风流可得成。",
        "dynasty": "宋",
        "collection_info": null
    },
    {
        "title": "壬午元日试笔有怀十翁楚山先生两章奉寄  其二",
        "author": "萧立之",
        "content": "记前壬午甫能冠，甲子周回有此年。\n方寸可耕宁要地，须臾毋死尚观天。\n史无一事贤黄宪，士有终身感鲁连。\n万里梅花一樽酒，青山不尽水无边。",
        "dynasty": "宋",
        "collection_info": null
    },
    {
        "title": "秋燕",
        "author": "萧立之",
        "content": "犹记东风社雨晴，步栏辛苦得巢成。\n依刘信美非吾土，去鲁虽迟在此行。\n生也有涯同是客，逝将去汝得无情。\n乌衣巷陌休回首，兴废人间又一枰。",
        "dynasty": "宋",
        "collection_info": null
    },
    {
        "title": "壬午九日士资自广运铁南雄归途过家士贽士赟有诗因用韵",
        "author": "萧立之",
        "content": "惊心节物首重回，尚觉昏云黯未开。\n旧向醉余狂客帽，今犹健在倒莲台。\n菊如杜老开偏晚，客胜后山期不来。\n碌碌阿奴俱在目，剩锄菘韭种蒿莱。",
        "dynasty": "宋",
        "collection_info": null
    },
    {
        "title": "游凤石道院",
        "author": "萧立之",
        "content": "山外西风掣大船，悬崖一席镜中天。\n凤何年化石班驳，龙有时回潭碧鲜。\n礨空似经灵运凿，苍筤竞着祖生鞭。\n人知鱼乐谁知我，度度归时月满川。",
        "dynasty": "宋",
        "collection_info": null
    },
    {
        "title": "寄彭梅庄",
        "author": "萧立之",
        "content": "懒似嵇康多几分，缄情久不报殷勤。\n人言岁暮于吾子，今见梅花疑是君。\n岁月尚须留我辈，干坤何可少斯文。\n相期不作草中腐，付与后来杨子云。",
        "dynasty": "宋",
        "collection_info": null
    },
    {
        "title": "次韵答徐毅斋",
        "author": "萧立之",
        "content": "文印诗灯自正宗，不忘生死访衰翁。\n樽前谈笑有此客，眼底轮囷亡是公。\n两世交游明月共，百年人物大江东。\n吾生荣悴乖逢尔，昨夜春风梅信中。",
        "dynasty": "宋",
        "collection_info": null
    },
    {
        "title": "溪行见落梅为赋",
        "author": "萧立之",
        "content": "玉龙轻软雪能干，好在晴沙野水看。\n舞翠梦回仙袂远，射鵰人去露檐寒。\n连环骨冷香犹暖，如意痕轻补未完。\n花自年年人自老，春风满袖独凭阑。",
        "dynasty": "宋",
        "collection_info": null
    },
    {
        "title": "桃源",
        "author": "萧立之",
        "content": "桃源花发几番春，闻说渔郎此问津。\n秦帝漫劳方士遣，神仙已是避秦人。",
        "dynasty": "宋",
        "collection_info": null
    },
    {
        "title": "杜鹃",
        "author": "萧立之",
        "content": "思归言语苦悲辛，啼老江南绿树春。\n莫倚巴西君故土，巴西风景近愁人。",
        "dynasty": "宋",
        "collection_info": null
    },
    {
        "title": "秋日",
        "author": "萧立之",
        "content": "野店聊为一枕谋，五更归梦入乡愁。\n溪流清浅舂锄晓，篱落荒凉络纬秋。",
        "dynasty": "宋",
        "collection_info": null
    },
    {
        "title": "书灯蛾",
        "author": "危涴",
        "content": "三生炙手权门者，此日趋炎态未除。\n汝自燃脐何所恨，可怜遗臭入诗书。",
        "dynasty": "宋",
        "collection_info": null
    },
    {
        "title": "游麻姑山",
        "author": "陈宗道",
        "content": "千秋云气龙犹在，午夜松声鹤自寒。\n仙子偶来成梦事，至今游客未尝閒。",
        "dynasty": "宋",
        "collection_info": null
    },
    {
        "title": "旅怀",
        "author": "陈宗道",
        "content": "清波渺前滩，白鸟下寒渚。\n樵斧空山鸣，归舟夕阳暮。\n去来风中人，明灭云外树。\n双轮何时休，愁心此羁旅。",
        "dynasty": "宋",
        "collection_info": null
    },
    {
        "title": "送别",
        "author": "陈宗道",
        "content": "江边出相送，君去我当返。\n徘徊未忍还，孤帆夕阳远。",
        "dynasty": "宋",
        "collection_info": null
    },
    {
        "title": "洗马行",
        "author": "陈宗道",
        "content": "玉溪溪头波绿玉，玉溪溪上沙金粟。\n晓营出马五花云，鸣榜齐首桥南浴。\n马高如屋长如龙，四蹄如铁声如钟。\n青刍几束粟几斗，豢汝爱汝争奇功。\n编騣抹刷解色罢，黑面雄儿齐上马。\n就中一马不敢骑，云是将军临陈者。",
        "dynasty": "宋",
        "collection_info": null
    },
    {
        "title": "送戴石屏归天台",
        "author": "陈宗道",
        "content": "天台四万八千丈，一根直下寒银浪。\n青莲老子夜不眠，往往飞魂到其上。\n诗情不减流白云，千载重见戴叔伦。\n莲花峰下赤城洞，芒鞵翻笑山中人。\n秋风孤篁八九尺，老面百摺赪铜色。\n田文席上摩吟髭，鹘立苍苔烟雨黑。\n我家竹屋栖龙冈，夜捣孤月餐寒霜。\n醉骑白鹿军峰下，一见赠我青瑶珰。\n南山台前春正好，万壑千涯清梦晓。\n苍苔石磴抚阑干，往事飞鸿天亦笑。\n君今东首回牙樯，我亦西去凌苍苍。\n截江桥南春水急，酒酣不记攀垂杨。\n军峰江南最高处，我上峰头望君去。\n归时定入天台山，举首云间一相顾。",
        "dynasty": "宋",
        "collection_info": null
    },
    {
        "title": "题谢氏西谷",
        "author": "陈宗道",
        "content": "江东风流会稽伯，玉壶贮香倾琥珀。\n春风十里东山云，一局寒楸晚空碧。\n盘盘石磴红泉仙，春梦草断瑶池笺。\n蒙茸曲笠雨花湿，老屐踏损苍苔钱。\n双鸾翩翩跨元岛，月白香魂翠山杳。\n玉兰千载流芳馨，清风凌厉连红晓。",
        "dynasty": "宋",
        "collection_info": null
    },
    {
        "title": "送宁都陈令",
        "author": "陈宗道",
        "content": "梅花楼头立晴雪，松叶亭根听夜雨。\n鼪鼯息响月千山，桃李无言春万树。",
        "dynasty": "宋",
        "collection_info": null
    },
    {
        "title": "题虞帝庙",
        "author": "陈宗礼",
        "content": "南国熏风入帝歌，至今遗庙只嵯峨。\n一天晓色怀明哲，四野春光想太和。\n存古尚瞻虞衮冕，抚时几换禹山河。\n海滨乐可忘天下，解写灵明是老轲。",
        "dynasty": "宋",
        "collection_info": null
    },
    {
        "title": "山行",
        "author": "陈宗礼",
        "content": "川原绿已张，春去今何在。\n深树涵幽姿，微云弄晴态。\n禽声互酬应，林霏閒明晦。\n渐远人蹟稀，清音自虚籁。",
        "dynasty": "宋",
        "collection_info": null
    },
    {
        "title": "晚出",
        "author": "陈宗礼",
        "content": "落日山气清，归禽噪林杪。\n意行忘远近，吟过深烟表。\n㶁㶁水萦田，幽幽云反峤。\n忽闻隣寺钟，沿途发长啸。",
        "dynasty": "宋",
        "collection_info": null
    },
    {
        "title": "晓行",
        "author": "陈宗礼",
        "content": "披衣起遐征，微茫认前路。\n哀鸿天际云，残月水边树。",
        "dynasty": "宋",
        "collection_info": null
    },
    {
        "title": "偕彭雅林游翠即席求和",
        "author": "陈宗礼",
        "content": "往事镌镵一梦同，游人聊此可从容。\n神仙已逝境犹在，洞府虽深户不封。\n阅遍古今云木老，洗空尘土石泉舂。\n此怀清白堪超世，何必星精特地逢。",
        "dynasty": "宋",
        "collection_info": null
    },
    {
        "title": "玉岩  其一",
        "author": "陈宗礼",
        "content": "山蹊屈曲石玲珑，今古游人兴不穷。\n一一圆明人不识，却寻石□任中通。",
        "dynasty": "宋",
        "collection_info": null
    },
    {
        "title": "玉岩  其二",
        "author": "陈宗礼",
        "content": "翠屏青紫互高低，清凈仙人薜荔衣。\n正好观心坐岩下，忘归却是不忘归。",
        "dynasty": "宋",
        "collection_info": null
    },
    {
        "title": "石仙观",
        "author": "陈宗礼",
        "content": "千丈飞崖倚半空，火云时节此清风。\n身闲一日俱仙思，何用藏形古木中。",
        "dynasty": "宋",
        "collection_info": null
    },
    {
        "title": "澹山岩",
        "author": "陈宗礼",
        "content": "永州澹岩天下稀，山灵妙斲涪翁知。\n蹲猊翔凤献颖异，中有僊佛来娱嬉。\n我生骨相□冰雪，心境相□生怿悦。\n缘轻自笑来已迟，犹见岩前古时月。",
        "dynasty": "宋",
        "collection_info": null
    },
    {
        "title": "紫霄观",
        "author": "陈宗礼",
        "content": "平陂復峻坂，曲折劳攀跻。\n中道忽孤绝，恍然遇安期。\n授以度世术，呼吸随风飞。\n长跪受隠文，三復叹且疑。\n变化岂不神，勾谲莫予期。\n回鞭指故山，从此问所归。",
        "dynasty": "宋",
        "collection_info": null
    },
    {
        "title": "句",
        "author": "陈宗礼",
        "content": "山川半为蛮烟纍，人物多因谪籍香。",
        "dynasty": "宋",
        "collection_info": null
    },
    {
        "title": "梅岩",
        "author": "程梦子",
        "content": "烟中修竹列千竿，空裏疎花未可扳。\n唤醒罗浮山下梦，江南还有广南山。",
        "dynasty": "宋",
        "collection_info": null
    },
    {
        "title": "梅岩",
        "author": "程梦子",
        "content": "进步如升百尺竿，夕阳尽我此跻攀。\n梅花落尽雨初歇，犹有余香染碧山。",
        "dynasty": "宋",
        "collection_info": null
    },
    {
        "title": "游鼓山",
        "author": "郑应开",
        "content": "两峯峻上半天开，一水争奔急雪来。\n眺远直疑沧海近，洞灵曲坳涌泉迴。\n慨思南北江山异，更陟嵯峨宇宙恢。\n眇眇愁余歌石鼓，漫磨枯墨洒苍苔。",
        "dynasty": "宋",
        "collection_info": null
    },
    {
        "title": "句",
        "author": "彭克",
        "content": "一溪烟月无人共，吹落梨花晓梦初。",
        "dynasty": "宋",
        "collection_info": null
    },
    {
        "title": "元日登九山",
        "author": "潘牥",
        "content": "不到鰲峰久，重来感物华。\n松应添岁寿，梅尚隔年花。\n清磬闻朝斗，丹炉借瀹茶。\n满城人记节，此日正喧哗。",
        "dynasty": "宋",
        "collection_info": null
    },
    {
        "title": "人日后一日立春",
        "author": "潘牥",
        "content": "人日才过春日至，薄醪生菜旅亭头。\n慈亲鬓髮垂垂白，应看诸孙弄土牛。",
        "dynasty": "宋",
        "collection_info": null
    },
    {
        "title": "重九",
        "author": "潘牥",
        "content": "纔说登山病便苏，老身健得似于菟。\n一丝白处潮来往，数点青边山有无。\n厌胜诗穷多插菊，驱魔酒恶细看萸。\n龙山落帽方真乐，孙盛汝非柏氏图。",
        "dynasty": "宋",
        "collection_info": null
    },
    {
        "title": "除夜",
        "author": "潘牥",
        "content": "屈指头颅三十一，年时又见煮酴酥。\n平生自谓妄男子，未死谁甘贱丈夫。\n欢逐儿童烧竹爆，自拈秃笔写桃符。\n梅花一笑须相领，莫道今吾非故吾。",
        "dynasty": "宋",
        "collection_info": null
    },
    {
        "title": "晴",
        "author": "潘牥",
        "content": "西风一夜与晴期，红日当天烧陆离。\n云似败棋无着处，山如宿酒顿醒时。",
        "dynasty": "宋",
        "collection_info": null
    },
    {
        "title": "喜晴",
        "author": "潘牥",
        "content": "久雨淋漓天亦厌，一声霹雳洗层阴。\n青山愁似故人面，初日明如烈士心。\n扫石安排朝晒药，约僧准备晚听琴。\n清宵那更当三五，剩把金樽对月斟。",
        "dynasty": "宋",
        "collection_info": null
    },
    {
        "title": "春花秋色",
        "author": "潘牥",
        "content": "似觉山桃野杏非，耻将浓绿眩群姿。\n向天乞入秋风队，兰菊中间入片时。",
        "dynasty": "宋",
        "collection_info": null
    },
    {
        "title": "梅花  其一",
        "author": "潘牥",
        "content": "柴门尽日少蹄轮，坐对横窗数点春。\n心向雪中偏暴白，影来月下亦精神。\n十分洗尽铅华相，百劫修来贞洁身。\n笑杀唐人风味短，不应唤作弄珠人。",
        "dynasty": "宋",
        "collection_info": null
    },
    {
        "title": "梅花  其二",
        "author": "潘牥",
        "content": "偷得湖斋半日闲，有梅此地即孤山。\n瘦边似我腰全沈，白处怜渠鬓亦潘。\n惟有竹君同所好，岂容蝶使戏其间。\n调羹莫作儿童语，老眼相看在岁寒。",
        "dynasty": "宋",
        "collection_info": null
    },
    {
        "title": "梅花  其三",
        "author": "潘牥",
        "content": "老梅手植几何年，一见风标姑射仙。\n特地留为滕六伴，笑他大欠曲生缘。\n孤高直是难谐俗，开落从渠莫问天。\n座上诸公醒亦醉，对花起舞藉花眠。",
        "dynasty": "宋",
        "collection_info": null
    },
    {
        "title": "梅花  其四",
        "author": "潘牥",
        "content": "昨夜花神有底忙，先教踏白入南邦。\n冷将双眼窥春破，肯把孤心受雪降。\n松弟得兄呼最长，竹君取友叹无双。\n月宵试看尤清绝，一在梢头一在窗。",
        "dynasty": "宋",
        "collection_info": null
    },
    {
        "title": "九月梅",
        "author": "潘牥",
        "content": "洒扫东篱具菊杯，仙翁折送几枝梅。\n绝怜绿萼纔先去，能与黄花作伴开。\n造物定应无顷刻，未霜早自有春回。\n穷山似汝真何数，幸被诗人拈出来。",
        "dynasty": "宋",
        "collection_info": null
    },
    {
        "title": "用钱买绿萼梅",
        "author": "潘牥",
        "content": "为爱栽梅废食眠，杖藜行尽几山巅。\n因贪雪后横窗影，那用朝来籴米钱。\n穷鬼揶揄争笑我，诗翁邂逅亦欣然。\n花时莫起渊明恨，粪火蹲鸱酌涧泉。",
        "dynasty": "宋",
        "collection_info": null
    },
    {
        "title": "落梅",
        "author": "潘牥",
        "content": "一夜风吹恐不禁，晓来冷落已骎骎。\n忍看病鹤和苔啄，空遣饥蜂绕竹寻。\n稚子踌躇看不扫，老夫索莫坐微吟。\n窗前最是关情处，拾片殷勤嗅掌心。",
        "dynasty": "宋",
        "collection_info": null
    },
    {
        "title": "兰花  其一",
        "author": "潘牥",
        "content": "长身大叶耸丛丛，生处虽殊臭味同。\n全带安期溪涧碧，微偷勾漏箭砂红。\n闻名久向骚经内，识面翻从要服中。\n等是海山闲草木，东皇一顾便春风。",
        "dynasty": "宋",
        "collection_info": null
    },
    {
        "title": "兰花  其二",
        "author": "潘牥",
        "content": "闻说吾家又一种，移来远自剑津湾。\n叶如壮士衝冠髮，花带癯仙辟谷颜。\n行辈合推梅以上，交游多在菊之间。\n平生我亦好修者，乞取幽兰镇小山。",
        "dynasty": "宋",
        "collection_info": null
    },
    {
        "title": "遣人取紫岩剑兰",
        "author": "潘牥",
        "content": "万里鲸波一苇航，坐移楚畹置吾傍。\n叶侵海气三分瘦，花比家山一样香。\n灌溉预先收露水，栽培偏爱近朝阳。\n莫教晚节侪萧艾，我欲归来结佩囊。",
        "dynasty": "宋",
        "collection_info": null
    },
    {
        "title": "绯桃",
        "author": "潘牥",
        "content": "一枝纔破便精神，直是猩猩血染成。\n休逐东风贪结子，玉环早已妒倾城。",
        "dynasty": "宋",
        "collection_info": null
    },
    {
        "title": "瑞香  其一",
        "author": "潘牥",
        "content": "爱极愁风雨，移根入画檐。\n色过袍样紫，香带蜜脾甜。\n密叶团团护，幽枝岁岁添。\n芬芳无着处，一月在书签。",
        "dynasty": "宋",
        "collection_info": null
    },
    {
        "title": "瑞香  其二",
        "author": "潘牥",
        "content": "瑞香蓓蕾破寒晴，稚子呼为紫素馨。\n万斛幽香量不尽，霜风吹送暮天青。",
        "dynasty": "宋",
        "collection_info": null
    },
    {
        "title": "梨果",
        "author": "潘牥",
        "content": "紫轻半百远分贻，正值文园病渴时。\n玉液果如孙楚赋，金柯未数上林奇。\n断牙颇觉飞泉绕，老态惭非饤玉姿。\n无限世间蒸食者，令人那解识檀梨。",
        "dynasty": "宋",
        "collection_info": null
    },
    {
        "title": "牡丹",
        "author": "潘牥",
        "content": "为爱妖娆恼病怀，翠屏锦幄护香荄。\n真教花事从头尽，却把东风满室开。\n一缕暗藏金世界，千重高拥玉楼台。\n螯汤池馆依然在，游子年年来不来。",
        "dynasty": "宋",
        "collection_info": null
    },
    {
        "title": "三月晦日剪牡丹",
        "author": "潘牥",
        "content": "三月三十日，千花余牡丹。\n莫辞连夜剪，犹得及春看。\n银烛浅深间，金瓶高下安。\n洛中全盛日，见说大如盘。",
        "dynasty": "宋",
        "collection_info": null
    },
    {
        "title": "十月菊  其一",
        "author": "潘牥",
        "content": "香名不枉入骚坛，最爱霜枝傲岁寒。\n切莫逢人叹迟暮，何曾委地有雕残。\n人如靖节方堪采，世欠灵均少得餐。\n甚矣吾衰闭门坐，篱边自折一枝看。",
        "dynasty": "宋",
        "collection_info": null
    },
    {
        "title": "十月菊  其二",
        "author": "潘牥",
        "content": "先生嗜菊菊中仙，不把东篱博秫田。\n九日于中谁不爱，勤餐何可得延年。",
        "dynasty": "宋",
        "collection_info": null
    },
    {
        "title": "十月菊  其三",
        "author": "潘牥",
        "content": "夕阳西去一凭栏，眼底黄花自岁寒。\n姚魏终皆非正色，请君细把楚骚看。",
        "dynasty": "宋",
        "collection_info": null
    },
    {
        "title": "十月菊  其四",
        "author": "潘牥",
        "content": "不染东篱一样黄，枝头琐细白而香。\n劳将茉莉相题品，未必莲花似六郎。",
        "dynasty": "宋",
        "collection_info": null
    },
    {
        "title": "十月菊  其五",
        "author": "潘牥",
        "content": "一段风流玉琢成，开从霜后越精神。\n休嫌茉莉非吾配，曾见张良似妇人。",
        "dynasty": "宋",
        "collection_info": null
    },
    {
        "title": "芙蓉",
        "author": "潘牥",
        "content": "为惜艷阳妆，新枝不肯长。\n绿深秋后雨，红坼夜来霜。\n偏间垂杨畔，多临古岸傍。\n年年根蒂在，开谢未渠央。",
        "dynasty": "宋",
        "collection_info": null
    },
    {
        "title": "松",
        "author": "潘牥",
        "content": "柯伐移来得得长，想渠历晋復经唐。\n惯于岩畔谙风雨，可与人间作栋梁。\n二室七仙同守护，千杉万桧任低昂。\n向来诸葛祠前柏，此物□□□□□。",
        "dynasty": "宋",
        "collection_info": null
    },
    {
        "title": "雷鸣不雨  其一",
        "author": "潘牥",
        "content": "海激天翻电雹真，苍枝十丈擘为薪。\n须臾龙卷他山去，误杀田头望雨人。",
        "dynasty": "宋",
        "collection_info": null
    },
    {
        "title": "雷鸣不雨  其二",
        "author": "潘牥",
        "content": "樵子俄从问路回，因言溪谷响如雷。\n分明雨怕城中去，只隔前峯不过来。",
        "dynasty": "宋",
        "collection_info": null
    },
    {
        "title": "雪  其一",
        "author": "潘牥",
        "content": "薄暮风吹一片云，可人滕六张吾军。\n铺匀世界能平等，补住梅花得十分。\n但使一天长玉色，何须双手裂龟纹。\n时清果亦多廉叟，委地珠玑若不闻。",
        "dynasty": "宋",
        "collection_info": null
    },
    {
        "title": "雪  其二",
        "author": "潘牥",
        "content": "薄暮檐牙雨跳珠，儿童指似雪先驱。\n初闻竹上来能密，旋觉梅梢重欲扶。\n北地多应三丈许，南州近亦十年无。\n此间断缚吴元济，看踏银沙入献俘。",
        "dynasty": "宋",
        "collection_info": null
    },
    {
        "title": "登岭  其一",
        "author": "潘牥",
        "content": "纔登西岭路，诗思便能清。\n栈道云间没，篮舆壁上行。\n遥山时见虎，深谷夏闻鶑。\n咫尺名山寺，犹分两日程。",
        "dynasty": "宋",
        "collection_info": null
    },
    {
        "title": "登岭  其二",
        "author": "潘牥",
        "content": "黄茅连远近，不见一人行。\n信步未知险，回头方可惊。\n路由高顶过，云在半腰生。\n落日无栖止，飘飘自问程。",
        "dynasty": "宋",
        "collection_info": null
    },
    {
        "title": "郊行  其一",
        "author": "潘牥",
        "content": "山色今朝改，溪流昨夜添。\n数荷红贴水，一笋绿平檐。\n处处闻缫轴，时时见酒帘。\n买香諠岳庙，翁媪亦祈籤。",
        "dynasty": "宋",
        "collection_info": null
    },
    {
        "title": "郊行  其二",
        "author": "潘牥",
        "content": "衰病逢行健，归途未寂寥。\n晚山青泼眼，早稻绿平腰。\n林旧藏僧寺，溪新架石桥。\n松阴田舍古，小立听鸣蜩。",
        "dynasty": "宋",
        "collection_info": null
    },
    {
        "title": "郊行  其三",
        "author": "潘牥",
        "content": "拟欲寻诗取次行，东风放出十分晴。\n花时酒旆家家有，蚕月缫车处处鸣。\n乍可腰镰从父老，何能手板事公卿。\n他年若述逸民传，万一中问有姓名。",
        "dynasty": "宋",
        "collection_info": null
    },
    {
        "title": "郊行  其四",
        "author": "潘牥",
        "content": "野店柴门傍水开，凭栏漱罢一裴回。\n云来岭表商量雨，峯绕溪湾物色梅。",
        "dynasty": "宋",
        "collection_info": null
    },
    {
        "title": "郊行雨",
        "author": "潘牥",
        "content": "出郭忽数里，雨余秋意偏。\n远山青入雾，野水白平田。\n鹭立斜阳去，牛依古树眠。\n不辞泥泞极，即此是丰年。",
        "dynasty": "宋",
        "collection_info": null
    },
    {
        "title": "江行",
        "author": "潘牥",
        "content": "急橹鸣鹅鹳，喧滩闹鼓鼙。\n风随山曲折，船与浪高低。\n春浅霜连夜，天随月半溪。\n嵯峨如许石，直欠一镌题。",
        "dynasty": "宋",
        "collection_info": null
    },
    {
        "title": "江舍",
        "author": "潘牥",
        "content": "近郭畏嚣尘，移居在水滨。\n江山千古意，松竹四时春。\n宾客门无禁，诗书笔有神。\n何郎好心事，鸥鹭亦相亲。",
        "dynasty": "宋",
        "collection_info": null
    },
    {
        "title": "楼",
        "author": "潘牥",
        "content": "突兀楼居倚碧空，松江西畔太湖中。\n天垂十二阑干角，月满三千世界中。",
        "dynasty": "宋",
        "collection_info": null
    },
    {
        "title": "琴  其一",
        "author": "潘牥",
        "content": "只是寻常操，传来便不同。\n初疑声已尽，旋觉曲方中。\n清碎如章草，和平似国风。\n自从今夕听，吾耳一生聋。",
        "dynasty": "宋",
        "collection_info": null
    },
    {
        "title": "琴  其二",
        "author": "潘牥",
        "content": "操高不救西山死，瓢饮空称陋巷贤。\n二调只堪弹我听，不消举此贵人前。",
        "dynasty": "宋",
        "collection_info": null
    },
    {
        "title": "琴  其三",
        "author": "潘牥",
        "content": "道人清夜理瑶琴，爱学啼乌啭羽音。\n莫把世人工拙论，世人弹耳不弹心。",
        "dynasty": "宋",
        "collection_info": null
    },
    {
        "title": "剑",
        "author": "潘牥",
        "content": "并州昔用千金贾，流落人间岁月多。\n背有龙文空自宝，世无麟血倩谁磨。",
        "dynasty": "宋",
        "collection_info": null
    },
    {
        "title": "灯",
        "author": "潘牥",
        "content": "一点无多小似萤，虚堂夜静灭还明。\n若教安顿无风处，犹可从容到五更。",
        "dynasty": "宋",
        "collection_info": null
    },
    {
        "title": "百舌",
        "author": "潘牥",
        "content": "问渠得似山间日，犹自筠笼叫不停。\n我亦多言私自省，再三守口要如瓶。",
        "dynasty": "宋",
        "collection_info": null
    },
    {
        "title": "代百舌答",
        "author": "潘牥",
        "content": "祸福无门未可凭，天教有口可无声。\n莫嫌口解为身累，雁不能鸣反自烹。",
        "dynasty": "宋",
        "collection_info": null
    },
    {
        "title": "子规",
        "author": "潘牥",
        "content": "一声啼破万山云，我正思归自喜闻。\n莫向贵人庭树下，王孙金弹不饶君。",
        "dynasty": "宋",
        "collection_info": null
    },
    {
        "title": "鹊 肥沙",
        "author": "潘牥",
        "content": "石坡泥浅无虫蚓，小竹纔高一尺余。\n独自行行无可啄，低头努觜欲何如。",
        "dynasty": "宋",
        "collection_info": null
    },
    {
        "title": "鹊 晒翅",
        "author": "潘牥",
        "content": "拣尽南枝与北枝，风吹霜竹叶还稀。\n旁人忧喜非吾事，且自梳翎向落晖。",
        "dynasty": "宋",
        "collection_info": null
    },
    {
        "title": "蜂",
        "author": "潘牥",
        "content": "今岁分成第几房，刳松为屋蜜为粮。\n门临花圃身长逸，架近松窗蜡渐香。\n长日去凭双翅远，有时淡染半腰黄。\n西园风雨无堪采，待得天晴出未忙。",
        "dynasty": "宋",
        "collection_info": null
    },
    {
        "title": "蝉",
        "author": "潘牥",
        "content": "秋事遽如许，空山夜已蝉。\n多吟清露底，偏傍竹篱边。\n翼似霜余叶，声如雨后泉。\n儿曹读书罢，贪听不成眠。",
        "dynasty": "宋",
        "collection_info": null
    },
    {
        "title": "渔父  其一",
        "author": "潘牥",
        "content": "小舟真箇白鸥轻，一一鸣榔作阵行。\n打得鲜鳞归去早，蓼花深处卖鱼羹。",
        "dynasty": "宋",
        "collection_info": null
    },
    {
        "title": "渔父  其二",
        "author": "潘牥",
        "content": "生来一舸镇随身，柳月芦风处处春。\n翁自醉眠鱼自乐，无心重理旧丝纶。",
        "dynasty": "宋",
        "collection_info": null
    },
    {
        "title": "读道书  其一",
        "author": "潘牥",
        "content": "道人扫洒一间房，纸帐梅花滋味长。\n清晓起来无箇事，炉香端简面虚皇。",
        "dynasty": "宋",
        "collection_info": null
    },
    {
        "title": "读道书  其二",
        "author": "潘牥",
        "content": "道人清晓炷炉熏，岚重衣巾湿露痕。\n课罢楞严经一卷，小窗徙倚候啼猿。",
        "dynasty": "宋",
        "collection_info": null
    },
    {
        "title": "道士造箓",
        "author": "潘牥",
        "content": "不见东山谢紫虚，时时独自捻吟鬚。\n常凭香案监抄箓，时点朱砂为订符。\n日裏惯曾参宝语，夜深梦必入清都。\n此心却恐多君事，废了工夫火一铢。",
        "dynasty": "宋",
        "collection_info": null
    },
    {
        "title": "医士",
        "author": "潘牥",
        "content": "闻君妙得医王诀，我病劳君指下求。\n天与一般愚直性，不知何剂可能瘳。",
        "dynasty": "宋",
        "collection_info": null
    },
    {
        "title": "相士",
        "author": "潘牥",
        "content": "女娲抟土费工夫，箇箇生来箇箇麤。\n有底终须还富贵，无时换不得头颅。\n若还非我安知我，莫道今吾非故吾。\n也要终南分一半，麻衣还肯点头无。",
        "dynasty": "宋",
        "collection_info": null
    },
    {
        "title": "题岳麓寺道乡台",
        "author": "潘牥",
        "content": "坡仙不谪黄，黄应无雪堂。\n道乡不如新，此台无道乡。\n青山非其人，山灵能颉颃。\n一落名胜手，境与人俱香。\n悲吟倚空寂，临眺生慨慷。\n道乡不可作，承君不可忘。",
        "dynasty": "宋",
        "collection_info": null
    },
    {
        "title": "宗祀夕",
        "author": "潘牥",
        "content": "玉天无滓月光寒，霁色分明在露盘。\n一夜九重全不寐，时教中使捲帘看。",
        "dynasty": "宋",
        "collection_info": null
    },
    {
        "title": "恭谢驾自景灵宫回丞相以下皆簪花",
        "author": "潘牥",
        "content": "辇路安排看驾迴，千官花压帽檐垂。\n君王不辍忧勤念，玉貌还如未插时。",
        "dynasty": "宋",
        "collection_info": null
    },
    {
        "title": "题陈图南鼾睡图",
        "author": "潘牥",
        "content": "甲马营中紫气高，属猪人已着黄袍。\n此回天下都无事，可是山中睡得牢。",
        "dynasty": "宋",
        "collection_info": null
    },
    {
        "title": "涵空阁",
        "author": "潘牥",
        "content": "危栏贪倚眺，薄暮不能休。\n直下疑无地，满前都是秋。\n晚山平入画，新月侧当楼。\n莫说兴亡事，吟人本白头。",
        "dynasty": "宋",
        "collection_info": null
    },
    {
        "title": "虎丘分韵得落字",
        "author": "潘牥",
        "content": "急雨成快晴，晚日射□薄。\n院静辘轳声，崖古枇杷落。\n澄泓有潜鳞，寥廓无归鹤。\n明年当挂冠，吾志在丘壑。",
        "dynasty": "宋",
        "collection_info": null
    },
    {
        "title": "次陈仲文八月十二夜韵",
        "author": "潘牥",
        "content": "痴云吹尽月行天，新琢冰轮欠半边。\n须信缺中元不缺，便教圆处可长圆。\n寒生沙渚雁初下，冷浸纱窗人未眠。\n万事虚盈皆此类，几看如镜復如弦。",
        "dynasty": "宋",
        "collection_info": null
    },
    {
        "title": "雪中听绵州邓道士琴",
        "author": "潘牥",
        "content": "黄冠家万里，忽此动瑶琴。\n岁暮多风雪，天涯少信音。\n凄凉当日事，寂寞此时心。\n我醉君休去，蒲团共夜深。",
        "dynasty": "宋",
        "collection_info": null
    },
    {
        "title": "曹娥庙",
        "author": "潘牥",
        "content": "一川红涨夕阳波，幼妇碑残锁绿萝。\n不止但争三十里，曹瞒元不识曹娥。",
        "dynasty": "宋",
        "collection_info": null
    },
    {
        "title": "书赵知院墨梅后",
        "author": "潘牥",
        "content": "疏蘂暗藏春意足，横枝老阅岁华深。\n广平能赋君能画，总是平生铁石人。",
        "dynasty": "宋",
        "collection_info": null
    },
    {
        "title": "英烈夫人",
        "author": "潘牥",
        "content": "淮海艷姬毛惜惜，蛾眉有此万人英。\n恨无匕首学秦女，向使裹头真杲卿。\n玉骨花颜城下土，冰魂雪魄史间名。\n古今无限要金者，歌舞筵中过一生。",
        "dynasty": "宋",
        "collection_info": null
    },
    {
        "title": "茶  其一",
        "author": "潘牥",
        "content": "透屋松风蠏眼汤，野人纱帽自煎尝。\n谏议不分三道印，赵州剩借一瓯香。",
        "dynasty": "宋",
        "collection_info": null
    },
    {
        "title": "茶  其二",
        "author": "潘牥",
        "content": "瑞草如梅早占春，谁将龙凤付仙人。\n烹来盏内花犹白，浇出胸中不语尘。",
        "dynasty": "宋",
        "collection_info": null
    },
    {
        "title": "茶  其三",
        "author": "潘牥",
        "content": "豕腹中空暗浪惊，羊肠旋復绕车声。\n纔看云脚如丝动，便觉诗脾作雪清。\n曲糵无功将退舍，蘼芜何罪亦遭烹。\n傍人莫讶能句赋，窗下观书眼倍明。",
        "dynasty": "宋",
        "collection_info": null
    },
    {
        "title": "茶  其四",
        "author": "潘牥",
        "content": "不因将军打门惊，瓦釜何从得此声。\n谁道枯肠三椀怯，能令俗骨一生清。\n鸿渐绝怕膏新绝，党进那知雪水烹。\n从此客来真水厄，吾方正酒学泉明。",
        "dynasty": "宋",
        "collection_info": null
    },
    {
        "title": "谢林簿遗庐阜茶芽  其一",
        "author": "潘牥",
        "content": "谁采匡庐紫玉芽，二千里路到吾家。\n砖炉石铫自烹吃，清落诗脾作雪花。",
        "dynasty": "宋",
        "collection_info": null
    },
    {
        "title": "谢林簿遗庐阜茶芽  其二",
        "author": "潘牥",
        "content": "向来皇佑最升平，民识犁锄不识兵。\n茶向此时还有录，令人长羡蔡端明。",
        "dynasty": "宋",
        "collection_info": null
    },
    {
        "title": "菊花",
        "author": "潘牥",
        "content": "露叶霜枝矮作团，淡黄残绿故瓓珊。\n柴门尽日无人到，独自栽花独自看。",
        "dynasty": "宋",
        "collection_info": null
    },
    {
        "title": "山居苦",
        "author": "潘牥",
        "content": "门外车声寂不譁，数椽凈扫小山家。\n懒鉏茂叔窗前草，剩种渊明篱下花。\n不饮客来还贳酒，长闲饭罢必煎茶。\n紫岩堪隠吾偕子，雪后春深蕨已芽。",
        "dynasty": "宋",
        "collection_info": null
    },
    {
        "title": "寿士人",
        "author": "潘牥",
        "content": "花朝清晓雨初收，瑞气祥风满玉楼。\n蓬矢重逢三八日，椿龄再祝一千秋。\n飞黄去逐冲霄凤，诏紫来从入谷驺。\n富贵光荣皆分事，早看名姓动金瓯。",
        "dynasty": "宋",
        "collection_info": null
    },
    {
        "title": "寿翁漕",
        "author": "潘牥",
        "content": "搀先三日上元前，天产皇家间世才。\n台阁久倾红药赋，山川聊为锦衣回。\n地分八群尊威节，天遣千花献寿杯。\n只恐金瓯名不掩，使星归处是三台。",
        "dynasty": "宋",
        "collection_info": null
    },
    {
        "title": "寿友人",
        "author": "潘牥",
        "content": "当年崧岳庆生贤，恰在新秋四日前。\n万缕水沈燃宝鸭，千钟醽醁酌金船。\n冰桃雪藕将陪宴，雨柏霜松莫计年。\n金鼎若容负薪水，亦令鸡犬得神仙。",
        "dynasty": "宋",
        "collection_info": null
    },
    {
        "title": "句",
        "author": "潘牥",
        "content": "竹纔生便直，梅到死犹香。",
        "dynasty": "宋",
        "collection_info": null
    },
    {
        "title": "存目",
        "author": "潘牥",
        "content": "诗题：沣陵旅店首句：一郭依稀隔渡头。",
        "dynasty": "宋",
        "collection_info": null
    },
    {
        "title": "折齿歌",
        "author": "罗椅",
        "content": "春衫未成锦机语，棠棣半花凤一羽。\n象床雪综小龙梭，细穴银光吐冰缕。\n西邻郎君东海归，芙蓉露白杏雨肥。\n十二栏边说幽怨，劝织南浦双鸳飞。\n匿兰含蕙无消息，春酲彤霞乱玉色。\n小龙嘘出风雨声，奔腾触裂双白石。\n白石国城三十六，女子军来两城覆。\n鸾歌猿啸强低昂，北户风来如箭镞。\n章台公子真豪纵，能以微词相感动。\n郎君辄莫更痴肠，忍作肝心可人痛。",
        "dynasty": "宋",
        "collection_info": null
    },
    {
        "title": "挑濠歌",
        "author": "罗椅",
        "content": "满城挑濠五更起，城头直挑到城尾。\n一弯一转春蛇长，围人方圆三十里。\n去年十月霜凄凄，挑濠人立霜中嗁。\n今年一春春雨多，泥滑将奈挑濠何。\n只今清明霜不若，皇天何时收雨脚。\n几人带雨濠上啼，半湿半饥春病疟。\n雨之久，可以晴。\n濠之长，可以城。\n只愁挑得濠始竟，公家又有守濠令。",
        "dynasty": "宋",
        "collection_info": null
    },
    {
        "title": "田蛙歌",
        "author": "罗椅",
        "content": "虾蟆，虾蟆，汝本吾田蛙。\n渴饮吾稻根水，饥食吾禾穟花。\n池塘雨初霁，篱落月半斜。\n啁啁又向他人叫，使我惆怅悲无涯。\n虾蟆对我说，使君休怨嗟。\n古田千年八百主，如今一年换一家。\n休怨嗟，休怨嗟。\n明年此日君见我，不知又是谁田蛙。",
        "dynasty": "宋",
        "collection_info": null
    },
    {
        "title": "题信丰县城门六首 拱日",
        "author": "罗椅",
        "content": "桃红抱城东，武山排闼入。\n杲日出扶桑，橘红蘸溪湿。\n公退倚朱栏，万象俱收拾。\n无数唤舟人，沙头雁行入。",
        "dynasty": "宋",
        "collection_info": null
    },
    {
        "title": "题信丰县城门六首 安成",
        "author": "罗椅",
        "content": "门前杨柳树，长繫波头船。\n隔岸几人家，青林吐炊烟。\n飞鸟逐林间，游鱼跃深渊。\n物各适其性，于人胡不然。",
        "dynasty": "宋",
        "collection_info": null
    },
    {
        "title": "题信丰县城门六首 禾丰",
        "author": "罗椅",
        "content": "城西路平夷，五更近水南。\n旭日明高冈，瑞烟锁丛杉。\n时和岁丰稔，归人多醉酣。\n仙台玉箫声，对景思鸾骖。",
        "dynasty": "宋",
        "collection_info": null
    },
    {
        "title": "题信丰县城门六首 清平",
        "author": "罗椅",
        "content": "行行西復西，稍喜市声静。\n征夫指前路，望望梅花岭。\n淡烟鸡犬村，落日牛羊径。\n忽见荷锄人，唤起归田兴。",
        "dynasty": "宋",
        "collection_info": null
    },
    {
        "title": "题信丰县城门六首 民信",
        "author": "罗椅",
        "content": "南山天马来，南城下盘踞。\n前撞古寺钟，后雕谯楼鼓。\n我来俯崔巍，山灵相呼舞。\n年丰民物熙，细听闾阎语。",
        "dynasty": "宋",
        "collection_info": null
    },
    {
        "title": "题信丰县城门六首 朝天",
        "author": "罗椅",
        "content": "驾言出北门，长桥拱门外。\n双溪东西来，到此而始汇。\n人言似章贡，玉虹夹其背。\n拟作合江亭，景物无小大。",
        "dynasty": "宋",
        "collection_info": null
    },
    {
        "title": "次刘孟元见贽韵二首  其一",
        "author": "罗椅",
        "content": "不见碧瑶叟，年龄二十余。\n儿今亦耆旧，孙復抱诗书。\n后浪催人老，长笺不我疏。\n眼中谁有此，雅雅更鱼鱼。",
        "dynasty": "宋",
        "collection_info": null
    },
    {
        "title": "次刘孟元见贽韵二首  其二",
        "author": "罗椅",
        "content": "久坐不知夜，饥鼯窥瓦檠。\n诗徒我乐国，酒不打愁城。\n白雪夫君句，黄花老我情。\n商量能任不，胜欲饮公荣。",
        "dynasty": "宋",
        "collection_info": null
    },
    {
        "title": "冷泉亭",
        "author": "罗椅",
        "content": "老木碧毵毵，幽亭着两三。\n山飞不到地，空处遂为岩。\n古塔开苍藓，清泉滴暮岚。\n游人莫来此，渠正试春衫。",
        "dynasty": "宋",
        "collection_info": null
    },
    {
        "title": "溪南春晓",
        "author": "罗椅",
        "content": "行逢二三月，春映掌中杯。\n绿久山犹浅，花寒雨未开。\n谁能奈愁得，拌不上楼来。\n更莫看云坐，潇湘有雁回。",
        "dynasty": "宋",
        "collection_info": null
    },
    {
        "title": "寄答楷侄",
        "author": "罗椅",
        "content": "时秋四壁冷，片纸百回看。\n字古微侵隶，吟清不到寒。\n人生快意有，天下好时难。\n涧水光如月，吾琴尔去弹。",
        "dynasty": "宋",
        "collection_info": null
    },
    {
        "title": "秋日杂兴二首  其一",
        "author": "罗椅",
        "content": "秋山何言哉，万物兴自阑。\n昔翳春空云，今作道上斑。\n况此江浦蕙，几何不为菅。\n幽泉大自在，映月泻潺湲。",
        "dynasty": "宋",
        "collection_info": null
    },
    {
        "title": "秋日杂兴二首  其二",
        "author": "罗椅",
        "content": "跃鱼甚微细，解转秋江漪。\n一静未满刻，一动辄移时。\n岂由鱼乐乎，或是水性之。\n商量未渠稳，风急芦花低。",
        "dynasty": "宋",
        "collection_info": null
    },
    {
        "title": "题方武城诗卷",
        "author": "罗椅",
        "content": "斯人怀妙质，事事合唐贤。\n命短于长吉，吟情似阆仙。\n寒鸦政鸣噪，独鹤已蹁跹。\n落日山亭下，沈思一怆然。",
        "dynasty": "宋",
        "collection_info": null
    },
    {
        "title": "谒赵东野",
        "author": "罗椅",
        "content": "水树摇窗榻见天，空花换尽我依然。\n吟情豁处因闻道，隠趣深来颇入禅。\n不以耳听何用洗，且无琴在底须絃。\n未知遇得开关否，破费沧江月一船。",
        "dynasty": "宋",
        "collection_info": null
    },
    {
        "title": "次欧振仲见贽韵",
        "author": "罗椅",
        "content": "紫兰剩有无离骚，梅花不见见水曹。\n眇焉何许是人物，枉子秣马行林皋。\n古人相逢未易得，紫燕西飞东伯劳。\n吟余切莫谈时事，正搅春思分二毛。",
        "dynasty": "宋",
        "collection_info": null
    },
    {
        "title": "寄危骊塘赠以古鑑二首  其一",
        "author": "罗椅",
        "content": "百尺楼头山雨长，梦提白髮濯沧浪。\n从渠金带花成簇，何处鱼羹饭不香。\n语妙囊中了今古，骚成肘后繫潇湘。\n山寒岁晚兰苗盛，欲当包茅献草堂。",
        "dynasty": "宋",
        "collection_info": null
    },
    {
        "title": "寄危骊塘赠以古鑑二首  其二",
        "author": "罗椅",
        "content": "涧底春冰偶不融，风前凝作水晶宫。\n古人心事如此鑑，今代眼明惟有公。\n落月还应照太白，秋江只合瞰涪翁。\n送君去貌骊塘影，影见疏梅飐晚风。",
        "dynasty": "宋",
        "collection_info": null
    },
    {
        "title": "谢南剑黄使君赠松纹剑",
        "author": "罗椅",
        "content": "使君袖裏玉渊虬，曾截蛮江江上流。\n海立山摇三尺外，风盲雨怪一时休。\n民元不许佩牛犊，客政何妨弹蒯缑。\n遮莫尘清便回使，青山犹赦郅支头。",
        "dynasty": "宋",
        "collection_info": null
    },
    {
        "title": "白莲花",
        "author": "罗椅",
        "content": "白鸾仙人按羽衣，曲中弄影江南漪。\n江妃闭置未许归，一把青寒萦玉丝。\n玉丝蝉连不禁折，折着透根仍透叶。\n风流极处绝成愁，君不见秋扇团圆似明月。",
        "dynasty": "宋",
        "collection_info": null
    },
    {
        "title": "江石",
        "author": "罗椅",
        "content": "势横截江虎踞足，白龟却行冯夷哭。\n大川当时波沄沄，石也如此受命独。\n水石击撞无了时，因危见节乃见奇。\n世间大有胡广辈，欠读涧民江石诗。",
        "dynasty": "宋",
        "collection_info": null
    },
    {
        "title": "题圆觉寺小轩",
        "author": "罗椅",
        "content": "禅子安排定不痴，数拳石映半泓池。\n岩如大厦元生就，水似人心未动时。\n二月春深梅不觉，五更风起桧先知。\n青林野寺西湖路，直得先生一首诗。",
        "dynasty": "宋",
        "collection_info": null
    },
    {
        "title": "远游",
        "author": "罗椅",
        "content": "因梦吴云赋远游，江花扶柁水悠悠。\n半轮月散千山影，一叶舟胜万斛愁。\n天气渐于寒食近，春风祗到牡丹休。\n水程孤冷难为夜，起吸沧江当拍浮。",
        "dynasty": "宋",
        "collection_info": null
    },
    {
        "title": "题信丰县览秀亭",
        "author": "罗椅",
        "content": "燕贺初成百尺台，一新粉堞更周迴。\n水流东北交虹去，山自西南拥翠来。\n瓦缝参差千户密，市城翕聚六门开。\n宾俦眺望从今始，佳气随风入酒杯。",
        "dynasty": "宋",
        "collection_info": null
    },
    {
        "title": "元旦试笔",
        "author": "罗椅",
        "content": "闻道黄河彻底清，千年气数此分明。\n尧民商耉浑蹉过，输与残生见太平。",
        "dynasty": "宋",
        "collection_info": null
    },
    {
        "title": "题向伯侨吴松雪霁图三首  其一",
        "author": "罗椅",
        "content": "暖来日晒冰滑，恨极天寒竹修。\n云开梵铎相诉，水活渔船自流。",
        "dynasty": "宋",
        "collection_info": null
    },
    {
        "title": "题向伯侨吴松雪霁图三首  其二",
        "author": "罗椅",
        "content": "天上清流云片，人间名胜吴松。\n两贤相厄已甚，頼有斜阳半峯。",
        "dynasty": "宋",
        "collection_info": null
    },
    {
        "title": "题向伯侨吴松雪霁图三首  其三",
        "author": "罗椅",
        "content": "天随漫解理艇，不惯霜后霜前。\n幸自竹篙閒着，抛来借与邻船。",
        "dynasty": "宋",
        "collection_info": null
    },
    {
        "title": "孙氏女哀词三章  其一",
        "author": "罗椅",
        "content": "秋风萧飒兮白露零，汝坟何在兮何草为青。\n昨秋此日兮犹冀汝生，洒墨我别兮人间父子之情。\n我枯如腊兮涕更纵横。",
        "dynasty": "宋",
        "collection_info": null
    },
    {
        "title": "孙氏女哀词三章  其二",
        "author": "罗椅",
        "content": "秋风萧飒兮白露晞，五十年闺闼兮宁识马嘶。\n衔辔迫人兮魂为之飞，归来一空兮不死何为。\n谁为此祸兮使汝当之。",
        "dynasty": "宋",
        "collection_info": null
    },
    {
        "title": "孙氏女哀词三章  其三",
        "author": "罗椅",
        "content": "秋风萧飒兮白露下，岂不日月兮照我下土。\n持此白头兮言归何所，默已不堪兮哭微更苦。\n儿孙为吾一恸兮万万古。",
        "dynasty": "宋",
        "collection_info": null
    },
    {
        "title": "瞌睡诗",
        "author": "罗椅",
        "content": "瞌睡从何来，譬若风雨至。\n曲几不待凭，虚櫺那暇寄。\n应人眉强撑，伸手扇已坠。\n径游华胥国，欲见混沌帝。\n齁齁自成腔，兀兀更有味。\n息疎疑暂醒，气窒还扶醉。\n儿童欲恼翁，摇膝问某字。\n吻间仅一答，言下已復寐。\n杂然拍手笑，欲嗔嗔不遂。\n何曾参佛祖，先会点头意。\n何曾逢曲车，流涎已沾袂。\n不省较短长，谁能问兴替。\n阴天百怪舞，开口辄差异。\n三百六十日，何似长瞌睡。",
        "dynasty": "宋",
        "collection_info": null
    },
    {
        "title": "读曾景建四诗",
        "author": "罗椅",
        "content": "骚客诗翁死有灵，君行亦足慰飘零。\n甫云来共长沙醉，原谓何如泽畔醒。\n一瓣谁堪续香供，四诗今拟当埋名。\n黄花红叶秋天晚，想见潇湘野鹜汀。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "罗椅",
        "content": "岩青树绿坱兮轧，涧落云寒折以清。\n二月山矾九月桂，江南处处得闲行。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "罗椅",
        "content": "楚山叶脱洞庭波，纫落毛兮制薜萝。\n欲识千秋万古意，前人此句后人哦。",
        "dynasty": "宋",
        "collection_info": null
    },
    {
        "title": "见陈制帅子华二首  其一",
        "author": "罗椅",
        "content": "北山老子勉斋翁，总把经纶付我公。\n胸次诗书行杲日，兵前草木转春风。\n五溪衣服桑麻尽，万里东南烟火空。\n直待此行料理着，却镌歌颂对闽中。",
        "dynasty": "宋",
        "collection_info": null
    },
    {
        "title": "见陈制帅子华二首  其二",
        "author": "罗椅",
        "content": "奇功毕竟属吾曹，狄武襄无诸葛豪。\n翠羽葆行禽孟获，金龙衣在失侬高。\n春生洲渚千麾出，麦熟崆峒万矢櫜。\n从此南人不反矣，犂边犊是带边刀。",
        "dynasty": "宋",
        "collection_info": null
    },
    {
        "title": "寄云巢",
        "author": "罗椅",
        "content": "芰制荷衣不御寒，古人持以傲罗纨。\n隠虽有味非中道，出本无心始耐看。\n钓濑不妨侵帝坐，跨鲸何似对金銮。\n先生出手前贤上，莫恋松风十二盘。",
        "dynasty": "宋",
        "collection_info": null
    },
    {
        "title": "寄杜南安子野",
        "author": "罗椅",
        "content": "松竹林中琴一枝，妖岚散作半江漪。\n县于庾岭梅差近，政看圜扉草便知。\n熟事无多迎客早，清吟未了放衙迟。\n朔云野雪沧江远，不得相从且寄诗。",
        "dynasty": "宋",
        "collection_info": null
    },
    {
        "title": "酬杨休文",
        "author": "罗椅",
        "content": "未交君臂得君诗，一掬清寒已可知。\n写就榴皮书壁字，吟成松上步虚词。\n卧看山月凉生梦，饥嚼梅花香透脾。\n幞被携琴不可晚，江郊今政雪来时。",
        "dynasty": "宋",
        "collection_info": null
    },
    {
        "title": "江水",
        "author": "罗椅",
        "content": "江云粘水湿西风，冷落汀洲起夜鸿。\n甚欲吟秋少才思，不如岸北岸南枫。",
        "dynasty": "宋",
        "collection_info": null
    },
    {
        "title": "句",
        "author": "罗椅",
        "content": "华裾客子袖文过。",
        "dynasty": "宋",
        "collection_info": null
    },
    {
        "title": "赞崇禧丈室二仙图",
        "author": "张榘",
        "content": "鹿皮槲叶，容颜枯槁。\n青巾白袍，飘然气貌。\n不同者形，所同者道。\n金丹一丸，天地同老。",
        "dynasty": "宋",
        "collection_info": null
    },
    {
        "title": "敬饯刘兴伯提干之官",
        "author": "张榘",
        "content": "平生子刘子，劲气横秋霜。\n不肯作短簿，海漘驾飞航。\n棱嶒高颊颧，碧眼鬚眉苍。\n鶑花风月夜，锦绣倾肝肠。\n诸公盍推毂，置之白玉堂。\n筦库着此士，四海空茫茫。\n仆也客于浙，云阡凄故乡。\n退鹢岂坦率，瞽无预文章。\n乘除君晚泰，尚欲思激昂。\n年饥仅半菽，羞涩无酒浆。\n赆别祗此诗，君无诮凄凉。",
        "dynasty": "宋",
        "collection_info": null
    },
    {
        "title": "登钟山",
        "author": "张榘",
        "content": "登高得胜游，暂喜尘鞅脱。\n林深鸟声微，石兀马足滑。\n一笑立高寒，双明渺遐阔。\n酒酣百虑消，世事等毫末。",
        "dynasty": "宋",
        "collection_info": null
    },
    {
        "title": "送姚提干行",
        "author": "张榘",
        "content": "虚斋镇东鄞，从之南容君。\n我初未之识，邕翰倾殷勤。\n修洁以博习，秀美而有文。\n玉犀映秋水，英辞涌春云。\n鸡距角鲁蜀，昂然鹤非羣。\n晤言到圣处，商也乐所闻。\n最喜直而义，壮音駴鼓鼖。\n告子少于孟，先策养气勋。\n牛山木信美，谨勿容斧斤。\n助苗固得槁，可使稗不耘。\n观于所植立，真能张吾军。\n仁义可效治，渊源在河汾。\n诗书自师友，芝兰足膏熏。\n刚风接劲翮，去去翔霄旻。\n清时有闻者，必也吾子云。",
        "dynasty": "宋",
        "collection_info": null
    },
    {
        "title": "赋山水雪景",
        "author": "张榘",
        "content": "寒云凝不飞，回风舞霏雪。\n移多山凹平，渐释涧声咽。\n饥乌噤无语，老树僵欲折。\n薄暮渔舟归，行人稍稀绝。\n诗翁酒力微，清兴渺天末。\n夜深有奇事，玉楼耿寒月。",
        "dynasty": "宋",
        "collection_info": null
    },
    {
        "title": "约台府同官王元敬以次七人登巾山以前峰月照半江水分韵得半字",
        "author": "张榘",
        "content": "一江贯万山，双塔抵层汉。\n我来蹑胜游，寒日已过半。\n夕阳满孤村，潮势吞两岸。\n俯视尘世微，云边数声雁。",
        "dynasty": "宋",
        "collection_info": null
    },
    {
        "title": "题三茅峰",
        "author": "张榘",
        "content": "巨灵握奇石，飞落人间世。\n怒拳一击破，高下成鼎峙。\n三光发其精，吾岳借之气。\n精气久以灵，稍稍见奇异。\n香之为草木，清之为泉水。\n天则为洞天，地则为福地。\n㠌嵚白云根，怪巧分琐细。\n龙潜而虎藏，猿啼而鹤唳。\n始焉三仙居，终也众真萃。\n至今丹砂光，上下数万里。\n清游动高吟，今古几骚士。\n搜奇探幽深，或仅见一二。\n输君呼笔神，尽发万古秘。\n我于尘埃中，读之如亲履。\n呼儿谨縢藏，再拜归棐几。",
        "dynasty": "宋",
        "collection_info": null
    },
    {
        "title": "次韵孟师翰凤儿花滴滴金  其一",
        "author": "张榘",
        "content": "彩凤与幽花，动植自形色。\n命名取肖似，造化何容力。\n丹穴呈九苞，夜梦或吐白。\n未若秋中芳，荣悴了无迹。",
        "dynasty": "宋",
        "collection_info": null
    },
    {
        "title": "次韵孟师翰凤儿花滴滴金  其二",
        "author": "张榘",
        "content": "物理纷以移，血或化为碧。\n安知秋草英，不作金点滴。\n非由冶者铸，芳葩自光泽。\n误彼市中攫，一过一目逆。",
        "dynasty": "宋",
        "collection_info": null
    },
    {
        "title": "有怀尤赞府季端",
        "author": "张榘",
        "content": "西风约暮雨，虚亭得新爽。\n忽焉见崚嶒，彷佛呈万象。\n谁其伴孤吟，寒蛩轧幽响。\n碧云渺佳人，抱膝注遐想。",
        "dynasty": "宋",
        "collection_info": null
    },
    {
        "title": "题刘直孺拙逸轩",
        "author": "张榘",
        "content": "营营天壤间，孰不为智使。\n有美山中君，独与世俗异。\n一真不凿若大愚，四体安然如止水。\n人皆喜君得佳扁，我于其间有余议。\n一阴一阳分动静，江河山岳判流峙。\n造化而欲辞其劳，造化之功亦息矣。\n伊周孔孟心乎民，老氏庄蒙忘此世。\n使四君子俱恝然，万古滔滔孰经济。\n以拙而望巧，巧未及成拙。\n先至晦巧而为拙，终焉多与巧相值。\n逸者自逸劳者劳，天之降材尔殊尔。\n君才足以应万殊，袖手山林恐非计。\n愿君毕力运天巧，却换轩名与张子。",
        "dynasty": "宋",
        "collection_info": null
    },
    {
        "title": "为茅峰崇禧主人景架岩赞王肖岩所写喜容",
        "author": "张榘",
        "content": "虬髯如云眼如月，胸次毫端一泓雪。\n政恐儒冠或误身，尚友虚无老庄列。\n松阴泉影绿悠悠，此时此意如何说。\n三真跨鹤夜相从，长啸一声山谷裂。",
        "dynasty": "宋",
        "collection_info": null
    },
    {
        "title": "赠云竹一老琴师歌",
        "author": "张榘",
        "content": "昌黎不作颖师已，千古风流随逝水。\n大音祗在天壤间，云竹翁能发其秘。\n明之为侯王，幽之为神鬼。\n悟翁一转指头禅，万事泯然心耳废。\n涧泉淅沥走宫商，仙佩丁当分角征。\n数声急羽来秋空，夜半西风掠蛩砌。\n诸公不但知此音，真欲鈎深得其艺。\n大篇小什分珠玑，往往不惜兼金馈。\n吾闻南风之歌下舜廊，四海熙熙乐平治。\n愿翁持此天上头，一鼓解民愠，再鼓阜民财，勿作区区自丰计。",
        "dynasty": "宋",
        "collection_info": null
    },
    {
        "title": "题钱则父凛对轩轩有老桧奇甚",
        "author": "张榘",
        "content": "老红落尽苍苔院，万物随时自流转。\n苍然古桧夜窗前，独抱寒姿耸孤榦。\n幽人丈室空无埃，风声月影共徘徊。\n树兮人兮两清绝，不然君肯居此哉。",
        "dynasty": "宋",
        "collection_info": null
    },
    {
        "title": "题金渊绿凈亭",
        "author": "张榘",
        "content": "凭高四望天沉沉，平芜远树横夕阴。\n碧云吐吞献奇象，乃知造物得我心。\n渔舟两两迭烟棹，白鸟出没沧波深。\n悠然呼酒纳幽致，须臾寒月照古琴。",
        "dynasty": "宋",
        "collection_info": null
    },
    {
        "title": "第一峰诗  其一",
        "author": "张榘",
        "content": "穿云踏月登茅岭，一阵西风吹客衣。\n松俨立兮如伏，山週迴兮若帏。\n竹泉清可鉴，苔石坐忘归。\n鹤唳空霭，猿啼翠微。\n白露下，碧烟飞。\n适意，忘机。\n歔，欷。",
        "dynasty": "宋",
        "collection_info": null
    },
    {
        "title": "第一峰诗  其二",
        "author": "张榘",
        "content": "凄，清。\n露重，月明。\n纱帽湿，夹衣轻。\n路险仆倦，石危马惊。\n近市火数点，出林钟一声。\n客子征鞍暂解，仙家云关未扃。\n浊酒三杯投倦榻，梦回画被写吟情。",
        "dynasty": "宋",
        "collection_info": null
    },
    {
        "title": "雪后呈邵尧章权尉",
        "author": "张榘",
        "content": "刮地风成阵，漫空雪作团。\n侵陵诗骨瘦，开拓酒肠宽。\n入竹寒声细，缄梅冷艷干。\n长官何太喜，农事正相干。",
        "dynasty": "宋",
        "collection_info": null
    },
    {
        "title": "半年",
        "author": "张榘",
        "content": "半年留鹤邑，岁晚倦重游。\n雪柳带春意，烟芜生暮愁。\n怕看新凤历，忍拂旧貂裘。\n莫道知心少，相亲有白鸥。",
        "dynasty": "宋",
        "collection_info": null
    },
    {
        "title": "华亭道间",
        "author": "张榘",
        "content": "移船过九曲，满袖贮西风。\n木落山容老，荷枯水面空。\n客怀诗句裏，时事酒杯中。\n莫听云间鹤，宁呼天外鸿。",
        "dynasty": "宋",
        "collection_info": null
    },
    {
        "title": "题云间皎上人扃绿轩",
        "author": "张榘",
        "content": "丛竹傍幽亭，萧然一画屏。\n色欺春酒碧，光映夜灯青。\n雨叶供香润，风枝摇梦醒。\n却嫌千亩阔，浩渺绿难扃。",
        "dynasty": "宋",
        "collection_info": null
    },
    {
        "title": "题黄岩黄山楼",
        "author": "张榘",
        "content": "楼俯澄江碧，山宜四面观。\n压波桥影阔，带雨橹声寒。\n客梦因诗醒，归心得酒宽。\n虚怀纳幽致，湿翠扑栏干。",
        "dynasty": "宋",
        "collection_info": null
    },
    {
        "title": "相公新创云山观于州治之东诗以颂之",
        "author": "张榘",
        "content": "华榱胜概实相兼，却笑滕王诧栋帘。\n海内一云高出岫，江南列嶂杳平檐。\n作霖锡命宜爰立，维石兴歌正具瞻。\n寰宇固应同德宇，共期羹鼎试梅盐。",
        "dynasty": "宋",
        "collection_info": null
    },
    {
        "title": "帝城  其一",
        "author": "张榘",
        "content": "帝城那得见秋容，秋在三吴泽国中。\n芦未着霜花已白，蓼宜近水影偏红。\n一行落雁低南浦，万点栖鸦起北风。\n安得画师模此景，钓鱼矶上着诗翁。",
        "dynasty": "宋",
        "collection_info": null
    },
    {
        "title": "帝城  其二",
        "author": "张榘",
        "content": "半年再作华亭客，每喜轻帆得顺风。\n白水涵秋千顷浄，清霜粲晓万山空。\n蹔时放浪如尘外，忆昨经过似梦中。\n浊酒三杯眠未熟，不能平处枕边鸿。",
        "dynasty": "宋",
        "collection_info": null
    },
    {
        "title": "次韵金陵赵民曹水阁即事",
        "author": "张榘",
        "content": "尚想溪亭跨鸭头，市嚣到晓不曾休。\n角声吹断老梅月，桥影压翻寒苇秋。\n三语固知非昔比，十年不到使人愁。\n老来着脚茆峯下，相望何殊风马牛。",
        "dynasty": "宋",
        "collection_info": null
    },
    {
        "title": "再用韵呈相公",
        "author": "张榘",
        "content": "等囿干坤造化中，此花珍重殿春红。\n矜持不受荼䕷月，披拂正须杨柳风。\n三咏品题真入妙，独惭属和未能工。\n厅前旧本今应在，何必移根江以东。",
        "dynasty": "宋",
        "collection_info": null
    },
    {
        "title": "和澄斋刘制干过芜湖渭阳宅有感韵",
        "author": "张榘",
        "content": "兴言陟屺驻征艎，丘水依然亦故乡。\n萱草梦寒诗思远，梅花月冷角声长。\n暂辞小隠从三聘，况值清时已一阳。\n朝籍渐通恩数洽，会看梧槚发幽光。",
        "dynasty": "宋",
        "collection_info": null
    },
    {
        "title": "留别耘业林逢吉饭牛翁郑简子",
        "author": "张榘",
        "content": "天台山下两诗仙，剪雾裁冰五十年。\n耘业三间千古意，饭牛数集几人传。\n半江明月曾同赋，一段清风岂偶然。\n匹马衝寒西驿路，碧云苒苒思绵绵。",
        "dynasty": "宋",
        "collection_info": null
    },
    {
        "title": "奉和魏提干",
        "author": "张榘",
        "content": "骑鹤楼前奏宓琴，朅来又作海山吟。\n碧云不隔乡关梦，白髮能灰客子心。\n愧我抗尘徒走俗，羡君博古更通今。\n新诗清响传空谷，击节长歌到夜深。",
        "dynasty": "宋",
        "collection_info": null
    },
    {
        "title": "登苏台用袁宪韵赠两赵提干",
        "author": "张榘",
        "content": "胜赏多从暇日违，眼中朋友欲星稀。\n退休不復思三顾，能赋犹堪广七依。\n游鹿台前空逝水，栖乌曲裏只斜晖。\n书生怀古真痴绝，看尽闲云入栋飞。",
        "dynasty": "宋",
        "collection_info": null
    },
    {
        "title": "窗上",
        "author": "张榘",
        "content": "窗上月朦胧，香芸鼻观通。\n了无梅竹影，猛省在舟中。",
        "dynasty": "宋",
        "collection_info": null
    },
    {
        "title": "题啄蜂雀井团雀二图  其一",
        "author": "张榘",
        "content": "游蜂从何来，饥雀巧相遇。\n谁其释纷拏，放汝采花去。",
        "dynasty": "宋",
        "collection_info": null
    },
    {
        "title": "题啄蜂雀井团雀二图  其二",
        "author": "张榘",
        "content": "日暮投荒榛，吻利腹良馁。\n尔竟何所争，固结不可解。",
        "dynasty": "宋",
        "collection_info": null
    },
    {
        "title": "雁声",
        "author": "张榘",
        "content": "雁声恰值到江东，霜影空蒙落晚篷。\n寒着芦花禁不得，一层晴雪乱西风。",
        "dynasty": "宋",
        "collection_info": null
    },
    {
        "title": "春吟四绝  其一",
        "author": "张榘",
        "content": "岸草不知缘底绿，山花试问为谁红。\n元造本来惟寂寞，年年多事是春风。",
        "dynasty": "宋",
        "collection_info": null
    },
    {
        "title": "春吟四绝  其二",
        "author": "张榘",
        "content": "沙渚清泠蒲叶水，野亭和暖杏花风。\n此中佳趣无人会，牛背斜阳卧牧童。",
        "dynasty": "宋",
        "collection_info": null
    },
    {
        "title": "春吟四绝  其三",
        "author": "张榘",
        "content": "花露半干红入户，竹风微动绿侵床。\n翠屏残梦不知处，幽鸟数声春日长。",
        "dynasty": "宋",
        "collection_info": null
    },
    {
        "title": "春吟四绝  其四",
        "author": "张榘",
        "content": "香鼎灰寒午梦回，閒情谁与梦徘徊。\n杖藜信步穿幽径，一阵野芳何处来。",
        "dynasty": "宋",
        "collection_info": null
    },
    {
        "title": "送宾书记自扬归吴门",
        "author": "张榘",
        "content": "一叶黄芦渡渺茫，误随野鹤上维扬。\n角声吹断梅花梦，依旧枫湾半叶霜。",
        "dynasty": "宋",
        "collection_info": null
    },
    {
        "title": "闻杜鹃",
        "author": "张榘",
        "content": "流落江南帝魄痴，年年啼到绿阴肥。\n蜀山邈在青天外，只劝人归不自归。",
        "dynasty": "宋",
        "collection_info": null
    },
    {
        "title": "劝农二绝  其一",
        "author": "张榘",
        "content": "善端天赋本无殊，力穑之余好读书。\n莫讶劝农因劝学，须知公相起犂锄。",
        "dynasty": "宋",
        "collection_info": null
    },
    {
        "title": "劝农二绝  其二",
        "author": "张榘",
        "content": "长官诲汝亦谆谆，须信民生总在勤。\n试诵殷盘豳七月，诗书即是劝农文。",
        "dynasty": "宋",
        "collection_info": null
    },
    {
        "title": "题包虎  其一",
        "author": "张榘",
        "content": "正视眈眈怒作威，西风摇毒上牙鬚。\n山翁祗作丹青看，冯妇从教自下车。",
        "dynasty": "宋",
        "collection_info": null
    },
    {
        "title": "题包虎  其二",
        "author": "张榘",
        "content": "日日红林饱血腴，尚将余力咬枯株。\n高亭素壁黄昏后，疑有悲风落坐隅。",
        "dynasty": "宋",
        "collection_info": null
    },
    {
        "title": "咏十月桃",
        "author": "张榘",
        "content": "十月桃开三四枝，凄凉时候见芳菲。\n小红不着黄花蝶，一树春风怨落晖。",
        "dynasty": "宋",
        "collection_info": null
    },
    {
        "title": "骑鹤仙",
        "author": "张榘",
        "content": "拥麾犹愿富腰钱，千古相传跨鹤仙。\n莫笑昔人空觊望，后来人欲更熏天。",
        "dynasty": "宋",
        "collection_info": null
    },
    {
        "title": "题税轩新筑送青亭四首  其一",
        "author": "张榘",
        "content": "花木中间着小亭，檐虚不碍两峯青。\n数声啼鸟闹中过，不似家山子细听。",
        "dynasty": "宋",
        "collection_info": null
    },
    {
        "title": "题税轩新筑送青亭四首  其二",
        "author": "张榘",
        "content": "日抱吟情到此亭，捲帘孤坐看云生。\n诗怀恰与云相似，一点悠然度太清。",
        "dynasty": "宋",
        "collection_info": null
    },
    {
        "title": "题税轩新筑送青亭四首  其三",
        "author": "张榘",
        "content": "白云尽处青山小，红雨飞时绿树新。\n佳致仗谁同管领，野禽啁哳话深春。",
        "dynasty": "宋",
        "collection_info": null
    },
    {
        "title": "题税轩新筑送青亭四首  其四",
        "author": "张榘",
        "content": "日移花影上疎帘，香鼎烧残逐旋添。\n春事已随诗入梦，一庭芳草绿纤纤。",
        "dynasty": "宋",
        "collection_info": null
    },
    {
        "title": "题赵子固水仙图",
        "author": "张榘",
        "content": "紫府川妃夜宴还，玉盘金椀落人间。\n香肌不受缁尘污，依约风前响佩环。",
        "dynasty": "宋",
        "collection_info": null
    },
    {
        "title": "秦淮",
        "author": "张榘",
        "content": "往在秦淮问六朝，江楼只有女吹箫。\n昭阳太极无行路，岁岁鹅黄上柳条。",
        "dynasty": "宋",
        "collection_info": null
    },
    {
        "title": "至后二日登狼峰",
        "author": "张榘",
        "content": "江流不尽天连地，山意无穷春復秋。\n多少诗人无分到，我来三月得重游。",
        "dynasty": "宋",
        "collection_info": null
    },
    {
        "title": "闻春禽",
        "author": "张榘",
        "content": "万迭云山拥翠屏，笋舆终日面山行。\n幽禽上下好音语，到底不知谁命名。",
        "dynasty": "宋",
        "collection_info": null
    },
    {
        "title": "雨花台",
        "author": "张榘",
        "content": "莫说南朝胜概繁，祗今近郭已江村。\n台荒浪纪曼花坠，事往空余古意存。\n瓯缺正缘轻纳景，鼎分谁谓不如孙。\n滔滔千载兴亡恨，尽付凭栏对月樽。",
        "dynasty": "宋",
        "collection_info": null
    },
    {
        "title": "送戴式之自越游江西",
        "author": "张榘",
        "content": "石屏峰下孤吟客，吟到头童更苦吟。\n四海江山多识面，百年人物半知心。\n诗于唐米偶先后，较以杜韦无古今。\n容易相逢容易别，不堪回首白云深。",
        "dynasty": "宋",
        "collection_info": null
    },
    {
        "title": "楼中即事",
        "author": "张榘",
        "content": "园亭已觉晴檐暖，楼上东风尚峭寒。\n燕垒泥干芹菜老，蜜房香满杏花残。\n诗怀正似晓山好，酒量不如春水宽。\n陌上儿童应笑我，黄昏犹自倚兰干。",
        "dynasty": "宋",
        "collection_info": null
    },
    {
        "title": "春尽出郊",
        "author": "张榘",
        "content": "蔷薇花落笋斑斑，醖酿清和数日间。\n杜宇不知春去了，又啼斜日过前山。",
        "dynasty": "宋",
        "collection_info": null
    },
    {
        "title": "句",
        "author": "韩履常",
        "content": "李门弟子饶门友，渭水年龄泗水心。",
        "dynasty": "宋",
        "collection_info": null
    },
    {
        "title": "曹将军",
        "author": "安如山",
        "content": "将军精悍姿，齿齿碎铁石。\n在昔童稚中，但闻饱经术。\n纵横骋柔翰，丹雘间金碧。\n有司塞明诏，敝邑屈词伯。\n芹香春水生，冠玉侍重席。\n脱略章句陋，搜抉穷理窟。\n未及文化成，其如王土窄。\n丈夫报主愿，岂必蒙清秩。\n苍然请去位，满面秋栗烈。\n纠合熊虎羣，旌旆扬广陌。\n正当摩厉閒，一鼓拔勍敌。\n屯兵沔水源，千里斧截截。\n浩荡排烟旻，西极安屼嵲。\n奈何国无人，腐儒秉旄钺。\n赏予入私门，金汤授盗贼。\n公时奋臂争，反遭献玉刖。\n三军视马首，痛哭下天壁。\n功成坐龃龉，愤怒鬚插戟。\n中宵拔剑起，肃肃整劲翮。\n吐气风云生，搴旗陷坚列。\n贯穿死生地，蹀血天地黑。\n势虽众寡悬，形未雌雄决。\n路穷断首尾，众尽乃手格。\n岂知龙虎逝，黯淡山川色。\n百万尚震惊，呜呼死诸葛。\n长城但自坏，千里痛稠结。\n肉食无远谋，野史有直笔。\n酒酣歌节士，皛皛霜日白。",
        "dynasty": "宋",
        "collection_info": null
    },
    {
        "title": "下瞿塘",
        "author": "安如山",
        "content": "去去如奔马，来来无尽船。\n人心似江水，日夜向吴天。",
        "dynasty": "宋",
        "collection_info": null
    },
    {
        "title": "贽见洪师",
        "author": "黄铸",
        "content": "风烟入暝少人行，独鹤来依帝子城。\n华表柱头霜月冷，清宵有梦到钟声。",
        "dynasty": "宋",
        "collection_info": null
    },
    {
        "title": "题冲佑观",
        "author": "谢塈",
        "content": "一线天回得顺流，几家修竹满岩幽。\n转头已失来时路，过眼犹怜水上舟。\n仙事渺茫姑勿论，客情萧散故迟留。\n试寻怀玉山人传，更有承平好识不。",
        "dynasty": "宋",
        "collection_info": null
    },
    {
        "title": "饯周东岩之石门访汾阳氏并呈友人",
        "author": "程炎子",
        "content": "漫浪江湖脚，周游到石门。\n能迎徐孺子，知有令公孙。\n话雨灯辉座，酬春酒滟樽。\n况逢朋友在，一见必温存。",
        "dynasty": "宋",
        "collection_info": null
    },
    {
        "title": "四安舟中",
        "author": "程炎子",
        "content": "多行三两日，犹在四安舟。\n天正当寒夜，人偏作远游。\n风高云叶动，江阔浪花浮。\n会得幽閒趣，唯应是白鸥。",
        "dynasty": "宋",
        "collection_info": null
    },
    {
        "title": "山中杂诗  其一",
        "author": "程炎子",
        "content": "侧耳桥边听，声声在翠微。\n自甘留此坐，何苦劝人归。\n院悄惊春昼，山空恋夕晖。\n得如鸥与鹭，对我欲忘机。",
        "dynasty": "宋",
        "collection_info": null
    },
    {
        "title": "山中杂诗  其二",
        "author": "程炎子",
        "content": "昆崙初凿破，大巧夺天真。\n竹锁三更月，桃酣几度春。\n山空闻鹤唳，溪远卜鸥邻。\n为拂留题石，松摇露滴身。",
        "dynasty": "宋",
        "collection_info": null
    },
    {
        "title": "登高感兴",
        "author": "程炎子",
        "content": "破帽西风裏，龙山忆孟嘉。\n白衣谁送酒，黄菊自开花。\n塞远书传鴈，天昏墨点鸦。\n凭高穷北望，何处是中华。",
        "dynasty": "宋",
        "collection_info": null
    },
    {
        "title": "次郡太守刘朔斋秋晚谒谢脁亭小饮三首  其一",
        "author": "程炎子",
        "content": "鞭摇五马踏沙堤，秋晚除书下紫泥。\n藓壁篆碑猿捧砚，松关吟句鹤分题。\n裴休故宅今为寺，谢脁闲官昔仕齐。\n太守宴归宾客从，数声山鸟日平西。",
        "dynasty": "宋",
        "collection_info": null
    },
    {
        "title": "次郡太守刘朔斋秋晚谒谢脁亭小饮三首  其二",
        "author": "程炎子",
        "content": "一祷心香雨便晴，万家和气酿成醺。\n时方入到昭亭路，风已吹开迭嶂云。\n话向禅中参冷淡，心于静处息纷纭。\n麦畦邂逅长沮语。\n想彻黄堂亦喜闻。",
        "dynasty": "宋",
        "collection_info": null
    },
    {
        "title": "次郡太守刘朔斋秋晚谒谢脁亭小饮三首  其三",
        "author": "程炎子",
        "content": "掀髯一笑倚危阑，面面青山不厌看。\n霜染丹枫秋色绚，日烘紫菊露痕干。\n鹊炉火慢熏龙脑，蟹眼汤新瀹凤团。\n回簇绛纱城郭晚，老梅吹角鴈拖寒。",
        "dynasty": "宋",
        "collection_info": null
    },
    {
        "title": "题如庵",
        "author": "程炎子",
        "content": "脱略机关一散人，清于兰畹抱幽馨。\n抚松细嚼渊明句，瀹茗闲笺陆羽经。\n春对风光秋对月，晓观云气夜观星。\n世间局面多翻覆，着数虽高亦懒听。",
        "dynasty": "宋",
        "collection_info": null
    },
    {
        "title": "暮春",
        "author": "程炎子",
        "content": "花飞檐语恰经旬，强半韶华断送频。\n三月便晴三十日，一年只有一分春。\n酒甘不饮心如醉，诗苦耽吟味越真。\n欹枕北窗清梦觉，落红啼鸟伴幽人。",
        "dynasty": "宋",
        "collection_info": null
    },
    {
        "title": "古梅",
        "author": "程炎子",
        "content": "水边山脚友渔樵，梅欲窥人故故招。\n树剥龙鳞黏碧藓，枝翘鹤膝糁红椒。\n诗如老杜吟东阁，梦约逋仙过断桥。\n好待月窗清影瘦，传他神子上生绡。",
        "dynasty": "宋",
        "collection_info": null
    },
    {
        "title": "蜡梅",
        "author": "程炎子",
        "content": "画楼人醉烛高烧，滴在寒枝蜡未消。\n蘂撇打鶑金弹滑，花悬驱雀綵铃摇。\n歌儿戏拍供檀板，妆女轻裁贴翠翘。\n酒揭黄封诗嚼淡，时匀乳蜜过山腰。",
        "dynasty": "宋",
        "collection_info": null
    },
    {
        "title": "水乐洞",
        "author": "程炎子",
        "content": "南山水乐洞，窈窈白云深。\n满耳笙歌者，谁能一洗心。",
        "dynasty": "宋",
        "collection_info": null
    },
    {
        "title": "归日",
        "author": "程炎子",
        "content": "去时雪学杨花舞，归日花如雪样飞。\n何事杨花并雪絮，送人西迈送人归。",
        "dynasty": "宋",
        "collection_info": null
    },
    {
        "title": "登新安五岭",
        "author": "程炎子",
        "content": "五岭崎岖一步难，白云兼雾羃中间。\n行人莫道山多险，更有人心险似山。",
        "dynasty": "宋",
        "collection_info": null
    },
    {
        "title": "天台陈山夫寄别用韵",
        "author": "程炎子",
        "content": "断烟荒草共幽幽，斜雨抛丝织晚愁。\n鸥鸟似知人乍别，飞来飞去渡船头。",
        "dynasty": "宋",
        "collection_info": null
    },
    {
        "title": "和赵守独游水西寺",
        "author": "程炎子",
        "content": "吟月歌风酒力微，独寻幽壑叩禅扉。\n泊堤小艇迎人渡，入水闲云伴鹤飞。\n梅落半含冰雪思，石寒长覆薜萝衣。\n水西景物还如旧，恨不相从倒载归。",
        "dynasty": "宋",
        "collection_info": null
    },
    {
        "title": "谢张芸窗",
        "author": "刘启之",
        "content": "夜深檛鼓醉红裙，半世侯门熟稔闻。\n自是东篱窥宋玉，非关司马挑文君。\n苍头误送香罗帕，簧舌翻成贝锦文。\n幸頼老成持定力，一帆安稳过溪云。",
        "dynasty": "宋",
        "collection_info": null
    },
    {
        "title": "淳佑丙午讲礼记毕锡宴秘书省赐侍读少师郑清之以下",
        "author": "宋理宗",
        "content": "鰲极开先已降衷，上天下泽礼居中。\n三才义理维持力，万世纲常建立功。\n孔圣法言多纂辑，汉儒师学共修崇。\n经帷讲彻资羣彦，克己工夫在广充。",
        "dynasty": "宋",
        "collection_info": null
    },
    {
        "title": "赐答郑宷",
        "author": "宋理宗",
        "content": "秋思太华峯头雪，晴忆巫山一片云。\n去国归来犹未得，诗篇遥赠北山君。",
        "dynasty": "宋",
        "collection_info": null
    },
    {
        "title": "赐状元文天祥以下",
        "author": "宋理宗",
        "content": "道久于心化未成，乐闻尔士对延英。\n诚惟不息斯文着，治岂多端在力行。\n华国以文由造理，事君务实勿沽名。\n得贤功用真无敌，能为皇家立太平。",
        "dynasty": "宋",
        "collection_info": null
    },
    {
        "title": "题赵葵墨梅",
        "author": "宋理宗",
        "content": "溪藤疏影势千寻，笔补春工着意深。\n止渴调羹归妙手，谁知一片岁寒心。",
        "dynasty": "宋",
        "collection_info": null
    },
    {
        "title": "重修復古殿纪事",
        "author": "宋理宗",
        "content": "烈祖谋诒燕，冲人命绍龟。\n禁严瞻復古，缔创想当时。\n凤纪因多历，翚飞欲寖隳。\n端居常念此，凉德恐羞之。\n勉辑炎兴业，新还舜禹规。\n栋骧非玉瑱，朴斲仅涂茨。\n咫尺羹墙见，延洪典则贻。\n缅怀光宅旧，俨若焕章垂。\n圣志惟先定，鸿名寓有为。\n风烟沈庙算，天日俯畴咨。\n屏翰环方召，言谟富禹夔。\n权纲归总揽，制度永维持。\n养士翔鸳鹭，蒐兵振虎貔。\n宣王修政日，光武中兴时。\n文治绥函夏，英威鬯远夷。\n万年丕显绩，三纪太平基。\n继述惭非称，规恢动慨思。\n肯堂心翼翼，景行日孜孜。\n载绎车攻雅，宜赓考室诗。\n告成书梗概，拜手缉芜辞。",
        "dynasty": "宋",
        "collection_info": null
    },
    {
        "title": "昌化县进嘉禾嘉粟赐贾丞相",
        "author": "宋理宗",
        "content": "一德交孚叶两仪，嘉禾嘉粟献珍奇。\n祥呈属邑信非偶，瑞应明禋若有期。\n周纪唐封生秀颖，汉歌郊庙产灵芝。\n何如近在王畿内，庆典珍符萃一时。",
        "dynasty": "宋",
        "collection_info": null
    },
    {
        "title": "批养性存心二说",
        "author": "宋理宗",
        "content": "方寸中涵一太虚，操存须用养工夫。\n莹然镜浄无纤翳，一性融明万理俱。",
        "dynasty": "宋",
        "collection_info": null
    },
    {
        "title": "笔占示林君奇",
        "author": "宋理宗",
        "content": "许负往昔矣，天纲今何之。\n谁知千载后，復遇林君奇。",
        "dynasty": "宋",
        "collection_info": null
    },
    {
        "title": "瑞不为祥",
        "author": "宋理宗",
        "content": "初是烈祖开炎图，华夷一统同车书。\n人心爱戴无远迩，亲传圣像绘成都。\n成都赤子尊君父，大廷重光奉祠宇。\n殿旁一木久已枯，俄发三芽当夏五。\n万物荣枯知有时，枯杨况更能生稊。\n天胡此野大此瑞，祖宗垂佑从可知。\n吁嗟全蜀今非昔，玉垒金城久荆棘。\n幸今天道已好还，欲洗腥羶归古益。\n矧兹廊庙古栋梁，肃雍显相登明堂。\n岷峨万里来献瑞，愿符景运答休祥。\n书言颠木有由蘗，天其永命復大业。\n中兴肇开同一机，万载重芳光史牒。",
        "dynasty": "宋",
        "collection_info": null
    },
    {
        "title": "李璮归国",
        "author": "宋理宗",
        "content": "力扶汉鼎頼元勋，泰道宏开万象新。\n声暨南郊方慕义，恩渐东海悉来臣。\n凯书已奏三边捷，庙算全消万里尘。\n坐致太平今日事，中兴宝运喜环循。",
        "dynasty": "宋",
        "collection_info": null
    },
    {
        "title": "赐贾相",
        "author": "宋理宗",
        "content": "清明朝野遇清明，万国欢心乐太平。\n樽俎优贤咨启沃，载赓既醉咏盈成。",
        "dynasty": "宋",
        "collection_info": null
    },
    {
        "title": "赐马廷鸾四首  其一",
        "author": "宋理宗",
        "content": "天高地下礼由分，圣哲于焉秩纠纷。\n心法操存毋不敬，治功显设在斯文。\n会通自可跻明圣，品节应知本俭勤。\n旃厦讲磨资众彦，精微尽处是尊闻。",
        "dynasty": "宋",
        "collection_info": null
    },
    {
        "title": "赐马廷鸾四首  其二",
        "author": "宋理宗",
        "content": "春秋万古一权衡，笔削昭然揭日星。\n道贯百王垂大法，义先五始定常经。\n是非褒贬寓深意，理乱安危烛未形。\n内夏外夷归一统，烨然治象炳丹青。",
        "dynasty": "宋",
        "collection_info": null
    },
    {
        "title": "赐马廷鸾四首  其三",
        "author": "宋理宗",
        "content": "古掖摛文步武高，绫衾寓直焰兰膏。\n当年宫锦飞双鹄，今夕僊图看巨鳌。\n诗赐玉堂苏易简，光摇莲炬令狐绹。\n明时盛事今重见，爰制篇章示衮褒。",
        "dynasty": "宋",
        "collection_info": null
    },
    {
        "title": "赐马廷鸾四首  其四",
        "author": "宋理宗",
        "content": "圣烈神谟肇我邦，鉅编诏后总宏纲。\n立心广大侔天地，行事明通迈帝王。\n训与六经相表裏，法垂万世愈巍煌。\n讲帷可但资敷绎，夙夜惟知率旧章。",
        "dynasty": "宋",
        "collection_info": null
    },
    {
        "title": "赐郑丞相",
        "author": "宋理宗",
        "content": "菲德承休帝命新，青阳闿动御昌辰。\n庆贻虹渚嘉祥衍，春满鳌山景色新。\n镐燕颂思勤□□，灵韶协奏喜横陈。\n在朝从此熏和气，要使驩心万姓均。",
        "dynasty": "宋",
        "collection_info": null
    },
    {
        "title": "闻喜宴诗赐状元方逢辰",
        "author": "宋理宗",
        "content": "肆予临御九宾兴，蔼蔼盈庭俊乂升。\n喜頼谠言调八事，欲垂景运进三登。\n摅忠社稷惟名节，济用邦家必器能。\n丰芑涵濡盛今日，勉思德意共钦承。",
        "dynasty": "宋",
        "collection_info": null
    },
    {
        "title": "宁宗皇帝挽词  其一",
        "author": "宋理宗",
        "content": "冲澹凝金汞，忧勤失宝丹。\n讲余曦正午，班促漏方残。\n济野云生暗，苍梧日转寒。\n列朝从艺祖，天阙会金銮。",
        "dynasty": "宋",
        "collection_info": null
    },
    {
        "title": "宁宗皇帝挽词  其二",
        "author": "宋理宗",
        "content": "仙御宾空日，龙飞杳杳间。\n五云呈瑞綵，九虎敞重关。\n宝辇扶苍鹤，云韶拥玉班。\n千年栖佛地，今日覩天颜。",
        "dynasty": "宋",
        "collection_info": null
    },
    {
        "title": "题夏珪夜潮风景图",
        "author": "宋理宗",
        "content": "定知玉兔十分圆，已作霜风九月寒。\n寄语重门休上钥，夜潮留向月中看。",
        "dynasty": "宋",
        "collection_info": null
    },
    {
        "title": "孝梅里",
        "author": "宋理宗",
        "content": "南风六月吐梅花，奇绝西昌孝子家。\n一点落英千古月，夜来啼杀后栖鸦。",
        "dynasty": "宋",
        "collection_info": null
    },
    {
        "title": "偈颂",
        "author": "宋理宗",
        "content": "大暑流金石，寒风结冻云。\n梅花香度远，自有一枝春。",
        "dynasty": "宋",
        "collection_info": null
    },
    {
        "title": "和灵隠长老颂",
        "author": "宋理宗",
        "content": "欲言心佛难分别，俱是精微无碍通。\n跳出千重缚不住，天涯海角任西风。",
        "dynasty": "宋",
        "collection_info": null
    },
    {
        "title": "项龙归省",
        "author": "宋理宗",
        "content": "清河正愿得忠臣，岂觉辞官归思匆。\n为道思亲心甚切，难留执手意奚穷。\n亲斟御酒资行色，更敕云台写范容。\n回到家乡人问及，始知朕不负勋功。",
        "dynasty": "宋",
        "collection_info": null
    },
    {
        "title": "句  其一",
        "author": "宋理宗",
        "content": "天高地下礼居中。",
        "dynasty": "宋",
        "collection_info": null
    },
    {
        "title": "句  其二",
        "author": "宋理宗",
        "content": "芳意饶呈瑞，寒光助照人。",
        "dynasty": "宋",
        "collection_info": null
    },
    {
        "title": "妾薄命",
        "author": "左瀛",
        "content": "妾貌微微改，君恩渐渐疏。\n本期为匹鸟，深恐作前鱼。\n却月无心画，香云信手梳。\n佳人多薄命，不必重欷歔。",
        "dynasty": "宋",
        "collection_info": null
    },
    {
        "title": "绝句",
        "author": "赵希𩇕",
        "content": "手执黄庭上石台，竹阴扫月徧苍苔。\n欲从此处即仙去，玉立清风待鹤来。",
        "dynasty": "宋",
        "collection_info": null
    },
    {
        "title": "绝命偈",
        "author": "赵希𩇕",
        "content": "六十二年皮袋，放下了无罣碍。\n青天明月一轮，万古逍遥自在。",
        "dynasty": "宋",
        "collection_info": null
    },
    {
        "title": "游瑞象寺和杜梦麟韵",
        "author": "赵希𩇕",
        "content": "招提深僻好山重，湿翠阴森一径松。\n夜静鹤归清梦绕，日高僧起碧云封。\n晴分贝叶翻余照，雨送钟声度远峰。\n竹舍因逢三昧语，鸟啼花满万缘空。",
        "dynasty": "宋",
        "collection_info": null
    },
    {
        "title": "池州和同官咏梅花  其一",
        "author": "张道洽",
        "content": "朔风吹石裂，寒谷自春生。\n根老香全古，花疏格转清。\n园林千树秃，篱落一枝横。\n佩芷兼怀玉，悠然见此兄。",
        "dynasty": "宋",
        "collection_info": null
    },
    {
        "title": "池州和同官咏梅花  其二",
        "author": "张道洽",
        "content": "苔封鹤膝枝，流水绕疏篱。\n一白雪相似，独清春不知。\n风流无俗韵，恬澹出天姿。\n霜月娟娟夜，吾今见所思。",
        "dynasty": "宋",
        "collection_info": null
    },
    {
        "title": "池州和同官咏梅花  其三",
        "author": "张道洽",
        "content": "半枯顽铁石，特地数花生。\n迥立风尘表，长含水月清。\n屋头寒岭瘦，门外小溪横。\n万里今为客，相看如弟兄。",
        "dynasty": "宋",
        "collection_info": null
    },
    {
        "title": "池州和同官咏梅花  其四",
        "author": "张道洽",
        "content": "疎疎竹外枝，短短水边篱。\n南雪若相避，东风殊不知。\n兰荃皆弱植，桃杏总凡姿。\n坐叹逋仙远，清宵费梦思。",
        "dynasty": "宋",
        "collection_info": null
    },
    {
        "title": "池州和同官咏梅花  其五",
        "author": "张道洽",
        "content": "不带吟诗癖，缘何太瘦生。\n肌肤姑射白，风骨伯夷清。\n格外宫粧别，天然画轴横。\n涪翁太多可，唤作水仙兄。",
        "dynasty": "宋",
        "collection_info": null
    },
    {
        "title": "池州和同官咏梅花  其六",
        "author": "张道洽",
        "content": "苍虬百岁枝，残雪数家篱。\n点俗那能染，孤芳只自知。\n肯回桃李面，要是雪霜姿。\n不见紫芝久，悠悠使我思。",
        "dynasty": "宋",
        "collection_info": null
    },
    {
        "title": "池州和同官咏梅花  其七",
        "author": "张道洽",
        "content": "不与百花竞，春风蓦地生。\n故将天下白，独向雪中清。\n我辈诗仍要，谁家笛自横。\n岁寒堪共老，髯叟十年兄。",
        "dynasty": "宋",
        "collection_info": null
    },
    {
        "title": "池州和同官咏梅花  其八",
        "author": "张道洽",
        "content": "何处出斜枝，茅檐自竹篱。\n首回春一盼，最与月相知。\n严冷冰霜面，清癯山泽姿。\n几番将鹤去，倚树说相思。",
        "dynasty": "宋",
        "collection_info": null
    },
    {
        "title": "池州和同官咏梅花  其九",
        "author": "张道洽",
        "content": "有月色逾淡，无风香自生。\n霜崖和树瘦，冰壑养花清。\n政尔疎还冷，忽然斜又横。\n千林成独韵，难弟又难兄。",
        "dynasty": "宋",
        "collection_info": null
    },
    {
        "title": "池州和同官咏梅花  其一○",
        "author": "张道洽",
        "content": "雪后半横枝，溪边一带篱。\n春从穷腊透，香报老夫知。\n淡月弄疎影，嫩寒含令姿。\n天涯值西子，牢落慰吾思。",
        "dynasty": "宋",
        "collection_info": null
    },
    {
        "title": "池州和同官咏梅花  其一一",
        "author": "张道洽",
        "content": "殷勤天女供，那復一尘生。\n质淡全身白，香寒到骨清。\n常留雪中看，遮莫鬓边横。\n万古月宫桂，犹吾异姓兄。",
        "dynasty": "宋",
        "collection_info": null
    },
    {
        "title": "池州和同官咏梅花  其一二",
        "author": "张道洽",
        "content": "古藓护疎枝，幽花发短篱。\n唯宜霜月照，莫遣雪风知。\n数点玲珑玉，三生洒落姿。\n自从窗外见，风味至今思。",
        "dynasty": "宋",
        "collection_info": null
    },
    {
        "title": "池州和同官咏梅花  其一三",
        "author": "张道洽",
        "content": "玉肌元不粟，未怕夜寒生。\n雪裏孤花发，山中一段清。\n几回和月看，独立到参横。\n不傍人篱落，谁呼石作兄。",
        "dynasty": "宋",
        "collection_info": null
    },
    {
        "title": "池州和同官咏梅花  其一四",
        "author": "张道洽",
        "content": "春脚到寒枝，诗情满雪篱。\n每留孤鹤伴，不遣一蜂知。\n风漏腊前信，月描尘外姿。\n忆从归阆苑，终岁祇君思。",
        "dynasty": "宋",
        "collection_info": null
    },
    {
        "title": "池州和同官咏梅花  其一五",
        "author": "张道洽",
        "content": "万壑寒皆冱，孤根暖自生。\n不随千卉艳，独负一身清。\n水际寒香迥，窗间夜影横。\n舆台桃李辈，谁弟又谁兄。",
        "dynasty": "宋",
        "collection_info": null
    },
    {
        "title": "池州和同官咏梅花  其一六",
        "author": "张道洽",
        "content": "突出一清枝，孤村雪拥篱。\n韵无凡眼识，香有自心知。\n不是神仙骨，何缘冰玉姿。\n看看金鼎实，此味几人思。",
        "dynasty": "宋",
        "collection_info": null
    },
    {
        "title": "池州和同官咏梅花  其一七",
        "author": "张道洽",
        "content": "参透香严境，都无灭与生。\n平分天女白，全借月娥清。\n雪屋人家好，霜桥野岸横。\n天寒倚修竹，齐弟伯夷兄。",
        "dynasty": "宋",
        "collection_info": null
    },
    {
        "title": "池州和同官咏梅花  其一八",
        "author": "张道洽",
        "content": "子真同一性，和靖是三生。\n山意冷愈澹，月香幽更清。\n只应霜鴈识，未怯玉龙横。\n密友惟清士，佳名称素兄。",
        "dynasty": "宋",
        "collection_info": null
    },
    {
        "title": "池州和同官咏梅花  其一九",
        "author": "张道洽",
        "content": "为爱岁寒枝，呼童旋插篱。\n花清吟思觉，香冷梦魂知。\n雪月成仙韵，风烟带野姿。\n江天暮云合，千里故人思。",
        "dynasty": "宋",
        "collection_info": null
    },
    {
        "title": "池州和同官咏梅花  其二○",
        "author": "张道洽",
        "content": "村墅苔为径，茅檐竹作篱。\n神清和月写，香远隔烟知。\n老树有余韵，别花无此姿。\n诗人风味似，梦寐也应思。",
        "dynasty": "宋",
        "collection_info": null
    },
    {
        "title": "梅花二十首  其一",
        "author": "张道洽",
        "content": "和靖风流百世长，吟魂依旧化幽芳。\n已枯半树风烟古，纔放一花天地香。\n不肯面随春冷暖，只将影共月行藏。\n悬知骨法清如许，传得仙人服玉方。",
        "dynasty": "宋",
        "collection_info": null
    },
    {
        "title": "梅花二十首  其二",
        "author": "张道洽",
        "content": "数花疏疏静处芳，便成佳景不荒凉。\n暖回穷谷春常早，影落寒溪水也香。\n自倚风流高格调，唯消质素淡衣裳。\n满天霜月花边宿，无復庄周蝶梦狂。",
        "dynasty": "宋",
        "collection_info": null
    },
    {
        "title": "梅花二十首  其三",
        "author": "张道洽",
        "content": "泠泠涧水石桥傍，春正浓时风味长。\n清介终持孤竹操，繁华不梦百花场。\n描来月地前生瘦，吹落风檐到死香。\n结习已空无染着，每来花下辄成狂。",
        "dynasty": "宋",
        "collection_info": null
    },
    {
        "title": "梅花二十首  其四",
        "author": "张道洽",
        "content": "冻花无多树更孤，一溪霜月照清癯。\n终身只友竹君子，雅志绝羞松大夫。\n白玉都拚雕作蕊，黄金不惜捻为鬚。\n亦知世有春风伴，问万花中着得无。",
        "dynasty": "宋",
        "collection_info": null
    },
    {
        "title": "梅花二十首  其五",
        "author": "张道洽",
        "content": "孤芳嫌杀浑羣芳，雪满山坳月满塘。\n韵士不随今世态，仙姝犹作古时粧。\n雪羞洁白常回避，春忌清高不主张。\n地僻何妨绝供给，饥来只用嚥寒香。",
        "dynasty": "宋",
        "collection_info": null
    },
    {
        "title": "梅花二十首  其六",
        "author": "张道洽",
        "content": "政尔寒阴惨淡时，忽逢孤艳映疏篱。\n金紫气味无人识，玉雪襟怀只自知。\n竹屋纸窗清不俗，茶瓯禅榻两相宜。\n花边不敢高声语，羌管凄凉更忍吹。",
        "dynasty": "宋",
        "collection_info": null
    },
    {
        "title": "梅花二十首  其七",
        "author": "张道洽",
        "content": "千林冻损积阴凝，一点春从底处生。\n玉色独钟天地正，铁心不受雪霜惊。\n孤芳若与东君背，数树能令南纪明。\n醉后惟愁踏花影，青鞋不敢近花行。",
        "dynasty": "宋",
        "collection_info": null
    },
    {
        "title": "梅花二十首  其八",
        "author": "张道洽",
        "content": "数株如玉照寒塘，无日无风自在香。\n谷冷难教春管领，山深自共雪商量。\n已成到骨诗家瘦，不卖入时宫样粧。\n乱插繁花花下醉，只应我似放翁狂。",
        "dynasty": "宋",
        "collection_info": null
    },
    {
        "title": "梅花二十首  其九",
        "author": "张道洽",
        "content": "行尽荒林一径苔，竹稍深处数枝开。\n绝知南雪羞相并，欲嫁东风耻自媒。\n无主野桥随月管，有根寒谷也春回。\n醉余不睡庭前地，只恐忽吹花落来。",
        "dynasty": "宋",
        "collection_info": null
    },
    {
        "title": "梅花二十首  其一○",
        "author": "张道洽",
        "content": "天然标格阆风乡，薄薄铅华淡淡粧。\n月地向谁孤弄影，雪天蓦地忽闻香。\n征鞍处处频回首，羌管声声欲断肠。\n天上玉妃新谪堕，游蜂不敢近花傍。",
        "dynasty": "宋",
        "collection_info": null
    },
    {
        "title": "梅花二十首  其一一",
        "author": "张道洽",
        "content": "纔有梅花便自奇，清香分付入新诗。\n閒持杯酒临风处，独倚栏干待月时。\n试向园林千万树，何如篱落两三枝。\n霜天角裏空哀怨，丘壑风流总不知。",
        "dynasty": "宋",
        "collection_info": null
    },
    {
        "title": "梅花二十首  其一二",
        "author": "张道洽",
        "content": "纔有梅花便自清，孤山两句一条冰。\n问渠紫陌花间客，得似清溪树下僧。\n雅淡久无兰作伴，孤高惟有竹为朋。\n雪天枝上三更月，人在瑶台第几层。",
        "dynasty": "宋",
        "collection_info": null
    },
    {
        "title": "梅花二十首  其一三",
        "author": "张道洽",
        "content": "天寒花信未能灵，伫立通宵户不扃。\n小萼欲争天下白，数条独向雪中青。\n肯教旅雁寻常见，未许游蜂取次经。\n一片唯愁汚尘土，寒苕和月扫中庭。",
        "dynasty": "宋",
        "collection_info": null
    },
    {
        "title": "梅花二十首  其一四",
        "author": "张道洽",
        "content": "纔有梅花便不尘，和霜和月为精神。\n风流晋宋之间客，清旷羲皇以上人。\n年后腊前无尽意，水边林下自然春。\n万花锦绣东风闹，难浼翛翛玉雪身。",
        "dynasty": "宋",
        "collection_info": null
    },
    {
        "title": "梅花二十首  其一五",
        "author": "张道洽",
        "content": "纔有梅花便不村，其人如玉立黄昏。\n些些蕊裏藏风韵，箇箇枝头带月魂。\n常挹清香来燕坐，可教落片点空樽。\n到腰深雪庭前白，心事寒松拟共论。",
        "dynasty": "宋",
        "collection_info": null
    },
    {
        "title": "梅花二十首  其一六",
        "author": "张道洽",
        "content": "纔有梅花便不同，一年清致雪霜中。\n疏疏篱落娟娟月，寂寂轩窗淡淡风。\n生长元从琼玉圃，安排合在水晶宫。\n何须更探春消息，自有幽香梦裏通。",
        "dynasty": "宋",
        "collection_info": null
    },
    {
        "title": "梅花二十首  其一七",
        "author": "张道洽",
        "content": "天下无花白到梅，风前和我不尘埃。\n崚嶒鹤骨霜中立，偃蹇龙身雪裏来。\n未许琼花为行辈，定教玉蕊作舆台。\n夜深立尽扶疏影，一路清溪踏月回。",
        "dynasty": "宋",
        "collection_info": null
    },
    {
        "title": "梅花二十首  其一八",
        "author": "张道洽",
        "content": "几年冷树雪封骨，一夜东风春透怀。\n花裏清含仙韵度，人中癯似我形骸。\n三点两点淡尤好，十枝五枝疏更佳。\n野意终多官意少，玉堂茅舍任安排。",
        "dynasty": "宋",
        "collection_info": null
    },
    {
        "title": "梅花二十首  其一九",
        "author": "张道洽",
        "content": "爱疏爱淡爱枯枝，已爱梅花更爱奇。\n江路一年春好处，石桥半夜月明时。\n蹇馿积雪深须去，破帽严霜打不知。\n世上非无好颜色，诗人所赏是风姿。",
        "dynasty": "宋",
        "collection_info": null
    },
    {
        "title": "梅花二十首  其二○",
        "author": "张道洽",
        "content": "癖爱梅花不可医，开教探早落教迟。\n欲知无限春风意，尽在相将暮雪时。\n竹屿烟深寻得巧，茅檐月淡立成痴。\n梦骖鸾鹤相寻去，题徧江南寺寺诗。",
        "dynasty": "宋",
        "collection_info": null
    },
    {
        "title": "梅花七律  其一",
        "author": "张道洽",
        "content": "夜月轻描玉样身，枉拚心力唤真真。\n藤床几度劳清梦，竹屋相看是故人。\n玉雪襟期惟我共，金兰气味更谁亲。\n一清頼有天知己，多少春花逐后尘。",
        "dynasty": "宋",
        "collection_info": null
    },
    {
        "title": "梅花七律  其二",
        "author": "张道洽",
        "content": "南堂深处向阳身，第一东风信息真。\n树冷花清无俗韵，天寒日暮有佳人。\n林逋眼目纔能识，何逊心情独见亲。\n养就枝头金鼎实，千花陌上已成尘。",
        "dynasty": "宋",
        "collection_info": null
    },
    {
        "title": "梅花七律  其三",
        "author": "张道洽",
        "content": "洒落胸襟不受尘，水沈为骨玉为神。\n直疑天上浑无雪，不许人閒别有春。\n驱遣山蜂离境界，招呼野鹤作比邻。\n分明清入仙臞格，人似孤山始得真。",
        "dynasty": "宋",
        "collection_info": null
    },
    {
        "title": "梅花七律  其四",
        "author": "张道洽",
        "content": "清白家风不染尘，冰霜气骨玉精神。\n腊前恰见无多蕊，天下还他第一春。\n香在雪天孤有韵，影于月地四无邻。\n逃禅未到天然处，笔底如何写得真。",
        "dynasty": "宋",
        "collection_info": null
    },
    {
        "title": "梅花七律  其五",
        "author": "张道洽",
        "content": "雪白都无半点尘，多应滕六即花神。\n孤根欲老冰霜国，一朵尽收天下春。\n流水断桥谁是主，寒松疎竹合为邻。\n寥寥不见古颜色，澹月微云到本真。",
        "dynasty": "宋",
        "collection_info": null
    },
    {
        "title": "梅花七律  其六",
        "author": "张道洽",
        "content": "万雪千霜百岁枯，月中不数桂婆娑。\n香来野墅深深径，影落寒池浅浅波。\n众木凋零愁冻折，一枝的皪得春多。\n题诗未有惊人句，输与风流人姓何。",
        "dynasty": "宋",
        "collection_info": null
    },
    {
        "title": "梅花七律  其七",
        "author": "张道洽",
        "content": "白玉花头碧玉柯，半枯安得树婆娑。\n云垂江路天将雪，霜滑溪桥水不波。\n林杪冬穷羣木落，岭头春蚤一枝多。\n夜深立尽窗前月，其奈此兄风味何。",
        "dynasty": "宋",
        "collection_info": null
    },
    {
        "title": "梅花七律  其八",
        "author": "张道洽",
        "content": "雪虐风饕铁石柯，终然疎瘦欠婆娑。\n清姿雅澹嫌霜粉，疎影横斜浸月波。\n幽树百年浑未老，好春数点不须多。\n西湖处士风流远，善识花人更几何。",
        "dynasty": "宋",
        "collection_info": null
    },
    {
        "title": "梅花七律  其九",
        "author": "张道洽",
        "content": "藓护苔封白玉柯，冱寒蓦地转阳和。\n任枯半树韵尤古，纔放一花春已多。\n神倩满庭明月写，香随隔水晚风过。\n古今真爱梅人少，愿祀诗家始祖何。",
        "dynasty": "宋",
        "collection_info": null
    },
    {
        "title": "梅花七律  其一○",
        "author": "张道洽",
        "content": "高标胜韵点人寒，残雪疎篱是水南。\n天上玉妃居第一，人閒石友结成三。\n广平心事今犹在，和靖家风晚最谙。\n莫讶清晨将鹤出，孤筇行过竹西庵。",
        "dynasty": "宋",
        "collection_info": null
    },
    {
        "title": "梅花七律  其一一",
        "author": "张道洽",
        "content": "蓓蕾梢头破晚寒，风流无限涧之南。\n俯看春艷相千万，微挂月痕初二三。\n岩桂清应居此下，山桃素不与吾谙。\n一枝昨夜垂垂白，知在前村水竹庵。",
        "dynasty": "宋",
        "collection_info": null
    },
    {
        "title": "梅花七律  其一二",
        "author": "张道洽",
        "content": "莹彻无瑕照眼寒，无边春意满溪南。\n绝疑飞雪吹花六，独自临风遶树三。\n夜月襟怀谁与共，岁寒情味久相谙。\n软红尘土应无此，竹外清湍竹裏庵。",
        "dynasty": "宋",
        "collection_info": null
    },
    {
        "title": "梅花七律  其一三",
        "author": "张道洽",
        "content": "纔有梅花便不凡，半依月涧半霜岩。\n斜欹独树疑龙卧，细啄残英笑鹤馋。\n雪裏仙姿谁解写，腊前春信可容缄。\n孤山遗下十四字，千载一条冰样衔。",
        "dynasty": "宋",
        "collection_info": null
    },
    {
        "title": "梅花七律  其一四",
        "author": "张道洽",
        "content": "穷腊无花可入诗，何人翦玉着南枝。\n香浮风细月明夜，春在天寒日暮时。\n玉面亭亭成独立，冰心皎皎竟谁知。\n眼明数点窗前白，梦见鲁山元紫芝。",
        "dynasty": "宋",
        "collection_info": null
    },
    {
        "title": "梅花七律  其一五",
        "author": "张道洽",
        "content": "兀坐蒲团眼辄惊，数花点得一窗明。\n月边再见古颜色，雪裏独含春性情。\n骨格三生传岛瘦，风标万世说夷清。\n夜霜竹屋寒无奈，一笑持杯寿此兄。",
        "dynasty": "宋",
        "collection_info": null
    },
    {
        "title": "梅花七律  其一六",
        "author": "张道洽",
        "content": "皎然玉色耿无邻，回首千花总后尘。\n数树罗浮山下月，一枝大庾岭头春。\n与时无竞抱幽质，于我有情真故人。\n众志独清天不管，自临野水照精神。",
        "dynasty": "宋",
        "collection_info": null
    },
    {
        "title": "梅花七律  其一七",
        "author": "张道洽",
        "content": "冰氏根苗出涸阴，一团玉雪缟千林。\n百年幽树古香澹，数箇疎花春意深。\n俗眼共怜西子态，世人谁识广平心。\n孤芳不入骚经裏，物色分留待我吟。",
        "dynasty": "宋",
        "collection_info": null
    },
    {
        "title": "梅花七律  其一八",
        "author": "张道洽",
        "content": "落尽精英宇宙荒，天将清白付幽芳。\n万花场裏春无色，独树桥边月有香。\n怪怪奇奇依水石，潇潇洒洒带冰霜。\n琼肤耐得寒如许，薄薄轻绡翦作裳。",
        "dynasty": "宋",
        "collection_info": null
    },
    {
        "title": "梅花七律  其一九",
        "author": "张道洽",
        "content": "越疎越澹越幽奇，最是精神与月宜。\n残雪轩窗看到晓，冷烟篱落立移时。\n寄将水驿传千里，折得寒檐第几枝。\n只为花清诗自别，此花之外更无诗。",
        "dynasty": "宋",
        "collection_info": null
    },
    {
        "title": "梅花七律  其二○",
        "author": "张道洽",
        "content": "花中气节老逾刚，万木摧残独自芳。\n天女不生凡意想，月娥偏尚澹梳妆。\n精神冰玉前生瘦，骨髓栴檀抵死香。\n说到调和天下口，轻轻桃杏敢承当。",
        "dynasty": "宋",
        "collection_info": null
    },
    {
        "title": "梅花七律  其二一",
        "author": "张道洽",
        "content": "子真世裔神仙种，和靖家风冰玉身。\n只此玲珑三数蕊，不知收拾几多春。\n香浮静夜天知己，影浸寒池月写真。\n留待楚骚千载恨，花中谁识独醒人。",
        "dynasty": "宋",
        "collection_info": null
    },
    {
        "title": "梅花七律  其二二",
        "author": "张道洽",
        "content": "天姿雅澹似高人，万树千红总后尘。\n花蚤花迟两年景，枝南枝北一家春。\n轻轻欲折还休去，得得相看不厌频。\n坐到参横浑未晓，夜窗无月更传神。",
        "dynasty": "宋",
        "collection_info": null
    },
    {
        "title": "梅花七律  其二三",
        "author": "张道洽",
        "content": "干坤收拾几精华，全付茅茨小小家。\n压尽园林千万蕊，只消篱落两三花。\n雪消数尺暗埋岭，月浸一痕微印沙。\n玉面亭亭太幽独，天寒空谷正堪嗟。",
        "dynasty": "宋",
        "collection_info": null
    },
    {
        "title": "梅花七律  其二四",
        "author": "张道洽",
        "content": "百余年树半苍苔，纔有一枝花便佳。\n腊近已含春意思，香寒足慰晚情怀。\n澹烟孤寺藏山崦，残雪疎篱傍水涯。\n刚被幽香相触拨，消磨石路几青鞵。",
        "dynasty": "宋",
        "collection_info": null
    },
    {
        "title": "岭梅",
        "author": "张道洽",
        "content": "到处皆诗境，随时有物华。\n应酬都不暇，一岭是梅花。",
        "dynasty": "宋",
        "collection_info": null
    },
    {
        "title": "千叶梅",
        "author": "张道洽",
        "content": "应怯春寒悄，重重迭迭衣。\n本来飞燕瘦，翻作玉环肥。",
        "dynasty": "宋",
        "collection_info": null
    },
    {
        "title": "照水梅",
        "author": "张道洽",
        "content": "照影寒溪水，溪中水也香。\n佳人临宝鑑，自作寿阳妆。",
        "dynasty": "宋",
        "collection_info": null
    },
    {
        "title": "瓶梅",
        "author": "张道洽",
        "content": "春在胆瓶閒，朝看復暮看。\n小屏遮护着，不怕玉肌寒。",
        "dynasty": "宋",
        "collection_info": null
    },
    {
        "title": "寻梅",
        "author": "张道洽",
        "content": "澹澹一痕月，疎疎数箇花。\n春风也公道，先到野人家。",
        "dynasty": "宋",
        "collection_info": null
    },
    {
        "title": "折梅",
        "author": "张道洽",
        "content": "日暮天寒小驿亭，竹边流水浅泠泠。\n一枝蚤落诗人手，无恨春风入胆瓶。",
        "dynasty": "宋",
        "collection_info": null
    },
    {
        "title": "嗅梅",
        "author": "张道洽",
        "content": "一夜吹香过别村，瘴江洗尽水云昏。\n真堪持作维摩供，鼻观微参透顶门。",
        "dynasty": "宋",
        "collection_info": null
    },
    {
        "title": "访梅",
        "author": "张道洽",
        "content": "梅花欲放遶溪行，隔水香来分外清。\n拄杖过桥寻欲遍，竹林疎处数花明。",
        "dynasty": "宋",
        "collection_info": null
    },
    {
        "title": "忆梅",
        "author": "张道洽",
        "content": "到得芳天闹众葩，相思一夜鬓成华。\n阆风归去无消息，梦寐犹应见此花。",
        "dynasty": "宋",
        "collection_info": null
    },
    {
        "title": "墨梅",
        "author": "张道洽",
        "content": "一枝的的照人寒，绝胜溪桥立马看。\n祇恐东风解相怨，漏他消息入毫端。",
        "dynasty": "宋",
        "collection_info": null
    },
    {
        "title": "瓶梅",
        "author": "张道洽",
        "content": "寒水一瓶春数枝，清香不减小溪时。\n横斜烛底无人见，莫与微云澹月知。",
        "dynasty": "宋",
        "collection_info": null
    },
    {
        "title": "见梅",
        "author": "张道洽",
        "content": "寒梅衝雪领春回，桃李纷纷趁脚来。\n一点阳和无尽处，从头分与百花开。",
        "dynasty": "宋",
        "collection_info": null
    },
    {
        "title": "寻梅",
        "author": "张道洽",
        "content": "平生春兴十分深，长恐梅花负赏心。\n偶有一枝斜照水，前村踏雪也须寻。",
        "dynasty": "宋",
        "collection_info": null
    },
    {
        "title": "对梅  其一",
        "author": "张道洽",
        "content": "老年不着梅花眼，得见梅花子细看。\n我不似梅梅似我，风流心事一般般。",
        "dynasty": "宋",
        "collection_info": null
    },
    {
        "title": "对梅  其二",
        "author": "张道洽",
        "content": "一点春风天正冬，不妨花下倒金钟。\n扳条拣蕊轻轻折，只嗅清香醉杀侬。",
        "dynasty": "宋",
        "collection_info": null
    },
    {
        "title": "对梅  其三",
        "author": "张道洽",
        "content": "数点枝头黏白玉，一年春意动黄钟。\n为渠拚受风流罪，只恐风流不到侬。",
        "dynasty": "宋",
        "collection_info": null
    },
    {
        "title": "对梅  其四",
        "author": "张道洽",
        "content": "秋水娟娟隔美人，江东日暮几重云。\n孤灯竹屋霜清夜，梦到梅花即见君。",
        "dynasty": "宋",
        "collection_info": null
    },
    {
        "title": "咏梅杂诗  其一",
        "author": "张道洽",
        "content": "百余年树未为古，三四点花何限春。\n欲折一枝无处赠，世间少有识花人。",
        "dynasty": "宋",
        "collection_info": null
    },
    {
        "title": "咏梅杂诗  其二",
        "author": "张道洽",
        "content": "此兄自是风尘表，半在山巅半水涯。\n老子怕寒浑不出，夜窗明月看横斜。",
        "dynasty": "宋",
        "collection_info": null
    },
    {
        "title": "咏梅杂诗  其三",
        "author": "张道洽",
        "content": "疎花清晓嫩寒时，粉蝶霜禽总不知。\n未有风流如此老，为渠费尽雪桥诗。",
        "dynasty": "宋",
        "collection_info": null
    },
    {
        "title": "咏梅杂诗  其四",
        "author": "张道洽",
        "content": "风流百世林和靖，洒落三生杨补之。\n一自阆风归去后，几回展画又观诗。",
        "dynasty": "宋",
        "collection_info": null
    },
    {
        "title": "咏梅杂诗  其五",
        "author": "张道洽",
        "content": "夜深月透小窗纱，梦到瑶池阿母家。\n急遣山僮开户看，不知是雪是梅花。",
        "dynasty": "宋",
        "collection_info": null
    },
    {
        "title": "咏梅杂诗  其六",
        "author": "张道洽",
        "content": "孤山风味梅花句，先落人閒万古香。\n应笑老夫无一语，千回寂寞遶花傍。",
        "dynasty": "宋",
        "collection_info": null
    },
    {
        "title": "咏梅杂诗  其七",
        "author": "张道洽",
        "content": "三生种植得梅缘，每见梅花辄欲颠。\n清梦化为蝴蝶去，也应只在此花边。",
        "dynasty": "宋",
        "collection_info": null
    },
    {
        "title": "咏梅杂诗  其八",
        "author": "张道洽",
        "content": "昔年诗担过罗浮，曾见梅花一夕留。\n翠凤几回清夜梦，月明还挂旧枝头。",
        "dynasty": "宋",
        "collection_info": null
    },
    {
        "title": "咏梅杂诗  其九",
        "author": "张道洽",
        "content": "茶竈熏炉与笔床，黄昏待月在东厢。\n无人知得花清处，影落寒池水亦香。",
        "dynasty": "宋",
        "collection_info": null
    },
    {
        "title": "咏梅杂诗  其一○",
        "author": "张道洽",
        "content": "不是梅花契分深，与谁共话岁寒心。\n隔溪竹外无人见，自有香来不用寻。",
        "dynasty": "宋",
        "collection_info": null
    },
    {
        "title": "咏梅杂诗  其一一",
        "author": "张道洽",
        "content": "万里閒关庾岭回，岭头曾见此花来。\n远游何似在家好，屋角玲珑一树开。",
        "dynasty": "宋",
        "collection_info": null
    },
    {
        "title": "咏梅杂诗  其一二",
        "author": "张道洽",
        "content": "数点疎花不满枝，倚栏惟恨月明迟。\n风流一段无人共，正是霜飞屋角时。",
        "dynasty": "宋",
        "collection_info": null
    },
    {
        "title": "咏梅杂诗  其一三",
        "author": "张道洽",
        "content": "小小茅茨野老家，不随桃李竞春华。\n欲知格韵真孤绝，秃尽千林始一花。",
        "dynasty": "宋",
        "collection_info": null
    },
    {
        "title": "咏梅杂诗  其一四",
        "author": "张道洽",
        "content": "正是天荒地老时，芙蓉憔悴菊离披。\n呼童试探溪南路，春到寒梅第几枝。",
        "dynasty": "宋",
        "collection_info": null
    },
    {
        "title": "咏梅杂诗  其一五",
        "author": "张道洽",
        "content": "南枝太蚤北枝迟，非蚤非迟恰好时。\n竹屋一痕微月照，老夫树下正吟诗。",
        "dynasty": "宋",
        "collection_info": null
    },
    {
        "title": "和方虚谷豫章徐子苍沿制檄抵秋浦",
        "author": "张道洽",
        "content": "词林日凋疎，生意不復新。\n慎勿大崛奇，崛奇惊世人。\n玉堂老仙坡，过海走一巡。\n非天寔罚之，语言累其身。",
        "dynasty": "宋",
        "collection_info": null
    },
    {
        "title": "包山书院",
        "author": "张道洽",
        "content": "衔命龙荒万里余，归寻水竹与同居。\n早从洙泗传心学，晚闢包山教子书。\n细草幽花香笔砚，清风明月满庭除。\n一生宇宙皆春意，此乐颜鲁亦自如。",
        "dynasty": "宋",
        "collection_info": null
    },
    {
        "title": "句  其一",
        "author": "张道洽",
        "content": "前生薝葡林中梦，到死旃檀国裏香。",
        "dynasty": "宋",
        "collection_info": null
    },
    {
        "title": "句  其二",
        "author": "张道洽",
        "content": "早缘服玉肌能白，不为熏衣骨亦香。",
        "dynasty": "宋",
        "collection_info": null
    },
    {
        "title": "游九锁  其一",
        "author": "杨伯岩",
        "content": "晓山云树碧生秋，乘兴间为洞府游。\n片石却将仙路隔，负人平昔慕浮丘。",
        "dynasty": "宋",
        "collection_info": null
    },
    {
        "title": "游九锁  其二",
        "author": "杨伯岩",
        "content": "亭前绝壁下飞瀑，天风夜半吹韶咸。\n疑是银河天上水，壮士挽落千丈岩。",
        "dynasty": "宋",
        "collection_info": null
    },
    {
        "title": "徐偃王庙",
        "author": "杨伯岩",
        "content": "当年大德瑞朱弓，仁在斯民千古同。\n故国已无徐子土，灵祠今有梵王宫。\n水流檐影晴江上，山接钟声暮霭中。\n揽辔此行因致敬，蒲团分坐听谈空。",
        "dynasty": "宋",
        "collection_info": null
    },
    {
        "title": "句",
        "author": "杨伯岩",
        "content": "东台仙子许参元，满月光明现大千。",
        "dynasty": "宋",
        "collection_info": null
    },
    {
        "title": "端平乙未王正十月有二日以官事宿祥云得五十六言",
        "author": "朱乙午",
        "content": "东风吹梦到遥岑，四日苔痕两度寻。\n邻望紫衣腾佛气，岩披古像印人心。\n新椽插斗营层址，老衲乘云閴足音。\n我为登山参世法，只将空洞瞰崎崟。",
        "dynasty": "宋",
        "collection_info": null
    },
    {
        "title": "题鼓山",
        "author": "郑江",
        "content": "携檄来游石鼓山，岛洲疑望有无间。\n大江潮落海门出，洞口云深月户关。\n名揭君谟椽笔健，诗留子直翠珉斑。\n古灵更有碑三字，屴崱须登莫倦还。",
        "dynasty": "宋",
        "collection_info": null
    },
    {
        "title": "高塘桥",
        "author": "高衡孙",
        "content": "碧荷色犹懒，紫花香渐多。\n过桥通故里，分界入新河。\n土润何劳治，沙平不用磨。\n衣冠今已矣，从此想鸣珂。",
        "dynasty": "宋",
        "collection_info": null
    },
    {
        "title": "秋日忆友",
        "author": "张同甫",
        "content": "阊阖风高白露秋，芦花如雪动边愁。\n故人迢递天南北，明月娟娟独倚楼。",
        "dynasty": "宋",
        "collection_info": null
    },
    {
        "title": "汤公洞",
        "author": "张同甫",
        "content": "万点波光映古丘，林深云锁洞门秋。\n是谁订我重来约，携手相将到白头。",
        "dynasty": "宋",
        "collection_info": null
    },
    {
        "title": "天游斋",
        "author": "李伯玉",
        "content": "丈人未始出吾宗，草靡波流尽太冲。\n七窍凿开无混沌，六根消落尽圆通。\n法身兔角声闻外，尘事牛毛梦幻中。\n谁会天游更端的，瘦梅疎竹一窗风。",
        "dynasty": "宋",
        "collection_info": null
    },
    {
        "title": "碇斋",
        "author": "李伯玉",
        "content": "先生平地起风波，毕竟中流定得么。\n放取断头船子去，醉眠烟雨一渔蓑。",
        "dynasty": "宋",
        "collection_info": null
    },
    {
        "title": "吏隠堂",
        "author": "李伯玉",
        "content": "吏隠先寻一着高，尽输酒圣与诗豪。\n君方无事同犀首，我纵有官如马曹。\n把似啜茶看孟子，何如痛饮读离骚。\n胸中磊落浇三椀，倩得麻姑痒处搔。",
        "dynasty": "宋",
        "collection_info": null
    },
    {
        "title": "送萧晋卿西行",
        "author": "李伯玉",
        "content": "上马能击贼，下马能草檄。\n萧郎负此文武之全才，当卧元龙楼百尺。\n屏山阅尽眼中人，磊落深沉只识君。\n冷官不受人料理，拄笏时看西山云。\n与君尝谈秘书阁，百二秦城锦相错。\n第恐羌儿或弄兵，今日始知先一着。\n自有龙图十万兵，请乘一障终权轻。\n初闻召至青油幕，袖中已草从军行。\n相国谋深古来少，想见智囊谈未了。\n贺兰鼠子不足平，底用西征出师表。\n凉州久苦寒烟埋，今年定见玉关开。\n凯旋只在春风后，趁取闲闲登吹台。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得下字",
        "author": "李伯玉",
        "content": "清时屏臣姦，琴瑟大更化。\n四佞斥昕朝，一札颁丙夜。\n明庭集孔鸾，清庙荐琼斚。\n堂堂西山孙，藉藉少室价。\n给札承明庐，紬书群玉舍。\n功名渠自来，迫逐不容赦。\n君心政事本，治化朝廷下。\n纪纲始宫闱，国本关宗社。\n累章沥忠赤，万口齐脍炙。\n迩来忠佞杂，异论淆王霸。\n昊天且不容，膴仕骈姻娅。\n回遹何日沮，好官从唾駡。\n人方酣势利，君独辩姦诈。\n同僚俱愧赧，竈婢亦惊讶。\n官职一涕唾，名声穷泰华。\n列之绍符间，允矣陈邹亚。\n江东天一方，使者星言驾。\n我亦滕氓廛，何幸寇君借。\n国步正艰危，人心实凭藉。\n良民困盗贼，螟蟊损禾稼。\n豪姓侵细民，荆榛害桑柘。\n污官混廉吏，鲍秽熏兰麝。\n少烦六辔濡，行见四辈迓。\n君诚梁栋材，好与支大厦。",
        "dynasty": "宋",
        "collection_info": null
    },
    {
        "title": "雪后",
        "author": "李伯玉",
        "content": "玉环晕月蟠长虹，飞沙捲土号阴风。\n黄云羃羃翳晴空，屋头唧唧鸣寒虫。\n天符夜下扶桑宫，玄冥震怒鞭鱼龙。\n鱼龙飞出沧海底，咄嗟如律愁神公。\n急𣂏北斗捲云汉，凌凘捲入天瓢中。\n椎璋碎六华，剪出寒珑璁。\n翩翩作穗大如手，千奇万巧难形容。\n恍如堕我银沙界，清光皜夜寒朣胧。\n肝肠作祟耿无寐，试把往事閒追穷。\n男儿生须衔枚捲甲臂琱弓，径投虎穴策奇功。\n不然羊羔酒帐玻瓈钟，侍儿醉脸潮春红。\n谁能蹇馿驼着灞陵东，骨相酸寒愁煞侬。\n屏山正吐黄虀气，笑倒坐閒亡是公。",
        "dynasty": "宋",
        "collection_info": null
    },
    {
        "title": "怀汤尚书伯纪",
        "author": "李伯玉",
        "content": "一曲清歌一弄琴，十千美酒十分斟。\n江流不动潮初上，斗柄将垂夜向深。\n沙觜露漙孤鹤警，潭心月冷老龙吟。\n此时最是怀乡国，云裏征鸿閒远砧。",
        "dynasty": "宋",
        "collection_info": null
    },
    {
        "title": "挽徐衡",
        "author": "李伯玉",
        "content": "胸次恢恢百万兵，文才武略冠群英。\n挽弓破筈状元锐，擒寇功封使者荣。\n两尚皇姬升帝眷，一颁皂纛出神京。\n追思八字君恩重，銮驾虽无如朕行。",
        "dynasty": "宋",
        "collection_info": null
    },
    {
        "title": "金鰲桥",
        "author": "庄师熊",
        "content": "白鹤峰前放衙晚，金鰲背上驾楼成。\n舟移远浦随潮落，帷捲轻风看月生。\n他日怀人如在岘，今朝饮客且登瀛。\n幸陪讌笑栏干曲，醉后不知杯几行。",
        "dynasty": "宋",
        "collection_info": null
    },
    {
        "title": "御书阁",
        "author": "雍沿",
        "content": "三重神毫曼古稀，龙盘凤戏欲腾飞。\n珍藏今作古山宝，一岁中添一褐衣。",
        "dynasty": "宋",
        "collection_info": null
    },
    {
        "title": "仙马洞",
        "author": "雍沿",
        "content": "龙驹昔日此昇仙，洞掩碑残不计年。\n胜蹟依然无处问，一僧重锁薜萝烟。",
        "dynasty": "宋",
        "collection_info": null
    },
    {
        "title": "尔朱真人药竈",
        "author": "雍沿",
        "content": "当日先生药已成，便将金井等闲轻。\n迨今遗蹟峰峦上，时有青烟竈下生。",
        "dynasty": "宋",
        "collection_info": null
    },
    {
        "title": "太蓬景福寺",
        "author": "雍沿",
        "content": "楼阁参差耸茂林，危梯{土臼}径几重深。\n周行岩麓四十里，下视井尘千万寻。\n僧住不生云水兴，客游偷息利名心。\n若教工部曾经此，应徧灵踪处处吟。",
        "dynasty": "宋",
        "collection_info": null
    },
    {
        "title": "九江闻雁",
        "author": "陈均",
        "content": "烟波渺渺梦悠悠，家在江南海尽头。\n音信稀疏兄弟隔，一声新雁九江秋。",
        "dynasty": "宋",
        "collection_info": null
    },
    {
        "title": "鹤林寺  其一",
        "author": "陈均",
        "content": "知有枫林坐竹间，每寻纡路试登山。\n虚檐忽见笼中鹤，似我爱閒身未閒。",
        "dynasty": "宋",
        "collection_info": null
    },
    {
        "title": "鹤林寺  其二",
        "author": "陈均",
        "content": "竹遶高僧逢话处，花留仙者旧开枝。\n道身虚淡元无着，付与东风烂漫吹。",
        "dynasty": "宋",
        "collection_info": null
    },
    {
        "title": "七溪",
        "author": "陈均",
        "content": "为爱潺湲引步迟，不知行尽白云西。\n云深忘却来时路，吟断空山片月低。",
        "dynasty": "宋",
        "collection_info": null
    },
    {
        "title": "孟享仰瞻圣驾",
        "author": "邓克中",
        "content": "辇路春风锦绣张，裁红剪绿斗芬芳。\n黄罗伞底瞻天表，万迭明霞捧太阳。",
        "dynasty": "宋",
        "collection_info": null
    },
    {
        "title": "勉绳武王生",
        "author": "赵汝谔",
        "content": "家世才名着论衡，君今正好继前程。\n开门且悟扶风业，阅市须耽洛邑经。\n道在虞翻应有述，学高韩愈岂无称。\n圣贤都属吾儒事，莫堕疎慵忝此生。",
        "dynasty": "宋",
        "collection_info": null
    },
    {
        "title": "悼梁公",
        "author": "赵汝谔",
        "content": "鹤髮童颜两鬓星，一经庭训已成名。\n倏惊南岳长庚堕，怪底西岩暮日倾。\n爵锡九重恩正洽，骨埋三尺土犹馨。\n贤郎连步从阶上，次弟褒封到墓茔。",
        "dynasty": "宋",
        "collection_info": null
    },
    {
        "title": "题秀岩",
        "author": "胡纯",
        "content": "阳山鸟道峯前过，一谷呀然隔世埃。\n泉落阴渠苍海近，□穿嵚室湿云开。\n回中百客麟堪供，仙者千年鹤自来。\n往矣张韩阙镌赏，竖扶寒笔意生哀。",
        "dynasty": "宋",
        "collection_info": null
    },
    {
        "title": "题东老庵",
        "author": "史功举",
        "content": "弁山凝翠碧横天，霅水开鑑流清泉。\n隠君东老志高洁，一庵结在青山边。\n平生倒屣爱佳客，买书不惜倾囊钱。\n秋风八月酒初熟，邂逅有客来翩跹。\n丰姿洒落眼秋碧，太白邀饮清风前。\n欣然二翁话相得，醉来促席相留连。\n不觉达旦欲辞去，笑语拍手洪崖肩。\n逡巡洒翰落珠玉，蔼蔼态度含云烟。\n更将祸福论天命，衣冠后世终荣传。\n嗟乎东老今已矣，长有声名伴山水。\n祇应骖鸾跨鹤蓬莱去，犹使乡人指点庵前路。",
        "dynasty": "宋",
        "collection_info": null
    },
    {
        "title": "赠医士",
        "author": "严嘉谋",
        "content": "脉差死活悬三指，灸误风挛废四肢。\n宁饵生金餐野葛，有身不可试庸医。",
        "dynasty": "宋",
        "collection_info": null
    },
    {
        "title": "赠医者川郭",
        "author": "严嘉谋",
        "content": "川郭颠强甚，平生挟术游。\n老犹携侍女，贫不谄公俟。\n用药多投病，酬钱或掉头。\n金陵官酒贵，应典旧貂裘。",
        "dynasty": "宋",
        "collection_info": null
    },
    {
        "title": "题浯溪中兴颂二首  其一",
        "author": "陈容",
        "content": "银旗金甲渡巴西，灵武城楼已万几。\n一札祗闻元帅命，五笺合待使臣归。\n未闻请表更追表，且看黄衣换紫衣。\n天性非由人僞灭，何缘尚父结张妃。",
        "dynasty": "宋",
        "collection_info": null
    },
    {
        "title": "题浯溪中兴颂二首  其二",
        "author": "陈容",
        "content": "六等胜如诛独柳，二张纵活亦何颜。\n太师死后犹书法，水部刑章托颂间。\n最忆海青投乐器，绝怜甄济隠青山。\n中兴碑下姦臣惧，天道何尝不好还。",
        "dynasty": "宋",
        "collection_info": null
    },
    {
        "title": "题灵丰庙壁",
        "author": "陈容",
        "content": "紫马仙人跨白犀，翻经台映钓鱼矶。\n千年老树风雷坼，独有红泉洗断碑。",
        "dynasty": "宋",
        "collection_info": null
    },
    {
        "title": "为人赋横舟二首  其一",
        "author": "陈容",
        "content": "古悲歌，泪如血，渡河无船气欲绝。\n古非歌，泪如泉，河激汤汤声彻天。\n峨舸大艑载琛贝，锦缆迷楼催管弦。\n人生苦乐不相等，风波血刃蛟流涎。\n神虺九首能三足，巨鳌触怒群帝迁。\n纵有扁舟竟何往，乘桴意在沧洲上。\n祇缘辙朽无人知，入海居夷每惆怅。\n三间破屋名横舟，三呼不答江水流。\n一帆径渡溯天去，不繫斜阳古渡头。",
        "dynasty": "宋",
        "collection_info": null
    },
    {
        "title": "为人赋横舟二首  其二",
        "author": "陈容",
        "content": "黄头子，捩柁听吾语。\n三老驾三翼，迭鼓峭帆看风色。\n一千水，归黄河，世无客星泛灵槎。\n恒河水，波斯匿王母将去，六十年间成坏故。\n性无生灭河水似，黄面瞿昙以筏谕。\n长淮水，一箭许，边城白骨多于土。\n年年调舟已成泥，寿蔡孤城付朝暮。\n岷江汉源天上来，一夕不保如风埃。\n重庆今为天下首，汉中不復言规恢。\n朽木为舟土为楫，白波如山水皆立。\n当时商家畚筑子，梦裏撑船济川去。\n只今无梦岂无舟，水浅都非泊舟处。",
        "dynasty": "宋",
        "collection_info": null
    },
    {
        "title": "题云龙图",
        "author": "陈容",
        "content": "骑元气，游太空。\n普厥施，收成功。\n抉河汉，触华嵩。",
        "dynasty": "宋",
        "collection_info": null
    },
    {
        "title": "它山堰",
        "author": "陈垧",
        "content": "堰雷推动阿香车，惠泽均霑十万家。\n谁任长官身后责，迴潮今又见迴沙。",
        "dynasty": "宋",
        "collection_info": null
    },
    {
        "title": "挽故知容州朝请陶公五首  其一",
        "author": "罗一龙",
        "content": "古貌如公更古心，宦情终浅道情深。\n区区饱暖何曾计，一字廉称值万金。",
        "dynasty": "宋",
        "collection_info": null
    },
    {
        "title": "挽故知容州朝请陶公五首  其二",
        "author": "罗一龙",
        "content": "幕府当年誉四驰，诸公每恨识之迟。\n长材若肯为时用，世上何官不可为。",
        "dynasty": "宋",
        "collection_info": null
    },
    {
        "title": "挽故知容州朝请陶公五首  其三",
        "author": "罗一龙",
        "content": "尽说休官靖节贤，几人真箇隠林泉。\n如今却有云仍在，牢在平塘十五年。",
        "dynasty": "宋",
        "collection_info": null
    },
    {
        "title": "挽故知容州朝请陶公五首  其四",
        "author": "罗一龙",
        "content": "剖竹公符墨未干，先生雅意只青山。\n潇然纸帐梅花梦，不到清香画戟间。",
        "dynasty": "宋",
        "collection_info": null
    },
    {
        "title": "挽故知容州朝请陶公五首  其五",
        "author": "罗一龙",
        "content": "平生心事辱相知，矻矻逢人说项斯。\n可恨襄阳失庞老，朔风吹泪送灵轜。",
        "dynasty": "宋",
        "collection_info": null
    },
    {
        "title": "卧羊山",
        "author": "郑士懿",
        "content": "见羊疑是已叱石，见石翻疑未叱羊。\n非石非羊何所见，这些意思难商量。",
        "dynasty": "宋",
        "collection_info": null
    },
    {
        "title": "和徐梦发题超览亭",
        "author": "郑士懿",
        "content": "几年江海客，復此预筵宾。\n地胜山川别，天晴草树新。\n高歌千佛骇，一笑万家春。\n珍重梁间扁，时时为扫尘。",
        "dynasty": "宋",
        "collection_info": null
    },
    {
        "title": "题壁二首  其一",
        "author": "胡叔阳子",
        "content": "知君色慾未能除，好把精神契太初。\n从今发誓休贪慾，我保教君入太虚。",
        "dynasty": "宋",
        "collection_info": null
    },
    {
        "title": "题壁二首  其二",
        "author": "胡叔阳子",
        "content": "奉崇香火若君难，莫把经文作戏言。\n儿女损休都管尽，明春速入武当山。",
        "dynasty": "宋",
        "collection_info": null
    },
    {
        "title": "挽文朝奉",
        "author": "李迪",
        "content": "散尽黄金为买书，时人笑我太痴愚。\n一朝有子如尧叟，何处无人说老苏。\n可谓死而无憾者，孰云文不在兹乎。\n渊明地下闻君葬，也散黄花作泪珠。",
        "dynasty": "宋",
        "collection_info": null
    },
    {
        "title": "自题爱梅",
        "author": "李迪",
        "content": "我被梅花恼几年，梅花纔发便诗颠。\n月明遶却梅花树，直入梅花影裏眠。",
        "dynasty": "宋",
        "collection_info": null
    },
    {
        "title": "萍",
        "author": "李迪",
        "content": "泥滓根萌浅，风波性质轻。\n晚来堆岸曲，犹得护蛙鸣。",
        "dynasty": "宋",
        "collection_info": null
    },
    {
        "title": "句",
        "author": "李迪",
        "content": "日烘丽萼红萦火，雨过菖条绿喷烟。",
        "dynasty": "宋",
        "collection_info": null
    },
    {
        "title": "为子侄入宗学赋二首志喜  其一",
        "author": "赵必蒸",
        "content": "月露才华锦绣章，麟经家学独夸长。\n笑谈鏖战联三捷，此是男儿立志强。",
        "dynasty": "宋",
        "collection_info": null
    },
    {
        "title": "为子侄入宗学赋二首志喜  其二",
        "author": "赵必蒸",
        "content": "采芹今已入宫墙，不负平生志气昂。\n更拟来科应特奏，光荣宗室姓名香。",
        "dynasty": "宋",
        "collection_info": null
    },
    {
        "title": "答贺文杏堂韵",
        "author": "赵必蒸",
        "content": "文杏堂开华渡西，九天雨露正来肥。\n漫夸奕叶光先宅，却羡新裁出故知。\n千载暖回唐苑树，一时春足谢家枝。\n欲将俚语依金玉，把盏共论觉醉迟。",
        "dynasty": "宋",
        "collection_info": null
    },
    {
        "title": "星渚赵侍郎霞城枉驾",
        "author": "赵必蒸",
        "content": "高情潇洒出风尘，华毂传呼下士频。\n独愧迂疎无别技，鸿飞冥冥任吾真。",
        "dynasty": "宋",
        "collection_info": null
    },
    {
        "title": "答资政赵庸斋",
        "author": "赵必蒸",
        "content": "樗栎惭非梁栋材，自甘落拓困尘埃。\n明公终日垂青眼，皓首穷年志欲灰。",
        "dynasty": "宋",
        "collection_info": null
    },
    {
        "title": "忆业师刘夫子",
        "author": "赵必蒸",
        "content": "严风砭肌骨，怵然起遐思。\n哲人已久萎，谁可作圣仪。\n吾虞刘夫子，曰维百世师。\n秉直疾邪佞，是非无所私。\n依归良有在，出处各以时。\n遭时復不偶，竟尔相睽违。\n四顾寂似阗，中心重凄其。",
        "dynasty": "宋",
        "collection_info": null
    },
    {
        "title": "题榕阴图",
        "author": "胡大用",
        "content": "权臣擅命久心伤，贼主之兄意未凉。\n今日封章期救死，明朝削籍自投荒。\n九重偶眩诬贤舌，四海皆知疾恶肠。\n事久划逢天一笑，锡知刚简易名香。",
        "dynasty": "宋",
        "collection_info": null
    },
    {
        "title": "短歌行",
        "author": "罗与之",
        "content": "金谷桃李丛，畚插费培植。\n寒冰犹未泮，花叶已薿薿。\n贞松生南山，石老厥土瘠。\n春回气尚浅，生意几欲息。\n东皇本无私，託根异形色。\n曾谓天地功，不及粪壤力。",
        "dynasty": "宋",
        "collection_info": null
    },
    {
        "title": "寄衣曲  其一",
        "author": "罗与之",
        "content": "忆郎赴边城，几彀秋砧月。\n若无鸿雁蜚，生离即死别。",
        "dynasty": "宋",
        "collection_info": null
    },
    {
        "title": "寄衣曲  其二",
        "author": "罗与之",
        "content": "愁肠结欲断，边衣犹未成。\n寒窗剪刀落，疑是剑镮声。",
        "dynasty": "宋",
        "collection_info": null
    },
    {
        "title": "寄衣曲  其三",
        "author": "罗与之",
        "content": "此身倘长在，敢恨归无日。\n但愿郎防边，似妾缝衣密。",
        "dynasty": "宋",
        "collection_info": null
    },
    {
        "title": "舟次赤壁",
        "author": "罗与之",
        "content": "吴王岘畔泛川流，赤壁矶头半日游。\n胜地空余豪杰迹，扁舟不载古今愁。\n极知风景终无异，莫念天时逝不留。\n伤事伤怀长太息，静看江面没浮沤。",
        "dynasty": "宋",
        "collection_info": null
    },
    {
        "title": "束担",
        "author": "罗与之",
        "content": "束担出荆扉，征尘染敝衣。\n人怜双鬓改，我悟半生非。\n抱璞今谁诉，知音古亦稀。\n寻思无一可，吾道欲安归。",
        "dynasty": "宋",
        "collection_info": null
    },
    {
        "title": "旅思",
        "author": "罗与之",
        "content": "荏苒秋光老，空蒙晓色奇。\n霜严雀语涩，风定雁飞迟。\n旅思荒烟底，乡心野水涯。\n梦归归未得，愁极祗颦眉。",
        "dynasty": "宋",
        "collection_info": null
    },
    {
        "title": "送春",
        "author": "罗与之",
        "content": "政是风光欲别时，可堪烟外雨丝丝。\n怕看太白余春赋，嫌诵渊明止酒诗。\n昼短拟教持蜡炬，愁深悔不下书帷。\n自知无计能遮道，任作园林隔岁期。",
        "dynasty": "宋",
        "collection_info": null
    },
    {
        "title": "黄鹤楼",
        "author": "罗与之",
        "content": "翚飞栋宇据城端，车马尘中得异观。\n双眼莫供淮地阔，一江不尽蜀波寒。\n老仙横笛月亭午，骚客怀乡日欲残。\n独抚遗踪增慨慕，徘徊不忍下层栏。",
        "dynasty": "宋",
        "collection_info": null
    },
    {
        "title": "玉梁道中杂咏  其一",
        "author": "罗与之",
        "content": "一别三会峰，转烛阅半纪。\n山根石上苔，已没旧屐齿。\n摩挲青青松，彼树犹如此。\n睠言枕清流，为洗嚣尘耳。",
        "dynasty": "宋",
        "collection_info": null
    },
    {
        "title": "玉梁道中杂咏  其二",
        "author": "罗与之",
        "content": "清商从西来，剌剌满林坞。\n草木倏变衰，柯叶不相顾。\n昔时翳空云，今作连山雨。\n菊花犹强项，篱边争媚妩。",
        "dynasty": "宋",
        "collection_info": null
    },
    {
        "title": "玉梁道中杂咏  其三",
        "author": "罗与之",
        "content": "片石能邀人，憇此两足趼。\n忽逢黄冠师，对语白云巘。\n眼中景物饶，恨我蓬荜远。\n踌躇不忍去，泉石倘可剪。",
        "dynasty": "宋",
        "collection_info": null
    },
    {
        "title": "玉梁道中杂咏  其四",
        "author": "罗与之",
        "content": "峭壁围莽苍，荒蹊人削迹。\n时闻芦苇丛，野鸟话岑寂。\n浮生虽有涯，幽讨当无极。\n御风独长啸，此心谢鞿馽。",
        "dynasty": "宋",
        "collection_info": null
    },
    {
        "title": "玉梁道中杂咏  其五",
        "author": "罗与之",
        "content": "晓霜媒薄寒，岩壑失故绿。\n轻飈振槁叶，唱彻阳关曲。\n秋光何足怜，嗟此岁事促。\n愁吟思无聊，日没西山麓。",
        "dynasty": "宋",
        "collection_info": null
    },
    {
        "title": "玉梁道中杂咏  其六",
        "author": "罗与之",
        "content": "泠泠涧底泉，破碎山根翠。\n似欲留佳客，曲折二十四。\n我行无定止，蜡屐信所诣。\n偶来倏舍去，乘兴聊復尔。",
        "dynasty": "宋",
        "collection_info": null
    },
    {
        "title": "玉梁道中杂咏  其七",
        "author": "罗与之",
        "content": "支枕郁木山，月色莹如洗。\n林幽枕席清，景胜魂梦伟。\n丁当鸟忽啼，令我惊欲起。\n金丹事可期，永愿供薪水。",
        "dynasty": "宋",
        "collection_info": null
    },
    {
        "title": "玉梁道中杂咏  其八",
        "author": "罗与之",
        "content": "干坤扫阴霾，晴色敞幽谷。\n山川荐秋容，奇秀若可椟。\n千岩寄一筇，万里付双目。\n行行翠烟中，日与清景逐。",
        "dynasty": "宋",
        "collection_info": null
    },
    {
        "title": "玉梁道中杂咏  其九",
        "author": "罗与之",
        "content": "蒙鸿玉梁境，缥缈云霞仙。\n月坛白云洞，遗址空依然。\n千年唯乱石，蹲踞秋山烟。\n徘徊莫可觅，酌尽丹井泉。",
        "dynasty": "宋",
        "collection_info": null
    },
    {
        "title": "玉梁道中杂咏  其一○",
        "author": "罗与之",
        "content": "尘坌不可耐，飘然入林垧。\n稍觉道心胜，渐至诗脾清。\n静极生孤愁，耿耿难为情。\n喧寂两莫惬，吾意何由平。",
        "dynasty": "宋",
        "collection_info": null
    },
    {
        "title": "春残",
        "author": "罗与之",
        "content": "林端啼鴂损年芳，洞口空怜野水香。\n人与落英兼寂寞，蝶随飞絮两彷徨。\n不因花事荣枯易，未觉春工代谢忙。\n却爱晚来风日暖，绿阴十丈漾横塘。",
        "dynasty": "宋",
        "collection_info": null
    },
    {
        "title": "绝知",
        "author": "罗与之",
        "content": "羁旅日骚骚，人间事若毛。\n绝知操笔误，深羡把犁高。\n百岁纔能几，终朝强作劳。\n虚名竟何益，肯把换蒲萄。",
        "dynasty": "宋",
        "collection_info": null
    },
    {
        "title": "登玉笥山投龙洞",
        "author": "罗与之",
        "content": "扪萝入幽谷，眼界益峥嵘。\n石壁断人迹，泉流间鸟鸣。\n日高云未散，秋晚草犹荣。\n坐久无归意，悠然世念轻。",
        "dynasty": "宋",
        "collection_info": null
    },
    {
        "title": "闲立",
        "author": "罗与之",
        "content": "晚来闲立小溪边，看彻遥峰入紫烟。\n四壁尽堪供我隠，一寒未至乞人怜。\n功名不与樽前事，时序宁知局上迁。\n可笑区区当世士，满怀冰炭苦相煎。",
        "dynasty": "宋",
        "collection_info": null
    },
    {
        "title": "下第西归  其一",
        "author": "罗与之",
        "content": "抛却银袍制芰荷，春风一曲紫芝歌。\n古来至宝多横道，何事荆山泣卞和。",
        "dynasty": "宋",
        "collection_info": null
    },
    {
        "title": "下第西归  其二",
        "author": "罗与之",
        "content": "才难济世甘避世，心不怨天唯乐天。\n林下山间深密处，曲肱饮水兴悠然。",
        "dynasty": "宋",
        "collection_info": null
    },
    {
        "title": "江行阻风小市",
        "author": "罗与之",
        "content": "弭棹黄芦外，江云绕柂牙。\n寒深身轸粟，风急浪生花。\n日暮人收市，年穷客念家。\n倚篷无可奈，忍见后归鸦。",
        "dynasty": "宋",
        "collection_info": null
    },
    {
        "title": "游春",
        "author": "罗与之",
        "content": "春浓无处不相宜，草暖云昏二月时。\n蝶舞花梢风细细，鶑啼柳底日迟迟。\n模将景物归诗卷，判得光阴付酒巵。\n箇裏各随人有得，五陵豪侠岂能私。",
        "dynasty": "宋",
        "collection_info": null
    },
    {
        "title": "始见",
        "author": "罗与之",
        "content": "雪后寒犹劲，书窗怯暂开。\n因沽江畔酒，姑见竹间梅。\n岁月峥嵘去，衰颓次第来。\n谁能忧许事，杖屦且徘徊。",
        "dynasty": "宋",
        "collection_info": null
    },
    {
        "title": "山行  其一",
        "author": "罗与之",
        "content": "狂飈卷雨辨朝曦，似与新晴有会期。\n秋水秋山秋草木，浑将乞与数篇诗。",
        "dynasty": "宋",
        "collection_info": null
    },
    {
        "title": "山行  其二",
        "author": "罗与之",
        "content": "烟草凄迷露未晞，一筇伴我立晴晖。\n丹枫虽老犹多态，散作漫山野蝶飞。",
        "dynasty": "宋",
        "collection_info": null
    },
    {
        "title": "山行  其三",
        "author": "罗与之",
        "content": "旆旆黄茆泼眼明，荒郊尽日绝人行。\n谁知气象萧条处，剩有山川可鼎烹。",
        "dynasty": "宋",
        "collection_info": null
    },
    {
        "title": "山行  其四",
        "author": "罗与之",
        "content": "槁叶忘身绝涧流，芦花摇手欲风休。\n羡渠山鸟浑无事，相对飞鸣草树秋。",
        "dynasty": "宋",
        "collection_info": null
    },
    {
        "title": "山行  其五",
        "author": "罗与之",
        "content": "片云轻度半岩阴，巾屦俄惊翠霭深。\n涧底寒泉知客懒，石根㶁㶁自长吟。",
        "dynasty": "宋",
        "collection_info": null
    },
    {
        "title": "山行  其六",
        "author": "罗与之",
        "content": "乌藤落手野烟开，水秀山明入望来。\n旧日经行曾着语，试看石壁已莓苔。",
        "dynasty": "宋",
        "collection_info": null
    },
    {
        "title": "山行  其七",
        "author": "罗与之",
        "content": "尽日留连兴未阑，寒鸦背负夕阳还。\n遥知今夜空窗梦，只在江南水石间。",
        "dynasty": "宋",
        "collection_info": null
    },
    {
        "title": "客裏",
        "author": "罗与之",
        "content": "客裏愁浓处，秋宵月欲斜。\n雁声频到枕，蝶梦未还家。\n世有多歧苦，人因一念差。\n遥思林下去，蓑笠钓烟沙。",
        "dynasty": "宋",
        "collection_info": null
    },
    {
        "title": "寄玉笥萧高士",
        "author": "罗与之",
        "content": "滴露誊真诰，萧然莫与群。\n新诗高似月，世念薄于云。\n俗走堪怜我，闲眠极羡君。\n唯余绿绮韵，惆怅未曾闻。",
        "dynasty": "宋",
        "collection_info": null
    },
    {
        "title": "寻芳",
        "author": "罗与之",
        "content": "寻芳自勒青丝鞚，日暖烟浓春意重。\n晚来被酒卧花阴，流鶑唤醒东风梦。",
        "dynasty": "宋",
        "collection_info": null
    },
    {
        "title": "桂花烂熳一夕败于风雨呼僮扫落英以供香事戏作古句",
        "author": "罗与之",
        "content": "小山凉风高，秋意饶庭砌。\n江南山水秀，钟此数丛桂。\n亭亭苍虬蟠，磊磊栗玉缀。\n熏染风露香，摆脱脂粉媚。\n芙蓉已无秋，篱菊极羞愧。\n幽芳蕙百亩，香味亦琐细。\n孰知标格奇，自取造物忌。\n狂风挟怪雨，族灭无噍类。\n纔怜金作屋，俄惊粟布地。\n姿容就枯槁，气骨尚奇异。\n如彼死诸葛，凛凛有生意。\n试炷博山火，来参烟一燧。",
        "dynasty": "宋",
        "collection_info": null
    },
    {
        "title": "唤我",
        "author": "罗与之",
        "content": "晴空唤我出柴扉，山色留人倚落晖。\n春意已随流水去，晚风忍挟乱花飞。\n寻思乐事唯心在，惆怅良辰与愿违。\n尚有扁舟奇绝处，江南水暖鳜鱼肥。",
        "dynasty": "宋",
        "collection_info": null
    },
    {
        "title": "客行",
        "author": "罗与之",
        "content": "客行困泥潦，山堠不胜长。\n孰使雨点暴，更令风力狂。\n时危嫌店远，日暮觉程忙。\n身世摧颓甚，艰难已备尝。",
        "dynasty": "宋",
        "collection_info": null
    },
    {
        "title": "山居闲思  其一",
        "author": "罗与之",
        "content": "云散山月吐，星稀山月高。\n相羊风露底，望月诵离骚。",
        "dynasty": "宋",
        "collection_info": null
    },
    {
        "title": "山居闲思  其二",
        "author": "罗与之",
        "content": "菡萏儿女态，舂锄金石交。\n晚来微雨过，凉思满蒲梢。",
        "dynasty": "宋",
        "collection_info": null
    },
    {
        "title": "山居闲思  其三",
        "author": "罗与之",
        "content": "雨作糟床注，秋生鲈鲙思。\n卷帘了清景，沉水袅烟丝。",
        "dynasty": "宋",
        "collection_info": null
    },
    {
        "title": "梦迴",
        "author": "罗与之",
        "content": "酒薄难成醉，轻寒袭破衾。\n梦迴孤客枕，听彻草虫吟。\n寂莫三秋夜，凄凉一片心。\n山林与朝市，底处豁愁襟。",
        "dynasty": "宋",
        "collection_info": null
    },
    {
        "title": "夏雨",
        "author": "罗与之",
        "content": "飘忽回风起，差池高鸟翔。\n云攘千岭碧，雨献一天凉。\n饱意归田亩，欢悰入醉乡。\n忽思素秋气，萧瑟满空堂。",
        "dynasty": "宋",
        "collection_info": null
    },
    {
        "title": "展转",
        "author": "罗与之",
        "content": "邮亭彻夜听秋声，展转藜床直到明。\n月白霜轻寒剪剪，筑成万里客愁城。",
        "dynasty": "宋",
        "collection_info": null
    },
    {
        "title": "寄企梅兄",
        "author": "罗与之",
        "content": "朱墨丛中不惮劳，騞然聊试发硎刀。\n得时行道官无小，与物为春政自高。\n闲对崆峒餐秀色，醉濡章贡助吟毫。\n自怜无计相从去，十八滩头泛一舠。",
        "dynasty": "宋",
        "collection_info": null
    },
    {
        "title": "中秋步月  其一",
        "author": "罗与之",
        "content": "林间一叶秋，屏去三伏暑。\n凄然风露繁，絺绤莫能御。\n炎凉相推移，胡为遽如许。\n孰知秋已半，今夕四十五。",
        "dynasty": "宋",
        "collection_info": null
    },
    {
        "title": "中秋步月  其二",
        "author": "罗与之",
        "content": "幽人披襟来，步此一庭月。\n如渡滹沱冰，似泛山阴雪。\n谁将羌管急，间彼邻杵切。\n冉冉秋思生，令人欲愁绝。",
        "dynasty": "宋",
        "collection_info": null
    },
    {
        "title": "中秋步月  其三",
        "author": "罗与之",
        "content": "空山本无尘，况復值良夜。\n风清月色佳，圭璧不当价。\n徐行苔径间，小立林影下。\n飘飘意欲仙，举手人世谢。",
        "dynasty": "宋",
        "collection_info": null
    },
    {
        "title": "中秋步月  其四",
        "author": "罗与之",
        "content": "光阴若劈箭，行乐常恐迟。\n人生百岁客，扰扰竟何为。\n四美古难并，千年调亦痴。\n麵生不我弃，邀月聊自怡。",
        "dynasty": "宋",
        "collection_info": null
    },
    {
        "title": "中秋步月  其五",
        "author": "罗与之",
        "content": "景物与意会，捻髯声悲鸣。\n一语得总持，万状就使令。\n以我诗思苦，赏此秋月明。\n今□月影裏，几人同此情。",
        "dynasty": "宋",
        "collection_info": null
    },
    {
        "title": "姑苏道中",
        "author": "罗与之",
        "content": "满眼菰蒲翠扑衣，双双沙鸟漾斜晖。\n闲愁一段如冰释，杨柳丛中出酒旗。",
        "dynasty": "宋",
        "collection_info": null
    },
    {
        "title": "信步",
        "author": "罗与之",
        "content": "信步独幽寻，春山野雾深。\n鸟啼如唤仆，泉响似鸣琴。\n日暖草争秀，风狂花不禁。\n却嫌荒僻地，无酒与春斟。",
        "dynasty": "宋",
        "collection_info": null
    },
    {
        "title": "泛舟秋怀",
        "author": "罗与之",
        "content": "白露消磨暑，丹枫点画秋。\n闲吟小山赋，归思大江流。\n世尽营三窟，人谁乐一丘。\n篷窗有佳致，月朗政风休。",
        "dynasty": "宋",
        "collection_info": null
    },
    {
        "title": "木犀花  其一",
        "author": "罗与之",
        "content": "金粟如来涧壑姿，不随桃李赴春期。\n江南花品秋居最，何况秋花中绝奇。",
        "dynasty": "宋",
        "collection_info": null
    },
    {
        "title": "木犀花  其二",
        "author": "罗与之",
        "content": "汤沐晴空颢露繁，清香十里压旃檀。\n纱窗梦觉秋风度，疑是移家住广寒。",
        "dynasty": "宋",
        "collection_info": null
    },
    {
        "title": "木犀花  其三",
        "author": "罗与之",
        "content": "秋影连蜷隠士攀，浑无蜂蝶涴林间。\n何人说与陶元亮，未必东篱胜小山。",
        "dynasty": "宋",
        "collection_info": null
    },
    {
        "title": "山行愁思  其一",
        "author": "罗与之",
        "content": "日落烟欲横，山寒翠将滴。\n荒村渺愁人，跬步触四塞。\n路遥两髀酸，颇恨身不翼。\n舍策还怅然，倦倚松下石。",
        "dynasty": "宋",
        "collection_info": null
    },
    {
        "title": "山行愁思  其二",
        "author": "罗与之",
        "content": "明月印野水，暮色进旅愁。\n仆痡主亦疲，心口相怨尤。\n茅舍劣容膝，弛担聊小休。\n会当理归策，甘彼穷山囚。",
        "dynasty": "宋",
        "collection_info": null
    },
    {
        "title": "夜宿郁木福地尚羊明月间遐想仙风得五十六字  其一",
        "author": "罗与之",
        "content": "骑气乘云事已灰，娟娟野月照苍苔。\n自怜不及坛前石，曾遇仙翁蹑屐来。",
        "dynasty": "宋",
        "collection_info": null
    },
    {
        "title": "夜宿郁木福地尚羊明月间遐想仙风得五十六字  其二",
        "author": "罗与之",
        "content": "凄凉风露湿人衣，犹自踟躇未忍归。\n树影忽来山月转，悞惊鹤翅似轮飞。",
        "dynasty": "宋",
        "collection_info": null
    },
    {
        "title": "闲居遣怀",
        "author": "罗与之",
        "content": "日暮掩松关，悠然谢往还。\n停杯因待月，徙倚为看山。\n贫悟道中乐，醉偷忙裏闲。\n耳根偏可意，风涧响潺潺。",
        "dynasty": "宋",
        "collection_info": null
    },
    {
        "title": "寂聊",
        "author": "罗与之",
        "content": "睡起和春倚小廊，寂聊情绪满斜阳。\n园林已是花飞急，帘幕争禁燕语忙。",
        "dynasty": "宋",
        "collection_info": null
    },
    {
        "title": "书感",
        "author": "罗与之",
        "content": "设险重门未足凭，民心应自有长城。\n朝廷休戚视田野，宗社存亡非甲兵。\n气实精神宁敝竭，本枯枝叶可敷荣。\n古人经理先观势，两臂于韩孰重轻。",
        "dynasty": "宋",
        "collection_info": null
    },
    {
        "title": "蛾眉亭",
        "author": "罗与之",
        "content": "悠悠飞露满汀洲，绝目蛾眉最上头。\n对此江山还有月，知他世界尽无秋。\n情怀杜老鄜州夜，景物坡仙赤壁游。\n长啸划然空谷应，风生浪涌不容留。",
        "dynasty": "宋",
        "collection_info": null
    },
    {
        "title": "动后",
        "author": "罗与之",
        "content": "莫作杨朱泣路岐，此心自被利名移。\n车奔宁是驾尼父，舟覆应非载伯夷。\n悔吝从来生动后，啸歌元祗在闲时。\n可怜秦晋功成者，欲避危机已太迟。",
        "dynasty": "宋",
        "collection_info": null
    },
    {
        "title": "文到",
        "author": "罗与之",
        "content": "简编香外雨瓢翻，翰墨场中春日暄。\n文到工时疑有助，道逢极处本无言。\n当年谁可辈任昉，后世人方怪屈原。\n勿谓词章真小技，精粗徼妙岂殊根。",
        "dynasty": "宋",
        "collection_info": null
    },
    {
        "title": "临流",
        "author": "罗与之",
        "content": "习习凉飔起素波，临流解带小婆娑。\n秋光已共芦花老，夜雨那胜落叶多。\n不觉儒酸同纠缠，极知妄想尽销磨。\n笈中班史犹堪质，肯作商声宁戚歌。",
        "dynasty": "宋",
        "collection_info": null
    },
    {
        "title": "凤凰台闲眺台前瞰军垒有感而赋",
        "author": "罗与之",
        "content": "秋风携野客，杖屦凤凰台。\n忍见貔貅戍，更闻鸿雁来。\n时方忧大厦，世岂乏良才。\n何日览辉至，龙文载九垓。",
        "dynasty": "宋",
        "collection_info": null
    },
    {
        "title": "为言",
        "author": "罗与之",
        "content": "日薄寒浓春意微，花鬚柳眼尚依稀。\n为言羯鼓休频打，催得先开即早飞。",
        "dynasty": "宋",
        "collection_info": null
    },
    {
        "title": "秋林",
        "author": "罗与之",
        "content": "秋晏玄云瞀积阴，平芜气象极萧森。\n细看摇落风霜意，已见发生天地心。\n毕竟栽倾非外致，岂伊培覆自相寻。\n若教宋玉曾闻道，九辩悲思未遽深。",
        "dynasty": "宋",
        "collection_info": null
    },
    {
        "title": "卧疴",
        "author": "罗与之",
        "content": "六尘缘影政堪嗟，二竖乘虚势益加。\n忆昔鼻头能出火，即今眼底已生花。\n妇言伐性多因酒，医戒伤生少试茶。\n悟罢本来安得病，角弓谁使认为蛇。",
        "dynasty": "宋",
        "collection_info": null
    },
    {
        "title": "题采石李太白祠",
        "author": "罗与之",
        "content": "仙翁谪堕岷山下，逸气如虹耿林罅。\n万言倚马不作难，坐令神鬼皆惊吓。\n翘翘车乘悬弓旌，畴咨时政肝胆明。\n和蕃书草金銮殿，清平词度沉香亭。\n声华视汉媲黄绮，宝床赐食龙颜喜。\n掉头歘作燕晋游，却笑卿相纡朱紫。\n开元盈成亦已极，屏间山水代无逸。\n未必脱靴恨尔深，自是见几不终日。\n锦袍错落浮扁舟，呼儿买酒盟江鸥。\n天公似悔夜郎祸，明月已起烟波愁。\n采石青青三尺墓，至今祠祭勤呵护。",
        "dynasty": "宋",
        "collection_info": null
    },
    {
        "title": "长至书意",
        "author": "罗与之",
        "content": "万草千花若死灰，阳和一气已潜回。\n莫言举世无先觉，几处寒梢放野梅。",
        "dynasty": "宋",
        "collection_info": null
    },
    {
        "title": "商歌三首  其一",
        "author": "罗与之",
        "content": "东风满天地，贫家独无春。\n负薪花下过，燕语似讥人。",
        "dynasty": "宋",
        "collection_info": null
    },
    {
        "title": "商歌三首  其二",
        "author": "罗与之",
        "content": "白屋釜生鱼，青楼行细脍。\n静思天地间，宁有私覆载。",
        "dynasty": "宋",
        "collection_info": null
    },
    {
        "title": "商歌三首  其三",
        "author": "罗与之",
        "content": "门前桑柘枝，中有千锦机。\n游人不迴顾，桃李独成蹊。",
        "dynasty": "宋",
        "collection_info": null
    },
    {
        "title": "却羡",
        "author": "罗与之",
        "content": "贵客宁知拂征琴，郢人漫倚引商音。\n那堪岁月化双鬓，空有悲欢寄寸心。\n囊底有方餐白玉，床头无术致黄金。\n抗尘走俗曾何补，却羡鹪鹩託一林。",
        "dynasty": "宋",
        "collection_info": null
    },
    {
        "title": "三高亭",
        "author": "罗与之",
        "content": "灼灼曾晖渐欲西，长桥弭棹倚栏时。\n湖光渺漭浮寒鑑，山色依稀抹黛眉。\n一舸功成非本志，三秋归思亦何迟。\n始终唯有天随子，笑却旌招理钓丝。",
        "dynasty": "宋",
        "collection_info": null
    },
    {
        "title": "花下叹",
        "author": "罗与之",
        "content": "人生何处较穷通，天意元难测始终。\n花落花开翻覆手，君看同此一春风。",
        "dynasty": "宋",
        "collection_info": null
    },
    {
        "title": "林深",
        "author": "罗与之",
        "content": "林深氛杂不相关，众建芳馨两庑间。\n月榭琴弹新制曲，晓窗画展旧游山。\n凄凉风满竹十箇，的皪春归梅一班。\n可笑野人无繫累，机心犹在钓鱼湾。",
        "dynasty": "宋",
        "collection_info": null
    },
    {
        "title": "纔是",
        "author": "罗与之",
        "content": "忍看繁红委路尘，空余野草绿无垠。\n人生忧乐何终极，纔是迎春又送春。",
        "dynasty": "宋",
        "collection_info": null
    },
    {
        "title": "一夜",
        "author": "罗与之",
        "content": "潦收野水浄，云阵布重阴。\n一夜西风急，千山落叶深。\n身犹衣暑服，耳已厌寒砧。\n对此无心者，还应雪满簪。",
        "dynasty": "宋",
        "collection_info": null
    },
    {
        "title": "寄远词",
        "author": "罗与之",
        "content": "寒梢萧索风振林，蟪蛄切切语欲噤。\n终宵展转不能寐，遥忆良人战场裏。\n阳关一别归无期，翠烟几度秋萤飞。\n当时手种合欢树，今已苍苍云雨垂。\n蜀锦裁书凭雁寄，那能道人意中事。\n深秋倘得未移军，犹见幽闺数痕泪。\n居延城外刁斗声，无定河边霜月明。\n妾身虽老幸未死，何日中原贺太平。",
        "dynasty": "宋",
        "collection_info": null
    },
    {
        "title": "被酒",
        "author": "罗与之",
        "content": "人间笑口信难开，十事常嗟九不谐。\n忙裏始知闲气味，老来方见少情怀。\n清商憭栗岁无几，玄髮萧疏生有涯。\n谁谓伯伦闻见灭，却甘麯糵自沉埋。",
        "dynasty": "宋",
        "collection_info": null
    },
    {
        "title": "卫生",
        "author": "罗与之",
        "content": "屏去鸡壅与豕零，试听我诵卫生经。\n两忘宠辱心源浄，一扫荣枯眼界明。\n酖毒不令生厚味，姦邪宁使出繁声。\n冥钧深养灵根固，四体调和血气平。",
        "dynasty": "宋",
        "collection_info": null
    },
    {
        "title": "潇湘道中",
        "author": "罗与之",
        "content": "客行适潇湘，凄其岁云晏。\n枯梢风骚劳，荒郊云漶漫。\n摵摵雨声急，皑皑雪花灿。\n抽萦泥途深，眇默山堠远。\n日莫欲税驾，天末扣孤馆。\n米尽甑生尘，薪湿火不暖。\n此意对三闾，似结两重案。\n人生如空华，百岁等抹电。\n那忍听客尘，日夜苦相煎。\n怀安名所败，饱食亲孰显。\n恭承古昔训，险阻庸敢惮。\n信知有此身，乃是一大患。\n愁深不能寐，歌长未及乱。\n门前车铎鸣，翰音復号旦。",
        "dynasty": "宋",
        "collection_info": null
    },
    {
        "title": "看叶",
        "author": "罗与之",
        "content": "红紫飘零草不芳，始宜撰杖向池塘。\n看花应不如看叶，绿影扶疏意味长。",
        "dynasty": "宋",
        "collection_info": null
    },
    {
        "title": "谈道",
        "author": "罗与之",
        "content": "休将视听探希微，众妙何尝间险夷。\n舍一而求非忽恍，自三以究岂支离。\n试看瓦砾道宁隠，若外筌蹄思益奇。\n热即取凉寒向火，是中消息几人知。",
        "dynasty": "宋",
        "collection_info": null
    },
    {
        "title": "己亥中秋",
        "author": "罗与之",
        "content": "此行不负中秋夜，采石江头醉及晨。\n独御凉风寻古迹，惊看明月照今人。\n诗骚寂寞虽云久，光景推移岂解陈。\n却怪悲鸣营度处，笔端何事竟无神。",
        "dynasty": "宋",
        "collection_info": null
    },
    {
        "title": "虎溪",
        "author": "罗与之",
        "content": "衝飙吹客襟，飘拂虎溪渡。\n远想三笑时，此意固有寓。\n孰知秘密藏，奚间笑默语。\n绳绳彻上下，绵绵贯今古。\n东林钟声幽，康庐山色嫮。\n是皆善知识，长时相警悟。\n世人自合尘，两耳聋莫觑。\n百千微妙义，堕在一毫许。\n我行发深省，如重睡忽寤。\n向人欲举似，有舌不能吐。",
        "dynasty": "宋",
        "collection_info": null
    },
    {
        "title": "默坐",
        "author": "罗与之",
        "content": "厌调鞍马佩金壶，默坐空窗气晏如。\n已觉胸襟忘得丧，那知花草就荣枯。\n絃何庸绝琴宁有，声未曾销尘本无。\n此语倘教游子听，料应诮我一何愚。",
        "dynasty": "宋",
        "collection_info": null
    },
    {
        "title": "倦倚",
        "author": "罗与之",
        "content": "蝉声燕语细相和，池面纔浮点点荷。\n倦倚阑干消永日，葡萄阴薄柳风多。",
        "dynasty": "宋",
        "collection_info": null
    },
    {
        "title": "此悟",
        "author": "罗与之",
        "content": "遑遑偶偶亦堪悲，桀死尧生毕竟齐。\n空羡驼峰烹翠釜，漫思鲈脍拌金齑。\n荣华代谢看荆棘，今古推迁望涧溪。\n造化密移于此悟，长歌拾穗任天倪。",
        "dynasty": "宋",
        "collection_info": null
    },
    {
        "title": "东冶亭",
        "author": "朱大德",
        "content": "东冶亭联白下门，问谁走马谢公墩。\n梅炎一样摇蒲扇，惟有清风后代存。",
        "dynasty": "宋",
        "collection_info": null
    },
    {
        "title": "灵岩",
        "author": "何子举",
        "content": "灵岩之境最超卓，高隠翠微浸碧落。\n迢迢一径倒青松，壁立危门敞虚阁。\n敞虚阁，见寥廓，万迭青山连海角。\n山田疎密布棋文，行看远近分鳬雀。\n入虚堂，真邃寞，太古以来天所凿。\n上如屈曲老龙腰，下似空明巨鰲殻。\n豁然平铺如琢削，低不碍人高可摸。\n洞彻中开隠籁传，虚通远映飞光铄。\n烟岚前后如帘幙，洞户东西迢锁钥。\n明月宵涵两玉壶，白云晓度长银索。\n壶天春秋长不恶，琼室夏凉冬燠若。\n老僧雪夜不新炉，童子炎天尚狐貉。\n夜静风清冰露薄，天碧境寒河汉烁。\n泠泠风吹叱斗牛，浩浩清声生万壑。\n我欲飞王乔之鳬，呼丁令之鹤。\n架羽仗之轻车，奏灵台之妙乐。\n披星机绘素以为衣，举金茎沆瀣以为酌。\n呼羣仙以遨游，休此岩而宴乐。\n酒容渔父参，棋许樵夫着。\n不知乌之东飞，兔之西跃。\n相将远逐无穷滨，逍遥永脱尘缘缚。",
        "dynasty": "宋",
        "collection_info": null
    },
    {
        "title": "清渭八景 清渭晴岚",
        "author": "何子举",
        "content": "清渭盘旋似太行，岚光过雨鬰苍苍。\n氤氲如雾凌空起，缥缈随风到处扬。\n谷转孤村芳树绿，水流双涧落花香。\n兴来秣马寻高隠，泉石徜徉乐更长。",
        "dynasty": "宋",
        "collection_info": null
    },
    {
        "title": "清渭八景 箭山晚翠",
        "author": "何子举",
        "content": "日落衔山照画屏，箭山鬰鬰岁寒青。\n昂霄巨榦成梁栋，裂石盘根长茯苓。\n风撼碧涛惊鹤梦，雷轰铁锁悦龙形。\n由来秀荫观音庙，血食千年显电灵。",
        "dynasty": "宋",
        "collection_info": null
    },
    {
        "title": "清渭八景 北涧双流",
        "author": "何子举",
        "content": "华溪有水绿如苔，迎会双溪右涧来。\n二派合流川两道，四山环拥翠千堆。\n寻源未许停渔棹，修禊应堪泛羽杯。\n夹岸桃花开烂漫，落红随浪泛天台。",
        "dynasty": "宋",
        "collection_info": null
    },
    {
        "title": "清渭八景 指崖一览",
        "author": "何子举",
        "content": "指崖屹立镇山川，万丈巍巍势插天。\n风日双清时有限，干坤一览景无边。\n东西两岘丹青献，南北羣峰紫翠连。\n我欲凌风登绝顶，一声铁笛叫飞仙。",
        "dynasty": "宋",
        "collection_info": null
    },
    {
        "title": "清渭八景 桐畈犁耕",
        "author": "何子举",
        "content": "村北村南布谷声，豳风歌罢足关情。\n携朋日向东园酌，佩犊时从谷口耕。\n花雨一犁春信早，稼云万顷岁功成。\n君王正此招贤用，胡不当初显姓名。",
        "dynasty": "宋",
        "collection_info": null
    },
    {
        "title": "清渭八景 派溪钓隠",
        "author": "何子举",
        "content": "派溪有水碧无瑕，结屋临溪钓隠家。\n穉子敲鍼依柳树，扁舟罢钓泊芦花。\n子陵辞汉千年远，尚父归周两鬓华。\n祇恐客星难障掩，一竿未足了生涯。",
        "dynasty": "宋",
        "collection_info": null
    },
    {
        "title": "清渭八景 大陇秋云",
        "author": "何子举",
        "content": "迢迢大陇似眠牛，多少村庄筑此丘。\n玄室幽深埋玉树，晓云飞遶护松楸。\n栖迟每入林閒渺，变化长从海上浮。\n正是苍生多渴望，作为霖雨济田畴。",
        "dynasty": "宋",
        "collection_info": null
    },
    {
        "title": "清渭八景 高村夜月",
        "author": "何子举",
        "content": "缓步高村纳晚凉，徘徊更觉景难忘。\n一轮月照碧梧影，万壑风飘丹桂香。\n苏子何须游赤壁，羣仙正好泛琼觞。\n洞箫吹彻东方白，玉兔还留不夜光。",
        "dynasty": "宋",
        "collection_info": null
    },
    {
        "title": "大涤洞",
        "author": "王成",
        "content": "得得篮舆蹑紫烟，青山买断不劳钱。\n孤峰峭耸云间柱，大涤深藏洞裏天。\n一派飞泉成舞翠，千寻秀石屡来贤。\n上方犹有奇观在，更欲扪萝到绝巅。",
        "dynasty": "宋",
        "collection_info": null
    },
    {
        "title": "出郊即事  其一",
        "author": "朱子恭",
        "content": "水满牛耕犊后随，早田大半已翻犁。\n趁时浸谷清明近，次第秧针绿又齐。",
        "dynasty": "宋",
        "collection_info": null
    },
    {
        "title": "出郊即事  其二",
        "author": "朱子恭",
        "content": "经行阡陌日迟迟，桑柘纔方吐绿枝。\n只为峭寒交节晚，村家却是拂蚕时。",
        "dynasty": "宋",
        "collection_info": null
    },
    {
        "title": "招义驿",
        "author": "朱子恭",
        "content": "霜林红叶趁桐花，路转崖根百尺斜。\n霁日断云成徙倚，湘南秋尽未还家。",
        "dynasty": "宋",
        "collection_info": null
    },
    {
        "title": "小洞天",
        "author": "毛奎",
        "content": "丰登少公事，时得访林泉。\n凿破蓬丘岛，潜通小洞天。\n岩瞻横北面，钓隠近西偏。\n缥缈云藏阁，依稀石似船。\n崖平好磨琢，洞窈足迴旋。\n路贯层巅上，人随曲巷穿。\n海光常潋滟，山色更清妍。\n真可消尘俗，何妨中圣贤。\n烟霞无尽藏，风月不论钱。\n胜概好收拾，凭谁秉笔椽。",
        "dynasty": "宋",
        "collection_info": null
    },
    {
        "title": "小洞天",
        "author": "毛奎",
        "content": "丁相沉吟叹夙缘，卫公精爽亦凄然。\n古今惟有毛知郡，偏爱崖州小洞天。",
        "dynasty": "宋",
        "collection_info": null
    },
    {
        "title": "大洞天",
        "author": "毛奎",
        "content": "大洞天连小洞天，洞天今在海南边。\n游人剩有磨崖什，闲拂苍苔看几篇。",
        "dynasty": "宋",
        "collection_info": null
    },
    {
        "title": "句",
        "author": "楼扶",
        "content": "夜深更拥寒衾坐，明月梅花共一窗。",
        "dynasty": "宋",
        "collection_info": null
    },
    {
        "title": "还珠洞次曾宏正韵",
        "author": "萧桂林",
        "content": "标柱征南不记春，未应追感泪流痕。\n岩虚生白□心地，波洑澄清肃耳根。\n壮士于斯留显迹，大夫非此赋招魂。\n江山今古人何在，战马嘶风忆故园。",
        "dynasty": "宋",
        "collection_info": null
    },
    {
        "title": "癸水亭次曾宏正韵",
        "author": "萧桂林",
        "content": "□□□古碑，神奇永符谶。\n履岩俯冯夷，坐石存精祲。\n拂剑逼珠光，乘槎掉柯枋。\n风清明月怀，云隠高山兴。",
        "dynasty": "宋",
        "collection_info": null
    },
    {
        "title": "题驸马都尉王晋卿所作梦游瀛山图卷",
        "author": "袁立儒",
        "content": "珍木文禽玉佩环，清都绛阙色阑玕。\n香山居士蓬莱院，借与王郎梦裏看。",
        "dynasty": "宋",
        "collection_info": null
    },
    {
        "title": "咏胡季昭贬象州",
        "author": "曾宏父",
        "content": "湘山冷焰冰四海，寒蔽天晴日昼阴。\n朝路偷生尽缄口，瘴乡投死犹甘心。\n里闾节义绍襄简，史册姓名光古今。\n天定胜人公议在，褒忠录后上恩深。",
        "dynasty": "宋",
        "collection_info": null
    },
    {
        "title": "题凤山书院修禊图",
        "author": "曾宏父",
        "content": "暮春浴罢振春衣，正是流觞修禊时。\n世事藏机应落落，人情忘我总熙熙。\n醉能辞醉原非醉，诗到无诗乃是诗。\n伟矣兰亭众君子，不将文字立藩篱。",
        "dynasty": "宋",
        "collection_info": null
    },
    {
        "title": "妙高台",
        "author": "释鉴",
        "content": "一峰何突兀，不与羣峰齐。\n纵目干坤窄，回头日月低。",
        "dynasty": "宋",
        "collection_info": null
    },
    {
        "title": "藤龛",
        "author": "释鉴",
        "content": "萝居空未久，谁能继其踪。\n寥寥岩畔月，千古属和公。",
        "dynasty": "宋",
        "collection_info": null
    },
    {
        "title": "含珠林",
        "author": "释鉴",
        "content": "风劲萧萧响，露滴箇箇圆。\n坐看西山月，浑疑堕我前。",
        "dynasty": "宋",
        "collection_info": null
    },
    {
        "title": "黄巢墓",
        "author": "释鉴",
        "content": "图王争霸业，自古仗戈矛。\n英风今何在，都成一古丘。",
        "dynasty": "宋",
        "collection_info": null
    },
    {
        "title": "锦镜池",
        "author": "释鉴",
        "content": "一鑑涵虚碧，万象悉其中。\n重绿浮轻绿，深红閒浅红。",
        "dynasty": "宋",
        "collection_info": null
    },
    {
        "title": "入山亭",
        "author": "释鉴",
        "content": "荒芜行尽处，幽亭聊暂止。\n带雨策孤筇，登高从此始。",
        "dynasty": "宋",
        "collection_info": null
    },
    {
        "title": "师子岩",
        "author": "释鉴",
        "content": "昂空势不已，踞地何雄哉。\n白云遮不得，依旧山头来。",
        "dynasty": "宋",
        "collection_info": null
    },
    {
        "title": "听泉亭",
        "author": "释鉴",
        "content": "寒泉潄石齿，淅沥鸣瑶琴。\n坐来毛骨清，分明太古音。",
        "dynasty": "宋",
        "collection_info": null
    },
    {
        "title": "桃花坑山",
        "author": "释鉴",
        "content": "地僻人居少，林深路转迷。\n桃花流水细，不异武陵溪。",
        "dynasty": "宋",
        "collection_info": null
    },
    {
        "title": "徐鳬岩",
        "author": "释鉴",
        "content": "萧然上方境，人稀知地僻。\n徒闻古仙人，石上有遗迹。",
        "dynasty": "宋",
        "collection_info": null
    },
    {
        "title": "雪窦杂咏",
        "author": "释鉴",
        "content": "特立羣峰表，危然势不倾。\n禅心清似洗，坐看月华明。",
        "dynasty": "宋",
        "collection_info": null
    },
    {
        "title": "乳峰庵",
        "author": "释鉴",
        "content": "崖窦乳堪啜，凝眸翠作屏。\n老禅初定起，山鸟自呼名。",
        "dynasty": "宋",
        "collection_info": null
    },
    {
        "title": "葛岭贾似道园池",
        "author": "汤仲友",
        "content": "檀板歌残陌上花，过墙荆棘刺檐牙。\n指挥已失铁如意，赐予宁存玉辟邪。\n败屋春归无主燕，废池雨产在官蛙。\n木棉庵外尤愁绝，月黑夜深闻鬼车。",
        "dynasty": "宋",
        "collection_info": null
    },
    {
        "title": "虎山",
        "author": "汤仲友",
        "content": "虎是何年踞，名存迹已亡。\n塔从林外出，山向寺中藏。\n池暗生寒气，台空旁夕阳。\n更无人弔古，来祇为春茫。",
        "dynasty": "宋",
        "collection_info": null
    },
    {
        "title": "游洞庭",
        "author": "汤仲友",
        "content": "寒色满空山，翛然一径闲。\n鸟啼黄叶外，人度翠峰间。\n古殿藏云气，唐碑带藓斑。\n未穷幽绝处，兴尽忽思还。",
        "dynasty": "宋",
        "collection_info": null
    },
    {
        "title": "枫桥",
        "author": "汤仲友",
        "content": "出城纔七里，地僻罕曾过。\n孤塔临官路，三门背运河。\n钟鸣惊宿鸟，墙矮入渔歌。\n醉裏看题壁，如今张继多。",
        "dynasty": "宋",
        "collection_info": null
    },
    {
        "title": "题惠山寺",
        "author": "汤仲友",
        "content": "梁溪停短棹，带月步西关。\n路尽忽逢寺，松多不见山。\n岩腰云殿古，洞口石泉闲。\n到此正吟苦，秋声满树间。",
        "dynasty": "宋",
        "collection_info": null
    },
    {
        "title": "西湖",
        "author": "汤仲友",
        "content": "山色波光步步随，古今难画亦难诗。\n水浮亭馆花间出，船载笙歌柳外移。\n过眼年华如去鸟，恼人春色似游丝。\n六桥几见轮蹄换，取乐莫辞金屈巵。",
        "dynasty": "宋",
        "collection_info": null
    },
    {
        "title": "舟□□□读中兴碑",
        "author": "赵楷",
        "content": "西风吹岸着浯溪，玉洁摩空十丈碑。\n不□开元久培植，可能灵武善扶持。\n斯文未泯今□□，盛德之兴彼一时。\n崖下漫郎应在否，□□流涕手题诗。",
        "dynasty": "宋",
        "collection_info": null
    },
    {
        "title": "偈颂一百零九首  其一",
        "author": "释可湘",
        "content": "祖翁阃域，扑地掀天。\n亲切一回打透，不妨垂手入廛。",
        "dynasty": "宋",
        "collection_info": null
    },
    {
        "title": "偈颂一百零九首  其二",
        "author": "释可湘",
        "content": "摩竭陀国，亲行此令。\n从上以来，孰敢违命。",
        "dynasty": "宋",
        "collection_info": null
    },
    {
        "title": "偈颂一百零九首  其三",
        "author": "释可湘",
        "content": "一释迦，二元和，三佛陀。\n阿呵呵，团栾且唱太平歌。",
        "dynasty": "宋",
        "collection_info": null
    },
    {
        "title": "偈颂一百零九首  其四",
        "author": "释可湘",
        "content": "触目未尝无，临机道什么。\n钱是足陌，物是定价。\n坐破七箇蒲团，卷帘方见天下。\n千里追风非骏马。",
        "dynasty": "宋",
        "collection_info": null
    },
    {
        "title": "偈颂一百零九首  其五",
        "author": "释可湘",
        "content": "黄檗打临济，义出丰年。\n兴化赶克宾，虾为子屈。\n其功盖代，只要重论。\n一火铸成金弹子，棒头敲出玉麒麟。",
        "dynasty": "宋",
        "collection_info": null
    },
    {
        "title": "偈颂一百零九首  其六",
        "author": "释可湘",
        "content": "浄倮倮，赤洒洒。\n婷娉柳底花间，依约风前月下。\n僧繇妙笔难描画。",
        "dynasty": "宋",
        "collection_info": null
    },
    {
        "title": "偈颂一百零九首  其七",
        "author": "释可湘",
        "content": "□□□□理机梭，徧向园林织绮罗。\n唯有黄鹂知此意，纔方偷眼又春过。",
        "dynasty": "宋",
        "collection_info": null
    },
    {
        "title": "偈颂一百零九首  其八",
        "author": "释可湘",
        "content": "风不来，树不动。\n沩仰父子，互呈体用。\n三十乌藤话已行，万牛回首丘山重。",
        "dynasty": "宋",
        "collection_info": null
    },
    {
        "title": "偈颂一百零九首  其九",
        "author": "释可湘",
        "content": "未举念，周游华藏。\n未下足，超越毗卢。\n若道一法在门外，笑倒文殊。",
        "dynasty": "宋",
        "collection_info": null
    },
    {
        "title": "偈颂一百零九首  其一○",
        "author": "释可湘",
        "content": "拨尘见佛，佛亦是尘。\n山僧脚布作炊巾，眼不见为浄。",
        "dynasty": "宋",
        "collection_info": null
    },
    {
        "title": "偈颂一百零九首  其一一",
        "author": "释可湘",
        "content": "薄福住常云，生涯只任真。\n灯笼悬露柱，北斗对南辰。\n法法皆依位，机机合见人。\n大家齐努力，扶起破沙盆。",
        "dynasty": "宋",
        "collection_info": null
    },
    {
        "title": "偈颂一百零九首  其一二",
        "author": "释可湘",
        "content": "悉达出头来，卖弄丑举止。\n云门打不杀，德山呵不起。\n晓间园里听鶑啼，昔日毗岚今宛尔。",
        "dynasty": "宋",
        "collection_info": null
    },
    {
        "title": "偈颂一百零九首  其一三",
        "author": "释可湘",
        "content": "幽壑鼓寒涛，霜林木叶飘。\n普通年远事，历历在今朝。",
        "dynasty": "宋",
        "collection_info": null
    },
    {
        "title": "偈颂一百零九首  其一四",
        "author": "释可湘",
        "content": "初三十一，中九下七。\n今朝总入书云笔，大书特书兼屡书，祖师两眼黑如漆。",
        "dynasty": "宋",
        "collection_info": null
    },
    {
        "title": "偈颂一百零九首  其一五",
        "author": "释可湘",
        "content": "腊月五，无别语。\n握起须弥槌，打动虚空鼓。\n五日风，十日雨，圣人作而万物覩。",
        "dynasty": "宋",
        "collection_info": null
    },
    {
        "title": "偈颂一百零九首  其一六",
        "author": "释可湘",
        "content": "一大藏教，了无关钥。\n奇峰峩峩，幽石落落。\n拨转机轮话已行，到底不留元字脚。",
        "dynasty": "宋",
        "collection_info": null
    },
    {
        "title": "偈颂一百零九首  其一七",
        "author": "释可湘",
        "content": "每怜纸捻揾无油，将底光辉古荡湫。\n今日元宵时节至，也还水上挂灯毬。",
        "dynasty": "宋",
        "collection_info": null
    },
    {
        "title": "偈颂一百零九首  其一八",
        "author": "释可湘",
        "content": "胸摩卍字，弄假像真。\n椁示双趺，弄真像假。\n柳垂金线舞春风，演说涅槃犹未罢。",
        "dynasty": "宋",
        "collection_info": null
    },
    {
        "title": "偈颂一百零九首  其一九",
        "author": "释可湘",
        "content": "门外门内，一时分付。\n若是俊流，何必重举。",
        "dynasty": "宋",
        "collection_info": null
    },
    {
        "title": "偈颂一百零九首  其二○",
        "author": "释可湘",
        "content": "老瞿昙，没碑记。\n占慈氏机先，埋通天界至。\n也须还我坐具地。",
        "dynasty": "宋",
        "collection_info": null
    },
    {
        "title": "偈颂一百零九首  其二一",
        "author": "释可湘",
        "content": "佛祖眼睛，衲僧命脉。\n触境遇缘，单重交拆。\n桃花红，李花白。",
        "dynasty": "宋",
        "collection_info": null
    },
    {
        "title": "偈颂一百零九首  其二二",
        "author": "释可湘",
        "content": "拶透大圆觉，平地沉山岳。\n翻笑刻舟人，无绳徒自缚。",
        "dynasty": "宋",
        "collection_info": null
    },
    {
        "title": "偈颂一百零九首  其二三",
        "author": "释可湘",
        "content": "冬节前后，砂飞石走。\n忽忆沩山两凤毛，进前退后扬家丑。\n毕竟九岩作么生，面南看北斗。",
        "dynasty": "宋",
        "collection_info": null
    },
    {
        "title": "偈颂一百零九首  其二四",
        "author": "释可湘",
        "content": "言中彼此带幽玄，尽向言中辨正偏。\n孤负一条官驿路，茫茫沉在月明前。",
        "dynasty": "宋",
        "collection_info": null
    },
    {
        "title": "偈颂一百零九首  其二五",
        "author": "释可湘",
        "content": "中秋令节，升堂指月。\n眨得眼来，楚天空阔。",
        "dynasty": "宋",
        "collection_info": null
    },
    {
        "title": "偈颂一百零九首  其二六",
        "author": "释可湘",
        "content": "十方同聚会，瞎馿趁大队。\n箇箇学无为，眉上更安眉。\n此是选佛场，屎窖立封疆，心空及第归。",
        "dynasty": "宋",
        "collection_info": null
    },
    {
        "title": "偈颂一百零九首  其二七",
        "author": "释可湘",
        "content": "黄面老，初成道，夸诧一场相皷倒。\n雪岭峩峩雪未消，星河湛湛星犹皎。\n诸人冷地眼开时，莫似贫儿拾得宝。",
        "dynasty": "宋",
        "collection_info": null
    },
    {
        "title": "偈颂一百零九首  其二八",
        "author": "释可湘",
        "content": "一年十二月，过了无多日。\n乃事竟如何，茫然黑似漆。\n休休休，空悠悠，前许多时何处去，大寒然后索衣裘。",
        "dynasty": "宋",
        "collection_info": null
    },
    {
        "title": "偈颂一百零九首  其二九",
        "author": "释可湘",
        "content": "岸柳骎骎绿，岩花渐渐红。\n摩胸一段义，舒卷在春风。\n分明点与诸人了，切忌朦胧在梦中。",
        "dynasty": "宋",
        "collection_info": null
    },
    {
        "title": "偈颂一百零九首  其三○",
        "author": "释可湘",
        "content": "道道，非常道。\n踏不嗔，闹浩浩。\n莫管自家知不知，但看大熟秋成早。\n今日无端入荒草。",
        "dynasty": "宋",
        "collection_info": null
    },
    {
        "title": "偈颂一百零九首  其三一",
        "author": "释可湘",
        "content": "祖翁活业，无减无增。\n纵不挨究，亦自分明。\n古田蓄水重重绿，野烧迎春渐渐青。",
        "dynasty": "宋",
        "collection_info": null
    },
    {
        "title": "偈颂一百零九首  其三二",
        "author": "释可湘",
        "content": "如来禅与祖师心，不在灵山及少林。\n日转柳阴莲沼静，乱蝉呜咽众蛙嗂。",
        "dynasty": "宋",
        "collection_info": null
    },
    {
        "title": "偈颂一百零九首  其三三",
        "author": "释可湘",
        "content": "几次淘澄，半生熬炼。\n直教气息全无，脱体精明自现。\n粗细短长，突出难辨。\n不是心，不是佛，不是物，分晓一团银绣线。",
        "dynasty": "宋",
        "collection_info": null
    },
    {
        "title": "偈颂一百零九首  其三四",
        "author": "释可湘",
        "content": "咬定牙关，全提杀活。\n刳文殊胫，拔维摩舌。\n更有一机，不说不说。",
        "dynasty": "宋",
        "collection_info": null
    },
    {
        "title": "偈颂一百零九首  其三五",
        "author": "释可湘",
        "content": "多处添，少处减。\n家常用度，文不加点。",
        "dynasty": "宋",
        "collection_info": null
    },
    {
        "title": "偈颂一百零九首  其三六",
        "author": "释可湘",
        "content": "干纸燃，漏灯盏，茫茫蹉过人何限。\n当头点出许谁看，三世如来同箇眼。",
        "dynasty": "宋",
        "collection_info": null
    },
    {
        "title": "偈颂一百零九首  其三七",
        "author": "释可湘",
        "content": "心不是佛，智不是道。\n唯此一事，如何寻讨。\n赤水得之非珍，昆岗拾来非宝。\n寒山子，曾了了。\n微风吹幽松，近听声愈好。",
        "dynasty": "宋",
        "collection_info": null
    },
    {
        "title": "偈颂一百零九首  其三八",
        "author": "释可湘",
        "content": "黄面老汉，至死脱空。\n分明病背，特故摩胸。\n当日无人知此意，年年花鸟诉春风。",
        "dynasty": "宋",
        "collection_info": null
    },
    {
        "title": "偈颂一百零九首  其三九",
        "author": "释可湘",
        "content": "南来北来，上载下载。\n赵州老儿，法久成弊。\n三峰建箇门庭，除此别无体制。\n任是宿觉经过，也只一样看待。\n分什么南赡部洲，北鬰单越，西瞿耶尼，东弗于逮。",
        "dynasty": "宋",
        "collection_info": null
    },
    {
        "title": "偈颂一百零九首  其四○",
        "author": "释可湘",
        "content": "古佛以慈悲为室，山僧以怒駡为室。\n且要活捉生蛇，逼教角出。",
        "dynasty": "宋",
        "collection_info": null
    },
    {
        "title": "偈颂一百零九首  其四一",
        "author": "释可湘",
        "content": "开天门，闢地户。\n震法雷，击法皷。",
        "dynasty": "宋",
        "collection_info": null
    },
    {
        "title": "偈颂一百零九首  其四二",
        "author": "释可湘",
        "content": "札住智者颊舌，剖出达磨骨髓。\n长剑倚天，寒光焰焰。",
        "dynasty": "宋",
        "collection_info": null
    },
    {
        "title": "偈颂一百零九首  其四三",
        "author": "释可湘",
        "content": "身不离座，座不离身。\n须弥灯王，又是何人。\n老来抬脚重千斤。",
        "dynasty": "宋",
        "collection_info": null
    },
    {
        "title": "偈颂一百零九首  其四四",
        "author": "释可湘",
        "content": "二月春将半，夭桃盛放花。\n灵云归去后，香艷落谁家。\n只如道直至如今更不疑，遇饭吃饭，遇茶吃茶。",
        "dynasty": "宋",
        "collection_info": null
    },
    {
        "title": "偈颂一百零九首  其四五",
        "author": "释可湘",
        "content": "春日迟迟，春花烂烂。\n般若灵光，显然无间。\n捏不聚兮拨不散。",
        "dynasty": "宋",
        "collection_info": null
    },
    {
        "title": "偈颂一百零九首  其四六",
        "author": "释可湘",
        "content": "一径直，二周遮。\n不循旧制，别立生涯。\n藕丝窍里翻筋斗，麦浪堆中钓得虾。",
        "dynasty": "宋",
        "collection_info": null
    },
    {
        "title": "偈颂一百零九首  其四七",
        "author": "释可湘",
        "content": "日月如梭，光阴似箭。\n目前一机，万化千变。\n甚处见得，西风一阵来，落叶两三片。",
        "dynasty": "宋",
        "collection_info": null
    },
    {
        "title": "偈颂一百零九首  其四八",
        "author": "释可湘",
        "content": "凌霄队里，昔曾合火分赃。\n小朶峰前，善贾不停死货。\n横身那畔，鹘眼迷踪。\n归根深得旨，落叶舞西风。",
        "dynasty": "宋",
        "collection_info": null
    },
    {
        "title": "偈颂一百零九首  其四九",
        "author": "释可湘",
        "content": "一脚跨西天，隻履驻东土。\n缺齿老臊胡，自来行阔步。\n儿孙遍地觅踪由，长忆年年十月五。\n嗈嗈兮寒雁鸣云，凛凛兮霜风袭户。",
        "dynasty": "宋",
        "collection_info": null
    },
    {
        "title": "偈颂一百零九首  其五○",
        "author": "释可湘",
        "content": "吴山青，越山青。\n揖让分宾主，低昂见弟兄。\n中间一句，风静潮平。\n满堂皆顾陆，捉笔画难成。",
        "dynasty": "宋",
        "collection_info": null
    },
    {
        "title": "偈颂一百零九首  其五一",
        "author": "释可湘",
        "content": "灌顶云收，峩眉月昼。\n父翁一片肝肠，宛如生铁铸就。\n弟应兄呼，全机漏逗。\n苏州菱，邵伯藕。",
        "dynasty": "宋",
        "collection_info": null
    },
    {
        "title": "偈颂一百零九首  其五二",
        "author": "释可湘",
        "content": "春山迭乱青，春水湛虚碧。\n豁开楼阁门，分身千百亿。\n一念差，云羃羃，善财无路寻知识。",
        "dynasty": "宋",
        "collection_info": null
    },
    {
        "title": "偈颂一百零九首  其五三",
        "author": "释可湘",
        "content": "撞出娘胎海岳昏，指天指地若无人。\n年年倾尽西湖水，难洗瞿昙满面尘。",
        "dynasty": "宋",
        "collection_info": null
    },
    {
        "title": "偈颂一百零九首  其五四",
        "author": "释可湘",
        "content": "不是心，亦非佛。\n玉兔东昇，金乌西没。\n循环不暂停，究竟知何物。\n那箇男儿腕力强，一槌击碎精灵窟。",
        "dynasty": "宋",
        "collection_info": null
    },
    {
        "title": "偈颂一百零九首  其五五",
        "author": "释可湘",
        "content": "雪山高几何，矗矗在天表。\n咄哉竺土仙，六年登不到。\n登得到，绝之遶，背手摘南辰，下视众峰小。",
        "dynasty": "宋",
        "collection_info": null
    },
    {
        "title": "偈颂一百零九首  其五六",
        "author": "释可湘",
        "content": "石说法，不谈禅。\n句句皆含妙，明明不在言。\n难将耳听，只贵心传。\n此外别求玄路入，洛阳桥上望长安。",
        "dynasty": "宋",
        "collection_info": null
    },
    {
        "title": "偈颂一百零九首  其五七",
        "author": "释可湘",
        "content": "瞿昙出母胎，胆志大如斗。\n方学小儿行，便作狮子吼。\n水在湖，杓在手，乘时荡向无何有。\n也胜云门老古锥，药囊空掉丧车后。",
        "dynasty": "宋",
        "collection_info": null
    },
    {
        "title": "偈颂一百零九首  其五八",
        "author": "释可湘",
        "content": "东去西去，南来北来。\n铜头铁额，马面馿腮。\n毫端上打𨁝跳，灯影里舞三台。\n演福且搭箇样子，耍得好亲见一回，睡眼朦胧擘不开。",
        "dynasty": "宋",
        "collection_info": null
    },
    {
        "title": "偈颂一百零九首  其五九",
        "author": "释可湘",
        "content": "衲子奔相看，相看莫相负。\n饮水须贵脉，入门富弁主。\n问讯时，揖茶处，总为诸人开活路。\n若是谢三郎，扬眉便归去。",
        "dynasty": "宋",
        "collection_info": null
    },
    {
        "title": "偈颂一百零九首  其六○",
        "author": "释可湘",
        "content": "东家点灯，西家暗坐。\n一样元宵，生涯各做。\n暗坐底默默提撕，点灯者明明照破。",
        "dynasty": "宋",
        "collection_info": null
    },
    {
        "title": "偈颂一百零九首  其六一",
        "author": "释可湘",
        "content": "了了无言，蓦胸一拳。\n蜃江水急，不许泊船。",
        "dynasty": "宋",
        "collection_info": null
    },
    {
        "title": "偈颂一百零九首  其六二",
        "author": "释可湘",
        "content": "大化枢机，中流砥柱。\n归吾掌握，当见设施。",
        "dynasty": "宋",
        "collection_info": null
    },
    {
        "title": "偈颂一百零九首  其六三",
        "author": "释可湘",
        "content": "追忆仙游辇未还，特输忠赤举风幡。\n掣开玉殿黄金锁，最忌当头触圣颜。",
        "dynasty": "宋",
        "collection_info": null
    },
    {
        "title": "偈颂一百零九首  其六四",
        "author": "释可湘",
        "content": "江上山，山上寺。\n门对斗城开，东西分两序，总不得动着。\n是法住法位，世间相常住。",
        "dynasty": "宋",
        "collection_info": null
    },
    {
        "title": "偈颂一百零九首  其六五",
        "author": "释可湘",
        "content": "今朝五月五，及时道一句。\n无山可采药，有水堪竞渡。\n江心如许大龙舟，聚集梢郎同驾御。\n彼岸不着，此岸不居。\n只箇中流，住无所住。\n机先夺得锦标归，石女木人争起舞。",
        "dynasty": "宋",
        "collection_info": null
    },
    {
        "title": "偈颂一百零九首  其六六",
        "author": "释可湘",
        "content": "巾子峰头云开云合，龙翔江上潮落潮平。\n师承底事，的的分明。\n风前不必兄呼弟，见后毋劳弟应兄。",
        "dynasty": "宋",
        "collection_info": null
    },
    {
        "title": "偈颂一百零九首  其六七",
        "author": "释可湘",
        "content": "春雪满空来，触处似花开。\n不知园里树，那箇是真梅。",
        "dynasty": "宋",
        "collection_info": null
    },
    {
        "title": "偈颂一百零九首  其六八",
        "author": "释可湘",
        "content": "摩胸告，展脚示。\n有来由，没巴鼻。\n佛灭二千年，比丘少惭愧。",
        "dynasty": "宋",
        "collection_info": null
    },
    {
        "title": "偈颂一百零九首  其六九",
        "author": "释可湘",
        "content": "建法幢，立宗旨。\n既承师训，合听官差。\n且宗旨法幢作么生建立。\n行船同一命，方屯飞虎于江心。\n打皷召三军，又布长蛇于雪岭。\n海宇顿清犹带甲，心王亲覩始休兵。",
        "dynasty": "宋",
        "collection_info": null
    },
    {
        "title": "偈颂一百零九首  其七○",
        "author": "释可湘",
        "content": "无门之门须得门而入，无意之意须得意而通。\n一扇西兮一扇东。",
        "dynasty": "宋",
        "collection_info": null
    },
    {
        "title": "偈颂一百零九首  其七一",
        "author": "释可湘",
        "content": "顽钝以此销镕，偏小以此弹击。\n直中曲，曲中直。\n老卢不会，达磨不识。",
        "dynasty": "宋",
        "collection_info": null
    },
    {
        "title": "偈颂一百零九首  其七二",
        "author": "释可湘",
        "content": "一札当头，无咽喘气，大钧播物，易地生春。\n佛祖都来听处分。",
        "dynasty": "宋",
        "collection_info": null
    },
    {
        "title": "偈颂一百零九首  其七三",
        "author": "释可湘",
        "content": "语是谤，默是诳。\n语默向上一机，佛祖闻而胆丧。\n曾郎辊三箇木毬，德山挥一条白棒。\n尽是弄精魂，呈影像。\n何似脚指筑着，挨门拶着。\n卷帘见着，堪作衲僧榜样。\n一声鹤唳千峰上。",
        "dynasty": "宋",
        "collection_info": null
    },
    {
        "title": "偈颂一百零九首  其七四",
        "author": "释可湘",
        "content": "太白峰头月，寒泉水底灯。\n清光分上下，千里恰同明。\n一点不来翻夜雨，难谩迦叶老师兄。",
        "dynasty": "宋",
        "collection_info": null
    },
    {
        "title": "偈颂一百零九首  其七五",
        "author": "释可湘",
        "content": "烟树斫开，晓月挂檐。\n嘶木马岭云耕罢，春风吹雨。\n吼泥牛声前，领会无差。\n共乐法，喜禅悦，打刀须是邠州铁。",
        "dynasty": "宋",
        "collection_info": null
    },
    {
        "title": "偈颂一百零九首  其七六",
        "author": "释可湘",
        "content": "今朝三月十五，眨眼又见春暮。\n尺璧难酬寸阴，白日岂宜虚度。\n可怜杜宇一声声，啼得血流无用处。",
        "dynasty": "宋",
        "collection_info": null
    },
    {
        "title": "偈颂一百零九首  其七七",
        "author": "释可湘",
        "content": "仰天湾下，喝石岭头。\n昔年落赚，覆水难收。\n当堂称父子，背面是冤仇。\n影也不愿再见，岂料界随相逐同到福州。\n莫莫莫，休休休。\n粗香强撮土，说破不为雠。",
        "dynasty": "宋",
        "collection_info": null
    },
    {
        "title": "偈颂一百零九首  其七八",
        "author": "释可湘",
        "content": "十方国土中，惟有一乘法。\n如何是一乘法，梅雨过，芰荷香，熏风殿阁生微凉。",
        "dynasty": "宋",
        "collection_info": null
    },
    {
        "title": "偈颂一百零九首  其七九",
        "author": "释可湘",
        "content": "平明始立秋，冷已到山头。\n谈风说露兮蜩蝉嘒急，咏砌吟墙兮蟋蟀声浮。\n不作佛法商量，不作时景话会。\n观世音菩萨将钱买胡餠，放下手却是生铁一块。",
        "dynasty": "宋",
        "collection_info": null
    },
    {
        "title": "偈颂一百零九首  其八○",
        "author": "释可湘",
        "content": "九日正当期，登高报众知。\n黄花到处有，岂独在东篱。\n难逢美景，采出一枝。\n触目无人明此意，何妨自插满头归。",
        "dynasty": "宋",
        "collection_info": null
    },
    {
        "title": "偈颂一百零九首  其八一",
        "author": "释可湘",
        "content": "洞山首座吃果子，开口落空亡。\n雪峤两堂吞栗蓬，分头张意气。\n衲僧家，手是秤，眼是秤，轻也知，重也知。\n半斤八两，毫髮无亏。\n争奈未明三八九，难辨力㘞希。",
        "dynasty": "宋",
        "collection_info": null
    },
    {
        "title": "偈颂一百零九首  其八二",
        "author": "释可湘",
        "content": "金乌飞，玉兔驰。\n归来重会面，动是隔年期。\n鼻头垂下元如旧，三昧依前各不知。",
        "dynasty": "宋",
        "collection_info": null
    },
    {
        "title": "偈颂一百零九首  其八三",
        "author": "释可湘",
        "content": "赵州转藏，动必全真。\n婆子开缄，语惊时听。\n从前汗马无人识，只要重论盖代功。",
        "dynasty": "宋",
        "collection_info": null
    },
    {
        "title": "偈颂一百零九首  其八四",
        "author": "释可湘",
        "content": "傍家觅佛，着相参禅。\n何异钓鱼于山上，听水于炉边。\n三冬今去一，眨眼过残年。\n翻思少室庭前雪，惟有神光得正传。",
        "dynasty": "宋",
        "collection_info": null
    },
    {
        "title": "偈颂一百零九首  其八五",
        "author": "释可湘",
        "content": "三声鼎盖普门开，苦海劳生唤不回。\n九十春光今又半，空飞花片点莓苔。",
        "dynasty": "宋",
        "collection_info": null
    },
    {
        "title": "偈颂一百零九首  其八六",
        "author": "释可湘",
        "content": "清明前，寒食后，处处扫松，家家插柳。\n祖意甚分明，茫然不知有。\n三皇冢上绝人游，芳草连天髑髅吼。",
        "dynasty": "宋",
        "collection_info": null
    },
    {
        "title": "偈颂一百零九首  其八七",
        "author": "释可湘",
        "content": "集云法令不徒施，趁起丹山白凤儿。\n昨夜已飞霄汉去，平明空撼碧梧枝。",
        "dynasty": "宋",
        "collection_info": null
    },
    {
        "title": "偈颂一百零九首  其八八",
        "author": "释可湘",
        "content": "打牛即是，打车即是。\n一种无絃琴，弹落知音耳。\n委不委，曹娥读夜碑，且较三十里。",
        "dynasty": "宋",
        "collection_info": null
    },
    {
        "title": "偈颂一百零九首  其八九",
        "author": "释可湘",
        "content": "心王宁，六国清。\n百川潮落，四海浪平。\n其如轇轕情尘，当遵古佛制，若也沉昏道眼，还待腊八冰。\n心王辽邈，孰覩其形。\n记得柏岩问洞山，观察使姓什么，不委他姓。\n名什么，不委他名。\n殆传尊贵语，举目隔神京。\n相留过夏，曲徇人情。\n往往都来欠一程。",
        "dynasty": "宋",
        "collection_info": null
    },
    {
        "title": "偈颂一百零九首  其九○",
        "author": "释可湘",
        "content": "眼若不睡，诸梦自除。\n心若不异，万法一如。\n佛也无，魔也无，今朝五月五，何用钉桃符。",
        "dynasty": "宋",
        "collection_info": null
    },
    {
        "title": "偈颂一百零九首  其九一",
        "author": "释可湘",
        "content": "直下便瞥，炎天降雪。\n当今蹉者一回，前面煞有酷热。\n那堪铁弹铸未成，腊八冰不结。\n且过六月七月八月，更听松风动寥泬。",
        "dynasty": "宋",
        "collection_info": null
    },
    {
        "title": "偈颂一百零九首  其九二",
        "author": "释可湘",
        "content": "世事悠悠，美景难留。\n不可寝于长夜，须来共赏中秋。\n天宇浄，桂花浮。\n一片月生海，几家人上楼。",
        "dynasty": "宋",
        "collection_info": null
    },
    {
        "title": "偈颂一百零九首  其九三",
        "author": "释可湘",
        "content": "重阳节，何可说。\n篱菊新开剪剪金，霜柑微露团团月。\n元亮攒眉回去见境生情，闽王特地缄来弄巧成拙。\n处处登高看不彻。",
        "dynasty": "宋",
        "collection_info": null
    },
    {
        "title": "偈颂一百零九首  其九四",
        "author": "释可湘",
        "content": "两肩担不起，压倒世间人。\n觌体常现前，知他是什么。\n纵使六阴塞户，无欠亦无余。\n假饶一气转钧，同明復同暗。\n瞿昙广说，达磨直指。\n诘其端由，全没巴鼻。\n蓦见阳生第一爻，九九元来八十二。",
        "dynasty": "宋",
        "collection_info": null
    },
    {
        "title": "偈颂一百零九首  其九五",
        "author": "释可湘",
        "content": "一阳生，飘瑞雪，唤转鰲山底时节。\n铁树开琼花，乌龟变白鳖，普贤眼里重添屑。",
        "dynasty": "宋",
        "collection_info": null
    },
    {
        "title": "偈颂一百零九首  其九六",
        "author": "释可湘",
        "content": "空中一片云，起灭浑无定。\n或要下笔书，或要用钉钉。\n竹杖拈来画断休，免得年年为话柄。",
        "dynasty": "宋",
        "collection_info": null
    },
    {
        "title": "偈颂一百零九首  其九七",
        "author": "释可湘",
        "content": "我此震旦人，到底少意气。\n放伊过界来，波涛起平地。\n直指单传，有甚巴鼻。\n神光因为这些，着了娘生隻臂。\n是旃檀，是馿屎。\n等闲一嗅脑门开，二十八代西天记。",
        "dynasty": "宋",
        "collection_info": null
    },
    {
        "title": "偈颂一百零九首  其九八",
        "author": "释可湘",
        "content": "前时向者里抽钉拔楔，而今却要添钉着楔。\n前时向者里解粘去缚，而今却要添绳加索。",
        "dynasty": "宋",
        "collection_info": null
    },
    {
        "title": "偈颂一百零九首  其九九",
        "author": "释可湘",
        "content": "朱行军威掩万众，特露太阿。\n济上座气盖诸方，不顾性命。\n选佛若无如是眼，宗风争得到于今。",
        "dynasty": "宋",
        "collection_info": null
    },
    {
        "title": "偈颂一百零九首  其一○○",
        "author": "释可湘",
        "content": "大藏小藏，尽从者里流出。\n放去千灯万焰，收来一月当天。\n只如不收不放一句作么生判断，上元定是正月半。",
        "dynasty": "宋",
        "collection_info": null
    },
    {
        "title": "偈颂一百零九首  其一○一",
        "author": "释可湘",
        "content": "沩仰两爷儿，采茶机对机。\n只知呈体用，不觉露枪旗。\n正值风和日暖，何妨把手同归，子规啼破已多时。",
        "dynasty": "宋",
        "collection_info": null
    },
    {
        "title": "偈颂一百零九首  其一○二",
        "author": "释可湘",
        "content": "始见桃花李花，又见榴花藕花。\n金色头陀，已归鸡足，灵云老子，杳隔天涯。\n安得风流出当家。",
        "dynasty": "宋",
        "collection_info": null
    },
    {
        "title": "偈颂一百零九首  其一○三",
        "author": "释可湘",
        "content": "娑罗双树间，瞿昙展脚睡。\n一睡二千年，而今醒也未。\n醒了也，足观瞻。\n山花开似锦，涧水湛如蓝。",
        "dynasty": "宋",
        "collection_info": null
    },
    {
        "title": "偈颂一百零九首  其一○四",
        "author": "释可湘",
        "content": "象骨飞冰片，鰲山吃雪团。\n家风严冷甚，觑着骨毛寒。\n声价腾今耀古，馨香炙地熏天。\n年年不断一炉烟。",
        "dynasty": "宋",
        "collection_info": null
    },
    {
        "title": "偈颂一百零九首  其一○五",
        "author": "释可湘",
        "content": "见鞭影而行已非良马，听板声打坐岂是禅流。\n参须自参，悟须自悟。\n少林孤坐接神光，更无一句闲言语。",
        "dynasty": "宋",
        "collection_info": null
    },
    {
        "title": "偈颂一百零九首  其一○六",
        "author": "释可湘",
        "content": "光境易消磨，看看中夏过。\n长连床上客，本分事如何。\n本分事，没回互。\n石梯侍者曾有言，某甲实是上堂去。",
        "dynasty": "宋",
        "collection_info": null
    },
    {
        "title": "偈颂一百零九首  其一○七",
        "author": "释可湘",
        "content": "药山久不上堂，石中藴玉。\n院主率先启请，眼里无珠。\n昧一己而且从，误三军尤可悯。\n大似𪇅𪇅鸟守空池，鱼从脚下过，𪇅𪇅总不知。",
        "dynasty": "宋",
        "collection_info": null
    },
    {
        "title": "偈颂一百零九首  其一○八",
        "author": "释可湘",
        "content": "嗟末法，恶时世。\n谕之向上关，略不点头。\n说及龙华会，何曾抽采。\n但见需撒花索苗米，恼得头白，逼得面黄。\n留香一钵饭，浑是皱眉粮。\n今岁上供银未解，来年新底又催纲。\n归堂快合休粮方。",
        "dynasty": "宋",
        "collection_info": null
    },
    {
        "title": "偈颂一百零九首  其一○九",
        "author": "释可湘",
        "content": "药山索盐，云岩奉马。\n父子一家，风流儒雅。\n我也有箇木毬，亦要辊上辊下。\n沙弥在么，出手不来，还成滞货。",
        "dynasty": "宋",
        "collection_info": null
    },
    {
        "title": "颂古十四首  其一",
        "author": "释可湘",
        "content": "右胁翻身已怪哉，那堪便解舞三台。\n做模打样无端甚，宁免傍观臭口开。",
        "dynasty": "宋",
        "collection_info": null
    },
    {
        "title": "颂古十四首  其二",
        "author": "释可湘",
        "content": "当堂据坐宝花床，真相从来本自黄。\n百万参徒谁不见，何须重把紫金粧。",
        "dynasty": "宋",
        "collection_info": null
    },
    {
        "title": "颂古十四首  其三",
        "author": "释可湘",
        "content": "灵山结舌举花枝，迦叶难瞒展笑眉。\n接响承虚到今日，儿孙棒喝竞交驰。",
        "dynasty": "宋",
        "collection_info": null
    },
    {
        "title": "颂古十四首  其四",
        "author": "释可湘",
        "content": "覆水难收满竺峰，如何临死更摩胸。\n说无说有成生灭，併付春风一梦中。",
        "dynasty": "宋",
        "collection_info": null
    },
    {
        "title": "颂古十四首  其五",
        "author": "释可湘",
        "content": "鞭影非惟示阿难，敲空作响孰知还。\n当时未必皆良马，应妬清风起赤幡。",
        "dynasty": "宋",
        "collection_info": null
    },
    {
        "title": "颂古十四首  其六",
        "author": "释可湘",
        "content": "拨开日面与月面，彷佛前三及后三。\n病在膏肓重爝艾，昏兜院主可无惭。",
        "dynasty": "宋",
        "collection_info": null
    },
    {
        "title": "颂古十四首  其七",
        "author": "释可湘",
        "content": "望见毗耶彼上人，十中有九丧精魂。\n只消一箇浑崙石，打破群贤不二门。",
        "dynasty": "宋",
        "collection_info": null
    },
    {
        "title": "颂古十四首  其八",
        "author": "释可湘",
        "content": "千年相逐太无知，你道金刚齐是谁。\n如是住时休说破，从教老汉自生疑。",
        "dynasty": "宋",
        "collection_info": null
    },
    {
        "title": "颂古十四首  其九",
        "author": "释可湘",
        "content": "七处征它天外天，毫光直射阿难肩。\n瞿昙忒煞怜儿切，逼得鮎鱼上竹竿。",
        "dynasty": "宋",
        "collection_info": null
    },
    {
        "title": "颂古十四首  其一○",
        "author": "释可湘",
        "content": "还还还后更无还，一箇闲人天地间。\n昨夜大虫遭虎咬，皮毛落尽体元斑。",
        "dynasty": "宋",
        "collection_info": null
    },
    {
        "title": "颂古十四首  其一一",
        "author": "释可湘",
        "content": "不向经头识本真，纸堆讨甚法王身。\n未开梵夹承当去，免作循行数墨人。",
        "dynasty": "宋",
        "collection_info": null
    },
    {
        "title": "颂古十四首  其一二",
        "author": "释可湘",
        "content": "有句无句藤倚树，大似旱天开水路。\n正当树倒与藤枯，看看平地波涛注。",
        "dynasty": "宋",
        "collection_info": null
    },
    {
        "title": "颂古十四首  其一三",
        "author": "释可湘",
        "content": "上树垂机值虎头，自知覆水已难收。\n犹能觌面呵呵笑，转却三春作九秋。",
        "dynasty": "宋",
        "collection_info": null
    },
    {
        "title": "颂古十四首  其一四",
        "author": "释可湘",
        "content": "三番痛棒打馿腰，直往高安一款招。\n急水滩头翻巨浪，信知家富小儿骄。",
        "dynasty": "宋",
        "collection_info": null
    },
    {
        "title": "示众",
        "author": "释可湘",
        "content": "别传一脉涨曹溪，万法都来和不齐。\n叶落归根至今日，江南犹有鹧鸪啼。",
        "dynasty": "宋",
        "collection_info": null
    },
    {
        "title": "出山相赞",
        "author": "释可湘",
        "content": "峭巍巍，孤迥迥。\n弃王宫，栖雪岭。\n分明冻得眼生星，幡然踏破千峰顶。",
        "dynasty": "宋",
        "collection_info": null
    },
    {
        "title": "观音赞  其一",
        "author": "释可湘",
        "content": "观以耳观，听以眼听。\n道不虚行，谷不虚应。\n施无畏之力，灭烦恼之病。\n与诸佛同一慈心，与群生共一悲命。\n若非菩萨超越世出，世间焉能获二殊胜。",
        "dynasty": "宋",
        "collection_info": null
    },
    {
        "title": "观音赞  其二",
        "author": "释可湘",
        "content": "声色海中，随波发现。\n驾一叶之优昙，开普门之方便。\n洛伽山，慈悲岸，无十万亿国之远。",
        "dynasty": "宋",
        "collection_info": null
    },
    {
        "title": "思惟相赞",
        "author": "释可湘",
        "content": "声以眼闻，色以耳见。\n万法融通，六根互换。\n作是思惟时，十方佛皆现。",
        "dynasty": "宋",
        "collection_info": null
    },
    {
        "title": "达磨赞  其一",
        "author": "释可湘",
        "content": "万里见梁王，无风波浪起。\n不得一茎芦，几乎沉杀你。",
        "dynasty": "宋",
        "collection_info": null
    },
    {
        "title": "达磨赞  其二",
        "author": "释可湘",
        "content": "一无圣，二不识，忠言逆耳投江北。\n入水见长人，梁王方失色。\n千古万古空相忆。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释可湘",
        "content": "兜率宫，长汀市，逆行顺行，谁弗识你。\n有些滞货不能藏，到处逢人乱拈起。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释可湘",
        "content": "未下生，先行脚。\n袋却干坤，簸弄自若。\n一汀流水白漫漫，杖子何曾探得着。",
        "dynasty": "宋",
        "collection_info": null
    },
    {
        "title": "布袋赞  其三",
        "author": "释可湘",
        "content": "破布袋，甚奇特。\n背负肩驼，不肯抛掷。\n只知入水去求人，争奈脚跟浮逼逼。",
        "dynasty": "宋",
        "collection_info": null
    },
    {
        "title": "寒山赞  其一",
        "author": "释可湘",
        "content": "一句子，少机杼。\n作是思惟时，吾心在何许。\n芭蕉叶上三更雨。",
        "dynasty": "宋",
        "collection_info": null
    },
    {
        "title": "寒山赞  其二",
        "author": "释可湘",
        "content": "一见重岩壁立，挺然气宇争高。\n默默思量觅句，可怜走却金毛。",
        "dynasty": "宋",
        "collection_info": null
    },
    {
        "title": "拾得赞  其一",
        "author": "释可湘",
        "content": "生苕箒，提在手。\n放下绝诸尘，转扫復转有。\n松门十里春如昼。",
        "dynasty": "宋",
        "collection_info": null
    },
    {
        "title": "拾得赞  其二",
        "author": "释可湘",
        "content": "磨墨趱人下笔，肚里难禁技痒。\n频频转脑回头，不知失了白象。",
        "dynasty": "宋",
        "collection_info": null
    },
    {
        "title": "朝阳穿破衲赞",
        "author": "释可湘",
        "content": "寸铁在手，横穿竖穿。\n札不入处，日轮昇天。",
        "dynasty": "宋",
        "collection_info": null
    },
    {
        "title": "对月了残经赞",
        "author": "释可湘",
        "content": "黑荳未芽，朝数暮数。\n开得眼来，月圆当户。",
        "dynasty": "宋",
        "collection_info": null
    },
    {
        "title": "赞真觉像化姜布",
        "author": "释可湘",
        "content": "吃德山恶辣，耐同参逼拶。\n荡除露布葛藤，直得水底火发。\n阿剌剌，夫是之谓真觉菩萨。",
        "dynasty": "宋",
        "collection_info": null
    },
    {
        "title": "真觉赞",
        "author": "释可湘",
        "content": "德山全其颠，岩头插其尾。\n逼成一箇老于菟，两眼眈眈没牙齿。",
        "dynasty": "宋",
        "collection_info": null
    },
    {
        "title": "文殊赞",
        "author": "释可湘",
        "content": "七佛命之为师，法王称之为子。\n五时开演，始终辅赞世尊。\n三昧常行，谈笑发挥龙女。\n曾现百千妙相，迦叶椎不能举。\n自言我真文殊，其余是甚伴侣。",
        "dynasty": "宋",
        "collection_info": null
    },
    {
        "title": "维摩赞",
        "author": "释可湘",
        "content": "谙菩萨之法式，现居士之仪形，闻如来名。\n跳下妙喜世界，悯众生苦，示疾毗耶离城。\n万化出于神变，一喙犹如建瓴。\n洎扣不二之法，何得默而无声。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释可湘",
        "content": "携鱼篮，呈粉面，勾动马家郎，眼花山影转。\n七轴莲经念到头，乞与黄金骨一串。",
        "dynasty": "宋",
        "collection_info": null
    },
    {
        "title": "灵照女赞",
        "author": "释可湘",
        "content": "抛世业，蹈玄机。\n阿爷无藉頼，女子更顽皮。\n情知未若贫而乐，特故沿街卖笊篱。",
        "dynasty": "宋",
        "collection_info": null
    },
    {
        "title": "玄沙赞",
        "author": "释可湘",
        "content": "换却头颅脱谢家，南台江上足生涯。\n烂脓滴滴无人会，笑倒白苹红蓼花。",
        "dynasty": "宋",
        "collection_info": null
    },
    {
        "title": "船子赞",
        "author": "释可湘",
        "content": "药山之子石头孙，饥过心荒浪里奔。\n得箇锦鳞如许大，看来当与道吾分。",
        "dynasty": "宋",
        "collection_info": null
    },
    {
        "title": "圆照和尚顶相奚翁请赞",
        "author": "释可湘",
        "content": "一笔传来，是何形状。\n彷佛宸封老树王，亭亭撑出凌霄上。\n无些子枝叶，有十分气量，端的丛林之榜样。",
        "dynasty": "宋",
        "collection_info": null
    },
    {
        "title": "石溪和尚顶相柏堂请赞",
        "author": "释可湘",
        "content": "咄者老和尚，可煞慈悲相。\n清影落人间，香名透天上。\n弹瑕颣于八方，迪精明于万象。\n石骨崚嶒，溪光荡漾。\n一笔传来，众工绝唱，凌霄峰顶堆青嶂。",
        "dynasty": "宋",
        "collection_info": null
    },
    {
        "title": "佛光法师真相致藏主请赞",
        "author": "释可湘",
        "content": "僧中英，教中杰。\n挂宋朝金襕，肆台衡木舌。\n如天河翻，如岩石裂，萎花风扫雨新奇，电影已收雷未绝。\n若是五逆儿郎，见彻明彻描邈得彻。\n信知这老和尚，已说今说当如是说。\n白云推出团团月。",
        "dynasty": "宋",
        "collection_info": null
    },
    {
        "title": "自赞  其一",
        "author": "释可湘",
        "content": "我本无此相，硬画箇模样。\n譬夫天台华顶峰，阴晴显晦几般状。\n顾陆妙丹青，也只写不像。\n写得像，望他顶𩕳头，何啻四万八千丈。",
        "dynasty": "宋",
        "collection_info": null
    },
    {
        "title": "自赞  其二",
        "author": "释可湘",
        "content": "谓是绝岸，眼里着楔。\n谓非绝岸，水中捞月。\n描不成，见不彻，分明头戴雪山雪。",
        "dynasty": "宋",
        "collection_info": null
    },
    {
        "title": "自赞  其三",
        "author": "释可湘",
        "content": "衝开碧落，攧碎断崖。\n箇般摽致，其谁与偕。\n咦。",
        "dynasty": "宋",
        "collection_info": null
    },
    {
        "title": "九岩常住请赞",
        "author": "释可湘",
        "content": "单丝作线，独掌打拍。\n改样画猫儿，令一般体格。\n搅得蒙泉彻底浑，领边那免千斤轭。",
        "dynasty": "宋",
        "collection_info": null
    },
    {
        "title": "浄社庄长老请赞",
        "author": "释可湘",
        "content": "似真非真，似假非假。\n远远描邈将来，双眉移在眼下。\n谁其为之，西山浄社，切忌认馿而作马。",
        "dynasty": "宋",
        "collection_info": null
    },
    {
        "title": "杭州普圆庵请赞",
        "author": "释可湘",
        "content": "花插不萌枝，衣披无缝袄。\n百万人前辊绣毬，八十翁翁忘却老。\n挨开千圣门，干坤只把一毛吞。\n拶透长安道，浄秽不禁苕箒扫。\n当年曾蹈须弥卢，而今觉见众山小。\n布丹青，打之遶，猫儿洗面自道好。",
        "dynasty": "宋",
        "collection_info": null
    },
    {
        "title": "高峰妙长老顶相沈一居士请赞",
        "author": "释可湘",
        "content": "去却一，拈得七。\n拶破疑团，咄咄咄。\n跳上天目山，据却狮子窟。\n返掷有余态，江湖声响出。\n且喜吾家有此郎，赛过天下大禅佛。",
        "dynasty": "宋",
        "collection_info": null
    },
    {
        "title": "石壁",
        "author": "释可湘",
        "content": "喝不开兮凿不开，春风几度长莓苔。\n赵州拄杖虽粗粝，未必亲曾靠着来。",
        "dynasty": "宋",
        "collection_info": null
    },
    {
        "title": "海南",
        "author": "释可湘",
        "content": "大地山河滚浪花，丙丁童子眼瞇𥊚。\n回头打得重溟透，赤脚波斯进象牙。",
        "dynasty": "宋",
        "collection_info": null
    },
    {
        "title": "一山",
        "author": "释可湘",
        "content": "万机俱罢口门缄，唤作如如落二三。\n拶得通身归峭壁，善财不到别峰参。",
        "dynasty": "宋",
        "collection_info": null
    },
    {
        "title": "问庵",
        "author": "释可湘",
        "content": "撞入柴门扣有么，赵州用打不防家。\n依前只把拳头竖，未必蒿汤当得茶。",
        "dynasty": "宋",
        "collection_info": null
    },
    {
        "title": "雪岩",
        "author": "释可湘",
        "content": "片片不于他处落，当阳突出崄崖机。\n此时筑着聱禅客，卒急庞公未得归。",
        "dynasty": "宋",
        "collection_info": null
    },
    {
        "title": "空谷",
        "author": "释可湘",
        "content": "者畔纔呼那畔应，万千樵子逐虚声。\n探寻直是无踪迹，只见青山青又青。",
        "dynasty": "宋",
        "collection_info": null
    },
    {
        "title": "独山",
        "author": "释可湘",
        "content": "雨洗风磨孤迥迥，树凋叶落峭巍巍。\n惟兹一事无兼带，泽广如何掩得伊。",
        "dynasty": "宋",
        "collection_info": null
    },
    {
        "title": "枕肱轩",
        "author": "释可湘",
        "content": "全身放倒恣憨痴，肘臂分明曲向谁。\n更要梦中重说梦，我无木枕可来推。",
        "dynasty": "宋",
        "collection_info": null
    },
    {
        "title": "渔浦接待",
        "author": "释可湘",
        "content": "吴山那畔越山前，有饭充饥有榻眠。\n到此纵能休歇去，帝乡犹隔一潮船。",
        "dynasty": "宋",
        "collection_info": null
    },
    {
        "title": "谢送圆照和尚法衣",
        "author": "释可湘",
        "content": "迦叶师兄守底衣，四边将见逐云飞。\n雪峰知是吾家物，合掌低头捧取归。",
        "dynasty": "宋",
        "collection_info": null
    },
    {
        "title": "送珙首座归温州",
        "author": "释可湘",
        "content": "江月松风何处无，戒珠心印强名模。\n烦君归问老真觉，因甚阇梨气不除。",
        "dynasty": "宋",
        "collection_info": null
    },
    {
        "title": "示禅客",
        "author": "释可湘",
        "content": "启咨和尚意如何，一句相酬早事多。\n问未绝声犹一问，不知鹞子过新罗。",
        "dynasty": "宋",
        "collection_info": null
    },
    {
        "title": "浄庵居士求颂",
        "author": "释可湘",
        "content": "不书心字涴窗门，玉混泥沙体自分。\n万虑顿忘诸秽息，碧天无滓水无痕。",
        "dynasty": "宋",
        "collection_info": null
    },
    {
        "title": "送证侍者归里",
        "author": "释可湘",
        "content": "临老三回住雪山，无絃琴子逐时弹。\n夜来一曲最高韵，泻作西江十八滩。",
        "dynasty": "宋",
        "collection_info": null
    },
    {
        "title": "送小师心印游方",
        "author": "释可湘",
        "content": "自从落脚出娘胎，一印何曾打失来。\n满目春山春水绿，重重绵缝为谁开。",
        "dynasty": "宋",
        "collection_info": null
    },
    {
        "title": "忙古参政造金塔盛舍利",
        "author": "释可湘",
        "content": "撒下摩尼六七颗，涌高窣堵十三层。\n分明一点钧心现，岂是黄金炼得成。",
        "dynasty": "宋",
        "collection_info": null
    },
    {
        "title": "寄神光末宗和尚",
        "author": "释可湘",
        "content": "万丈神光涤世昏，莫知谁信有干坤。\n三山眼底多尊宿，那箇来敲老观门。",
        "dynasty": "宋",
        "collection_info": null
    },
    {
        "title": "大维那求颂",
        "author": "释可湘",
        "content": "仰山推枕玩娇儿，等是机前展大悲。\n何必换头呈素面，重堆脂粉画蛾眉。",
        "dynasty": "宋",
        "collection_info": null
    },
    {
        "title": "寄秀峰乌石长老",
        "author": "释可湘",
        "content": "三年鱼鴈杳相闻，闽浙虽分意不分。\n几度临风揩老眼，冷看乌石岭头云。",
        "dynasty": "宋",
        "collection_info": null
    },
    {
        "title": "山居怀旧隠",
        "author": "释斯植",
        "content": "静地独登临，虚闲称此心。\n猿声过木少，花影入池深。\n春殿依残日，晴烟散远林。\n因思南岳寺，长起石床吟。",
        "dynasty": "宋",
        "collection_info": null
    },
    {
        "title": "金陵道中",
        "author": "释斯植",
        "content": "望远生愁思，凄凉处处同。\n青山迷旧冢，芳草蔽闲宫。\n雨过城楼月，潮迴鼓角风。\n十年怀古恨，多在六朝中。",
        "dynasty": "宋",
        "collection_info": null
    },
    {
        "title": "喜人归幽栖",
        "author": "释斯植",
        "content": "霄汉分携久，吟怀思欲迷。\n相逢春草外，归隠石房西。\n涧急禽声少，松摇月影低。\n要知人静夜，犹自怯猿啼。",
        "dynasty": "宋",
        "collection_info": null
    },
    {
        "title": "水石山居",
        "author": "释斯植",
        "content": "静极青山裏，松花满石床。\n春风思华岳，夜雨梦潇湘。\n人影归林薄，猿声出涧长。\n心如无别事，同此闭闲房。",
        "dynasty": "宋",
        "collection_info": null
    },
    {
        "title": "江村晚望",
        "author": "释斯植",
        "content": "何处问归程，沧茫入句清。\n云生峰顶白，月近水边明。\n芳草连平楚，晴楼出远城。\n此身南北外，渔火是闲情。",
        "dynasty": "宋",
        "collection_info": null
    },
    {
        "title": "登云汉阁",
        "author": "释斯植",
        "content": "高阁势凌虚，天涯入望微。\n云藏山鸟影，春满野人衣。\n积雨催花尽，寒樵背日归。\n焚香端坐处，似觉世尘稀。",
        "dynasty": "宋",
        "collection_info": null
    },
    {
        "title": "子规",
        "author": "释斯植",
        "content": "游魂如可见，况復雨霏霏。\n隔水栖无地，经春叫不归。\n影随芳树没，声入野花飞。\n那忍东风裏，凄凉上客衣。",
        "dynasty": "宋",
        "collection_info": null
    },
    {
        "title": "暮春感怀呈勿斋提举",
        "author": "释斯植",
        "content": "浮世事非真，吟多白髮新。\n身居京寺久，梦到石桥频。\n日落烟生树，花残草自春。\n坐看今夜月，应与旧房邻。",
        "dynasty": "宋",
        "collection_info": null
    },
    {
        "title": "长洲夜泊",
        "author": "释斯植",
        "content": "吴楚昔曾游，凄凉满客舟。\n因思千古事，空起十年愁。\n目尽他山少，江流远地秋。\n今宵犹有月，不似庾公楼。",
        "dynasty": "宋",
        "collection_info": null
    },
    {
        "title": "寄梅叟法师",
        "author": "释斯植",
        "content": "一从飞锡后，迢递各天涯。\n春事随流水，行人问落花。\n住当南岳寺，门对赤城霞。\n遥忆焚香处，松高月影斜。",
        "dynasty": "宋",
        "collection_info": null
    },
    {
        "title": "金陵怀古",
        "author": "释斯植",
        "content": "天津桥上望，如在玉门关。\n月过东西浦，江分远近山。\n凄凉三尺墓，兴废六朝间。\n千古登临地，寒潮自往还。",
        "dynasty": "宋",
        "collection_info": null
    },
    {
        "title": "送觉上人",
        "author": "释斯植",
        "content": "送君千里去，又见落花飞。\n水国今宵别，天涯隔岁归。\n岸多春树密，滩小夕阳微。\n后夜扁舟月，应逢宿鸟稀。",
        "dynasty": "宋",
        "collection_info": null
    },
    {
        "title": "访故人",
        "author": "释斯植",
        "content": "石榻相期久，闲寻到野房。\n春归芳草暗，云入楚山长。\n人影分孤驿，鷄声落曙桑。\n凄凉千古事，回首两茫茫。",
        "dynasty": "宋",
        "collection_info": null
    },
    {
        "title": "寄深居冯发管",
        "author": "释斯植",
        "content": "相怀千里外，空望极遥天。\n处世唯今日，看花忆去年。\n春风生岛树，夜月满渔船。\n此后闲寻处，应须借榻眠。",
        "dynasty": "宋",
        "collection_info": null
    },
    {
        "title": "寄静佳朱明府",
        "author": "释斯植",
        "content": "翰苑留名久，城边半掩扉。\n声随淮水远，吟入楚天微。\n吏静看山坐，乡遥抚剑归。\n清虚无别事，嘉政在璇玑。",
        "dynasty": "宋",
        "collection_info": null
    },
    {
        "title": "旅中寄故人",
        "author": "释斯植",
        "content": "世路长安裏，三年别钓矶。\n只因吟事僻，宁免识人非。\n性拙趋时少，家贫过客稀。\n春风归去日，同采故山薇。",
        "dynasty": "宋",
        "collection_info": null
    },
    {
        "title": "西园即事",
        "author": "释斯植",
        "content": "一径落花红，回廊復旧踪。\n千峰遥隔水，万木远涵空。\n沙鸟晴云外，寒帆夕照中。\n几宵曾宿此，江月夜相通。",
        "dynasty": "宋",
        "collection_info": null
    },
    {
        "title": "旅中偶成",
        "author": "释斯植",
        "content": "风吹客袂寒，飘泊在长安。\n对雨春题尽，看云夜坐残。\n远山平楚水，苍汉接吴滩。\n遥忆天台寺，相携去不难。",
        "dynasty": "宋",
        "collection_info": null
    },
    {
        "title": "怀芳林处士",
        "author": "释斯植",
        "content": "相思不可见，江路正迢迢。\n烟树同吟远，关河入望遥。\n昼长花影转，风定篆香销。\n遥忆君居处，钟声隔暮潮。",
        "dynasty": "宋",
        "collection_info": null
    },
    {
        "title": "送灵耀之姑苏",
        "author": "释斯植",
        "content": "一身唯在道，清苦独知君。\n世路终成别，山光不共分。\n晚天寒欲雨，春树夜生云。\n此去他乡寺，猿声各自闻。",
        "dynasty": "宋",
        "collection_info": null
    },
    {
        "title": "元夕",
        "author": "释斯植",
        "content": "满眼春光万物华，小桥杨柳近人家。\n谁将上下楼台月，化作金莲一夜花。",
        "dynasty": "宋",
        "collection_info": null
    },
    {
        "title": "偶成",
        "author": "释斯植",
        "content": "东风玉勒马蹄轻，多少游人上凤城。\n燕子不来春寂寞，海棠花发近清明。",
        "dynasty": "宋",
        "collection_info": null
    },
    {
        "title": "边上",
        "author": "释斯植",
        "content": "边风斜日下长关，春到年年草自生。\n万里战场兵甲静，近来应少北人行。",
        "dynasty": "宋",
        "collection_info": null
    },
    {
        "title": "山家",
        "author": "释斯植",
        "content": "一溪流水遶烟霞，路入青松第几家。\n胡蝶傍人飞不去，隔墙开尽碧桃花。",
        "dynasty": "宋",
        "collection_info": null
    },
    {
        "title": "晚来",
        "author": "释斯植",
        "content": "晚来无语立东风，一片闲情在碧空。\n人老杜鹃浑不管，柳花飞尽夕阳红。",
        "dynasty": "宋",
        "collection_info": null
    },
    {
        "title": "西湖晚望",
        "author": "释斯植",
        "content": "久雨初晴睡正长，春蛙鸣遍旧池塘。\n小亭寂寞斜阳裏，一阵东风过木香。",
        "dynasty": "宋",
        "collection_info": null
    },
    {
        "title": "寒食",
        "author": "释斯植",
        "content": "江南江北纸钱飞，处处人家拜冢时。\n杜宇不禁寒食雨，五更啼血上花枝。",
        "dynasty": "宋",
        "collection_info": null
    },
    {
        "title": "堤上",
        "author": "释斯植",
        "content": "杨柳垂丝拂画船，杏花零落断桥边。\n半山烟雨东风恶，更向西亭听杜鹃。",
        "dynasty": "宋",
        "collection_info": null
    },
    {
        "title": "林间",
        "author": "释斯植",
        "content": "猿鹤忘机不计年，芭蕉晴绿半平檐。\n青山似与身相入，尽日无人自下帘。",
        "dynasty": "宋",
        "collection_info": null
    },
    {
        "title": "客怀",
        "author": "释斯植",
        "content": "杜宇声残客兴频，柳花飞絮满江滨。\n可怜波底蛾眉月，犹照他乡梦裏人。",
        "dynasty": "宋",
        "collection_info": null
    },
    {
        "title": "夏夕雨中",
        "author": "释斯植",
        "content": "满林钟磬夜偏长，古鼎闲焚柏子香。\n石榻未成芳草梦，西风吹雨过池塘。",
        "dynasty": "宋",
        "collection_info": null
    },
    {
        "title": "过吴",
        "author": "释斯植",
        "content": "柳桥槐市暂经过，飘泊汀洲得意多。\n夜月已忘吴主恨，画船空有采莲歌。",
        "dynasty": "宋",
        "collection_info": null
    },
    {
        "title": "清华夜坐",
        "author": "释斯植",
        "content": "开尽黄花满短篱，静听隣屋夜敲碁。\n清华池上三更月，僧在松边未有诗。",
        "dynasty": "宋",
        "collection_info": null
    },
    {
        "title": "山居",
        "author": "释斯植",
        "content": "晚策登临日欲斜，小溪流水是生涯。\n道人睡起鹤飞去，闲尽青松一树花。",
        "dynasty": "宋",
        "collection_info": null
    },
    {
        "title": "春夜",
        "author": "释斯植",
        "content": "玉楼台畔柳生烟，况是春风杜宇天。\n一片月光凉似水，半扶花影上秋韆。",
        "dynasty": "宋",
        "collection_info": null
    },
    {
        "title": "古乐府  其一",
        "author": "释斯植",
        "content": "携君石上琴，弹我窗前月。\n月缺又还圆，谁能免离别。",
        "dynasty": "宋",
        "collection_info": null
    },
    {
        "title": "古乐府  其二",
        "author": "释斯植",
        "content": "青山叫子规，行人泪如雨。\n子规不肯归，行人不能去。",
        "dynasty": "宋",
        "collection_info": null
    },
    {
        "title": "古乐府  其三",
        "author": "释斯植",
        "content": "欲买采菱船，野水无人识。\n野水去不迴，迢迢暮山碧。",
        "dynasty": "宋",
        "collection_info": null
    },
    {
        "title": "古乐府  其四",
        "author": "释斯植",
        "content": "早作西州行，暮作西州宿。\n杨柳忽风生，年年芳草绿。",
        "dynasty": "宋",
        "collection_info": null
    },
    {
        "title": "古乐府  其五",
        "author": "释斯植",
        "content": "兰死根亦香，人死不知处。\n人死不堪悲，兰香化为雾。",
        "dynasty": "宋",
        "collection_info": null
    },
    {
        "title": "古乐府  其六",
        "author": "释斯植",
        "content": "山鷄啼一声，深院日当午。\n世无同心人，入此薜萝裏。",
        "dynasty": "宋",
        "collection_info": null
    },
    {
        "title": "古乐府  其七",
        "author": "释斯植",
        "content": "晚步入松阴，敛霁人影绝。\n唯闻太古音，听之心胆裂。",
        "dynasty": "宋",
        "collection_info": null
    },
    {
        "title": "古乐府  其八",
        "author": "释斯植",
        "content": "一入经战场，白马不足数。\n白马不敢嘶，春风在场圃。",
        "dynasty": "宋",
        "collection_info": null
    },
    {
        "title": "古乐府  其九",
        "author": "释斯植",
        "content": "青云千里心，白鹭一点雪。\n谁将玉笛吹，吹下关山月。",
        "dynasty": "宋",
        "collection_info": null
    },
    {
        "title": "寄衣曲  其一",
        "author": "释斯植",
        "content": "自君之出矣，壁上琵琶君记取。\n日日望君君不归，自君去后徒相忆。\n欲剪征衣寄赠君，天涯望断无消息。",
        "dynasty": "宋",
        "collection_info": null
    },
    {
        "title": "寄衣曲  其二",
        "author": "释斯植",
        "content": "自君之出矣，欲寄征衣泪如雨。\n征衣未寄心已悲，一寸相思隔千里。\n湘江水是巫山云，巫山云是湘江水。\n湘江两岸芳草深，湘江日夜多行人。\n行人去去天之涯，门对落花三两家。\n家家有酒讴且歌，醉来月下弹琵琶。",
        "dynasty": "宋",
        "collection_info": null
    },
    {
        "title": "韬光庵",
        "author": "释斯植",
        "content": "石涧长松行十里，杖蔾从此得迟留。\n青霄望去山河远，白水看来日月流。\n老树叶残霜鬼哭，断崖云冷洞猿愁。\n韬光名在身何在，今古茫茫几白头。",
        "dynasty": "宋",
        "collection_info": null
    },
    {
        "title": "旅怀",
        "author": "释斯植",
        "content": "十年不倚谢公楼，满眼凄凉上客舟。\n往事尽随流水去，青山长忆故人游。\n海门风起天将暮，渡口云生树欲秋。\n络纬自啼花自落，更堪回首是他州。",
        "dynasty": "宋",
        "collection_info": null
    },
    {
        "title": "赋老将",
        "author": "释斯植",
        "content": "猎猎征旗促晓鞍，几迴临阵练兵官。\n黄沙满塞黄云暗，白马嘶风白日寒。\n汉语肯随蛮地改，战袍犹带血腥干。\n如今韬略浑无用，瘦骨萧条甲胄宽。",
        "dynasty": "宋",
        "collection_info": null
    },
    {
        "title": "过桃源",
        "author": "释斯植",
        "content": "□□□□□□□，生涯心在凤凰台。\n桃花晓落水流去，山鸟晚啼风送来。\n古树影摇霜月满，冷猿声裂碧云开。\n长关春有愁人分，驿马相逢去不回。",
        "dynasty": "宋",
        "collection_info": null
    },
    {
        "title": "过故城",
        "author": "释斯植",
        "content": "故城深巷长苍苔，一度经过一度哀。\n尚有楼台搀雨出，岂无花柳向春开。\n十年心事今宵梦，千里家书昨日迴。\n莫上灞陵桥上望，楚天云尽蜀波来。",
        "dynasty": "宋",
        "collection_info": null
    },
    {
        "title": "挽周彦良",
        "author": "释斯植",
        "content": "白首功成未十年，寡妻相弔泣江干。\n诗名似水声还远，世事如云梦已残。\n杨柳满堤人去后，海棠深巷雨初干。\n东风忽起青山泪，虽有君书不忍看。",
        "dynasty": "宋",
        "collection_info": null
    },
    {
        "title": "思归感兴",
        "author": "释斯植",
        "content": "久客空江上，闲吟对石门。\n青山非远近，流水自朝昏。\n夜月添乡梦，春风入烧痕。\n翻思南郭路，迢递隔烟村。",
        "dynasty": "宋",
        "collection_info": null
    },
    {
        "title": "兰谷",
        "author": "释斯植",
        "content": "空谷寄深云，灵根自不群。\n地闲平草长，香远隔溪闻。\n静与骚人佩，清同楚客分。\n唯应千载后，余韵在湘濆。",
        "dynasty": "宋",
        "collection_info": null
    },
    {
        "title": "多福寺",
        "author": "释斯植",
        "content": "野鹿自成群，山中少隠君。\n钟声两寺合，人语一溪分。\n泉响松间雨，苔生石上纹。\n多年僧住此，半榻锁闲云。",
        "dynasty": "宋",
        "collection_info": null
    },
    {
        "title": "挽芸居秘校",
        "author": "释斯植",
        "content": "世上名犹在，闲情岂足悲。\n自怜吟日少，唯恨识君迟。\n兰阁人亡后，寒林月上时。\n十年青史梦，只有老天知。",
        "dynasty": "宋",
        "collection_info": null
    },
    {
        "title": "与子入山来",
        "author": "释斯植",
        "content": "与子入山来，永夜不得睡。\n但闻松子声，敲落梧桐树。\n月到窗愈明，秋风泻流水。\n古奏三两絃，知音不知处。\n唯有白面猿，闲中自来去。",
        "dynasty": "宋",
        "collection_info": null
    },
    {
        "title": "春晚",
        "author": "释斯植",
        "content": "满地落花流水，伤心芳草青时。\n江上数声杜宇，更堪一笛横吹。",
        "dynasty": "宋",
        "collection_info": null
    },
    {
        "title": "寄勿斋提举",
        "author": "释斯植",
        "content": "满林烟树已纷纷，溪上猿声不共闻。\n唯有青山半庭月，夜深应与故人分。",
        "dynasty": "宋",
        "collection_info": null
    },
    {
        "title": "门柳",
        "author": "释斯植",
        "content": "看尽门前柳，愁多白髮新。\n灞桥风雨夜，离别是何人。",
        "dynasty": "宋",
        "collection_info": null
    },
    {
        "title": "远山",
        "author": "释斯植",
        "content": "万里色苍然，春烟夕照边。\n旧过南岳寺，曾向雨中看。",
        "dynasty": "宋",
        "collection_info": null
    },
    {
        "title": "石城秋夜",
        "author": "释斯植",
        "content": "漠漠青山水自流，西风烟树几经秋。\n旧时歌舞人游地，月满江城十二楼。",
        "dynasty": "宋",
        "collection_info": null
    },
    {
        "title": "春日同友人游湖上",
        "author": "释斯植",
        "content": "十里湖边路，垂杨映马蹄。\n水光平野阔，山影绕楼低。\n夜雨生青草，春风湿紫泥。\n兴来无限意，同此片时题。",
        "dynasty": "宋",
        "collection_info": null
    },
    {
        "title": "岩栖分韵得深字",
        "author": "释斯植",
        "content": "寂寞空斋裏，闲情起暮吟。\n路长沙鸟尽，人在翠微深。\n远树烟中没，寒花竹外寻。\n自嫌名与利，谁识此生心。",
        "dynasty": "宋",
        "collection_info": null
    },
    {
        "title": "边城客思",
        "author": "释斯植",
        "content": "客裏厌芳尘，凄凉又问津。\n向南人去远，归北马嘶频。\n野水荒城暮，孤舟海树春。\n故乡非久别，已觉鬓毛新。",
        "dynasty": "宋",
        "collection_info": null
    },
    {
        "title": "吴中即事",
        "author": "释斯植",
        "content": "世事交情浅，伤心独倚栏。\n海云经雨重，秦树入秋残。\n潮落吴天远，风生梦泽寒。\n英雄千古地，回首是长安。",
        "dynasty": "宋",
        "collection_info": null
    },
    {
        "title": "过越",
        "author": "释斯植",
        "content": "渺渺天涯路，扁舟去不穷。\n水花随岸尽，山影落江空。\n往事千年梦，渔歌一夜风。\n诗成唯有月，清致与谁同。",
        "dynasty": "宋",
        "collection_info": null
    },
    {
        "title": "天竺山居",
        "author": "释斯植",
        "content": "对雨吟方稳，西风忽晚晴。\n野花沿涧白，秋意入帘清。\n浅水藏鱼影，重林隔磬声。\n是非尘外事，谁可继高名。",
        "dynasty": "宋",
        "collection_info": null
    },
    {
        "title": "故宫怀古",
        "author": "释斯植",
        "content": "暮天云尽远山空，夜夜西风入汉宫。\n铁笛一声千古恨，月明人在女墙中。",
        "dynasty": "宋",
        "collection_info": null
    },
    {
        "title": "落叶词",
        "author": "释斯植",
        "content": "片片飞来总是秋，更于何处復添愁。\n自怜枝上无收管，却带慇懃出御沟。",
        "dynasty": "宋",
        "collection_info": null
    },
    {
        "title": "暮春雨中感怀",
        "author": "释斯植",
        "content": "回首郡城东，春残碧树中。\n落花千点恨，疏雨一帘风。\n白雪侵新鬓，归心逐断鸿。\n茫茫事如此，何必怨途穷。",
        "dynasty": "宋",
        "collection_info": null
    },
    {
        "title": "江寺晚眺",
        "author": "释斯植",
        "content": "尽日无多事，闲行一径阴。\n人归秋寺晚，月满夜堂深。\n海阔频生雾，城荒远见林。\n青山与华髮，空愧百年心。",
        "dynasty": "宋",
        "collection_info": null
    },
    {
        "title": "照影",
        "author": "释斯植",
        "content": "性与儿童异，飘蓬二十年。\n照来池上影，恰似未生前。",
        "dynasty": "宋",
        "collection_info": null
    },
    {
        "title": "世事",
        "author": "释斯植",
        "content": "世事皆浮云，人间几朝暮。\n不知溪上山，犹有桃源路。",
        "dynasty": "宋",
        "collection_info": null
    },
    {
        "title": "莫恨",
        "author": "释斯植",
        "content": "寂寞云深地，山空叶落时。\n自怜为隠僻，莫恨月来迟。",
        "dynasty": "宋",
        "collection_info": null
    },
    {
        "title": "昨夜",
        "author": "释斯植",
        "content": "草堂云去后，人境两茫茫。\n忽见青松老，翻疑昨夜霜。",
        "dynasty": "宋",
        "collection_info": null
    },
    {
        "title": "长安晓发",
        "author": "释斯植",
        "content": "雨过楼台已禁烟，野风吹絮满长安。\n夜来寂寞沙汀下，楚水吴云一样看。",
        "dynasty": "宋",
        "collection_info": null
    },
    {
        "title": "闻子规",
        "author": "释斯植",
        "content": "十年已起故乡情，客裏凄凉不耐听。\n啼到蜀天空有恨，水流依旧月还明。",
        "dynasty": "宋",
        "collection_info": null
    },
    {
        "title": "自谓",
        "author": "释斯植",
        "content": "自谓清贫苦，那知即是安。\n路从平去好，事到口开难。\n松老心长在，花红色易残。\n浮生既如许，浑作梦中看。",
        "dynasty": "宋",
        "collection_info": null
    },
    {
        "title": "宿云山房",
        "author": "释斯植",
        "content": "缥渺沉虚碧，清池见宿云。\n松声临石断，山影与泉分。\n芳草经年梦，幽禽隔径闻。\n倚栏吟未尽，红日又将曛。",
        "dynasty": "宋",
        "collection_info": null
    },
    {
        "title": "偶成柬续芸",
        "author": "释斯植",
        "content": "相看又一春，花乱马前尘。\n湖海他乡路，烟霞几处人。\n草连闲地远，鸟入暮山频。\n多少凄凉事，那堪白髮新。",
        "dynasty": "宋",
        "collection_info": null
    },
    {
        "title": "铁笛倦长吹",
        "author": "释斯植",
        "content": "铁笛倦长吹，虚空剑寒倚。\n俯仰阴晴天，泰山不可视。\n荡桨归白云，回首沧波裏。\n人生无百年，世事已如此。\n既与荣辱同，兴废乃相似。\n春风从何来，纷纷竞桃李。\n至士本无心，误为诗所使。\n纵步夕照间，养性在芳芷。\n天涯一夜杜鹃愁，万里行人度湘水。",
        "dynasty": "宋",
        "collection_info": null
    },
    {
        "title": "对梅分韵得堂字",
        "author": "释斯植",
        "content": "霜风吹短髮，值此天气凉。\n行行阴壑中，万树皆含芳。\n相对发微咏，安用持华觞。\n嗟彼咸平人，清风生我肠。\n花非不及时，众鸟何迴翔。\n归看两壁间，画者犹苍苍。\n抱此幽露姿，愿登君子堂。",
        "dynasty": "宋",
        "collection_info": null
    },
    {
        "title": "老去",
        "author": "释斯植",
        "content": "老去厌芳菲，思归未得归。\n夕阳溪上树，花作去年飞。",
        "dynasty": "宋",
        "collection_info": null
    },
    {
        "title": "苕溪舟次",
        "author": "释斯植",
        "content": "扁舟烟重冷渔蓑，两岸人家浸小河。\n芳草自生春自老，落花随雨晚风多。",
        "dynasty": "宋",
        "collection_info": null
    },
    {
        "title": "送故人之江东",
        "author": "释斯植",
        "content": "凤城花气浥旌旗，又见春风上马时。\n不是灞桥难话别，垂杨空折去年枝。",
        "dynasty": "宋",
        "collection_info": null
    },
    {
        "title": "丙辰元夜",
        "author": "释斯植",
        "content": "淡河斜浸月光浮，看尽青山更倚楼。\n残烛怕寒元夕夜，小栏花影伴人愁。",
        "dynasty": "宋",
        "collection_info": null
    },
    {
        "title": "清明",
        "author": "释斯植",
        "content": "堤上寻春步较迟，马嘶芳草燕差池。\n南楼烟雨清明日，正是佳人堕泪时。",
        "dynasty": "宋",
        "collection_info": null
    },
    {
        "title": "江淮伤感",
        "author": "释斯植",
        "content": "水流花片湿轻红，多少英雄逐晓风。\n三百余年歌管地，数声欢怨不相同。",
        "dynasty": "宋",
        "collection_info": null
    },
    {
        "title": "送故人之天台",
        "author": "释斯植",
        "content": "新绿又成阴，归期直到今。\n人行芳草远，犬吠落花深。\n野店春寒雨，江城橘树林。\n无情名利事，休繫一生心。",
        "dynasty": "宋",
        "collection_info": null
    },
    {
        "title": "送敏上人归永嘉",
        "author": "释斯植",
        "content": "风光苦变迁，客裏对残年。\n别我此时路，问乡何处船。\n断云连雨雪，落日远人烟。\n又向龙湫畔，开扉近瀑泉。",
        "dynasty": "宋",
        "collection_info": null
    },
    {
        "title": "上竺寺",
        "author": "释斯植",
        "content": "古寺寒桥路，钟声静忽闻。\n数峰平处合，一水众溪分。\n老树烟萝雨，残灯石塔云。\n闲心寄幽寂，似觉远尘纷。",
        "dynasty": "宋",
        "collection_info": null
    },
    {
        "title": "山中即事",
        "author": "释斯植",
        "content": "千峰当此境，谁可共登临。\n月过秋池静，云归古木深。\n懒观前去事，已悟未来心。\n更欲寻诗伴，相携向石林。",
        "dynasty": "宋",
        "collection_info": null
    },
    {
        "title": "对梅寄人",
        "author": "释斯植",
        "content": "欲问江梅信，吟筇带晚霞。\n笑看今日树，开遍几年花。\n疏影生来瘦，寒枝折处斜。\n要教人寄远，何地是君家。",
        "dynasty": "宋",
        "collection_info": null
    },
    {
        "title": "春日",
        "author": "释斯植",
        "content": "人生厌别离，老去更何为。\n独对清明雨，闲吟社日诗。\n野蜂成蜜早，海燕入帘迟。\n未尽寻春兴，应须愧后期。",
        "dynasty": "宋",
        "collection_info": null
    },
    {
        "title": "夜坐有感",
        "author": "释斯植",
        "content": "角送重城月，微风入夜凉。\n身轻长是寄，吟苦未应忘。\n坐久灯成烬，愁多鬓欲霜。\n百年还老去，谁可继余芳。",
        "dynasty": "宋",
        "collection_info": null
    },
    {
        "title": "送人之吴",
        "author": "释斯植",
        "content": "无心学隠沦，此去向吴津。\n千古是非地，一灯烟雨村。\n烽尘连楚戍，榆柳隔淮春。\n别后新吟句，何人可共论。",
        "dynasty": "宋",
        "collection_info": null
    },
    {
        "title": "题天竺岩栖山房",
        "author": "释斯植",
        "content": "一室寄云隈，凭栏日几迴。\n无风山自雨，有主燕还来。\n野径通樵远，岩花向晚开。\n旧时题数壁，今已半苍苔。",
        "dynasty": "宋",
        "collection_info": null
    },
    {
        "title": "丁巳灯夕前六日观抱拙寄敏斋韵因事有感走笔以赋",
        "author": "释斯植",
        "content": "萍迹倚春风，春光苦未浓。\n人间连日事，尘外一宵钟。\n远雁书难寄，残碑字已封。\n幽人住城市，清梦两三重。",
        "dynasty": "宋",
        "collection_info": null
    },
    {
        "title": "送隠士游京淮",
        "author": "释斯植",
        "content": "送君湖柳下，未别已关情。\n古塞去程远，寒江入梦清。\n野云低水树，山雨闭春城。\n到处逢知己，虚传隠姓名。",
        "dynasty": "宋",
        "collection_info": null
    },
    {
        "title": "雨夜",
        "author": "释斯植",
        "content": "雨雪寒窗下，孤灯夜不眠。\n衰残如旧日，荣达是何年。\n已觉观书妄，方参入世缘。\n存心在仁理，何必后人传。",
        "dynasty": "宋",
        "collection_info": null
    },
    {
        "title": "晚春偶题呈正甫先生",
        "author": "释斯植",
        "content": "老来春去怯凭栏，今古兴亡一笑间。\n满径落红人不到，杜鹃啼雨入空山。",
        "dynasty": "宋",
        "collection_info": null
    },
    {
        "title": "山居遣兴",
        "author": "释斯植",
        "content": "山寺闭修竹，偏宜静者居。\n观空心已悟，集理事常虚。\n日月供吟笔，干坤入草庐。\n何如钓台叟，得计在樵渔。",
        "dynasty": "宋",
        "collection_info": null
    },
    {
        "title": "登吴山",
        "author": "释斯植",
        "content": "嵯峨宫树霭晴空，吴越迢迢一望中。\n几处笙歌人远近，万重花柳路西东。\n风生帘幕春云碧，水遶楼台海日红。\n沙鸟自飞还自宿，百年无计与谁同。",
        "dynasty": "宋",
        "collection_info": null
    },
    {
        "title": "题彭泽后人吟楼",
        "author": "释斯植",
        "content": "结屋在云端，悠然趣自安。\n江山随望远，星月近人寒。\n剑气当空正，诗情对酒宽。\n往来庭畔叟，只作晋时看。",
        "dynasty": "宋",
        "collection_info": null
    },
    {
        "title": "挽白云赵宗丞",
        "author": "释斯植",
        "content": "天上楼成日，人间独丧君。\n料知生死事，还与去来分。\n夜月江村路，春风岭树云。\n交余多感槩，那忍见遗文。",
        "dynasty": "宋",
        "collection_info": null
    },
    {
        "title": "遣怀",
        "author": "释斯植",
        "content": "愁极鬓成丝，沧江梦未归。\n鸟啼山雨急，春尽故人稀。\n晓润侵吟壁，寒云绕竹扉。\n向来诗满束，应是与心违。",
        "dynasty": "宋",
        "collection_info": null
    },
    {
        "title": "秋思",
        "author": "释斯植",
        "content": "雨过山城日又西，西风一阵木犀开。\n莫将心事凭秋雁，恐带边愁入梦来。",
        "dynasty": "宋",
        "collection_info": null
    },
    {
        "title": "客路和胡元鲁出入韵",
        "author": "释斯植",
        "content": "十载天涯客，浮云不定身。\n烟波春雨渡，灯火夜渔村。\n世事空为累，人心未觉仁。\n何时留片石，归老古松根。",
        "dynasty": "宋",
        "collection_info": null
    },
    {
        "title": "淮边柳",
        "author": "释斯植",
        "content": "寂寞淮边柳，春来自舞腰。\n恨生争战地，不得近官桥。",
        "dynasty": "宋",
        "collection_info": null
    },
    {
        "title": "雪鸪",
        "author": "释斯植",
        "content": "风吹芦苇鸣，残雪满桥板。\n不见棹回人，愁立沙汀晚。",
        "dynasty": "宋",
        "collection_info": null
    },
    {
        "title": "鸣鸠",
        "author": "释斯植",
        "content": "何处芳草多，相呼向深坞。\n竹外立寒枝，山南又春雨。",
        "dynasty": "宋",
        "collection_info": null
    },
    {
        "title": "道宫",
        "author": "释斯植",
        "content": "千年兴废地，仙诀字犹存。\n露重云生树，坛空月到门。\n心清无外事，静极是真源。\n此境非凡世，何人与续言。",
        "dynasty": "宋",
        "collection_info": null
    },
    {
        "title": "塞北",
        "author": "释斯植",
        "content": "兵战何时息，边尘染客旌。\n乱鸦啼又歇，荒草死还生。\n岛雨连秋曙，江风入雁声。\n近淮民自悦，应是宦情清。",
        "dynasty": "宋",
        "collection_info": null
    },
    {
        "title": "东斋书事",
        "author": "释斯植",
        "content": "客裏吟情懒，天涯望欲昏。\n断云流涧水，残月照衡门。\n猿啸它山树，砧声何处村。\n浮名身外事，于此不须论。",
        "dynasty": "宋",
        "collection_info": null
    },
    {
        "title": "效樊川体",
        "author": "释斯植",
        "content": "吟边绕架书千卷，壁上梅花水一瓢。\n世事尽从忙裏过，年华空向静中消。\n山云宿雨笼残日，汀草浮香满小桥。\n对此不须惆怅去，野人今已悟吹箫。",
        "dynasty": "宋",
        "collection_info": null
    },
    {
        "title": "观化",
        "author": "释斯植",
        "content": "闲观造化余，静极悦自性。\n胡蝶忽飞来，吾心已无竞。",
        "dynasty": "宋",
        "collection_info": null
    },
    {
        "title": "和路字",
        "author": "释斯植",
        "content": "青山何人家，芳草满樵路。\n猿鹤未归来，残月照烟树。",
        "dynasty": "宋",
        "collection_info": null
    },
    {
        "title": "宿云轩",
        "author": "释斯植",
        "content": "千峰云未还，数树芭蕉绿。\n风雨暗黄昏，何人共幽独。",
        "dynasty": "宋",
        "collection_info": null
    },
    {
        "title": "从军行",
        "author": "释斯植",
        "content": "茫茫塞月笼寒雾，万里征人不知数。\n年少难消壮志多，精锐连营肃貔虎。\n从军何日见军迴，但见日日长淮雨。\n烽烟散漫满路岐，边声飒飒秋风起。\n天涯荒草马成群，放去弯弓乱飞舞。\n夜深更听胡女歌，古来白骨多于土。",
        "dynasty": "宋",
        "collection_info": null
    },
    {
        "title": "湖上晚望",
        "author": "释斯植",
        "content": "绕堤杨柳暗渔舟，二月风光淡似秋。\n几度笙歌人散后，夕阳依旧满红楼。",
        "dynasty": "宋",
        "collection_info": null
    },
    {
        "title": "送人谒所知",
        "author": "释斯植",
        "content": "西风忽别离，满袖百篇诗。\n取己尚如此，问人应可知。\n山寒城角远，地阔海帆迟。\n料想回车日，相看是岁期。",
        "dynasty": "宋",
        "collection_info": null
    },
    {
        "title": "山中寓意",
        "author": "释斯植",
        "content": "白髮今如许，自吟还自愁。\n满山晴叶雨，四壁老蛩秋。\n看水知心静，观云觉事浮。\n数年衰感意，挥泪不能收。",
        "dynasty": "宋",
        "collection_info": null
    },
    {
        "title": "丙辰季夏避暑山中长松修竹恍若蓬莱异人之居走笔索句以纪其事",
        "author": "释斯植",
        "content": "六月厌烦襟，纵步情未足。\n爱此石径长，缈缈清溪曲。\n古道何人居，门闲对修竹。\n好鸟发新声，静极成幽独。\n山风吹晚凉，山影摇红绿。\n翘首兴未阑，青猿睡初熟。",
        "dynasty": "宋",
        "collection_info": null
    },
    {
        "title": "送人游吴",
        "author": "释斯植",
        "content": "阖门烟霭外，地阔水城高。\n蜃气蒸吟鬓，霜风入缊袍。\n数程秋岸雨，一饭野船蒿。\n若问当时事，人夸有二豪。",
        "dynasty": "宋",
        "collection_info": null
    },
    {
        "title": "丙辰季夏雨中",
        "author": "释斯植",
        "content": "天涯身尚寄，何日向东州。\n一夜霜欺鬓，连朝雨送愁。\n梦多吟作祟，闲极懒为雠。\n若问浮生事，无心即是谋。",
        "dynasty": "宋",
        "collection_info": null
    },
    {
        "title": "寄彭泽后人",
        "author": "释斯植",
        "content": "不为折腰事，田园足野情。\n笔粘春雾重，诗带晚唐清。\n柳巷闲渔艇，山扉对水城。\n论心暂来往，无愧远公名。",
        "dynasty": "宋",
        "collection_info": null
    },
    {
        "title": "寄静佳朱明府",
        "author": "释斯植",
        "content": "伤心独立旧池台，日日西风送雨来。\n别后思君无限事，一封书发两番开。",
        "dynasty": "宋",
        "collection_info": null
    },
    {
        "title": "叶",
        "author": "释斯植",
        "content": "天涯谁与寄相思，残片疏疏尚恋枝。\n一自西风寒勒后，凋零能得几多时。",
        "dynasty": "宋",
        "collection_info": null
    },
    {
        "title": "柳",
        "author": "释斯植",
        "content": "汴水隋堤总寂寥，春风吹恨未曾消。\n长条本自无拘束，也向人前学舞腰。",
        "dynasty": "宋",
        "collection_info": null
    },
    {
        "title": "春阴书事呈正甫先生  其一",
        "author": "释斯植",
        "content": "二月花阴已觉迟，黄昏帘幕燕归时。\n小栏独立无人处，春雨春寒总欠诗。",
        "dynasty": "宋",
        "collection_info": null
    },
    {
        "title": "春阴书事呈正甫先生  其二",
        "author": "释斯植",
        "content": "江湖寥落转飘蓬，归梦年年逐去鸿。\n吟鬓一番春又半，杏花无语立东风。",
        "dynasty": "宋",
        "collection_info": null
    },
    {
        "title": "金陵道上",
        "author": "释斯植",
        "content": "一望江山去不迴，断碑荒草旧宫台。\n六朝陈迹皆如梦，夜夜寒潮送月来。",
        "dynasty": "宋",
        "collection_info": null
    },
    {
        "title": "山行",
        "author": "释斯植",
        "content": "岩边结屋与樵邻，流水桃花几度春。\n行到碧云无尽处，深山怪木老如人。",
        "dynasty": "宋",
        "collection_info": null
    },
    {
        "title": "咏古",
        "author": "释斯植",
        "content": "欲寻仙阙觅仙丹，仙在瀛洲缥缈间。\n一自祖龙东去后，更无人到会稽山。",
        "dynasty": "宋",
        "collection_info": null
    },
    {
        "title": "送张十二秀才至维扬",
        "author": "释斯植",
        "content": "江山迢递水东流，芳草无情管别愁。\n若听春风商女曲，天涯人在古扬州。",
        "dynasty": "宋",
        "collection_info": null
    },
    {
        "title": "偶成",
        "author": "释斯植",
        "content": "渔歌听尽欲狂吟，一径人家柳影深。\n天意似嫌花信早，东风吹雨又成阴。",
        "dynasty": "宋",
        "collection_info": null
    },
    {
        "title": "雪中寄岩泉",
        "author": "释斯植",
        "content": "吟罢新诗祇自看，晓风吹恨上阑干。\n夜来雪满前山路，谁对梅花说岁寒。",
        "dynasty": "宋",
        "collection_info": null
    },
    {
        "title": "春日湖上五首  其一",
        "author": "释斯植",
        "content": "绕堤莎草绿纤纤，老裏吟情觉未厌。\n应是踏青天气近，柳条多插野人檐。",
        "dynasty": "宋",
        "collection_info": null
    },
    {
        "title": "春日湖上五首  其二",
        "author": "释斯植",
        "content": "晓山漠漠尽烟霏，四面楼台白鸟稀。\n芳草年年湖上路，柳花风送钓船归。",
        "dynasty": "宋",
        "collection_info": null
    },
    {
        "title": "春日湖上五首  其三",
        "author": "释斯植",
        "content": "乐天遗迹暂徘徊，路入深云满径苔。\n花影上栏吟未稳，东风空倩蝶飞来。",
        "dynasty": "宋",
        "collection_info": null
    },
    {
        "title": "春日湖上五首  其四",
        "author": "释斯植",
        "content": "雨余蛙吹歇池塘，庭院人闲日正长。\n独倚画栏看不尽，海棠无处是山光。",
        "dynasty": "宋",
        "collection_info": null
    },
    {
        "title": "春日湖上五首  其五",
        "author": "释斯植",
        "content": "今朝纔得是闲身，来往琳宫不厌频。\n燕葺旧巢春又暮，风光一半属游人。",
        "dynasty": "宋",
        "collection_info": null
    },
    {
        "title": "与赵五话别",
        "author": "释斯植",
        "content": "送君无计路漫漫，玉笛声悲远戍间。\n自是行人多有恨，离情吹不到阳关。",
        "dynasty": "宋",
        "collection_info": null
    },
    {
        "title": "首夏",
        "author": "释斯植",
        "content": "新篁摇绿雨初晴，彩簟风生一枕清。\n昨日小亭幽梦觉，隔帘花影弄鶑声。",
        "dynasty": "宋",
        "collection_info": null
    },
    {
        "title": "湘竹词",
        "author": "释斯植",
        "content": "湘魂何自怨，千古尚名存。\n不种庭边竹，那知有泪痕。",
        "dynasty": "宋",
        "collection_info": null
    },
    {
        "title": "池上曲",
        "author": "释斯植",
        "content": "晓雨生池荷，圆珠漾新绿。\n入手不成珠，空歌彩莲曲。",
        "dynasty": "宋",
        "collection_info": null
    },
    {
        "title": "和子履雍家园诗",
        "author": "释斯植",
        "content": "长桥南走羣山间，中有雍子之名园。\n苍云蔽天竹色凈，暖香扑地花气繁。\n飞泉来从远岭背，林下曲折寒波翻。\n珍禽不可见毛质，数声清绝如哀弹。\n我来据石弄琴瑟，惟恐日暮登归轩。\n尘纷剥落耳目异，只疑梦入仙家村。\n知君襟尚我同好，作诗闳放莫可攀。\n高篇绝景两不及，久之想像空冥烦。",
        "dynasty": "宋",
        "collection_info": null
    },
    {
        "title": "送李容甫归北都",
        "author": "释斯植",
        "content": "先生读书不下堂，堂上有客语浪浪。\n弟子出观如堵墙，怪君眉彩生光芒。\n北都晁夫子，一别久相望。\n君来道信问，使我开肺肠。\n三日不改服，犹觉芝兰香。\n平生寡投分，一笑且云乐。\n慇懃发黄卷，钝吻悭应酢。\n大杵撞哑钟，已厌音响恶。\n更惭河伯观，未易穷海若。\n索寞岁华晚，飕飕黄叶秋。\n归心剧流水，忽忽不可留。\n固知此鳣鲸，肯託寻常沟。\n直须见老聃，可化南荣俦。\n海州岁有冲天鹄，卵如萍实光琢玉，蜀鷄眇然何敢伏。\n羽成不须求日浴，一举将惊万人目。",
        "dynasty": "宋",
        "collection_info": null
    },
    {
        "title": "句",
        "author": "释斯植",
        "content": "小桃自与春风恶，花不随人独下楼。",
        "dynasty": "宋",
        "collection_info": null
    },
    {
        "title": "偈颂七十六首  其一",
        "author": "释子益",
        "content": "我此一门，初无关键。\n半合半开，东扇西扇。\n千闻不如一见。",
        "dynasty": "宋",
        "collection_info": null
    },
    {
        "title": "偈颂七十六首  其二",
        "author": "释子益",
        "content": "不行喝，不行棒。\n负命衲僧，不钓自上。",
        "dynasty": "宋",
        "collection_info": null
    },
    {
        "title": "偈颂七十六首  其三",
        "author": "释子益",
        "content": "一字不着画，八字没两丿。\n文彩甚分明，何待重饶舌。",
        "dynasty": "宋",
        "collection_info": null
    },
    {
        "title": "偈颂七十六首  其四",
        "author": "释子益",
        "content": "行不到处行一步，说不到处道一句。\n径山诸公见义勇为，灵隠师伯拔剑相助。",
        "dynasty": "宋",
        "collection_info": null
    },
    {
        "title": "偈颂七十六首  其五",
        "author": "释子益",
        "content": "黄梅夜半，鸡足峰前。\n承虚接响，互相热瞒。",
        "dynasty": "宋",
        "collection_info": null
    },
    {
        "title": "偈颂七十六首  其六",
        "author": "释子益",
        "content": "最初句，向上机。\n瞿昙不会，达磨不知。\n知不知，雨余千嶂碧，春水一溪肥。",
        "dynasty": "宋",
        "collection_info": null
    },
    {
        "title": "偈颂七十六首  其七",
        "author": "释子益",
        "content": "一槌便就，颟颟顸顸。\n不假一槌，无端无端。\n忙裏工夫闲处觅，闹中消息静中观。",
        "dynasty": "宋",
        "collection_info": null
    },
    {
        "title": "偈颂七十六首  其八",
        "author": "释子益",
        "content": "天上月圆，人间月半。\n明眼衲僧，见似不见。\n盏子扑落地，楪子成七片。",
        "dynasty": "宋",
        "collection_info": null
    },
    {
        "title": "偈颂七十六首  其九",
        "author": "释子益",
        "content": "向上一路，千圣不传。\n未曾拟议，早隔大千。\n雪峰辊毬，禾山打皷，仰山插锹，地藏种田。\n短绠那汲深泉。",
        "dynasty": "宋",
        "collection_info": null
    },
    {
        "title": "偈颂七十六首  其一○",
        "author": "释子益",
        "content": "去年今日逢冬节，扑头扑面迎霜雪。\n今年冬节又来临，屋角梅花弄晓晴。\n笑它鲁史谩书云。",
        "dynasty": "宋",
        "collection_info": null
    },
    {
        "title": "偈颂七十六首  其一一",
        "author": "释子益",
        "content": "与么寒，何处避。\n冰棱上，深雪裏。\n有来由，没巴鼻。\n丹霞烧木佛，院主眉鬚堕。",
        "dynasty": "宋",
        "collection_info": null
    },
    {
        "title": "偈颂七十六首  其一二",
        "author": "释子益",
        "content": "信手拈来，万选万中。\n轻若鸿毛轻，重似丘山重。\n虽是死蛇，也要活弄。",
        "dynasty": "宋",
        "collection_info": null
    },
    {
        "title": "偈颂七十六首  其一三",
        "author": "释子益",
        "content": "四九三十六，夜眠如露宿。\n银海眩生花，玉楼寒起粟。\n翻笑二祖立雪谩齐腰，活埋一片无瑕玉。",
        "dynasty": "宋",
        "collection_info": null
    },
    {
        "title": "偈颂七十六首  其一四",
        "author": "释子益",
        "content": "昨日雨，今日晴。\n桃花开口笑，无处觅灵云。",
        "dynasty": "宋",
        "collection_info": null
    },
    {
        "title": "偈颂七十六首  其一五",
        "author": "释子益",
        "content": "二千年前，通身是垢。\n二千年后，满面埃尘。\n直饶九曲黄河水，洗到馿年也不清。",
        "dynasty": "宋",
        "collection_info": null
    },
    {
        "title": "偈颂七十六首  其一六",
        "author": "释子益",
        "content": "泼天声价陈睦州，咬人火急瞌睡虎。\n行不到处行一步，道不到处道一句。\n德山临济眼𥉌𥉍，棒喝交驰无所措。\n兴化忍俊不禁，随例赫日光中飞白雨，照顾湿却袈裟角。",
        "dynasty": "宋",
        "collection_info": null
    },
    {
        "title": "偈颂七十六首  其一七",
        "author": "释子益",
        "content": "世事悠悠，不如山丘。\n卧藤萝下，块石枕头。\n许由洗耳，巢父饮牛。",
        "dynasty": "宋",
        "collection_info": null
    },
    {
        "title": "偈颂七十六首  其一八",
        "author": "释子益",
        "content": "名不得，状不得。\n脱胎换骨方，起死回生诀。\n信得及底，不消一服，诸病顿除，脱体安乐。\n何必善财重采药。",
        "dynasty": "宋",
        "collection_info": null
    },
    {
        "title": "偈颂七十六首  其一九",
        "author": "释子益",
        "content": "一日復一日，眨眼过半夏。\n兴化老无知，钵盂安柄欛。\n引得四海参玄人，三三两两聚头商量这个话。\n阿呵呵，六月卖松风，人间恐无价。",
        "dynasty": "宋",
        "collection_info": null
    },
    {
        "title": "偈颂七十六首  其二○",
        "author": "释子益",
        "content": "欲明此道，须遇其人。\n其人既遇，十倍收成。",
        "dynasty": "宋",
        "collection_info": null
    },
    {
        "title": "偈颂七十六首  其二一",
        "author": "释子益",
        "content": "秋未霜，菊正芳。\n千朶万朶香吐蕊，三枝两枝金样黄。\n不作世谛流布，亦非佛法商量。\n九月九日是重阳。",
        "dynasty": "宋",
        "collection_info": null
    },
    {
        "title": "偈颂七十六首  其二二",
        "author": "释子益",
        "content": "怪得深夜寒，破晓清霜重。\n双涧水无声，千峰云欲冻。\n这裏冷湫湫，那边热鬨鬨。\n不知那个得便宜，惭愧杨岐老冻脓。",
        "dynasty": "宋",
        "collection_info": null
    },
    {
        "title": "偈颂七十六首  其二三",
        "author": "释子益",
        "content": "格外提持，斗转星移。\n智藏不会，海兄不知。\n尀耐睦州担板汉，教坏临济小厮儿。\n此意明明说向谁。",
        "dynasty": "宋",
        "collection_info": null
    },
    {
        "title": "偈颂七十六首  其二四",
        "author": "释子益",
        "content": "见见之时，羯谛羯谛。\n见非是见，波罗羯谛。\n见犹离见，波罗僧羯谛。\n见莫能及，菩提萨婆诃。",
        "dynasty": "宋",
        "collection_info": null
    },
    {
        "title": "偈颂七十六首  其二五",
        "author": "释子益",
        "content": "天寒地冷，昼短夜长。\n死灰拨尽，没可商量。\n昨夜三更月到窗。",
        "dynasty": "宋",
        "collection_info": null
    },
    {
        "title": "偈颂七十六首  其二六",
        "author": "释子益",
        "content": "作无所作，为无所为。\n灰头土面，带水拖泥。\n恁么要见兴化，快须照顾两茎眉。",
        "dynasty": "宋",
        "collection_info": null
    },
    {
        "title": "偈颂七十六首  其二七",
        "author": "释子益",
        "content": "正法轮，轻拨转。\n日出中天，云开岳面，如优昙花时一现。",
        "dynasty": "宋",
        "collection_info": null
    },
    {
        "title": "偈颂七十六首  其二八",
        "author": "释子益",
        "content": "玄沙不出岭，拄杖生根休用剪。\n保寿不渡河，钵盂无柄不须安。",
        "dynasty": "宋",
        "collection_info": null
    },
    {
        "title": "偈颂七十六首  其二九",
        "author": "释子益",
        "content": "酷暑炎炎何处避，不在镬汤炉炭裏。\n北窗一枕黑甜余，细听松风杂流水。",
        "dynasty": "宋",
        "collection_info": null
    },
    {
        "title": "偈颂七十六首  其三○",
        "author": "释子益",
        "content": "一见便见，天回地转。\n宗通说通，风虎云龙。\n只如百丈被马祖一喝，因甚三日耳聋。\n闽蜀同风。",
        "dynasty": "宋",
        "collection_info": null
    },
    {
        "title": "偈颂七十六首  其三一",
        "author": "释子益",
        "content": "日可冷，月可热，众魔不能坏真说。\n且作么生是真说，屋头泉溜响无休，砌下寒蛩声更切。",
        "dynasty": "宋",
        "collection_info": null
    },
    {
        "title": "偈颂七十六首  其三二",
        "author": "释子益",
        "content": "一日復一日，一秋復一秋。\n从头屈指数，屈指又从头，乌飞兔走几时休。",
        "dynasty": "宋",
        "collection_info": null
    },
    {
        "title": "偈颂七十六首  其三三",
        "author": "释子益",
        "content": "得路塞路，过桥断桥。\n不拘两岸，不滞中流。\n直饶你会得步行骑水牛，我更问你，空手因甚把锄头。",
        "dynasty": "宋",
        "collection_info": null
    },
    {
        "title": "偈颂七十六首  其三四",
        "author": "释子益",
        "content": "冬前冬后，沙飞石走。\n时节到来，不容袖手。\n兴化虽无驱风走电之谋，也要应个时候，一九二九。",
        "dynasty": "宋",
        "collection_info": null
    },
    {
        "title": "偈颂七十六首  其三五",
        "author": "释子益",
        "content": "十声槌下定纲宗，送去迎来事一同。\n竖百横千有通变，笊篱无柄舀春风。",
        "dynasty": "宋",
        "collection_info": null
    },
    {
        "title": "偈颂七十六首  其三六",
        "author": "释子益",
        "content": "般若锋，金刚焰。\n觌面当机，突出难辨。\n春风一阵来，落花飞片片。",
        "dynasty": "宋",
        "collection_info": null
    },
    {
        "title": "偈颂七十六首  其三七",
        "author": "释子益",
        "content": "忆昔玉几时，分赃不合火。\n今日蓦相逢，依然众恁么。\n不恁么，睦州担板，云门脚跛。",
        "dynasty": "宋",
        "collection_info": null
    },
    {
        "title": "偈颂七十六首  其三八",
        "author": "释子益",
        "content": "心如虚空不可量，圣君寿量亦如是。\n将如是法报皇恩，天上人间更无比。",
        "dynasty": "宋",
        "collection_info": null
    },
    {
        "title": "偈颂七十六首  其三九",
        "author": "释子益",
        "content": "一夏九十日，半月已过了。\n有问蜡人冰，鼻孔仍依旧。\n我手何似佛手。",
        "dynasty": "宋",
        "collection_info": null
    },
    {
        "title": "偈颂七十六首  其四○",
        "author": "释子益",
        "content": "是句亦刬，非句亦刬。\n德山焚疏钞，临济烧禅板。\n堪悲堪笑，一对无孔铁锤，馿年梦见正法眼。",
        "dynasty": "宋",
        "collection_info": null
    },
    {
        "title": "偈颂七十六首  其四一",
        "author": "释子益",
        "content": "古佛心，即于今。\n春风浩浩，春雨霖霖，高山流水少知音。",
        "dynasty": "宋",
        "collection_info": null
    },
    {
        "title": "偈颂七十六首  其四二",
        "author": "释子益",
        "content": "法身充塞太虚空，出没何曾有定踪。\n独许波旬知此意，半偷欢喜半搥胸。",
        "dynasty": "宋",
        "collection_info": null
    },
    {
        "title": "偈颂七十六首  其四三",
        "author": "释子益",
        "content": "时节既至，其理自彰。\n井井秧浮绿，村村麦弄黄。\n半窗山月白，一枕竹风凉，笑倒山前邓八郎。",
        "dynasty": "宋",
        "collection_info": null
    },
    {
        "title": "偈颂七十六首  其四四",
        "author": "释子益",
        "content": "进以礼，退以礼。\n录得语一篇，不在纸衣裏。\n所以智藏被马师涂糊，克宾遭兴化钝置。\n千古之下，挂人唇齿。\n恩大难酬，痛入骨髓。\n检点将来，玄沙道底。",
        "dynasty": "宋",
        "collection_info": null
    },
    {
        "title": "偈颂七十六首  其四五",
        "author": "释子益",
        "content": "觉性海中，圆无不融。\n闻时富贵，见后贫穷。\n穷则变，变则通，草鞋狞似虎，拄杖活如龙。",
        "dynasty": "宋",
        "collection_info": null
    },
    {
        "title": "偈颂七十六首  其四六",
        "author": "释子益",
        "content": "十五日已前明似镜，十五日已后曲如鎌。\n正当十五日，无人知此意，令我忆南泉。",
        "dynasty": "宋",
        "collection_info": null
    },
    {
        "title": "偈颂七十六首  其四七",
        "author": "释子益",
        "content": "秋江清，秋月白。\n登高双眼空，独步干坤窄。\n隻手未曾举，黄菊已盈握。\n好彩从来奔龊家，随分一盏茱萸茶。",
        "dynasty": "宋",
        "collection_info": null
    },
    {
        "title": "偈颂七十六首  其四八",
        "author": "释子益",
        "content": "东司头，粪坑上。\n臭气熏天，如何近傍。\n一屙便了底，痛与一锥。\n的的卓卓底，三十拄杖。\n有功者赏。",
        "dynasty": "宋",
        "collection_info": null
    },
    {
        "title": "偈颂七十六首  其四九",
        "author": "释子益",
        "content": "常光现前，壁立万仞。\n者裏一划划断，别有一条捷径。\n明眼人，因甚落井。",
        "dynasty": "宋",
        "collection_info": null
    },
    {
        "title": "偈颂七十六首  其五○",
        "author": "释子益",
        "content": "亲从宝山来，收得宝山宝。\n一片玉无瑕，千峰云脱帽。\n九莲峰畔无处藏，兜率宫中卒难讨。\n归来打鼓普请看，盘走珠兮珠走盘。",
        "dynasty": "宋",
        "collection_info": null
    },
    {
        "title": "偈颂七十六首  其五一",
        "author": "释子益",
        "content": "六阴既穷，群魔自殄。\n一阳来復，吾道大亨。\n拄杖竖，十方世界一时竖。\n拄杖横，十方世界一时横。\n兵随印转，将逐符行。",
        "dynasty": "宋",
        "collection_info": null
    },
    {
        "title": "偈颂七十六首  其五二",
        "author": "释子益",
        "content": "未入山时，气衝牛斗。\n出得山来，衣穿露肘。\n更言午夜见明星，不知面皮厚多少。",
        "dynasty": "宋",
        "collection_info": null
    },
    {
        "title": "偈颂七十六首  其五三",
        "author": "释子益",
        "content": "六出花飞，无地卓锥。\n填沟塞壑，绝毫绝厘。\n嗄，忽惊捲尽青山去，又喜重携春色归。",
        "dynasty": "宋",
        "collection_info": null
    },
    {
        "title": "偈颂七十六首  其五四",
        "author": "释子益",
        "content": "至玄至妙，至奥至微。\n不可以识识，不可以智知。\n与么会得，咈㖃啒㖀。\n不与么会，凤林咤之。",
        "dynasty": "宋",
        "collection_info": null
    },
    {
        "title": "偈颂七十六首  其五五",
        "author": "释子益",
        "content": "拄杖生根劫外春，斩新拈出示诸人。\n擘开华岳千峰秀，放出黄河一派清。",
        "dynasty": "宋",
        "collection_info": null
    },
    {
        "title": "偈颂七十六首  其五六",
        "author": "释子益",
        "content": "问处分明答处亲，太平天子太平臣。\n等闲喝散千峰雪，此土西天一样春。",
        "dynasty": "宋",
        "collection_info": null
    },
    {
        "title": "偈颂七十六首  其五七",
        "author": "释子益",
        "content": "现成公案，了无迁变。\n入得门来，一见便见。\n左顾则狮子嚬呻，右盼则象王迴转。\n灵山一会俨然存，捏聚春风成一片。",
        "dynasty": "宋",
        "collection_info": null
    },
    {
        "title": "偈颂七十六首  其五八",
        "author": "释子益",
        "content": "九十长期，三分过二。\n觉海浪平，铁船无底。\n寒山子水牯牛作么生，切不得道大家在这裏。",
        "dynasty": "宋",
        "collection_info": null
    },
    {
        "title": "偈颂七十六首  其五九",
        "author": "释子益",
        "content": "伏暑未收，金风渐作。\n弹指声中，门开楼阁。",
        "dynasty": "宋",
        "collection_info": null
    },
    {
        "title": "偈颂七十六首  其六○",
        "author": "释子益",
        "content": "菊花黄，茱萸香。\n时节既至，其理自彰。",
        "dynasty": "宋",
        "collection_info": null
    },
    {
        "title": "偈颂七十六首  其六一",
        "author": "释子益",
        "content": "作家相见，啐啄尤乖。\n达士相逢，握鞭回首。\n捡点将来，已落第二。",
        "dynasty": "宋",
        "collection_info": null
    },
    {
        "title": "偈颂七十六首  其六二",
        "author": "释子益",
        "content": "六载雪山修，几乎没合杀。\n半夜覩明星，和盲勃睟瞎。",
        "dynasty": "宋",
        "collection_info": null
    },
    {
        "title": "偈颂七十六首  其六三",
        "author": "释子益",
        "content": "语底默底不是，非语非默亦非。\n虚庵有一转语，用处绝毫绝厘。",
        "dynasty": "宋",
        "collection_info": null
    },
    {
        "title": "偈颂七十六首  其六四",
        "author": "释子益",
        "content": "春已过半，百花竞芳。\n有些佛法，如何商量。\n千言万语无人会，又逐流鶑过短墙。",
        "dynasty": "宋",
        "collection_info": null
    },
    {
        "title": "偈颂七十六首  其六五",
        "author": "释子益",
        "content": "有拄杖与拄杖，击木无声。\n无拄杖夺拄杖，敲空作响。\n还见芭蕉和尚么，莫妄想。",
        "dynasty": "宋",
        "collection_info": null
    },
    {
        "title": "偈颂七十六首  其六六",
        "author": "释子益",
        "content": "瞿昙色相紫金容，雨后青山插半空。\n觌面当机如不荐，桃花依旧笑春风。",
        "dynasty": "宋",
        "collection_info": null
    },
    {
        "title": "偈颂七十六首  其六七",
        "author": "释子益",
        "content": "定本无门，从何而入。\n坐断两头，中亦不立。\n没可把，绝承当，风来一阵芰荷香。",
        "dynasty": "宋",
        "collection_info": null
    },
    {
        "title": "偈颂七十六首  其六八",
        "author": "释子益",
        "content": "虚空年与寿山同，答处由来在问宗。\n但见皇风成一片，不知何处是疆封。",
        "dynasty": "宋",
        "collection_info": null
    },
    {
        "title": "偈颂七十六首  其六九",
        "author": "释子益",
        "content": "世尊不说说，迦叶不闻闻。\n两个无孔铁锤，打就一合干坤。",
        "dynasty": "宋",
        "collection_info": null
    },
    {
        "title": "偈颂七十六首  其七○",
        "author": "释子益",
        "content": "直下是，直下是。\n赚杀人，疑杀你。\n上是天，下是地。",
        "dynasty": "宋",
        "collection_info": null
    },
    {
        "title": "偈颂七十六首  其七一",
        "author": "释子益",
        "content": "律管吹灰，勾芒布令。\n六国风清，九天云静。",
        "dynasty": "宋",
        "collection_info": null
    },
    {
        "title": "偈颂七十六首  其七二",
        "author": "释子益",
        "content": "二月十五，瞿昙灭度。\n文殊顿足普贤悲，外道拊掌波旬舞。\n甜瓜彻蒂甜，苦瓠连根苦。",
        "dynasty": "宋",
        "collection_info": null
    },
    {
        "title": "偈颂七十六首  其七三",
        "author": "释子益",
        "content": "识得一，万事毕。\n佛法扬在它方，世法拈靠一壁。\n有问奇特因缘，立秋已过五日。",
        "dynasty": "宋",
        "collection_info": null
    },
    {
        "title": "偈颂七十六首  其七四",
        "author": "释子益",
        "content": "此段光明，辉天鉴地。\n灵山错话，曹溪错指。\n雾暗云屯兮历历常明，地陷天崩兮也只如是。\n赚杀你。",
        "dynasty": "宋",
        "collection_info": null
    },
    {
        "title": "偈颂七十六首  其七五",
        "author": "释子益",
        "content": "有一则语，久欲拈出。\n未动舌头，遍界狼藉。\n且作么生收拾。",
        "dynasty": "宋",
        "collection_info": null
    },
    {
        "title": "偈颂七十六首  其七六",
        "author": "释子益",
        "content": "腊月二十五，一曲重新举。\n唱寡兮和稀，韵高兮调古。\n堪悲堪笑老东山，谩说豆子山前打瓦鼓。",
        "dynasty": "宋",
        "collection_info": null
    },
    {
        "title": "颂古十一首  其一",
        "author": "释子益",
        "content": "心手相忘，二俱得妙，箭箭中的。\n未脱窠臼脱窠臼，好手手中呈好手。",
        "dynasty": "宋",
        "collection_info": null
    },
    {
        "title": "颂古十一首  其二",
        "author": "释子益",
        "content": "多处添些已是讹，少处减些还是诳。\n几多着眼看机轮，谁知不在机轮上。",
        "dynasty": "宋",
        "collection_info": null
    },
    {
        "title": "颂古十一首  其三",
        "author": "释子益",
        "content": "狗子佛性无，铁船水上浮。\n顺风帆未挂，已过洞庭湖。",
        "dynasty": "宋",
        "collection_info": null
    },
    {
        "title": "颂古十一首  其四",
        "author": "释子益",
        "content": "钝如出匣吹毛剑，快似坚刚百炼锤。\n直下低头礼三拜，得便宜处落便宜。",
        "dynasty": "宋",
        "collection_info": null
    },
    {
        "title": "颂古十一首  其五",
        "author": "释子益",
        "content": "出与未出，莲花荷叶。\n老倒智门，舌头无骨。",
        "dynasty": "宋",
        "collection_info": null
    },
    {
        "title": "颂古十一首  其六",
        "author": "释子益",
        "content": "尽道赵州勘婆子，不知婆子勘赵州。\n有意气时添意气，不风流处也风流。",
        "dynasty": "宋",
        "collection_info": null
    },
    {
        "title": "颂古十一首  其七",
        "author": "释子益",
        "content": "不是风兮不是旛，活人只在笑谈间。\n面前坦坦平平路，背后重重迭迭山。",
        "dynasty": "宋",
        "collection_info": null
    },
    {
        "title": "颂古十一首  其八",
        "author": "释子益",
        "content": "抛砖引玉老香严，打着南边动北边。\n听事不真钟作瓮，至今千古错流传。",
        "dynasty": "宋",
        "collection_info": null
    },
    {
        "title": "颂古十一首  其九",
        "author": "释子益",
        "content": "拨草瞻风寻剑客，桃花一见便忻然。\n直饶真到不疑地，放下更参三十年。",
        "dynasty": "宋",
        "collection_info": null
    },
    {
        "title": "颂古十一首  其一○",
        "author": "释子益",
        "content": "地藏栽田博饭，大似饥过心荒。\n听它三三两两，佛法浩浩商量。\n杓柄那知有短长。",
        "dynasty": "宋",
        "collection_info": null
    },
    {
        "title": "颂古十一首  其一一",
        "author": "释子益",
        "content": "撼树良久，好手手中呈好手。\n得用得体，一不成兮二不是。\n三十拄杖放渠侬，大似贼过后张弓。",
        "dynasty": "宋",
        "collection_info": null
    },
    {
        "title": "出山相赞",
        "author": "释子益",
        "content": "捏双拳，衣露肘。\n谓悟明星，有甚分晓。\n本为修行利济人，谁知变作不唧𠺕。",
        "dynasty": "宋",
        "collection_info": null
    },
    {
        "title": "观音赞",
        "author": "释子益",
        "content": "杨柳枝头，琉璃瓶裏。\n一滴浑无，千波竞起。\n步步金莲衬足生，何曾踏着自家底。",
        "dynasty": "宋",
        "collection_info": null
    },
    {
        "title": "哑子观音赞",
        "author": "释子益",
        "content": "赞者舌秃，画者口哑。\n篮裏锦鳞，愈增高价。",
        "dynasty": "宋",
        "collection_info": null
    },
    {
        "title": "维摩赞",
        "author": "释子益",
        "content": "俗气不除，病在一默。\n扁鹊卢医，医你不得。",
        "dynasty": "宋",
        "collection_info": null
    },
    {
        "title": "达磨携履赞",
        "author": "释子益",
        "content": "赤双脚，携隻履。\n自东自西，谁不识你。\n最难掩是当门齿。",
        "dynasty": "宋",
        "collection_info": null
    },
    {
        "title": "布袋赞",
        "author": "释子益",
        "content": "布袋横拖，肚皮捺下。\n行货有些，没人酬价。\n拊背觅钱真奉化。",
        "dynasty": "宋",
        "collection_info": null
    },
    {
        "title": "寒山把蕉叶执笔赞",
        "author": "释子益",
        "content": "吟诗吟未就，执笔且搜枯。\n欲写芭蕉上，依前一字无。",
        "dynasty": "宋",
        "collection_info": null
    },
    {
        "title": "拾得携苕箒赞",
        "author": "释子益",
        "content": "往来双磵路，脚下起尘埃。\n苕箒忙忙扫，何曾扫得来。",
        "dynasty": "宋",
        "collection_info": null
    },
    {
        "title": "灵照女赞",
        "author": "释子益",
        "content": "家业尽抛离，沿街卖笊篱。\n胸中无限意，不许老庞知。",
        "dynasty": "宋",
        "collection_info": null
    },
    {
        "title": "朝阳赞",
        "author": "释子益",
        "content": "者边才补了，又见那边穿。\n不觉日又夜，争教人少年。",
        "dynasty": "宋",
        "collection_info": null
    },
    {
        "title": "对月赞",
        "author": "释子益",
        "content": "黑豆忙忙数，教休不肯休。\n幸然明似镜，何用曲如鈎。",
        "dynasty": "宋",
        "collection_info": null
    },
    {
        "title": "佛鑑和尚赞",
        "author": "释子益",
        "content": "雨过五峰，云横玉几。\n日面月面，只这便是。\n道是佛鑑，舌拄梵天。\n道非佛鑑，眉毛拖地。\n更言两对君王，三奉诏旨。\n看来元是阴平界上雍师波，谁不识你。",
        "dynasty": "宋",
        "collection_info": null
    },
    {
        "title": "自赞庆成长老请",
        "author": "释子益",
        "content": "怡山顶不露，上有通天窍。\n事事总不知，虚明肯自照。\n个样䖃苴川僧，如何描邈得就。\n庆成讦露人前，早是外扬家丑。\n不用别举话头，我手何似佛手。",
        "dynasty": "宋",
        "collection_info": null
    },
    {
        "title": "礼开山伏虎祖师塔",
        "author": "释子益",
        "content": "羊肠知几折，行尽水村村。\n扪壁穿云栈，攀萝过石门。\n寻踪知虎在，绕塔见师存。\n他日重来地，松枝拂藓痕。",
        "dynasty": "宋",
        "collection_info": null
    },
    {
        "title": "绵州昙上人求语上径山",
        "author": "释子益",
        "content": "解唱东山瓦鼓歌，不知节拍有誵讹。\n要教声响如当日，快向凌霄走一遭。",
        "dynasty": "宋",
        "collection_info": null
    },
    {
        "title": "祥侍者化供",
        "author": "释子益",
        "content": "祥禅为众下山来，七十高僧笑满腮。\n袖裏金锤曾未动，千门万户一时开。",
        "dynasty": "宋",
        "collection_info": null
    },
    {
        "title": "偶成",
        "author": "释子益",
        "content": "那得工夫过一关，从空放下绝追攀。\n松风不入是非耳，竹径肯通人我山。\n有问对谈惟莫莫，无心袖手只闲闲。\n忽闻枝上灵禽语，似笑山翁痴復顽。",
        "dynasty": "宋",
        "collection_info": null
    },
    {
        "title": "一上人之径山",
        "author": "释子益",
        "content": "一处纔通处处通，凌霄突兀对青龙。\n道途不涉最亲句，只在平常日用中。",
        "dynasty": "宋",
        "collection_info": null
    },
    {
        "title": "钦禅人之天童",
        "author": "释子益",
        "content": "兴化三门开两边，聚头噇饭不谈禅。\n天童有问其中事，收割今年胜去年。",
        "dynasty": "宋",
        "collection_info": null
    },
    {
        "title": "传上人之径山",
        "author": "释子益",
        "content": "佛祖不传希世宝，千人万人觑不破。\n五峰相见索看时，切忌倾出一栲栳。",
        "dynasty": "宋",
        "collection_info": null
    },
    {
        "title": "全上人之仰山",
        "author": "释子益",
        "content": "集云峰下四藤条，千载谁知恨未销。\n去去全身担荷得，石龙依旧碧岧嶤。",
        "dynasty": "宋",
        "collection_info": null
    },
    {
        "title": "祖典座往南岳",
        "author": "释子益",
        "content": "寂寞相从恰四年，不曾谈着祖师禅。\n杖藜七十二峰去，点破潇湘水底天。",
        "dynasty": "宋",
        "collection_info": null
    },
    {
        "title": "化夏供",
        "author": "释子益",
        "content": "兴化年来彻骨贫，口生白醭面生尘。\n不知那个无思算，来饱无心闲道人。",
        "dynasty": "宋",
        "collection_info": null
    },
    {
        "title": "赠月蓬相士",
        "author": "释子益",
        "content": "月蓬岩下电，相心不相面。\n剑关不露锋，向甚处相见。",
        "dynasty": "宋",
        "collection_info": null
    },
    {
        "title": "小师慧清游山",
        "author": "释子益",
        "content": "行脚不遇人，不如屋裏坐。\n那事本现成，何须外边讨。\n东行西行，蓦忽筑着脚指头。\n定笑玄沙，错认橘皮唤作火。",
        "dynasty": "宋",
        "collection_info": null
    },
    {
        "title": "题瑞云峰",
        "author": "释子益",
        "content": "山行百折路重重，到顶回头眼界空。\n但觉衲衣冰样冷，不知身在瑞云峰。",
        "dynasty": "宋",
        "collection_info": null
    },
    {
        "title": "题幽林寺",
        "author": "释子益",
        "content": "幽林卓锡地，香火续深禅。\n但见树迷户，不知头顶天。\n云开青嶂耸，瀑溅雪珠悬。\n一脉来何处，曹溪万丈渊。",
        "dynasty": "宋",
        "collection_info": null
    },
    {
        "title": "谢东禅月湖以诸祖偈颂见示",
        "author": "释子益",
        "content": "家贫路富鼻辽天，各立门风辱祖先。\n争似太平无事客，长伸两脚放憨眠。",
        "dynasty": "宋",
        "collection_info": null
    },
    {
        "title": "读书趣",
        "author": "赵崇洁",
        "content": "溪流静阅万籤书，未许传讹杂鲁鱼。\n洙泗渊源应出活，宫墙高大独生虚。\n干坤容我承三极，造化凭谁托一嘘。\n从此已知身即道，便便熟路驾轻车。",
        "dynasty": "宋",
        "collection_info": null
    },
    {
        "title": "游亭晚酌",
        "author": "赵崇洁",
        "content": "一樽对酌晚临溪，诗景撩人兴不迷。\n风约滩声侵座冷，月移花影落檐低。\n银笺白雪心先吐，玉斝黄流手漫提。\n自庆一时文物会，肯拚身世醉如泥。",
        "dynasty": "宋",
        "collection_info": null
    },
    {
        "title": "九鲤湖",
        "author": "吴有定",
        "content": "昔闻九仙灵，今登九仙地。\n袅袅一炉香，寥寥千载事。",
        "dynasty": "宋",
        "collection_info": null
    },
    {
        "title": "临终书偈",
        "author": "释文頠",
        "content": "空山顽质世偏须，禅客元惭绮色枯。\n几吐烟光供染翰，石田隻字可留无。",
        "dynasty": "宋",
        "collection_info": null
    },
    {
        "title": "夜对梅花示彦恭侄  其一",
        "author": "王偘",
        "content": "羁旅不自怡，坐阅芳岁晚。\n江湖有莫逆，梅花还到眼。\n平生相慰藉，风期无近远。\n今夕共短檠，与子兴不浅。",
        "dynasty": "宋",
        "collection_info": null
    },
    {
        "title": "夜对梅花示彦恭侄  其二",
        "author": "王偘",
        "content": "羁旅阅世纷，坐念百忧集。\n共子时剧谈，满怀冰雪洁。\n仪型谁有常，梅花静玉立。\n何用对忘忧，岁寒端有益。",
        "dynasty": "宋",
        "collection_info": null
    },
    {
        "title": "冬日杂兴  其一",
        "author": "王偘",
        "content": "庭际幽兰手自种，託根不与春花共。\n冉冉同风数茎竹，襟期元作幽人供。\n如何江湖浪征逐，芳信却因冯翼送。\n多惭独处岁将晚，尚想清标形晓梦。",
        "dynasty": "宋",
        "collection_info": null
    },
    {
        "title": "冬日杂兴  其二",
        "author": "王偘",
        "content": "泽国风饕霜力紧，黄落凋残碧成锦。\n最怜柿叶与枫林，平园物色正潇凛。\n造化不翕何所张，独怪廷朝漏融景。\n天理真机默玩心，悟取灵根发深省。",
        "dynasty": "宋",
        "collection_info": null
    },
    {
        "title": "题画扁  其一",
        "author": "王偘",
        "content": "野桥人迹少，林静谷风闲。\n谁识孤峰顶，悠然宇宙宽。",
        "dynasty": "宋",
        "collection_info": null
    },
    {
        "title": "题画扁  其二",
        "author": "王偘",
        "content": "深林拥苍翠，绝巘顷陂陀。\n便欲褰裳去，乘风逸兴多。",
        "dynasty": "宋",
        "collection_info": null
    },
    {
        "title": "过分水岭即事次韵",
        "author": "王偘",
        "content": "积阴颇愁寂，一笑晚风生。\n豪爽传诗韵，清真破俗酲。\n层峦思就隠，大壑戒趋程。\n芳草无人种，连天只么青。",
        "dynasty": "宋",
        "collection_info": null
    },
    {
        "title": "查林对月",
        "author": "王偘",
        "content": "一天风月近中秋，凝望家山不阻修。\n漫浪疎林人已倦，心期犹与素光谋。",
        "dynasty": "宋",
        "collection_info": null
    },
    {
        "title": "过冯岭感旧",
        "author": "王偘",
        "content": "危陟山椒下碧湾，篮舆竟日剧千盘。\n伤心四起经行旧，那復当年綵袖班。",
        "dynasty": "宋",
        "collection_info": null
    },
    {
        "title": "寄玉涧",
        "author": "王偘",
        "content": "山中之乐属高人，风月无边取次吟。\n但使胸中饱丘壑，莫将片点着埃尘。",
        "dynasty": "宋",
        "collection_info": null
    },
    {
        "title": "宿平江寺",
        "author": "汪仪凤",
        "content": "行尽江东又復西，连天汀草淡烟迷。\n回头怅望家何处，云外青山一抹低。",
        "dynasty": "宋",
        "collection_info": null
    },
    {
        "title": "题丰城驿",
        "author": "汪仪凤",
        "content": "过尽长亭復短亭，修途随处月同行。\n明朝买得扁舟去，两岸芦花夹橹声。",
        "dynasty": "宋",
        "collection_info": null
    },
    {
        "title": "闰月见九华菊",
        "author": "翁逢龙",
        "content": "众草已枯霜，墙阴独自芳。\n旋开三四蕊，知为两重阳。\n酒恰今朝熟，花多一月香。\n又经风雨后，得尔慰凄凉。",
        "dynasty": "宋",
        "collection_info": null
    },
    {
        "title": "天津桥",
        "author": "翁逢龙",
        "content": "下马过天津，听传禁漏频。\n惟怜一桥月，曾照六朝人。\n金剥宫门字，红飞粉壁尘。\n中官来宿内，因问帝乡亲。",
        "dynasty": "宋",
        "collection_info": null
    },
    {
        "title": "金山寺",
        "author": "翁逢龙",
        "content": "波涛涌处浮双塔，塔影高低树影边。\n山下虽无归寺路，门前却有过淮船。\n石峰隔水难寻水，井脉通泉易得泉。\n闻说老龙归洞口，几回惊起定僧禅。",
        "dynasty": "宋",
        "collection_info": null
    },
    {
        "title": "祈雪",
        "author": "翁逢龙",
        "content": "谷中草木几经春，敕额犹存古隶文。\n千里耕桑安土俗，一炉香火奉山君。\n多留姓字溪边石，惯见旌旗陇上云。\n太守若贤神自感，夜来入梦雪缤纷。",
        "dynasty": "宋",
        "collection_info": null
    },
    {
        "title": "原西",
        "author": "翁逢龙",
        "content": "原西行来遍，独影在斜阳。\n骤雨晴明快，初秋早晚凉。\n猿摇山果落，麝浴涧泉香。\n不向闲中看，争知城郭忙。",
        "dynasty": "宋",
        "collection_info": null
    },
    {
        "title": "上马",
        "author": "翁逢龙",
        "content": "因行作游计，上马未须忙。\n旧路往来熟，新秋早晚凉。\n看图寻古迹，听语认同乡。\n一带陂塘近，西风菱藕香。",
        "dynasty": "宋",
        "collection_info": null
    },
    {
        "title": "过齐山人居",
        "author": "翁逢龙",
        "content": "自说住居年，山灵夙有缘。\n看经医病鹤，祭土凿新泉。\n食相过饥岁，眠蓑度雪天。\n所言非释老，难与世人传。",
        "dynasty": "宋",
        "collection_info": null
    },
    {
        "title": "官满借居",
        "author": "翁逢龙",
        "content": "尽装家具已回京，便觉身如片叶轻。\n近市借居人语杂，闭门独处自心清。\n雨中蹑屣青苔滑，烛下梳头白髮明。\n余亦傍人檐底住，新来巢燕不须惊。",
        "dynasty": "宋",
        "collection_info": null
    },
    {
        "title": "夜读",
        "author": "翁逢龙",
        "content": "官事归来夜雪埋，儿曹灯火小茅斋。\n人家不必问贫富，但有读书声便佳。",
        "dynasty": "宋",
        "collection_info": null
    },
    {
        "title": "曹娥庙",
        "author": "翁逢龙",
        "content": "再拜灵娥庙，魂清若可招。\n幡风吹古渡，帆月落残潮。\n碑有行人读，香多野客烧。\n迎神汉朝曲，时听起云霄。",
        "dynasty": "宋",
        "collection_info": null
    },
    {
        "title": "曹娥墓",
        "author": "翁逢龙",
        "content": "何朝无朽骨，此地尚清阴。\n冢上独根树，江边孤女心。\n化钱烧石燥，落叶渍泥深。\n长有英灵在，风平烟浪沉。",
        "dynasty": "宋",
        "collection_info": null
    },
    {
        "title": "润州五州山",
        "author": "翁逢龙",
        "content": "五州山下路，樵牧自成羣。\n涧浅泉交径，岩高石碍云。\n老松前代寺，异草贵人坟。\n更陟重冈望，江淮地势分。",
        "dynasty": "宋",
        "collection_info": null
    },
    {
        "title": "除夜怀弟",
        "author": "翁逢龙",
        "content": "为官与为客，相望各天涯。\n明日同添岁，何年共在家。\n梅飘几片雪，灯结两心花。\n前月书无报，多因道路赊。",
        "dynasty": "宋",
        "collection_info": null
    },
    {
        "title": "句",
        "author": "翁逢龙",
        "content": "知君游世磨不磷，往作道人之石友。",
        "dynasty": "宋",
        "collection_info": null
    },
    {
        "title": "潮阳东山",
        "author": "郑玠",
        "content": "暮天凉雨急霏霏，十二巫峰高復低。\n醉魂不受风飘断，只恐行云自湿衣。",
        "dynasty": "宋",
        "collection_info": null
    },
    {
        "title": "初至罗浮",
        "author": "郑玠",
        "content": "长说罗浮欲到难，清游今作字民官。\n分明蓬岛三山色，占得飞云六月寒。\n宝轴几函青贝叶，玉兰无限碧琅玕。\n此来更拟询遗事，记与灵踪石上看。",
        "dynasty": "宋",
        "collection_info": null
    },
    {
        "title": "葛仙行祠",
        "author": "郑玠",
        "content": "身为俗吏趋行部，手爇名香祝有年。\n五色雀飞应荐祉，七星松古自通仙。",
        "dynasty": "宋",
        "collection_info": null
    },
    {
        "title": "丹竈",
        "author": "郑玠",
        "content": "灵迹曾传葛稚川，至今丹竈尚依然。\n谁云碧海三山岛，别是朱明一洞天。\n龙出玉京成往事，鹤来华表是何年。\n尘埃勿叹空回首，到得仙山亦有缘。",
        "dynasty": "宋",
        "collection_info": null
    },
    {
        "title": "观源洞",
        "author": "郑玠",
        "content": "麻姑峰头黄鹤归，稚川竈上丹霞栖。\n寒猿啸木山月白，正是仙人朝斗时。\n壶天景象何灵杳，松门石径茸芳草。\n落花满院香沈沈，缘似刘郎应解到。\n碧溪数声连暮钟，梦回已觉松窗晓。",
        "dynasty": "宋",
        "collection_info": null
    },
    {
        "title": "白云庵",
        "author": "郑玠",
        "content": "罗浮山头老松树，中夜长吟送风雨。\n病夫幽独枕书眠，静听松声默无语。\n壁间画像对书灯，耿耿残油下饥鼠。\n梦觉跏趺不成寐，要伴禅和听二鼓。",
        "dynasty": "宋",
        "collection_info": null
    },
    {
        "title": "寄逍遥子",
        "author": "郑玠",
        "content": "自从夫子仙山去，闻说山中分外清。\n半夜洞天松月白，野猿吟和读书声。",
        "dynasty": "宋",
        "collection_info": null
    },
    {
        "title": "潮阳尉郑太玉梦至泉侧饮之甚甘明日得之东山上作梦泉记令余作诗为赋此篇",
        "author": "唐康",
        "content": "入道肯着相，出神得佳泉。\n起寻定中境，偶在山之巅。\n四人蹋𠿕𧇠，数里闻潺湲。\n循声到巉绝，满意流甘鲜。\n虽深石可数，太察鱼难筌。\n分为缟练长，溅作珠玑圆。\n一窥宿酲解，三嚥沉疴痊。\n恍惚尚疑梦，欢呼欲成癫。\n山涧短于井，海饮痰生涎。\n那知道在迩，几作野遗贤。\n事故由人兴，物为知己妍。\n谁陪濠上游，谅携室中天。\n虽无十丈华，中有一滴禅。\n名酒觉殊胜，宜茶定常煎。\n兰亭羽觞冷，鱼腹青箇连。\n新文来远矣，开卷犹淙然。\n径欲抱琴去，临流听天全。\n不但受以耳，庶几神者先。\n写为梦泉操，第入乐府篇。\n将前辄復却，万事付有缘。",
        "dynasty": "宋",
        "collection_info": null
    },
    {
        "title": "句",
        "author": "刘申",
        "content": "一川带遶三平岛，万巘环趋两翠峦。",
        "dynasty": "宋",
        "collection_info": null
    },
    {
        "title": "与正父叔王南运上风联句",
        "author": "阳醇",
        "content": "无正文。",
        "dynasty": "宋",
        "collection_info": null
    },
    {
        "title": "与阳正父阳存子上风联句",
        "author": "王南运",
        "content": "无正文。",
        "dynasty": "宋",
        "collection_info": null
    },
    {
        "title": "题元子故宅",
        "author": "文有年",
        "content": "漫郎百事皆漫尔，独有溪山认作吾。\n念无一物镇泉石，生怕偃蹇羞吾徒。\n灵武中兴功掩德，天地大义须人扶。\n宁将善颂寓谲谏，百世闻之立懦夫。\n太师劲气形于笔，二美能兼自古无。\n后来衮衮下注脚，识者涪翁次石湖。\n松煤狼藉楮山赭，空谷雷响工传摹。\n徘徊熟玩长太息，世道日与湘流俱。",
        "dynasty": "宋",
        "collection_info": null
    },
    {
        "title": "题澹山岩",
        "author": "文有年",
        "content": "为爱溪山来永州，黄茅白苇使人愁。\n驱车遥指嵛峰去，峰在潇江最上头。\n江转峰回景奇绝，澹山嵌窦真天设。\n摩挲丹竈酌石泉，髣髴曾游今几劫。\n征君征君苦避秦，一秦人又一秦人。\n青山踏破无扃鐍，何地堪逃世上尘。",
        "dynasty": "宋",
        "collection_info": null
    },
    {
        "title": "出郊观稼",
        "author": "陈垲",
        "content": "数月两出郊，劝农復观稼。\n始言麦垄春，今已稻畦夏。\n女红綵纴余，丁黄耘耔暇。\n暄凉虽不齐，晴雨倏忽乍。\n百丰未为多，一歉诚所怕。\n蠲逋广上恩，平粜裁米价。\n毫髮可及民，岂不念夙夜。\n昔有王长官，筑堰它山下。\n惠利久益博，神灵此其舍。\n泓深或龙蛰，坚屹无蚁罅。\n定为三七分，酾为数十汊。\n石梁贯云涛，谁敢着足跨。\n流沙从何来，疑有物驱驾。\n人力几淘浚，壅淤仍障坝。\n旦功终此惠，去沙而变化。\n视古谁比方，郑白其流亚。",
        "dynasty": "宋",
        "collection_info": null
    },
    {
        "title": "极目亭",
        "author": "陈垲",
        "content": "谁知极目名亭意，不在登临与品题。\n天地两间同汗漫，江淮一水自东西。\n惊栖何日能归雁，灵异当年任照犀。\n万境尽从心上化，静参飞跃悟端倪。",
        "dynasty": "宋",
        "collection_info": null
    },
    {
        "title": "怀古堂和陈梦斗诗",
        "author": "陈垲",
        "content": "蛾眉亭下路，舟楫几经过。\n晚识黄山面，新添白髮多。\n学仙徒化鹤，病偻喜名驼。\n四上江湖请，金章许换簑。",
        "dynasty": "宋",
        "collection_info": null
    },
    {
        "title": "登十洲之一亭",
        "author": "林元晋",
        "content": "师帅勤民众务修，挟晴领客过仙洲。\n不缘感召丰年好，安得从容暇日游。\n人在湖山皆自得，政先仓廪百无忧。\n老农不解君王意，却要朝辀为少留。",
        "dynasty": "宋",
        "collection_info": null
    },
    {
        "title": "清明前一日友人招泛东湖  其一",
        "author": "陈宗仁",
        "content": "僧舍经旬只病眠，不知春事满湖边。\n相携步出城东去，杨柳桃花气欲烟。",
        "dynasty": "宋",
        "collection_info": null
    },
    {
        "title": "清明前一日友人招泛东湖  其二",
        "author": "陈宗仁",
        "content": "令节正逢一百五，轻舟閒泛两三人。\n弄珠楼下波如酒，醖碧摇红潏潏新。",
        "dynasty": "宋",
        "collection_info": null
    },
    {
        "title": "视师颂",
        "author": "常挺",
        "content": "岷山穹隆，岷水浺瀜。\n气鬰葱葱，至和所钟。\n秀毓临邛，笃生英雄。\n绰有祖风，唐之郑公。\n进思尽忠，王臣靡躬。\n万壑奔洚，砥植在中。\n退思固穷，为时儒宗。\n启迪颛蒙，如金在镕。\n王明泰通，虎啸风从。\n入觐九重，天子改容。\n时谨边烽，命公抚戎。\n大江西东，隠若长墉。\n甲兵藏胸，樽俎折衝。\n万年之功，寿与天同。\n聊述鄙悰，以侑乐工。",
        "dynasty": "宋",
        "collection_info": null
    },
    {
        "title": "挽想庵和尚",
        "author": "常挺",
        "content": "想庵住世大玲珑，脱殻谁知脱屣同。\n现相维尘非是病，到头法喜本真空。\n一尘顿灭灵台上，万劫都销烈焰中。\n从此尺丘藏卵塔，白云流水任西东。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得汉字",
        "author": "常挺",
        "content": "庆元道学家，紫阳诸弟冠。\n正印君得之，理窟讲深贯。\n雄文摛玉堂，直笔插东观。\n粹然中和容，清庙古珪瓒。\n遯翁上封事，犹或以蓍断。\n君袖秋月章，直造紫皇案。\n赤手搏长鲸，未能分万段。\n白华久无诗，清风可激顽。\n去身似叶轻，来事如麻乱。\n帝忧大江东，所至有水旱。\n列宿选郎闱，福星下霄汉。\n祇恐席未温，宣室夜将半。",
        "dynasty": "宋",
        "collection_info": null
    },
    {
        "title": "贺东道",
        "author": "常挺",
        "content": "隆暑赫炎曦，门弧庆左垂。\n东君来出世，西斗降临时。\n二子麒麟种，三孙鸑鷟儿。\n称觞门下士，愿祝寿期颐。",
        "dynasty": "宋",
        "collection_info": null
    },
    {
        "title": "释奠诗",
        "author": "虞㠭",
        "content": "正学昭昭责力行，湖湘一派到于今。\n好翻愚岛词锋手，密察濂溪理窟心。\n二水秋清严奠礼，九疑云近想韶音。\n咏归也觉西风好，须信诗□在泮林。",
        "dynasty": "宋",
        "collection_info": null
    },
    {
        "title": "宝唐帖",
        "author": "虞㠭",
        "content": "□□□□未满看，虚庭小饮胜凭阑。\n浮云尽捲堂堂见，清影将圆处处欢。\n一点神光千里在，三秋佳景四并难。\n人生几度逢今夕，更觉閒中天地宽。",
        "dynasty": "宋",
        "collection_info": null
    },
    {
        "title": "和知军毛奎小洞天诗",
        "author": "王赞",
        "content": "使君赋佳什，笔壮过飞泉。\n索远寻幽地，求深访洞天。\n山巍云脚敛，海极日头偏。\n景喜岩瞻石，台虚钓隠船。\n高人贪胜概，清海頼无旋。\n拟把张槎泛，何妨谢屐穿。\n心闲尘不染，客好景成妍。\n去去迎三岛，看看会七贤。\n醉眠思石枕，缓步惜苔钱。\n再约通宵饮，相邀秉烛椽。",
        "dynasty": "宋",
        "collection_info": null
    },
    {
        "title": "赠李崇义应童子科长歌",
        "author": "江湘",
        "content": "通经应童科，诗书尤所长。\n生儿有如此，族党真有光。\n五车举舌端，观者遶迴廊。\n崭然露头角，志气何坚刚。\n七岁古所难，一目书五行。\n毋乃天帝孙，为织云锦裳。\n自觉我形秽，明珠在我傍。\n麟经究终始，猿臂射艺场。\n覆诵公堂上，时维十月阳。\n同僚发嗟嘆，喜子同举觞。\n我非韩昌黎，坠绪寻茫茫。\n犹拟作一序，如送童子张。\n读书宜闭门，不迎亦不将。\n六经漱芳润，闇然名日彰。\n上书愿鬻汉，负鼎期干汤。\n幼学欲壮行，少年非所当。\n细字缀语言，漏声夜未央。\n短檠提案前，帘幕风露堂。\n博洽精经史，纵横骛皇王。\n逢源欲深造，不息思自强。\n上必希贤圣，下期为隽良。\n时乎时不再，夜气毋牿亡。\n缅想唐宗室，姓名今馨香。\n长吉非凡流，劲词摩穹苍。\n锦囊搜佳句，诗体轹齐梁。\n长源有仙骨，俯笑余子忙。\n鸣珂乃言志，宁忍驹服箱。\n卓哉二君子，驰声翰墨场。\n愿子勉未至，多歧戒亡羊。\n举动思古人，远到胡可量。\n召见金銮殿，承恩七宝床。\n假直秘书阁，徧览万卷藏。\n此是君家事，射策宜为郎。\n万人吾往矣，所向俱披猖。\n蝜蝂戒缘高，失手千丈强。\n散仙戒追陪，埃𡏖惊劻勷。\n顾我理一同，强颜补千疮。\n催科政何拙，劝民务农桑。\n戴星廑出入，艰险身备尝。\n未寻三径盟，徒积九迴肠。\n为米耻折腰，卜居筑林塘。\n我赋归去来，观子鹏路翔。\n更尽一杯酒，富贵无相忘。",
        "dynasty": "宋",
        "collection_info": null
    },
    {
        "title": "南峰山",
        "author": "赵善正",
        "content": "山上青天山下溪，白云流水两相宜。\n丹成共尔南山老，采采松枝亦疗饥。",
        "dynasty": "宋",
        "collection_info": null
    },
    {
        "title": "游雁山寄怀二弟",
        "author": "翁敏之",
        "content": "依栖崇儒里，咫尺鸟名山。\n奈以红尘隔，因之举步艰。\n穿花晓漏彻，何如桑者闲。\n廿载为形役，今得拂衣还。\n自酌龙湫水，照映鬓毛斑。\n山灵应诮我，对之发赧颜。\n题彼双脊令，饮啄就清湾。",
        "dynasty": "宋",
        "collection_info": null
    },
    {
        "title": "云间",
        "author": "张藴",
        "content": "倦倚柁楼闻鹤唳，半生此地一经过。\n机云故月荒凉宅，湖海新秋浩荡波。\n晓𦩘红莲商客市，夜窗白苎女儿歌。\n吟边冷被沙鸥笑，衣化京尘鬓亦皤。",
        "dynasty": "宋",
        "collection_info": null
    },
    {
        "title": "江湖伟观",
        "author": "张藴",
        "content": "堤柳朝朝送酒船，一阑山色越帆烟。\n蓬莱云气东溟外，阊阖星辰北斗前。\n突兀向来无此屋，登临当日有诸贤。\n夕阳过鴈慵回首，吟入关河万里天。",
        "dynasty": "宋",
        "collection_info": null
    },
    {
        "title": "凤鹤鹊三题与江社同赋  其一",
        "author": "张藴",
        "content": "一去朝阳寂不闻，西康台北起寒云。\n梧花竹实年年事，柰此喧啾百鸟羣。",
        "dynasty": "宋",
        "collection_info": null
    },
    {
        "title": "凤鹤鹊三题与江社同赋  其二",
        "author": "张藴",
        "content": "立雪精神两瘦芦，天风入羽思江湖。\n逋仙梅下曾相识，千载归来一语无。",
        "dynasty": "宋",
        "collection_info": null
    },
    {
        "title": "凤鹤鹊三题与江社同赋  其三",
        "author": "张藴",
        "content": "月树争枝影共寒，楂楂飞过屋头山。\n五陵年少多春闷，一弹千金落等闲。",
        "dynasty": "宋",
        "collection_info": null
    },
    {
        "title": "顾径",
        "author": "张藴",
        "content": "海水还清浅，停杯问二豪。\n雨来江色暝，沙长岸容高。\n吏鞅何能脱，王程敢惮劳。\n秋风柁楼底，短髮不禁搔。",
        "dynasty": "宋",
        "collection_info": null
    },
    {
        "title": "钱氏东皋",
        "author": "张藴",
        "content": "百年钟鼓园林在，人物萧疎更海乡。\n藤络湖嵌山解长，花移邺本土犹香。\n棋声靓昼松阴淡，扇影閒秋水气长。\n莫道官忙行乐少，也分物色到奚囊。",
        "dynasty": "宋",
        "collection_info": null
    },
    {
        "title": "上海",
        "author": "张藴",
        "content": "梦断三更鹤，芦边繫短篷。\n听潮看海月，坐石受天风。\n物至秋而化，年来我亦翁。\n长歌相劳事，犹喜此樽同。",
        "dynasty": "宋",
        "collection_info": null
    },
    {
        "title": "新晴",
        "author": "张藴",
        "content": "林影熹微晓乍晴，老于世故独关情。\n连烽未撤边头戍，积潦犹妨陇上耕。\n几为饷蚕忧湿叶，重因漂麦困饥萌。\n龙公多事多劳耳，万理由来要得平。",
        "dynasty": "宋",
        "collection_info": null
    },
    {
        "title": "录录",
        "author": "张藴",
        "content": "录录竟何为，衣尘日以缁。\n故人閒入梦，久雨颇妨脾。\n燕履登巢息，蜂程载蜜亏。\n独斟莲子酒，愁绝杏花诗。",
        "dynasty": "宋",
        "collection_info": null
    },
    {
        "title": "除夕",
        "author": "张藴",
        "content": "京国逢除夕，栖迟鬓欲霜。\n春声生竹爆，岁色动椒香。\n戒睡听鷄早，占诗探茧忙。\n烛花频送喜，儿女笑烘堂。",
        "dynasty": "宋",
        "collection_info": null
    },
    {
        "title": "祷雪天竺由灵鹫过冷泉",
        "author": "张藴",
        "content": "降香天竺去，瀹茗冷泉来。\n新径石间过，危亭木杪开。\n烟山晴若画，霜叶湿如灰。\n点检经行处，今年未见梅。",
        "dynasty": "宋",
        "collection_info": null
    },
    {
        "title": "祀事",
        "author": "张藴",
        "content": "误被鸡催起，隃听漏鼓稀。\n书檠风展卷，香碗火生衣。\n困嗅茶犹病，吟餐菊可肥。\n月明天路靓，亲到帝旁归。",
        "dynasty": "宋",
        "collection_info": null
    },
    {
        "title": "西湖清明",
        "author": "张藴",
        "content": "芳天新霁惠风和，软绿平堤凝不波。\n桃李无言看客惯，楼台如画占山多。\n游裾匝路填车马，翠榜开筵斗绮罗。\n寂寂寒烟生水面，白鸥柰此月明何。",
        "dynasty": "宋",
        "collection_info": null
    },
    {
        "title": "酥",
        "author": "张藴",
        "content": "兼味醍醐外，分身乳酪中。\n江南鸣穉犊，塞上寄飞鸿。\n干雨看如幻，生盐讶渐融。\n臈残犹有待，煎取牡丹红。",
        "dynasty": "宋",
        "collection_info": null
    },
    {
        "title": "食蛎次韵芸隠",
        "author": "张藴",
        "content": "相黏成什伯，峰耸若山王。\n攻处须犀铁，持来出蟹汤。\n梅花霜后味，竹色酒边香。\n坐忆游闽乐，今年始得尝。",
        "dynasty": "宋",
        "collection_info": null
    },
    {
        "title": "次韵月中闻鹤  其一",
        "author": "张藴",
        "content": "月明华表语霜清，万籁沉沉静有声。\n一自别来璚树长，几回飞梦到曾城。",
        "dynasty": "宋",
        "collection_info": null
    },
    {
        "title": "次韵月中闻鹤  其二",
        "author": "张藴",
        "content": "孤影徘徊且月中，流离满贮酒如空。\n东皇太一应来下，笑指梅花一信通。",
        "dynasty": "宋",
        "collection_info": null
    },
    {
        "title": "斋宫偶题",
        "author": "张藴",
        "content": "众绿扶疎雨气清，柳花吹作小池萍。\n文窗昼寂斋房邃，三漱华池诵玉经。",
        "dynasty": "宋",
        "collection_info": null
    },
    {
        "title": "同寮约游香林分韵得林字",
        "author": "张藴",
        "content": "约我当休沐，同过支道林。\n棋边翻覆手，酒外太平心。\n石漱晴湍细，猿吟夏木深。\n归帆带疎雨，凉意满幽襟。",
        "dynasty": "宋",
        "collection_info": null
    },
    {
        "title": "春朝偶题",
        "author": "张藴",
        "content": "忙裏偷閒答物华，一官随分是生涯。\n春风酒棹湖堤柳，晓月吟鞯辇路花。\n报喜忽闻枝上鹊，忘机时下屋头鸦。\n残年钝闷今朝尽，重对菱花拂帽纱。",
        "dynasty": "宋",
        "collection_info": null
    },
    {
        "title": "重游大涤洞天",
        "author": "张藴",
        "content": "涧水泠泠石髮新，松花香靓翠崖深。\n云生不没仙人迹，丹化犹啼捣药禽。\n洗眼人多求圣水，醒心吾独爱清音。\n杖藜更欲过新洞，无柰春空又作阴。",
        "dynasty": "宋",
        "collection_info": null
    },
    {
        "title": "东庵与道者语有感",
        "author": "张藴",
        "content": "瘦策松间日又斜，更过东崦吃僧茶。\n丹青岭树明寒叶，水墨江天噪乱鸦。\n付酒一杯真乐事，读书万卷是愁涯。\n更尝世故知閒味，河水依然鬓自华。",
        "dynasty": "宋",
        "collection_info": null
    },
    {
        "title": "朱柿",
        "author": "张藴",
        "content": "慈恩分种远，骈实渥如丹。\n垂野华星大，然云火树寒。\n蟹螯征有忌，狌血讶难抟。\n七绝虽堪赏，无劳把核钻。",
        "dynasty": "宋",
        "collection_info": null
    },
    {
        "title": "喜李鹤田至次阮云心韵兼寄  其一",
        "author": "张藴",
        "content": "月树秋来碧几寻，古芗熏彻紫芝吟。\n无因得去陪清赏，祇寄山君一寸心。",
        "dynasty": "宋",
        "collection_info": null
    },
    {
        "title": "喜李鹤田至次阮云心韵兼寄  其二",
        "author": "张藴",
        "content": "浇酒逋梅又几回，愁吟旧雨独登台。\n星星鹤语山窗晓，割得云心古锦来。",
        "dynasty": "宋",
        "collection_info": null
    },
    {
        "title": "九日",
        "author": "张藴",
        "content": "细看黄花把一枝，东篱犹是昔人非。\n题糕酒外豪心在，吹帽风前素髮稀。\n鴈叫霜天悲故国，鸦翻溪树背寒晖。\n百年独有閒居乐，可怪东山事竟违。",
        "dynasty": "宋",
        "collection_info": null
    },
    {
        "title": "道场山",
        "author": "张藴",
        "content": "访碑无古迹，丹碧覆嵯峨。\n塔向城中共，山从寺右多。\n疎松小溪路，远溇太湖波。\n何锴书堂在，犹嫌隔翠萝。",
        "dynasty": "宋",
        "collection_info": null
    },
    {
        "title": "何山",
        "author": "张藴",
        "content": "山因人得姓，人去佛来居。\n邻有天章墓，碑无玉局书。\n幽蹊通古郭，荒磵入春畬。\n客子吟鬚冷，高峰夕照余。",
        "dynasty": "宋",
        "collection_info": null
    },
    {
        "title": "月泉纪游",
        "author": "张藴",
        "content": "小春霜宇晓，閒访古招提。\n何岁斋鱼废，初弦顾兔迷。\n先民堂上像，寓客柱间题。\n僧户蜂分小，山形虎穴低。\n松青江庙北，竹老野桥西。\n亲汲聊煎茗，深登信杖藜。\n琴师年九十，相见手重携。",
        "dynasty": "宋",
        "collection_info": null
    },
    {
        "title": "不寐",
        "author": "张藴",
        "content": "空床展转对孤檠，寒漏年长更雨声。\n如此干坤閒岁月，明朝华髮满头生。",
        "dynasty": "宋",
        "collection_info": null
    },
    {
        "title": "寄鹤田",
        "author": "张藴",
        "content": "鹤向孤山去未归，片云行鴈与心期。\n新诗不着工夫得，雪外看花独立时。",
        "dynasty": "宋",
        "collection_info": null
    },
    {
        "title": "至后",
        "author": "张藴",
        "content": "阳生七日验飞葭，衮衮天机岁载华。\n江草未圆青帝梦，香芸漏洩与梅花。",
        "dynasty": "宋",
        "collection_info": null
    },
    {
        "title": "霅川次韵鹤田",
        "author": "张藴",
        "content": "苕霅双流合，帆樯万里通。\n连山黄独雪，一鴈白苹风。\n酒户春醅浅，鱼村晚市同。\n旧游蕉鹿外，未老已成翁。",
        "dynasty": "宋",
        "collection_info": null
    },
    {
        "title": "岁晏用赵谊父访云心韵以寄",
        "author": "张藴",
        "content": "看春知几度，玄髮故应非。\n世事真犹梦，人生瘦胜肥。\n竹边随意入，梅下得诗归。\n缅想羊何友，湖山乐所依。",
        "dynasty": "宋",
        "collection_info": null
    },
    {
        "title": "正月二日雪",
        "author": "张藴",
        "content": "雨送冬雷了，如簁堕晓晴。\n萦盈溪树色，骚杀纸窗声。\n着瓦消还易，因风冻不成。\n纷纷门外屦，犹自贺元正。",
        "dynasty": "宋",
        "collection_info": null
    },
    {
        "title": "送晏桂山赴高沙郡  其一",
        "author": "张藴",
        "content": "青衫赴阙已三迁，红旆临州不五年。\n旧吏侉荣从事府，新民迎拥使君鞯。\n牡丹池馆春融日，莼叶汀洲水涨天。\n自是边筹谈笑办，归来仍侍玉皇前。",
        "dynasty": "宋",
        "collection_info": null
    },
    {
        "title": "送晏桂山赴高沙郡  其二",
        "author": "张藴",
        "content": "接武容台彼一时，溪乡重幸得追随。\n鸥前心事沧浪影，梅下吟情汗漫期。\n感慨中年无近别，徘徊明月有相思。\n殷勤劝醉阳关晓，受尽耶歈只自知。",
        "dynasty": "宋",
        "collection_info": null
    },
    {
        "title": "秋思",
        "author": "张藴",
        "content": "暑退凉生体气佳，卷帘听雨感年华。\n西风叶叶梧桐冷，开尽庭前白鹤花。",
        "dynasty": "宋",
        "collection_info": null
    },
    {
        "title": "溪上",
        "author": "张藴",
        "content": "今夕知何夕，吾意亦良适。\n明月满船蓬，清风动帷席。\n过雨前溪浑，停云半空白。\n衰荷无娇红，老梧有枯碧。\n频更烛对棋，仍把酒浇石。\n岁行变暄凉，朋情慨离索。\n相思日以长，孤吟夜方寂。\n露下客衣单，草际萤光奕。\n年年修玩心，一醉不得惜。",
        "dynasty": "宋",
        "collection_info": null
    },
    {
        "title": "鹤田还江右",
        "author": "张藴",
        "content": "欲留云共住，云去楚天长。\n此日吾犹惜，中年别易伤。\n搜吟梅下影，赌弈橘中香。\n谨勿移山诺，春风入帝乡。",
        "dynasty": "宋",
        "collection_info": null
    },
    {
        "title": "归鴈亭",
        "author": "张藴",
        "content": "青云影裏自由身，几倚阑干看不真。\n又是江湖春雪尽，年年肠断玉关人。",
        "dynasty": "宋",
        "collection_info": null
    },
    {
        "title": "午日次韵池袭父",
        "author": "张藴",
        "content": "小泊苹香柳下矶，重逢佳节感年时。\n束蒿偶作人形想，采药须供国手医。\n江镜愿为明主监，楚菰愁赋逐臣词。\n酒边听尽敲篷雨，数日淮南去未迟。",
        "dynasty": "宋",
        "collection_info": null
    },
    {
        "title": "垂虹  其一",
        "author": "张藴",
        "content": "四岸俱无只有天，烟樯如雨落鸥前。\n不知笠泽翁何许，波上清风一万年。",
        "dynasty": "宋",
        "collection_info": null
    },
    {
        "title": "垂虹  其二",
        "author": "张藴",
        "content": "忆着前游十四年，三高祠下夕阳船。\n无钱买得鲈鱼鲙，吟就橘花香裏眠。",
        "dynasty": "宋",
        "collection_info": null
    },
    {
        "title": "姑苏台",
        "author": "张藴",
        "content": "故址耕残草树秋，无人曾见鹿来游。\n甬东亦是当时月，不照笙歌只照愁。",
        "dynasty": "宋",
        "collection_info": null
    },
    {
        "title": "虎丘",
        "author": "张藴",
        "content": "曼陀石上无根树，历历生公说法余。\n剑水一泓清澈底，至今人说有龙居。",
        "dynasty": "宋",
        "collection_info": null
    },
    {
        "title": "惠山",
        "author": "张藴",
        "content": "石苔滑汰屋连斜，第二泉边古佛家。\n一壑松风听不了，却留僧坐自煎茶。",
        "dynasty": "宋",
        "collection_info": null
    },
    {
        "title": "楝花",
        "author": "张藴",
        "content": "绿树菲菲紫白香，犹堪缠黍吊沉湘。\n江南四月无风讯，青草前头蝶思狂。",
        "dynasty": "宋",
        "collection_info": null
    },
    {
        "title": "毗陵天庆观龙",
        "author": "张藴",
        "content": "殿阴壁老怀仁笔，头角峥嵘春起蛰。\n有时麾斥惠山云，行雨归来半身湿。",
        "dynasty": "宋",
        "collection_info": null
    },
    {
        "title": "丹阳道中流寓人",
        "author": "张藴",
        "content": "累土编茅古制庳，官田种秫得沽私。\n自言身健无徭役，犹胜平生江北时。",
        "dynasty": "宋",
        "collection_info": null
    },
    {
        "title": "京口运河上",
        "author": "张藴",
        "content": "荒荒永岸水如沟，翁仲无言立上头。\n日日餫舟衔尾去，东南民力尚支不。",
        "dynasty": "宋",
        "collection_info": null
    },
    {
        "title": "多景楼",
        "author": "张藴",
        "content": "假日此登临，凄凉北望心。\n戍烽孤障杳，塔影一江深。\n黠虏投鞭想，将军誓檝吟。\n所嗟人事异，天险古犹今。",
        "dynasty": "宋",
        "collection_info": null
    },
    {
        "title": "金山",
        "author": "张藴",
        "content": "江身台殿切空云，夜月鱼龙影不分。\n八十老僧相引说，潮痕不上郭公坟。",
        "dynasty": "宋",
        "collection_info": null
    },
    {
        "title": "瓜洲",
        "author": "张藴",
        "content": "如此江涛更有人，佛狸竟死不能兵。\n幅巾短棹鸥前梦，未省当时有此城。",
        "dynasty": "宋",
        "collection_info": null
    },
    {
        "title": "维扬即事  其一",
        "author": "张藴",
        "content": "牛斗星边禹贡州，东南屏蔽大江流。\n向来明月珠帘梦，不信秋风夜柝愁。",
        "dynasty": "宋",
        "collection_info": null
    },
    {
        "title": "维扬即事  其二",
        "author": "张藴",
        "content": "皂角林前野地宽，新塘路口草泥干。\n天乎如此功名事，成败观人自昔难。",
        "dynasty": "宋",
        "collection_info": null
    },
    {
        "title": "维扬即事  其三",
        "author": "张藴",
        "content": "茅屋芦门半市坊，居民无事亦军装。\n愁来莫上城头望，西北浮云接太阳。",
        "dynasty": "宋",
        "collection_info": null
    },
    {
        "title": "维扬即事  其四",
        "author": "张藴",
        "content": "月明城上响边笳，一枕三更梦到家。\n不耐楚氛真僻性，赋诗酌酒与琼花。",
        "dynasty": "宋",
        "collection_info": null
    },
    {
        "title": "维扬即事  其五",
        "author": "张藴",
        "content": "土雾如蒸暴暑天，烛龙偏驻柳边船。\n三清观裏风廊午，满意题诗借榻眠。",
        "dynasty": "宋",
        "collection_info": null
    },
    {
        "title": "平山堂吊古",
        "author": "张藴",
        "content": "隔江山色画图中，故址荒来与庙通。\n画地雄吞淮海水，占星高直斗牛宫。\n试评蜀味长泉变，欲唱欧词古柳空。\n往事茫茫增感慨，聊凭戍卒指西东。",
        "dynasty": "宋",
        "collection_info": null
    },
    {
        "title": "平山和韵鹤田",
        "author": "张藴",
        "content": "琼花应自笑南翁，白髮栖栖逐断蓬。\n兵后百年城郭是，尘间多事古今同。\n孤烟远堠如常夜，五月穷边尚冷风。\n可待莼鲈归兴尽，长吟且復付杯中。",
        "dynasty": "宋",
        "collection_info": null
    },
    {
        "title": "道中观戽水戏书",
        "author": "张藴",
        "content": "秧马泥深茧犊閒，烛龙顾影桔槔间。\n寻常六月江南雨，不比君王帑藏悭。",
        "dynasty": "宋",
        "collection_info": null
    },
    {
        "title": "翠蛟亭",
        "author": "张藴",
        "content": "道人锁蛟天柱半，客来纵蛟作奇观。\n飞风动地輷晴雷，雄拏怒攫石欲开。\n明珠万斛撒成雨，忽趁流云入银浦。\n仙田种玉耕春烟，润流九里无凶年。\n问蛟蜚去何时还，道人仰笑意自閒。\n月中携手听潺湲。",
        "dynasty": "宋",
        "collection_info": null
    },
    {
        "title": "翠蛟亭呈孙元素炼师",
        "author": "张藴",
        "content": "剡剡星虹白日寒，山香一曲落云端。\n乘虬道士排空去，怒雨声摇碧玉峦。",
        "dynasty": "宋",
        "collection_info": null
    },
    {
        "title": "施岩",
        "author": "周坦",
        "content": "人烟断处逢仙迹，草木深时听鸟悲。\n记取画工描一幅，出山长若在山时。",
        "dynasty": "宋",
        "collection_info": null
    },
    {
        "title": "游丹山",
        "author": "孙嚞",
        "content": "与客穷幽胜，同登白水山。\n银涛翻月落，苍壁倚天寒。\n采药穿云坞，围棋坐石坛。\n因忘归路晚，纫佩得秋兰。",
        "dynasty": "宋",
        "collection_info": null
    },
    {
        "title": "酬汪将军携游白云寺",
        "author": "孙嚞",
        "content": "将军恒爱客，载酒喜行游。\n山殿晴云浴，天香静磬浮。\n嘉莲艷宝水，甘露降灵楸。\n征古一为瑞，清修思更幽。",
        "dynasty": "宋",
        "collection_info": null
    },
    {
        "title": "窄岭",
        "author": "卢方春",
        "content": "危岭恶有名，窄岭险无数。\n石鼻卷我车，石牙隠我步。\n空冈虫九头，黑身眼四顾。\n掷之声愈厉，飞前使人怖。\n想当开闢时，已是樵猎路。\n茅臭不成山，瀑断不成布。\n丫岩升恶猿，蹄涔立饥鹭。\n芦花大如钱，况乃时寒冱。\n遐征误假道，抚景自作恕。\n林壑非出伦，笔砚不入务。\n脚怠宿未投，天低日俄暮。",
        "dynasty": "宋",
        "collection_info": null
    },
    {
        "title": "陟驼巘",
        "author": "卢方春",
        "content": "雨凉陟驼巘，转历九十折。\n短竹亦自阴，小家亦自洁。\n寻草补断蹊，行人以旱说。\n农哭眼睛落，天懒霹雳歇。\n斯民谓天懒，对此予心热。\n凭高览清旷，一峰一气结。\n峰下桔槔人，踏水脚如血。\n短短赤赤秧，专供毒蝗舌。\n太息重凝眸，青青天骨出。",
        "dynasty": "宋",
        "collection_info": null
    },
    {
        "title": "莲塘",
        "author": "卢方春",
        "content": "莲塘有清气，永夜南窗开。\n引滴不待瓢，折筩为酒杯。\n饮罢坐閒石，林杪风徐来。\n仰天忽大笑，微吟行绿苔。",
        "dynasty": "宋",
        "collection_info": null
    },
    {
        "title": "寄赵东阁",
        "author": "卢方春",
        "content": "栈阁传铃夜已深，下方方沸管絃音。\n霜飞初气侵清坐，月耿斜晖促苦吟。\n蓍草只知浮世事，灯花难说隠人心。\n依然流水高山意，我欲从之学鼓琴。",
        "dynasty": "宋",
        "collection_info": null
    },
    {
        "title": "送陆侍御归越",
        "author": "卢方春",
        "content": "喈喈风雨余，出昼意何如。\n镜裏无惭色，囊中有谏书。\n寒崖立松柏，清庙失璠玙。\n海内看霜月，光明只似初。",
        "dynasty": "宋",
        "collection_info": null
    },
    {
        "title": "赵几道处见赵端行所作",
        "author": "卢方春",
        "content": "新诗夺我目瞳光，哦出松根琥珀香。\n李白未题芸草署，郄诜重入桂花乡。\n远天閴寂无雷电，南地清凉有雪霜。\n欲到琴□先谒府，满城清嶂照斜阳。",
        "dynasty": "宋",
        "collection_info": null
    },
    {
        "title": "水云园池",
        "author": "卢方春",
        "content": "贪山上水楼，一望一层秋。\n幽抱发朗咏，惊飞双白鸥。\n斯文今寂寞，诸老旧风流。\n渔者亦乐此，扣舷清夜游。",
        "dynasty": "宋",
        "collection_info": null
    },
    {
        "title": "贺墅",
        "author": "岑全",
        "content": "荒村车马惊鸾鹤，散骑茅堂见杜兰。\n冰玉自甘山水味，慢劳甲第赐长安。",
        "dynasty": "宋",
        "collection_info": null
    },
    {
        "title": "狮子岩",
        "author": "缪烈",
        "content": "幽岩萧飒商飈起，一天灏气凉如水。\n金井梧飞兰谷芳，长江浪冷莼鱼美。\n雁字半侧银鈎欹，云光凈扫光陆离。\n桂花岩下香满枝，随意催送到书帷。\n碧潭烟敛琉璃滑，素娥乘鸾下天阙。\n清晖深射水晶宫，虚明澄澈蛟龙窟。\n上下天光一镜浮，冰轮碾破一天秋。\n今来古往事悠悠，月自升沈水自流。",
        "dynasty": "宋",
        "collection_info": null
    },
    {
        "title": "过城南梅庵追忆湖守宋使君叔晦",
        "author": "郑玠",
        "content": "重过梅庵不记春，花残树老绿阴成。\n开元宰相肠应断，楚国骚人魄尚清。\n古屋参差疏影动，水池深浅宿枝横。\n主人祗在云深处，弄月吟风取次行。",
        "dynasty": "宋",
        "collection_info": null
    },
    {
        "title": "忆乡歌四首  其一",
        "author": "冯梦得",
        "content": "侬是剑南人，惯识故乡好。\n绿叶接红花，辉映绥安道。",
        "dynasty": "宋",
        "collection_info": null
    },
    {
        "title": "忆乡歌四首  其二",
        "author": "冯梦得",
        "content": "炎夏天颇热，侬门对溪住。\n摇荡采莲舟，深处疑风露。",
        "dynasty": "宋",
        "collection_info": null
    },
    {
        "title": "忆乡歌四首  其三",
        "author": "冯梦得",
        "content": "塞上秋始肃，野草叶叶黄。\n侬家有菊花，灼灼不忧霜。",
        "dynasty": "宋",
        "collection_info": null
    },
    {
        "title": "忆乡歌四首  其四",
        "author": "冯梦得",
        "content": "塞北寒气逼，对火拥氍毹。\n犹忆侬家裏，蓬头两夹襦。",
        "dynasty": "宋",
        "collection_info": null
    },
    {
        "title": "凤皇台",
        "author": "倪垕",
        "content": "凤皇凤皇几千载，凤皇已去台空在。\n应多燕雀语画梁，瞥见蛟龙起沧海。\n二十年前曾来游，野田白鹭涵清秋。\n今夕何夕领宾客，饭盂有饭思貔貅。\n六朝故国金陵道，柳外闲愁仗谁扫。\n掀髯一笑问西风，未必江山知我老。",
        "dynasty": "宋",
        "collection_info": null
    },
    {
        "title": "寄立斋二首  其一",
        "author": "戴良齐",
        "content": "玄云太山阿，倏忽起天际。\n悠哉復何心，适与飘风会。\n云间翔虬螭，蜿蟺炫五彩。\n万生方颙颙，岂但千里内。\n吾乡作者几，俯仰既千载。\n愿言慰斯人，名实施四海。",
        "dynasty": "宋",
        "collection_info": null
    },
    {
        "title": "寄立斋二首  其二",
        "author": "戴良齐",
        "content": "蜚鸿时以南，蜚鸿时以北。\n翻翻堂上燕，来往逝安适。\n秋声来九天，星汉浩无极。\n岩岩北有斗，可望不可即。\n极望劳我心，梦想三太息。\n下有纵壑鳞，上有飞云翼。",
        "dynasty": "宋",
        "collection_info": null
    },
    {
        "title": "夜坐观星",
        "author": "戴良齐",
        "content": "中夜不能旦，浩荡思无期。\n茫茫宇宙间，俯仰伊何时。\n起坐凭前栏，粲粲天南垂。\n寒芒烛辰尾，岁德何所司。\n耿耿独无寐，坐观枢轮移。\n更筹忽五唱，空中闻子规。",
        "dynasty": "宋",
        "collection_info": null
    },
    {
        "title": "批赵氏卷",
        "author": "罗壵",
        "content": "汗牛试卷浩无涯，刬尽雷同别一家。\n冰鑑不容心潦草，风檐宁復眼昏花。\n嘉文似织鲛人组，健笔如轮虎士挝。\n收拾真才报天子，此行端不负皇华。",
        "dynasty": "宋",
        "collection_info": null
    },
    {
        "title": "和王教暮春出游",
        "author": "戴埴",
        "content": "矫矫雪霜心，孤贞受命独。\n留滞染缁尘，垢面不靧沐。\n背城借一战，填堑输前渎。\n葵心向朝阳，晞光不能燠。\n徒嚣终无赢，驱驰惟仆仆。\n岂无丰水滋，永嗟非佳谷。\n呼尔授刍秣，羁绁繫驹犊。\n堪羡我良朋，林桂剩芳馥。\n博览绎故书，胸中三万轴。\n悠然西河上，日与英俊逐。\n振铎扬儒风，函丈纷冠服。\n师友递响答，循诱教匪扑。\n精进日千里，目骇地脉缩。\n顾我阙党徒，无成坐欲速。\n披襟莫奋飞，随羣被私淑。\n枵然藜苋肠，殊未饱公餗。\n弹铗何时归，涎沫流肌肉。\n遥想烹太牢，殷勤羹采菽。\n更当春暮时，浴沂衿佩肃。\n心赏弄篇章，绝唱清风穆。\n流水谐朱弦，押强破万竹。\n孝先谩耐嘲，横榻便空腹。\n安识物外游，幽赏机缘熟。\n矧復有良俦，坚久渝晚菊。\n依然苍筤丛，檀栾旁淇澳。\n一缄荷起予，明珠得盈掬。\n大雅久不作，疏越鼓凡目。\n迎风挹回澜，浄洗尘翳曲。\n披阅不停手，岂復惮谆復。\n自笑诗思悭，企山纔抵麓。\n正望使南印，象马来天竺。\n竞病安能赓，振纸空瑟簌。\n绝影天边鸿，坐困家池鹜。\n搜索纵成篇，无异虫蠹木。\n所幸情不违，合并在旦夙。\n愿言戒逝粮，出昼勿三宿。",
        "dynasty": "宋",
        "collection_info": null
    },
    {
        "title": "辇下曲",
        "author": "戴埴",
        "content": "旧来闻说京师乐，香街十里春风箔。\n朝踏金梯入凤楼，暮下琼钩延翠幄。\n蛾绿梅花装，淑质兰蕙芳。\n笙歌枣下曲，琵琶陌上桑。\n宿酲未解鶑催晓，玉珂策马长安道。\n解佩遗簪日日欢，不觉红颜醉中老。\n我谓京国皆繁华，何时飞走登云车。\n谁知着足缁尘底，八年飘泊空咨嗟。\n萧萧竹窗风暗度，耿耿兰缸灯自语。\n孤坐逢掖凝清霜，独卧重衾踏寒雨。\n云雨阳台梦不成，况欲绮席罗倾城。\n丈人屋上乌啼夜，干鹊巢中鸠唤晴。\n啼夜夜未央，娟娟素月明。\n唤晴晴未霁，寂寂青春深。\n鸠唤乌啼终有侣，犹胜月兔孀居千万春。",
        "dynasty": "宋",
        "collection_info": null
    },
    {
        "title": "雹",
        "author": "戴埴",
        "content": "玄黓执徐岁，月律终无射。\n京师连雨雹，小者如弹，大者如拳。\n林柯叶乱下，乌鸢折飞翮。\n屋瓦砉划遭击扑，居人颠沛，行道错愕。\n初疑巨飓掀捲冯夷宫，渊珍散堕光闪烁。\n復疑清霄万里驱长蛟，泣泪盈盈骤飘薄。\n棱层水精碎，喷噀珠琲滑。\n有识觑天巧，一何景象恶。\n尝闻圣人在上冬夏无愆伏，亭毒二气不相剥。\n破块封条已无异，祉羽无劳验风角。\n今天子握极衡，运斗枢，景化豫顺，羣慝萧灼。\n精祲胡未孚，冰雨堕霄幕。\n其欲霈广泽，胡不为甘霖，沾丐枯焦重甲拆。\n其欲膏土脉，胡不为晞薤，厌浥瀼瀼普渐洽。\n其欲表诛伐，胡不为皑𩅀，驷见而霣，草木黄落。\n其欲弭蛰虫、滋生植，胡不为嘉平之三白，驱蝗入地千百尺。\n或云水气专一不解散，胡不为长河玉岸之寒冰，可纳凌室助颁刷。\n或云阴气胁阳不相入，胡不为氤氲五色之卿霭，叶应丰穰昭帝德。\n此雹舒不如雨露，惨不如霜雪，结不如冰澌之严冱，散不如云雾之葱鬰。\n天非欲示惩，讵用作戏剧。\n汉儒说证应，纷纷太不一。\n或贤邪易位，或赋敛苛刻，或妻妾失伦，或大臣擅法。\n玄道幽且渺，牵附多穿凿。\n仲尼百世师，麟经戒侵逼。\n此变凡在书，公室寖衰削。\n自下凌上曰僭，以柔变刚曰剥。\n沸汤湛冷泉，凝寒胜燠热。\n温雨受阴氛，凌冱自然结。\n时当秋气杪，是理尤彰灼。\n风起庚，庚作令。\n日行西，西主杀。\n数至九变，金乃从革。\n大则为兵小刑罚，内外靡不以时决。\n天地方会藏，沴候生京洛。\n得非少皡执矩未洁齐，得非蓐收为正有颠错，得非箕伯吞声不扫除，青女护姦不除灭。\n穹旻赫然奋严威，重阴胶固纷零落。\n我愿圣王覩此揽干纲，用夬决，登俊良，屏邪慝。\n阴尘静扫单于庭，阳和徧龡邹子律。\n大明威威照九州，寒燠时序百谷熟。\n天若雨珠真可噱，请以缀衮冕之十二旒，龙旗和鸾之缨络。",
        "dynasty": "宋",
        "collection_info": null
    },
    {
        "title": "彗星",
        "author": "戴埴",
        "content": "绍定壬辰闰九月，己酉之夜彗星出。\n清台奏御，正衙避席。\n太官减膳羞，瞽宗彻音乐。\n鸡竿肆眚出囚繫，龙扆责躬求谠直。\n精诚彻九垓，德音走重译。\n圜桥冠带虀盐生，筦窥熿熿对以臆。\n臣闻泰素朕形，玄黄辨色。\n左旋右转，一阖一闢。\n来伸往屈四时行，除旧布新寒暑易。\n恢恢天网疎，统理废厥职。\n东方岁星木主仁，不扫暴刻尚搥剥。\n南方荧惑火主礼，不扫骄蹇习凌弱。\n西方太白金主义，不扫寇盗生乱略。\n北方辰星水主智，不扫蒙蔽长谗慝。\n中央填星土主信，不扫诈欺滋姦猾。\n皇穹遴选纲纪星，出持彗帚扫环域。\n日华机上有九彗，乍上乍下空如笔。\n归邪向上有两彗，出也不行见则灭。\n天狗短彗在尾傍，火光炎炎空烜赫。\n天搀类彗云如斗，蚩尤类彗箕后曲。\n六贼如彗在西方，咸汉带彗居正北。\n驱策举莫前，彗乃排胶轕。\n不指房心明堂位，不临箕尾后妃宅。\n不抵参昴咏衾裯，不向牛女逐淫佚。\n不访狱廪至娄胃，不询盖营到危室。\n不求社庙上井鬼，不好文章游奎壁。\n不穷天根越亢氐，不咨弋猎来柳毕。\n不从玄枵问虚耗，不由张素丐觞客。\n不自觜觿访葆旅，不入柳仓觅厨食。\n不呼七星问急事，不召南斗共斟酌。\n天王帝廷为大角，两旁三星如鼎足。\n斗柄所指，以建时节，曰摄提格。\n洒扫庭内万化基，芜秽不治孰观法。\n轸驱风车为宰辅，负衡失平在修饰。\n翼鼓羽翮主变夷，飞翰不劲必振刷。\n秃帚一加，内清外肃。\n四海九州，罔不臣妾。\n帝座中居斡枢机，万年千载不停息。",
        "dynasty": "宋",
        "collection_info": null
    },
    {
        "title": "和陈府教授见赠",
        "author": "戴埴",
        "content": "遗风洙泗滨，汲古酌牺罇。\n鱼跃池藻翻，鶑呼庭树喧。\n乐山不乐水，居城犹居村。\n一朝黄钟鸣，九畹滋兰根。",
        "dynasty": "宋",
        "collection_info": null
    },
    {
        "title": "垂虹亭",
        "author": "朱南杰",
        "content": "凭虚蝃蝀逼人寒，中有危亭百尺宽。\n天接水腰呈绝景，风回帆脚涨狂澜。\n半篙落日吟将就，一抹晴烟画亦难。\n不是酒杯今日窄，直须邀月上栏干。",
        "dynasty": "宋",
        "collection_info": null
    },
    {
        "title": "舟行过平江",
        "author": "朱南杰",
        "content": "踪迹平生马少游，功名外物等虚舟。\n不多饮酒常成醉，自在吟诗祇遣愁。\n已幸一帆离锡邑，更宽两日到杭州。\n晓来忽见盘门塔，疑是西湖大佛头。",
        "dynasty": "宋",
        "collection_info": null
    },
    {
        "title": "枫桥湾酒家有枫桥千古压波光之句用韵以纪所见",
        "author": "朱南杰",
        "content": "枫桥酒味胜官坊，随分红裙取次粧。\n月照乍圆新气象，僧闲不减旧风光。\n一桥地势横分水，两岸人家竞采桑。\n惟有塔铃太多管，笑人来往自玎珰。",
        "dynasty": "宋",
        "collection_info": null
    },
    {
        "title": "出嘉兴",
        "author": "朱南杰",
        "content": "舟出嘉禾五里城，僧楼山塔互峥嵘。\n酒旗密比随风舞，渔网横拖漾日晴。\n画舫贵人帆去稳，单衣游女着来轻。\n山歌已接长河堰，到得临平月又明。",
        "dynasty": "宋",
        "collection_info": null
    },
    {
        "title": "过长河堰",
        "author": "朱南杰",
        "content": "帆指长河风力微，渔舟箇箇有鱼归。\n一声水际笛三弄，几处梅边竹四围。\n桑伐远扬蚕事熟，花消浓艷柳绵飞。\n西湖只在钱塘外，又见孤山梅子肥。",
        "dynasty": "宋",
        "collection_info": null
    },
    {
        "title": "同刘朋山游湖边作",
        "author": "朱南杰",
        "content": "谁立西湖造化功，峰分南北境相通。\n四时风物絃歌裏，两岸人家图画中。\n堤柳送迎忘尔汝，棹声来往自西东。\n风波便作恩波看，此乐君王与众同。",
        "dynasty": "宋",
        "collection_info": null
    },
    {
        "title": "同陈明叔游湖作",
        "author": "朱南杰",
        "content": "四月湖边冷若秋，先贤堂下繫扁舟。\n山头积翠来新意，波面飘红忆旧游。\n无柰杨花欺倦客，已多荷叶护轻鸥。\n堤边谁道春归了，犹有一声黄栗留。",
        "dynasty": "宋",
        "collection_info": null
    },
    {
        "title": "和吴𡼣岩韵",
        "author": "朱南杰",
        "content": "春回笔底露潜机，为怯高吟且遯肥。\n又见牛鞭春到日，羞披鹑结旧来衣。\n雪随着处分单厚，梅不关人自密稀。\n归计商量今始定，乐哉心事看云飞。",
        "dynasty": "宋",
        "collection_info": null
    },
    {
        "title": "春日呈𡼣岩",
        "author": "朱南杰",
        "content": "朝来惭愧又逢春，总把官身换客身。\n堤柳未归新气象，窗梅犹带旧精神。\n村居牢落谁沽我，吏醉清闲却笑人。\n打迭故书排日去，一樽随意踏芳尘。",
        "dynasty": "宋",
        "collection_info": null
    },
    {
        "title": "张玉轩南园",
        "author": "朱南杰",
        "content": "南园不与昔时同，绵亘规模十里通。\n万石倚山如踞虎，一亭跨水似垂虹。\n虚堂旧占梅边月，曲径新添竹外风。\n诗料满前吟不尽，主人樽酒未应空。",
        "dynasty": "宋",
        "collection_info": null
    },
    {
        "title": "寿实斋侍郎王先生",
        "author": "朱南杰",
        "content": "崧高维岳诵生申，整顿干坤属旧臣。\n天下安危关出处，性中存养自真纯。\n便归紫橐酬公论，已草黄麻授正人。\n天为皇家锡难老，愿将霖雨福斯民。",
        "dynasty": "宋",
        "collection_info": null
    },
    {
        "title": "七夕呈坐间诸友时留平江宿和靖书院次日",
        "author": "朱南杰",
        "content": "叶已鸣秋夜渐长，年年织女会牛郎。\n龙梭暂歇七襄驾，云袖轻飘百和香。\n输我晚凉和月饮，任渠明发渡河忙。\n要知工巧元无用，乐得身闲拙不妨。",
        "dynasty": "宋",
        "collection_info": null
    },
    {
        "title": "和吴梅庵同登白龙对月韵",
        "author": "朱南杰",
        "content": "秋容满目带微寒，帆稳兰舟驾碧澜。\n照我湖光天共色，袭人花气露初干。\n笑谈红袖日中舞，惊动苍龙水底蟠。\n最是一清无着处，却惭狼籍草杯盘。",
        "dynasty": "宋",
        "collection_info": null
    },
    {
        "title": "饯徐衍道知县",
        "author": "朱南杰",
        "content": "事业文章属当家，刃游余地宰金沙。\n挽回凶岁作丰稔，安集流民绝嘆嗟。\n两载秋霜威盗贼，一犂春雨沃桑麻。\n宽民实意言难尽，胜种河阳满县花。",
        "dynasty": "宋",
        "collection_info": null
    },
    {
        "title": "饯海盐史后乐",
        "author": "朱南杰",
        "content": "秦溪邑大号难治，后乐三年以德为。\n海阔有楼还旧观，堂深无日不新诗。\n虚舟祇载来时物，实惠常教去后思。\n相业真传公不忝，苍生况是望霖时。",
        "dynasty": "宋",
        "collection_info": null
    },
    {
        "title": "朱知镇戎服警盗不惮雪夜酒库在镇外不得与戏呈",
        "author": "朱南杰",
        "content": "戎装元不碍儒冠，盗贼潜窥胆自寒。\n金鼓声闻三里外，旌旗影庇四民安。\n肯从叶力多君子，愧不同盟是酒官。\n龢气酿成年可卜，晓来喜见雪漫漫。",
        "dynasty": "宋",
        "collection_info": null
    },
    {
        "title": "除夜怀刘朋山为坑司干官",
        "author": "朱南杰",
        "content": "失脚糟丘又一春，岁除牢落颇关情。\n谁家不换桃符句，比屋相闻竹爆声。\n旧友未知能铸冶，新年宜入孰陶成。\n来朝无甚人交往，乐得齁齁睡到明。",
        "dynasty": "宋",
        "collection_info": null
    },
    {
        "title": "夜坐书怀",
        "author": "朱南杰",
        "content": "挑灯看彻后村诗，忽尔憧憧百所思。\n不待人言已知错，要知分定盍如斯。\n但求甘旨安无事，浪说荣华自有时。\n倒指新篘当已熟，且煨闽芋一中之。",
        "dynasty": "宋",
        "collection_info": null
    },
    {
        "title": "晓发嘉兴府",
        "author": "朱南杰",
        "content": "晓发嘉兴府，人家门未开。\n闸关船侧过，水涨堰平推。\n浓绿暗官柳，肥红绽野梅。\n城中箫鼓发，知是使君回。",
        "dynasty": "宋",
        "collection_info": null
    },
    {
        "title": "舟过吴江县",
        "author": "朱南杰",
        "content": "寺满吴江县，钟声两岸分。\n买鱼嫌少室，沽酒欠文君。\n平地桥边浪，无心岭外云。\n篙人添德色，为策过湖勋。",
        "dynasty": "宋",
        "collection_info": null
    },
    {
        "title": "泊崇德",
        "author": "朱南杰",
        "content": "堰未抵长河，先从古县过。\n诗舟寻旧岸，酒市鬻新歌。\n傍水人家密，依山僧寺多。\n夷犹观未足，无柰月明何。",
        "dynasty": "宋",
        "collection_info": null
    },
    {
        "title": "东新桥值雪",
        "author": "朱南杰",
        "content": "间关入帝乡，飞雪断覊肠。\n天地皆明白，山川忽老苍。\n柳眉遮旧影，梅额上新粧。\n客裏急先务，湖边问短航。",
        "dynasty": "宋",
        "collection_info": null
    },
    {
        "title": "甲辰入京春深犹雪和吴𡼣岩二首  其一",
        "author": "朱南杰",
        "content": "岁事客裏过，今年祇去年。\n甘贫常寂寂，知己孰拳拳。\n花艷卑崇帐，江流羡祖鞭。\n家山芳意动，野骑盍言还。",
        "dynasty": "宋",
        "collection_info": null
    },
    {
        "title": "甲辰入京春深犹雪和吴𡼣岩二首  其二",
        "author": "朱南杰",
        "content": "掀髯论时事，莫问是邪非。\n绿句池边得，青阳柳外归。\n夜深嫌薄酒，春浅怯单衣。\n门巷雪撩乱，低头且掩扉。",
        "dynasty": "宋",
        "collection_info": null
    },
    {
        "title": "富民犯米四十字以喻之",
        "author": "朱南杰",
        "content": "彼此有人心，人心即讼庭。\n初无深利害，倒自费调亭。\n私意生荆棘，公家有典刑。\n落便宜是益，座右可刊铭。",
        "dynasty": "宋",
        "collection_info": null
    },
    {
        "title": "孤山观梅",
        "author": "朱南杰",
        "content": "费尽年年造化功，精神全在雪霜中。\n一枝映带窗前月，消得逋仙作主翁。",
        "dynasty": "宋",
        "collection_info": null
    },
    {
        "title": "陈梅隠求诗",
        "author": "朱南杰",
        "content": "旱岁走江湖，那堪又岁除。\n隠梅非活计，行李盍宁居。\n自有珠玑集，不携朝贵书。\n酬君无好语，索笑谩踌躇。",
        "dynasty": "宋",
        "collection_info": null
    },
    {
        "title": "林竹翁求跋",
        "author": "朱南杰",
        "content": "何物耐交情，林翁竹借名。\n霜严不改操，风劲镇长清。\n袖裏森珠玉，胸中富甲兵。\n江湖莫相笑，已播逸民声。",
        "dynasty": "宋",
        "collection_info": null
    },
    {
        "title": "书考",
        "author": "朱南杰",
        "content": "人说宦途好，元来是险途。\n不亲真利害，难话细工夫。\n下考初书一，中心有愧无。\n官卑何展布，三载且糊涂。",
        "dynasty": "宋",
        "collection_info": null
    },
    {
        "title": "刘直孺示拙逸诗编且命着语",
        "author": "朱南杰",
        "content": "拙自愚中来，逸与怠相比。\n限界固分明，差忒亦容易。\n人心自有机，天下本无事。\n更参大学章，终始一诚意。",
        "dynasty": "宋",
        "collection_info": null
    },
    {
        "title": "尹楼岩久留华亭",
        "author": "朱南杰",
        "content": "风雷昨夜揭窗纱，未信楼岩不忆家。\n和靖山头春到了，莫因寻鹤负梅花。",
        "dynasty": "宋",
        "collection_info": null
    },
    {
        "title": "摄事华亭归舟口占",
        "author": "朱南杰",
        "content": "挈来司市正花时，补陋支倾费品题。\n顾影自惭身是客，片帆又逐晓风西。",
        "dynasty": "宋",
        "collection_info": null
    },
    {
        "title": "延陵道中即事三绝  其一",
        "author": "朱南杰",
        "content": "笋舆取道自吴干，东作村村喜一般。\n已拜劝农田畯赐，旧租何似放令宽。",
        "dynasty": "宋",
        "collection_info": null
    },
    {
        "title": "延陵道中即事三绝  其二",
        "author": "朱南杰",
        "content": "人家密簇近溪旁，旧袂青裙竞采桑。\n相唤相呼相叹息，茧丝岁岁为官忙。",
        "dynasty": "宋",
        "collection_info": null
    },
    {
        "title": "延陵道中即事三绝  其三",
        "author": "朱南杰",
        "content": "小立青帘卖酒家，味虽薄薄胜空茶。\n今年春满疎篱外，数朶轻红出杏花。",
        "dynasty": "宋",
        "collection_info": null
    },
    {
        "title": "题吴梅庵和靖索句图",
        "author": "朱南杰",
        "content": "童寒鹤冷雪霏霏，正是先生得句时。\n一段孤清图不尽，梅花从此厌人诗。",
        "dynasty": "宋",
        "collection_info": null
    },
    {
        "title": "入京",
        "author": "朱南杰",
        "content": "客怀醉杀也醒醒，昨夜思家梦几惊。\n道阻且长无信息，只将喜鹊验安平。",
        "dynasty": "宋",
        "collection_info": null
    },
    {
        "title": "横林遇雨  其一",
        "author": "朱南杰",
        "content": "断当篙师到锡山，片云尼我竹林间。\n短篷展转浑无寐，祇听邮铃去復还。",
        "dynasty": "宋",
        "collection_info": null
    },
    {
        "title": "横林遇雨  其二",
        "author": "朱南杰",
        "content": "雨湿桅竿风飐帆，不禁篷漏滴衣单。\n苍头更说无眠处，始信人生行路难。",
        "dynasty": "宋",
        "collection_info": null
    },
    {
        "title": "自库入镇十二里皆山径邢侯以马相招道间口占问梅",
        "author": "朱南杰",
        "content": "蹇馿突兀万山间，欲雨还晴雪又悭。\n一路梅花寻不见，多应开向小溪湾。",
        "dynasty": "宋",
        "collection_info": null
    },
    {
        "title": "烟雨楼",
        "author": "朱南杰",
        "content": "锦绣囊开城角东，规模绵亘境相通。\n一亭旧占梅边月，两径新添竹外风。\n山色有无烟变态，湖光浓淡雨收功。\n凭栏正好催归去，横笛数声芦苇中。",
        "dynasty": "宋",
        "collection_info": null
    },
    {
        "title": "秋意",
        "author": "蒋廷玉",
        "content": "秋意如诗淡，又如湘水清。\n无家人易感，有笔画难成。\n月冷砧千杵，江空鴈一声。\n梦回蕉叶上，残雨几番鸣。",
        "dynasty": "宋",
        "collection_info": null
    },
    {
        "title": "浄剎",
        "author": "蒋廷玉",
        "content": "碑上文难读，开山失所传。\n岩松秋落子，石井夜添泉。\n地旷常多月，厨寒不起烟。\n昔年曾有虎，来到寺门前。",
        "dynasty": "宋",
        "collection_info": null
    },
    {
        "title": "绦",
        "author": "蒋廷玉",
        "content": "八百青铜买，归来繫黑豹。\n松毛倒垂膝，椶绠曲围腰。\n稳称轻纱帽，宜悬小药瓢。\n有时吟未就，频在手中摇。",
        "dynasty": "宋",
        "collection_info": null
    },
    {
        "title": "补衣",
        "author": "蒋廷玉",
        "content": "百补未成片，何缘御得寒。\n拆时如网裂，纫处着针难。\n色样多无定，花纹斗不完。\n分明类禅衲，其奈戴儒冠。",
        "dynasty": "宋",
        "collection_info": null
    },
    {
        "title": "赠陈宗之",
        "author": "蒋廷玉",
        "content": "经营一室面清波，不是儒衣不见过。\n南渡好诗都刻尽，中朝名士与交多。\n分甘书史窝中老，兴在江湖醉后歌。\n门外今年桐又长，不知堪繫我船么。",
        "dynasty": "宋",
        "collection_info": null
    },
    {
        "title": "叶梦麟往惟扬",
        "author": "蒋廷玉",
        "content": "一马扬州路，桃开几树花。\n春光无拣择，淮地亦繁华。\n日惨长江水，风昏古战沙。\n争雄旧时事，君去莫思家。",
        "dynasty": "宋",
        "collection_info": null
    },
    {
        "title": "中秋无月二绝同韵  其一",
        "author": "赵崇槟",
        "content": "几度开樽宴画楼，月华孤负好中秋。\n姮娥也厌笙歌沸，云幕重重不上鈎。",
        "dynasty": "宋",
        "collection_info": null
    },
    {
        "title": "中秋无月二绝同韵  其二",
        "author": "赵崇槟",
        "content": "何处人登庾亮楼，痴云特地妬中秋。\n试凭絃管吹将散，江静天空月满鈎。",
        "dynasty": "宋",
        "collection_info": null
    },
    {
        "title": "游五云观",
        "author": "刘应龙",
        "content": "雨绝春风和，沉栖慕遐瞩。\n野火开丛荆，遥岑路径熟。\n极顶如掌平，羣峰四环矗。\n人言古观基，突兀此有屋。\n半岭汲饷劳，跻攀怨僮仆。\n一朝风霆怒，捲落置前麓。\n至今五云宫，宛在平原曲。\n年代远莫稽，儿童记樵牧。\n每闻风雨时，钟声隠岩谷。\n披寻杳无迹，灵境信非俗。\n苔花蚀碎瓦，字蹟不可读。\n居人传神奇，客子骇心目。\n振襟坐危盘，阆风想晞沐。\n转石落悬岩，砰雷震山腹。\n徘徊不能去，登览兴未足。\n一笑下田家，题诗寄游躅。",
        "dynasty": "宋",
        "collection_info": null
    },
    {
        "title": "挽忠烈刘侯",
        "author": "刘子实",
        "content": "樵水孤军血战时，英雄失援最堪悲。\n那知惯把鲸鲵戮，到底翻为鸟鼠欺。\n堆垒誓当阴灭贼，崤陵休恨不全师。\n生封死庙男儿事，今有祠前堕泪碑。",
        "dynasty": "宋",
        "collection_info": null
    },
    {
        "title": "酬卧云",
        "author": "刘木",
        "content": "美人隔云水，广永几千里。\n白日有没时，相思无穷已。\n夜雨翳灯花，凉风折窗纸。\n披衣不能寐，讵待闻鸡起。\n从来志士肠，高若雪山峙。\n岂不念摧折，藉此可凭恃。\n蔓草委地滋，孤松插天起。\n咸若知我深，赠言故及此。",
        "dynasty": "宋",
        "collection_info": null
    },
    {
        "title": "感怀",
        "author": "刘木",
        "content": "几度言归未得归，归心常切故山薇。\n人于愁处酒难着，春正好时花已稀。\n残日明池蝌蚪集，绿阴满院伯劳飞。\n浮生衮衮只如此，未必今朝悟昨非。",
        "dynasty": "宋",
        "collection_info": null
    },
    {
        "title": "陈山谒吴越五王分祠",
        "author": "刘熺",
        "content": "海村崇祖祀，吴越旧王家。\n里老称遗泽，文孙避俗譁。\n玉金荣带印，俎豆荐葵𦳏。\n欲补迎春曲，须歌陌上花。",
        "dynasty": "宋",
        "collection_info": null
    },
    {
        "title": "挽钱心斋先生",
        "author": "刘熺",
        "content": "凤跃南冈老隠沦，仙游悲动感儒绅。\n海边鸥鹭无知己，屋外溪山失主人。\n满径黄花闲白昼，一庭芳草自青春。\n他年化鹤归来日，城郭依然迹已陈。",
        "dynasty": "宋",
        "collection_info": null
    },
    {
        "title": "海门",
        "author": "陈淳祖",
        "content": "微光动海门，色界一层新。\n玄雾横金阙，丹英吐玉津。\n长疑浴日处，上有饮霞人。\n顷刻晨烟合，纷纷乱野尘。",
        "dynasty": "宋",
        "collection_info": null
    },
    {
        "title": "过郑司业旧居",
        "author": "陈淳祖",
        "content": "司业閒居处，门前烟树低。\n见山怀旧隠，抚壁试新题。\n燕语花初落，蜂衙日自西。\n一年春事毕，又见子规啼。",
        "dynasty": "宋",
        "collection_info": null
    },
    {
        "title": "劝农二首奉呈同官诸丈  其一",
        "author": "陈淳祖",
        "content": "劝农事云毕，晴日足登山。\n山高翠微上，坐见人境閒。\n天目有修眉，洞庭无狂澜。\n田畴井画见，布谷行相关。\n村村自花柳，流水春风颜。\n周行抚泉石，碧匣开潺湲。\n尚想读书声，犹在松树间。\n此事已难会，沂水何时还。\n朗吟苏仙语，明月下前湾。",
        "dynasty": "宋",
        "collection_info": null
    },
    {
        "title": "劝农二首奉呈同官诸丈  其二",
        "author": "陈淳祖",
        "content": "乃一秋一冬，愁听鸿飞鸣。\n及兹问春半，土暖已足耕。\n殷勤劝父老，尊酒若为情。\n我有一瓣香，为尔祈西成。\n晴光动川原，桑麦日敷荣。\n天公幸见听，一饱须可营。\n几见陇亩事，得此白髮生。\n田父饮我酒，归与儿孙评。\n孝弟力田者，家道终和平。",
        "dynasty": "宋",
        "collection_info": null
    },
    {
        "title": "看云",
        "author": "陈淳祖",
        "content": "南山云欲归，北山云欲出。\n北山已成雨，南山还有日。\n天风忽吹举，南北山如一。\n白云本无心，不知果何术。\n出者未云得，归者未云失。\n茫茫古復今，世事却可说。",
        "dynasty": "宋",
        "collection_info": null
    },
    {
        "title": "重过惠泉",
        "author": "陈淳祖",
        "content": "何事笑痴儿，看山秋正宜。\n三年三到寺，一度一题诗。\n蜗篆避书壁，松钗落砚池。\n夜寒砧杵动，归思鬓先知。",
        "dynasty": "宋",
        "collection_info": null
    },
    {
        "title": "征妇吟",
        "author": "陈淳祖",
        "content": "虏退沙场洗战斑，谁家不上望夫山。\n江边迤逦春无頼，杨柳枝垂人未还。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得气字",
        "author": "周梅叟",
        "content": "九峰洪范篇，雅是书之纬。\n顷尝一读之，懵然云雾蔚。\n晚校中秘藏，讲此愧犹未。\n喜逢尚书郎，家传得之既。\n何以名内篇，一扣倘知味。\n无几即语离，匆匆怪何谓。\n天子仁圣心，闻过未常讳。\n岂嫌有直疏，斥彼恶之彙。\n矧兹龙卷前，正欠王与魏。\n得见丹凤鸣，士党意乃慰。\n黯也不居中，物论几鼎沸。\n虽然上所命，所重在民事。\n暨淑问皋陶，持平尔廷尉。\n突使江东人，德泽尽沾溉。\n惟公有古心，所守至弘毅。\n我不畏孔壬，污吏必我畏。\n所愿敷好生，物物皆吐气。\n回思揽味甘，诏书登七贵。",
        "dynasty": "宋",
        "collection_info": null
    },
    {
        "title": "贺参政生日古风",
        "author": "翁合",
        "content": "国朝启运星聚奎，太极夫子生濂溪。\n圣远言湮开众迷，接引伊洛为航梯。\n干精坤粹星端倪，纸上陈迹俱筌蹄。\n南来道统坠涂泥，我考亭翁重挈提。\n及肩诸子户牖低，有山突兀宫墙西。\n道则高矣身颠挤，嘉禾瑞草来庭闱。\n种之美也无稗荑，公尤硗硗头峙犀。\n笔下绝去翰墨畦，删后既醉涂凫鹥。\n三十年前塔上题，只今待漏听朝鷄。\n排海摧嵩鳞屡批，肯美宫室奉妾妻。\n广厦峨冠讲若稽，我欲托国谁放麑。\n知公可仗为筑堤，保我子孙安烝黎。\n谁贤稚老空自赍，有德与位至公齐。\n言如车行得軏輗，尼山上有孤凤栖。\n惟伋传道如取携，鲤与白也难之隮。\n西山家学有根柢，眼中三世琮璋珪。\n言行一一无诃诋，此福如海难测蠡。\n番番黄髮齿且儿，倘可撰杖桃李蹊。",
        "dynasty": "宋",
        "collection_info": null
    },
    {
        "title": "寿参政",
        "author": "翁合",
        "content": "凤凰巢定万年枝，陶铸苍生尽未迟。\n六丈语言同辈服，二郎官职乃翁知。\n味回春茗甘方永，春到寒花淡更奇。\n十有三人共千岁，向羊终社更追随。",
        "dynasty": "宋",
        "collection_info": null
    },
    {
        "title": "题方丈",
        "author": "翁合",
        "content": "武夷奇绝处，水碧更山丹。\n观闢南唐址，祠仍西汉坛。\n山禽酣午梦，野菜健晨餐。\n道士江冲一，新诗有集刊。",
        "dynasty": "宋",
        "collection_info": null
    },
    {
        "title": "常庵",
        "author": "翁合",
        "content": "我是曾孙孙又孙，今朝始谒武夷君。\n三英秀峙千岩合，九曲平穿两岸分。\n丹壑何年流绛水，幔亭整日鏁红云。\n一生湖海江三白，早向溪头累石坟。",
        "dynasty": "宋",
        "collection_info": null
    },
    {
        "title": "过周静轩别墅",
        "author": "郑蔼",
        "content": "残雪犹在屋，园林已半春。\n客情盈一舫，幽事杂诸邻。\n地有忘忧草，池无頳尾鳞。\n公荣殊自胜，樽酒肯同人。",
        "dynasty": "宋",
        "collection_info": null
    },
    {
        "title": "过桂氏湖庄",
        "author": "郑兰",
        "content": "堂上一天水，秋风叫白鷴。\n地偏游客少，烟阔钓徒閒。\n怀古楼宜野，浇蔬月在山。\n驾言寻旧好，款款到芦湾。",
        "dynasty": "宋",
        "collection_info": null
    },
    {
        "title": "凤凰台",
        "author": "刘次春",
        "content": "高台寥寞晚云深，故国山河万里心。\n若使当年真凤见，不教春燕亦巢林。",
        "dynasty": "宋",
        "collection_info": null
    },
    {
        "title": "乌台古柏",
        "author": "赵崇璠",
        "content": "豸冠铁面气昂藏，古柏亭亭降异香。\n天挺孤姿培相业，风裁老干肃台纲。\n岁寒常捲珠帘雪，炎暑犹飞白简霜。\n夜半群乌惊宿处，恍疑骢马召归忙。",
        "dynasty": "宋",
        "collection_info": null
    },
    {
        "title": "题静斋稿",
        "author": "沈平",
        "content": "斯道在人心，如蚌藏圆珠。\n散作明月光，敛则止水虚。",
        "dynasty": "宋",
        "collection_info": null
    },
    {
        "title": "翠蛟峰",
        "author": "沈平",
        "content": "谁解青云勒，在蛟舞不休。\n飞来两潭月，惊起九峰秋。\n松影晴犹暗，山光暖欲浮。\n因参玉局句，千古仰前修。",
        "dynasty": "宋",
        "collection_info": null
    },
    {
        "title": "句",
        "author": "沈平",
        "content": "还君此画不忍觑，怕忆当年分手处。",
        "dynasty": "宋",
        "collection_info": null
    },
    {
        "title": "白石山",
        "author": "张志道",
        "content": "山似游龙势欲奔，山中有路透天阍。\n峰峦常带烟霞色，洞穴浑无斧凿痕。",
        "dynasty": "宋",
        "collection_info": null
    },
    {
        "title": "西湖怀古",
        "author": "张志道",
        "content": "荷花桂子不胜悲，江介繁华异昔时。\n天目山来孤凤歇，海门潮去六龙移。\n贾充误国终无策，庾信哀时尚有词。\n莫向中原夸绝景，西湖□恨是西施。",
        "dynasty": "宋",
        "collection_info": null
    },
    {
        "title": "郢州堂唱和",
        "author": "李褒",
        "content": "不离雉堞似山家，消得诗翁着意夸。\n水界葱芊成畎浍，天将平远入烟霞。\n沙禽暂落分明见，村径相通取次斜。\n且莫向南舒望眼，尘埃阛阓事如麻。",
        "dynasty": "宋",
        "collection_info": null
    },
    {
        "title": "次韵王鲁斋大安古道",
        "author": "倪公武",
        "content": "着脚争些子，公私只两歧。\n正途元自稳，捷径不胜巇。\n见透行须透，心移境亦移。\n前人须指点，进步莫迟疑。",
        "dynasty": "宋",
        "collection_info": null
    },
    {
        "title": "浯溪",
        "author": "曹一龙",
        "content": "行乐乘阴好，谁能困墨朱。\n重阳邀数客，尽日款三吾。\n烟惨江山古，风清竹木癯。\n漫郎如可作，分酒酹茱萸。",
        "dynasty": "宋",
        "collection_info": null
    },
    {
        "title": "入道诗十九首  其一",
        "author": "王庆升",
        "content": "浮世功名水一沤，数来谁得百年留。\n使能久履姬姜位，泽不加民时可羞。",
        "dynasty": "宋",
        "collection_info": null
    },
    {
        "title": "入道诗十九首  其二",
        "author": "王庆升",
        "content": "一贫彻骨且安贫，颜范虽贫姓字新。\n任是富豪能敌国，不知身死属何人。",
        "dynasty": "宋",
        "collection_info": null
    },
    {
        "title": "入道诗十九首  其三",
        "author": "王庆升",
        "content": "蝇利蜗名是债缘，便须还了听于天。\n欠多欠少休贪债，必待丰高又不然。",
        "dynasty": "宋",
        "collection_info": null
    },
    {
        "title": "入道诗十九首  其四",
        "author": "王庆升",
        "content": "若谋富贵说荣亲，养志承颜有几人。\n素位而行无怫逆，过于列鼎与罗珍。",
        "dynasty": "宋",
        "collection_info": null
    },
    {
        "title": "入道诗十九首  其五",
        "author": "王庆升",
        "content": "人期上冢要焚黄，名爵思为厚夜光。\n九祖生天蒙帝渥，只缘一子入仙乡。",
        "dynasty": "宋",
        "collection_info": null
    },
    {
        "title": "入道诗十九首  其六",
        "author": "王庆升",
        "content": "羲文孔子一先天，互把精微着易篇。\n不用阴阳真正理，旁蹊曲径是徒然。",
        "dynasty": "宋",
        "collection_info": null
    },
    {
        "title": "入道诗十九首  其七",
        "author": "王庆升",
        "content": "干坤大象一阴阳，离坎精华日月光。\n不取盈虚消息候，若非聋瞽必为狂。",
        "dynasty": "宋",
        "collection_info": null
    },
    {
        "title": "入道诗十九首  其八",
        "author": "王庆升",
        "content": "求道惟愁不遇真，得真翻惑是何人。\n但将德行为梯磴，何必攀缘自苦辛。",
        "dynasty": "宋",
        "collection_info": null
    },
    {
        "title": "入道诗十九首  其九",
        "author": "王庆升",
        "content": "时节因缘不偶然，既由人事亦关天。\n功深德厚天孚佑，玉籍标名骨自仙。",
        "dynasty": "宋",
        "collection_info": null
    },
    {
        "title": "入道诗十九首  其一○",
        "author": "王庆升",
        "content": "论兵莫待一阳生，习阅攻车要不惊。\n或跃在渊能自试，不劳征战屈人兵。",
        "dynasty": "宋",
        "collection_info": null
    },
    {
        "title": "入道诗十九首  其一一",
        "author": "王庆升",
        "content": "好下工时便下工，百年光景一飞蓬。\n后生不值老来值，大药难医骨髓空。",
        "dynasty": "宋",
        "collection_info": null
    },
    {
        "title": "入道诗十九首  其一二",
        "author": "王庆升",
        "content": "闰年为厄要先推，阳忒阴差莫妄为。\n守待一阳来復后，斗加东北月沈西。",
        "dynasty": "宋",
        "collection_info": null
    },
    {
        "title": "入道诗十九首  其一三",
        "author": "王庆升",
        "content": "夜夜工夫总一般，坎男离女共同欢。\n专心直待阴阳足，却马休兵国自安。",
        "dynasty": "宋",
        "collection_info": null
    },
    {
        "title": "入道诗十九首  其一四",
        "author": "王庆升",
        "content": "九转金丹九月圆，木金胎旺好安禅。\n纯坤月裏纯干足，手把仙瓢酌醉仙。",
        "dynasty": "宋",
        "collection_info": null
    },
    {
        "title": "入道诗十九首  其一五",
        "author": "王庆升",
        "content": "清高之士贵清虚，捕影追风钓火鱼。\n阔论高谈惊世俗，老君终是惮迴车。",
        "dynasty": "宋",
        "collection_info": null
    },
    {
        "title": "入道诗十九首  其一六",
        "author": "王庆升",
        "content": "闾阎小子不明心，执着旁门学采阴。\n坐卧三峰终作鬼，畴知仙遒有浮沉。",
        "dynasty": "宋",
        "collection_info": null
    },
    {
        "title": "入道诗十九首  其一七",
        "author": "王庆升",
        "content": "先天妙质罕人明，尽向虚无唤己名。\n太极重归无极后，谓之皇极始长生。",
        "dynasty": "宋",
        "collection_info": null
    },
    {
        "title": "入道诗十九首  其一八",
        "author": "王庆升",
        "content": "万卷丹书名一般，金砂玉石辩应难。\n自非夙有神仙骨，未易教君洗眼看。",
        "dynasty": "宋",
        "collection_info": null
    },
    {
        "title": "入道诗十九首  其一九",
        "author": "王庆升",
        "content": "金丹至药匪寻常，幸藉西华泄此方。\n天上有之无计得，积功须及许旌阳。",
        "dynasty": "宋",
        "collection_info": null
    },
    {
        "title": "南峰寺蓝光轩怀吴直翁",
        "author": "陈仁玉",
        "content": "怀佳人兮山扃，蹑烟霏兮步轻。\n蹇独立兮山上，空山无人兮寒松自声。\n怀佳人兮何许，白云封关兮猿鹤看户。\n羌有怀兮曷愬，风虚徐兮檐铎语。\n迟佳人兮未来，聊逍遥兮容与。",
        "dynasty": "宋",
        "collection_info": null
    },
    {
        "title": "游洞霄",
        "author": "陈仁玉",
        "content": "天柱峰头迭紫烟，遥看万玉耸相连。\n云深九锁疑无路，翠豁一区俄有天。\n爽气袭人森石树，嗔雷飞雨响山泉。\n倏然不类人间世，今日自惊平地仙。",
        "dynasty": "宋",
        "collection_info": null
    },
    {
        "title": "题苏端明书乳泉赋后",
        "author": "陈仁玉",
        "content": "坡翁谪海上，人传已仙去。\n道逢章子厚，遄復返尘路。\n至言想世惊，犹閟乳泉赋。\n遥怜嵩山丘，千古不可驻。",
        "dynasty": "宋",
        "collection_info": null
    },
    {
        "title": "仙都山独峰大雪歌",
        "author": "陈仁玉",
        "content": "仙居仙人游仙都，帝遣滕六为先驱。\n天花撩乱缤纷舞，秉圭植璧仙灵趋。\n削瓜青玉一万仞，拔地挺挺撑元虚。\n人言黄帝此轻举，上有莲花开碧湖。\n我疑此是广成子，守道特立万万古。\n我来有问辄不应，窈窈冥冥谁与语。\n丹邱赤城我所栖，任意逍遥了无伍。\n老君牧龙种芝田，草莽向人萦网罟。\n人间逼窄知奈何，桑田沧海无回波。\n吞腥啄腐竞晷刻，角牙触啮伤天和。\n从旁掀髯每大笑，仙都峰头更观妙。\n甚欲点铁成黄金，却恐黄金误后人。",
        "dynasty": "宋",
        "collection_info": null
    },
    {
        "title": "步虚歌",
        "author": "陈仁玉",
        "content": "仙之来兮驾五龙，霓旌绛节泠然风。\n谁欤擘脯金盘供，垂要绿髮颜如童。\n五百余载一瞬中，蓬莱水浅来何从。\n蔡翁得鞭与道通，云间遗臼堕半空。\n九井丹液藏甘潼，赤明浩劫传无穷。\n坐阅成坏此故宫，宫前山色知仙踪。\n月明笙鹤归长松，修身洁行傥可逢。\n屑然为我达帝聪，流杯□□袪盲聋。\n卿云甘露常岁丰，神仙岂必私此躬，八荒寿域仙之功。",
        "dynasty": "宋",
        "collection_info": null
    },
    {
        "title": "中秋寄陈碧栖",
        "author": "万哲",
        "content": "秋气清如此，秋花香奈何。\n人生还健在，月色况明多。\n有酒君当醉，无愁我欲歌。\n楼高俯松顶，谁共酌姮娥。",
        "dynasty": "宋",
        "collection_info": null
    },
    {
        "title": "绝句",
        "author": "万哲",
        "content": "少日时时负百忧，从人络马与牵牛。\n中年置此身如竹，荏苒风前得自由。",
        "dynasty": "宋",
        "collection_info": null
    },
    {
        "title": "理学",
        "author": "卫宗武",
        "content": "寥寥二千载，道统几欲坠。\n濂洛暨关中，浚源接洙泗。\n干淳诸大儒，流派何以异。\n无极而太极，性命发其秘。\n先天而后天，理数稽其至。\n四书共羣籍，精微穷奥义。\n五常与异端，辨析无遗旨。\n谓教以渐进，谓功可直遂。\n为说虽殊科，其归同一揆。\n践修本诚敬，讲贯非口耳。\n要在绝己私，浑然循天理。\n启钥以抽关，发蒙而警聩。\n后进有所宗，绝学得所继。\n作者蔑以加，百世或可俟。",
        "dynasty": "宋",
        "collection_info": null
    },
    {
        "title": "君道",
        "author": "卫宗武",
        "content": "勋华相授受，谟典所具述。\n其要在厥中，精一而允执。\n惟诚乃能精，惟诚乃能一。\n是以无党偏，是以臻正直。\n三代所共守，百世不可易。\n伯者假仁义，战国尚诈力。\n汉唐非无君，文为事矫饰。\n其能粹而王，一指不可屈。\n所以无善治，循袭至今日。\n纯诚而不杂，惟皇斯立极。\n敛敷锡庶民，懋建昭大德。\n治欲往古如，舍此他无术。",
        "dynasty": "宋",
        "collection_info": null
    },
    {
        "title": "伊周",
        "author": "卫宗武",
        "content": "誓征黜夏命，武成有商邑。\n惟王弗率祖，冲人初嗣历。\n既放奉归亳，已摄復明辟。\n前此所未闻，浮言曾罔恤。\n二公德动天，民亦归其德。\n忠诚靡有他，上下素孚格。\n遂以直道行，观听自无惑。\n吁嗟人不古，后世几新室。",
        "dynasty": "宋",
        "collection_info": null
    },
    {
        "title": "汉文帝",
        "author": "卫宗武",
        "content": "恺悌而爱人，恭俭以持己。\n府库有余财，勿忍为己费。\n田租奉公上，屡至为民赐。\n不肯私嬖臣，以存大臣体。\n不敢私贵戚，以贻天下议。\n澹乎无嗜好，绝不尚功利。\n断刑岁数百，烟火绵万里。\n礼乐虽未遑，亦足为善治。\n洪惟庆历君，盛德槩相类。\n爰立俱名臣，后元则无是。",
        "dynasty": "宋",
        "collection_info": null
    },
    {
        "title": "隋炀帝",
        "author": "卫宗武",
        "content": "方其为储贰，用智固已谲。\n及夫据大器，为谋抑何逆。\n龙舟及凤谲，无岁不游适。\n离宫与别殿，快意事淫佚。\n置酒燕要荒，会者三十国。\n紫舌与黄支，无所不臣服。\n亲驾两征辽，方且肆穷黩。\n羣盗遂蜂起，土地日以蹙。\n惛犹不知悟，愎谏辄诛戮。\n肘腋俄变生，兵刃交于目。\n不肖孰甚焉，身亡而国覆。",
        "dynasty": "宋",
        "collection_info": null
    },
    {
        "title": "留侯",
        "author": "卫宗武",
        "content": "狙击岂良图，命几危博浪。\n既受黄石书，颠秦而蹶项。\n报韩志已酬，兴汉画仍赞。\n历陈借箸计，潜消刻印患。\n定封谋遂寝，立嫡计莫尚。\n转危以为安，其易犹反掌。\n万钟谁不怀，裂土人所望。\n何勃身亦繫，韩彭国随丧。\n驾言仙与游，高风巢许上。",
        "dynasty": "宋",
        "collection_info": null
    },
    {
        "title": "二疏",
        "author": "卫宗武",
        "content": "二君耸高致，今古知敬慕。\n勇退人所难，尤得所以去。\n贵戚举爱弟，将使哙为伍。\n天子尚衷疑，抗议非不许。\n傥或身久留，宁免与时忤。\n驾言盍知止，幡然解印组。\n归来逸老寿，荣辱一无累。\n鬻金广田宅，拒绝儿辈语。\n多财益其过，富为众怨府。\n贤哉乎斯言，奚止明出处。",
        "dynasty": "宋",
        "collection_info": null
    },
    {
        "title": "孔明",
        "author": "卫宗武",
        "content": "龙卧而长吟，胸次抱奇伟。\n立心不北向，特为三顾起。\n曹瞒下荆州，气可吞权备。\n奋袂为一出，遂成鼎足势。\n忠诚以辅国，相业难拟议。\n刑政能服人，怨雠至感涕。\n出师陈悃款，训诰相表裏。\n南攻孟获平，北出张合殪。\n司马亦严惮，甘受巾帼耻。\n傥使先十年，营星未殒坠。\n兴復其可期，中原安有魏。",
        "dynasty": "宋",
        "collection_info": null
    },
    {
        "title": "荀彧",
        "author": "卫宗武",
        "content": "曹公初见奇，直以子房许。\n制胜算无遗，毙袁而诛吕。\n意见稍有乖，几欲置鼎俎。\n朝端存正论，九锡胡不取。\n本初固难依，姦雄恶可辅。\n初年歼德祖，继又族文举。\n嗜杀其如斯，大夫可以去。\n见几奚不早，一死昧所处。\n既不为夷齐，又不为伊吕。\n徒抱忠贞心，遗憾亘千古。",
        "dynasty": "宋",
        "collection_info": null
    },
    {
        "title": "韩延之",
        "author": "卫宗武",
        "content": "刘公復晋祚，功成萌异志。\n网罗欲用才，翦除不附己。\n荆州乃巨镇，肯容司马氏。\n家儿特小过，亲驾勤问罪。\n延之乃其客，折柬谓可致。\n善乎为辞令，伐君啖人利。\n誓与臧洪俱，身殒游九地。\n启缄示僚佐，事人固当尔。\n背主以从雠，自昔滔滔是。\n傥使阅此书，虽死有余愧。",
        "dynasty": "宋",
        "collection_info": null
    },
    {
        "title": "颜鲁公",
        "author": "卫宗武",
        "content": "人之生也直，不直匪君子。\n一从平原归，立朝更奇伟。\n挺挺尽孤忠，蹇蹇陈正义。\n初年忤元载，晚节遇卢杞。\n不为时宰容，乃作天子使。\n正言明顺逆，凶俦知敬畏。\n未几变异生，卒堕奸邪计。\n罗浮寄远音，流传涉疑似。\n英烈天启之，万世凛生气。",
        "dynasty": "宋",
        "collection_info": null
    },
    {
        "title": "知足",
        "author": "卫宗武",
        "content": "束髮至皓首，雅意在林谷。\n退閒十五年，一官如脱梏。\n抱关寻故步，谬语不可赎。\n投绂赋归来，幸不至迷復。\n有田可饷饥，有园可寄目。\n有屋枵然大，其中无所蓄。\n代步跨款段，课耕驱觳觫。\n斗筲量易盈，菟裘计已足。\n嘅方际时艰，已幸免僇辱。\n年丰喜洊臻，我庾有新谷。\n床头酒一壶，架上书数束。\n酒余取书诵，岂不胜丝竹。\n水北与城南，苍筠列万玉。\n更须仿元亮，剩种松与菊。\n招邀文字侣，吟哦日相属。\n自足了余生，此外復何欲。",
        "dynasty": "宋",
        "collection_info": null
    },
    {
        "title": "春怀  其一",
        "author": "卫宗武",
        "content": "伊耆司化权，与物何落落。\n不见阳和敷，但闻风雨恶。\n柔绿尚含滋，水红悭破萼。\n动植久陵暴，至仁同橐籥。\n可使令行冬，寒威肆余虐。\n便须转机栝，曜灵俾灼烁。\n芬芳千万林，熏为红紫幄。\n庶俾竞春徒，薄有登台乐。",
        "dynasty": "宋",
        "collection_info": null
    },
    {
        "title": "春怀  其二",
        "author": "卫宗武",
        "content": "干坤日以闢，生意日以隘。\n春风一披拂，万族竞苏快。\n肖翘与蠕动，靡不忻坼解。\n庆泽流光华，垂荣到菅蒯。\n山木岂自寇，孰翦而孰拜。\n根干傥有遗，滋萌乃復在。\n苍箓溥至仁，何类不昭泰。\n人为物之灵，元化忍独外。\n气运何日回，岁月易征迈。",
        "dynasty": "宋",
        "collection_info": null
    },
    {
        "title": "春怀  其三",
        "author": "卫宗武",
        "content": "时来桃李妍，春风乃知己。\n时去桃李萎，春华俱梦寐。\n芳菲气不齐，一一理犹是。\n何如松与柏，无荣亦无悴。\n浮生寄旅亭，万事若流水。\n富贵等空花，灭没无足纪。\n身前苟遗臭，身后乌可洗。\n我愿为松柏，不愿为桃李。\n长保千岁姿，盘根涧阿底。",
        "dynasty": "宋",
        "collection_info": null
    },
    {
        "title": "春雨",
        "author": "卫宗武",
        "content": "青皇初布令，大块已流湿。\n霏霏散冲融，一一成膏液。\n骎寻夜漏分，掀扬风箭疾。\n孤灯月明眼，渐觉檐花密。\n滴沥声既洪，淋浪势方集。\n清响迸源泉，美泽徧原隰。\n甘腴滋田毛，浸灌融地脉。\n盖将兆稌黍，岂但秀荠麦。\n溪山鳞甲长，卉木攒新碧。\n化工悦万族，生意浩无极。\n苟惟本根在，孰不芽且坼。\n未春雨非土，见者自凄恻。\n既春雨非玉，闻者何悦怿。\n未能齐惨舒，吾亦为物役。\n英英梅粉露，点点桃红入。\n更喜酿芳菲，催花居第一。",
        "dynasty": "宋",
        "collection_info": null
    },
    {
        "title": "立春出郊风急有作",
        "author": "卫宗武",
        "content": "意行出郊垧，迎春二之日。\n不闻条风鸣，但见朔风急。\n朔风何太严，厉物无洪纤。\n时方尚发育，岂汝当行权。\n试与东皇说，燠寒宜按节。\n一气鼓至和，要令无夭阏。\n我老值途穷，荷锸今为农。\n但愿五时若，鼓腹歌豳风。",
        "dynasty": "宋",
        "collection_info": null
    },
    {
        "title": "次韵春  其一",
        "author": "卫宗武",
        "content": "水行苦严厉，万彙喜得春。\n解雷久忽震，蛰户奋者殷。\n根芽沐膏雨，旸晖復熹晨。\n淑气盎原野，鼎鼎来芳辰。\n小车度花阴，游芳浮曲尘。\n少年争竞春，外诱何纷纷。\n老矣蠲其华，寄贤而葆真。\n多吟以为富，犹恐道益贫。",
        "dynasty": "宋",
        "collection_info": null
    },
    {
        "title": "次韵春  其二",
        "author": "卫宗武",
        "content": "熙阳熏盖壤，丽景日以新。\n娅姹花媚昼，嚘嘤鸟鸣晨。\n纷华易消歇，非久沦沙尘。\n举世竞芳菲，湎若嗜饮醇。\n岂知有至味，澹然哜道真。\n试问金谷夫，何如箪瓢人。",
        "dynasty": "宋",
        "collection_info": null
    },
    {
        "title": "次韵春  其三",
        "author": "卫宗武",
        "content": "物华来冉冉，天气宜温温。\n浪浪但鸣雨，浩浩常浮云。\n谁知润泽中，厥有丰美存。\n一朝日出杲，绚烂赪紫羣。\n川原徧涂抹，纷若粉黛陈。\n芳菲出枯槁，何异富易贫。\n难并惟乐事，昔人尝有云。",
        "dynasty": "宋",
        "collection_info": null
    },
    {
        "title": "次韵春  其四",
        "author": "卫宗武",
        "content": "方寸负奇伟，自足排外纷。\n乐哉曾子履，翛然渊明巾。\n利欲伐其性，智识由是昏。\n盛丽悦其目，梦幻何足云。\n不如觑文字，日月从转轮。\n饮芳而咀华，四时无非春。\n芸芸市朝客，孰识此味真。",
        "dynasty": "宋",
        "collection_info": null
    },
    {
        "title": "春山",
        "author": "卫宗武",
        "content": "青山四时好，春至尤盛丽。\n润泽散冲融，华滋出枯悴。\n云根鳞甲动，风柯羽旄曳。\n羣芳间点染，一碧互经纬。\n组绣列障陈，缋画崇屏倚。\n嵬昂如帝尊，黼黻俨衣被。\n我老得余暇，时来领胜事。\n穿云度舟楫，披雾纵屐履。\n涓泉幽响生，鸣鸟繁声脆。\n天然成妙奏，人籁恶可拟。\n息游返靖庐，纷华以静对。\n独坐勘古书，冥观参物理。\n光景犹驹驰，色象亦蝉蜕。\n至人善观山，夫岂悦浮靡。\n懿此静秀姿，万古挹清致。",
        "dynasty": "宋",
        "collection_info": null
    },
    {
        "title": "塾楼春集次日和儿辈韵",
        "author": "卫宗武",
        "content": "伊耆嘘至和，熏播弥大地。\n有声沸候禽，有色衒名卉。\n丽景接川原，浩万历岁几。\n于时不得乐，夫人自暴弃。\n卑官徒劳人，忆昔续宾戏。\n继忝隶部曹，厕迹于朝市。\n未几乘汉鄣，归来从绮里。\n誓当守衡茅，不復问行李。\n方开陶径荒，遽惊周室毁。\n时艰慨适逢，身存良自喜。\n筑庐傍山栖，视家如客邸。\n虽存蓬荜居，仅为燕雀芘。\n兹辰薄游衍，携友忘汝尔。\n书楼舒远眺，林芳犹蜕委。\n麦陇连蔬畦，青黄错成绮。\n野色入杯桊，山光浮屐底。\n阳春艷欲流，霁景浩无际。\n献酬乐佳宾，续广頼吾子。\n朝来补吟事，粗不忝诗礼。\n顾余八十叟，忘我忘忘世。\n醺余扶杖归，笑语喧童稚。\n斯游固已适，未足穷乐意。\n九峰苇可杭，相望在尺咫。\n忧先天下忧，乐岂果在是。\n忧乐存诸心，尚堪追禊事。",
        "dynasty": "宋",
        "collection_info": null
    },
    {
        "title": "和野渡家园杂兴  其一",
        "author": "卫宗武",
        "content": "幽人非嗜石，适意在嶙峋。\n万形何足多，一卷未为贫。\n山奚必泰华，水奚必海滨。\n藏珠川乃媚，韫玉璞足珍。\n傥存丘壑意，可障世俗尘。\n烟霞从此生，自足怡性真。",
        "dynasty": "宋",
        "collection_info": null
    },
    {
        "title": "和野渡家园杂兴  其二",
        "author": "卫宗武",
        "content": "雅士酷爱竹，无肉饥亦忍。\n即之俗自祛，对此酌宜引。\n好尚契子猷，题咏迈元稹。\n二友独与交，十客何敢并。\n丈夫意气豪，少年精爽紧。\n春至长子孙，班班森玉笋。",
        "dynasty": "宋",
        "collection_info": null
    },
    {
        "title": "和野渡家园杂兴  其三",
        "author": "卫宗武",
        "content": "谁谓野烧生，恶草不须薙。\n为萧易成丛，滋蔓或布地。\n不别小人俦，恐昧前贤意。\n舞茵含晴曛，经带摇轻吹。\n拂拂来野香，萋萋动幽思。\n坐对一庭芳，煮茶消午睡。",
        "dynasty": "宋",
        "collection_info": null
    },
    {
        "title": "和野渡家园杂兴  其四",
        "author": "卫宗武",
        "content": "绿稠红欲尽，架竹引酴醾。\n葳蕤晴雪艷，汗漫春风枝。\n燕鶑相见晚，蜂蝶正忙时。\n芳辰似历块，乐事犹残棋。\n可怜香骨销，但有绿鬓垂。\n春归恨难挽，浮絮盈芳池。",
        "dynasty": "宋",
        "collection_info": null
    },
    {
        "title": "己卯雨后春兴呈吟友",
        "author": "卫宗武",
        "content": "一气散冲融，生意溢羣动。\n膏泽溜涓涓，物华来总总。\n孤芳擅魁元，众卉遂宾从。\n丹碧互鲜妍，低昂相错综。\n茵铺五茸稠，旆接千林耸。\n为媒想雉骄，求友悦鶑咔。\n丝茧富桑畴，餠饵馨麦陇。\n耕犁雨既肥，荷锸云成滃。\n花间车可乘，果下马宜鞚。\n骎寻光景流，潇洒日月送。\n悦情书一编，舒忧琴四弄。\n九仞功徒劳，三径步莫纵。\n空羡兰亭游，惟存草池梦。\n郊原初骀荡，风尘息澒洞。\n良辰怅易逾，雅志浩难控。\n春吟料满囊，春酿香浮瓮。\n春水玉交流，春山翠如涌。\n乐事勿復论，幽寻犹可共。\n王谢何人斯，吾将继芳踵。",
        "dynasty": "宋",
        "collection_info": null
    },
    {
        "title": "竹外海棠",
        "author": "卫宗武",
        "content": "我有三径园，今为牛马皂。\n傍家寻丈地，昔未长荼蓼。\n琅玕数十挺，新培岁可考。\n幻出一庭阴，咫尺成深窈。\n客来可款延，友至或径造。\n于时正芳菲，所欠花缭绕。\n隔篱旧封植，一种媚而好。\n卷翠护春姿，娇红衒天巧。\n折来侑清尊，嫣然为一笑。\n绝胜歌舞羣，声容託幻眇。\n久欲构小亭，为计恨不早。\n金屋延阿娇，祇恐人易老。\n此花擅春妍，独恨易荣槁。\n岂若对此君，四时森羽葆。\n不惟祛尘俗，端可助吟啸。\n良辰集朋簪，杯柈惭草草。\n于焉小徜徉，即此是幽讨。",
        "dynasty": "宋",
        "collection_info": null
    },
    {
        "title": "寓萧塘皆春堂偶成",
        "author": "卫宗武",
        "content": "红云逐水流，春事随飞扬。\n昔嗟节序移，今苦岁月长。\n洊为萧水游，物是人则亡。\n西园得逍遥，暂寄风雨床。\n栾栾荆棘中，尚余頳紫粧。\n晚芳衒鲜妍，婉娩春满堂。\n倚栏俯澄碧，浩荡花藕塘。\n寿柏虬龙姿，古桂鸿鴈行。\n幽禽三五弄，髣髴疑宫商。\n林园岂不好，惆怅辰匪良。\n辰良其何时，世运安有常。\n我欲把犁锄，老此桑麻乡。\n却虞远城市，物怪尤披猖。\n不如依坟垆，结茅千仞冈。\n寄玄而栖白，抗志于羲黄。\n清泉碧嶂间，殁则于斯藏。",
        "dynasty": "宋",
        "collection_info": null
    },
    {
        "title": "山行",
        "author": "卫宗武",
        "content": "携友行莫春，山南復山北。\n一川去萦纡，层林互倚伏。\n舍舟上孱颜，万象咸在目。\n野花衒残红，柔条曳新绿。\n春峦润如酥，春水流如玉。\n芳草浩无涯，好鸟鸣相续。\n老阅几岁华，看山看不足。\n凡物各有时，时去时必復。\n顾我岂物如，此生何能谷。",
        "dynasty": "宋",
        "collection_info": null
    },
    {
        "title": "将到霅陇",
        "author": "卫宗武",
        "content": "春峦如佳宾，应接何敢暇。\n我来日与对，不觉迫初夏。\n繁林涌翠雾，经综密无罅。\n鸣鸟间啼鶑，郑音忽奏雅。\n萋萋碧草间，晔晔赪紫亚。\n幽栖绝俗交，燕坐陪僧话。\n论事覈古今，谈禅悟生化。\n新茗瀹云涛，迥胜酒新醡。\n嘉蔬煮玉版，可鄙食肉者。\n时诵渊明诗，万虑足陶写。\n芳春背人去，归舟行步驾。\n好山不可载，写入无声画。",
        "dynasty": "宋",
        "collection_info": null
    },
    {
        "title": "寄道友",
        "author": "卫宗武",
        "content": "忆昨君有行，飘飘气欲僊。\n去作苏门啸，不觉晚岁年。\n云采照高秋，盟言尚无愆。\n远音传征鸿，俄乃栖冷泉。\n北山有野鹤，长唳声闻天。\n高人游华胥，岂不惊昼眠。\n囊中宝苑书，香翰徒联翩。\n安得九灵光，晔晔飞我前。",
        "dynasty": "宋",
        "collection_info": null
    },
    {
        "title": "自茶坞归禾中坟庵赋",
        "author": "卫宗武",
        "content": "既雨俄喜晴，既晴旋復雨。\n老年困肩舆，仆夫苦行路。\n霏霏雾气收，冉冉阳明吐。\n干端顿收豁，物象各呈露。\n晴峦含春晖，娟娟如靓女。\n枯槁变华滋，万绿新织组。\n涧花度幽香，谷鸟试新语。\n胜槩未易穷，可挹不可取。\n我来事幽讨，惟恐商羊舞。\n愿天衍霁期，助我发吟趣。\n归来日未晡，一声闻杜宇。",
        "dynasty": "宋",
        "collection_info": null
    },
    {
        "title": "钱竹深招泛西湖值雨即事",
        "author": "卫宗武",
        "content": "西湖成久别，岁月不可记。\n竹君秩豆笾，枌友集簪履。\n放船及中流，烟霭渺无际。\n宛类太极初，混沌但一气。\n浩浩云常浮，垂垂雨不止。\n楼观列画图，黯淡微茫裏。\n素粧姿态妍，于此见西子。\n纔入西陵桥，林峦得近似。\n缓步香月堂，循山历其址。\n逋僊去何之，千古俨清致。\n淋漓雨珠僊，一一浴未起。\n粲然间红粧，脸霞泪如洗。\n余芳袭壶觞，暗馥散襟袂。\n十里花柳堤，六桥风月地。\n暝色压舩舷，游屐不可至。\n昌翔度裏湖，两山浓滴翠。\n中有白鸟閒，翩翩自游戏。\n几年阻行乐，谓有公闾第。\n栋宇半苍苔，遗污渍清泚。\n兴亡成古今，感忾重歔欷。\n转柁迩城堤，觥筹犹未既。\n风生语笑高，云遏歌声曳。\n斯游属晏阴，乐事亦足纪。\n何时可重来，风日待清美。",
        "dynasty": "宋",
        "collection_info": null
    },
    {
        "title": "对竹衍坡诗意",
        "author": "卫宗武",
        "content": "尔来食无肉，所喜居有竹。\n森森无千纛，挺挺立羣玉。\n婵娟而鲜润，偏悦隠者目。\n苟使清可娱，何妨饱不足。\n小人求属厌，君子肯为腹。\n余生復何为，一事无足录。\n惟应对此君，细把坡诗读。",
        "dynasty": "宋",
        "collection_info": null
    },
    {
        "title": "赋南墅竹",
        "author": "卫宗武",
        "content": "物得气之清，钟秀莫如竹。\n是谓东南美，羣植可奴仆。\n虚心而独立，劲节不回曲。\n傍屋着数挺，能洗尘万斛。\n截之作凤鸣，雌雄相配六。\n杀以为汗青，奚啻十年读。\n有体兼有用，迥异凡草木。\n骚人互题品，国风尝纪录。\n子有步仞丘，殆类篔筜谷。\n老筠依云根，错出胜千陆。\n矫虔相长雄，高下森立玉。\n霏霏雾滴翠，滟滟浪翻绿。\n蟠根龙蛇走，密叶鸾凤蹙。\n林飈振微响，环佩声戛触。\n琐碎流金辉，霁晓弄清旭。\n熙阳发菁华，婀娜舞桂纛。\n滋萌长云仍，一一锦䙀束。\n火轮行长空，炎歊暑方酷。\n枕簟入幽深，洒若寒露沃。\n秋月映婵娟，清影夜相属。\n岁寒交胜友，南枝花倚伏。\n四序景无涯，风月任追逐。\n人谓小渭川，我忝共淇澳。\n邀朋对此君，岂惜醉醽醁。\n七贤迹已远，遗响犹可续。\n冰雪生襟袖，云烟散毫牍。\n祇欠与可俦，写入鹅溪幅。",
        "dynasty": "宋",
        "collection_info": null
    },
    {
        "title": "赋西轩竹",
        "author": "卫宗武",
        "content": "种竹纔一亩，便有千亩势。\n苟能会其趣，何拘寻丈地。\n其气伟丈夫，其德象君子。\n莹哉冰雪如，润与珪璋比。\n中虚而有容，外直而不倚。\n迥非凡植俦，惟与乔松齿。\n揽以入吟篇，引以近书几。\n好之而乐之，雅致要相似。\n物清我亦清，相对乃无愧。\n翛然静秀姿，举世所同嗜。\n志趣有不侔，肝胆楚越异。\n将以洗凡俗，凡俗乌可洗。\n绿猗喻武公，金璧侈归美。\n萧瑟悦宣尼，食肉至忘味。\n有之而似之，气类由默契。\n此君如有知，哙伍亦所耻。\n苟或冰炭然，虽多亦奚以。",
        "dynasty": "宋",
        "collection_info": null
    },
    {
        "title": "为僧赋竹泉诗",
        "author": "卫宗武",
        "content": "竹不可无水，有水必有竹。\n彼美槃涧阿，碧鲜映澄绿。\n漱石戛鸣球，拂云森立玉。\n苟得一以清，而况二吾足。\n上人要心契，毋但悦其目。\n物我趣不侔，亦恐难医俗。",
        "dynasty": "宋",
        "collection_info": null
    },
    {
        "title": "初夏登北山  其一",
        "author": "卫宗武",
        "content": "春山如佳人，形色丽而秀。\n兹来怅非时，已入朱明候。\n片红飞不留，万绿新改旧。\n接茵芳草蔓，偃盖古木茂。\n黛鬟临水镜，一色浄无垢。\n戛然鸣声幽，雅弄出禽口。\n得閒此夷犹，不觉留滞久。\n一叶泛澄川，萦回历农亩。\n决渠散青秧，耕夫类成偶。\n舍舟挟短筇，崎岖度重阜。\n野芳气如兰，冉冉袭襟袖。\n逶迤穷山椒，寸怀纳宇宙。\n川原浩无涯，万象皆我有。\n沧溟杳渺间，云梦吞八九。\n昌黎开衡云，羊公登岘首。\n顾我凡陋资，视此亦培塿。\n虽然形气殊，兴趣无异否。\n独嗟今昔殊，人事有迁贸。\n而我老无闻，将与草木朽。\n陟巘復降原，玄庐新结构。\n伊傅不可怀，松乔以为友。\n不死非所求，姑以佚吾寿。",
        "dynasty": "宋",
        "collection_info": null
    },
    {
        "title": "初夏登北山  其二",
        "author": "卫宗武",
        "content": "屡月不见山，胸次若逼窄。\n举棹远相望，已渍双眸碧。\n即之清入神，喜復遂良觌。\n非但尘思浣，顿觉余疴失。\n玉流浸层峦，缘云抱幽石。\n草木去浮夸，秋容浄如拭。\n我来谁与俦，一道兼一释。\n精庐既窈深，靖宇尤邃密。\n吟哦对青嶂，潇洒娱白日。\n奁香勘南华，孰为寥天一。",
        "dynasty": "宋",
        "collection_info": null
    },
    {
        "title": "初夏登北山  其三",
        "author": "卫宗武",
        "content": "出郭望遥岑，阘冗仅抔土。\n何异龙蜿蜒，或若凤腾翥。\n两岫更奇崛，不肯与哙伍。\n烟云或凝散，日月递吞吐。\n葱葱气佳哉，景物此会府。\n五茸三泖区，南东淮海距。\n带接几百川，盘亘千万亩。\n于中不着山，胜槩将焉取。\n繇兹钟神秀，人物亦翘楚。\n所以机云辈，落笔有奇语。\n犹嫌气节卑，未以勋业许。\n何当地阐灵，英贤更旁午。\n如眉有翁季，似岳生申甫。\n壮观此九峰，佳名昭万古。",
        "dynasty": "宋",
        "collection_info": null
    },
    {
        "title": "小园避暑",
        "author": "卫宗武",
        "content": "六月畏酷热，簟枕依林塘。\n古木同臭味，幽鸟含宫商。\n天孙云锦机，丹碧交荐香。\n晴澜泛清熏，襟袂生微凉。\n巉巉万石间，修筠间新篁。\n羽葆列千挺，滟滟浮绿光。\n林飈一戛击，环佩声铿锵。\n披衣独危坐，意气超羲黄。\n岂惟热恼除，冰雪置我肠。\n却愁林外人，久苦炎威张。\n天瓢忽倾倒，旱魃宜消亡。\n是月已火流，不日占金穰。\n时虽厌兵革，人或饱稻粱。\n此园仅如握，无径不就荒。\n犹喜卉木存，弗为斤斧戕。\n扬扬桂吐芬，粲粲菊有芳。\n清赏备四时，花辰復青阳。\n太平本无象，嗣岁或小康。\n于焉盍朋簪，一笑传清觞。",
        "dynasty": "宋",
        "collection_info": null
    },
    {
        "title": "久晴喜雨诗",
        "author": "卫宗武",
        "content": "日夕庚暑袢，无以袪热恼。\n甘霔从何来，雷轰电光绕。\n势如天潢翻，滂流浃清晓。\n六合开新宇，一气苏羣槁。\n凉飔散窗户，炎熇泯如扫。\n从此协雨旸，免使虞旱涝。\n庶几膴膴原，俱敛穰穰宝。\n大东与小东，民力差已耗。\n天公匪愦愦，善应固有道。\n未忧供百需，且欲资一饱。\n维鱼行协占，焚尪颂有昊。",
        "dynasty": "宋",
        "collection_info": null
    },
    {
        "title": "立秋喜雨",
        "author": "卫宗武",
        "content": "天心本至仁，生意岂有息。\n粤从书夏五，甘霔绝点滴。\n凉风自西来，时送中夜湿。\n田腹泯龟文，屋角挂龙骨。\n我稷与我黍，实颖而实栗。\n屡丰固难望，一饱或可必。\n岂惟曾孙庾，如坻亦如栉。\n滞穗不敛穧，可续穷民食。\n但虞耗鼠雀，尤恐资螟螣。\n愿减汉民租，少裕东南力。",
        "dynasty": "宋",
        "collection_info": null
    },
    {
        "title": "甲申过北山高祖大夫坟庵见盆芝",
        "author": "卫宗武",
        "content": "我祖藏北山，昔尝产紫芝。\n庵以此得名，且将二百朞。\n耳闻非目接，至老心犹疑。\n一朝地阐灵，枯槁生神奇。\n晔晔根干间，挺秀分三枝。\n采者不善护，犹惜其一遗。\n移置盆盎中，赪黄互相辉。\n岂殊子闻韶，不图乐至斯。\n第嗟鲁获麟，所出非其时。\n吾年已如此，斯祥将奚为。\n独思避世士，商岭其在兹。",
        "dynasty": "宋",
        "collection_info": null
    },
    {
        "title": "是岁之夏紫芝復生成丛大者径七八寸",
        "author": "卫宗武",
        "content": "异物不易遇，其出由地灵。\n伊耆阐坤珍，三秀既挺生。\n赋形虽恨小，殊喜见未曾。\n朱明復荐祥，僊种茂丛茎。\n小者既敷腴，大者尤轮囷。\n周遭径盈尺，菌蠢迭成层。\n团团盘赤玉，艷艷杯紫金。\n霏烟气葱鬰，映日光晶荧。\n神芝产冢阜，岁久迹已陈。\n不图余七袠，一再见斯今。\n有开必有先，休符不徒呈。\n老矣百无欲，弗愿在其身。\n所积顾不厚，敢觊及子孙。\n惟冀福吾宗，以洎邦之人。\n皇穹其畀矜，茂毓贤与英。\n出际风云会，为世建太平。\n汉代歌芝房，其事不足云。\n致君尧舜上，朝野沸颂声。\n復见祥蓂敷，岂但朱草荣。\n散为天下瑞，郁郁而纷纷。",
        "dynasty": "宋",
        "collection_info": null
    },
    {
        "title": "秋怀  其一",
        "author": "卫宗武",
        "content": "秋空日澄霁，秋气日萧瑟。\n塞马健嘶风，候虫悲弔夕。\n卉木敛华滋，天地失颜色。\n来鸿谋稻粱，飞隼快搏击。\n人境顿凄凉，物情亦悽恻。\n忧愁岂无端，感叹继韩笔。",
        "dynasty": "宋",
        "collection_info": null
    },
    {
        "title": "秋怀  其二",
        "author": "卫宗武",
        "content": "凉飈翦菑翳，万山缩鳞甲。\n水镜滓不留，千尺见毛髮。\n凄风日以高，物华寖脧削。\n机杼轧晨霜，砧杵捣寒月。\n孤暌不成寐，耿耿至明发。\n何处一声秋，停云吹欲裂。",
        "dynasty": "宋",
        "collection_info": null
    },
    {
        "title": "秋怀  其三",
        "author": "卫宗武",
        "content": "往事挽不回，新愁推不去。\n秋叶既辞柯，滋荣春復吐。\n榆年逝如流，颜色宁反古。\n展书圣贤对，援琴儿女语。\n抚时耿予怀，聊以释百虑。\n余生欲何为，将随草木腐。",
        "dynasty": "宋",
        "collection_info": null
    },
    {
        "title": "秋怀  其四",
        "author": "卫宗武",
        "content": "衰质蒲柳如，日夕就枯槁。\n往梦桃李春，其能几日好。\n志业亦无成，飘零逐衰草。\n浮荣岂足怀，妄念犹风扫。\n陈言亦刊落，损学而促道。\n誓当与世违，山林以终老。",
        "dynasty": "宋",
        "collection_info": null
    },
    {
        "title": "秋怀  其五",
        "author": "卫宗武",
        "content": "秋至山愈奇，独不入凡目。\n翳荟既扫除，清峭如削玉。\n剥落千林空，中有岁寒木。\n雪霜自凝冱，柯叶不改绿。\n犹夫古君子，凛不可荣辱。\n贞心以自持，乌肯混流俗。",
        "dynasty": "宋",
        "collection_info": null
    },
    {
        "title": "秋怀  其六",
        "author": "卫宗武",
        "content": "浩浩秋水生，江河若放溜。\n翳滓一洗清，山川愈明秀。\n惟夫沮洳区，朝满夕已垢。\n疏涤曾几何，起秽復自臭。\n何异贱丈夫，逐利日贸贸。\n委志合羣污，气类不改旧。",
        "dynasty": "宋",
        "collection_info": null
    },
    {
        "title": "秋怀  其七",
        "author": "卫宗武",
        "content": "屋隅一握地，岁久寖芜秽。\n兹晨命仆夫，疏剔浄无翳。\n洞目增秋明，弥襟挹凉气。\n春葩已辞荣，柯叶犹蔽芾。\n晚芳粲黄金，新篁间幽桂。\n欲幻小池亭，西风几凄厉。\n只今欠一死，肯作百年计。",
        "dynasty": "宋",
        "collection_info": null
    },
    {
        "title": "秋山",
        "author": "卫宗武",
        "content": "秋山抱奇姿，不肯事妩媚。\n犹夫尘外士，飘然有仙气。\n霜风肃宇宙，林壤去菑翳。\n皮毛剥落尽，玉骨乃挺异。\n独存岁寒枝，虬髯倚天翠。\n我来一事无，兀兀惟坐对。\n挟策咏圣涯，援琴奏流水。\n方寸如太虚，物类无点缀。\n但欠渊明菊，得酒莫与醉。\n頼有坡仙竹，无肉可忘味。\n老怀藉陶写，俗好非所嗜。\n平生爱山癖，每见如久契。\n勿云丘垤如，泰华所眇视。\n吾心与境融，小大无异致。\n行行陟其巅，天地特一指。\n忽动九辨悲，清愁飞海外。",
        "dynasty": "宋",
        "collection_info": null
    },
    {
        "title": "山行乡友遗五言",
        "author": "卫宗武",
        "content": "一雨如膏沐，秋山为我容。\n谁云乏神秀，遐想犹岱宗。\n绝无喜仅有，畴列兹羣峰。\n缭绕若仙城，花但无芙蓉。\n幽香含桂菊，积翠浮杉松。\n生平嗜林谷，不厌来辙重。\n几蹑灵运屐，屡扶张骞筇。\n鹭朋与鸥侣，足为谈笑供。\n折简不可招，欠致人中龙。\n毫端具造化，物象工陶镕。\n吟思方渊渟，风挠鸣淙淙。\n佳章忽在前，撩动此兴浓。\n君胡倦一出，嘲咏乃不佣。\n且勤远致馈，与客叨飧饔。",
        "dynasty": "宋",
        "collection_info": null
    },
    {
        "title": "北山回棹",
        "author": "卫宗武",
        "content": "高风扫羣翳，山色秀而静。\n寒林隠虬龙，幽径行蛇蚓。\n场登䆉稏实，水弄芙蓉影。\n明发泛归舟，秋空更青迥。",
        "dynasty": "宋",
        "collection_info": null
    },
    {
        "title": "赏桂",
        "author": "卫宗武",
        "content": "驾言适东野，聊以慰离索。\n摄齐甫升堂，开尊随命酌。\n芳鲜罗果羞，珍重如宿约。\n主客成五人，爽气涵秋岳。\n风生雄辩豪，舂容笑语狎。\n曲径行委蛇，幽亭恣盘礴。\n团团骈翠树，一一耀丹萼。\n葳蕤花四出，氤氲香徧达。\n方恨负清赏，不料此行乐。\n有女娇娅姹，有子见头角。\n举醆竞属赏，此情尤不薄。\n英英晚节丛，芳意满篱落。\n载酒傥重来，应无爽宿诺。",
        "dynasty": "宋",
        "collection_info": null
    },
    {
        "title": "约友秋赏",
        "author": "卫宗武",
        "content": "秋霖荡残暑，林飈鸣策策。\n干坤灏气浮，万象互清发。\n望舒散天葩，拂拂余芬落。\n霁景行澄鲜，三五圆素魄。\n有园那敢窥，有友那敢约。\n金吾不放夜，孤此月华白。\n鲈肥蟹可持，枣剥稻且穫。\n黄鸡与白酒，乐事正参错。\n胡为抱空悲，常若远行客。\n靖节存高风，黄花渐斑驳。\n吾侪于此时，何忍负杯酌。\n东郊称行乐，邻壤富林壑。\n邀朋践前盟，须造子云宅。",
        "dynasty": "宋",
        "collection_info": null
    },
    {
        "title": "星夕前露坐观行云有作",
        "author": "卫宗武",
        "content": "一气有聚散，变化莫能测。\n氤氲弥太虚，肤寸繇触石。\n翕如华盖张，纷若纤纩擘。\n缉缉鲸布鳞，翩翩凤展翼。\n祥或旗为黄，祲或珥为赤。\n友风而子雨，俄如翻墨汁。\n白衣与苍狗，怪状殊不一。\n露坐晚观天，时近双星夕。\n霭霭从何来，于粲绚金碧。\n突如怒涛涌，屹若奇峰立。\n黼黻盛彰施，文绣烂组织。\n良由天孙巧，匪自屏翳出。\n我不为柳州，去拙有所乞。\n我不效汾阳，荣进占所得。\n但愿焕有章，落笔成五色。\n毋使若贝锦，胥谗以作慝。\n伤哉杼轴空，民力敝东国。\n安得化为缯，散漫浩万匹。\n衣被此一方，羣黎徧尔德。\n仍须语河鼓，牵牛勤负轭。\n勉耕左角田，雨作蒸民粒。\n穰穰俱满家，庶以给冗食。",
        "dynasty": "宋",
        "collection_info": null
    },
    {
        "title": "为叶宾月赋",
        "author": "卫宗武",
        "content": "大乙涵中精，凝聚为夜魄。\n皎皎行长空，高圆竞明发。\n流辉大江涌，散影千林刻。\n骚人抱负奇，一气清相若。\n有主此有宾，不劳折柬约。\n悠然来几席，玉色照肝膈。\n对之启粲齿，嘲弄不为虐。\n纍纍喷珠玑，华采互呈豁。\n银阙或未完，要君施斧凿。\n乘风到广寒，一笑翻成客。",
        "dynasty": "宋",
        "collection_info": null
    },
    {
        "title": "和人杂咏六首  其一",
        "author": "卫宗武",
        "content": "几年抱渴襟，既见名副实。\n拟为嵇阮交，愧匪秦晋匹。\n风翮翔空冥，远避弋与毕。\n污世待澄清，其可事一室。\n驾言投吾簪，终为清庙瑟。",
        "dynasty": "宋",
        "collection_info": null
    },
    {
        "title": "和人杂咏六首  其二",
        "author": "卫宗武",
        "content": "穷秋菊荐香，小春梅破萼。\n时卉互芳菲，荣悴异今昨。\n忆昔竞芳妍，征逐困吟酌。\n老去厌浮华，雅志在林壑。\n浩歌太冲章，愿赴招隠约。",
        "dynasty": "宋",
        "collection_info": null
    },
    {
        "title": "和人杂咏六首  其三",
        "author": "卫宗武",
        "content": "铁研穷钻研，知君用心苦。\n撑肠书五车，何异羣玉府。\n粲然以成章，云锦工织组。\n逸气劘屈贾，余子何足数。\n八咏俄顷成，落笔倾风雨。",
        "dynasty": "宋",
        "collection_info": null
    },
    {
        "title": "和人杂咏六首  其四",
        "author": "卫宗武",
        "content": "世荣易消歇，犹岁多旱涝。\n又如红紫芳，焉得四时好。\n岂若潜窈深，考古而学道。\n葆真育其龢，英华发枯槁。\n出处明所宜，慎勿为小草。",
        "dynasty": "宋",
        "collection_info": null
    },
    {
        "title": "和人杂咏六首  其五",
        "author": "卫宗武",
        "content": "矫矫鹤盘空，𡄸𡄸雁鸣旭。\n过雨沐遥岑，一日浣尘俗。\n久欲抱琴书，栖霞潄澄绿。\n刘安鷄犬仙，世岂无其术。\n一笑秋水横，飞来双白鹄。",
        "dynasty": "宋",
        "collection_info": null
    },
    {
        "title": "和人杂咏六首  其六",
        "author": "卫宗武",
        "content": "晴空擘絮云，残雨收綫溜。\n晨兴咀落英，风露入怀袖。\n远水浮秋容，吟墨写难就。\n碧山吾老友，扁舟拟访旧。\n公肯从我游，茗饮烹乳窦。",
        "dynasty": "宋",
        "collection_info": null
    },
    {
        "title": "再和易后韵为前韵六首  其一",
        "author": "卫宗武",
        "content": "多公苦嗜吟，殆类书痴窦。\n水火燥湿仝，一见懽如旧。\n七步未为敏，百篇可立就。\n咀嚼牙颊香，氤氲满襟袖。\n浑浑乎其来，势若瓴建溜。",
        "dynasty": "宋",
        "collection_info": null
    },
    {
        "title": "再和易后韵为前韵六首  其二",
        "author": "卫宗武",
        "content": "黑不待黔乌，白不待浴鹄。\n天分既超卓，能消几学术。\n飘飘霞外姿，瞳方而髮绿。\n满腹贮古书，咳唾可袪俗。\n冲气以为和，阳春散晴旭。",
        "dynasty": "宋",
        "collection_info": null
    },
    {
        "title": "再和易后韵为前韵六首  其三",
        "author": "卫宗武",
        "content": "妙语来翩翩，赓句惭草草。\n一鼓再则衰，气痿肠亦槁。\n诗不造风雅，可观徒小道。\n书能破万卷，篇章自然好。\n浅学无根源，易涸如潢潦。",
        "dynasty": "宋",
        "collection_info": null
    },
    {
        "title": "再和易后韵为前韵六首  其四",
        "author": "卫宗武",
        "content": "西风叶满庭，欹枕听鸣雨。\n悽然百感生，愁绪未易数。\n思昔咏干旌，良马素丝组。\n今为白屋夫，低头拜官府。\n犹喜七十公，可免差科苦。",
        "dynasty": "宋",
        "collection_info": null
    },
    {
        "title": "再和易后韵为前韵六首  其五",
        "author": "卫宗武",
        "content": "懽犹程孔交，来匪张范约。\n岂但授馆粲，雅与同丘壑。\n我圃三径荒，几年负杯酌。\n秋叶与春花，今幸復还昨。\n园丁报新阳，早梅红破萼。",
        "dynasty": "宋",
        "collection_info": null
    },
    {
        "title": "再和易后韵为前韵六首  其六",
        "author": "卫宗武",
        "content": "欲绝子期絃，肯鼓齐门瑟。\n谏官不足为，孰可凂少室。\n然当展素藴，佐主为召毕。\n志在泽斯民，思与邹轲匹。\n难作遯世翁，江梅有佳实。",
        "dynasty": "宋",
        "collection_info": null
    },
    {
        "title": "题张石山出行吟卷",
        "author": "卫宗武",
        "content": "峩峩章甫冠，飘飘凌云气。\n安肯鬰鬰居，乃试远游履。\n风云负壮图，川原穷雅志。\n槐竹憩幽深，草木仝臭味。\n沧溟浩八极，呼吸入胸次。\n物怪千万状，参错入吟思。\n一篇復一篇，亹亹至百纸。\n芳菲迷目睫，璀璨照窗几。\n展玩三过读，殆类噉蔗美。\n渐可造冲澹，岂特衒巧丽。\n章句亦何有，尚辞尤尚理。\n风行自成文，止于所宜止。\n熟之而精之，循能造极致。\n老我力已衰，不復竞吟事。\n羡君年尚壮，进进殊未已。\n骎骎班前修，挺挺俯时辈。\n岂但蓟北传，可使鸡林至。",
        "dynasty": "宋",
        "collection_info": null
    },
    {
        "title": "雪晴",
        "author": "卫宗武",
        "content": "岁穷候严冱，木石冻欲折。\n寒云尽四垂，干坤清气发。\n僊人唾珠玉，琐碎自天落。\n神功忽收敛，声光随息绝。\n暮夜风怒号，飘泛动几格。\n老夫卷书坐，灯焰耿明灭。\n炉存火已微，缾罄酒莫索。\n拥衾作龟缩，毛骨冷于铁。\n皓色倏浮窗，疑雪復疑月。\n推枕晨启扉，金乌已赫赫。\n桃符即换岁，椒盘行送臈。\n谁其呼滕六，为我作三白。",
        "dynasty": "宋",
        "collection_info": null
    },
    {
        "title": "北山遇雪",
        "author": "卫宗武",
        "content": "天公衒天巧，三见腊之时。\n似花还非花，衮衮纵横飞。\n泻竹振清香，压梅迷真蕤。\n乌兔耿无光，遁迹不敢驰。\n雕锼各成形，磊块或作堆。\n蔽空来若尘，着物明于玑。\n武骑当此际，纵猎方打围。\n森森纷甲刃，烂烂光相辉。\n岂若灞桥馿，领此一段奇。\n今朝积数寸，回视觉昨非。\n比屋占农祥，津津喜上眉。\n对书明彻眼，煮茗清入脾。\n肯为袁安卧，宜赋刘叉诗。\n呼童扫松径，迎客扶桃枝。",
        "dynasty": "宋",
        "collection_info": null
    },
    {
        "title": "再遇雪",
        "author": "卫宗武",
        "content": "穷冬滞空山，风雨何凄迷。\n冯夷工剪水，有技不肯施。\n俄于夜未分，六出纷葳蕤。\n但见草壤间，迭迭生玉枝。\n须臾遂弥满，匼匝生四围。\n突兀千丈高，浩无肤寸遗。\n寒林远映带，一色相参差。\n天工呈大巧，幻出此段奇。\n遂令翳荟间，琐碎玉作姿。\n安得借化冶，烹炼如银为。\n勿使见睍消，有若朝露晞。\n巨灵与夸娥，负挟从我归。\n以此几嵯峨，森列置八维。\n为民除热恼，盛夏袪炎威。\n金石可流烁，天瑞无变移。\n良宵着明蟾，遶以波琉璃。\n四时照吟笔，千古凝清辉。",
        "dynasty": "宋",
        "collection_info": null
    },
    {
        "title": "所居遇雪",
        "author": "卫宗武",
        "content": "去年雪于腊，见睍迹已灭。\n今年天作花，再白遂凝结。\n鳞鳞甍相接，烂烂银互迭。\n平尺虽未盈，皓若布层㲲。\n洪纤归一覆，高下同至洁。\n入夜更飘扬，未久復匼匝。\n打窗明映书，堆垣厚成堞。\n披衣起推户，勇不待明发。\n庭间数十挺，叶叶如楮刻。\n墙角南北枝，艷艷疑花压。\n遥想几青山，幻成玉崨嶪。\n郊原瑞色浮，穹壤和气浃。\n岂但疵疠消，可卜丰穰协。\n书生喜无寐，但觉吻嗫嗫。\n掬之滋吟觞，石铛煮团月。",
        "dynasty": "宋",
        "collection_info": null
    },
    {
        "title": "北山值雪偶成",
        "author": "卫宗武",
        "content": "艮象涵万有，佳趣备四时。\n此行属寒冱，喜遇腊雪飞。\n琤琤初集霰，粲粲纷葳蕤。\n奔腾渐成阵，势作龙凤驰。\n森森千碧林，缘饰如珠玑。\n旋观压层岭，烂若银成围。\n一天散和气，万境凝清辉。\n飞扬到朽壤，臭腐为神奇。\n问山何幻怪，顷刻颜面非。\n苍苍改正色，皓皓浮鬚眉。\n我来逢此瑞，爽垲流肝脾。\n对之岂徒酒，而可不以诗。\n因诗探山意，春信横南枝。",
        "dynasty": "宋",
        "collection_info": null
    },
    {
        "title": "次岁雪后作",
        "author": "卫宗武",
        "content": "伊耆令将行，玄冥车载辖。\n玉律岁肇新，一白至再白。\n三冬望上瑞，犹喜在穷腊。\n霅然冲气布，潜可弭凶札。\n积之近盈尺，岂但宜黍麦。\n化工尤善幻，散集总奇特。\n飞扬漫天来，龙凤相摆掷。\n万殊无两色，大地总明洁。\n初疑散花女，空中碎裂帛。\n俄成古佛居，移下烂银阙。\n玲珑千万林，一一如玉刻。\n梁园曾未春，纷纷徧游蝶。\n飞鸟迷所栖，狡兔失其穴。\n干坤凈无尘，川原互清发。\n我辈当此时，意气倍轩豁。\n顾惭海上夫，馁欲和旃啮。\n滨死气不衰，挺挺抱奇节。\n且非迈古才，闭门眠自若。\n藏器以待用，内藴经济业。\n祇有健吟哦，舍此无他说。\n雅欲访古梅，一笑邀皓月。\n开樽约胜践，共对此三绝。\n夫何见睍消，非久即变灭。\n是固雪负予，抑亦予负雪。",
        "dynasty": "宋",
        "collection_info": null
    },
    {
        "title": "冬留紫芝庵即事",
        "author": "卫宗武",
        "content": "玄冬适莽苍，霜宇更阒寂。\n繫舟山下路，窈窕松关入。\n一榻寄僧居，幽云生卧室。\n明朝过东山，千寻更矹硉。\n丙舍尤杳深，寒林互盘屈。\n孤枫缀余丹，万竹错丛碧。\n天寒鸟声静，木落山骨出。\n饮无客献酬，坐有僧分席。\n一杯復一杯，不觉日之夕。\n林鸟欲归栖，翩翩竞翔集。\n万点布平田，有似坡仙弈。\n此行为访梅，东寻復西觅。\n俄见影横斜，萧然倚山壁。\n中有第一春，缄藏何太密。\n数日我重来，要见南枝白。",
        "dynasty": "宋",
        "collection_info": null
    },
    {
        "title": "天寒留滞山中即事",
        "author": "卫宗武",
        "content": "逾月留穷源，不觉岁云暮。\n绪景寖凄凉，重阴方固冱。\n芳丛菊殚残，丹枫叶飞舞。\n蒙茸丰草萎，剥落乔木古。\n兹来遂幽寻，所恨乏胜侣。\n释友间往还，农父相尔汝。\n索句课唐吟，翻经勘佛语。\n肃肃繁霜零，辉辉寒月吐。\n夜气消檠灯，凛威薄衣絮。\n榾柮煨炉红，轮囷拥衾素。\n嘘呵冷欲冰，拳挛宿如露。\n老瓦补茅柴，破釜煮栗芋。\n烹鲜远莫致，撷蔬美可茹。\n氓廛绝纷嚣，僧席割清苦。\n颓然抚孤踪，乐哉忘万虑。\n亡何归兴动，适为物怪忤。\n举手谢白云，扁舟鸣去艣。",
        "dynasty": "宋",
        "collection_info": null
    },
    {
        "title": "留墓松",
        "author": "卫宗武",
        "content": "青青冢上木，夭矫摩太虚。\n日夜之所息，雨露之所濡。\n其来至高曾，奚啻五世储。\n伟哉廊庙材，而受斤斧屠。\n其间钟异质，形气与众殊。\n小者近十围，大者百尺躯。\n九苞凤可巢，千载苓可锄。\n难以刀锯加，俾与玉石俱。\n留为龙鸾种，要产驹与雏。\n咨汝二十二，结交犹朋徒。\n共期松乔寿，以卫龙虎区。\n子孙其保之，慎勿使剪除。\n毋效发冢儒，假辞取珠襦。\n羣柏既就歼，所存能几余。\n时哉能得已，涕泣而长吁。",
        "dynasty": "宋",
        "collection_info": null
    },
    {
        "title": "伐墓松",
        "author": "卫宗武",
        "content": "鬰鬰乎佳哉，古松茂而秀。\n封植难计年，龙鸾相错纠。\n天风动清籁，洞庭喧雅奏。\n护之珠玉如，期以金石久。\n夫何从斧戕，山木岂自寇。\n众咻谓宜然，一谔固所否。\n梯航方勤远，斩刈或恐復。\n众巅已成童，怀璧岂吾有。\n欲为狂澜障，无奈铄金口。\n几世培梁栋，一朝等薪槱。\n壤树其可芟，不觉眦飞溜。\n惟思植万本，易新以补旧。\n初如牛羊散，渐见蛟虬走。\n庶保墓域安，盘错至不朽。",
        "dynasty": "宋",
        "collection_info": null
    },
    {
        "title": "岁冬至唐村坟山扫松",
        "author": "卫宗武",
        "content": "忆昔入此山，首夏接春季。\n谷鸟正嚘嘤，芬芳尤妩媚。\n青青交道杉，森鬰互参倚。\n谁乎一叱咤，斩艾如草薙。\n遂令墟墓间，常抱斧斤耻。\n仅存盘涧松，绰有虬龙势。\n矫矫千岁姿，昂霄犹舞翠。\n我来省松槚，适当谷之昧。\n石齿咽残流，鸣族息羣喙。\n木石缩羽鳞，风霜翦菑翳。\n豁然眼界清，如至人境外。\n意行步崎岖，白云生屐履。\n林光渍欲流，冉冉湿衣袂。\n僧来入画图，人行绝毡毳。\n风尘不可到，心迹两无秽。\n追寻得良俦，清吟可相配。\n不效互唱酬，日与青山对。\n兹游拟畅情，俄值风雨晦。\n渐喜迫新阳，天地宁久闭。\n屋角数点明，冰花送春意。",
        "dynasty": "宋",
        "collection_info": null
    },
    {
        "title": "独鹤",
        "author": "卫宗武",
        "content": "独鹤来有年，置彼三径曲。\n挈至此靖庐，幽绝山林屋。\n戛然发长唳，清亮振虚谷。\n炳炳千岁丹，不受乌兔促。\n乘之虽有轩，颇窘筋骸束。\n寥廓万里心，夫岂在食粟。\n一举穷紫清，真境可洞瞩。\n奈何剪其翅，殆类骥絷足。\n然虽啄菢恩，变化乃迅速。\n昂昂禽中仙，未数昆明鹄。",
        "dynasty": "宋",
        "collection_info": null
    },
    {
        "title": "过茶坞子舍新茔",
        "author": "卫宗武",
        "content": "自阅管郭书，风水好成癖。\n维舟走霅峤，川谷几徧历。\n晚年乃得此，于焉拟藏骨。\n身谋适不偶，命子为冢宅。\n痴儿好侈大，治庵如考室。\n豁然天地宽，有若混沌闢。\n层峦犹连城，一一互拱揖。\n案后三奇峰，参倚而特立。\n端然顾其穴，宛类凤展翼。\n又似老泉翁，二季侍其侧。\n启户俨若临，朝夕在几席。\n回头看新月，对面宾出日。\n鬰乎气佳哉，秀异钟一窟。\n神刲与鬼划，天授非人力。\n一丘有如此，万金买难觅。\n羊眠协梦祥，牛卧兆墓域。\n地将发秘藏，人已产英特。\n吾家顾未然，贞符在种德。\n为善斯有庆，积衰由作慝。\n素履或未纯，青囊恶可必。\n要须法睿武，粹如圭与璧。\n戒之而谨之，箴儆毋我忽。\n庶或生贤贵，簪绂可世及。\n不然负此山，山亦有惭色。",
        "dynasty": "宋",
        "collection_info": null
    },
    {
        "title": "和赵莲奥琴",
        "author": "卫宗武",
        "content": "岂无五尺桐，所贮徒百囊。\n惟君匣中材，古韵涵混茫。\n高山与流水，雅趣深可长。\n古人宝清英，今君岂殊扬。\n锵然出金石，振厉如歌商。\n毋惜一运轸，冰雪置我肠。",
        "dynasty": "宋",
        "collection_info": null
    },
    {
        "title": "和赵莲奥剑",
        "author": "卫宗武",
        "content": "岂无三尺铁，巧事犀玉粧。\n惟君匣中藏，百炼侔步光。\n小试锋莫当，崖石中开张。\n会须斩姦邪，晔晔神光扬。\n未逊古佩刀，公辅夸王祥。\n斯物由天成，匪但工之良。",
        "dynasty": "宋",
        "collection_info": null
    },
    {
        "title": "次韵酬李黄山",
        "author": "卫宗武",
        "content": "吾儒何所事，读书而挟策。\n君才郄林枝，灵根芳正发。\n笔下富词藻，云锦自天落。\n英英光岳气，洒洒冰雪魄。\n中秋璧月圆，宜赴广寒约。\n桂籍那未香，天公无皂白。\n学如禾与稻，既艺宜必穫。\n于时误儒冠，孰不嗟铸错。\n篇章来联翩，有主此有客。\n隋珠既璀璨，和璞无踳驳。\n有文可与评，有酒可与酌。\n长吟不淹宿，捷若蛇赴壑。\n喜得罗庾俦，吾乡宜卜宅。",
        "dynasty": "宋",
        "collection_info": null
    },
    {
        "title": "酬乡友惠诗",
        "author": "卫宗武",
        "content": "乃翁不遐遗，招邀至宅里。\n芳馨秩俎豆，声歌列纨绮。\n寿色窦庭椿，天芬郄枝桂。\n皤皤七十叟，义方严教子。\n大儿书满架，心惟醉经史。\n金朱非所乐，饮食能知味。\n篇章落咳唾，葩藻振奇丽。\n月眼老增明，三读使予起。\n小儿暨若孙，未遑试以艺。\n具谓善吟哦，抑亦工诵记。\n庭兰其在兹，芬芳殊未既。",
        "dynasty": "宋",
        "collection_info": null
    },
    {
        "title": "怀南塘朱省阅",
        "author": "卫宗武",
        "content": "我如蛰户居，跬步不可移。\n君有远行役，暑途方驱驰。\n觇知所如往，谓已杭双溪。\n人苟怀忠信，蛮貊其行之。\n平生玉雪襟，节行所素持。\n督运奉省檄，迨今已数期。\n故牍出袖间，数不差毫釐。\n皓皓其可污，皎若明鑑垂。\n堂堂大司存，肯计铢与锱。\n往事等尘埃，意者穷奸欺。\n奸欺固莫逃，赏识必见奇。\n岂惟忧责无，可以歌啸归。\n独念行路难，藴隆丁斯时。\n野有暍死夫，何以当炎曦。\n越山未易登，其上号狐狸。\n越水不可厉，其下多蛟螭。\n鬼魅常瞰人，往者来者稀。\n毋为岩壑娱，返旆因迟迟。\n粤从轸既东，一日肠九迴。\n桂秋俄已近，数日盼归期。",
        "dynasty": "宋",
        "collection_info": null
    },
    {
        "title": "谢朱南塘借己田为易陆宅山建玉宸道宇",
        "author": "卫宗武",
        "content": "好山未易得，况此不多山。\n靡迤八九丘，远视犹弹丸。\n几载谋一区，经营何其艰。\n尺求而寸予，往往人所悭。\n丙舍西復西，一岑颇巑岏。\n其坡委蛇垂，宛若萦带鞶。\n又类立大纛，转帜风飞翻。\n其中似掌平，可为宫与坛。\n荷君割膏腴，易置为我懽。\n斯举昔罕闻，岂但今所难。\n得以奉帝尊，峻阁而危栏。\n顾惟匪陶顿，奚以役倕般。\n盖由心愿欲，宁恤家殚残。\n于兹延真侣，亦足化世顽。\n报乏千镒金，感着方寸丹。\n每嗟隶黔首，孰若侪黄冠。\n惟弗叛宣尼，何妨师老聃。\n斯宇傥落成，屈致居其间。\n玄玄五千言，言言推其端。\n看生白室光，相对清昼閒。\n学道能造极，何必三神峦。",
        "dynasty": "宋",
        "collection_info": null
    },
    {
        "title": "和叶野渡易古铜瓶韵",
        "author": "卫宗武",
        "content": "此方而彼圆，何异冰与炭。\n彼工而此朴，土簋视玉瓒。\n达人以道观，万殊等一贯。\n我有四耳尊，自谓今之冠。\n刻画尽精微，光泽加璀璨。\n流传知几年，器不减周汉。\n肯使居水湄，敬用如始盥。\n殆类古罍洗，盆盎不可乱。\n以好易所好，在昔有公案。\n张砚晋卿石，坡老诗可按。\n于以笃心盟，岂但荣目观。\n缅思古之人，未尝不三叹。\n君家螭文壶，相去未能半。\n痴儿厌家鸡，咄咄求互换。\n四美欲其并，片言为之赞。\n慨然湖海襟，弗以锱铢算。\n捷于响斯答，不宝己所玩。\n折简墨未干，订金言靡叛。\n信云义易利，殆类耕逊畔。\n将以舂容篇，溢目珠玑粲。\n捧持簪春花，恨无双玉腕。\n凡物各有匹，以时而合散。\n干将与莫邪，蛟龙可水断。\n方其埋丰城，雌雄元未判。\n神光射斗牛，如烈山以爨。\n方册纪载详，晋史稽所窜。\n一谓归张华，一谓属雷焕。\n变化復成偶，奔逸不可绊。\n嗟予欠义方，所谓亦云谩。\n求得既膺铭，负惭尤汗涣。\n命之谨所藏，珍重勿亵翫。\n子孙其永怀，岂但目前看。",
        "dynasty": "宋",
        "collection_info": null
    },
    {
        "title": "为云侣天游赋",
        "author": "卫宗武",
        "content": "汗漫可以期，列缺可以至。\n岂不高且远，未足语超诣。\n至人悟重玄，妙境此融会。\n无声亦无臭，万象于我备。\n不必八柱承，不必二极繫。\n曾城九重居，俨若具乎内。\n于焉以泮涣，其乐浩无际。\n气凝而神化，举步六合外。\n乘轮阆风行，税驾丹丘憩。\n逍遥兮周流，斯特迹之寄。\n混然吾太虚，游是息于是。",
        "dynasty": "宋",
        "collection_info": null
    },
    {
        "title": "赠潘天游",
        "author": "卫宗武",
        "content": "干以健而运，如毂不停息。\n周流徧六虚，升降靡差忒。\n故能权四序，而以转万物。\n兹其气之游，造化由是出。\n一元亘终古，尘劫浩难诘。\n人有貌以生，于中具太极。\n苟知法天行，折旋而阖闢。\n浮游潜深渊，外想不内入。\n亦解长不死，寿与之为一。",
        "dynasty": "宋",
        "collection_info": null
    },
    {
        "title": "寄徐清溪",
        "author": "卫宗武",
        "content": "清溪溪上山，九山山下水。\n山水遥相望，美人隔千里。\n飞鸿来远音，老鹤喜得类。\n望履杳无从，岂或尼而止。\n采兰以为赠，折梅以为寄。\n芳馨匪常存，怀想恶能已。\n吾衰年几何，岁月犹川逝。\n理奥欠析微，书囊未穷底。\n古杭可苇航，溪流迅如驶。\n虽爽菊秋期，花时更清美。",
        "dynasty": "宋",
        "collection_info": null
    },
    {
        "title": "次青溪后二章为别  其一",
        "author": "卫宗武",
        "content": "季世思良士，如抱渴与饥。\n峩峩章甫冠，瑞气浮芝眉。\n粹然君子儒，赴我同襟期。\n凡林非鸾栖，丹穴仍归飞。\n恨无健羽翰，所至相追随。\n怀归宜莫留，荆州那足依。",
        "dynasty": "宋",
        "collection_info": null
    },
    {
        "title": "次青溪后二章为别  其二",
        "author": "卫宗武",
        "content": "今古多纷攘，宇宙弥氛埃。\n故友晨星然，往往沦劫灰。\n幸得莫逆交，子舆从子来。\n道义本契合，心迹无疑猜。\n不徒千斛舟，置此坳堂杯。\n动静必与俱，书林日徘徊。\n一闻骊驹驾，黯然肠九迴。\n从今子陵台，目睫常嵬嵬。",
        "dynasty": "宋",
        "collection_info": null
    },
    {
        "title": "刘锦山自衡州归復书仍贻之诗",
        "author": "卫宗武",
        "content": "渺渺湘水波，浩浩衡山云。\n悠悠我之思，皎皎兮美人。\n美人不可见，陵谷日迁变。\n风尘方纷攘，意者生死判。\n鴈来信可通，岂若重会逢。\n恨无健羽翮，万里飞相从。\n腰下黄金佩，人间紫马贵。\n还疑衮绣身，易夺丘园志。\n鹤髮几七旬，年与君为邻。\n交至老弥笃，恨弗时相亲。\n急流中勇退，一舸归私第。\n俄传尺素书，读之喜不寐。\n愿坚如兰心，共缔松菊盟。\n毋贻林涧愧，復动轩冕情。\n皓首金石契，何异园与绮。\n昔日良友朋，今为老兄弟。",
        "dynasty": "宋",
        "collection_info": null
    },
    {
        "title": "过秀城",
        "author": "卫宗武",
        "content": "舟行过乡城，忆昨又三载。\n鹤表人或非，雉堞址仍在。\n郊郭幸苟完，室庐俱可慨。\n十年远亲友，一见如有碍。\n胡为穷纪次，际此远行迈。\n归来椒柏新，德人年未艾。",
        "dynasty": "宋",
        "collection_info": null
    },
    {
        "title": "赠赵月麓之霅",
        "author": "卫宗武",
        "content": "乍合成乍离，岁月何飘忽。\n重来吾愈老，喜復遂良觌。\n月麓号新改，簪裳亦殊昔。\n议论羲皇前，咳唾烟霞出。\n囊中诗一编，语到不可及。\n清圆粲珠玑，雅正谐吕律。\n新吟多感慨，能使鬼神泣。\n洗耳听谈玄，有言皆造极。\n豁然启其蒙，不觉膝欲屈。\n一碧涵千峰，吴兴山水窟。\n来办结构资，丹砂铸僊骨。\n鲁公千载祠，已仆谁復植。\n新宇傥落成，端庄厉忠直。\n滔滔姦佞夫，见使心怵惕。\n虽为老氏徒，未废儒者术。\n我有招隠庐，亦足以栖白。\n安能挽之留，共勘先天易。",
        "dynasty": "宋",
        "collection_info": null
    },
    {
        "title": "送人",
        "author": "卫宗武",
        "content": "荆璞虽未琢，须成圭璧珍。\n峄桐虽未弦，须奏云和音。\n抱此材质良，识真岂无人。\n荐进居禁严，持美以效君。\n永为廊庙器，陋彼瑚琏陈。\n胡然久贤劳，展骥沧海滨。",
        "dynasty": "宋",
        "collection_info": null
    },
    {
        "title": "送林松壑",
        "author": "卫宗武",
        "content": "弹铗归来乎，暂作苏台客。\n昂昂岁寒姿，依然返故壑。\n诗卷浩千万，斗大室难着。\n往哉掣巨鰲，肯恋华亭鹤。",
        "dynasty": "宋",
        "collection_info": null
    },
    {
        "title": "答野渡垫宾并其子和篇",
        "author": "卫宗武",
        "content": "唐人尚五言，秀句推柳塘。\n復有善鸣者，鷄鸣传远商。\n氏名几百载，郁若兰芷香。\n诗来破余暑，如挹风露凉。\n芬敷富辞藻，鲜碧逾丛篁。\n铺张几案间，蔚为前修光。\n读之律吕谐，击拊鸟声锵。\n可踵翰林白，未逊太史黄。\n东屏斯文主，书传撑满肠。\n固宜苏门客，而有晁与张。\n岂但如昔人，风雅能补亡。\n胸中千万篇，浩若五谷穰。\n况復有小坡，气习遗膏粱。\n书林惟日涉，艺圃无时荒。\n内有芳润融，外蔑声色戕。\n篇章虽后至，岩菊擅晚芳。\n又类秋芙蕖，水镜临夕阳。\n顾惟糠粃扬，凛负荆棘芒。\n嘆予以诗隠，货药犹韩康。\n何时天朗清，共泛兰亭觞。",
        "dynasty": "宋",
        "collection_info": null
    },
    {
        "title": "赠白湛囦",
        "author": "卫宗武",
        "content": "老穷蛰一室，独与圣贤对。\n祢刺倏在前，喜有佳士至。\n此客可曾有，良觌今乃遂。\n夫岂燥湿同，未易折柬致。\n乡邻道不谋，咫尺楚越异。\n张范志苟合，千里盟弗背。\n蟠木何假容，猗兰盖仝味。\n吟咏浩篇章，口诵卷压几。\n湛然珠在渊，晨夜光明媚。\n谱接唐人传，句与唐人俪。\n满贮风月襟，迥绝烟火气。\n笔下戏羣鸿，尤跨虞薛辈。\n乐哉得新交，风期从此契。\n张鼓于越门，聊为岁月记。",
        "dynasty": "宋",
        "collection_info": null
    },
    {
        "title": "即席赠太阳山极圆上人",
        "author": "卫宗武",
        "content": "招提几百载，其来自唐室。\n屡此繫扁舟，过门不暇入。\n岂图今之行，招携叙旧室。\n遂停欲归棹，重整倦游屐。\n粤昔有高僧，斯地曾卓锡。\n湛然一方泉，千岁停寒碧。\n古殿倚太阳，佛光含慧日。\n巍巍屋上峰，森森庭下杓。\n禅房窈且深，竹树尤静密。\n开尊具浊馔，领客日至夕。\n久要亦所难，此意岂易得。\n探囊出诗章，往往名胜笔。\n诵诗所以名，极圆而圆极。",
        "dynasty": "宋",
        "collection_info": null
    },
    {
        "title": "锦山自杭来诗呈乡曲共举月集",
        "author": "卫宗武",
        "content": "岁月易以迈，羲娥不停旋。\n忆昔聚嬉戏，缟髮今盈颠。\n日往而月来，壮逝老至焉。\n交情贵浃洽，良辰忍弃捐。\n簪舄要时集，尊俎宜相先。\n闻风益所无，议论攻其偏。\n急难援心勇，友助劳斯宣。\n里闾皆吾与，疾苦毋吝言。\n惠利苟可及，念勿遗颠连。\n杜门惟独善，此见恐未然。\n良朋去七载，归锦荣山川。\n盟鸥思海上，访鹤来云边。\n胸中五千卷，笔下琳琅篇。\n尤当会以文，雅好庶不愆。\n真率月有集，旧典犹可沿。\n洛社多尚齿，尚齿则未便。\n何如仿修禊，少长无拘挛。\n光风猎猎长，万象皆暄妍。\n四时有佳致，陵谷纵变迁。\n山巅或水际，竹下并花前。\n高吟吐风月，逸气嘘云烟。\n烦襟可洗除，芳景宜留连。\n毋徒嗟百罹，一笑觞互传。",
        "dynasty": "宋",
        "collection_info": null
    },
    {
        "title": "赠龙虎山甘道士",
        "author": "卫宗武",
        "content": "袖携尺素书，远从上清至。\n胸涵龙虎象，语带烟霞气。\n千古夔牙音，指下发其秘。\n为鼓桃源行，桃源何处是。",
        "dynasty": "宋",
        "collection_info": null
    },
    {
        "title": "和南塘贻林丹岩古风时丹岩馆郊外",
        "author": "卫宗武",
        "content": "丹岩今良士，南塘古当时。\n馆餐未有适，义图以助之。\n渠渠推毂心，终莫副所思。\n遇合各有缘，天只非人为。\n裴回明月枝，乃在海一涯。\n一字以拔人，我惭蔡子尼。\n遂使文字交，远迈为人师。\n骚坛不可即，比兴安所施。\n唱酬怀旧章，绚若辞藻摛。\n细玩二君咏，形神坐欲驰。\n踪迹有聚散，情意无盈亏。\n非晚即簪盍，宁久成诀离。\n停云思亲友，且和渊明诗。",
        "dynasty": "宋",
        "collection_info": null
    },
    {
        "title": "夜坐待月次日补吟",
        "author": "卫宗武",
        "content": "瑶坛礼碧虚，返次羽人坐。\n引脰延月华，吞吐隔翠嶞。\n众吻盼流芳，冉冉忽透过。\n大规虽微亏，犹喜镜未破。\n浮翳从何来，掩蔽仍不果。\n连峦一色浄，清辉千里播。\n爽垲入襟裾，光明生咳唾。\n诗翁于此时，枯肠正无奈。\n愧乏云锦章，翻然乃高卧。\n斯辰怅有怀，无语坐偷堕。\n今夕冰轮升，不吟则不可。\n预解素娥嘲，免谓翁负我。",
        "dynasty": "宋",
        "collection_info": null
    },
    {
        "title": "再用韵答和者",
        "author": "卫宗武",
        "content": "依山构靖庐，虽陋亦可坐。\n幽林隔尘嚣，逦迤八九嶞。\n时来友高士，一岁知几过。\n野花熏醉醒，山鸟啼梦破。\n何莫匪真诠，岂为崇小果。\n颇喜仙侣稠，可使玄风播。\n道腴足隽永，世味等涕唾。\n谷神傥不死，造物何能奈。\n多君从我游，白云肯分卧。\n第嗟屋宅坏，殆类甑已堕。\n内炼怅莫成，服食其或可。\n伯阳丹鼎余，刀圭分赠我。",
        "dynasty": "宋",
        "collection_info": null
    },
    {
        "title": "慰张石山幼子亡",
        "author": "卫宗武",
        "content": "无子虽可悲，有子未为喜。\n断以释子言，莫非假合耳。\n杜陵咏为麟，瑞物能有几。\n昌黎谓之枭，恶德乃类是。\n无之恐无后，有之亦为累。\n苟非弗克肖，曷若听其逝。\n颜路之亡回，宣尼之丧鲤。\n此皆长而贤，痛甚于幼死。\n夷甫虽尝云，情钟在我辈。\n过哀亦奚为，安有復生理。\n子夏空失明，季札号知礼。\n吾友方盛年，何忧乏良嗣。",
        "dynasty": "宋",
        "collection_info": null
    },
    {
        "title": "和友人新阳韵",
        "author": "卫宗武",
        "content": "生机天地宁终藏，剥极復反开新阳。\n阳明渐进阴浊散，辉光万象熏佳祥。\n不必晷验度合表，不必风问来何方。\n朝廷有道雨旸若，满家五谷歌穰穰。\n占年梅映腊雪瑞，回暖柳拂春昼长。\n愿君多送锦绣句，为我一洗冰炭肠。\n阳春一曲和盖寡，媿我芜陋匪报章。\n独思愁嘆接田里，安得击壤衢游康。",
        "dynasty": "宋",
        "collection_info": null
    },
    {
        "title": "为徐进士天隠赋辟谷长吟",
        "author": "卫宗武",
        "content": "物盈宇宙皆有穷，一气先天常浩浩。\n荣华富贵能几何，百岁光阴如电扫。\n开闢由来莫几年，圣哲英雄骨俱槁。\n勋名盖世文瑞时，岂若玄玄穷徼妙。\n古仙率多山泽癯，方平通经后从老。\n伯阳隠士着参同，援述宣尼辞可考。\n人身口腹乃大患，举世凡夫为此恼。\n厚味腊毒尤伤生，甘旨肥醴偏害道。\n学仙万虑要屏除，有累俱为方寸扰。\n希夷辟谷功始成，抱朴休粮法宜效。\n所以丹丘诸羽人，莫不餐松茹灵草。\n谁云不食胃徒空，入道门衢此为要。\n天隠良士工词章，经传百家仍探讨。\n孰知抗志乃松乔，浊利浮荣非所好。\n年当强仕舍壮图，勇辞馆餐栖窈窱。\n欲仁仁至天所资，道藏仙方过鸿宝。\n卫生有药可忘饥，不愁煮字那能饱。\n一从易置冰玉肠，不假青精颜色好。\n会驱干马及坤牛，捕虎擒龙归鼎竈。\n易骨洗髓由此基，三岛十洲轻可到。\n纵未能尝方朔桃，亦须先致安期枣。\n世儒悉被客尘迷，志在衣锦而食稻。\n惟君高蹈出凡流，见谓秋阳同皜皜。",
        "dynasty": "宋",
        "collection_info": null
    },
    {
        "title": "和野渡赋双竹松梅古风",
        "author": "卫宗武",
        "content": "挺然昂霄蟠涧阿，彼美松者非凡槎。\n千林摇落乃孤秀，舞春杨柳徒傞傞。\n翛然照水溪一涯，彼美梅者非凡葩。\n冰姿皎洁抱清独，漫山桃李徒繁华。\n昔人品题信不苟，每以此木配此花。\n伊谁挈置小盆盎，高标盘曲良可嗟。\n然虽矫揉失真性，幽香贞色仍堪夸。\n况分瑞竹与鼎立，岁寒之侣何以加。\n竹尤挺特过二者，逸鞭吐秀如兰芽。\n两枝撑出露头角，一类襁褓髻未丫。\n于中此更拔其萃，似觉小异如孟嘉。\n会从尺寸达寻丈，摩拂穹汉生云霞。\n可亲雅与书帙称，相对慎勿肉食奢。\n君之取友莫此尚，此友宁久留君家。\n须知调鼎待佳实，岂但水影夸横斜。\n须知大才作隆栋，岂但古干森虬蛇。\n虚心劲节岂无用，宁在楚楚仪容佳。\n为龙致雨行矣神，变化轰雷掣电与世驱姦邪。",
        "dynasty": "宋",
        "collection_info": null
    },
    {
        "title": "与卿寓登多景楼口占立成",
        "author": "卫宗武",
        "content": "世称斯楼天下奇，雨余振履此游适。\n埋头旅舍气弗苏，一见端能洗湮鬰。\n连冈三面作襟袖，洪流千里在履舄。\n俯窥万井若棋布，前阅千帆似梭掷。\n银涛涌出丹碧居，金焦两山相对立。\n羣阴解駮宿霭收，放出修眉数峰碧。\n景名多景名不虚，似此江山何处觅。\n凭栏一笑问波神，欲举归帆在何日。",
        "dynasty": "宋",
        "collection_info": null
    },
    {
        "title": "和张石山古风约郊行",
        "author": "卫宗武",
        "content": "干坤空阔几由旬，仁气坱圠熏为春。\n郊原万象列绮绣，华哉规令方施行。\n旧年与花尝有约，肯倦携筇并蹑屩。\n近来时事与花违，一任自开还自落。\n此时何地可维舟，难效山阴禊事修。\n醉吟有样犹可法，随处可留无不留。\n欲纵清游先蜡屐，剩拟一造芝兰室。\n料应红紫尚余芳，但媿平章无健笔。\n折简支郎盟在前，期弔野王今几年。\n或行或止若有制，人不自由殊可怜。\n转头点点飞红雨，美景良辰那忍负。\n大篇短牍重招邀，起往从之其敢后。\n但嗟戴笠与乘车，昔骑紫马今无馿。\n荣华消歇与春尽，宠辱不动心如如。",
        "dynasty": "宋",
        "collection_info": null
    },
    {
        "title": "和野渡为青溪赋",
        "author": "卫宗武",
        "content": "好士不论亲与疎，绝甘分少宁求余。\n孔程一见便倾盖，懽如故旧其非欤。\n世多奇俊无南北，平昔可曾致佳客。\n吾乡良友无出君，二仲之交犹欠一。\n青溪人瑞名闻扬，剑气上射牛斗光。\n淋漓笔下走风雨，其势浩浩声浪浪。\n双鹄俱堪侪野鹤，宜与翱翔天地廓。\n一为羁羽一仝巢，羁者飞来慰寥寞。\n人生遇合天实为，远方朋来从尔思。\n但亲益友非损友，何间新知与旧知。\n吾侪气臭在投合，有来馆粲须延纳。\n不妨北海常开樽，岂但休源乃施榻。\n我家有竹门可款，植此不徒悦俗眼。\n批风抹月待嘉宾，绝胜肉食供朝晚。\n嵇吕交情虽似漆，千里相遇难再得。\n何如耆俊里社仝，时得亲熏才学识。",
        "dynasty": "宋",
        "collection_info": null
    },
    {
        "title": "鶑花吟为良友作",
        "author": "卫宗武",
        "content": "羽族竞繁声，仓庚尤善鸣。\n喧啾百喙忽奏雅，尽洗盈耳筝竽音。\n芬菲芳事毕，木芍药晚出。\n于中姚魏更倾城，扫退目前頳紫色。\n转眼韶华便欲休，恨无长绳繫春留。\n一春妩媚在花鸟，常恐易逐光阴流。\n浮荡谁家挟弹子，飞丸巧中俄摧翅。\n封姨底事苦禁持，飘摇欲使无完蔕。\n可嗟凡卉与凡禽，遂情快意何纷纷。\n不思物恶伤其类，尔形尔气非同羣。\n岁购名葩不常遇，日听好音能几度。\n寄与东君力遮护，勿使凋零同臭腐，不然辜负鶑花主。",
        "dynasty": "宋",
        "collection_info": null
    },
    {
        "title": "为徐太初友人陈府判赋梅居饯行",
        "author": "卫宗武",
        "content": "青鞋不踏孤山路，辜负逋花今几度。\n那知别有姑射居，众谓孤山未必如。\n夙昔名传尤愿见，渴想此仙难觌面。\n朋来满口誉风神，俨若眼底逢佳人。\n枝间独具先天易，惟有太初心默识。\n雅游拟问古航船，索笑相亲须有缘。\n閒中积岁玩风月，虐甚祁寒饱霜雪。\n此往春浮雨露香，归来万玉争辉光。",
        "dynasty": "宋",
        "collection_info": null
    },
    {
        "title": "墓松既夷所余无几方植松秧自赋",
        "author": "卫宗武",
        "content": "重来丙舍岁三易，翠巘插空仍兀突。\n乔林鬰蓊歼斧斨，一二仅存于百亿。\n参差历落更孤秀，不假依凭而挺立。\n宛如九老瑞唐朝，又类耆英隆宋室。\n合兹异代众君子，仙去一朝于此集。\n千夫束手何敢向，万牛回首难容力。\n已芟嘉植勿復论，寿此佺期不朽骨。\n稚松匝地散新秧，头角森森纷羽翼。\n他年雨露饱沾濡，满鼻珠玑香习习。\n会须百尺长龙身，仍復层林森凤翼。\n作诗聊记角弓章，子子孙孙永培植。",
        "dynasty": "宋",
        "collection_info": null
    },
    {
        "title": "和南塘咏梅",
        "author": "卫宗武",
        "content": "剥极大冶如死灰，潜阳初动生意回。\n冲融一脉贯万彙，物有清气拂斗魁。\n嘉植几世培其栽，孤芳欲折犹裴回。\n此花消得酒百杯，料君耻与红紫偎。\n祇应两屐磨苍苔，豪饮岂惜玉山颓。\n醉中两手敲復推，句成不假击钵催。\n青皇襟量何恢恢，任教残腊偷春来。\n暗香明艷无纤埃，俯视众植为陪台。\n纷纷盆盎见古罍，千花锦绣徒成堆。\n天然不假冰玉裁，岁岁为渠青眼开。",
        "dynasty": "宋",
        "collection_info": null
    },
    {
        "title": "过瓜洲",
        "author": "卫宗武",
        "content": "伟哉千里万里流，衮衮其来自巴蜀。\n奔腾澎湃入尾闾，势雄何啻吞百谷。\n金焦对峙两鰲浮，千顷玻瓈浸其足。\n光生金碧殿阁涌，气蒸紫翠林丛沃。\n附庸更有小陂陀，东晋诗仙卧其麓。\n穹龟长蛇簸风雨，鬼怪神奇不可触。\n地灵设险莫此如，此天所以限南北。\n江山终古无变迁，世运如输几翻覆。\n英雄灭没去不反，人事纷轮转相续。\n嗟予蛰处几二纪，殆类龟藏蜗局缩。\n兹来云梦气可吞，浩荡干坤在吾目。\n靴纹猎猎日流辉，鬟黛葱葱雨初沐。\n沙禽云鸟自往来，浪舶风帆互征逐。\n野芳零落舞残红，汀草蒙茸涨平绿。\n烂然宇宙一丹青，绝胜鹅溪千画幅。\n归舟那得大如川，载取江头春万斛。",
        "dynasty": "宋",
        "collection_info": null
    },
    {
        "title": "和陆象翁以梅配竹",
        "author": "卫宗武",
        "content": "骈头始生为箨龙，森然而立列羣玉。\n琮琤有韵天籁鸣，蓊鬰成阴云气簇。\n楚楚少年来自河，猗猗君子瞻彼澳。\n其实曾致雏鹓来，其枝可留栖凤宿。\n月香水影犹更奇，弹压春花千万属。\n羞为西子事涂抹，喜作道韫淡粧束。\n不居驿路即溪桥，好傍岩腰与山腹。\n谓宜作妃以相从，雅韵幽姿俱不俗。\n此君何以待美人，翠帷重重富罗縠。\n美人何以奉此君，碎玉明珠不论斛。\n于中更有无价香，迥胜龙涎与麝馥。\n此君挺特气不凡，美人窈窕姿尤淑。\n执柯者友秦大夫，不烦月老绳纡足。\n且善为醪以合欢，味过蒲萄及醽醁。\n梅之所见乃不然，谓恐为人所指目。\n从来洁白不可溷，每鄙仙人华萼绿。\n彼固无慊为丈夫，予宁屈体而雌伏。\n不如仍作岁寒交，永为贞女甘幽独。",
        "dynasty": "宋",
        "collection_info": null
    },
    {
        "title": "自王园归约诸友山行",
        "author": "卫宗武",
        "content": "天不怜我老且贫，荒径不可酬华春。\n遂令东里互邀致，借之双圃娱芳辰。\n痴云酿雨雨旋止，霁日含辉更清美。\n花间尽晷得盘桓，但费东君为料理。\n归来未久檐溜倾，乃信造物真有情。\n十分淑景一分在，但愿从此天开明。\n一方一曲春有限，芳菲未足舒老眼。\n扁舟远欲逐清华，锦绣山川穷胜赏。\n维此林峦地虽窄，耸秀流芳亦不恶。\n安得良友相追随，步屧生香徧行乐。\n只恐囊无贺老诗，不愁屐费阮生蜡。",
        "dynasty": "宋",
        "collection_info": null
    },
    {
        "title": "五云诗",
        "author": "卫宗武",
        "content": "千岩万壑东南美，中有一山尤秀伟。\n伊谁衣被以佳名，非雾非烟腾瑞气。\n有人于此曾课书，出山能士为写图。\n风林泉石振清响，占毕吟诵声难模。\n聚为胸中綫五色，不补衣裳华衮黻。\n乃作江湖漫浪游，奋藻扬葩肆吟笔。\n文为人瑞要瑞时，时不与我文奚为。\n何如抱书还旧隠，姑颂楚橘歌商芝。\n吾衰一字不解作，平生学殖嘆荒落。\n为儒无用拟修玄，徒想仙人五云宅。",
        "dynasty": "宋",
        "collection_info": null
    },
    {
        "title": "春归",
        "author": "卫宗武",
        "content": "红飞绿腻晴昼迟，木香满架柔条披。\n芳菲过眼能几日，娱乐常少多忧悲。\n东君归计何太早，四序光阴如电扫。\n今年花谢復明年，祇使看花人易老。\n萧然白髮朱颜苍，竞春肯学儿童狂。\n不如坐对岁寒木，清谈与客穷书囊。",
        "dynasty": "宋",
        "collection_info": null
    },
    {
        "title": "送龙孝梅过上海及见郊外巨室",
        "author": "卫宗武",
        "content": "宇宙清淑物絜齐，春工告成青帝归。\n云缝雾织翠万幄，尤胜红紫芳菲菲。\n高人出郊穷远目，一童两屐随所之。\n五茸三泖在指顾，收揽万象归诗脾。\n袖中三尺贯牛斗，剑光到处神魂悲。\n肘间更有不传妙，祸福隠奥能前知。\n高门悬薄奚待往，候迎紫气争先驰。\n此行直须访海若，挥斥物怪搜珍奇。\n连鰲自可赤手取，何用钓犗五十为。\n十洲三岛不难到，御风骑气从安期。\n愿君斯游姑少迟，为我六月开南枝。",
        "dynasty": "宋",
        "collection_info": null
    },
    {
        "title": "和唐人惜花韵",
        "author": "卫宗武",
        "content": "一年最是花时好，花开莫待鶑呼老。\n有酒对花勿草草，清唱美人眉淡扫。\n一觞一咏要相当，棹船唤取黄头郎。\n川原红紫相低昂，载取十里春风香。",
        "dynasty": "宋",
        "collection_info": null
    },
    {
        "title": "新暑赋西轩竹",
        "author": "卫宗武",
        "content": "此君与我同襟期，延致屋宅西南维。\n涵濡雨露岁未半，柯叶深茂华而滋。\n恍疑神士萃庭宇，旌𣄛羽盖纷交驰。\n非筝非竽发天籁，不湍不濑含风漪。\n绿光到眼冰雪泼，顿令六月无炎威。\n何须挹爽置象簟，不假去热施龙皮。\n挺然直节异凡植，四时不改琳琅姿。\n翛然雅致涤万虑，一尘不染珊瑚枝。\n明蟾写真银散彩，腾乌弄影金流辉。\n千林剥落气愈劲，更好雪压并霜欹。\n无山无水自幽胜，雨天霁景俱相宜。\n方嗟此地翳草莽，幻出臭腐为神奇。\n恨无与可图作幛，消得坡老模成诗。\n中虚而静有隠德，妙气独有予心知。\n年今七十诸妄屏，久压花本芳菲菲。\n缔交惟汝与松杓，啸风吟月相追随。\n愿言栖凤同作伴，慎勿化龙随所之。\n武公勋业我所媿，犹觊老寿几耆颐。",
        "dynasty": "宋",
        "collection_info": null
    },
    {
        "title": "次韵悯雨",
        "author": "卫宗武",
        "content": "百谷仰雨而蕃滋，乃颖乃苞乃成实。\n锸云方喜高下齐，大田俄报东南坼。\n民穷至此噫亦甚，无年饿死其无日。\n佛灵犹未致涓流，人力焉能施寸尺。\n况当十室九室空，可堪百里千里赤。\n仰天无路扣彼苍，望云自旦寻至黑。\n一岁不稔百沴生，所忧岂止人艰食。\n声嗟气叹方载途，屈莫求伸枉莫直。\n繇来有感则有应，影响一机端可必。\n时迁事改理不移，今日天工岂殊昔。\n烹羊乃雨古语云，何假雷师起河伯。\n调元赞化更有人，怪魃螟蝝俱蛰迹。\n人心既悦天意从，利泽须能致甘泽。\n油然沛然苗勃兴，奚用象龙施五色。",
        "dynasty": "宋",
        "collection_info": null
    },
    {
        "title": "赋竹深处",
        "author": "卫宗武",
        "content": "淇园既往不足论，渭川徒多未足贵。\n森然玉立闢幽深，弥望恢恢有余地。\n何异东亭手亲植，遂使南阳日清閟。\n绿云障日间弗容，翠涛翻空杳无涘。\n冥冥韩林静而秀，窈窈蒋径深且邃。\n洗清袢暑迥莫留，截断俗尘飞不至。\n何须层冰置几案，自然凉气生衣袂。\n吟弄风月骚人徒，伯季松梅岁寒味。\n于斯二仲可论交，谁为六逸宜邀致。\n何时徒步许直造，着我其间同一醉。\n祇恐君疑庾亮来，角巾岂免还私第。",
        "dynasty": "宋",
        "collection_info": null
    },
    {
        "title": "宣妙坟院古柏",
        "author": "卫宗武",
        "content": "古来乔木产墓宅，新甫之俦匪凡质。\n风梳雨沐三百年，耸壑昂霄过千尺。\n孤标屹立独擎天，繁柯偏重常倾日。\n苍皮剥落节理坚，挺挺长虬初蜕骨。\n我来屡见此崛奇，摩挲老眼增双碧。\n吁嗟松槚几迁易，拱者芟夷新者茁。\n青青惟此贯四时，物换人非饱更历。\n栽培意有天地根，不然守护资神物。\n须知硕果不徒存，天佑吾宗当默识。\n公侯復始此其符，衮衮人英须辈出。\n伟才未许万牛挽，香叶拟留孤凤集。\n千秋要与此山存，世世宗盟共封植。",
        "dynasty": "宋",
        "collection_info": null
    },
    {
        "title": "和新篁韵",
        "author": "卫宗武",
        "content": "竹君清绝润于玉，谱牒出自淇之澳。\n移根分种置吾庐，纔隔樊墙即家塾。\n塾之所有无非书，师友摛文剪其芜。\n此君儿郎趣亦雅，骈头相过纷铺舒。\n鲜鲜绿色照邺架，骎骎宗祖可方驾。\n鈎章题品得骚翁，倍使新篁长光价。\n矛甲鏦鏦看击云，未逊六千君子军。\n琅玕一一如椽大，此中更有风月存。\n巨细何异公领孙，低昂尤若主承宾。\n有宾如君诚可人，西窗六月暑如焚。\n会见为君涤除热恼来凉熏。",
        "dynasty": "宋",
        "collection_info": null
    },
    {
        "title": "坟院新篁  其一",
        "author": "卫宗武",
        "content": "琅玕挺秀径尺盈，森森直上摩苍冥。\n封培保护犹重器，岁余二十林方成。\n绳绳孙子更杰出，远过鼻祖尤轮囷。\n蔚然翠羽渐成葆，稚者碧玉初抽簪。\n泥涂甫见露头角，意气已欲生风云。\n繁枝会致凤栖止，修干能作龙飞腾。\n我来其下避新暑，洒若涧壑涵层冰。\n清高直亮异凡种，愿言世与山长青。\n绿漪岂但为目玩，于焉观德知修身。\n吾宗叡圣所宜法，如圭如璧扬休声。",
        "dynasty": "宋",
        "collection_info": null
    },
    {
        "title": "坟院新篁  其二",
        "author": "卫宗武",
        "content": "世更日月几昃盈，依然有谷中窈冥。\n修筠夹道互经纬，宛如一机翠织成。\n非繇培植得揽玩，何异不稼而有囷。\n箨龙个个出头角，密者栉比疎犹簪。\n婵娟色媚已映月，团栾气合行屯云。\n雨余寻丈忽耸拔，其上速若鸢肩腾。\n中边别种相间簉，又类润玉陪清冰。\n我将于此事着述，编摩自足供杀青。\n此君时对吐秀句，榆境亦不孤閒身。\n凉床滑簟午睡足，坐听雅奏来风声。",
        "dynasty": "宋",
        "collection_info": null
    },
    {
        "title": "夏秋积雨岁用大祲长言纪实",
        "author": "卫宗武",
        "content": "四月五月淫涝积，噬嚙丘垤吞原隰。\n匪惟为沼荡为陂，万顷秧云泯无迹。\n攒鸦联尾空飞翻，化鰲为城难障塞。\n五湖三泖欲贯通，浪接重江势洄潏。\n茅茨比屋何可存，谷麦千金不论直。\n懦夫全室葬鱼腹，强者呼俦作蟊贼。\n闭籴成风牢莫回，劝分有令徒无益。\n间存壠亩护余苗，曾不什一于千百。\n旱赤坚栗刈未齐，晚红䆉稏苞欲实。\n饥农竞喜新谷收，一饱充肠云可必。\n夫何八月天瓢倾，其来震荡而飘忽。\n势如阵马奔不停，银溜浪浪欲穿石。\n直疑羣龙翻九河，小山摇撼大山兀。\n须臾泛溢满中庭，平地如渊深计尺。\n明朝清野变白波，浩浩汤汤弥甚昔。\n积阴为冷不堪收，殆类鸿蒙未开闢。\n又如历代政昏蒙，熏如宇宙成幽墨。\n飈旋雾塞昼冥冥，常俾苍生气湮鬰。\n檐间点滴无时干，犹幸滂沱间霂霢。\n登场惟苦禾耳生，栖亩尚有禾头出。\n深虞衮衮倾盆来，已坏垂成俱灭没。\n大家盖藏悉已空，犹恐有司征敛急。\n若使租无斗斛收，卒岁输官何自给。\n贫家薪桂米逾珠，待哺嗸嗸併日食。\n若使粒价更涌腾，宁不枕藉为沟瘠。\n彼苍亦必悯时艰，忍视斯民至斯极。\n我念民穷作此歌，歌此能令鬼神泣。\n鬼神为我诉之天，天岂不惟民是恤。\n似闻诰下驱六丁，翦夷水怪歼羣慝。\n怒霆笑电悉屏除，抉云推上红轮日。\n更愿阳乌溥至仁，大放光明照幽仄。\n鬰者斯通枉者伸，顿苏民气舒民力。\n洪波卷空九土晞，多稼穰穰登黍稷。\n庶令千里免阻饥，可反愁邦为乐国。",
        "dynasty": "宋",
        "collection_info": null
    },
    {
        "title": "立秋喜雨",
        "author": "卫宗武",
        "content": "炎炎老火烧太空，熏灼万类势欲镕。\n高田幅裂稼已腐，低壤釜沸禾生虫。\n金蛇飞走天鼓震，须臾散灭茫无踪。\n火轮烈烈扬炽焰，夜镜炯炯摩青铜。\n老夫望岁甚田叟，恨无神术驱羣龙。\n平明披衣视云气，雾霭四合何冥蒙。\n沾濡俄顷遂滂沛，奔腾浩瀚犹崩洪。\n雨珠雨玉何足贵，雨菽雨粟亦有穷。\n涓流膏润入秉穗，穰穰九谷苞其中。\n良畴何啻万万顷，一稔囷栉过崇墉。\n溢为懽声沸比屋，洗空愁嘆苏三农。\n亦知诚感斯响答，古佛之一真圆通。\n嗟吾年来生计荡，殆若枯叶随飘风。\n瓯窭污邪不应祷，冻饿真与穷民同。\n继今甘霔愿时有，鼓腹击壤歌年丰。",
        "dynasty": "宋",
        "collection_info": null
    },
    {
        "title": "用韵再作",
        "author": "卫宗武",
        "content": "一气运行于虚空，有形孰不归陶镕。\n燠寒燥湿互为用，功被草木并昆虫。\n胡然阳亢乃作沴，丰隆屏翳俱潜踪。\n炎炎赫赫势太甚，烹煎万有何殊铜。\n田畴龟坼河港断，水车不运骨挂龙。\n俄惊片云变反掌，宇宙未剖犹鸿蒙。\n初如綫溜气纔应，继若瓴建声何洪。\n岂徒神力能致此，意者高厚悲人穷。\n丰凶由数亦匪数，厥有造化行其中。\n年来五谷亦狼戾，曾孙之庾高于墉。\n祇今户户嘆赤立，富者恨不为耕农。\n要知千人万人心，心心默与天相通。\n熙熙田畯争荐喜，烹葵剥枣追豳风。\n更看十月场圃筑，黄鸡白酒村村同。\n但祈田祖去螟螣，愿如荆叟歌元丰。",
        "dynasty": "宋",
        "collection_info": null
    },
    {
        "title": "赓南塘桂吟",
        "author": "卫宗武",
        "content": "卉木摇落如齿牙，红紫凈尽无浮花。\n秋芳俄从天上至，人世有香谁敢夸。\n纍纍金粟迭为蕊，风韵别自成一家。\n葱葱绿玉不改色，岁寒气节何以加。\n滋荣岂但压众植，纤巧直可凌春华。\n一枝纔折闻四表，芬敷发达其无涯。\n看花花好时亦好，到眼不觉忘声嗟。\n君家乔木知几载，世世封植今弥嘉。\n来章璀璨耀珠璧，行墨遒劲飞龙蛇。\n我营小圃富灵种，丹犀列树尤豪奢。\n虚堂中夜忽生白，扶疎清影来窗纱。\n世间万事等尘土，何苦闭缩如藏蜗。\n只今有酒烂醉广寒下，但恨无鼓可作渔阳挝。",
        "dynasty": "宋",
        "collection_info": null
    },
    {
        "title": "寿南塘八月生朝",
        "author": "卫宗武",
        "content": "一年最好八月月，此月迥与寻常别。\n君于厥月乃诞弥，天一之精所凝结。\n涵精毓秀宜不凡，神如秋水肤如雪。\n蜚英腾茂载宦途，所至光明而炜晔。\n一帘莹彻照今古，妙凝夜气冰霜洁。\n芬芳满腹贮天香，吐出篇章更奇绝。\n所存者厚养者深，晚岁丰姿尤发越。\n不知何物敢相干，屡月光华似消歇。\n直疑苍狗互掩蔽，恨无长躯可手抉。\n又类妖蟇初啖餠，恨无利剑可歼厥。\n一朝天为扫妖邪，银轮烂烂仍高揭。\n久嗟湮晦忽清明，俨若身居广寒阙。\n相将诞节纪祥弧，连夕金波倍澄澈。\n谁云弦望有盈亏，须知本体原无缺。\n满堂子女竞称觞，比似常年更懽悦。\n月中自有药长生，不劳復问长生诀。\n从今夜夜长辉光，年年月月无磨折。\n刀圭无惜惠仝人，使我颓龄起疲苶。",
        "dynasty": "宋",
        "collection_info": null
    },
    {
        "title": "和吟友月夜遇风雨不见薄蚀韵",
        "author": "卫宗武",
        "content": "麟经纪载浩岁月，天家妖祥互分别。\n所书薄蚀三十六，独于黑夜泯无说。\n岂以为阳义所崇，可略者阴辞遂辍。\n曩年月蚀无风雨，风雨胡为为月设。\n三百六旬惟此宵，羞使望舒颜面缺。\n第怪飞廉逞怒号，摆撼广寒枝欲折。\n海涛助势捲地来，万户千门一时撤。\n天目臲卼秦望摇，奚问区区小丘垤。\n明朝揭日出虞渊，疑是天工手亲挈。\n羣阴散駮世清夷，蛟螭那復为妖孽。\n我欲作诗颂阳明，文思久枯笔屡掣。\n但愿合璧常光明，年谷顺成风雨节。\n中秋把酒对嫦娥，处处团圆天下悦。",
        "dynasty": "宋",
        "collection_info": null
    },
    {
        "title": "喜晴",
        "author": "卫宗武",
        "content": "朅来古寺当初寒，垂垂冻风不肯干。\n出门泥滓跬步艰，蛰处无异虬蛇蟠。\n剪花呈瑞天破悭，铸出八九银巑岏。\n使居城市那得看，衒耀老眼真奇观。\n霅然阳明忽开张，俄復飞溜声潺潺。\n痴云布濩封干端，冥蒙莫睹双跳丸。\n噫气夜号力撼山，平明推上赤玉盘。\n羣阴解駮宇宙宽，草木禽鸟俱懽颜。\n金乌行空振羽翰，扬辉散彩送我还。\n却怜残蜡犹欠三，日不屡数岁欲殚。\n盈尺为瑞俄顷间，天公变化应无难。",
        "dynasty": "宋",
        "collection_info": null
    },
    {
        "title": "和催雪",
        "author": "卫宗武",
        "content": "我欲问天天穹窿，岁卜其有于岁终。\n胡然玄律欲遒尽，燠乎一岁融而冲。\n冻肤未起玉楼粟，寒力尚怯珠槽红。\n腊前三见瑞盈尺，九土斯农之望同。\n冱寒虽以云布濩，合影尚欠宵通胧。\n梁园徒聚为赋客，灞桥更误能诗翁。\n倩谁剪下银潢水，六花人代天施工。\n不必作威藉风伯，不必布势劳丰隆。\n预占多稼满周亩，首验小麦连崆峒。\n尝闻玉妃从者万，要看羽卫来仙宫。\n未多刘子比西阆，抑陋卫人歌北风。\n撑肠吐出冰雪句，清辉交映弥寒空。\n列岑银铸增突兀，千林楮刻森玲珑。\n瑶芝一望千万顷，不辨田上田中中。\n忆昔腊霙点予鬚，至今皓首如飞蓬。\n自怜老朽难用世，祇堪把耒勤农功。\n行天须见度有马，入地庶使潜无螽。\n年丰常愿颂秋报，岂止击壤歌三农。",
        "dynasty": "宋",
        "collection_info": null
    },
    {
        "title": "和雪吟",
        "author": "卫宗武",
        "content": "庖无美炙惟野䔩，爨无积薪用劳轴。\n夜半烹酒和雪吞，剩喜吾庐银作屋。\n须臾清气散入脾，不觉吟肩楼耸玉。\n映书更宜剔鱼蠹，拥被那肯作龟缩。\n饱看衮衮来玉尘，搥璧断圭随所触。\n地凝瑞气盈欲尺，水剪飞霙出犹六。\n化工纤巧妙无伦，春卉秋葩总成仆。\n最欣岁岁为农祥，散作阳和徧云谷。\n去年一白兆年丰，幸为民力舒穷蹙。\n今年将见腊前三，欲为民生洗荼毒。\n不思金帐饮羊羔，不思朱门厌酒肉。\n目前多幸苟全生，稍得伸眉犹胜哭。\n可怜赤子寒欲僵，生理不遗升斗蓄。\n忧时老杜徒咏嗟，破庐冻死宁令独。\n闭门犹喜得高眠，绝胜鲁公书食粥。",
        "dynasty": "宋",
        "collection_info": null
    },
    {
        "title": "和家则堂韵赠高教之北",
        "author": "卫宗武",
        "content": "别时欠折苏堤柳，西方美人无恙否。\n子卿啮雪十九年，何似生前一杯酒。\n麒麟胡可系而羁，要使为祥在郊薮。\n当年谁擅西湖春，公闾遗臭千载后。\n但知金屋醉蛾眉，簸弄威权翻覆手。\n徒劳吉士远有行，令人骄骄赋维莠。\n君今重整燕蓟辕，老子跫然欣得偶。\n殷勤为我问平安，司马深衣想如旧。",
        "dynasty": "宋",
        "collection_info": null
    },
    {
        "title": "赠范道人",
        "author": "卫宗武",
        "content": "黄纸差符不肯留，飘然愿逐云水游。\n纡朱拖紫不肯慕，甘着草衣披布素。\n金珠斗量佩鸣珂，所得懽华能几何。\n形气日随情欲蠹，曾不百岁同臭腐。\n学仙岂必便成仙，人世且结清凈缘。\n弘景宁为轩冕锢，子平未免婚嫁累。\n有田有庐誓弗归，有子有女弃若遗。\n道成却往忾城郭，化作千年令威鹤。",
        "dynasty": "宋",
        "collection_info": null
    },
    {
        "title": "舟回自霅至黄桥风大作復反朱泾泊舟",
        "author": "卫宗武",
        "content": "芒鞋徧踏苕溪冈，昌翔归棹穿沧浪。\n吾庐咫尺自可到，飞廉怒吼俄作狂。\n涛头掀舞势欲立，纷纷雨霰来何滂。\n河伯怙此贾其勇，杯水几至倾仓皇。\n急呼转柂依古剎，道场千载扬灵光。\n我今七十仅三到，更觉古桧苍髯长。\n应为船子笑寂寂，老无闻达徒奔忙。\n明朝风静日欲杲，载欣衡宇升吾堂。\n波涛盖有起平地，覆车未必非康庄。\n人生夷险与利钝，惟有委顺于旻苍。",
        "dynasty": "宋",
        "collection_info": null
    },
    {
        "title": "为湖州赵村凈妙庵主僧赋",
        "author": "卫宗武",
        "content": "自披五戒如来佛，十年面壁坐天目。\n归来满袖唯白云，徒得声名喧世俗。\n碧玉嶙峋烟雾堆，凿开混沌架突兀。\n不鞭而来争献助，斩木指囷人不惜。\n僧寮佛屋俱落成，撑空只欠涂金碧。\n精庐不独为安身，海纳诸方禅悦食。\n上人湛然一太虚，真觉端由真凈得。\n是心已证涅槃心，妙处岂容言语诘。\n故于题扁发其机，要使人人箇中觅。\n学徒释侣有能然，从兹作祖而成佛。\n大展坐具阐道场，胜地名山须卓锡。\n法筵乃见龙象尊，天池且作鵾鹏息。\n书来谓逮菊花期，莲社绅緌应毕集。\n远师如肯致渊明，亦拟袖香跻丈室。",
        "dynasty": "宋",
        "collection_info": null
    },
    {
        "title": "赋方寸春",
        "author": "卫宗武",
        "content": "小亭依绿水，花竹自幽奇。\n地止一方阔，春无方寸亏。\n粟中藏世界，芥子纳须弥。\n万象融心境，宁为目睫欺。",
        "dynasty": "宋",
        "collection_info": null
    },
    {
        "title": "新阳前口占",
        "author": "卫宗武",
        "content": "初见草生池，俄惊草又衰。\n秋山缩鳞甲，寒渚烛鬚眉。\n花露先春信，林存傲岁枝。\n新阳已潜动，为报众芳知。",
        "dynasty": "宋",
        "collection_info": null
    },
    {
        "title": "山中新霁",
        "author": "卫宗武",
        "content": "一雨喜还晴，晓山青復青。\n乔松清老眼，啼鸟悦幽情。\n与客评诗卷，看僧诵佛经。\n更怜清绝处，泉泻佩琚声。",
        "dynasty": "宋",
        "collection_info": null
    },
    {
        "title": "清明行役过淀湖至吴",
        "author": "卫宗武",
        "content": "涉泖正清明，淀湖波更平。\n雉媒空古蹟，鹤唳动乡情。\n杨柳家家插，桃花处处生。\n青山俄在望，咫尺见吴城。",
        "dynasty": "宋",
        "collection_info": null
    },
    {
        "title": "和野渡咏梅",
        "author": "卫宗武",
        "content": "傍宅林园巧，亭垂剪剪茅。\n雪香藏冷艷，月影浸疎梢。\n桃李陪台等，松筠道义交。\n巡檐频索笑，应不厌推敲。",
        "dynasty": "宋",
        "collection_info": null
    },
    {
        "title": "紫荆花",
        "author": "卫宗武",
        "content": "秾艷压春葩，葩成叶始芽。\n未张青羽旆，先糁紫金砂。\n谱接三荆树，名齐连萼花。\n移根向深谷，寂寞爱繁奢。",
        "dynasty": "宋",
        "collection_info": null
    },
    {
        "title": "春山",
        "author": "卫宗武",
        "content": "新晴散佳丽，列阜气尤豪。\n腻草翻风沃，芳林映日高。\n殢情醲似酒，溢目涌如涛。\n众史应难画，吟将入彩毫。",
        "dynasty": "宋",
        "collection_info": null
    },
    {
        "title": "出郊",
        "author": "卫宗武",
        "content": "几度拟郊行，天公欠一晴。\n水寒鱼绝影，林暝鸟藏声。\n云敛天容凈，雨余山骨清。\n津桥小盘薄，梅有数枝横。",
        "dynasty": "宋",
        "collection_info": null
    },
    {
        "title": "访山庵",
        "author": "卫宗武",
        "content": "弥月住山家，晴天物色奢。\n鶑迁对人语，蜂聚报僧衙。\n笋老欲成竹，蕙香开徧花。\n清吟无箇事，冉冉送春华。",
        "dynasty": "宋",
        "collection_info": null
    },
    {
        "title": "次韵幽居",
        "author": "卫宗武",
        "content": "柴荆长日闭，一径窈而深。\n花竹四时趣，简编千古心。\n户庭无俗驾，风月入骚吟。\n种秫多为酒，客来须共斟。",
        "dynasty": "宋",
        "collection_info": null
    },
    {
        "title": "张石山迁居",
        "author": "卫宗武",
        "content": "于我已渠渠，迁乔喜得庐。\n挈来三釜粟，更有一床书。\n迭石境不俗，得山名岂虚。\n从今来问字，门外列高车。",
        "dynasty": "宋",
        "collection_info": null
    },
    {
        "title": "过安吉县梅溪二首  其一",
        "author": "卫宗武",
        "content": "壮年知几到，幽径喜重寻。\n异世桃源路，暮春梅子林。\n屏山森秀色，槃涧漱清音。\n迤逦穷幽渺，山行不厌深。",
        "dynasty": "宋",
        "collection_info": null
    },
    {
        "title": "过安吉县梅溪二首  其二",
        "author": "卫宗武",
        "content": "纵步历前村，翛然幽趣深。\n鸣鸿归别渚，倦鹊立寒林。\n烟树远横带，云甍高耸岑。\n随风数声笛，清绝似龙吟。",
        "dynasty": "宋",
        "collection_info": null
    },
    {
        "title": "题城山顶庵",
        "author": "卫宗武",
        "content": "高广与城埒，平夷似砥同。\n举头瞻近日，敌面怯东风。\n千嶂履屐下，重湖几席中。\n吾乡那有此，几欲傲愚公。",
        "dynasty": "宋",
        "collection_info": null
    },
    {
        "title": "牡丹和韵二首  其一",
        "author": "卫宗武",
        "content": "红紫富轮囷，京花非浪名。\n相看仝国色，独酌愧耆英。\n物好能移老，春归更有情。\n桑榆阴未徙，尚拟续芳盟。",
        "dynasty": "宋",
        "collection_info": null
    },
    {
        "title": "牡丹和韵二首  其二",
        "author": "卫宗武",
        "content": "似盘还似囷，尊号擅芳名。\n洛土分来种，景星流作英。\n纷敷为绝色，向背若含情。\n别久喜相对，开尊话旧盟。",
        "dynasty": "宋",
        "collection_info": null
    },
    {
        "title": "自桃岭历诸陇后返至唐村庵",
        "author": "卫宗武",
        "content": "扶杖穿桃岭，山行历几村。\n嵚崎穷绝巘，旋折反穷源。\n地迥犹仙隠，山多隔市喧。\n层峦互将送，不觉月黄昏。",
        "dynasty": "宋",
        "collection_info": null
    },
    {
        "title": "登多景楼口占立成",
        "author": "卫宗武",
        "content": "新霁登多景，斯游亦快哉。\n双尖浮殿塔，千堞裹楼台。\n潋滟琉璃合，微茫图画开。\n江山仍似旧，投绂慨重来。",
        "dynasty": "宋",
        "collection_info": null
    },
    {
        "title": "过墓邻僧寺",
        "author": "卫宗武",
        "content": "一见说交情，僧醪为客斟。\n溪山衔落照，杉竹聚清阴。\n日对画图轴，风生琴筑音。\n意行行不足，逸兴对高吟。",
        "dynasty": "宋",
        "collection_info": null
    },
    {
        "title": "和文友催梅",
        "author": "卫宗武",
        "content": "日昴验星躔，阳和梅占先。\n未教疑雪似，早已夺春妍。\n少缓芳蕤放，多令秀句传。\n输君探山意，日日醉花前。",
        "dynasty": "宋",
        "collection_info": null
    },
    {
        "title": "和南塘赋东轩春日即事",
        "author": "卫宗武",
        "content": "十分春过半，穉绿已侵花。\n又见拳抽蕨，相将舌吐茶。\n川原美如画，卉木烂成霞。\n红旆思行乐，黄紬忆放衙。\n榆年许憔悴，芳景自纷华。\n但有书为圃，不妨涵圣涯。",
        "dynasty": "宋",
        "collection_info": null
    },
    {
        "title": "山行道间",
        "author": "卫宗武",
        "content": "行春行不足，今日又明朝。\n平岭上危岭，长桥过短桥。\n残红明石涧，腻绿暗风条。\n最是宜人听，迁鶑出谷娇。",
        "dynasty": "宋",
        "collection_info": null
    },
    {
        "title": "听鶑",
        "author": "卫宗武",
        "content": "羽族满幽谷，绵蛮声更多。\n翠林深万绪，金羽掷双梭。\n破晓频惊梦，叫云如解歌。\n弓丸那可近，鸣跃在高柯。",
        "dynasty": "宋",
        "collection_info": null
    },
    {
        "title": "山行舟回",
        "author": "卫宗武",
        "content": "细雨弄晴晖，舟行度翠微。\n牧童临水立，野鹜避人飞。\n风力偏欺酒，山光欲染衣。\n晚来双桨发，拟载碧云归。",
        "dynasty": "宋",
        "collection_info": null
    },
    {
        "title": "和青溪山行",
        "author": "卫宗武",
        "content": "北崦共幽寻，森森万绿新。\n柳阴停雨棹，柏径岸风巾。\n幸有宽閒野，堪娱老病身。\n祇怜人事异，沧海亦扬尘。",
        "dynasty": "宋",
        "collection_info": null
    },
    {
        "title": "至上基祖坟",
        "author": "卫宗武",
        "content": "小径入山村，行行及墓门。\n丰林俱易种，古木失常尊。\n重怅松楸地，多为荆棘原。\n青青一抔土，马鬣喜犹存。",
        "dynasty": "宋",
        "collection_info": null
    },
    {
        "title": "木兰花",
        "author": "卫宗武",
        "content": "颇费东君巧，晚春纔有芳。\n森森紫毫束，艷艷粉囊张。\n凡木难仝谱，猗兰祇有香。\n花名传乐府，雅调更悠扬。",
        "dynasty": "宋",
        "collection_info": null
    },
    {
        "title": "春晚郊行  其一",
        "author": "卫宗武",
        "content": "盎若阳和气，融融满太空。\n水涵春屿碧，林镂夕阳红。\n过尽桃花雨，吹来杨柳风。\n韶光晚尤媚，游兴浩难穷。",
        "dynasty": "宋",
        "collection_info": null
    },
    {
        "title": "春晚郊行  其二",
        "author": "卫宗武",
        "content": "步屧出郊原，家家春满门。\n斜阳芳草岸，流水落花村。\n露叶梅藏子，云根竹长孙。\n东君老仍媚，犹有野芳存。",
        "dynasty": "宋",
        "collection_info": null
    },
    {
        "title": "春晚郊行  其三",
        "author": "卫宗武",
        "content": "东风吹不断，芳草正萋萋。\n暗绿藏禽语，残红衬马蹄。\n莎汀连苇岸，麦陇间蔬畦。\n往岁行春路，推敲认旧题。",
        "dynasty": "宋",
        "collection_info": null
    },
    {
        "title": "暮春",
        "author": "卫宗武",
        "content": "跨马寻春去，未容春便归。\n山浮天际色，云弄水中晖。\n绿长千林暗，红无一片飞。\n茅茨篱落外，惟有菜花肥。",
        "dynasty": "宋",
        "collection_info": null
    },
    {
        "title": "晚春  其一",
        "author": "卫宗武",
        "content": "转眼韶华老，絮飘萍满塘。\n啼鶑求友急，乳燕护雏忙。\n春晚犁鉏闹，雨余桑柘香。\n清和犹好在，未忍废奚囊。",
        "dynasty": "宋",
        "collection_info": null
    },
    {
        "title": "晚春  其二",
        "author": "卫宗武",
        "content": "飞花迷柳岸，小叶贴荷塘。\n冉冉年增老，匆匆春去忙。\n候禽喧巧咔，野卉逗余香。\n尽日敲吟字，诗悭类括囊。",
        "dynasty": "宋",
        "collection_info": null
    },
    {
        "title": "和张石山惜春韵  其一",
        "author": "卫宗武",
        "content": "天涯芳草路，几度拟幽寻。\n怀古空陈迹，伤春徒苦心。\n花残犹宿蝶，柳暗已藏禽。\n天地年来别，一春常是阴。",
        "dynasty": "宋",
        "collection_info": null
    },
    {
        "title": "和张石山惜春韵  其二",
        "author": "卫宗武",
        "content": "满眼物华媚，芳辰与意违。\n愁多何乐少，昨是岂今非。\n转蕙光风老，流花过雨肥。\n春来传好事，空又送春归。",
        "dynasty": "宋",
        "collection_info": null
    },
    {
        "title": "宣妙寺即事",
        "author": "卫宗武",
        "content": "寺小经年久，地偏人到稀。\n山光含野色，泉脉出林霏。\n老树藏金粟，繁枝长绿衣。\n门前千岁柏，长日映清晖。",
        "dynasty": "宋",
        "collection_info": null
    },
    {
        "title": "霅陇归别庵僧",
        "author": "卫宗武",
        "content": "弥月分僧榻，翛然与世违。\n何妨随地隠，恨不载山归。\n迹与风帆远，秋随春絮飞。\n何当泉石畔，岁岁得相依。",
        "dynasty": "宋",
        "collection_info": null
    },
    {
        "title": "自霅还登舟",
        "author": "卫宗武",
        "content": "日日上巑岏，吟边饱看山。\n笋舆穿岭徧，桂楫泛溪还。\n芳草垂杨际，行云流水间。\n往来身不繫，未羡白鸥閒。",
        "dynasty": "宋",
        "collection_info": null
    },
    {
        "title": "僧庵",
        "author": "卫宗武",
        "content": "结屋倚岩隈，日高晨露晞。\n开门放山入，隠几看云归。\n野老披白袷，樵夫穿翠微。\n僧居无箇事，尽日客来稀。",
        "dynasty": "宋",
        "collection_info": null
    },
    {
        "title": "自霅和石山",
        "author": "卫宗武",
        "content": "扁舟泛清霅，游屐徧层恋。\n幽讨离家久，新吟借客看。\n槐阴风转夏，梅子雨留寒。\n不谓浮云迹，烦君上笔端。",
        "dynasty": "宋",
        "collection_info": null
    },
    {
        "title": "归舟",
        "author": "卫宗武",
        "content": "回艇临塘路，撁夫欣路平。\n归鸿千里近，过鸟一身轻。\n溪派分头去，山光恋眼明。\n松江水云际，屈指不多程。",
        "dynasty": "宋",
        "collection_info": null
    },
    {
        "title": "初夏登北山",
        "author": "卫宗武",
        "content": "推篷数峰出，野色弄新晴。\n雷復阳初长，雪消山更青。\n岭坳孤塔露，木杪片云生。\n何日尘缘了，来寻猿鹤盟。",
        "dynasty": "宋",
        "collection_info": null
    },
    {
        "title": "北山晚步",
        "author": "卫宗武",
        "content": "远岫烟光合，天寒欲敛昏。\n栖鸦依古木，归艇入前村。\n岸隔山藏寺，潮生水到门。\n川原浑似旧，竚立暗销魂。",
        "dynasty": "宋",
        "collection_info": null
    },
    {
        "title": "重九",
        "author": "卫宗武",
        "content": "榆景转凄凉，逢秋更断肠。\n百年能几日，多岁负重阳。\n杜酿悭浮白，陶篱半点黄。\n可嗟人事异，花不减寒香。",
        "dynasty": "宋",
        "collection_info": null
    },
    {
        "title": "别陈玉峰",
        "author": "卫宗武",
        "content": "三载相亲久，临分思黯然。\n不堪兰佩远，近在菊花前。\n欲买尧夫宅，难移杜曲田。\n台山千万迭，书有鴈能传。",
        "dynasty": "宋",
        "collection_info": null
    },
    {
        "title": "野步",
        "author": "卫宗武",
        "content": "清景浩无际，天光接水光。\n晴云侵别屿，远溆落残阳。\n岩菊幽含馥，岸花娇衒粧。\n田家竞秋报，社鼓乐村坊。",
        "dynasty": "宋",
        "collection_info": null
    },
    {
        "title": "野塘晚步",
        "author": "卫宗武",
        "content": "数亩涵空碧，波光可染衣。\n荷枯惟藕在，荻老作花飞。\n水浄游鳞见，天寒过鴈稀。\n十分清绝处，秋月散明辉。",
        "dynasty": "宋",
        "collection_info": null
    },
    {
        "title": "钱园小隠",
        "author": "卫宗武",
        "content": "林园依岸曲，小隠是谁家。\n画阁虚临水，绿筠深护花。\n晴川流皓月，落景衬明霞。\n幻境无多地，幽情未易涯。",
        "dynasty": "宋",
        "collection_info": null
    },
    {
        "title": "下岭",
        "author": "卫宗武",
        "content": "下岭望前村，参差去路分。\n数畴田接壠，一穗爨生云。\n古树藏山胁，幽泉潄石龈。\n岩居非不隠，士马亦纷纷。",
        "dynasty": "宋",
        "collection_info": null
    },
    {
        "title": "初秋夜雨",
        "author": "卫宗武",
        "content": "老火势方张，欣逢律转商。\n打窗风送湿，袭袂夜生凉。\n洒若烦襟豁，悠然清梦长。\n流膏到原隰，黍稷徧含香。",
        "dynasty": "宋",
        "collection_info": null
    },
    {
        "title": "过荻塘",
        "author": "卫宗武",
        "content": "烟火人村盛，川途客旅稠。\n荻塘三百里，禹甸几千畴。\n绵络庐相接，膏腴稼倍收。\n经从少至老，復此繫扁舟。",
        "dynasty": "宋",
        "collection_info": null
    },
    {
        "title": "月师西岩",
        "author": "卫宗武",
        "content": "灵山作岩骨，清气涤炎洲。\n突兀插万古，玲珑涵九秋。\n排云宿翳扫，宾日晓光浮。\n的的西来意，宜于此处求。",
        "dynasty": "宋",
        "collection_info": null
    },
    {
        "title": "霅陇晚步",
        "author": "卫宗武",
        "content": "幽涧水萦迴，深林路杳微。\n僧居无客到，樵径有人归。\n岁晚松孤秀，天寒鸟倦飞。\n一尘浑不到，倚杖看斜晖。",
        "dynasty": "宋",
        "collection_info": null
    },
    {
        "title": "重到霅陇  其一",
        "author": "卫宗武",
        "content": "重来知几度，行屐徧松楸。\n白日惟催老，黄花又送秋。\n山深林翳扫，墅豁稻云收。\n尽说丰年乐，田家更觉愁。",
        "dynasty": "宋",
        "collection_info": null
    },
    {
        "title": "重到霅陇  其二",
        "author": "卫宗武",
        "content": "少壮记曾游，兹来营首丘。\n青山不改色，白髮自多愁。\n寂寂千年晚，萧萧风雨秋。\n世缘何日了，一笑问盟鸥。",
        "dynasty": "宋",
        "collection_info": null
    },
    {
        "title": "山行",
        "author": "卫宗武",
        "content": "晚芳开欲尽，落叶满林楸。\n风色转寒候，雨声鸣暮秋。\n清游殊有碍，归兴浩难收。\n何日逢开霁，天还解客愁。",
        "dynasty": "宋",
        "collection_info": null
    },
    {
        "title": "晚眺  其一",
        "author": "卫宗武",
        "content": "一碧秋万顷，了无云翳侵。\n远山醒病眼，澄水莹尘襟。\n鴈落浮寒渚，乌栖认旧林。\n临流小盘薄，飞镜挂危岑。",
        "dynasty": "宋",
        "collection_info": null
    },
    {
        "title": "晚眺  其二",
        "author": "卫宗武",
        "content": "病眸犹远眺，惟恨鬓霜侵。\n稻色云连亩，桂香风满襟。\n野桥横落照，晚磬出幽林。\n牧笛数声外，明霞衬碧岑。",
        "dynasty": "宋",
        "collection_info": null
    },
    {
        "title": "秋后郊行",
        "author": "卫宗武",
        "content": "水北水南村，萦回草径深。\n食蔬虫篆叶，宿树鸟盘林。\n岸断分支港，云开出远岑。\n意行无箇事，斜日照孤吟。",
        "dynasty": "宋",
        "collection_info": null
    },
    {
        "title": "和咏雪二首  其一",
        "author": "卫宗武",
        "content": "六出天施巧，时哉更可人。\n后庚三日至，来復一阳新。\n破白祥开腊，剪红工胜春。\n羊羔金帐饮，宜富不宜贫。",
        "dynasty": "宋",
        "collection_info": null
    },
    {
        "title": "和咏雪二首  其二",
        "author": "卫宗武",
        "content": "飞霙应冬候，志喜属诗人。\n远岫千尖没，寒林一色新。\n年丰呈上瑞，天巧占先春。\n比屋银成屋，民贫岂疗贫。",
        "dynasty": "宋",
        "collection_info": null
    },
    {
        "title": "喜晴",
        "author": "卫宗武",
        "content": "披雾出松关，行行破晓寒。\n崎岖忽平坦，迤逦復巑岏。\n霜沐林光沃，山围野色宽。\n朝曦开霁景，鸣鸟亦声懽。",
        "dynasty": "宋",
        "collection_info": null
    },
    {
        "title": "之霅",
        "author": "卫宗武",
        "content": "小艇经从处，村村尽掩扉。\n山川今似旧，城郭是耶非。\n泽竭鱼龙困，林空鸟雀稀。\n天寒岁年晚，蚤计盍知归。",
        "dynasty": "宋",
        "collection_info": null
    },
    {
        "title": "津途风雨欲雪",
        "author": "卫宗武",
        "content": "宇宙忽凝合，一元如未分。\n天悭花剪水，风泼墨成云。\n饥鸟啄木理，戏鳬生浪纹。\n祁寒飞两棹，行役为谁勤。",
        "dynasty": "宋",
        "collection_info": null
    },
    {
        "title": "和张菊存寄诗二首  其一",
        "author": "卫宗武",
        "content": "江湖诗价满，竞说弟兄难。\n才压曹刘短，气凌郊岛寒。\n骚坛新领袖，上国旧衣冠。\n未见诗先得，今人作古看。",
        "dynasty": "宋",
        "collection_info": null
    },
    {
        "title": "和张菊存寄诗二首  其二",
        "author": "卫宗武",
        "content": "一纸飞云端，骊珠得所难。\n句成春草梦，香带古梅寒。\n愿见期倾盖，远游思整冠。\n乘流问陶径，剩借菊吟看。",
        "dynasty": "宋",
        "collection_info": null
    },
    {
        "title": "过新丰村偶成",
        "author": "卫宗武",
        "content": "咫尺是江城，欲前犹未能。\n舟行寻宿泊，村近问名称。\n愁聚眉常敛，吟穷思屡凝。\n新丰旧游地，过骑免凭陵。",
        "dynasty": "宋",
        "collection_info": null
    },
    {
        "title": "唐村买杉为椁南浔买杉为棺戏作",
        "author": "卫宗武",
        "content": "一出四旬归，身谋喜不遗。\n歌方想原壤，谶復合龟兹。\n厚薄惟求称，死生难预知。\n桐棺三寸窆，亦足矫茶毗。",
        "dynasty": "宋",
        "collection_info": null
    },
    {
        "title": "过菁山秀王墓",
        "author": "卫宗武",
        "content": "对案毬狮衮，来冈阵马驱。\n谶书曾昔验，王气慨今无。\n犹喜王侯冢，免遭诗礼儒。\n葱葱余壤树，柯叶尚纷敷。",
        "dynasty": "宋",
        "collection_info": null
    },
    {
        "title": "挽常蒲溪端明二首  其一",
        "author": "卫宗武",
        "content": "兰省冠时英，清华晚徧更。\n有年尤有德，全节復全名。\n世袭乌台誉，身辞鹓阁荣。\n平生扬历地，千古载廉声。",
        "dynasty": "宋",
        "collection_info": null
    },
    {
        "title": "挽常蒲溪端明二首  其二",
        "author": "卫宗武",
        "content": "异邑阻登门，因风辄寄声。\n方驰咫尺牍，已奠两间楹。\n模仿楚人些，摩挲白傅铭。\n贞元朝士几，三嘆重伤情。",
        "dynasty": "宋",
        "collection_info": null
    },
    {
        "title": "挽南塘朱检阅二首  其一",
        "author": "卫宗武",
        "content": "传笏自文昌，身名克显扬。\n蜚声腾宦路，接武近鸳行。\n廉尚冰霜洁，吟篇风露香。\n晚年陶靖节，松菊更凄凉。",
        "dynasty": "宋",
        "collection_info": null
    },
    {
        "title": "挽南塘朱检阅二首  其二",
        "author": "卫宗武",
        "content": "蚤岁笃盟姻，交情晚更亲。\n耆英亡老友，吟社欠同人。\n气貌温温玉，襟怀盎盎春。\n北山期共隠，临窆重伤神。",
        "dynasty": "宋",
        "collection_info": null
    },
    {
        "title": "过秀城哭叶倅  其一",
        "author": "卫宗武",
        "content": "一见负吾愿，人亡乃及门。\n温乎容可即，俨若像如存。\n满拟朋三寿，那知隔九原。\n瓣香倾老泪，竚立黯消魂。",
        "dynasty": "宋",
        "collection_info": null
    },
    {
        "title": "过秀城哭叶倅  其二",
        "author": "卫宗武",
        "content": "久矣致生刍，斯行夫岂徒。\n不惟哀一老，亦欲识诸孤。\n魏笏期传祖，韦经在业儒。\n子平仙去早，万事付长吁。",
        "dynasty": "宋",
        "collection_info": null
    },
    {
        "title": "挽储华谷四首  其一",
        "author": "卫宗武",
        "content": "吾里文华士，平生湖海襟。\n四书穷洛学，五字逼唐吟。\n多识精能事，诸公竞赏音。\n结交犹恨晚，十载独知心。",
        "dynasty": "宋",
        "collection_info": null
    },
    {
        "title": "挽储华谷四首  其二",
        "author": "卫宗武",
        "content": "处晦心常乐，安贫节愈坚。\n遗书订无极，妙藴发先天。\n扬子惟存宅，龟蒙粗有田。\n阨穷身至泯，遗子独青编。",
        "dynasty": "宋",
        "collection_info": null
    },
    {
        "title": "挽储华谷四首  其三",
        "author": "卫宗武",
        "content": "世慕长生术，君尤早用功。\n谈玄徒至老，养素竟成空。\n身已随朝露，神应到阆风。\n清言那復接，頼有注参同。",
        "dynasty": "宋",
        "collection_info": null
    },
    {
        "title": "挽储华谷四首  其四",
        "author": "卫宗武",
        "content": "归来纔一见，病已不能支。\n拟作岁寒友，俄成夜壑悲。\n凄风吹老泪，落日照幽姿。\n赓唱无从再，酸心阅旧诗。",
        "dynasty": "宋",
        "collection_info": null
    },
    {
        "title": "挽悟悦师二章  其一",
        "author": "卫宗武",
        "content": "耆宿已凋零，如师亦晓星。\n宗门僧巨栋，梵宇世传灯。\n身阅空花境，心潜多业经。\n悦禅方有悟，六秩弔颓龄。",
        "dynasty": "宋",
        "collection_info": null
    },
    {
        "title": "挽悟悦师二章  其二",
        "author": "卫宗武",
        "content": "契合岂前因，交情淡愈真。\n开缄疑晋帖，赓句逼唐人。\n高着棋空局，清谈案积尘。\n满襟挥老泪，释友更谁亲。",
        "dynasty": "宋",
        "collection_info": null
    },
    {
        "title": "挽柳月涧",
        "author": "卫宗武",
        "content": "素履辈儒先，居乡行不愆。\n五言唐句法，千古宋吟编。\n每恨贫难疗，犹欣名可传。\n此生何所有，老寿更希年。",
        "dynasty": "宋",
        "collection_info": null
    },
    {
        "title": "挽叶倅二章  其一",
        "author": "卫宗武",
        "content": "八座家声着，居官政不迷。\n典刑乡党敬，节行古人稽。\n展骥空凡马，解牛犹割鸡。\n鸳行纔展武，勇退倦攀跻。",
        "dynasty": "宋",
        "collection_info": null
    },
    {
        "title": "挽叶倅二章  其二",
        "author": "卫宗武",
        "content": "死别喜生反，心亲恨迹赊。\n交情金可断，粹德玉无瑕。\n方拟来闻鹤，俄惊梦在蛇。\n归藏重悲感，幸有子承家。",
        "dynasty": "宋",
        "collection_info": null
    },
    {
        "title": "元日雪",
        "author": "卫宗武",
        "content": "晓来云气忽氤氲，上瑞俄惊到眼频。\n隔得一宵犹带腊，飞来万点总成春。\n方传六管葭灰动，又报千林花事新。\n试向庭前披鹤氅，却嫌标致怯前人。",
        "dynasty": "宋",
        "collection_info": null
    },
    {
        "title": "和野渡春雪",
        "author": "卫宗武",
        "content": "天教滕巽互驱驰，令下东皇莫敢违。\n云擘碎绵迷眼界，山遮新黛抹腰围。\n众芳被虐难争巧，二麦呈祥不用祈。\n片片吹将入檐幕，佳人错认落梅飞。",
        "dynasty": "宋",
        "collection_info": null
    },
    {
        "title": "寄兴  其一",
        "author": "卫宗武",
        "content": "希年逾五叹无闻，岁事从头又一新。\n徒得襄阳齿耆旧，却惭庄子号陈人。\n垂垂榆景已侵耄，冉冉花辰不减春。\n日涉丘园今已矣，北山亦足了閒身。",
        "dynasty": "宋",
        "collection_info": null
    },
    {
        "title": "寄兴  其二",
        "author": "卫宗武",
        "content": "杜门世事不须闻，一任如棋局自新。\n多病不妨为寿考，余生更喜作閒人。\n居今野处黄冠日，记昔郊行红旆春。\n须识世荣俱土苴，岂如有道善其身。",
        "dynasty": "宋",
        "collection_info": null
    },
    {
        "title": "春雨  其一",
        "author": "卫宗武",
        "content": "几朝霢霂不破块，通夕浪浪势乃滂。\n竹下森然骍角露，桑间沃若茧丝香。\n田毛沾润初含穗，土脉流膏欲布秧。\n多谢化工成岁事，从春节节为人忙。",
        "dynasty": "宋",
        "collection_info": null
    },
    {
        "title": "春雨  其二",
        "author": "卫宗武",
        "content": "一自春来二月强，连宵甘霔泽斯滂。\n润留根蔕梅桃实，清及萌芽黍稷香。\n雀舌纤纤抽茗叶，羊羣戢戢长松秧。\n农桑从此无虚日，织妇耕夫处处忙。",
        "dynasty": "宋",
        "collection_info": null
    },
    {
        "title": "春雨  其三",
        "author": "卫宗武",
        "content": "一自苍精涣号扬，如酥小雨酿春忙。\n霏霏透入根荄脉，点点染成桃杏粧。\n泽徧高深俱及物，气融枯槁亦生香。\n老夫那復问芳讯，但愿三时协雨旸。",
        "dynasty": "宋",
        "collection_info": null
    },
    {
        "title": "和玉峰春吟",
        "author": "卫宗武",
        "content": "年来愁似海波深，柏酒明朝试一斟。\n那復苏堤追胜赏，不妨楚泽效狂吟。\n金旛晓赐梦何在，红旆春行步莫寻。\n料得宫花仍似旧，应无堕珥与遗簪。",
        "dynasty": "宋",
        "collection_info": null
    },
    {
        "title": "首春同枌友携樽过野渡访梅即席  其一",
        "author": "卫宗武",
        "content": "枌朋载酒子云居，何必孤山远访逋。\n癯影参差浓復淡，古香传送有还无。\n朋龟剩喜如云集，泛螘何妨过日晡。\n索笑却嫌来较晚，一林芳意太纷敷。",
        "dynasty": "宋",
        "collection_info": null
    },
    {
        "title": "首春同枌友携樽过野渡访梅即席  其二",
        "author": "卫宗武",
        "content": "访梅寻友款幽居，俄见栖鸦已毕逋。\n霁日幸同终日笑，春花有似此花无。\n衔杯林下嫌来晚，索句檐前祇恐晡。\n菲作不妨为玉引，要看词藻竞芬敷。",
        "dynasty": "宋",
        "collection_info": null
    },
    {
        "title": "初春次文友韵",
        "author": "卫宗武",
        "content": "原郊稚绿未成苍，芽甲森森似猬芒。\n急景不堪乌兔跃，新年又见燕鶑忙。\n看看地列千机锦，冉冉风传百和香。\n人事不如春事好，芳菲徒自满河阳。",
        "dynasty": "宋",
        "collection_info": null
    },
    {
        "title": "赓野渡春集韵",
        "author": "卫宗武",
        "content": "红紫春来独擅场，销魂人抱送春觞。\n少嫌宴席声歌短，晚觉书林气味长。\n列座燕毛成二老，一番花事付诸郎。\n吾侪到此无他好，莫厌赓酬费锦肠。",
        "dynasty": "宋",
        "collection_info": null
    },
    {
        "title": "月集呼声妓不至野渡于觞末俾赋诗以纪初集",
        "author": "卫宗武",
        "content": "真率盟齐喜有初，崇觞载俎志交孚。\n共披白帢俱霑醉，独惜红裙不受呼。\n拟洛耆英宜有咏，班唐九老可成图。\n从今胜集循环举，岁岁毋令此意辜。",
        "dynasty": "宋",
        "collection_info": null
    },
    {
        "title": "清明前有远役呈野渡",
        "author": "卫宗武",
        "content": "月集相期在后旬，料应主席不寒盟。\n方思北陆催行色，又为东风问客程。\n鼓楫欲随芳草去，传杯须待绿阴成。\n姑苏城外春光老，还许同舟载友生。",
        "dynasty": "宋",
        "collection_info": null
    },
    {
        "title": "清明前呈文几",
        "author": "卫宗武",
        "content": "此月纔过禊事修，芳辰冉冉逝如流。\n牡丹开了寒应尽，燕子归来春又休。\n衰鬓难将新绿染，颦眉岂为落红愁。\n劳生扰扰何时足，已拟抛家理钓舟。",
        "dynasty": "宋",
        "collection_info": null
    },
    {
        "title": "清明前呈南塘",
        "author": "卫宗武",
        "content": "晚景凄凉事事休，与波上下任沉浮。\n花辰岁岁惟添老，榆火春春不改愁。\n几曲画屏新绿暗，一川流玉落红稠。\n出门有碍家无累，水北山南负胜游。",
        "dynasty": "宋",
        "collection_info": null
    },
    {
        "title": "次华谷咏梅韵",
        "author": "卫宗武",
        "content": "宜烟宜雨更宜晴，竹底何妨枝带横。\n雅致耻随春富贵，英姿不怕月分明。\n吟边兴动诗添韵，醉裏香传梦亦清。\n一自孤山题品后，此花标格孰能名。",
        "dynasty": "宋",
        "collection_info": null
    },
    {
        "title": "次韵咏梅",
        "author": "卫宗武",
        "content": "直疑姑射地行僊，绰约如临几案前。\n和竹半欹能去俗，与兰并列盍饶先。\n林间姿艷同霜洁，窗下精神待月传。\n剩欲栽培为老伴，相亲日日在吟边。",
        "dynasty": "宋",
        "collection_info": null
    },
    {
        "title": "又和咏梅  其一",
        "author": "卫宗武",
        "content": "逸气飘飘似欲僊，不论茅舍玉堂前。\n众芳无此风神秀，十友推为行辈先。\n佳实尚堪为世用，香名更喜有诗传。\n萧萧白髮差同色，也欲拈花上鬓边。",
        "dynasty": "宋",
        "collection_info": null
    },
    {
        "title": "又和咏梅  其二",
        "author": "卫宗武",
        "content": "几回渴想此癯仙，谁为招邀倏在前。\n明艷弗为诸垢染，孤标独出众芳先。\n不矜颜色自奇绝，绰有馨香祇暗传。\n空想名园千树发，何时持酒向花边。",
        "dynasty": "宋",
        "collection_info": null
    },
    {
        "title": "晓枕追记山梅",
        "author": "卫宗武",
        "content": "高眠纸帐思无尘，祇忆冰花入梦频。\n斜倚溪山独标致，明分霜月倍精神。\n瑞纔六出先呈腊，香压羣芳不敢春。\n今古骚翁题不尽，孤山续笔属何人。",
        "dynasty": "宋",
        "collection_info": null
    },
    {
        "title": "蟠梅",
        "author": "卫宗武",
        "content": "妙制成春春未知，园工自出一家机。\n折旋夭矫龙蛇势，缭绕缤纷蛾蝶围。\n烟篆不生腾剩馥，月痕相倚衒清辉。\n西城纤巧仍如旧，祇慨梨云昨梦非。",
        "dynasty": "宋",
        "collection_info": null
    },
    {
        "title": "咏野渡香片蟠梅",
        "author": "卫宗武",
        "content": "一瓣生香独傲寒，此梅难并众梅看。\n明眸玉雪层层积，蜕骨蛟龙曲曲蟠。\n巧若天成经岁远，移来地阔占春宽。\n老夫犹未识花面，觅句含毫作是观。",
        "dynasty": "宋",
        "collection_info": null
    },
    {
        "title": "为僧赋梅庭",
        "author": "卫宗武",
        "content": "奇绝生春五出花，僧居着此境尤嘉。\n一方寒月浸清影，几度春风生素华。\n何必江头千树暗，未如屋角数枝斜。\n翻经觅句无尘事，坐对尤宜雪煮茶。",
        "dynasty": "宋",
        "collection_info": null
    },
    {
        "title": "牡丹",
        "author": "卫宗武",
        "content": "淑景骎骎到牡丹，探芳日日倚楹栏。\n巧心吐出黄金缕，腴脸开成紫玉盘。\n春晚有花飞欲尽，山中此种得应难。\n便须收拾归囊锦，更酌清尊仔细看。",
        "dynasty": "宋",
        "collection_info": null
    },
    {
        "title": "巨室遗牡丹有作  其一",
        "author": "卫宗武",
        "content": "几年有负倾城艷，惭愧今朝对洛花。\n忆昔富文同胜集，慨今姚魏属谁家。\n赏心不作园林想，过眼聊为几席华。\n回首一年春又了，绿阴芳草接天涯。",
        "dynasty": "宋",
        "collection_info": null
    },
    {
        "title": "巨室遗牡丹有作  其二",
        "author": "卫宗武",
        "content": "殿春名谱压羣葩，汲水金铜满贮花。\n无地栽培娱老境，有风吹送到儿家。\n娇容粉薄雨含沐，丰脸杯醺日绚华。\n花卒还荣人莫少，芳辰来往岁无涯。",
        "dynasty": "宋",
        "collection_info": null
    },
    {
        "title": "春晚郊行",
        "author": "卫宗武",
        "content": "细草平芜接渚沙，僧庵繫马柏阴斜。\n青山几曲遶流水，啼鸟数声随落花。\n芳景流连春富贵，晴林浮动日光华。\n独怜人事多非旧，寂寞荒村点暮鸦。",
        "dynasty": "宋",
        "collection_info": null
    },
    {
        "title": "喜晴  其一",
        "author": "卫宗武",
        "content": "梅雨成霖味已甘，淋漓更久恐难堪。\n风雷几昼起平陆，星斗一宵移下潭。\n万畛针芒青曳曳，千山鳞羽绿毵毵。\n老夫晴雨不关念，心醉青编维日酣。",
        "dynasty": "宋",
        "collection_info": null
    },
    {
        "title": "喜晴  其二",
        "author": "卫宗武",
        "content": "雨收宇宙喜清明，社舞村歌沸鼓钲。\n竹下蛛丝粘叶稳，柳间蝶粉缀绵轻。\n班班远岫髻鬟列，滟滟平川衣带横。\n候转清和景尤胜，翠林幽咔听仓庚。",
        "dynasty": "宋",
        "collection_info": null
    },
    {
        "title": "雨后坚山行之约",
        "author": "卫宗武",
        "content": "水泛新堤蘸柳条，郊行喜有可人招。\n不堪白髮三千丈，莫负青春九十朝。\n鸥鹭何妨为伴侣，鵾鹏一任诧扶摇。\n山灵久拟骚人到，霁月光风不待邀。",
        "dynasty": "宋",
        "collection_info": null
    },
    {
        "title": "和友人秋怀",
        "author": "卫宗武",
        "content": "林薮髮枯山敛眉，凛秋岂但楚臣悲。\n翩翩鶑燕知何往，猎猎鹰鹯正得时。\n残雨晓添衣气润，新寒夜厌漏声迟。\n悲风入调须频奏，妙趣惟应心自知。",
        "dynasty": "宋",
        "collection_info": null
    },
    {
        "title": "星节前戏成",
        "author": "卫宗武",
        "content": "依稀桥鹊布银潢，又见天孙作妇忙。\n已向烟萝深遁迹，不烦云锦粲成章。\n追思高会饮传烛，徒得清眠梦熟粱。\n却喜连朝天沛泽，应为月姊酿秋芳。",
        "dynasty": "宋",
        "collection_info": null
    },
    {
        "title": "和象翁七夕吟",
        "author": "卫宗武",
        "content": "暗度双星见者希，那堪雾气更霏霏。\n为云为雨观如梦，一岁一宵来即归。\n玄鹊有灵劳翼负，素娥含恨减腰围。\n綵楼误却穿针女，玉宇银潢欠发挥。",
        "dynasty": "宋",
        "collection_info": null
    },
    {
        "title": "菊秋晓枕偶成",
        "author": "卫宗武",
        "content": "希年七十又加零，渐脱尘缘万事轻。\n冉冉壮心随岁减，萧萧衰鬓与霜明。\n愁倾白堕嫌无量，老对黄花更有情。\n欲写秋容到寥廓，却惭健笔欠纵横。",
        "dynasty": "宋",
        "collection_info": null
    },
    {
        "title": "菊秋呈南塘",
        "author": "卫宗武",
        "content": "凄凉时序每兴嗟，那復登高似孟嘉。\n尚喜乌纱粘皓髮，犹存青眼对黄花。\n百篇剩有诗堪索，九日愁无酒可赊。\n采采缅怀元亮节，不随流俗竞春华。",
        "dynasty": "宋",
        "collection_info": null
    },
    {
        "title": "赴野渡招赏桂  其一",
        "author": "卫宗武",
        "content": "几年寥落负秋光，剩喜朋簪列耐堂。\n枌社重开真率集，桂华新荐广寒香。\n故交今日嗟无几，我辈晨星当自强。\n况有坐中名胜在，携尊何待菊花黄。",
        "dynasty": "宋",
        "collection_info": null
    },
    {
        "title": "赴野渡招赏桂  其二",
        "author": "卫宗武",
        "content": "插架金英喷月光，园中列树更堂堂。\n信从天上灵根出，染得古来诗句香。\n今度花迟前度发，三分秋占二分强。\n主人健笔供模写，压倒当年苏与黄。",
        "dynasty": "宋",
        "collection_info": null
    },
    {
        "title": "和象翁雪  其一",
        "author": "卫宗武",
        "content": "欲把青空一色糊，集先维霰作花疎。\n寸余凝积常年有，尺许坚牢自昔无。\n粉阵成围攒戏蝶，盐车疑覆失前馿。\n新吟便是有声画，何必鹅溪写作图。",
        "dynasty": "宋",
        "collection_info": null
    },
    {
        "title": "和象翁雪  其二",
        "author": "卫宗武",
        "content": "剪水天为农发祥，岂知寒卧欲成僵。\n朱门快意酒肉会，墨客驰神词翰场。\n梁苑集中呈赋手，灞桥行处吐诗香。\n羊羔茗饮评清浊，相去何殊千丈强。",
        "dynasty": "宋",
        "collection_info": null
    },
    {
        "title": "和野渡甲申雪吟  其一",
        "author": "卫宗武",
        "content": "盈尺为祥须应占，洪纤着物类形盐。\n幻成列阜鼍城涌，散作千林蝶阵粘。\n清友不妨添玉骨，苍官俄怪变银髯。\n祇怜岁岁催人老，染尽华颠亦可嫌。",
        "dynasty": "宋",
        "collection_info": null
    },
    {
        "title": "和野渡甲申雪吟  其二",
        "author": "卫宗武",
        "content": "三白先春花尺围，玄冥喜不逊伊耆。\n盖深岩穴兽无迹，冻合林园鸟不飞。\n金帐从教资侈泰，银城未必可凭依。\n卷怀经济姑藏密，闭户高眠未必非。",
        "dynasty": "宋",
        "collection_info": null
    },
    {
        "title": "即席赓喜雪韵",
        "author": "卫宗武",
        "content": "崇峦九迭破天悭，地远尘嚣隔几关。\n方恨重云封皓月，俄惊半夜老青山。\n莫嫌腊后欠三白，且喜春前露一斑。\n几度冬来逢上瑞，更祈盈尺送舟还。",
        "dynasty": "宋",
        "collection_info": null
    },
    {
        "title": "次韵雪积即消",
        "author": "卫宗武",
        "content": "冯夷剪水抑何悭，祇怕天工未许閒。\n上瑞先春纔破白，屡丰卜岁已窥斑。\n可怜俄顷消成水，不怕明朝失却山。\n金帐羊羔非我事，汲清煮茗课奴蛮。",
        "dynasty": "宋",
        "collection_info": null
    },
    {
        "title": "和野渡雪消二律  其一",
        "author": "卫宗武",
        "content": "雪晴吟弄句仍佳，满纸鲛珠屡拜嘉。\n刻玉林林空楮叶，沾泥处处失杨花。\n消成滴沥原归旧，润入根荄生有涯。\n剩洗缾罂储此水，待驱炎暑煮春茶。",
        "dynasty": "宋",
        "collection_info": null
    },
    {
        "title": "和野渡雪消二律  其二",
        "author": "卫宗武",
        "content": "可亲余暇復奚为，雪霁何妨剩赋诗。\n应怪玉峰还翳荟，更怜银屋变茅茨。\n结成冰笋方连夜，散作檐花特顷时。\n物物要知须返本，冰仍归水更何疑。",
        "dynasty": "宋",
        "collection_info": null
    },
    {
        "title": "寄贺陆翠庭迁居",
        "author": "卫宗武",
        "content": "翠庭欲到到非难，觌面须当听麈谈。\n未必移家似东野，料应有宅过罗含。\n幽怀万堞尘埃隔，胜概两湖风月涵。\n唐宋诗人多姓陆，吟边行远可相参。",
        "dynasty": "宋",
        "collection_info": null
    },
    {
        "title": "贺南塘得孙诗",
        "author": "卫宗武",
        "content": "咎消无妄福来宜，喜气津津溢秀眉。\n桂子昨方移别种，桐孙今见长新枝。\n金章鱼佩须传祖，玉果犀钱梦得儿。\n我欲去为汤餠客，却惭未赋老坡诗。",
        "dynasty": "宋",
        "collection_info": null
    },
    {
        "title": "南塘归自浙东",
        "author": "卫宗武",
        "content": "鼓枻归来波浪平，碧天如水月分明。\n几番恶梦频惊散，一片閒愁顿扫清。\n桂子高风生逸思，菊花老圃悦吟情。\n同盟约过渊明宅，载酒东篱莫厌倾。",
        "dynasty": "宋",
        "collection_info": null
    },
    {
        "title": "和南塘",
        "author": "卫宗武",
        "content": "历徧崔嵬又涉川，菊秋还见早梅天。\n重来槁顶惟添老，屡对青山似有缘。\n携友拟为深谷隠，有僧可问小乘禅。\n临风却忆南塘老，便脱芒鞋棹去船。",
        "dynasty": "宋",
        "collection_info": null
    },
    {
        "title": "和丹岩以青溪至有作",
        "author": "卫宗武",
        "content": "故人未到欠诗催，纔到九山云为开。\n野鹤正思寻老伴，盟鸥亦竞喜朋来。\n免教北陇惭空帐，消得南山咏有台。\n梅信已传花信动，直须领客待春回。",
        "dynasty": "宋",
        "collection_info": null
    },
    {
        "title": "霅陇回舟过湖城",
        "author": "卫宗武",
        "content": "起来雨气掩朝阳，俄喜天开正色苍。\n一道澄溪云弄影，千峰霁景泛林光。\n微茫烟外颓城露，蓊鬰山巅古寺藏。\n踏遍层峦游屐倦，归船欵乃艣声忙。",
        "dynasty": "宋",
        "collection_info": null
    },
    {
        "title": "重到霅陇新阡",
        "author": "卫宗武",
        "content": "摸金郎久徧郊原，冢域犹欣草木蕃。\n松已高年为老友，竹添新谱长仍孙。\n四围秀色山浮几，一曲清溪水到门。\n莫恨牛眠无瑞应，且欣老寿此身存。",
        "dynasty": "宋",
        "collection_info": null
    },
    {
        "title": "又题霅陇坟庵",
        "author": "卫宗武",
        "content": "斗大山庵历几春，茂林丰草绿初匀。\n青山缭绕犹列戟，玉涧萦迴似曳绅。\n新竹羽成雏凤尾，古松鳞长老龙身。\n吾年已迈嗟无用，表道泷冈尚欠人。",
        "dynasty": "宋",
        "collection_info": null
    },
    {
        "title": "南徐买舟将归",
        "author": "卫宗武",
        "content": "风雨连朝思黯然，山迷宿霭水迷烟。\n一年春事少閒日，半月客程逢漏天。\n喜涉鲸波返江国，便思鹤唳买河船。\n修途往復成何事，姑了余生未了缘。",
        "dynasty": "宋",
        "collection_info": null
    },
    {
        "title": "舟行分途次野渡韵",
        "author": "卫宗武",
        "content": "同舟李郭喜相亲，尽日赓酬夜至分。\n未信诗能穷我辈，不应天遽丧斯文。\n相违虽判城西路，有约同看岭上云。\n从此吟毫可停运，祇疑风月未饶君。",
        "dynasty": "宋",
        "collection_info": null
    },
    {
        "title": "舟泊姑苏",
        "author": "卫宗武",
        "content": "夜泊垂杨古渡头，片帆已喜到邻州。\n经从城郭惊前梦，寂寞川途异旧游。\n近事能知惟语燕，余生何有付盟鸥。\n可堪人与春俱老，落絮飞花点点愁。",
        "dynasty": "宋",
        "collection_info": null
    },
    {
        "title": "舟近吴兴郡见山",
        "author": "卫宗武",
        "content": "一舸夷犹白浪间，抬头俄喜对青山。\n平生每见便刮目，今日重来不改颜。\n城郭衣冠应寂寂，川原草木尚斑斑。\n余龄未艾须时到，健笔犹能记往还。",
        "dynasty": "宋",
        "collection_info": null
    },
    {
        "title": "为谢氏赋流芳",
        "author": "卫宗武",
        "content": "斯文一脉可传家，囊帛籯金不足夸。\n须信诗书涵润泽，自今庭户发英华。\n谢兰辉映方生玉，窦桂香含不断花。\n不但种芳兼种德，百年之计此为嘉。",
        "dynasty": "宋",
        "collection_info": null
    },
    {
        "title": "七十生朝制坡帽",
        "author": "卫宗武",
        "content": "喜至生朝疾有瘳，旋裁坡老帽蒙头。\n肖形雅称氅披鹤，缓步何须杖策鸠。\n皓首今为七十老，黄花更有几番秋。\n明年准拟抛家宅，水北山南狎野鸥。",
        "dynasty": "宋",
        "collection_info": null
    },
    {
        "title": "借丹岩韵贻青溪",
        "author": "卫宗武",
        "content": "良朋有约着书催，未到愁云拨不开。\n丹穴孤云宜间见，青溪隻鹤喜重来。\n有谁剖玉明荆璞，愧我无金筑隗台。\n郑校子衿佻达久，拟延尼父铸颜回。",
        "dynasty": "宋",
        "collection_info": null
    },
    {
        "title": "和丹岩述志  其一",
        "author": "卫宗武",
        "content": "蠹简钻研眼欲穿，读书何似夏侯玄。\n文传可使纸增价，酒尽何妨尊屡眠。\n唾落成珠皆至宝，笔耕有粟胜良田。\n席珍尽足需时聘，经史何劳手更编。",
        "dynasty": "宋",
        "collection_info": null
    },
    {
        "title": "和丹岩述志  其二",
        "author": "卫宗武",
        "content": "室罄囊空气不衰，朶颐宁肯舍灵龟。\n多金未羡陶朱富，淅玉姑为杜老炊。\n暖客情难到貂鼠，惠人智不及蒲葵。\n春风可笑随流俗，不长桃枝长棘枝。",
        "dynasty": "宋",
        "collection_info": null
    },
    {
        "title": "和丹岩入屋韵",
        "author": "卫宗武",
        "content": "得庐莫恨太婆娑，缭以芳蘅葺以荷。\n徙舍借车家具少，架书充栋手编多。\n且甘穷巷饮瓢乐，须有文朋载酒过。\n他日不妨更爽垲，诗人宁逊庾并罗。",
        "dynasty": "宋",
        "collection_info": null
    },
    {
        "title": "代饯行  其一",
        "author": "卫宗武",
        "content": "比来长掾宰如君，退食时惟儒士亲。\n编简香中犹得味，簿书丛底不沾尘。\n乍交祇恨过从浅，每到须蒙问劳频。\n多少清风留鹤国，不堪折柳向西津。",
        "dynasty": "宋",
        "collection_info": null
    },
    {
        "title": "代饯行  其二",
        "author": "卫宗武",
        "content": "下车人已诵廉平，三载松江着令名。\n敏则有功无滞事，惠而为政及疲氓。\n班班可纪郡曹美，去去先驰台掾声。\n腾实蜚英闻北阙，伫看紫诏趣亨程。",
        "dynasty": "宋",
        "collection_info": null
    },
    {
        "title": "和戚秋涧遗诗  其一",
        "author": "卫宗武",
        "content": "登金步玉信无缘，二十年来喜服田。\n肯羡鸣春为候鸟，自甘饮露作寒蝉。\n嗜閒倦举吟风笔，叹老贫无钓月船。\n但得有钱供客醉，绝胜名字挂凌烟。",
        "dynasty": "宋",
        "collection_info": null
    },
    {
        "title": "和戚秋涧遗诗  其二",
        "author": "卫宗武",
        "content": "欲废推敲几岁华，诗葩君至復萌芽。\n吟章既富旧成帙，生计无多新载家。\n胸着古今书拍塞，墨行真草字横斜。\n年逾八十身方健，高把松乔寿未涯。",
        "dynasty": "宋",
        "collection_info": null
    },
    {
        "title": "偶成",
        "author": "卫宗武",
        "content": "平生梦不遇邯郸，学道求仙兴已阑。\n旋改诗编入新刻，重寻琴谱发清弹。\n不惭晚境为寒峻，翻笑当年慕热官。\n志业无成年及耄，那知身反误儒冠。",
        "dynasty": "宋",
        "collection_info": null
    },
    {
        "title": "为乡人赋心田",
        "author": "卫宗武",
        "content": "方寸良畴人共有，能耕能敛几人知。\n坦平非有山河界，存养何殊雨露滋。\n盍剖藩篱忘彼我，却明畦畛别公私。\n尽多阴隲于中种，播穫当为百世菑。",
        "dynasty": "宋",
        "collection_info": null
    },
    {
        "title": "宣妙寺偶成",
        "author": "卫宗武",
        "content": "孤寺萧然寄碧岑，尘无半点到僧门。\n风传钟鼓万家县，山遶犁锄十里村。\n一榻高眠慨今夕，八窗洞达纳干坤。\n此行梅月孤良觌，雨打寒林晚復昏。",
        "dynasty": "宋",
        "collection_info": null
    },
    {
        "title": "赋宣妙院古柏",
        "author": "卫宗武",
        "content": "饱经三百载风霜，几见林间古木僵。\n修骨蜕龙鳞甲长，繁柯擎凤羽毛苍。\n孤高独与风云会，葱蒨深藏雨露香。\n寄语山灵须爱护，殷勤重赋角弓章。",
        "dynasty": "宋",
        "collection_info": null
    },
    {
        "title": "和南塘嘲谑",
        "author": "卫宗武",
        "content": "理存成坏与亏全，人事悲懽莫不然。\n梅帐道人新活计，柳枝歌妓旧因缘。\n断絃谩说鸾胶续，剜肉难将獭髓填。\n更遣青裙并赤脚，独将琴册寄余年。",
        "dynasty": "宋",
        "collection_info": null
    },
    {
        "title": "过吴兴城",
        "author": "卫宗武",
        "content": "两溪浮玉浸晴空，万井楼台一苇通。\n舟过恍如蓬岛客，人行疑在广寒宫。\n青山迎送犹佳友，绿鬓往来成老翁。\n遐想坡仙莘老辈，迩来那復有遗风。",
        "dynasty": "宋",
        "collection_info": null
    },
    {
        "title": "过安吉城",
        "author": "卫宗武",
        "content": "一年两到吴兴郡，梦想往时云锦乡。\n败堞颓垣尚围遶，雕梁画楝总凄凉。\n萧萧适际风寒候，黯黯全无山水光。\n日暮楼头鸣鼓角，声声悲壮断人肠。",
        "dynasty": "宋",
        "collection_info": null
    },
    {
        "title": "过荻塘次韵",
        "author": "卫宗武",
        "content": "平林历历晓云迷，津堠将迎客棹西。\n千古兴亡泰伯国，一川经纬狄公堤。\n雨添柳色成蛾绿，春剩花香散麝脐。\n去去苕城知不远，摩挲老眼看山溪。",
        "dynasty": "宋",
        "collection_info": null
    },
    {
        "title": "次韵答柯提干",
        "author": "卫宗武",
        "content": "年来人物慨凋零，义重交盟嵩华轻。\n一苇匪遥秋水隔，两章相映夜光明。\n干坤何日可还古，风月于人无异情。\n姑把愁怀寄觞咏，出门一笑九山横。",
        "dynasty": "宋",
        "collection_info": null
    },
    {
        "title": "和叶干庆七秩诗",
        "author": "卫宗武",
        "content": "不图闻达老何求，久矣甘为农服畴。\n晚岁但知书甲子，希年徒自富春秋。\n作朋何敢班耆父，招隠犹堪共钓游。\n寄语纷纷朝市客，狐裘未必似羊裘。",
        "dynasty": "宋",
        "collection_info": null
    },
    {
        "title": "和王总干韵",
        "author": "卫宗武",
        "content": "碑铭细读识前人，贻后无非旧典刑。\n宦业传家守清白，儒科继祖播芳馨。\n絷驹共叹淹场藿，鸣鹿终当歌野芩。\n千古斯文应不泯，待将辞藻掞天庭。",
        "dynasty": "宋",
        "collection_info": null
    },
    {
        "title": "挽都务弟  其一",
        "author": "卫宗武",
        "content": "功名剩拟着先鞭，永诀于今十九年。\n地下那知多岁月，人间别是一干坤。\n生前桂籍身如在，死后芸编子并传。\n己巳归藏无欠事，独怜埋玉重凄然。",
        "dynasty": "宋",
        "collection_info": null
    },
    {
        "title": "挽都务弟  其二",
        "author": "卫宗武",
        "content": "袭舛承讹俗尚仝，为谋所喜适吾从。\n伤心几载鸰原梦，洒泪今朝马鬣封。\n梁栋材嗟空故木，珠玑香喜长新松。\n最忻壤树首丘正，祖壠葱葱佳气钟。",
        "dynasty": "宋",
        "collection_info": null
    },
    {
        "title": "挽林梅癯",
        "author": "卫宗武",
        "content": "晚擢亚科跻宪掾，拟航选海竟无缘。\n苦吟方与甫俱瘦，疏影俄随逋已仙。\n谷水吟编多手泽，广陵琴趣得心传。\n年几八秩身何憾，老友凋零重怆然。",
        "dynasty": "宋",
        "collection_info": null
    },
    {
        "title": "挽王总干父知县",
        "author": "卫宗武",
        "content": "蜀溪名阀世为儒，祖擢巍科子亦如。\n从仕为民辞荐牍，移忠有后竟悬车。\n一生冰蘗节愈厉，两度絃歌政可书。\n共拟泷碑表亲墓，讵知簪笏化犁锄。",
        "dynasty": "宋",
        "collection_info": null
    },
    {
        "title": "春日",
        "author": "卫宗武",
        "content": "化工溥至仁，生机运不停。\n荣观徧原野，宇宙一丹青。",
        "dynasty": "宋",
        "collection_info": null
    },
    {
        "title": "望霁",
        "author": "卫宗武",
        "content": "阴阳互阖闢，宇宙几洪荒。\n重明丽乎正，万象生辉光。",
        "dynasty": "宋",
        "collection_info": null
    },
    {
        "title": "览古",
        "author": "卫宗武",
        "content": "治忽无常形，今古无常势。\n必有非常人，以制非常世。",
        "dynasty": "宋",
        "collection_info": null
    },
    {
        "title": "和黄山秋吟",
        "author": "卫宗武",
        "content": "有山静而秀，有水清且漪。\n风霜空宿翳，草木含幽姿。",
        "dynasty": "宋",
        "collection_info": null
    },
    {
        "title": "题画轴卷后",
        "author": "卫宗武",
        "content": "林阜玉参差，寒乌千万斯。\n直疑飞绕处，错认月明枝。",
        "dynasty": "宋",
        "collection_info": null
    },
    {
        "title": "蜘蛛",
        "author": "卫宗武",
        "content": "经纬智何多，网张犹设罗。\n但知为物穽，更有物谁何。",
        "dynasty": "宋",
        "collection_info": null
    },
    {
        "title": "蜂",
        "author": "卫宗武",
        "content": "为巢倒悬树，窍窍自成房。\n螫人虽有毒，终为人所伤。",
        "dynasty": "宋",
        "collection_info": null
    },
    {
        "title": "蝇虎",
        "author": "卫宗武",
        "content": "状有类蛛蝥，见物常勇投。\n奋身如虎猛，所得亦蝇头。",
        "dynasty": "宋",
        "collection_info": null
    },
    {
        "title": "咏蝇",
        "author": "卫宗武",
        "content": "营营止于棘，或赤而或黑。\n皓皓染成污，姦魂併佞魄。",
        "dynasty": "宋",
        "collection_info": null
    },
    {
        "title": "萤",
        "author": "卫宗武",
        "content": "本从腐草生，聚为寒士灯。\n一朝书课效，功宁不汝矜。",
        "dynasty": "宋",
        "collection_info": null
    },
    {
        "title": "绝交",
        "author": "卫宗武",
        "content": "北山有鸣鸮，不洁而嗤凤。\n宜下绝交书，埙箎非伯仲。",
        "dynasty": "宋",
        "collection_info": null
    },
    {
        "title": "次韵赋蜡梅  其一",
        "author": "卫宗武",
        "content": "将到穷冬寂寞乡，谁知花事未渠央。\n最怜剪蜡翻新样，却笑烧铅作素粧。",
        "dynasty": "宋",
        "collection_info": null
    },
    {
        "title": "次韵赋蜡梅  其二",
        "author": "卫宗武",
        "content": "能向早梅前独秀，何妨秋卉后纔香。\n祇嫌一种开何晚，直待东风为发扬。",
        "dynasty": "宋",
        "collection_info": null
    },
    {
        "title": "和咏梅  其一",
        "author": "卫宗武",
        "content": "独占东风第一筹，孤芳不与众芳侔。\n飘零犹待调金鼎，未逐凡花浪蕊休。",
        "dynasty": "宋",
        "collection_info": null
    },
    {
        "title": "和咏梅  其二",
        "author": "卫宗武",
        "content": "点检春工首到梅，枝枝羞涩未全开。\n试看诗句相料理，换得清香入梦来。",
        "dynasty": "宋",
        "collection_info": null
    },
    {
        "title": "和咏梅  其三",
        "author": "卫宗武",
        "content": "年前疎秀明于雪，年后芬敷蓊若云。\n有色有香尤耐久，十分春事占三分。",
        "dynasty": "宋",
        "collection_info": null
    },
    {
        "title": "春日",
        "author": "卫宗武",
        "content": "天公要与物为春，人事纷纷蔼若云。\n锦绣山川谁管领，祇应鱼鸟得平分。",
        "dynasty": "宋",
        "collection_info": null
    },
    {
        "title": "和海棠韵",
        "author": "卫宗武",
        "content": "鬓雾鬟云衬脸红，嫣然一笑倚春风。\n直疑倾国倾城魄，聚入此花颜色中。",
        "dynasty": "宋",
        "collection_info": null
    },
    {
        "title": "为慈上人赋云溪  其一",
        "author": "卫宗武",
        "content": "油然出岫擘晴绵，点缀青空水接天。\n心迹两閒无俗累，静观飞跃乐鱼鸢。",
        "dynasty": "宋",
        "collection_info": null
    },
    {
        "title": "为慈上人赋云溪  其二",
        "author": "卫宗武",
        "content": "白衣苍狗任从渠，不碍波涵一太虚。\n雅契高僧方寸地，卷舒流止自如如。",
        "dynasty": "宋",
        "collection_info": null
    },
    {
        "title": "和象翁绝句  其一",
        "author": "卫宗武",
        "content": "春花色色俱成梦，夏实纍纍结满枝。\n独有葵榴媚清昼，熏风时度五絃诗。",
        "dynasty": "宋",
        "collection_info": null
    },
    {
        "title": "和象翁绝句  其二",
        "author": "卫宗武",
        "content": "恰好轩窗傍竹开，绝胜舞榭与歌台。\n枞枞甲刃丈夫立，弹压炎威不敢来。",
        "dynasty": "宋",
        "collection_info": null
    },
    {
        "title": "和象翁绝句  其三",
        "author": "卫宗武",
        "content": "舟行必水陆行车，此地无桑只种麻。\n安得野蚕生活万，化成丝茧徧家家。",
        "dynasty": "宋",
        "collection_info": null
    },
    {
        "title": "和象翁绝句  其四",
        "author": "卫宗武",
        "content": "浮生一梦寄南柯，乌兔双驰迅若梭。\n世事如棋知几变，捄时无着奈时何。",
        "dynasty": "宋",
        "collection_info": null
    },
    {
        "title": "和丹岩  其一",
        "author": "卫宗武",
        "content": "芳事从今鼎鼎来，看看花片扑楼台。\n一和既盎寒如扫，锦绣香中图画开。",
        "dynasty": "宋",
        "collection_info": null
    },
    {
        "title": "和丹岩  其二",
        "author": "卫宗武",
        "content": "玉女裁花撒碎琼，寒威凛凛压山屏。\n消残犹自衒天巧，点缀裙腰一半青。",
        "dynasty": "宋",
        "collection_info": null
    },
    {
        "title": "和丹岩  其三",
        "author": "卫宗武",
        "content": "绛帷深密障严霜，衿佩芬芳聚一堂。\n竹外琅琅听春诵，咿唔声裏带诗香。",
        "dynasty": "宋",
        "collection_info": null
    },
    {
        "title": "和丹岩  其四",
        "author": "卫宗武",
        "content": "一片花飞未减春，方来赪紫盖如云。\n新晴剩拟扶鸠杖，试探芳辰有几分。",
        "dynasty": "宋",
        "collection_info": null
    },
    {
        "title": "和丹岩  其五",
        "author": "卫宗武",
        "content": "余寒威压皑浮琼，粉黛羣空欠肉屏。\n欲着春衫忆纤手，不劳陆展染青青。",
        "dynasty": "宋",
        "collection_info": null
    },
    {
        "title": "山行  其一",
        "author": "卫宗武",
        "content": "曲波岸岸浮清屿，绿树村村间野花。\n一望川原春冉冉，断霞残照落栖鸦。",
        "dynasty": "宋",
        "collection_info": null
    },
    {
        "title": "山行  其二",
        "author": "卫宗武",
        "content": "野芳未放青春去，林鸟长随白日閒。\n山色殢人归未得，杖藜日日扣松关。",
        "dynasty": "宋",
        "collection_info": null
    },
    {
        "title": "山行  其三",
        "author": "卫宗武",
        "content": "麦畦桑陇夹蔬花，远水晖晖日欲斜。\n一片野光涵列岫，翠微深处有人家。",
        "dynasty": "宋",
        "collection_info": null
    },
    {
        "title": "山行  其四",
        "author": "卫宗武",
        "content": "古寺僧窗借榻眠，桑柔柳暗乍晴天。\n梦残一枕春酲醒，木杪钟声破晓烟。",
        "dynasty": "宋",
        "collection_info": null
    },
    {
        "title": "山行  其五",
        "author": "卫宗武",
        "content": "乐天不废空门友，杜老犹交赞上人。\n茶竈笔床时一到，研谭尽日与僧亲。",
        "dynasty": "宋",
        "collection_info": null
    },
    {
        "title": "山行  其六",
        "author": "卫宗武",
        "content": "两度来游饱看山，又回双桨遡晴澜。\n山光每恨舟难载，点染篇章作画看。",
        "dynasty": "宋",
        "collection_info": null
    },
    {
        "title": "山行  其七",
        "author": "卫宗武",
        "content": "山横数里如鬟耸，水界千畴似砥平。\n花事已阑农事动，村村雨足一犂耕。",
        "dynasty": "宋",
        "collection_info": null
    },
    {
        "title": "山行  其八",
        "author": "卫宗武",
        "content": "红紫飘零笋蕨抽，一年芳事又成休。\n榆钱万迭春难买，落絮随风万点愁。",
        "dynasty": "宋",
        "collection_info": null
    },
    {
        "title": "山行  其九",
        "author": "卫宗武",
        "content": "开到荼䕷花事休，妇桑男亩又从头。\n阳春有脚堂堂去，万缕垂杨繫不留。",
        "dynasty": "宋",
        "collection_info": null
    },
    {
        "title": "山行  其一○",
        "author": "卫宗武",
        "content": "乱擘晴绵清昼迟，阴阴古木绿云齐。\n僧窗尽日无尘事，梦破一声春鸟啼。",
        "dynasty": "宋",
        "collection_info": null
    },
    {
        "title": "和沾上人韵",
        "author": "卫宗武",
        "content": "易地开山闢广居，静中妙趣契真如。\n自怜至老无闻达，抛却儒书读化书。",
        "dynasty": "宋",
        "collection_info": null
    },
    {
        "title": "壑下墓松诗",
        "author": "卫宗武",
        "content": "耸壑松林逾百尺，几年培植至今存。\n可怜一旦成薪槱，曾见曾高长子孙。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其一",
        "author": "卫宗武",
        "content": "迭迭青山迭迭林，风松石涧自成琴。\n箇中迥与世尘隔，试问入山深未深。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其二",
        "author": "卫宗武",
        "content": "密依林谷远风埃，贞色幽姿不假裁。\n九畹芳残犹有蕙，光风拂拂转香来。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其三",
        "author": "卫宗武",
        "content": "雨芽初试美于饴，尤胜新醅出榨时。\n坐对青山两清绝，肝脾溢出百篇诗。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其四",
        "author": "卫宗武",
        "content": "穷源几曲径深长，隠隠野花时度香。\n乔木森森走虬凤，稚松迭迭散牛羊。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其五",
        "author": "卫宗武",
        "content": "二阮当年总解诗，夷吾父子亦能棋。\n家庭粗有消閒乐，未似登山临水时。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其六",
        "author": "卫宗武",
        "content": "十分花事九分隳，开到木兰春已漓。\n惟有松筠助山色，青青不改岁寒枝。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其七",
        "author": "卫宗武",
        "content": "众植惟推杞梓尊，邓林翘楚已无存。\n谁家一树花浮雪，犹喜刺桐花有孙。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其八",
        "author": "卫宗武",
        "content": "未许归船转柁牙，爱山犹恋自山家。\n牡丹开尽春无几，狼籍东风杨柳花。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其九",
        "author": "卫宗武",
        "content": "应接山光到夕阳，候禽聒聒送春忙。\n年华鼎鼎催人老，将见青青梅子黄。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其一○",
        "author": "卫宗武",
        "content": "面面青山悦客情，扶筇到处有云生。\n归来瀹茗陪僧话，百尺乔松鶑数声。",
        "dynasty": "宋",
        "collection_info": null
    },
    {
        "title": "宣妙寺偶成  其一",
        "author": "卫宗武",
        "content": "翠玉光中藤拄杖，绿云丛裏竹提舆。\n幽寻是处堪盘泊，绝胜当年五马车。",
        "dynasty": "宋",
        "collection_info": null
    },
    {
        "title": "宣妙寺偶成  其二",
        "author": "卫宗武",
        "content": "满座清风来古木，半窗斜日下危岑。\n观僧弈罢了无事，一枕凉生冰雪襟。",
        "dynasty": "宋",
        "collection_info": null
    },
    {
        "title": "喜晴",
        "author": "卫宗武",
        "content": "积涝初收喜气浮，三农不负稻粱谋。\n临流一望舒眵目，数迭青峦万亩秋。",
        "dynasty": "宋",
        "collection_info": null
    },
    {
        "title": "和黄山秋吟  其一",
        "author": "卫宗武",
        "content": "铮然梧叶响敲风，凉月疎星秋正中。\n万顷水花浑老尽，一簪醉日倚残红。",
        "dynasty": "宋",
        "collection_info": null
    },
    {
        "title": "和黄山秋吟  其二",
        "author": "卫宗武",
        "content": "珠露瀼瀼金作风，秋声凄怨入焦桐。\n骎骎碧树霜痕染，那復宫题叶上红。",
        "dynasty": "宋",
        "collection_info": null
    },
    {
        "title": "和黄山秋吟  其三",
        "author": "卫宗武",
        "content": "潇潇清思浩无涯，红蓼滩头屋数家。\n小艇寻秋缘苇去，纷纷雪絮讶杨花。",
        "dynasty": "宋",
        "collection_info": null
    },
    {
        "title": "和黄山秋吟  其四",
        "author": "卫宗武",
        "content": "从教日日把巫焚，无补河流一尺浑。\n甘霔要从方寸出，土龙刍狗不须论。",
        "dynasty": "宋",
        "collection_info": null
    },
    {
        "title": "和黄山秋吟  其五",
        "author": "卫宗武",
        "content": "何草青青不渐黄，班姬悲扇语凄凉。\n佳人笑别乘鸾女，相见毋嫌日尚长。",
        "dynasty": "宋",
        "collection_info": null
    },
    {
        "title": "和黄山秋吟  其六",
        "author": "卫宗武",
        "content": "气序循环盛復衰，花随春老叶秋飞。\n一年光景消磨半，又见罗衣换葛衣。",
        "dynasty": "宋",
        "collection_info": null
    },
    {
        "title": "雨中过秀城",
        "author": "卫宗武",
        "content": "万井民庐接梵宫，鼓声悲壮丽谯雄。\n人民郛郭浑如旧，烟雨冥迷黯淡中。",
        "dynasty": "宋",
        "collection_info": null
    },
    {
        "title": "山中新霁",
        "author": "卫宗武",
        "content": "宿雨初收晓日升，晴川远浸数峰青。\n西风一洗林峦翳，收拾秋容入画屏。",
        "dynasty": "宋",
        "collection_info": null
    },
    {
        "title": "赓沈赞府题二陆草堂  其一",
        "author": "卫宗武",
        "content": "二俊书堂历几秋，风云壮志浩难收。\n傥知莼美过羊酪，应返故山寻胜游。",
        "dynasty": "宋",
        "collection_info": null
    },
    {
        "title": "赓沈赞府题二陆草堂  其二",
        "author": "卫宗武",
        "content": "落木萧萧古寺秋，翠屏如画雨初收。\n堂基千载书香在，谁为机云记旧游。",
        "dynasty": "宋",
        "collection_info": null
    },
    {
        "title": "闻桂",
        "author": "卫宗武",
        "content": "山光水色染秋容，天际明霞一线红。\n冉冉有香来鼻观，广寒花气散晴空。",
        "dynasty": "宋",
        "collection_info": null
    },
    {
        "title": "访桂",
        "author": "卫宗武",
        "content": "行秋徧历谷之阳，粲粲岩花竞晚芳。\n僧宇尽成金粟界，天风处处散天香。",
        "dynasty": "宋",
        "collection_info": null
    },
    {
        "title": "和僧房岩桂",
        "author": "卫宗武",
        "content": "迭金缀粟映明霞，移下蟾宫一树花。\n最好色香俱洗凈，纷纷桂子落袈裟。",
        "dynasty": "宋",
        "collection_info": null
    },
    {
        "title": "近吟  其一",
        "author": "卫宗武",
        "content": "泉石涓涓作玉鸣，天寒林静鸟无声。\n松香一篆书横几，人与秋山一色清。",
        "dynasty": "宋",
        "collection_info": null
    },
    {
        "title": "近吟  其二",
        "author": "卫宗武",
        "content": "历历疎林点暮鸦，幽幽雨砌菊犹花。\n浮云卷尽四山碧，倚徧乔松待月华。",
        "dynasty": "宋",
        "collection_info": null
    },
    {
        "title": "近吟  其三",
        "author": "卫宗武",
        "content": "七十三年老病身，扁舟于此往来频。\n吴兴故老消磨尽，却认青山作故人。",
        "dynasty": "宋",
        "collection_info": null
    },
    {
        "title": "近吟  其四",
        "author": "卫宗武",
        "content": "晚年打透利名关，十载尤欣老得閒。\n拟约绮园为隠侣，却愁无处觅商山。",
        "dynasty": "宋",
        "collection_info": null
    },
    {
        "title": "坟庵棋罢对月",
        "author": "卫宗武",
        "content": "僧庵恰好傍山坳，门外幽泉碎玉敲。\n棋罢道人心似水，一鈎新月挂松梢。",
        "dynasty": "宋",
        "collection_info": null
    },
    {
        "title": "阅道书  其一",
        "author": "卫宗武",
        "content": "穆穆皇皇九五居，舍儒为政岂良图。\n不思济世思超世，佞佛求僊总是愚。",
        "dynasty": "宋",
        "collection_info": null
    },
    {
        "title": "阅道书  其二",
        "author": "卫宗武",
        "content": "抱璞含和道俗同，寥寥万代想皇风。\n后来贤智知多少，未似当年牧马童。",
        "dynasty": "宋",
        "collection_info": null
    },
    {
        "title": "出城山墓域行至赵村",
        "author": "卫宗武",
        "content": "纔出城山路，云收霁景呈。\n干端顿轩豁，山色更晶明。\n远近烟村露，微茫野水横。\n平头今七十，此地几经行。",
        "dynasty": "宋",
        "collection_info": null
    },
    {
        "title": "至霅白莞泽步入唐村",
        "author": "卫宗武",
        "content": "舍舟而从陆，逦迤步巑岏。\n绿畦平野宽，青嶂四面还。\n春容千万状，平挹跬步间。\n行行二十里，窈窕入我山。\n故山迎故人，禽鸟俱懽颜。\n清泉响琚佩，列峰拥髻鬟。\n回视尘嚣廛，相去隔几关。\n幽谷多白云，可与相对閒。\n不妨自吟哦，但恐好句悭。\n更须穷胜事，尚喜两脚顽。\n皇皇欲何之，并游当忘还。",
        "dynasty": "宋",
        "collection_info": null
    },
    {
        "title": "耕渔处",
        "author": "卫宗武",
        "content": "清涟万顷渟为湖，湛湛一镜涵太虚。\n其旁鳞次田莓莓，四望沃若皆膏腴。\n蔬畦麦陇间碧树，洲苹岸蓼连平芜。\n水村落照晚钟寺，中有一山成画图。\n郑谷无此宽閒野，严濑无此浩渺区。\n更于何所堪下钓，更于何所堪荷锄。\n谁与卜筑于此居，峨然其冠孔氏徒。\n时哉不偶堪遯世，垂缗把耒以自娱。\n兴来风月入吟啸，错落吐出鲛盘珠。\n人惟内省有足乐，眇视外物刍狗如。\n膏粱于此且不愿，况为鳣鲔而施罛。\n则知之子命名者，是特寄意耕与渔。\n岂亦伯成子高之在野，庄周濠上之观鱼。",
        "dynasty": "宋",
        "collection_info": null
    },
    {
        "title": "雁来红",
        "author": "孙吴会",
        "content": "眩碧成朱被眼瞒，分明是叶作花看。\n道人本不知香色，只与窗前草一般。",
        "dynasty": "宋",
        "collection_info": null
    },
    {
        "title": "句",
        "author": "孙吴会",
        "content": "游人只解游晴昼，风雨朝昏尽属君。",
        "dynasty": "宋",
        "collection_info": null
    },
    {
        "title": "秋晚怀友",
        "author": "程洙",
        "content": "长亭一樽酒，犹记别时斟。\n碧草思前梦，黄花见此心。\n关河秋北望，天地日西沈。\n遥想山中桂，何人月下吟。",
        "dynasty": "宋",
        "collection_info": null
    },
    {
        "title": "雨晴",
        "author": "程洙",
        "content": "溪雨生流水，山晴出白云。\n花来风逐逐，泥遣燕纷纷。\n客路犹千里，春光已十分。\n归从都下者，相遇说新闻。",
        "dynasty": "宋",
        "collection_info": null
    },
    {
        "title": "奉送丞相讷斋程先生二首  其一",
        "author": "程洙",
        "content": "先生富贵本无心，冰节从来照士林。\n三载调元名愈重，七章告老意何深。\n九重屡挽音形玉，一念难回归散金。\n此是吾邦真伟事，清风万古孰追寻。",
        "dynasty": "宋",
        "collection_info": null
    },
    {
        "title": "奉送丞相讷斋程先生二首  其二",
        "author": "程洙",
        "content": "公相胸中藴识几，中和不假佩弦韦。\n人心未免自强弱，公论何尝无是非。\n岁到寒时知劲节，事当难处见圆机。\n便须再出扶宗社，未许从容恋翠微。",
        "dynasty": "宋",
        "collection_info": null
    },
    {
        "title": "玉山道上",
        "author": "邓有功",
        "content": "玉溪溪上雨声干，日暮东风客衲寒。\n数树梅花吹作雪，行人犹自倚阑干。",
        "dynasty": "宋",
        "collection_info": null
    },
    {
        "title": "客信丰寄刘起潜  其一",
        "author": "邓有功",
        "content": "怪得寒灯昨夜花，五更归梦倏还家。\n多情儿女伤离别，争挽征衫问鬓华。",
        "dynasty": "宋",
        "collection_info": null
    },
    {
        "title": "客信丰寄刘起潜  其二",
        "author": "邓有功",
        "content": "鱼苗客子去成羣，野笑狂歌慢慢行。\n三十里头齐顿住，闻官早过吉州城。",
        "dynasty": "宋",
        "collection_info": null
    },
    {
        "title": "客信丰寄刘起潜  其三",
        "author": "邓有功",
        "content": "锦衣戍卒竖霜矛，弹压盐丁过岭头。\n三月闻韶堪叹息，南中还是一年忧。",
        "dynasty": "宋",
        "collection_info": null
    },
    {
        "title": "客信丰寄刘起潜  其四",
        "author": "邓有功",
        "content": "岭南咫尺莫如虔，和暖严寒别有天。\n一夜诗魂清到骨，晓霜封却钓鱼船。",
        "dynasty": "宋",
        "collection_info": null
    },
    {
        "title": "贺刘掞赴召史馆校勘",
        "author": "邓有功",
        "content": "秋堂风露声唔咿，青灯一点昏两眵。\n蟫鱼蠹纸老白日，未识心宇包黄羲。\n麟胶饮尽霜兔泣，俪花斗叶纷奇姿。\n少年轻裘舌秦衍，睥睨六印京尘缁。\n平生眼底厌糠秕，自对春风乐沂水。\n搜奇抉怪问子云，载酒归来成独醉。\n金刀喜有南邻翁，曾吹藜焰丹霞峰。\n白云满榻呼不起，斜日倚仗酣秋空。\n紫皇一夕下纶旨，细祓丹铅勘文字。\n会将一语赞阳秋，高入九天卑九地。\n圣明勋业琬琰储，不独焜耀冰衔书。\n两朝蒐辑摩日月，往往呼喝羞庭衢。\n庐陵健笔人莫赎，南丰瓣香竟谁续。\n西江浩浩流古今，莫遣白头愧青竹。",
        "dynasty": "宋",
        "collection_info": null
    },
    {
        "title": "送曾子华游赣",
        "author": "邓有功",
        "content": "丈夫达有遇，出令走千里。\n焚香玩太空，宴坐尘不起。\n云胡子曾子，不自乐沂水。\n风烟挟两袖，足跟尚芒履。\n持被直承明，三省良未巳。\n观君气如虹，接淅亦可美。\n昔年子长游，落笔妙信史。\n三苏出岷峨，文章仰欧子。\n此行崆峒岭，万事宁足侈。\n鬰孤有奇观，佳句公摩洗。\n予生事斗室，出若畏澜蠡。\n长安歌狭邪，神鼎铸螭鬽。\n穷通匪同途，动静实一理。\n时止復时行，愿与参此义。",
        "dynasty": "宋",
        "collection_info": null
    },
    {
        "title": "遣兴  其一",
        "author": "吴汝弌",
        "content": "弱龄性淡泊，郑圃吾其师。\n及兹拙生事，穷窘常经时。\n无方可纡急，何以宣中怀。\n柴门蔽残席，咏书倦徘徊。\n呼儿促觞至，目翫天云飞。\n山鸟送新响，日迟花露滋。\n颓然醉檐下，不省何如时。\n虽非富贵乐，富贵乃所乖。",
        "dynasty": "宋",
        "collection_info": null
    },
    {
        "title": "遣兴  其二",
        "author": "吴汝弌",
        "content": "疎松碎明月，密竹筛清风。\n亲交昔与别，若谓行相从。\n延企邈不及，音容随想生。\n谅彼亦耿耿，飞爽留空形。\n援琴不能寐，意乃多于声。\n晤言岂无偶，眷眷讵可忘。",
        "dynasty": "宋",
        "collection_info": null
    },
    {
        "title": "遣兴  其三",
        "author": "吴汝弌",
        "content": "编蓬谐夙心，尊古岂文义。\n所得靡有言，应酬聊尔耳。\n室中无莱妇，童弱偶成四。\n团栾宁无思，达此天亦蜕。\n客来问长鬚，新醅可篘未。\n行行陟高冈，一顾俯烟水。\n客去不肯留，吾归且休矣。",
        "dynasty": "宋",
        "collection_info": null
    },
    {
        "title": "岁终呈一斋  其一",
        "author": "吴汝弌",
        "content": "磊砢千丈松，清阴荫林丘。\n岂无栋梁用，匠伯不见收。\n匠伯恐未良，栋梁终有求。\n天风叶偃盖，五云常为浮。",
        "dynasty": "宋",
        "collection_info": null
    },
    {
        "title": "岁终呈一斋  其二",
        "author": "吴汝弌",
        "content": "学道非学世，韬精养中和。\n纡朱各自贵，谁肯聆商歌。\n皦皦大圣心，脗然空自多。\n着书后子云，千载应不磨。",
        "dynasty": "宋",
        "collection_info": null
    },
    {
        "title": "酬玉汝  其一",
        "author": "吴汝弌",
        "content": "磔攘毕春气，长嬴换新绿。\n爽风吹凉光，纫饵钓山渌。\n鯈鱼噀水香，菰蒲削蓝玉。\n老景结清和，心花委濠濮。",
        "dynasty": "宋",
        "collection_info": null
    },
    {
        "title": "酬玉汝  其二",
        "author": "吴汝弌",
        "content": "日暮云倒飞，苦雨湿茅屋。\n奇哉五碎金，青草眠黄犊。\n天行贵葆真，心骨迥凡俗。\n一尺黄菊花，秋风播芳馥。",
        "dynasty": "宋",
        "collection_info": null
    },
    {
        "title": "游石仙分韵得观字",
        "author": "吴汝弌",
        "content": "闲拢两袖秋，步入冲寂观。\n古树老云中，仙居毁岩半。\n是时零雨高，叶脱凄风乱。\n怪禽走何忙，涩水流不漫。\n那知张郎仙，谲幻敢悬断。\n雷书贮红崖，愚下浪传赞。\n符碑傥长灵，鬼物岂歌唤。\n尚云剑埋山，安得急推断。\n冷翁亦张徒，精气不知散。\n死坐豫樟空，凿窍竞窥看。\n何不葬山原，不然弃江沜。\n乌鸢与蝼蚁，岂食吾一贯。\n独流天地间，万古亘光灿。\n神仙固渺茫，此事良可惋。\n忍哉偷儿狂，更捣泥腹烂。\n我来拟少休，亭压不敢玩。\n黄冠四三人，拙野只欲窜。\n延坐无好言，令我住凉馆。\n饭余且纵观，逸兴薄霄汉。\n琴鸣着高弹，弈胜出奇算。\n啸咏壶隠楼，抚事发长嘆。\n大书同人名，聊欲记游翫。\n阴霾淰轻寒，日色倏昏晏。\n倩人买村醪，煮芋迭肴桉。\n清坐二更深，一睡各鼻鼾。\n晓来登岩头，棘路解羁绊。\n划开天盖宽，远景过飞翰。\n幽藂摘新查，窥险身发汗。\n居然束归装，重下西岩畔。\n我思古之人，岂只局穷闬。\n观海登泰山，深高世间冠。\n斯岩虽荒榛，乐事实昭焕。\n人心本然同，今古未容判。\n终当驾云风，高蹈无畔岸。\n作诗示儿童，兹游吾岂但。",
        "dynasty": "宋",
        "collection_info": null
    },
    {
        "title": "朅来  其一",
        "author": "吴汝弌",
        "content": "岭上朅来观白云，翔鸾奋鹤浮天英。\n斜开锦绣春树满，溶溶半露遥山青。\n忽然变现成苍狗，万里长风霍无有。\n海龙塞气不敢吹，日照虚空无老时。",
        "dynasty": "宋",
        "collection_info": null
    },
    {
        "title": "朅来  其二",
        "author": "吴汝弌",
        "content": "岭上朅来弄明月，千里银光寒不缺。\n虾𢋙魍魉走死尽，直数秋毫上金阙。\n心如此月月如心，嗒然独据无絃琴。\n腾腾转空白日昼，诗带流星过南斗。",
        "dynasty": "宋",
        "collection_info": null
    },
    {
        "title": "读柴桑集",
        "author": "余观復",
        "content": "游心太古初，得句万物表。\n平生一罇酒，寂寞三径小。\n有琴不张絃，正以知音少。\n伊予挹残芳，道心炯相照。\n北窗清梦长，山间自啼鸟。\n吾欲问先生，天阔白云杳。",
        "dynasty": "宋",
        "collection_info": null
    },
    {
        "title": "咏怀",
        "author": "余观復",
        "content": "山容洗眼青，江光照肌白。\n翻枝鹊查查，抱叶蝉啧啧。\n蒹葭摇风声，梧桐淡秋色。\n草木了无能，阴阳互相激。\n人于大化中，真成逆旅客。\n藏舟夜半移，不假贲育力。\n尘网罩八纮，贪夫受罗织。\n蹇予丘壑姿，一室颇安适。\n荒寻纵奇怀，清诡吊尘迹。\n风摇泛海槎，雨涩登山屐。\n世远事荒唐，天高兴寥閴。\n渺渺孤征鸿，一举振六翮。\n此意人莫知，独啸岩扉寂。",
        "dynasty": "宋",
        "collection_info": null
    },
    {
        "title": "寄伯成  其一",
        "author": "余观復",
        "content": "昔别青梅酸，今来黄叶堕。\n叶堕却归根，窗隙见驹过。\n大巧亦自然，小智空琐琐。\n一言取封侯，千金贾奇祸。\n达人知倚伏，去就无不可。\n天公亦可为，妙用正在我。",
        "dynasty": "宋",
        "collection_info": null
    },
    {
        "title": "寄伯成  其二",
        "author": "余观復",
        "content": "风雅不可復，亦乃世代然。\n君看黄初语，已减河梁篇。\n神思透溟涬，至宝辞雕镌。\n党欲剩着语，不如寂无言。",
        "dynasty": "宋",
        "collection_info": null
    },
    {
        "title": "梅花引",
        "author": "余观復",
        "content": "耨银云，锄璧月，栽得寒花寄愁绝。\n阳和一点来天根，春满江南谁漏泄。\n珊瑚作树玉为肤，沉水熏香檀吐屑。\n野桥横，寒涧洁，斜梢舞破屋角烟，老树压残墙角雪。\n风流不肯王谢俦，孤高尚笑夷齐劣。\n萧然与俗最无缘，此话难明向谁说。\n绝爱西湖君，暗香浮动月黄昏。\n亦爱东坡老，竹外一枝斜更好。\n二仙去矣花寂寥，着语压花花不倒。\n谁能淡笔传其真，谁能楚语招其魂。\n参横月落兴未了，三叫花神闻不闻。\n花影摇摇情默默，冷透吟脾醒醉魄。\n问渠桃李岂知春，西抹东涂受春役。\n自然香，无色色。\n谯楼角动霜初飞，萧寺钟鸣天欲白。\n披衣遶遍树头行，判断人间风月国。",
        "dynasty": "宋",
        "collection_info": null
    },
    {
        "title": "梅花",
        "author": "余观復",
        "content": "羣卉皆舆隶，孤标真圣贤。\n干坤清不彻，风月兴无边。\n生意春常在，贞心晚更坚。\n骚经虽不载，已入二南篇。",
        "dynasty": "宋",
        "collection_info": null
    },
    {
        "title": "山居即事",
        "author": "余观復",
        "content": "密竹环茆舍，应无俗士过。\n睡浓嫌日出，坐久厌尘多。\n斗雀翻危叶，饥鹅唼短莎。\n世涂真九曲，奔走欲如何。",
        "dynasty": "宋",
        "collection_info": null
    },
    {
        "title": "梅花",
        "author": "余观復",
        "content": "自是孤芳集大成，红红白白漫争名。\n天边差有雪堪亚，世上更无花敢清。\n笔到花光空幻相，句如和靖蔼遗声。\n一枝勾引窗前月，冷淡相看太古情。",
        "dynasty": "宋",
        "collection_info": null
    },
    {
        "title": "次韵春日",
        "author": "余观復",
        "content": "日淡风轻养物华，老天将此付诗家。\n人情巧似营巢燕，春意忙于赴壑蛇。\n寂寞兰亭空有感，凄凉金谷竟谁夸。\n绝怜狂甚樊川杜，枉杀吟情豆蔻花。",
        "dynasty": "宋",
        "collection_info": null
    },
    {
        "title": "次韵",
        "author": "余观復",
        "content": "榴簇殷红竹迸青，风惊檐玉一时鸣。\n晚来幽趣无人解，流水声中看月行。",
        "dynasty": "宋",
        "collection_info": null
    },
    {
        "title": "步遶",
        "author": "余观復",
        "content": "步遶苍苔自咏诗，吟情惟有涧泉知。\n山猿忽地来偷果，攀断庭前乌桕枝。",
        "dynasty": "宋",
        "collection_info": null
    },
    {
        "title": "木犀",
        "author": "余观復",
        "content": "盘盘老桂树，金屑黄𩰀松。\n孕此无尽香，袭袭乘西风。\n幽人为延伫，古意滋无穷。\n王孙招不来，西郊草蒙茸。\n欲以遗远者，道阻嗟难从。\n□□不忍替，揽之寄房栊。\n梦魂怳而清，夜午超鸿蒙。\n常恐芳气歇，我恨何时终。",
        "dynasty": "宋",
        "collection_info": null
    },
    {
        "title": "尧任舜禹行",
        "author": "释文珦",
        "content": "尧任舜禹，圣化日熙。\n二臣至德，惟尧克知。\n明良胥会，征庸弗疑。\n佐命垂统，股肱纲维。\n行尧之道，蚤夜孳孳。\n上齐七政，大录万几。\n与人为善，念兹在兹。\n举相去凶，咨牧授时。\n执德于心，其化若驰。\n洪水滔天，浩浩无涯。\n下民昏垫，荒度为宜。\n乃乘四载，奠决刊随。\n栉风沐雨，手胼足胝。\n四海会同，九泽具陂。\n诞敷文德，帝命是祗。\n翔泳咸若，凤皇来仪。\n尧嘉厥功，翕受敷施。\n同声相应，百僚师师。\n是知官人，安危之基。\n用贤则安，用佞则危。\n惟彼陶唐，百工允釐。\n后世有述，先天弗违。\n能赏能禅，缵承伏牺。\n为民之极，黄收纯衣。\n明并日月，照临无私。\n不言而治，端拱无为。\n民无能名，荡荡巍巍。\n惟天为大，惟尧则之。\n先圣斯言，当深致思。\n或未之思，室是远而。",
        "dynasty": "宋",
        "collection_info": null
    },
    {
        "title": "天地无穷行",
        "author": "释文珦",
        "content": "天地无穷，人处于中。\n三才既兆，庶类皆通。\n至圣立极，万方所宗。\n如星拱北，如水朝东。\n垂衣而治，天下为公。\n孝慈道广，是谓大同。\n自兹而降，谋用是崇。\n兵由此起，彊弱相攻。\n上下分乱，莫知适从。\n匪兹礼义，曷能靖共。\n顺之者吉，逆之者凶。\n不能率此，斯曰颛蒙。\n穷通得丧，实维降衷。\n巧愚不与，系于遭逢。\n毋肆小智，以菑厥功。\n安时处顺，于焉考终。",
        "dynasty": "宋",
        "collection_info": null
    },
    {
        "title": "天道夷简行",
        "author": "释文珦",
        "content": "天道夷简，荡荡巍巍。\n人心不然，大行险巇。\n转眼翻覆，诚不易知。\n忠或见疎，信或见疑。\n离间致入，宁復顾思。\n昔者缱绻，终焉弃遗。\n圣如周公，王犹不知。\n孝若申生，姬能死之。\n在彼盛时，尚有尔为。\n况乎季世，颠倒是非。\n谗人饱禄，志士苦饥。\n俯仰今古，其谁不悲。\n命悬于天，逆之为嗤。\n冲静无患，进取必危。\n守道安危，其殆庶几。\n祸福之兆，可以理推。\n夷齐去周，西山采薇。\n黄绮避秦，商岩茹芝。\n景行先哲，良足为规。\n规而罔念，虽悔何追。",
        "dynasty": "宋",
        "collection_info": null
    },
    {
        "title": "天道虽远行",
        "author": "释文珦",
        "content": "天道虽远，人心匪殊。\n内直不欺，与天为徒。\n对越无媿，陟降恒俱。\n祝史陈言，曾非矫诬。\n桑林之祷，金縢之书。\n至诚感通，如皷应桴。\n神人以和，大信以孚。\n不勉不思，自止于符。\n天有常道，人无异涂。\n志斯一矣，天其远诸。\n大道既漓，人心日渝。\n背天从欲，覆族亡躯。\n作善降祥，为恶速辜。\n圣言孔彰，是训是谟。\n一念之差，千里而迂。\n惟当自修，以反厥初。",
        "dynasty": "宋",
        "collection_info": null
    },
    {
        "title": "别日何易行",
        "author": "释文珦",
        "content": "别日何易，会日何难。\n道路修阻，山川鬰盘。\n寤寐怀思，涕泣汍澜。\n思君不已，损我容颜。\n时歌旧章，期以自宽。\n歌终太息，反开忧端。\n孤鸿嘹唳，过彼云间。\n欲托遗音，遐征不还。\n出户徘徊，风露凄寒。\n明月皎皎，星斗阑干。\n罗帷飘扬，顾影难安。\n耿耿长夜，摧此心肝。",
        "dynasty": "宋",
        "collection_info": null
    },
    {
        "title": "北游朔城行",
        "author": "释文珦",
        "content": "北游朔城，险阻艰难。\n荒溪遐旷，穹谷纡盘。\n白日晦景，阴云洞寒。\n凝冰不冶，积雪宁干。\n冻草色死，北风声酸。\n林啸猛虎，路多胡犴。\n愁肠分裂，趼足蹒跚。\n风餐不饱，露宿难安。\n别离之苦，维昔所叹。\n怀哉征人，曷云来还。",
        "dynasty": "宋",
        "collection_info": null
    },
    {
        "title": "山中放歌",
        "author": "释文珦",
        "content": "春草离离，秋兰猗猗，足纫吾衣。\n南山有芝，西山有薇，足乐吾饥。\n谁信谁疑，谁是谁非，足亡吾机。\n或瘗或焚，或暴或沉，足为吾归。\n生浮死休，已而已而，出山何为。\n歌阕声消，隠几而息，梦为飞云。\n遨游八极，我为云邪，云为我邪。\n无待无得，窅然皆丧，自适夫道。\n吾心之适，富兮贵兮，吾不与易。",
        "dynasty": "宋",
        "collection_info": null
    },
    {
        "title": "灵鸟篇",
        "author": "释文珦",
        "content": "尝闻有灵鸟，其名为凤凰。\n九苞信嘉瑞，五色成文章。\n其宿必丹穴，其鸣在朝阳。\n有德斯出现，德衰还伏藏。\n始至于少皡，再巢于陶唐。\n舜恩被动植，闻韶復翱翔。\n闵其出非时，见歌于楚狂。\n仲尼叹不至，是亦为世伤。\n荡荡二千龄，孰能致斯祥。\n当今迈三五，君明臣且良。\n其或一来仪，足以慰万方。\n凤兮傥不来，吾泪徒滂滂。",
        "dynasty": "宋",
        "collection_info": null
    },
    {
        "title": "羌笛",
        "author": "释文珦",
        "content": "美竹生穷崖，西人翦为笛。\n制度诚简易，不假金玉饰。\n五音既繁会，八音亦交出。\n凤鸣何雝雝，龙吟尤历历。\n贪者听之廉，愁者听之怿。\n悍者听之和，劳者听之佚。\n遗调感人多，今人孰能识。\n空復想桓伊，三弄楚天碧。",
        "dynasty": "宋",
        "collection_info": null
    },
    {
        "title": "悠悠万里行",
        "author": "释文珦",
        "content": "悠悠万里行，河畔草青青。\n青草有衰歇，远行无期程。\n秦既灭六国，驱民筑长城。\n长城三千里，将以限胡兵。\n城边沙水寒，饮马马悲鸣。\n筑夫困久役，谁无乡土情。\n父母念孝养，室家叹孤嬛。\n万一死于筑，白骨空支撑。\n膏血脂草莽，魂魄亦飘零。\n苦哉筑城人，举杵无乐声。\n仁守国自固，不仁祸斯宏。\n祖龙不知此，纵暴劳苍生。\n高明鬼瞰室，天道常恶盈。\n长城徒高高，不救秦祚倾。\n岂若唐虞君，垂衣燕泰宁。\n至德亘万古，巍巍不可名。",
        "dynasty": "宋",
        "collection_info": null
    },
    {
        "title": "征妇怨",
        "author": "释文珦",
        "content": "宁为路傍草，莫作战士妻。\n初嫁席未温，夫今戍辽西。\n忆与夫别时，山川正飞雪。\n腰间弓箭重，冰冻马蹄裂。\n夫君在万里，如何可相求。\n瞻彼日月光，使妾心悠悠。\n悠悠復悠悠，想思曷云已。\n夜夜劳梦魂，遥遥渡辽水。\n军中有纪律，君当慎终始。\n勿以念室家，无心事戎垒。\n自昔忠义人，从军皆效死。",
        "dynasty": "宋",
        "collection_info": null
    },
    {
        "title": "杜宇朝夕啼客舍檐树间",
        "author": "释文珦",
        "content": "杜宇蜀帝魂，啼时吻流血。\n知有思归人，日夜啼不绝。\n吾归渺无期，汝啼岂易说。\n故宫春草深，高堂满簪雪。",
        "dynasty": "宋",
        "collection_info": null
    },
    {
        "title": "读史有感",
        "author": "释文珦",
        "content": "明良但间作，琐琐常相因。\n谗谀既得志，圣哲多罹屯。\n大化造万物，差品难具陈。\n熏莸不同器，仁暴当异伦。\n使之混而处，枘凿安能亲。\n西伯居羑里，仲尼伤获麟。\n遂使黄绮徒，商山终避秦。\n潄泉茹紫芝，挥手谢世人。",
        "dynasty": "宋",
        "collection_info": null
    },
    {
        "title": "戒奢",
        "author": "释文珦",
        "content": "羲农至舜禹，所尚惟朴素。\n迨及三代衰，君臣皆不度。\n其源既已开，展转若涂附。\n秦汉距陈隋，相沿少知悟。\n伤财而害民，多不能永祚。\n乃知纵奢淫，天人所同恶。\n金玉不可衣，锦绣不可茹。\n所贵在农桑，工巧皆民蠹。",
        "dynasty": "宋",
        "collection_info": null
    },
    {
        "title": "秋胡诗",
        "author": "释文珦",
        "content": "洁妇与秋胡，以礼成配匹。\n毕结方五朝，秋胡事行役。\n道涂既云远，年运亦易徂。\n日月迭相代，五回见荣枯。\n秋胡仕侯邦，音尘久疎绝。\n誓言奉姑嫜，秋霜拟贞洁。\n春日行采桑，援柯向前林。\n秋胡倏来归，相逢赠黄金。\n重义不受金，采采实筐篚。\n归来见夫婿，乃是赠金子。\n苦辞让其諐，投身入渊死。\n岂是不爱身，示心如此水。",
        "dynasty": "宋",
        "collection_info": null
    },
    {
        "title": "浮萍寄水行",
        "author": "释文珦",
        "content": "浮萍寄诸水，漂流本无根。\n倚水以为命，然后生意蕃。\n女子方在室，怙恃父母恩。\n及其既结髮，託身向他门。\n室家以礼合，偕老古所敦。\n毕力闺中事，未尝惮其烦。\n夙兴而夜寐，黾勉无后言。\n德音罔违越，生育皆充完。\n夫壻轻薄儿，翻覆何无端。\n青天起云雷，无风作涛澜。\n中情一朝异，弃旧淫新婚。\n宴尔如兄弟，视我同雠怨。\n非唯不见答，暴怒难具论。\n妃耦道遂丧，安能久自存。\n祇怜妾薄命，仰天每长叹。\n愿还念昔者，无为卒相谖。",
        "dynasty": "宋",
        "collection_info": null
    },
    {
        "title": "静夜不寐行",
        "author": "释文珦",
        "content": "静夜不遑寐，秋气殊清清。\n霜露涂庭芜，陨叶摧枝茎。\n西风更萧骚，万窍皆同声。\n蜻蛚亦含悲，啧啧床下鸣。\n出门一以视，青天缀繁星。\n三五正纵横，北斗方斜倾。\n飞鸿朔方来，迢迢困遐征。\n中路失俦侣，隻影何茕茕。\n感物怀远人，徘徊以屏营。\n心折不能言，默默徒愤盈。",
        "dynasty": "宋",
        "collection_info": null
    },
    {
        "title": "赠道士褚雪巘",
        "author": "释文珦",
        "content": "褚君乐嘉遯，门径多青芜。\n心同水月皎，身与山云俱。\n古壁悬篆籀，不爱烧药鑪。\n南华註已毕，终然得玄珠。\n高风度寥廓，逸韵凌江湖。\n策杖时过我，以我机事无。\n中情了无取，斯为真隠徒。\n知已换凡骨，何时上清都。",
        "dynasty": "宋",
        "collection_info": null
    },
    {
        "title": "赓赵别驾天宁古桧韵",
        "author": "释文珦",
        "content": "桧龙奋头角，百兽毋敢狞。\n居然护祇园，老鬽魂魄惊。\n本根既深固，樛枝任纵横。\n秋城风雨痴，或跃常夜鸣。\n夜鸣不自已，江头云雾生。\n乘云何所之，变化朝帝京。\n归来气尚豪，撼动老禅兄。\n空庭俨相对，健骨殊凄清。\n中林万古松，或可为同盟。\n蒲柳先秋凋，襟期信难并。\n异质诚正直，扶持乃神明。\n更看霜雪繁，黛色挺孤擎。",
        "dynasty": "宋",
        "collection_info": null
    },
    {
        "title": "江头雨霁",
        "author": "释文珦",
        "content": "雨收江路凉，徐行吊孤影。\n远岫夕阳明，平洲霁华静。\n渡头人尽归，佳趣在渔艇。\n渔翁不自知，醉卧风吹醒。",
        "dynasty": "宋",
        "collection_info": null
    },
    {
        "title": "镜中放歌",
        "author": "释文珦",
        "content": "日日行镜中，身与白鸥同。\n閒踪无滞留，清兴何始终。\n红蕖耀晨妆，绿蒲媚新丛。\n长歌对渔父，沧浪有遗风。",
        "dynasty": "宋",
        "collection_info": null
    },
    {
        "title": "野外即事",
        "author": "释文珦",
        "content": "春暮仓庚鸣，农家语堪听。\n雨旸不违时，麦高桑叶青。\n烹豚酌清酒，庙中谢神灵。\n田蚕杯珓好，欢声动林垧。\n祭罢各分散，羣鸟啄余腥。",
        "dynasty": "宋",
        "collection_info": null
    },
    {
        "title": "结交",
        "author": "释文珦",
        "content": "结交尽閒交，日欲共幽讨。\n道人失前期，使我萦怀抱。\n清猿往相催，同来须及早。\n良恐秋风高，吹我杞菊老。",
        "dynasty": "宋",
        "collection_info": null
    },
    {
        "title": "远别曲",
        "author": "释文珦",
        "content": "问君何所之，执手立前墀。\n可堪为远别，都不道回期。\n檐间蟏蛸虫，似知妾心悲。\n缠绵结离恨，千丝仍万丝。",
        "dynasty": "宋",
        "collection_info": null
    },
    {
        "title": "投宿山家",
        "author": "释文珦",
        "content": "山家忘四时，力作倦还息。\n鸦鸣知欲曙，鸡栖念当夕。\n两男皆长成，尽解供赋役。\n季女方及笄，亦復能纺绩。\n老翁独无事，醉饱岸巾帻。\n喜客到柴扉，扫室具枕席。\n枣栗非外求，园蔬更堪摘。\n殷勤话生理，颇觉计自得。\n我生独何为，转徙常寄食。\n语残灯欲死，草际虫啧啧。",
        "dynasty": "宋",
        "collection_info": null
    },
    {
        "title": "废冢",
        "author": "释文珦",
        "content": "荒草没颓垣，知是何人墓。\n高顶上牛羊，空间住狐兔。\n行旅为伤神，子孙在何处。\n飋飋起悲风，萧骚白杨树。",
        "dynasty": "宋",
        "collection_info": null
    },
    {
        "title": "鄞江送友",
        "author": "释文珦",
        "content": "西风日夜起，江上枫叶赤。\n可怜未归人，復送行远客。\n相见鬓毛改，转觉世路迫。\n他日慰相思，岂必在书尺。\n薄俗能移人，出处当自力。",
        "dynasty": "宋",
        "collection_info": null
    },
    {
        "title": "喜晴  其一",
        "author": "释文珦",
        "content": "郊行雨初歇，野径泥犹滑。\n斜日照残云，云边飞鸟没。\n别浦有行舟，乘流棹歌发。\n对景未能去，沙头待新月。",
        "dynasty": "宋",
        "collection_info": null
    },
    {
        "title": "喜晴  其二",
        "author": "释文珦",
        "content": "经旬雨不断，今日喜新霁。\n杖策东皋行，桑柘阴翳翳。\n蚕老欲登箔，菜麦亦可刈。\n田园足生理，外此尽误计。\n父老诚见客，吾驾从兹税。",
        "dynasty": "宋",
        "collection_info": null
    },
    {
        "title": "客夜",
        "author": "释文珦",
        "content": "客馆何寥寥，明月竟窗户。\n青天悬列星，零露霑宿莽。\n怀感不遑寐，起坐听漏皷。\n听罢復重听，听彻三四五。",
        "dynasty": "宋",
        "collection_info": null
    },
    {
        "title": "观海",
        "author": "释文珦",
        "content": "粤自两仪分，溟波长诸水。\n涵渟昭体量，沆瀁无涯涘。\n一目但浺瀜，百川竞输委。\n东闻号扶桑，西或称蒙汜。\n浴日扬明辉，浮天忘表裏。\n神灵奠厥居，鳞介安攸止。\n蜃气成楼台，珠光耀坁沚。\n渔商所依凭，利用何穷已。\n鼓楫通九夷，乘风超万里。\n初唯见平相，渐得悟深理。\n傥可觅蓬莱，当从赤松子。",
        "dynasty": "宋",
        "collection_info": null
    },
    {
        "title": "永嘉迪古岩作亭梅竹间东阁为摘少陵天寒翠袖薄日暮倚修竹句扁曰寒倚书来索诗寄题四韵",
        "author": "释文珦",
        "content": "凛凛冰玉质，亭亭雪霜姿。\n共此岁寒操，不与东风期。\n羣芳性苦殊，道人心自知。\n悠然澹相对，千载有遐思。",
        "dynasty": "宋",
        "collection_info": null
    },
    {
        "title": "蚕麦辞",
        "author": "释文珦",
        "content": "山人日无事，行行自娱嬉。\n竹西数家村，喜闻翁媪辞。\n蚕以御我寒，麦以充我饥。\n二者尝致祷，羣神将我贻。\n茧必大如瓮，茧茧皆成丝。\n麦必生两岐，粒粒皆可炊。\n傥得遂所愿，报谢无敢迟。\n此意颇淳古，当见于周诗。",
        "dynasty": "宋",
        "collection_info": null
    },
    {
        "title": "梦觉辞",
        "author": "释文珦",
        "content": "霜月何皎皎，寒风更凄凄。\n气候感微虫，终夜常悲啼。\n游子当此时，能不念故栖。\n念久结为梦，远过横塘西。\n此梦亦良劳，屡涉山谷溪。\n宛然见亲友，笑语相招携。\n觉来仍在旅，乡远人乖暌。\n浮生等如梦，短长不须稽。",
        "dynasty": "宋",
        "collection_info": null
    },
    {
        "title": "晚宿山寺",
        "author": "释文珦",
        "content": "日晚投山寺，萧然异人境。\n石房云气深，苔阶雨声冷。\n心清不成寐，篝灯对孤影。\n清猿亦可人，长啸西南顶。",
        "dynasty": "宋",
        "collection_info": null
    },
    {
        "title": "题东皋",
        "author": "释文珦",
        "content": "东皋纵遐目，生意良自多。\n鱼跃喜冰释，鸟语乘春和。\n芳兰馥余荄，名花眩乔柯。\n倦客独无依，奈此庶物何。",
        "dynasty": "宋",
        "collection_info": null
    },
    {
        "title": "披云亭",
        "author": "释文珦",
        "content": "我爱山中人，冥心住幽寂。\n危亭上绝巘，不染世人迹。\n群峰合空翠，疑若天宇窄。\n午夜独长啸，云开山月白。",
        "dynasty": "宋",
        "collection_info": null
    },
    {
        "title": "题听松亭",
        "author": "释文珦",
        "content": "别驾公事閒，翦棘开三径。\n天风引长松，萧萧满清听。\n坐石琴意真，凭栏醉魂醒。\n亦使山中人，悠然动归兴。",
        "dynasty": "宋",
        "collection_info": null
    },
    {
        "title": "题灵泉寺更幽轩",
        "author": "释文珦",
        "content": "寒泉发灵窦，翠霭生重冈。\n偶因山鸟鸣，得此林僧房。\n高槐肃夜气，短牖熙晨光。\n空门了无事，岁月静中忘。",
        "dynasty": "宋",
        "collection_info": null
    },
    {
        "title": "为清渭滨赋集清轩诗",
        "author": "释文珦",
        "content": "造化既橐籥，坱圠斯无穷。\n下达于幽阴，上彻于穹窿。\n物各限己私，是以无全功。\n高人作轩宇，与彼造化通。\n洋水皆心深，一碧涵虚空。\n洗尽世间尘，万象皆冲融。\n干坤清淑气，大集于其中。\n为语登轩人，快覩开昏蒙。",
        "dynasty": "宋",
        "collection_info": null
    },
    {
        "title": "郊外春日",
        "author": "释文珦",
        "content": "垂杨袅东风，桐花醉鸣鸠。\n地僻无行人，方塘水交流。",
        "dynasty": "宋",
        "collection_info": null
    },
    {
        "title": "春夜梦游溪上如世传桃源与梵僧仙子遇具蟠桃丹液灵芝胡麻于云窗雾阁间请赋古诗颇有思致觉而恍然犹能记忆五句云滩峻舟行迟乱峰青虬蟠一瀑素霓吼灵桃粲丹朱仙饭杂芝糗遂追述梦事足成一十七韵",
        "author": "释文珦",
        "content": "随意作清游，唯与筇竹偶。\n徘徊望原田，宛转赴林薮。\n隔溪更幽奇，欲往兴弥厚。\n渔人自知心，涉我不待叩。\n烂烂桃花明，粼粼白沙走。\n滩峻舟行迟，辍棹入崖口。\n乱峰青虬蟠，一瀑素霓吼。\n微径上青冥，高木挂星斗。\n梵宇金碧开，万象发蒙蔀。\n老僧雪眉长，妙语涤心垢。\n乘云者何人，笙鹤自先后。\n邀余过殊庭，酌以流霞酒。\n灵桃粲丹朱，仙饭杂芝糗。\n白鹿守天坛，彩烟生药臼。\n谓言保其真，物我尽刍狗。\n窗外铁钟鸣，惊觉復何有。\n乃知百年间，梦境匪长久。",
        "dynasty": "宋",
        "collection_info": null
    },
    {
        "title": "梦中作",
        "author": "释文珦",
        "content": "弃置何足忧，贫贱元非病。\n山边水边行，颇适幽人情。\n柴门绝轮鞅，苍苔满修径。\n忽听渔者歌，还动江湖兴。",
        "dynasty": "宋",
        "collection_info": null
    },
    {
        "title": "记梦",
        "author": "释文珦",
        "content": "神清发幽梦，梦到仙人峰。\n老仙启玄门，问我来何从。\n仙髮映山绿，仙颜眩日红。\n高低种玉田，异植方茸茸。\n里闾见翁媪，亦復非尘容。\n鸡犬声相闻，略与桃源同。\n云中飞仙人，缥缈如游龙。\n遄征不可即，得非是乔松。\n白云既变灭，仙軿亦无踪。\n梦觉两何有，闻打西林钟。",
        "dynasty": "宋",
        "collection_info": null
    },
    {
        "title": "过严滩登子陵钓台",
        "author": "释文珦",
        "content": "幽人山水心，独向新安去。\n应为一丝风，元非钓名具。\n浪高滩七里，片石还如故。\n回首问云台，荒烟渺无处。",
        "dynasty": "宋",
        "collection_info": null
    },
    {
        "title": "旅感",
        "author": "释文珦",
        "content": "苦无住山资，千里远为客。\n兄弟会面难，双亲鬓毛白。\n故园书不来，愁绪日夜积。\n满庭枯草根，忽復化新碧。",
        "dynasty": "宋",
        "collection_info": null
    },
    {
        "title": "大水后作",
        "author": "释文珦",
        "content": "田家望西成，弥月雨霖霔。\n流潦迷川泽，秔稻尽漂淤。\n牛犬奔崇丘，鸡亦栖高树。\n室庐毕沈没，野老无归处。\n大家还急租，官中未蠲赋。\n妻子多转徙，天高不可吁。\n但愿吾皇知，圣恩加咻噢。\n下诏发仓廪，赈恤散红腐。\n不唯赤子活，亦使根本固。\n八表皆归仁，万岁永终誉。",
        "dynasty": "宋",
        "collection_info": null
    },
    {
        "title": "秋怀",
        "author": "释文珦",
        "content": "霜风吹槁梧，索索生秋声。\n梁燕已无迹，哀鸿復南征。\n游子当此时，转觉难为情。\n庭闱隔千里，日夜白髮生。",
        "dynasty": "宋",
        "collection_info": null
    },
    {
        "title": "仿古思边",
        "author": "释文珦",
        "content": "去年与君别，绿树闻啼鴂。\n今年当此时，忆君君未归。\n音书难寄远，珠泪湿罗衣。",
        "dynasty": "宋",
        "collection_info": null
    },
    {
        "title": "秋光",
        "author": "释文珦",
        "content": "秋光已过半，风气日凄紧。\n鸿鴈復来宾，燕鶑无留影。\n游子于此时，感物念乡井。\n纵使梦能归，归涂难历省。",
        "dynasty": "宋",
        "collection_info": null
    },
    {
        "title": "送归篇",
        "author": "释文珦",
        "content": "秋老木叶干，露冷虫声死。\n征人未授衣，乡心日千里。\n挥手睇云帆，顷刻限烟水。\n他时慰相思，远寄书一纸。",
        "dynasty": "宋",
        "collection_info": null
    },
    {
        "title": "还山",
        "author": "释文珦",
        "content": "吾性本閒旷，素不喜城郭。\n而况宾主间，礼数相束缚。\n怅望西南山，佳气日参错。\n逸兴不可羁，飘飘出笼鹤。\n翩然曳杖还，专意在一壑。\n时方孟夏初，众花已零落。\n槠林晚雪香，麦陇残云薄。\n谷深绝游尘，苗田叫姑恶。\n幽人旧相知，一见心喜跃。\n谓言旧山畬，今犹可耕凿。\n日夕共登临，靡惮筋力弱。\n于焉得天真，毕志甘澹泊。\n初非傲轩冕，终又畏矰缴。\n置身声利场，何如且行乐。\n纍纍北原上，万古同寂寞。",
        "dynasty": "宋",
        "collection_info": null
    },
    {
        "title": "仙佛辞",
        "author": "释文珦",
        "content": "仙以静为道，佛以空为宗。\n羣动本皆静，万有体恒空。\n服食迷静趣，仙道不可从。\n宴息昧空性，佛理无由通。\n或曰空静殊，斯言吾不庸。\n空静即仙佛，得于此心中。\n心乃佛仙质，仙佛心之容。\n三法妙而一，脗焉归大同。",
        "dynasty": "宋",
        "collection_info": null
    },
    {
        "title": "深居",
        "author": "释文珦",
        "content": "深居谢交游，积叶任埋径。\n澹然忘所营，为是疎懒性。\n已达身本虚，宁忧室垂罄。\n时于泉石间，信意成短咏。\n于以写吾情，渔樵或相命。\n一皆用其真，鲁鱼事参订。\n犹不拘四声，岂復疑八病。\n难入时人耳，独许山鬼听。\n生来妄想绝，禅心本清浄。\n断不重出山，此志寔先定。",
        "dynasty": "宋",
        "collection_info": null
    },
    {
        "title": "戍妇词",
        "author": "释文珦",
        "content": "女萝施松柏，终始相因依。\n结髮为婚姻，偕老相与期。\n夫今戍边城，贱妾无由随。\n行行日已远，何时定当归。\n但愿崇勋业，上报明主知。\n谅君守恒节，妾心终不移。",
        "dynasty": "宋",
        "collection_info": null
    },
    {
        "title": "短歌行",
        "author": "释文珦",
        "content": "忆昨游中林，鸟鸣兰蕙芳。\n重来岂云久，草木倏已黄。\n乙鸟始辞去，羣鸿復南翔。\n天道有代谢，人生安得常。\n促促不我留，譬如石火光。\n红颜日以瘁，玄髮日以霜。\n载念泉下人，宁不增悲伤。\n聆我短歌行，歌短意则长。",
        "dynasty": "宋",
        "collection_info": null
    },
    {
        "title": "竹下晓吟",
        "author": "释文珦",
        "content": "竹下坐清晓，露气沾裳衣。\n楼钟发清响，山月耿余辉。\n心静息欲无，渺与万物违。\n庄周苦未达，梦作蝴蝶飞。",
        "dynasty": "宋",
        "collection_info": null
    },
    {
        "title": "先云洲访予于万玉归而寄诗因用其韵",
        "author": "释文珦",
        "content": "晓行竺山心，草露濡衣襟。\n稽留虽在眼，谢客难重寻。\n灵木逾千龄，斤斧日见侵。\n侵伐殊未已，使我老气瘖。\n雅乐寖不作，满耳侏离淫。\n野性羞雷同，自为梁父吟。\n疵贱苦无力，安能变夷音。\n畏涂不可行，林下甘陆沈。\n世道已如此，怀抱那易禁。\n独爱古桂林，岁晚犹森森。\n此桂亦未保，慨叹良又深。",
        "dynasty": "宋",
        "collection_info": null
    },
    {
        "title": "灵雨",
        "author": "释文珦",
        "content": "灵雨应时至，四野生新泉。\n眢井久废汲，湛湛成深渊。\n老农喜欲舞，田苗绿如烟。\n桔槔挂屋梁，坦腹清昼眠。",
        "dynasty": "宋",
        "collection_info": null
    },
    {
        "title": "雨后",
        "author": "释文珦",
        "content": "夜雨万雷集，涨水三尺深。\n游鳞得其所，波间自浮沉。\n科斗千点墨，鲤鲫数寸金。\n偶会濠梁意，道人本无心。",
        "dynasty": "宋",
        "collection_info": null
    },
    {
        "title": "古意  其一",
        "author": "释文珦",
        "content": "难与时流道，忧心常悄悄。\n古道贵平易，今人尚机巧。\n好古而居今，每饭不能饱。\n来往无嫌猜，唯知爱沙鸟。",
        "dynasty": "宋",
        "collection_info": null
    },
    {
        "title": "古意  其二",
        "author": "释文珦",
        "content": "逝水尚东流，白日易西没。\n悠悠天地间，二物何飘忽。\n促迫于生人，绿鬓成华髮。\n昧者不自知，终朝常汩汩。\n利欲沈厥身，其本已先蹷。\n孰若缮真性，以自固灵骨。",
        "dynasty": "宋",
        "collection_info": null
    },
    {
        "title": "古意  其三",
        "author": "释文珦",
        "content": "老梅何偃蹇，雪时方始花。\n自守岁寒性，不肯随春华。\n隠人适然见，移植溪水涯。\n瘦影无阳艷，清香绝淫邪。\n閒静如隠人，隠人心所嘉。\n樵牧无见侵，以贻隠人嗟。",
        "dynasty": "宋",
        "collection_info": null
    },
    {
        "title": "古意  其四",
        "author": "释文珦",
        "content": "自昔真仙道，恬淡而无为。\n以之固灵根，远寄或可期。\n秦皇与汉武，纵欲不知疲。\n既已长中国，復欲威四夷。\n其性忍而愎，举非仙者资。\n天监常昭晰，讵容肆谩欺。\n不自省其衷，妄冀苟得之。\n所愿竟无成，徒为后人嗤。",
        "dynasty": "宋",
        "collection_info": null
    },
    {
        "title": "天乐歌",
        "author": "释文珦",
        "content": "鸟乐在深林，鱼乐在深渊。\n人乐在深居，不深常致患。\n吾居今已深，柴门草树间。\n油然自成乐，其乐难具言。\n问吾乐伊何，一皆得之天。\n至乐任天与，不知然而然。\n朝乐暮亦乐，此乐真具全。\n吾歌天乐歌，听者慎勿喧。",
        "dynasty": "宋",
        "collection_info": null
    },
    {
        "title": "夏雨应祷",
        "author": "释文珦",
        "content": "当夏而闵雨，百神靡不宗。\n精诚既上达，所愿神辄从。\n触石忽生云，初亦无多浓。\n东风借其力，斯须满诸峰。\n稍久弥六虚，油油復溶溶。\n炎歊化清凉，密布难知重。\n雷电发灵响，潭湫起飞龙。\n甘霔冈不周，非止千里封。\n槁苗浡然兴，连畴遂芃芃。\n焚香拜天赐，欢声徧羣农。\n当书大有年，赋食皆足供。\n公私有余羡，露积如崇墉。\n誓言为酒醴，报祀于秋冬。\n降福宜孔皆，万国称时雍。",
        "dynasty": "宋",
        "collection_info": null
    },
    {
        "title": "感时",
        "author": "释文珦",
        "content": "厚地产桑谷，为民衣食资。\n井田取什一，公私两俱宜。\n今者异古昔，苛征常倍蓰。\n倍蓰犹未厌，泛索仍无时。\n官因字民设，胡为反害之。\n尽以应上求，民病莫能支。\n织者恒苦寒，耕者恒苦饥。\n空村绝鸡犬，败屋多流离。\n白叟与我言，其言乃如斯。\n老夫为悲吟，闻者当致思。",
        "dynasty": "宋",
        "collection_info": null
    },
    {
        "title": "迂拙",
        "author": "释文珦",
        "content": "迂拙不任用，于焉老云耕。\n曾非尚高亢，聊復辞送迎。\n孤踪类山鹿，幽意存柴荆。\n春薇撷初茁，秋菊餐落英。\n倦来唯宴默，兴到或游行。\n明目烟霞色，清听风泉声。\n万象毕昭明，四体常安平。\n纵诞殊有适，利禄非所荣。\n外物遗天地，真心齐死生。\n但愿绝知闻，怡我閒旷情。",
        "dynasty": "宋",
        "collection_info": null
    },
    {
        "title": "拙叟",
        "author": "释文珦",
        "content": "拙叟百念无，视身同木石。\n有客问生涯，笑指松与柏。\n客言人之生，当有资生策。\n纵曰遗声利，其能去衣食。\n松柏本无情，于子知何益。\n吾言子姑去，吾倦将偃息。\n反关据槁梧，隤然竟终夕。\n觉来寂无有，鸡叫东方白。",
        "dynasty": "宋",
        "collection_info": null
    },
    {
        "title": "题醉翁图",
        "author": "释文珦",
        "content": "所画者谁子，将非高阳儿。\n满腹常贮酒，何异于鸱夷。\n陶陶以自乐，礼法不可縻。\n酿酒用老瓦，漉酒脱接䍦。\n宁復问升斗，岂尝辨醇醨。\n终日但兀兀，一巵掌中持。\n颇谓有妙理，非人所能知。\n饮罢忘百虑，袒跣行斜晖。\n大笑沈湘人，独醒亦奚为。",
        "dynasty": "宋",
        "collection_info": null
    },
    {
        "title": "山栖",
        "author": "释文珦",
        "content": "十载栖山楹，影不入州县。\n地偏交易绝，心閒体逾健。\n脱粟无宿储，坏衣多断綫。\n人皆为吾忧，吾乐未尝变。\n上下岩壑间，幽赏不知倦。\n一一全天真，断断非饰缘。\n西峰炼金客，邂逅时相见。\n谈笑辄忘形，殊亦谐素愿。\n古者贤达人，道或在贫贱。\n往躅良可循，维以谨缱绻。",
        "dynasty": "宋",
        "collection_info": null
    },
    {
        "title": "闲居  其一",
        "author": "释文珦",
        "content": "四体本虚空，万物犹土苴。\n以此存内照，颇觉非外假。\n存亡楚人弓，得失塞翁马。\n但使吾道存，正欲知者寡。",
        "dynasty": "宋",
        "collection_info": null
    },
    {
        "title": "闲居  其二",
        "author": "释文珦",
        "content": "萧然谢尘境，日夕心悠哉。\n厨空无鼠雀，径僻多莓苔。\n麻衣足自蔽，柴门讵曾开。\n坐听风叶鸣，疑有幽人来。",
        "dynasty": "宋",
        "collection_info": null
    },
    {
        "title": "闲居  其三",
        "author": "释文珦",
        "content": "閒人了无营，偃卧常至午。\n暖日到床前，落叶满篱户。\n或时散幽步，东冈復西坞。\n誓此毕余龄，青山不相负。",
        "dynasty": "宋",
        "collection_info": null
    },
    {
        "title": "闲居  其四",
        "author": "释文珦",
        "content": "虽贫常晏如，兀兀坐山舍。\n案有麻衣易，门无俗士驾。\n虞人不从招，尼父亦待贾。\n狗苟復蝇营，此事吾不暇。",
        "dynasty": "宋",
        "collection_info": null
    },
    {
        "title": "言交",
        "author": "释文珦",
        "content": "结交贵同心，心同难间疏。\n尝闻胶漆固，亦曰金兰如。\n君子要其终，小人变厥初。\n宜当作管鲍，慎勿为耳余。",
        "dynasty": "宋",
        "collection_info": null
    },
    {
        "title": "又言交",
        "author": "释文珦",
        "content": "道交淡如水，世交甘如醴。\n结交当以真，审交当以理。\n道交似无情，曾不异生死。\n世称刎颈交，未必能终始。\n君不见昔者，陈余与张耳。",
        "dynasty": "宋",
        "collection_info": null
    },
    {
        "title": "野性",
        "author": "释文珦",
        "content": "野性乐疎旷，从来厌风尘。\n孤寒无所资，屈身随众人。\n贵游弃疵贱，不能强相亲。\n蹉跎三十年，客路常清贫。\n晚来归山林，麋鹿为我邻。\n万事不挂意，一一皆天真。\n同流乃知此，难与俗子陈。",
        "dynasty": "宋",
        "collection_info": null
    },
    {
        "title": "白日苦短行",
        "author": "释文珦",
        "content": "白日常苦短，无方使迟延。\n始见出旸谷，忽已沈虞渊。\n迫促于生人，无一能永年。\n丰质成槁项，鬒髮变华颠。\n鸡鸣逐声利，夜分未遑眠。\n奄化同草木，没没归重泉。\n或復自超放，导引求神仙。\n乔松在何许，亦若茫昧然。\n必当实根祗，尘物皆弃捐。\n德性贵纯正，文华在昭宣。\n道与天地准，万古唯圣贤。\n景行不可忘，抒情为此篇。",
        "dynasty": "宋",
        "collection_info": null
    },
    {
        "title": "有适",
        "author": "释文珦",
        "content": "破屋无兄弟，拙者所栖息。\n衡门未尝启，声利讵能迫。\n资身不求备，百事遂省力。\n粪埽皆可衣，草木皆可食。\n春来有余暇，手种豆一席。\n秋深叶黄陨，霜荚渐开拆。\n收归篱落间，早晚自剥击。\n藏之于瓶罂，粒粒堪爱惜。\n穷冬火鑪头，时唤山猿吃。\n猿去吾亦眠，岩房愈幽寂。\n口诵寒山诗，头枕麻衣易。\n于以陶性情，终然远忧责。\n颇谓贫非病，更觉损胜益。\n与其称楩柟，未若作樗栎。\n傍人莫相问，老子方有适。",
        "dynasty": "宋",
        "collection_info": null
    },
    {
        "title": "秋兴",
        "author": "释文珦",
        "content": "秋云满茅屋，秋风响枫林。\n杖藜步幽径，落叶数寸深。\n悠然拾叶归，写我閒中吟。\n坐客兴亦閒，弹入青瑶琴。\n曲终各无语，山水遗清音。",
        "dynasty": "宋",
        "collection_info": null
    },
    {
        "title": "喜雪",
        "author": "释文珦",
        "content": "北风吹同云，惨澹日已夕。\n枕上闻霰零，须臾映窗白。\n晓来篱户间，平地忽过尺。\n羣峰静缭绕，弥望无寸碧。\n栖鸟噤不鸣，空山断行迹。\n古木摧危梢，荒崖失奇石。\n瑞色徧天壤，膏润归宿麦。\n螟蟊深入地，沴气亦消释。\n丰年信可占，岂復忧民食。\n野老不知寒，欢声动阡陌。\n聊作喜雪歌，仰谢天钧力。\n歌长遣谁和，写寄西峰客。",
        "dynasty": "宋",
        "collection_info": null
    },
    {
        "title": "感春",
        "author": "释文珦",
        "content": "忽闻春欲去，园林谩游瞩。\n轻风散余红，细雨滋繁绿。\n绿繁似欢荣，红散犹僇辱。\n因悟人间世，万事易翻覆。\n贱或登青云，贵或成赤族。\n祸福无定端，往往相倚伏。\n那知今日歌，不是明朝哭。\n书以为世鉴，得志毋纵欲。\n兢兢如履冰，坎坎念伐辐。\n苟能闲此理，堪追圣贤躅。",
        "dynasty": "宋",
        "collection_info": null
    },
    {
        "title": "晓步十韵示山友",
        "author": "释文珦",
        "content": "隠居绝他营，晓步缘涧壑。\n水深鱼影閒，林密鸟声乐。\n晴空极清明，孤云何住着。\n原穷得危磴，路转见横彴。\n啸响空谷传，吟情古灵觉。\n所遇皆隠沦，论心遗厚薄。\n在山无小草，忘世胜大药。\n余生岂须计，此兴谅非错。\n其适在閒旷，何用嫌落魄。\n书此以告君，狂言君勿噱。",
        "dynasty": "宋",
        "collection_info": null
    },
    {
        "title": "夜思",
        "author": "释文珦",
        "content": "静坐四无邻，看山待明月。\n池边暑气尽，竹上凉飔发。\n伏翼打窗飞，孤萤随草没。\n予心适有会，还就幽人说。",
        "dynasty": "宋",
        "collection_info": null
    },
    {
        "title": "事君尽忠行",
        "author": "释文珦",
        "content": "为子当尽孝，事君当尽忠。\n凡人不知此，斯与犬豕同。\n臣子固贞亮，君父或颛蒙。\n乃知守忠孝，亦繫于遭逢。\n比干忠以戮，申生孝而终。\n忠戮得称仁，孝终宜曰恭。\n古今每如此，片言安可穷。\n炳然垂竹帛，于以开盲聋。\n所遭虽若彼，力行诚在躬。\n于焉二本立，足为百行宗。\n忠孝苟纯至，闻望当昭融。\n此理亘万世，来者能无从。",
        "dynasty": "宋",
        "collection_info": null
    },
    {
        "title": "嵬嵬山石行",
        "author": "释文珦",
        "content": "山石何嵬嵬，孤松何薿薿。\n其大踰百围，其高过千尺。\n广厦需梁栋，求之若匪克。\n梓人一以视，斤斧见促迫。\n牛夫竞牵輓，输入王侯宅。\n观者如堵墙，靡不重嘉惜。\n镂刻以为工，丹青以为饰。\n巍然在云霄，七贵所栖息。\n梁栋岂不美，残生良可哀。\n宁作南山松，毋为广厦材。",
        "dynasty": "宋",
        "collection_info": null
    },
    {
        "title": "四序",
        "author": "释文珦",
        "content": "四序迭迁变，春光独丰茂。\n生意徧羣物，动植不违候。\n噰噰塞鸿归，喔喔野雉雊。\n软草铺作茵，芳葩粲成绣。\n唯有静者徒，抱道终莫售。\n直躬在林薮，朝夕饭藜糗。\n与时既乖舛，舆台或加诟。\n俛仰天地间，此理终莫究。",
        "dynasty": "宋",
        "collection_info": null
    },
    {
        "title": "狂吟",
        "author": "释文珦",
        "content": "槿篱三四掩，荒竹百十箇。\n无人扣柴扉，偏称潜夫卧。\n梦作野云飞，觉来松日堕。\n随分有狂吟，吟长不须和。",
        "dynasty": "宋",
        "collection_info": null
    },
    {
        "title": "自纪",
        "author": "释文珦",
        "content": "生无机巧姿，所贵唯实践。\n探玄髮尽霜，穷胜足重趼。\n渡水识归源，看云悟舒卷。\n宁教身不遭，颇谓首难俛。\n余年辞畏途，灭迹向绝巘。\n形骸未全枯，嚣烦幸俱遣。\n中心本难诬，万事不欲辩。\n手把楞伽经，交趺对鑪篆。",
        "dynasty": "宋",
        "collection_info": null
    },
    {
        "title": "秋兴",
        "author": "释文珦",
        "content": "昔人苦悲秋，我独爱秋色。\n无云天万里，远峤出寒碧。\n枫林叶如丹，溪水清见石。\n饱雨豆荚肥，经霜栗包拆。\n连畴稻正黄，冒野荞亦白。\n篱菊忽盈把，山萸又堪摘。\n日月如过鸟，良辰敢虚掷。\n青猿颇会意，为我具短策。\n西风吹破帽，野兴在故屐。\n不惮登涉劳，远访巢居客。\n此客更可人，分我渔樵席。\n人生贵适意，何必累形役。",
        "dynasty": "宋",
        "collection_info": null
    },
    {
        "title": "早睡",
        "author": "释文珦",
        "content": "天寒常早睡，不待日光敛。\n恐碍山猿入，柴门未尝掩。\n落叶打窗鸣，枕间疑雨点。\n起视西峰头，月残星闪闪。",
        "dynasty": "宋",
        "collection_info": null
    },
    {
        "title": "居山乐",
        "author": "释文珦",
        "content": "居山乐无涯，三径富松菊。\n山体静吾心，山光悦吾目。\n春来山蕨肥，秋后山田熟。\n未必王侯家，有吾清浄福。",
        "dynasty": "宋",
        "collection_info": null
    },
    {
        "title": "暑夜步月",
        "author": "释文珦",
        "content": "畏暑不復眠，空阶踏凉月。\n冰轮了无翳，明可数毛髮。\n夜久肝肺清，如嚥太古雪。\n拟换飞仙人，乘鸾上寥泬。",
        "dynasty": "宋",
        "collection_info": null
    },
    {
        "title": "赠梅",
        "author": "释文珦",
        "content": "见说春方还，春犹未相识。\n山童指梅花，言是春消息。\n梅花亦含笑，道我是知音。\n遮莫随桃李，贪荣变此心。\n相看出此语，爱尔良独深。\n听之傥不疑，足以为规箴。",
        "dynasty": "宋",
        "collection_info": null
    },
    {
        "title": "夜兴",
        "author": "释文珦",
        "content": "万缘不相涉，默坐调四肢。\n天理静中见，物情閒处知。\n长风扫重阴，皎月生东篱。\n寒虫唧唧鸣，亦各知天时。\n悠然发清兴，朗诵渊明诗。\n人生百年间，汲汲奚所为。\n贤愚虽有殊，同为来者悲。\n为语高世流，有酒当自持。",
        "dynasty": "宋",
        "collection_info": null
    },
    {
        "title": "散人咏",
        "author": "释文珦",
        "content": "金散免镕冶，木散逃斧斤。\n人散外荣辱，所以为散人。\n世皆贱吾散，此散吾自珍。\n偃蹇不任用，庶足全其身。",
        "dynasty": "宋",
        "collection_info": null
    },
    {
        "title": "初夏同赵东阁西里诸公山行闻鶑分韵得隔字",
        "author": "释文珦",
        "content": "今日天气清，聊试登山屐。\n共看云外峰，分坐涧边石。\n绝境不逢人，啼鶑似留客。\n一声无处寻，还被青林隔。",
        "dynasty": "宋",
        "collection_info": null
    },
    {
        "title": "秋夜感怀",
        "author": "释文珦",
        "content": "秋山夜无人，虫在草根泣。\n明月照高林，虚窗风露入。\n生年四十余，万事未有立。\n东西岐路间，终岁常汲汲。\n双亲死经年，宅兆久完葺。\n兄弟亦贫窭，于此不暇给。\n回首思故园，愁云满原隰。\n交朋阅千百，存者已无十。\n顾我枯槁姿，奈此短景急。\n终宵不成寐，起坐千虑集。\n至人乃忘情，效慕安可及。\n唯作无生观，去此衣袖湿。",
        "dynasty": "宋",
        "collection_info": null
    },
    {
        "title": "乌栖曲",
        "author": "释文珦",
        "content": "白露生庭芜，明月照栖乌。\n栖乌啼不已，闺人中夜起。\n起视西北方，翩翩鴈南翔。\n幽燕戍未返，云胡不悽伤。",
        "dynasty": "宋",
        "collection_info": null
    },
    {
        "title": "食荠",
        "author": "释文珦",
        "content": "生无食肉资，饭蔬幽壑底。\n朝采南涧芹，莫撷东篱荠。\n此中有真味，岂必鲙鲂鳢。\n何曾万金馔，恶谥不可洗。",
        "dynasty": "宋",
        "collection_info": null
    },
    {
        "title": "感兴",
        "author": "释文珦",
        "content": "一身素贫窭，四海长为客。\n客涂不可穷，老去少筋力。\n贱者人多弃，风霜变颜色。\n归来旅亭下，倚杖三叹息。\n隻字不堪煮，万卷亦徒积。\n未如田舍翁，耕桑了衣食。\n身世蚁旋磨，日月驹过隙。\n百年竟何为，鬓髮空皓白。\n干坤渺难冯，倦羽復奚适。\n一枝愿深栖，庶以避弹射。",
        "dynasty": "宋",
        "collection_info": null
    },
    {
        "title": "途中感兴",
        "author": "释文珦",
        "content": "悠悠涉长途，西日照禾黍。\n回首睇关山，故乡在何许。\n秋风吹栎林，忧思莫能禁。\n同怀不可见，日暮空沈吟。\n方矜美少年，倏忽伤丑老。\n百年能几何，况復不长保。\n存者日已少，逝者日已多。\n荣华亦难恃，薤露有遗歌。",
        "dynasty": "宋",
        "collection_info": null
    },
    {
        "title": "金竹峰",
        "author": "释文珦",
        "content": "双桧高亭亭，遥见百里外。\n恍疑香烟幢，亦若羽葆盖。\n秀色何其多，贞心固常在。\n化龙想非难，坐待风雨会。",
        "dynasty": "宋",
        "collection_info": null
    },
    {
        "title": "岁暮旅思",
        "author": "释文珦",
        "content": "岐路不可极，岁月亦易遒。\n朔风振寒威，行子无衾裯。\n厥生良可哀，半世空悠悠。\n知音尽沦没，明月难暗投。\n亲朋復遐阻，日夕生离忧。",
        "dynasty": "宋",
        "collection_info": null
    },
    {
        "title": "世路",
        "author": "释文珦",
        "content": "世路饶风波，生平有终极。\n东西苦漂荡，鬓髮非旧色。\n倦鸟怀安栖，老马思故枥。\n万类虽不齐，彼此各有适。\n富贵亦偶然，何须置胸臆。",
        "dynasty": "宋",
        "collection_info": null
    },
    {
        "title": "游兴  其一",
        "author": "释文珦",
        "content": "端居念局促，聊復起行游。\n褰裳涉浅濑，随云陟高丘。\n时当孟夏月，嘉木清且稠。\n众鸟相和鸣，关关无时休。\n颇觉惬幽抱，遂尔忘百忧。\n解衣坐盘石，濯足临长流。\n心空了无取，身閒方自由。\n寄言养生客，于此同归休。",
        "dynasty": "宋",
        "collection_info": null
    },
    {
        "title": "游兴  其二",
        "author": "释文珦",
        "content": "閒人无所管，扶藜散幽步。\n古路绝游尘，霜林叶自雨。\n坐石听流泉，颇得空寂趣。\n云外巢居子，邂逅两相遇。\n语久各忘还，见月出深树。\n彼此无滞情，忽散同烟雾。\n归来夜已深，山衣浥清露。\n隤然竟终夕，不復脱芒屦。\n铁钟惊梦回，斗转东方曙。\n重欲见巢居，云深无觅处。",
        "dynasty": "宋",
        "collection_info": null
    },
    {
        "title": "游兴  其三",
        "author": "释文珦",
        "content": "不暖亦不寒，气候正清淑。\n岸柳尽垂丝，园笋已成竹。\n山禽屡催唤，拄杖情又熟。\n出门信吾步，岂復计迟速。\n渡水或穿云，山阴又溪曲。\n悠然得真趣，此外非所欲。",
        "dynasty": "宋",
        "collection_info": null
    },
    {
        "title": "昨日出城南行",
        "author": "释文珦",
        "content": "昨日出城南，战阵如云屯。\n兵刃欲相接，杀气方腾掀。\n黄尘塞天地，日月为之昏。\n壮士仗忠义，不忘丧其元。\n奋然为前驱，誓报明主恩。\n卒伍皆贾勇，翕合无异言。\n唯欲纾祸难，岂辞属櫜鞬。\n元戎既启行，旌旆交缤翻。\n谓当奏凯还，受爵效屏藩。\n众寡力不侔，傍復乏外援。\n战久俄败衂，靡闻钲皷喧。\n军中纪律严，致死无敢奔。\n全师同陷没，千万无一存。\n肢体膏草莽，血流成川源。\n国虽加恤典，莫能返其魂。\n白骨蔽四野，鬼哭多烦冤。\n怀哉唐虞君，大德罔亏骞。\n垂衣成至治，万国皆晏然。\n齐威虽霸主，亦頼仲父贤。\n九合不以兵，仲尼所称传。\n兵乃不祥器，圣贤尝戒旃。\n人苟服其仁，斯亦何用焉。",
        "dynasty": "宋",
        "collection_info": null
    },
    {
        "title": "不屈",
        "author": "释文珦",
        "content": "屈身必受制，屈志必违仁。\n受制己则辱，违仁道则屯。\n身志两不辱，度几德之纯。\n以此率其性，干坤一闲人。",
        "dynasty": "宋",
        "collection_info": null
    },
    {
        "title": "閒身  其一",
        "author": "释文珦",
        "content": "閒身孰能鞿，萧散随所欲。\n凉风入芒屦，缓步秋塘曲。\n清波淡无涯，于以涤心目。\n鱼鸟亦忘情，何如在濠濮。",
        "dynasty": "宋",
        "collection_info": null
    },
    {
        "title": "閒身  其二",
        "author": "释文珦",
        "content": "闲身出尘表，世鞅讵能绝。\n真若寒崖松，凌傲几霜雪。\n枝叶任生枯，唯自老根节。\n更有无心云，油然足怡悦。",
        "dynasty": "宋",
        "collection_info": null
    },
    {
        "title": "钓者吟",
        "author": "释文珦",
        "content": "吾谓钓者徒，今古不同流。\n今钓曲为饵，古钓直不鈎。\n直钓不在得，所得过于求。\n曲钓志在得，所得良可羞。\n乃知今古钓，不可相为谋。\n好古不好今，颇若能自修。\n试问羊裘人，亦合子意不。",
        "dynasty": "宋",
        "collection_info": null
    },
    {
        "title": "西村老叟",
        "author": "释文珦",
        "content": "西村逢老叟，事事皆天真。\n髮白不记岁，鸟鸣知是春。\n耕桑了衣食，儿女俱和循。\n日暮野中归，荷锄仍带薪。\n见人但恭敬，尘满头上巾。\n未尝识都邑，岂闻有君臣。\n我疑百世下，犹有羲皇民。",
        "dynasty": "宋",
        "collection_info": null
    },
    {
        "title": "梅花",
        "author": "释文珦",
        "content": "梅如姑射仙，桃李终难并。\n雪底暗传香，泉边孤照影。\n清声闻丽谯，至味入钟鼎。\n爱者虽繁多，知名独和靖。\n隠显不同功，因之发深省。",
        "dynasty": "宋",
        "collection_info": null
    },
    {
        "title": "游仙  其一",
        "author": "释文珦",
        "content": "吾嫌人世隘，忻同古仙伍。\n寂尔契冲虚，与之相尔汝。\n晨多游玉清，夕每憇园圃。\n身已外干坤，飘飘自遐举。",
        "dynasty": "宋",
        "collection_info": null
    },
    {
        "title": "游仙  其二",
        "author": "释文珦",
        "content": "结交真仙徒，翛然凌太清。\n体与虚无合，心同日月明。\n逍遥龙凤驾，缥缈云霓旌。\n岂知区中人，狗苟復蝇营。",
        "dynasty": "宋",
        "collection_info": null
    },
    {
        "title": "游仙  其三",
        "author": "释文珦",
        "content": "喧嚣非所事，灵府自怡神。\n食每吸丹景，饮常漱玄津。\n洞览周八极，内照唯一真。\n体妙含至精，希微难具陈。",
        "dynasty": "宋",
        "collection_info": null
    },
    {
        "title": "游仙  其四",
        "author": "释文珦",
        "content": "高升洞阳界，论道太常前。\n与彼羣仙游，一夕千万年。\n眼中屡曾见，沧海为桑田。\n时同宴玉醴，广乐听钧天。",
        "dynasty": "宋",
        "collection_info": null
    },
    {
        "title": "游仙  其五",
        "author": "释文珦",
        "content": "超然尘垢外，元化实希夷。\n吾生有道骨，中心常慕之。\n感通影响然，高真不遐遗。\n导我归帝乡，云軿共委蛇。",
        "dynasty": "宋",
        "collection_info": null
    },
    {
        "title": "游仙  其六",
        "author": "释文珦",
        "content": "青峰万仞高，云路多盘纡。\n松柏冬不凋，悬溜成石肤。\n上有逍遥天，元心与道俱。\n长揖谢尘凡，放情常晏如。\n唯服玉石脂，千年貌不枯。\n命我登仙坛，坛名号玄都。\n天风起西极，日月生东隅。\n神仙递升降，鸾鹤相号呼。\n拍肩友洪崖，挥手招麻姑。\n流目极昭旷，使我隘九区。\n山中有至乐，功名焉足图。",
        "dynasty": "宋",
        "collection_info": null
    },
    {
        "title": "平旦",
        "author": "释文珦",
        "content": "平旦气偏清，境界復深窔。\n初日上东溟，高峰最先照。\n会意发长吟，何似苏门啸。\n不必谐宫商，自是山中调。",
        "dynasty": "宋",
        "collection_info": null
    },
    {
        "title": "清游",
        "author": "释文珦",
        "content": "清游兴难穷，倦就苔矶坐。\n为爱松风凉，不知寒日堕。\n鹿下饮溪流，猨来摘山果。\n我本贵无闻，何用人知我。",
        "dynasty": "宋",
        "collection_info": null
    },
    {
        "title": "桐溪",
        "author": "释文珦",
        "content": "修梧散瑶碧，溪水涵清漪。\n凡翼毋饮栖，凤鸟当来仪。\n山人以自鸣，俗士安能知。\n陵谷可变迁，此志当勿移。",
        "dynasty": "宋",
        "collection_info": null
    },
    {
        "title": "旅怀",
        "author": "释文珦",
        "content": "北风吹荒林，萧骚起寒声。\n客子耳中闻，展转伤离情。\n亲朋不在眼，他乡但{女孕+日}{女孕+日}。\n狐死亦首丘，奈此终身行。",
        "dynasty": "宋",
        "collection_info": null
    },
    {
        "title": "琴泉",
        "author": "释文珦",
        "content": "子期不可作，伯牙终绝絃。\n泠泠太古音，在此幽涧泉。\n泉流如碧玉，老僧听不足。\n后夜月明时，还向泉边宿。",
        "dynasty": "宋",
        "collection_info": null
    },
    {
        "title": "逝水",
        "author": "释文珦",
        "content": "逝水向东流，前后浪相续。\n尼父达机兆，川上叹不足。\n人生天地间，百年诚短促。\n菁华草头露，光景风中烛。\n两鬓成枯蓬，萧萧不再绿。\n那知今日欢，不是明朝哭。\n所仰唯圣贤，亦復归鬼录。\n而况顽冥者，厥身沈利欲。\n随流不知返，终世常仆仆。\n大化一朝尽，腐灭同草木。\n岂若黄绮徒，居然在空谷。\n于焉自逍遥，其人美如玉。\n吾生千载余，犹知慕遐躅。\n寤寐斯不忘，耿耿在心目。",
        "dynasty": "宋",
        "collection_info": null
    },
    {
        "title": "水西",
        "author": "释文珦",
        "content": "水西多好山，山光足娱人。\n一重復一掩，比比如鱼鳞。\n居来三十年，仙佛皆其邻。\n鱼鸟不忘情，朝暮长相亲。\n遯世乃吾性，非因来避秦。\n曾不事缘饰，庶事全天真。\n早尝知梦幻，视身若无身。\n无生以为乐，此乐难具陈。",
        "dynasty": "宋",
        "collection_info": null
    },
    {
        "title": "生年",
        "author": "释文珦",
        "content": "生年已六十，所历更万端。\n富贵等浮云，变灭不足观。\n身如冬岭松，独立守岁寒。\n心如古井水，到底无波澜。\n吾道即古道，处今良独难。\n是非不易辩，长叹復长叹。",
        "dynasty": "宋",
        "collection_info": null
    },
    {
        "title": "晓林日融叶霜滴沥如涕泣",
        "author": "释文珦",
        "content": "槁叶殊可怜，寒风吹女急。\n天復雨严霜，恐女难自立。\n零落归草莽，晚悟嗟何及。\n朝阳达机兆，为女增泫泣。",
        "dynasty": "宋",
        "collection_info": null
    },
    {
        "title": "屏迹",
        "author": "释文珦",
        "content": "江湖厌风波，岩壑事幽屏。\n柴门绝往还，自阅朝昏景。\n日出烟雾消，鸟散松竹静。\n须臾日西颓，余晖在高岭。\n短生亦如寄，举世孰能省。\n愿学远公俦，终然谢尘境。",
        "dynasty": "宋",
        "collection_info": null
    },
    {
        "title": "梦觉吟",
        "author": "释文珦",
        "content": "百年如大梦，梦裏几纷驰。\n觉后识为梦，梦时曾未知。\n吾生今已觉，不记梦中时。\n在梦人无限，昏昏信可悲。",
        "dynasty": "宋",
        "collection_info": null
    },
    {
        "title": "吾心",
        "author": "释文珦",
        "content": "吾心静而贞，是乃出天禀。\n驱之入尘樊，违性岂不甚。\n所对非同流，欲语口还噤。\n世涂机穽多，动足常懔懔。\n今来返中林，夜卧始安枕。\n山薇既可餐，清泉又堪饮。\n布衣极相宜，亦不羡文锦。\n斯谋良已臧，余生不须谂。",
        "dynasty": "宋",
        "collection_info": null
    },
    {
        "title": "枯树谣",
        "author": "释文珦",
        "content": "高木引修藤，藤束树身死。\n慎莫进小人，终当负君子。\n君子思报德，小人易忘恩。\n所与苟非类，反为祸之元。\n诚能远小人，终身乃无患。\n世莫轻斯言，亦足以为谏。",
        "dynasty": "宋",
        "collection_info": null
    },
    {
        "title": "道狭踟蹰行",
        "author": "释文珦",
        "content": "道狭难并车，相逢苦踟蹰。\n踟蹰将何念，所念在康衢。\n康衢平如砥，八达无斜迂。\n君子之所履，所履常虚邪。\n折旋应规矩，永矢无越踰。\n有时亦壅底，久之还廓如。\n狭道殊径捷，小人所争趋。\n夙夜不遑止，草露多沾濡。\n势利迭相倾，旋踵成迁渝。\n迷眩不知返，逝将致沦胥。\n康衢吾所遵，狭道吾所吁。\n遄车返山林，守一以自娱。\n大道既凋丧，安能復区区。",
        "dynasty": "宋",
        "collection_info": null
    },
    {
        "title": "南山松柏章",
        "author": "释文珦",
        "content": "松柏何夭矫，南山何崚嶒。\n松柏有常性，南山不骞崩。\n南山人所仰，松柏人所承。\n寻常部娄间，琐琐唯薪蒸。\n彼无高志徒，视此宜自惩。\n坚守岁寒操，亦当慎攸凭。",
        "dynasty": "宋",
        "collection_info": null
    },
    {
        "title": "青松篇",
        "author": "释文珦",
        "content": "西山有孤松，亭亭高百尺。\n冰雪屡凌厉，难变青青色。\n东园盛桃李，摇艷矜春容。\n少皞布秋律，扫地无遗踪。\n青松固真心，桃李乏坚操。\n君子与小人，自古不同调。\n宁忍学桃李，誓言作青松。\n偃蹇终不屈，傲睨秦皇封。",
        "dynasty": "宋",
        "collection_info": null
    },
    {
        "title": "箴放心",
        "author": "释文珦",
        "content": "养形而放心，譬若树抱蝎。\n表似内已虚，识者为憯怛。\n形瘁或当腴，心蠹不可活。\n先民有格言，勿使本先拨。",
        "dynasty": "宋",
        "collection_info": null
    },
    {
        "title": "天竺中夜",
        "author": "释文珦",
        "content": "白露变气候，促织阶下鸣。\n切切鸣不已，倦客心自惊。\n中夜揽衣起，星疎松月明。\n念彼同怀人，迢迢隔山城。\n此身无羽翼，不得东南征。\n聊作相思吟，寄此千里情。",
        "dynasty": "宋",
        "collection_info": null
    },
    {
        "title": "养疾",
        "author": "释文珦",
        "content": "介特无门徒，室亦如垂罄。\n隤然类枯株，聊以养衰病。\n朝来启篱户，落叶满苔径。\n流光遽如斯，脆质安能竞。\n虚籁起高林，助我发长咏。",
        "dynasty": "宋",
        "collection_info": null
    },
    {
        "title": "冯深居长余二十三岁赵东阁长余二十二岁周汶阳长余一十七岁皆折行辈与余交淳佑辛丑同访余于竺山有会宿诗距咸淳乙丑已二十五年矣痛先觉之凋零感吾生之既老因成十韵以寄死生之情",
        "author": "释文珦",
        "content": "三老皆达人，虚受无蔕芥。\n笔阵绝纵横，词源极澎湃。\n丁时身屡蹇，志道心不懈。\n放浪事物表，若曰宇宙隘。\n求我于空间，岂识有机械。\n留诗在幽窗，足以镇山怪。\n神灵谨守藏，光艳无减杀。\n今朝一长吟，顿使老疾差。\n三老不可作，吾心亦遄迈。\n中心曷能忘，长吟復长喟。",
        "dynasty": "宋",
        "collection_info": null
    },
    {
        "title": "晨兴",
        "author": "释文珦",
        "content": "晨兴启蓬户，当面来清风。\n初日丽乔林，光影尤玲珑。\n悠然与心会，物物皆冲融。\n得丧岂吾事，此道足自终。",
        "dynasty": "宋",
        "collection_info": null
    },
    {
        "title": "山蔬",
        "author": "释文珦",
        "content": "山蔬有真味，肉食者不知。\n老我于空林，自爱园中葵。\n种莳举有法，采撷初无时。\n置之折脚铛，燎以枯松枝。\n芼之以姜桂，是乃性所宜。\n嗜此已成癖，自觉甘如饴。\n既足果吾腹，何用五鼎为。\n众欲不干虑，出处常委蛇。\n笑傲泉石间，万象皆吾诗。\n我已自忘我，人知我为谁。",
        "dynasty": "宋",
        "collection_info": null
    },
    {
        "title": "百年  其一",
        "author": "释文珦",
        "content": "百年如大梦，梦中谁到老。\n贫贱固可怜，富贵亦何好。\n举世尽蚩蚩，醒寤苦不早。\n自古知几人，独在商山皓。",
        "dynasty": "宋",
        "collection_info": null
    },
    {
        "title": "百年  其二",
        "author": "释文珦",
        "content": "百年亦何为，终岁常壈坎。\n玄裘不掩胫，素髮自垂颔。\n吾亲归夜台，益重霜露感。\n仰视天一方，星河同惨澹。",
        "dynasty": "宋",
        "collection_info": null
    },
    {
        "title": "云际独坐",
        "author": "释文珦",
        "content": "云际坐盘石，悠悠两无心。\n波静白鸥下，山寒黄叶深。\n幽人住何处，午磬来清音。\n日暮不能去，羣峰生夕阴。",
        "dynasty": "宋",
        "collection_info": null
    },
    {
        "title": "山人居涧上号涧居因涧作池名鑑止为赋是诗",
        "author": "释文珦",
        "content": "幽人临涧居，为爱涧中水。\n泠泠出云窦，决决漱石齿。\n流行本无意，遇坎还自止。\n坎深遂成池，寒光映窗几。\n于以鑑禅心，清浄绝尘滓。\n唯供种白莲，不洗闻尧耳。",
        "dynasty": "宋",
        "collection_info": null
    },
    {
        "title": "苦益菜",
        "author": "释文珦",
        "content": "苦菜吾所嗜，意与食蘗同。\n古者以益名，颇足昭其衷。\n秋花更清妍，绰约冰雪容。\n恍疑姑射仙，或如采芝翁。\n菊以彭泽显，莲以濂溪崇。\n此独无知音，没身萧艾中。\n人生天壤间，用舍为穷通。\n草木岂不然，一皆系其逢。",
        "dynasty": "宋",
        "collection_info": null
    },
    {
        "title": "哭李雪林",
        "author": "释文珦",
        "content": "昔者闻卢殷，颇为世所推。\n读书过万卷，尽以资于诗。\n復闻孟东野，气清而色夷。\n平生嗜章句，有甚于渴饥。\n二士举无子，所学竟不施。\n昌黎为买棺，又作铭墓辞。\n相去五百年，雪林酷似之。\n春谷古人徒，生死相维持。\n亦为立佳城，着文树穹碑。\n林兮信不忘，千载修名垂。",
        "dynasty": "宋",
        "collection_info": null
    },
    {
        "title": "梅友",
        "author": "释文珦",
        "content": "梅有岁寒姿，桃李非其偶。\n冰雪见凌厉，斯固梅之守。\n伊人清且妍，是曰梅之友。\n臭味得所同，不在金兰后。\n溪烟陇月间，幽期未尝负。\n中路勿弃捐，友道贵长久。",
        "dynasty": "宋",
        "collection_info": null
    },
    {
        "title": "吾年  其一",
        "author": "释文珦",
        "content": "吾年未七十，颇觉渐昏耄。\n旧事尽遗忘，独余山水好。\n天寒附叶火，尘埃满乌帽。\n客至欲逢迎，无奈筋力耗。\n君当恕衰翁，遮莫谓予傲。",
        "dynasty": "宋",
        "collection_info": null
    },
    {
        "title": "吾年  其二",
        "author": "释文珦",
        "content": "吾年易逾迈，感慨难具陈。\n齿髮半缺秃，肌肤多不仁。\n屏迹于空山，几与木石邻。\n忆昔少年时，秉志将求伸。\n所交四方士，一一非常人。\n论文穷道要，日夕长相亲。\n逝者若流水，存者犹参辰。\n辗转空怀思，欲见终无因。\n新知弃玼贱，坐卧唯一身。\n余生谅非久，当为灰与尘。\n存亡固可念，亦復徒伤神。\n于焉息吾虑，静然全天真。",
        "dynasty": "宋",
        "collection_info": null
    },
    {
        "title": "秋晚怀浙东故人",
        "author": "释文珦",
        "content": "游人未归来，芳草又还歇。\n怅望江东云，久负山中月。\n扁舟在何处，一水不可越。\n相思千里间，日暮飞鸟没。",
        "dynasty": "宋",
        "collection_info": null
    },
    {
        "title": "纪事",
        "author": "释文珦",
        "content": "庸贾狗鼠辈，龌龊无足观。\n少小为博徒，狭斜恣游般。\n凭附椒房宠，滥吹于王官。\n匿罪而言功，虚声尚欺谩。\n以之致鼎贵，真如沐猴冠。\n擅命十五年，肆毒侔蝾蚖。\n仁脉为之绝，善类为之殚。\n纳侮于北邻，征盟日嚣讙。\n兵戈满四海，天步极艰难。\n鄂汉距江淮，列郡多创残。\n人命若菅蒯，闻之心胆寒。\n王家急军食，耕者不得餐。\n罪大已难逭，犹思揜其奸。\n驾言督诸军，翱翔向江干。\n小器不自量，妄冀于曹瞒。\n潜欲移帝室，微辞启其端。\n贤哉夏金吾，直气生忠肝。\n立欲碎其首，无奈师旅单。\n姦谋既已洩，跼蹐方自叹。\n畏诛竟宵遁，鸮鵩铩羽翰。\n逆贼幸屏迹，宗社得再安。\n勤王毕云会，圣虑行小宽。\n祖宗德泽深，国体宜无瘢。\n指日恢中原，以尽万国欢。",
        "dynasty": "宋",
        "collection_info": null
    },
    {
        "title": "为先云洲赋尘外地",
        "author": "释文珦",
        "content": "狂贾何人斯，曾莫犬豕若。\n包藏窃国机，直尔弃天爵。\n逆罪浮草莽，盗术逾跖蹻。\n殛死于荒陬，厉肉不中臛。\n窜贼亦云晚，帝脉以微弱。\n仓扁皆拱手，神圣难救药。\n兴亡谁召之，礼乐至销铄。\n兵戈满天地，腾沸犹鼎镬。\n亿万苍生命，枕藉委沟壑。\n寰中荡无章，吾徒曷栖託。\n頼有尘外地，犹堪遂飞跃。\n泉石尽清奇，烟霞地参错。\n有客赋归来，楸枰见高着。\n真是离声名，非唯解缨络。\n山心极閒旷，云踪忘住着。\n长歌松月高，晏坐林花落。\n游衍狎渔樵，追随任猿鹤。\n他年四方志，此日三生约。\n终逃小草讥，嘉遯自成乐。\n于焉以求志，为记良不恶。",
        "dynasty": "宋",
        "collection_info": null
    },
    {
        "title": "过贾似道葛岭旧居",
        "author": "释文珦",
        "content": "顺逆人兽心，成败翻覆手。\n鬼神不相容，子孙岂能守。\n昔者过此门，歌钟会羣丑。\n今者过此门，阗然已丰蔀。\n羞死满院花，颦残数株柳。\n空室走鼪鼯，荒池长蝌蚪。\n转眼即凄凉，况復百年后。\n积衅多自戕，盛德斯可久。\n富贵如浮埃，于身竟何有。\n为谢高明人，非义慎勿取。",
        "dynasty": "宋",
        "collection_info": null
    },
    {
        "title": "惟初",
        "author": "释文珦",
        "content": "惟初结髮时，志气凌苍昊。\n飘然去园庐，名山纵幽讨。\n流光暗相催，于今已衰老。\n满眼皆少年，谁堪写怀抱。\n潜踪寂寞滨，萧飒同霜草。\n谓可安余龄，异俗惊我倒。\n颇解空王宗，怀之以为宝。\n世故等浮尘，弃置勿復道。",
        "dynasty": "宋",
        "collection_info": null
    },
    {
        "title": "世情",
        "author": "释文珦",
        "content": "世情多反覆，衰荣难预卜。\n本是昔时笑，翻成今日哭。\n故乡无旧业，客身同草木。\n纷纷轻薄儿，谁能顾幽独。\n虽无禄资身，喜有山在目。\n得失何足论，长歌倚修竹。",
        "dynasty": "宋",
        "collection_info": null
    },
    {
        "title": "贫贱诗",
        "author": "释文珦",
        "content": "贫贱交亲绝，形影自相弔。\n清泉白石间，朝夕事吟啸。\n甑堕何足言，灰死不须溺。\n达人乃知此，宁免俗士诮。",
        "dynasty": "宋",
        "collection_info": null
    },
    {
        "title": "酬李漫翁暑中见寄韵",
        "author": "释文珦",
        "content": "羲娥不停毂，催暑到茅屋。\n萍蓬无地头，桑梓念天目。\n古吟寓深情，时事堪痛哭。\n余生竟何归，行已变陵谷。",
        "dynasty": "宋",
        "collection_info": null
    },
    {
        "title": "篔房暑中寄诗依韵酬答",
        "author": "释文珦",
        "content": "溪翁若冰雪，明浄不受涅。\n经岁断知闻，使我心菀结。\n佳句来清风，足以洒炎热。\n山中有奇事，迟向秋深说。",
        "dynasty": "宋",
        "collection_info": null
    },
    {
        "title": "依韵酬葛秋岩陶体四首  其一",
        "author": "释文珦",
        "content": "山林自多趣，况此晴和时。\n我友贲然来，相娱以琴诗。\n仓庚遗好音，熏风发清吹。\n悠然与心会，安能遽忘兹。",
        "dynasty": "宋",
        "collection_info": null
    },
    {
        "title": "依韵酬葛秋岩陶体四首  其二",
        "author": "释文珦",
        "content": "大化无端倪，至道绝冯仗。\n委身于一静，足以去羣妄。\n死生亦寄耳，遐龄岂吾望。\n伯伦称达人，胡为未忘葬。",
        "dynasty": "宋",
        "collection_info": null
    },
    {
        "title": "依韵酬葛秋岩陶体四首  其三",
        "author": "释文珦",
        "content": "吾生一无营，终日衡门下。\n栖迟已成乐，岂羡台与榭。\n相彼常汲汲，而我独多暇。\n时听蜾祝儿，于以知物化。",
        "dynasty": "宋",
        "collection_info": null
    },
    {
        "title": "依韵酬葛秋岩陶体四首  其四",
        "author": "释文珦",
        "content": "东原风正和，西山气尤爽。\n坐我于其中，此心日以广。\n腰间岂须重，眼下何必两。\n颜原陋巷居，歌有金石响。",
        "dynasty": "宋",
        "collection_info": null
    },
    {
        "title": "效陶四首用葛秋岩韵  其一",
        "author": "释文珦",
        "content": "坐石滋南风，幽抱和且衎。\n志唯在山水，身不关治乱。\n终曲遂忘言，举目送飞翰。\n所得皆天真，初不加习翫。",
        "dynasty": "宋",
        "collection_info": null
    },
    {
        "title": "效陶四首用葛秋岩韵  其二",
        "author": "释文珦",
        "content": "山深自无暑，五月草树寒。\n颇有遯世乐，得之亦非难。\n岩翁我同流，邂逅成清欢。\n回首功名人，琐琐不足观。",
        "dynasty": "宋",
        "collection_info": null
    },
    {
        "title": "效陶四首用葛秋岩韵  其三",
        "author": "释文珦",
        "content": "眼前几富贵，变灭同浮烟。\n举非吾所钦，眷然思古先。\n穷达无二道，彭殇可齐年。\n中心既昭彻，万象皆澄鲜。",
        "dynasty": "宋",
        "collection_info": null
    },
    {
        "title": "效陶四首用葛秋岩韵  其四",
        "author": "释文珦",
        "content": "我居本山林，茅茨荫嘉树。\n骯脏尘网间，归心自西骛。\n吾驾今已返，终然守贞素。\n每思夜气清，起坐天未曙。",
        "dynasty": "宋",
        "collection_info": null
    },
    {
        "title": "野翁",
        "author": "释文珦",
        "content": "野翁百不为，白髮老岩涧。\n宁肯慕膏粱，且復饱藜苋。\n故交非不多，尽作风叶散。\n余生虽独存，反观亦如幻。",
        "dynasty": "宋",
        "collection_info": null
    },
    {
        "title": "山居答客问",
        "author": "释文珦",
        "content": "富贵有何好，祇以劳其形。\n吾居在山林，四体常安宁。\n寒缉沼中荷，饥斸松下苓。\n苍苔没幽径，白云度疎櫺。\n明月石上看，清风枕间听。\n灭惑生智焰，破尘出空经。\n真如寐而寤，亦若醉而醒。\n此外非吾事，视之等浮萍。\n誓不出篱户，期以终颓龄。\n君如不吾信，重当问山灵。",
        "dynasty": "宋",
        "collection_info": null
    },
    {
        "title": "遣兴",
        "author": "释文珦",
        "content": "吾方慕孤贞，俗苦尚冯附。\n一身天地间，瓠落如大瓠。\n短寄无百年，倏忽已迟暮。\n平生清浄禅，犹嫌被诗污。\n洗除岂诚难，心空灭万虑。\n更当寻亮公，竟入西山去。",
        "dynasty": "宋",
        "collection_info": null
    },
    {
        "title": "寓形",
        "author": "释文珦",
        "content": "寓形宇宙间，治身犹治木。\n要在直而方，毋使圆且曲。\n直方固违众，吾心以为是。\n圆曲虽适时，吾心以为耻。\n人由圆曲富，吾用直方贫。\n吾心虽不移，予以书诸绅。",
        "dynasty": "宋",
        "collection_info": null
    },
    {
        "title": "黄叶",
        "author": "释文珦",
        "content": "吾心爱黄叶，不翅于南金。\n九月秋风高，柴门积来深。\n一一自掇拾，书我白头吟。\n吟成意谁与，拄颊对遥岑。",
        "dynasty": "宋",
        "collection_info": null
    },
    {
        "title": "寄友分得客字",
        "author": "释文珦",
        "content": "夜来有清梦，梦见山阴客。\n宛然过兰亭，分吟坐苔石。\n晓闻在湖寺，挥麈论经席。\n会面安可期，相思春草碧。",
        "dynasty": "宋",
        "collection_info": null
    },
    {
        "title": "吾生",
        "author": "释文珦",
        "content": "吾生少壮时，穷力在经教。\n一心融万境，颇亦能致效。\n老来更脱略，山水随所乐。\n今成信手棋，胜负不復校。",
        "dynasty": "宋",
        "collection_info": null
    },
    {
        "title": "人生几何行  其一",
        "author": "释文珦",
        "content": "人生能几何，百年三万日。\n一半睡中消，余寿或难必。\n钟鼎与轩裳，总是牢笼物。\n贪夫所甘心，宛转无由出。\n富贵者常劳，贫贱者常逸。\n所以箕山人，不为唐尧屈。",
        "dynasty": "宋",
        "collection_info": null
    },
    {
        "title": "人生几何行  其二",
        "author": "释文珦",
        "content": "人生百年间，何殊旅亭客。\n少壮不可留，渐觉衰老迫。\n纵使功业成，谁能免形役。\n长歌归去来，山中煮白石。",
        "dynasty": "宋",
        "collection_info": null
    },
    {
        "title": "冬日山中遣兴",
        "author": "释文珦",
        "content": "始见迎秋气，又復换玄律。\n寒山何萧萧，飘风何弗弗。\n双丸递隠见，百龄信超忽。\n慨念同游人，大半成异物。\n吾年亦云衰，逾六已望七。\n不唯齿髮变，旧闻尽遗失。\n死生无定据，万事难固必。\n且以永今朝，奚须计明日。\n息影入山林，曾不厌深密。\n贤哉庞德公，万世称隠逸。",
        "dynasty": "宋",
        "collection_info": null
    },
    {
        "title": "重阜崔嵬行",
        "author": "释文珦",
        "content": "重阜何崔嵬，遥瞻北邙路。\n旷野无人居，高低尽丘墓。\n不知古与新，落落似棋布。\n下有荒草丛，上有白杨树。\n树顶啸鸱鸢，草根穴狐兔。\n嗟哉昔为人，妻子相爱慕。\n岂知易殂落，到此长别处。\n天地虽好生，安能蹔留驻。\n夜台杳冥冥，千载竟不曙。\n託身同草木，坐受蝼蚁蠹。\n衣冠变成尘，精灵自相语。\n亲戚不重过，他人岂能顾。\n听我蒿里歌，年命如朝露。",
        "dynasty": "宋",
        "collection_info": null
    },
    {
        "title": "与云耕重会復别",
        "author": "释文珦",
        "content": "久别思见面，重逢反成悲。\n相持问年纪，各在桑榆时。\n道途筋力残，玄髮成素丝。\n时命苟不遭，有才亦奚为。\n荣华既非愿，但愿亡寒饥。\n眼前且相慰，老别难再期。\n此语亦良苦，君心还自知。",
        "dynasty": "宋",
        "collection_info": null
    },
    {
        "title": "别山中友",
        "author": "释文珦",
        "content": "人生贵适意，穷达奚足论。\n此意君能知，方喜吾道存。\n于心既莫逆，彼此俱忘言。\n胡为又当别，谁能不消魂。",
        "dynasty": "宋",
        "collection_info": null
    },
    {
        "title": "闭户",
        "author": "释文珦",
        "content": "闭户日无事，山光满盈几。\n饭余曲肱睡，一觉颇酣美。\n心平不作梦，境寂如止水。\n山童为煎茶，茶熟我当起。",
        "dynasty": "宋",
        "collection_info": null
    },
    {
        "title": "夜归  其一",
        "author": "释文珦",
        "content": "天气殊清和，山中多胜践。\n沿流采香芹，穿云得芳荈。\n幽怀日以舒，嚣尘自兹遣。\n乘月返茅茨，倦足不復洗。",
        "dynasty": "宋",
        "collection_info": null
    },
    {
        "title": "夜归  其二",
        "author": "释文珦",
        "content": "生唯浄命食，持钵向人境。\n莫夜归茅庐，月出山愈静。\n处处闻泉声，行行踏松影。\n洗足便安禅，云深石床冷。",
        "dynasty": "宋",
        "collection_info": null
    },
    {
        "title": "煎茶",
        "author": "释文珦",
        "content": "吾生嗜苦茗，春山恣攀缘。\n采采不盈掬，浥露殊芳鲜。\n虑溷仙草性，崖间取灵泉。\n石鼎乃所宜，灌濯手自煎。\n择火亦云至，不令有微烟。\n初沸碧云聚，再沸雪浪翻。\n一碗復一碗，尽啜袪忧烦。\n良恐失正味，缄默久不言。\n须臾齿颊甘，两腋风飒然。\n飘飘欲遐举，未下卢玉川。",
        "dynasty": "宋",
        "collection_info": null
    },
    {
        "title": "芝田老师索余作松石因书此诗",
        "author": "释文珦",
        "content": "学画同学书，艺精人已老。\n三年始向学，一纸未能好。\n墨淡石不苍，笔枯松亦槁。\n芝翁索此图，遗笑应绝倒。",
        "dynasty": "宋",
        "collection_info": null
    },
    {
        "title": "樗散",
        "author": "释文珦",
        "content": "樗散不任用，居然老空林。\n柴门绝车马，径草三尺深。\n静对西山云，颇觉谐素心。\n此外非所知，谁言有华簪。",
        "dynasty": "宋",
        "collection_info": null
    },
    {
        "title": "藤杖",
        "author": "释文珦",
        "content": "楖𣗖古藤杖，偃蹇如虬龙。\n伊昔访隠人，得之天柱峰。\n视尔如良朋，出处常相从。\n渡水逾万折，穿云或千重。\n忽于风雨时，狡狯夸灵踪。\n使我失冯倚，瓠落无所容。",
        "dynasty": "宋",
        "collection_info": null
    },
    {
        "title": "为顾美山赋五字田",
        "author": "释文珦",
        "content": "宝此五字田，不羡千亩耤。\n冥搜为播种，发言皆黍稷。\n梅山老吟农，良已着深绩。\n终然乃有秋，不负平生力。",
        "dynasty": "宋",
        "collection_info": null
    },
    {
        "title": "汤婆",
        "author": "释文珦",
        "content": "野翁有汤婆，爱逾美淑姬。\n视之若彭亨，虚中而无为。\n冬日则饮汤，身唯一衲随。\n曾不涴脂粉，简洁良易资。\n终宵暖吾足，贞静无邪思。\n德音之所同，可作偕老期。\n誓不中道绝，若彼氓蚩蚩。\n作诗以遗婆，婆听当勿疑。",
        "dynasty": "宋",
        "collection_info": null
    },
    {
        "title": "读郭文举传",
        "author": "释文珦",
        "content": "众人务苟合，达士羞雷同。\n不可相为谋，真成马牛风。\n我爱郭文举，干坤一冥鸿。",
        "dynasty": "宋",
        "collection_info": null
    },
    {
        "title": "送僧东归",
        "author": "释文珦",
        "content": "今朝送君处，草色如许新。\n后会既难定，别愁那易陈。\n分手限吴越，烟波渺无津。\n云山更重迭，归与何峰邻。\n凭人问消息，或恐非其真。\n不如早重来，勿使山猿嗔。",
        "dynasty": "宋",
        "collection_info": null
    },
    {
        "title": "祭坦仲履",
        "author": "释文珦",
        "content": "仲履真吾徒，敏慧出流辈。\n比玉无纤瑕，方珠绝微颣。\n子心如秋月，皎皎长不昧。\n子身如閒云，出处极自在。\n相从逾十年，不见时俗态。\n爱子静而文，喜子和而耐。\n语子以玄微，一一能领会。\n今子隔重泉，使我增感慨。\n酌彼清涧泉，为子供一酹。\n魂气诚有知，歆监俨如对。",
        "dynasty": "宋",
        "collection_info": null
    },
    {
        "title": "同友行山逢隠僧语",
        "author": "释文珦",
        "content": "我本忘世人，有志在岩穴。\n欣逢会心友，提携步林樾。\n云中野僧居，树梢清磬发。\n不惮登陟劳，遂得造石窟。\n门前羃萝茑，座后翳松栝。\n结草为三衣，降龙在一钵。\n问我从何来，执手道契阔。\n食我青精饭，语我颇谆切。\n教我去众巧，使我守一拙。\n我诚服其言，毕志不敢越。\n他年定依止，相与定晚节。\n万事尽弃捐，饮涧茹薇蕨。",
        "dynasty": "宋",
        "collection_info": null
    },
    {
        "title": "寄教西岑",
        "author": "释文珦",
        "content": "西岑我同流，常惜会面疏。\n秋深来旧京，一尝造君庐。\n感君故情深，馆我于恬虚。\n十日更倡酬，閒踪颇虚邪。\n人事那好乖，扁舟赋归与。\n茫茫烟水隔，无使堪寄书。\n万玉森篔筜，孤峰丽芙蕖。\n挂梦于其间，栩栩復蘧蘧。\n以我常思君，知君亦思予。\n何时重携手，使此菀结舒。",
        "dynasty": "宋",
        "collection_info": null
    },
    {
        "title": "炙背",
        "author": "释文珦",
        "content": "老身不能寒，心唯爱冬日。\n炙背蓬门下，暖气浃肌骨。\n自谓人间世，此乐居第一。\n虽曰狐貉温，功莫与之匹。\n山居人不到，独坐快扪虱。",
        "dynasty": "宋",
        "collection_info": null
    },
    {
        "title": "赠同志",
        "author": "释文珦",
        "content": "我本无生俦，涉有乖素愿。\n百年直寄耳，倏忽如过电。\n犹记学语时，老色遽满面。\n富贵非所希，吾道在贫贱。\n往事绝寻思，残生喜彊健。\n忘机有白鸥，消日頼黄卷。\n今辰扶杖出，穷探不知倦。\n与子偶相逢，抵掌说嘉遯。\n同歌紫芝曲，共饱青精饭。\n世人不相知，心通亦何闷。",
        "dynasty": "宋",
        "collection_info": null
    },
    {
        "title": "寄赠王子静",
        "author": "释文珦",
        "content": "子静野鹿性，萧散逃絷鞿。\n倚诗以为田，曾弗忧年饥。\n诗肠有余积，诗貌无多肥。\n朝吟暮亦吟，吐屑常霏霏。\n糟粕三百篇，自能发天机。\n两脚走黄土，颇若知音稀。\n多时不相逢，念尔魂梦飞。\n何当抱诗来，共食山中薇。",
        "dynasty": "宋",
        "collection_info": null
    },
    {
        "title": "赠隠僧",
        "author": "释文珦",
        "content": "高僧谢人世，诛茅乱峰曲。\n三衣不着蚕，一饭长分鹿。\n露滴秋径松，烟蒙晓窗竹。\n真隠澹无营，怡然心自足。",
        "dynasty": "宋",
        "collection_info": null
    },
    {
        "title": "问李篔房疾",
        "author": "释文珦",
        "content": "篔翁非时流，温然古君子。\n我虽异教人，臭味略相似。\n四月不见翁，相望隔烟水。\n石坛忽来前，言翁乖摄理。\n真体本无病，请说病原委。\n乃知为苍生，常欲致平治。\n神明所扶持，厥疾自衰已。\n秋日定拏舟，贺翁勿药喜。\n既为苍生病，须为苍生起。\n比寿于广成，与宋相终始。",
        "dynasty": "宋",
        "collection_info": null
    },
    {
        "title": "重会馨桂山",
        "author": "释文珦",
        "content": "桂山吾友于，壮岁即相亲。\n跌宕去鞿絷，出语必惊人。\n倏尔罹世难，东西各全身。\n十年不相逢，有若参与辰。\n偶乘霅舟来，见翁西涧滨。\n相对恍如梦，彼此白髮新。\n抵掌话畴昔，故情一何真。\n遗我白雪章，字字无埃尘。\n长歌山水中，铿鈜惊鬼神。\n胡为又当别，缱绻难具陈。\n风前一回首，寒波渺无津。\n他时定相思，题诗附双鳞。",
        "dynasty": "宋",
        "collection_info": null
    },
    {
        "title": "日夕佳",
        "author": "释文珦",
        "content": "城市多溷浊，溪山宜避喧。\n山色日在门，变态从朝昏。\n悠然得之心，真乐方自存。\n此心诚不渝，轩冕何足论。",
        "dynasty": "宋",
        "collection_info": null
    },
    {
        "title": "放浪诗",
        "author": "释文珦",
        "content": "放浪游名山，山水悦人意。\n穷日不知疲，行行转幽邃。\n空籁如风声，奇峰似云气。\n濯足就寒流，憇锡投古寺。\n长廊遇真僧，妙语发清秘。\n道我多隠情，喜我无众僞。\n愿言从此始，万事尽捐弃。\n相从了余生，共践真实地。",
        "dynasty": "宋",
        "collection_info": null
    },
    {
        "title": "屏居",
        "author": "释文珦",
        "content": "屏居泉石间，所乐在閒纵。\n山田与山果，皆吾手自种。\n禾穗已垂颖，栗包初拆缝。\n一饱既可期，肯復作诗用。",
        "dynasty": "宋",
        "collection_info": null
    },
    {
        "title": "过野人居",
        "author": "释文珦",
        "content": "閒人无外事，饭余聊散策。\n路逢一老翁，疑是避秦客。\n招携过别墅，茅茨翳桑麦。\n唯闻鸡犬声，了无车马迹。\n自言入山来，居然长儿息。\n身将云木亲，志与风尘隔。\n屋边种桃李，无言花自拆。\n原上耦耕人，将非是沮溺。\n遗世乃全真，何为牵物役。\n从此数相寻，幽期竟难易。",
        "dynasty": "宋",
        "collection_info": null
    },
    {
        "title": "酬清苕恭仲温见寄旧诗追志于此",
        "author": "释文珦",
        "content": "吾生苦疎拙，不解谋此身。\n辗转常寄食，短褐如悬鹑。\n徒御舍之去，往往嫌我贫。\n达交亦良多，安能强相亲。\n唯有湖滨山，于我如故人。\n日夕与之对，澹然忘主宾。\n仲温我同流，道我此意真。\n新诗远相寄，可以书诸绅。\n何时到清苕，相携采白苹。",
        "dynasty": "宋",
        "collection_info": null
    },
    {
        "title": "送僧",
        "author": "释文珦",
        "content": "云作达人性，东西无定居。\n重逢在京阙，忽忆归园庐。\n水宿傍江市，山行见樵车。\n后期难重寻，握手空踌躇。",
        "dynasty": "宋",
        "collection_info": null
    },
    {
        "title": "吾身  其一",
        "author": "释文珦",
        "content": "东西南北人，寂寞住岩涧。\n年衰鬓凝霜，客久衣绝襻。\n何须念粱肉，且復饱藜苋。\n犹患有吾身，身死即无患。",
        "dynasty": "宋",
        "collection_info": null
    },
    {
        "title": "吾身  其二",
        "author": "释文珦",
        "content": "趋时非好步，步步青山归。\n眼界绝尘垢，耳根遗是非。\n充肠草木实，被体云霞衣。\n吾贫岂当念，吾愿已无违。",
        "dynasty": "宋",
        "collection_info": null
    },
    {
        "title": "林卧",
        "author": "释文珦",
        "content": "林卧岁月久，閒襟颇孤清。\n静中观庶类，因之感予情。\n木伐以其材，膏煎以其明。\n兽槛以狡彯，禽笼以音声。\n人苟矜智虑，自械伤神形。\n纵使功业崇，或受鼎镬烹。\n今古无不然，念之殊可惊。\n世用常致患，时弃乃全生。\n所以箕颍客，翛然竟遗名。\n吾幸拙而愚，冀可终余龄。",
        "dynasty": "宋",
        "collection_info": null
    },
    {
        "title": "晓坐",
        "author": "释文珦",
        "content": "梦破不成寐，茅斋坐清晓。\n他山已击钟，独树初啼鸟。\n四体既调柔，众境亦深窈。\n素书未终轴，朝光射林杪。\n任性无外求，一静万缘了。\n何事尘中人，百年徒扰扰。",
        "dynasty": "宋",
        "collection_info": null
    },
    {
        "title": "冬日山居",
        "author": "释文珦",
        "content": "出门无所求，藜杖常挂壁。\n睡起日将午，耳目有清适。\n冰池坼寒光，雪檐响清滴。\n道人期不来，独看麻衣易。",
        "dynasty": "宋",
        "collection_info": null
    },
    {
        "title": "山居",
        "author": "释文珦",
        "content": "自为山居人，梦寐亦安佚。\n颇谓龟六藏，全胜兔三窟。\n性中唯一真，身外无余物。\n形谢即示已，谁能问埋骨。",
        "dynasty": "宋",
        "collection_info": null
    },
    {
        "title": "钓雪老渔",
        "author": "释文珦",
        "content": "彼渔者何人，莫是沧浪叟。\n万顷自清心，千山同白首。\n忘世但垂纶，得鱼唯换酒。\n醉后任扁舟，流到湘川口。",
        "dynasty": "宋",
        "collection_info": null
    },
    {
        "title": "赠别",
        "author": "释文珦",
        "content": "古道久沦丧，世涂堪痛哭。\n鸾凤尽收声，豺虎方择肉。\n君从东方来，求我山北谷。\n君容一何臞，我髮日已秃。\n衰残两如此，宁不感心目。\n又还别我去，后期难重卜。\n握手临路岐，赠言以为祝。\n一祝宜强饭，二祝宜避俗。",
        "dynasty": "宋",
        "collection_info": null
    },
    {
        "title": "秋日有怀故人",
        "author": "释文珦",
        "content": "山人出山去，山鸟长相忆。\n岁月能几何，诸峯復秋色。\n孤云在何处，烟水望不极。\n怊怅多远情，飞鸿杳无迹。",
        "dynasty": "宋",
        "collection_info": null
    },
    {
        "title": "屏居",
        "author": "释文珦",
        "content": "吾生本疎庸，不作尘间梦。\n屏居万山中，野性颇自纵。\n消摇鹰脱鞲，萧散马释鞚。\n天寒放麋入，春燠闻鸟咔。\n斸药时荷鉏，灌圃晨抱瓮。\n薇生富采撷，橘熟断包贡。\n乔松已巢鹤，瘦竹待鸣凤。\n回首视世人，真若螘一鬨。",
        "dynasty": "宋",
        "collection_info": null
    },
    {
        "title": "寻幽宿隠者居",
        "author": "释文珦",
        "content": "先生巢许流，远志在箕颍。\n由来天机深，遂使尘事屏。\n云霾山径长，草没柴门静。\n相逢冬日暮，共语寒夜永。\n照暝然枯松，漱泉𣂏暗井。\n虎啸谷风生，猿啼霜月冷。\n潺湲瀑泉声，寒乱高杉影。\n藐焉豁尘襟，颇若异人境。\n明朝还别君，寻幽过他岭。\n他日拟重来，同采春山茗。",
        "dynasty": "宋",
        "collection_info": null
    },
    {
        "title": "齿脱",
        "author": "释文珦",
        "content": "老齿皆脱落，十中无二三。\n存者一动摇，咀嚼宁復堪。\n荼荠均一咽，尽略苦与甘。\n世味非道腴，正尔不欲耽。",
        "dynasty": "宋",
        "collection_info": null
    },
    {
        "title": "老景",
        "author": "释文珦",
        "content": "日月如飞梭，为我织老景。\n苍艾浸成色，素丝飒垂领。\n短长任所裁，厚薄焉足省。\n善贾亦徒施，终然付泡影。",
        "dynasty": "宋",
        "collection_info": null
    },
    {
        "title": "天目山僧隠居",
        "author": "释文珦",
        "content": "卜居就穷崖，几席凈如氾。\n三池更幽绝，澄澈皆可鑑。\n深处有蟠蛟，游子不敢瞰。\n独向月明时，临流学清梵。",
        "dynasty": "宋",
        "collection_info": null
    },
    {
        "title": "灭迹",
        "author": "释文珦",
        "content": "灭迹岩岫间，居然养真素。\n夕餐篱菊英，朝饮木兰露。\n玄衢谅堪涉，时荣焉足慕。\n万古功名人，纍纍但丘墓。",
        "dynasty": "宋",
        "collection_info": null
    },
    {
        "title": "衰病",
        "author": "释文珦",
        "content": "衰病苦无悰，偃仰以终日。\n少间步东园，愈使我心怵。\n名芳扫迹空，野草争头出。\n无力事耘耛，长吁返蓬室。",
        "dynasty": "宋",
        "collection_info": null
    },
    {
        "title": "桂感",
        "author": "释文珦",
        "content": "桂非桃李俦，露冷花始拆。\n馨香枝可取，欲以寄嘉客。\n道远莫能致，徘徊终日夕。\n别情因物感，千里未尝隔。",
        "dynasty": "宋",
        "collection_info": null
    },
    {
        "title": "四皓",
        "author": "释文珦",
        "content": "皓首四老人，独见何明彻。\n耻为暴秦污，商山永归洁。\n暂出正前星，遄回卧松雪。\n终令汉天子，不敢乱适孽。\n舒卷尽天机，非徒上名节。",
        "dynasty": "宋",
        "collection_info": null
    },
    {
        "title": "石室",
        "author": "释文珦",
        "content": "石室静而深，青山迭相映。\n且无笼槛羁，颇适猿鸟性。\n外物俱弃捐，内尘亦清凈。\n人莫来扣门，惊回老僧定。",
        "dynasty": "宋",
        "collection_info": null
    },
    {
        "title": "深居  其一",
        "author": "释文珦",
        "content": "深居在空闲，颇适静者性。\n门外无游尘，落叶满荒径。\n阳光下西垂，东岭有余映。\n焚香读楞伽，唯许山鬼听。",
        "dynasty": "宋",
        "collection_info": null
    },
    {
        "title": "深居  其二",
        "author": "释文珦",
        "content": "荣华不入梦，于焉谢忧责。\n深居三十年，禽猿尽相识。\n白日久知心，孤云本无迹。\n丈室常寂然，焚香自终夕。",
        "dynasty": "宋",
        "collection_info": null
    },
    {
        "title": "哭立虚舟",
        "author": "释文珦",
        "content": "虚舟我良友，生平快冥搜。\n放迹江湖间，自与造物游。\n忆昔仗短筇，访我竺峰头。\n贻我选体诗，得法于曹刘。\n因之与定盟，有若胶漆投。\n出处虽小殊，梦寐常相求。\n是乃以神交，真如持远俦。\n有力负舟去，迅速不少留。\n易寘于凉池，亦善为舟谋。\n我独念故情，涕泪如泉流。\n些舟以此诗，舟亦能听不。\n舟或不吾听，吾泪终难收。",
        "dynasty": "宋",
        "collection_info": null
    },
    {
        "title": "今日",
        "author": "释文珦",
        "content": "今日天气佳，悠然动清兴。\n桑间葚初熟，时復鸣戴胜。\n同游尽萧散，野径亦幽夐。\n仰面看青天，长啸山谷应。",
        "dynasty": "宋",
        "collection_info": null
    },
    {
        "title": "閒静词",
        "author": "释文珦",
        "content": "自从住山来，未尝离于山。\n予爱山之静，山亦多予閒。\n閒静两相得，悠然真意存。\n白云乃知此，难与躁者言。",
        "dynasty": "宋",
        "collection_info": null
    },
    {
        "title": "裒集诗藁",
        "author": "释文珦",
        "content": "吾学本经论，由之契无为。\n书生习未忘，有时或吟诗。\n兴到即有言，长短信所施。\n尽忘工与拙，往往不修辞。\n唯觉意颇真，亦復无邪思。\n事物皆寓尔，又岂存肝脾。\n老来欲消閒，裒集还自嗤。\n聊以识吾过，吾道不在兹。",
        "dynasty": "宋",
        "collection_info": null
    },
    {
        "title": "月夜听琴歌",
        "author": "释文珦",
        "content": "石床定起夜方中，为豁幽兴开房栊。\n吴天洁凈无云踪，万里一色磨青铜。\n明月皎皎行虚空，穿松透竹光玲珑。\n猛虎忽啸茅屋东，林树叶叶皆生风。\n壮哉宿客清溪翁，对月与我调丝桐。\n不拘商羽征角宫，五音迭奏意无穷。\n希声一一关天聪，天神下假山鬼从。\n玄鹤抃舞节奏同，延颈舒翼多仪容。\n尝闻雅乐与政通，乃知此语非颛蒙。\n更漏欲彻曲未终，西邻忽打五鼓钟。\n溪翁忆着溪头蓬，抱琴归去还怱怱。\n愿翁重来勿弃侬，侬欲共尔论心胸。",
        "dynasty": "宋",
        "collection_info": null
    },
    {
        "title": "母子吟",
        "author": "释文珦",
        "content": "游子行远方，慈母在高堂。\n砌有忘忧草，对之还断肠。\n母心乃如斯，子心其可忘。\n子心苟如母，足以感苍苍。\n君不见汉蔡邕，晋王祥。",
        "dynasty": "宋",
        "collection_info": null
    },
    {
        "title": "江山县旅夜",
        "author": "释文珦",
        "content": "江郎峰头云漠漠，江郎庙前风雨作。\n路傍古寺不可栖，破屋残僧情味恶。\n重寻野店度前林，夜寒无奈春衣薄。\n惭媿主人能会意，地鑪爇火深相慰。\n何似山中梦觉时，纸被蒙头听松吹。",
        "dynasty": "宋",
        "collection_info": null
    },
    {
        "title": "乌夜啼",
        "author": "释文珦",
        "content": "东家屋树与云齐，夜夜有乌来上栖。\n明月照树栖乌啼，愁杀窗中战士妻。\n官家遣夫戍辽西，三年不归守空闺。\n乌啼不止妇增泣，泪痕如雨衣裳湿。",
        "dynasty": "宋",
        "collection_info": null
    },
    {
        "title": "有美一人行",
        "author": "释文珦",
        "content": "有美一人闲且都，天然自与常人殊。\n奔逸绝尘遗步趋，宛在大海之东隅。\n珠宫贝阙非凡居，鲛绡被体云霞裾。\n朝乘一鹤暮双鳬，往来圆峤仍方壶。\n所交皆古真仙徒，赤松羡门及麻姑。\n共论妙道得道枢，天地万物指马如。\n人间岁月良易徂，别来眼暗齿髮疎。\n山可泐兮海可枯，相思之念无时无。\n示好亦有明月珠，藏之怀袖不敢沽。\n屡欲致之乏飞鱼，侧身东望空踌躇。",
        "dynasty": "宋",
        "collection_info": null
    },
    {
        "title": "过苕溪",
        "author": "释文珦",
        "content": "苕溪发源自天目，一溪东之漾寒渌。\n岸山续续相照映，原田每每资渗漉。\n祗看后浪催前浪，当悟新人换旧人。\n来往舟航谩如识，到头若箇曾知津。",
        "dynasty": "宋",
        "collection_info": null
    },
    {
        "title": "苕霅歌",
        "author": "释文珦",
        "content": "昔闻两溪水色异，苕清霅浑犹渭泾。\n又闻发源自天目，悬高坠峻如建瓴。\n日夜滚滚流不止，尽过白苹红蓼汀。\n流入太湖不復辨，挹之但闻鱼鼈腥。\n堪笑人生亦如此，百年汲汲劳其形。\n到头富贵亦何用，一卧泉下无由醒。\n争似渔翁扁舟独往最脱洒，七十二峰相对长青青。",
        "dynasty": "宋",
        "collection_info": null
    },
    {
        "title": "春日吟",
        "author": "释文珦",
        "content": "春山青，春水绿，野鸟啼春声续续。\n提壶劝我饮，杜鹃劝我归。\n吾归不待劝，吾贫无酒资。\n之二虫，不吾知，徒尔为。",
        "dynasty": "宋",
        "collection_info": null
    },
    {
        "title": "芙蓉花歌",
        "author": "释文珦",
        "content": "东邻槛外芙蓉花，初开粲粲如朝霞。\n今朝花谢枝空在，绕树千回只嘆嗟。\n花谢明年还復开，红颜已去终难回。\n人生不及花枝耐，况有流光白髮催。\n游子对花心尽醉，老翁见之如梦寐。\n解把浮生比梦中，肯计荣华与憔悴。",
        "dynasty": "宋",
        "collection_info": null
    },
    {
        "title": "晚秋游兴",
        "author": "释文珦",
        "content": "余英山中枫叶赤，龟溪溪上苹花白。\n野翁杖屦往来频，为爱溪山好秋色。\n白叟虬髯眼深碧，邂逅相欢坐苔石。\n语终长啸归青壁，恐是云深避秦客。\n斯人再见虽难期，忘机亦有渔樵席。\n藉草班荆相尔汝，无主无宾心自适。\n沙鸥飞度夕阳间，烟外遥闻一声笛。",
        "dynasty": "宋",
        "collection_info": null
    },
    {
        "title": "赵白云宗丞以诗送惠柳下谒浙西宪使包宏斋命余同赋",
        "author": "释文珦",
        "content": "宏斋伊洛宗，白云风雅主。\n二公在斯世，光艷烛寰宇。\n白云归帝乡，宏斋庇寒士。\n出处虽小殊，怜才酷相似。\n吟诗贫到骨，白云古知音。\n吹送宏斋前，雄词重南金。\n乘流春浩荡，变化那可测。\n君不见北溟有鱼会风云，一举自然生羽翼。",
        "dynasty": "宋",
        "collection_info": null
    },
    {
        "title": "周草窗命题异人爪搯仙境图",
        "author": "释文珦",
        "content": "幽斋众客多清娱，弁翁开卷示此图。\n细画纤纤比毛髮，老眼眴转视若无。\n须臾神定乃能辨，蓬山圆峤连方壶。\n山川盘纡体势远，楼观缥缈棼桴铺。\n霓旌羽盖蔽空日，云軿鹤驭交天衢。\n瓌丽绮错千万状，一一尽与人间殊。\n弁翁指陈更详悉，言是澄江惠氏所宝之旧物。\n昔有道人方外来，暮夜延之入其室。\n萧然独卧无灯明，时闻爪甲铿有声。\n明发道人不知处，但见桶底搯画成。\n吾知道人非小巧，物物之中存幻眇。\n更于爪画两俱忘，当与道人同一笑。",
        "dynasty": "宋",
        "collection_info": null
    },
    {
        "title": "周草窗吟藁号蜡屐为赋古语",
        "author": "释文珦",
        "content": "尝闻阮孚心好屐，对客蜡之手不释。\n閒畅非唯时所推，千载嘉名犹着白。\n弁山山阳有吟翁，嗜诗亦与嗜屐同。\n尽将书传资诗用，字字句句加磨砻。\n万象一时供掇拾，大翫于词成鉅集。\n还将蜡屐以自名，吾知清尚人难及。\n尚喜江湖有此翁，此诗此屐当无穷。",
        "dynasty": "宋",
        "collection_info": null
    },
    {
        "title": "风雨",
        "author": "释文珦",
        "content": "晚来江上天不分，老蛟吐气成江云。\n夜半大风飘屋瓦，顷刻檐间雨如泻。\n柴门紧闭不敢开，渐闻水声到床下。\n开门处处闻啼号，尽说浪头三尺高。\n室庐漂荡无处所，妻孥大半随波涛。\n江市一时为沮洳，急打行包入山去。\n通衢沆漭不可行，历尽西山豺虎路。\n但愿自今风雨调，无復破块与鸣条。",
        "dynasty": "宋",
        "collection_info": null
    },
    {
        "title": "公无渡河",
        "author": "释文珦",
        "content": "河源来自昆崙西，滔天沃日无津涯，擢夫渔子不敢窥。\n公欲径渡公诚痴，痴公溺死如何为。\n竟委骨肉于蛟螭，徒使万古箜篌悲。",
        "dynasty": "宋",
        "collection_info": null
    },
    {
        "title": "古松歌",
        "author": "释文珦",
        "content": "山中草木知何数，独爱庵西古松树。\n千岁老鹤巢其巅，根有茯苓心不蠹。\n秋来是物皆摇落，此君劲色还如故。\n尝间无用乃全生，却恐身为材所误。\n最好无过是樗散，一生不入良工眼。",
        "dynasty": "宋",
        "collection_info": null
    },
    {
        "title": "神树词",
        "author": "释文珦",
        "content": "村西大树高入云，树根作屋祠为神。\n村农四时常祭赛，但愿长幼无灾屯。\n更乞风雨皆调适，官不追呼无盗贼。\n六畜蕃滋百谷成，报神之赐何终极。\n问农当年未生树，此树之神何所附。\n它时此树朽而仆，树神又向何方去。\n农笑吾言吾笑农，浊泾清渭终难同。",
        "dynasty": "宋",
        "collection_info": null
    },
    {
        "title": "为李少监赋秋崖歌",
        "author": "释文珦",
        "content": "四时之气秋最清，千崖风骨方峥嵘。\n石黛碧玉迭照映，乔松老柏森纵横。\n上有白云可为佩，下有寒泉堪濯缨。\n樵夫仰视不敢上，鸾鹤日夜长和鸣。\n若有人兮似冰雪，以斯崖兮拟高洁。\n饮玄津兮餐玉屑，御清风兮朝帝阙。",
        "dynasty": "宋",
        "collection_info": null
    },
    {
        "title": "秋浦老渔",
        "author": "释文珦",
        "content": "秋浦老渔人不识，清溪数湾船一隻。\n钓竿垂垂钓丝直，眼光过似溪光碧。\n得鱼归来不自吃，开笼分与白鹇食。\n却来独坐矶头石，对着斜阳诵周易。\n恐是渭滨姜子牙，安得文王与同车。",
        "dynasty": "宋",
        "collection_info": null
    },
    {
        "title": "蚕妇叹",
        "author": "释文珦",
        "content": "吴侬三月春尽时，蚕已三眠蚕正饥。\n家贫无钱买桑餧，奈何饥蚕不生丝。\n妇姑携篮自相语，谁知我侬心裏苦。\n姑年二十无嫁衣，官中催税声如虎。\n无衣衣姑犹可缓，无绢纳官当破产。\n邻家破产已流离，颓垣废井行人悲。",
        "dynasty": "宋",
        "collection_info": null
    },
    {
        "title": "鸣鴈行",
        "author": "释文珦",
        "content": "鸣鴈𡄸𡄸来自北，一一衔芦度深碛。\n空受严霜捐羽毛，不为征人寄消息。\n散落湘吴无定所，或寄平川或洲渚。\n相唤相呼不乱羣，非比寒鸦无次序。\n弋者多怀害尔心，栖宿须寻烟水深。",
        "dynasty": "宋",
        "collection_info": null
    },
    {
        "title": "北风行",
        "author": "释文珦",
        "content": "北风凛凛生祁寒，阴云万里何𩆓𩆓，羣木尽槁叶尽丹。\n日月迅駃犹飞湍，人间光景亦易殚。\n离家不如在家安，胡为夫君乃游般。\n自古共嗟行路难，摧轮折轴良可嘆。\n客中忧绪常万端，何当对面同歌欢。\n愿得此身生羽翰，与君相逐同鸳鸾。\n有怀未遂宁容宽，耿耿不寐遥夜阑。\n孤鸿求匹声嘶酸，使我感物摧心肝。",
        "dynasty": "宋",
        "collection_info": null
    },
    {
        "title": "听野老所言",
        "author": "释文珦",
        "content": "衰翁卧病山之阿，东村沈老来相过。\n首言年饥苦无备，次说时政多烦苛。\n其间数事尽切己，具有本末非差讹。\n农家累世服畎亩，此外宁復知其他。\n世道愈变俗愈薄，天意亦復相折磨。\n举贷养蚕不收茧，尽瘁耕耨田无禾。\n千疮百孔正难补，前月里正来催科。\n家贫乏钱办酒食，卖却养命双种鹅。\n昨朝县吏又追唤，真如鸟雀遭网罗。\n儿女啼号顾弗及，心如乱丝头绪多。\n西邻寡妇更可念，譬彼坏木无枝柯。\n饥寒交煎绝生意，母子牵挽沈于河。\n句句皆从痛肠出，语罢涕泣俱滂沱。\n民之多艰有如此，于乎彼苍其奈何。",
        "dynasty": "宋",
        "collection_info": null
    },
    {
        "title": "寒风",
        "author": "释文珦",
        "content": "寒风萧萧吹我衣，迎晨入山采蕨薇。\n魍魉窥人猛虎啸，草间多露犹未晞。\n历尽穷崖与阴谷，终朝采之不盈匊。\n忧心殷殷日将暮，手持空筐返茅屋。\n贼臣恶子厌轻肥，志士幽人常苦饥。\n古来万代共如此，乐天知命復何悲。",
        "dynasty": "宋",
        "collection_info": null
    },
    {
        "title": "读韩非子",
        "author": "释文珦",
        "content": "非本韩国诸公子，胡乃人形心蝮虺。\n身既入秦而媚秦，肆无忌惮浮商李。\n狂言着书三十篇，读者能无污唇齿。\n且言仁义不足用，唯有严刑堪致治。\n斯言岂足称人言，反悖经常灭天理。\n助秦为虐犹庶几，名教不容良可耻。\n昔者韩虔尝篡晋，远遡其源固应尔。\n吾欲火书而人人，周孔之道不如是。",
        "dynasty": "宋",
        "collection_info": null
    },
    {
        "title": "旱雨",
        "author": "释文珦",
        "content": "贼臣弄权罔明主，亿万苍生受辛苦。\n大家巨室尽逃亡，剩积黄金向郿邬。\n弘羊未烹旱如许，弘羊将烹天乃雨。\n吾言此雨是雨谷，点点活人胜珠玉。\n圣恩新放限田租，从此农家饱飦粥。",
        "dynasty": "宋",
        "collection_info": null
    },
    {
        "title": "夏暑正隆望秋得雨因赋长句",
        "author": "释文珦",
        "content": "夏日烈烈扬晖光，阳气入土土力强。\n望秋三日雨滂滂，庶物浡然俱阜昌。\n雨旸时若异咎恒，秔稻薿薿如人长。\n西风朝夕吹新凉，风来已作酒饭香。\n老农再拜谢穹苍，此去足以供烝尝。\n只今吏卒多豺狼，唯恐肆威加夺攘。\n一粒不得入我肠，父子悲啼茹糟糠。\n愿将此意达君王，毋官贪冒官循良。",
        "dynasty": "宋",
        "collection_info": null
    },
    {
        "title": "走马引",
        "author": "释文珦",
        "content": "走马官奴金缕衣，食人膏血如瓠肥。\n田夫力耕犹饿死，尔曹醉饱忘年饥。\n天视生民同一子，胡为不平乃如此。\n人众胜天且勿惊，天若定时天自平。",
        "dynasty": "宋",
        "collection_info": null
    },
    {
        "title": "答仇山村见寄",
        "author": "释文珦",
        "content": "十年不见山村人，瑶华忽到英溪滨。\n见诗犹如见君面，读诗隻字必三嚥。\n当今满眼非吾曹，与君例亦同此遭。\n风雅之音幸未变，託之足以舒鬰陶。\n颇谓仇仙若鸾凤，造次而鸣亦惊众。\n丹穴方堪养羽仪，他年会作明时用。",
        "dynasty": "宋",
        "collection_info": null
    },
    {
        "title": "为修樗作歌",
        "author": "释文珦",
        "content": "我爱岩间古樗栎，蔽日参云过千尺。\n樵苏来往作阴凉，不为风霜变颜色。\n匠氏入林持斧斤，材无大小皆选抡。\n豫章楩楠岂復有，独以无用全其身。\n山僧因得养生理，故以岩樗自为比。\n只把樛枝庇本根，肯夸美干招残毁。\n幽人志士当勿疑，听我朗诵岩樗诗。\n纵为梁栋或易挠，岩下清风无尽时。",
        "dynasty": "宋",
        "collection_info": null
    },
    {
        "title": "为山僧作松石歌",
        "author": "释文珦",
        "content": "一片石，一株松。\n石如虎距松如龙，风云变化多灵踪。\n有僧託此憇寂寞，心与境会无尘容。\n记得当年采秀于天台万八千丈之深峰，石桥西畔曾相逢。",
        "dynasty": "宋",
        "collection_info": null
    },
    {
        "title": "溪翁",
        "author": "释文珦",
        "content": "青山映溪三十里，水中白石何齿齿。\n是非不入溪翁耳，生涯祇在清溪裏。\n终日矶头坐碧藟，钓丝入潭鱼唯唯。\n得鱼满笼浑家喜。\n溪光似镜山如黛，不是溪翁不知爱。",
        "dynasty": "宋",
        "collection_info": null
    },
    {
        "title": "西城行",
        "author": "释文珦",
        "content": "閒踪无滞留，有兴即行乐。\n崎岖历重丘，窈窕穷远壑。\n遂步西城道，修墉带高闳。\n门前设梐枑，喧喧歌吹声。\n老人咨嗟语予故，园林曾是前人墓。\n予谓老人置勿论，自古废兴何定据。\n今人欢乐宁长保，后人还为伤怀抱。",
        "dynasty": "宋",
        "collection_info": null
    },
    {
        "title": "灵泉篇",
        "author": "释文珦",
        "content": "高僧诵经经出泉，泉灵不许蛟龙眠。\n湛湛长开古明镜，泠泠暗泻朱丝絃。\n曾说煮茶甘入齿，为是心源功德水。\n渊然千古无是非，遮莫放人来洗耳。",
        "dynasty": "宋",
        "collection_info": null
    },
    {
        "title": "题履道兄古松图",
        "author": "释文珦",
        "content": "屏间何人画四松，高标半在烟云中。\n人来尽作真松看，槎枒古怪势不同。\n一株连蜷如老龙，曾见于康庐窈窱之深峰。\n两株横斜苍黛色，曾见于鴈荡高寒之绝壁。\n最西一株更奇特，老来昏耄记不得。\n想得当初落笔时，名山洞府徧寻思。\n细将览胜探幽兴，暗写凌霜傲雪姿。\n古来画者虽无数，少有人能得真趣。\n毕宏韦偃骨已寒，今日此图堪独步。\n主人劝我为作歌，才薄无奈此图何。\n疾书一百六十字，勿笑迫促无委佗。",
        "dynasty": "宋",
        "collection_info": null
    },
    {
        "title": "秋月山中放歌",
        "author": "释文珦",
        "content": "秋气清，秋叶鸣，四山风骨方峥嵘。\n有时支颐静对，有时缓步游行。\n朝昏之景无尽藏，一皆遗我无人争。\n中林橡栗又可拾，老夫快活不可名。\n乃作歌，歌此情，云中木客时来赓。",
        "dynasty": "宋",
        "collection_info": null
    },
    {
        "title": "山房假寐梦有一客抱琴奏曲而去既觉诗以记之",
        "author": "释文珦",
        "content": "山房夜坐无众喧，隠几而卧方澹然。\n忽梦有人来我前，从容为我挥五絃。\n琴声一一皆清圆，如听广乐于钧天。\n曲终倏尔升云軿，亦有笙鹤相后先。\n未知重会在何年，临风别恨空绵绵。\n觉来竟亦何有焉，唯闻漏鼓声咽咽。\n因识死生同寤寐，荣枯得失皆无意。",
        "dynasty": "宋",
        "collection_info": null
    },
    {
        "title": "关山月",
        "author": "释文珦",
        "content": "月从东海出，冷照玉门关。\n征人家万里，梦向月中还。\n金闺亦有梦，却行玉关道。\n道路不相知，思深各衰老。\n胡笳乱吹哀怨多，奈此关山明月何。\n终宵迸泪如金波。",
        "dynasty": "宋",
        "collection_info": null
    },
    {
        "title": "月下吟",
        "author": "释文珦",
        "content": "炎宵喜见月，对月还伤神。\n视彼清凉月，感吾梦幻身。\n月色镇长在，身将化为尘。\n月照今人尽，还照后来人。\n今人后人自归土，此月光辉弥万古。\n了知身幻不坚牢，富贵功名何足取。",
        "dynasty": "宋",
        "collection_info": null
    },
    {
        "title": "宁退耕岩维石隆湖隠皆尝有德于余图报未能而俱下世感念存亡哭以十韵",
        "author": "释文珦",
        "content": "吾生素无宠禄愿，自向空林灰百念。\n但存心地如砥平，不道人间有崖堑。\n皇天幸能念无辜，脱我险难归夷涂。\n天定胜人乃其证，纷纷谮舌胡为乎。\n四方交朋盈什百，反眼如同不相识。\n岂唯袖手不能援，多若苍蝇变白黑。\n独有空门三老人，或未识面非交亲。\n奋身为余直其枉，恻隠如此宜称仁。\n思欲报之苦无力，但有此心匪石席。\n今日同为异世人，俛仰存亡三太息。",
        "dynasty": "宋",
        "collection_info": null
    },
    {
        "title": "余行江湖余五十载备知交态唯熏自闻始终不变因作歌见意焉",
        "author": "释文珦",
        "content": "小人必树党，势利相因依。\n势成乃翕合，势去还暌离。\n君子贵独立，中心存不欺。\n荣华羞附丽，衰谢罔弃遗。\n君子与小人，于此常见之。\n君子诚可宗，小人足堪嗤。\n君不见媚春野卉亿万数，花栏映发如有期。\n一朝霜风肆凌厉，傍睨不復相扶持。\n涧底乔松过百尺，干霄直上无附枝。\n黛色不为时所变，澹然自有岁寒姿。",
        "dynasty": "宋",
        "collection_info": null
    },
    {
        "title": "卧云歌",
        "author": "释文珦",
        "content": "潜山道人性疎懒，地覆天翻浑不管。\n草座麻衣居绝巘，一间茅屋云常满。\n颇爱云纵亦萧散，于焉誓与云为伴。\n终日卧云忘早晚，梦回日照云床暖。\n彼此无心体舒缓，所以相从加缱绻。\n他年我死云独存，云应惋惜吾生短。",
        "dynasty": "宋",
        "collection_info": null
    },
    {
        "title": "少年走马行",
        "author": "释文珦",
        "content": "少年走马去如飞，大笑吾衰行走迟。\n吾同君健应无日，君似吾衰定有时。\n乌兔交驰犹急传，能令海水桑田变。\n物之大者尚难常，何况百年如迅电。\n要知此语非相诬，更当持以问麻姑。",
        "dynasty": "宋",
        "collection_info": null
    },
    {
        "title": "书仇远吟卷后",
        "author": "释文珦",
        "content": "昔在英溪识仇远，岂意别来陵谷变。\n死生契阔不相知，一十四年如过电。\n莲花峰下得重逢，老色骎骎惊上面。\n袖出新吟数百篇，非特清新更奇健。\n我道风流似谪仙，定知当上金銮殿。\n爱才未必无明皇，荐闻亦有贺知章。",
        "dynasty": "宋",
        "collection_info": null
    },
    {
        "title": "次教西岑见贻韵",
        "author": "释文珦",
        "content": "宴山山裏白头翁，室空亦復无山童。\n往来山月几圆缺，入山未聋今已聋。\n柴门反关不容叫，翁欲养蒙仍养浩。\n莫嫌翁苦恋山中，良恐出山为小草。",
        "dynasty": "宋",
        "collection_info": null
    },
    {
        "title": "怀天目西尖隠者",
        "author": "释文珦",
        "content": "西尖高插白云裏，下视行人细如蚁。\n客至山翁禅不起，天风吹落青松子。",
        "dynasty": "宋",
        "collection_info": null
    },
    {
        "title": "送僧归庐山",
        "author": "释文珦",
        "content": "上人家在庐山阴，木皮作衣云作心。\n独携铁锡来参寻，禅中悟得唐人吟。\n秋高忽忆归山住，旧结茅茨连古树。\n他年我欲寻君去，祇恐云深不知处。",
        "dynasty": "宋",
        "collection_info": null
    },
    {
        "title": "送僧",
        "author": "释文珦",
        "content": "寒虫感秋气，非为游子吟。\n游子寂寞闻，自然动归心。\n归到南岩秋欲晚，山栗正肥山稼满。\n山中独坐看云时，还忆湖边旧吟伴。",
        "dynasty": "宋",
        "collection_info": null
    },
    {
        "title": "遣兴",
        "author": "释文珦",
        "content": "七十七岁潜山翁，见闻已尽如盲聋。\n祇在山边水边住，了得人空我亦空。\n铁心石肠安晚节，未输金口而木舌。\n此真难与时人说，明知独有高空月。",
        "dynasty": "宋",
        "collection_info": null
    },
    {
        "title": "送林弓寮归闽省觐竹溪中书往赴安溪县新任  其一",
        "author": "释文珦",
        "content": "当展经纶志，初为抚字官。\n五絃能自爱，百里几民安。\n此去还家便，知非行路难。\n蒍于歌一曲，先合尽亲欢。",
        "dynasty": "宋",
        "collection_info": null
    },
    {
        "title": "送林弓寮归闽省觐竹溪中书往赴安溪县新任  其二",
        "author": "释文珦",
        "content": "别我重云裏，扬舲积雨余。\n预愁千里道，难寄一缄书。\n蹔尔还溪馆，重来任石渠。\n明朝谩凝睇，舟已过桐庐。",
        "dynasty": "宋",
        "collection_info": null
    },
    {
        "title": "初三夜月",
        "author": "释文珦",
        "content": "新月似蛾眉，娟娟止片时。\n辉光虽有缺，轮廓未曾亏。\n三五还应满，寻常那得知。\n人生亦如此，穷达信难期。",
        "dynasty": "宋",
        "collection_info": null
    },
    {
        "title": "怀隠者",
        "author": "释文珦",
        "content": "逸步脱讥谗，高踪不混凡。\n独甘巢绝谷，人似说游岩。\n自制幽人笔，妻裁隠士衫。\n世交空见忆，无处寄书函。",
        "dynasty": "宋",
        "collection_info": null
    },
    {
        "title": "送赵一严守永嘉",
        "author": "释文珦",
        "content": "九重思共理，符竹付更生。\n卿月辉麟谱，文星次鹿城。\n精微敷易教，信厚播诗声。\n好使中川水，长流不尽清。",
        "dynasty": "宋",
        "collection_info": null
    },
    {
        "title": "送兵部兄出守高安",
        "author": "释文珦",
        "content": "君是甲科人，文章已立身。\n远邦迎父母，天阙动星辰。\n行爱三冬日，到为千里春。\n如将致吾后，先要惜斯民。",
        "dynasty": "宋",
        "collection_info": null
    },
    {
        "title": "云门六寺即唐灵澈师旧隠",
        "author": "释文珦",
        "content": "吟徧唐人句，玄踪不易攀。\n一溪清到郭，诸寺各依山。\n暮雨松花老，秋风药井间。\n唯应千岁后，华表鹤飞还。",
        "dynasty": "宋",
        "collection_info": null
    },
    {
        "title": "题暇亭",
        "author": "释文珦",
        "content": "人与山同静，亭安紫翠间。\n无时临镜水，终日见南山。\n子敬心犹杂，渊明意自閒。\n坐来轻世事，薄暮鸟飞还。",
        "dynasty": "宋",
        "collection_info": null
    },
    {
        "title": "日铸山中阻雪",
        "author": "释文珦",
        "content": "来访幽人宿，春风未变和。\n水声依涧远，雪意向山多。\n坡竹摧新粉，庭杉失旧柯。\n山童晓相报，鹿迹夜曾过。",
        "dynasty": "宋",
        "collection_info": null
    },
    {
        "title": "客居阻雪",
        "author": "释文珦",
        "content": "客居还岁暮，风雪掩柴扉。\n人向行中老，乡从梦裏归。\n繁声交涧竹，余冷入山衣。\n消遣凭诗句，犹惭未入微。",
        "dynasty": "宋",
        "collection_info": null
    },
    {
        "title": "新昌南岩",
        "author": "释文珦",
        "content": "大禹未疏凿，此山为海门。\n试从樵径上，犹有钓车存。\n佛屋栖灵窦，仙坟荫远村。\n岩头一滴水，居者不知源。",
        "dynasty": "宋",
        "collection_info": null
    },
    {
        "title": "宿山庵",
        "author": "释文珦",
        "content": "绝顶一庵孤，悠悠清夜徂。\n野僧寒出定，山鬼暗相呼。\n泉落池应满，云深树欲无。\n何年捐万事，来此共跏趺。",
        "dynasty": "宋",
        "collection_info": null
    },
    {
        "title": "野祠",
        "author": "释文珦",
        "content": "翁媪已相催，喧喧鼓笛来。\n荒祠三面水，老树一身苔。\n休咎冯巫语，凶丰信珓杯。\n神前酾酒罢，风散纸钱灰。",
        "dynasty": "宋",
        "collection_info": null
    },
    {
        "title": "和人晚秋客思",
        "author": "释文珦",
        "content": "双毂苦难留，江城又晚秋。\n故乡难寄讯，倦客独登楼。\n衰草重重恨，征鸿字字愁。\n渔翁却萧散，吹笛过前洲。",
        "dynasty": "宋",
        "collection_info": null
    },
    {
        "title": "节物",
        "author": "释文珦",
        "content": "节物苦惊人，那堪远客身。\n梅心轻送腊，柳意转随春。\n丛薄啼新鸟，深泉动蛰鳞。\n独怜归梦短，不得面慈亲。",
        "dynasty": "宋",
        "collection_info": null
    },
    {
        "title": "姚江舟中梦故人劝归",
        "author": "释文珦",
        "content": "一舸寒江上，萧萧两鬓华。\n不唯伤道路，终恐委泥沙。\n宿雨添山霭，秋风起浪花。\n故人应念我，梦裏劝还家。",
        "dynasty": "宋",
        "collection_info": null
    },
    {
        "title": "鄞中他山堰",
        "author": "释文珦",
        "content": "碧浸他山古，梅梁昔化龙。\n江溪一堰隔，禾黍四郊重。\n绝唱思幽客，欢声徧野农。\n长官功不朽，遗庙合歌钟。",
        "dynasty": "宋",
        "collection_info": null
    },
    {
        "title": "渔父",
        "author": "释文珦",
        "content": "在处变名姓，往来长啸歌。\n一身无赋役，几口共烟波。\n江月垂纶下，汀云宿棹和。\n却应嫌渭叟，老去脱寒蓑。",
        "dynasty": "宋",
        "collection_info": null
    },
    {
        "title": "忠文洪相公挽辞  其一",
        "author": "释文珦",
        "content": "间气钟河岳，深衷悟冕旒。\n雄文惊万古，劲节凛高秋。\n清庙絃何绝，明堂柱不留。\n我生蒙许与，洒泪莫能休。",
        "dynasty": "宋",
        "collection_info": null
    },
    {
        "title": "忠文洪相公挽辞  其二",
        "author": "释文珦",
        "content": "盛德归冥寞，斯文转寂寥。\n声名昭信史，功业在清朝。\n遗表祈天切，忠魂入地遥。\n九重思亮直，应作楚辞招。",
        "dynasty": "宋",
        "collection_info": null
    },
    {
        "title": "水亭舒眺",
        "author": "释文珦",
        "content": "秋风水上亭，独坐望郊垧。\n佛寺山偏好，渔家地亦腥。\n桑枯因抱蝎，草腐自生萤。\n踏月归林下，柴扉尚未扃。",
        "dynasty": "宋",
        "collection_info": null
    },
    {
        "title": "鄞中桃花渡即事",
        "author": "释文珦",
        "content": "城北桃花渡，楼居半海商。\n官河通远浦，津树杂高樯。\n旭日江烟暖，东风水草香。\n为看风土异，客子又怀乡。",
        "dynasty": "宋",
        "collection_info": null
    },
    {
        "title": "自鄞江东泛舟至黄山桥度岭游白云寺",
        "author": "释文珦",
        "content": "望望白云居，崔嵬在碧虚。\n水穷方度岭，石峻不容车。\n旧爱松萝顶，重来笋蕨余。\n却怜清绝景，无地着吟庐。",
        "dynasty": "宋",
        "collection_info": null
    },
    {
        "title": "建溪青玉峡云际寺",
        "author": "释文珦",
        "content": "飞瀑挂晴霓，山门对小溪。\n晓行青玉峡，时听白猿啼。\n野竹樊蕉径，修桐间茗畦。\n傥容分席地，便此卜幽栖。",
        "dynasty": "宋",
        "collection_info": null
    },
    {
        "title": "石桥瀑布",
        "author": "释文珦",
        "content": "瀑布依真境，何曾与世同。\n洒空轻作雾，溅石乱生风。\n绝壁惊飞鸟，危梁卧断虹。\n人言龙窟宅，祇在此潭中。",
        "dynasty": "宋",
        "collection_info": null
    },
    {
        "title": "九仙山中瀑",
        "author": "释文珦",
        "content": "一水从天下，源深不可知。\n千寻垂缟练，余沫散珠玑。\n响激雷霆合，风生草木欹。\n老僧来灌顶，溅湿薜萝衣。",
        "dynasty": "宋",
        "collection_info": null
    },
    {
        "title": "双溪寺",
        "author": "释文珦",
        "content": "复岭又重冈，尘缘此地忘。\n五峰朝寺古，双涧出云长。\n深静宜栖隠，高寒易雪霜。\n拟登华顶去，幽径旋锄荒。",
        "dynasty": "宋",
        "collection_info": null
    },
    {
        "title": "烟霞石屋诸寺",
        "author": "释文珦",
        "content": "缘山一径微，竹树隠禅扉。\n云绝去来性，僧无生灭机。\n风檐铁自语，阴洞石能飞。\n终拟携缾锡，他年向此归。",
        "dynasty": "宋",
        "collection_info": null
    },
    {
        "title": "溪寺书怀",
        "author": "释文珦",
        "content": "野寺依溪曲，长桥接柳堤。\n俗人忙不入，孤客自安栖。\n懒散今成性，烟云尽入题。\n邻居有农父，时与话耕犁。",
        "dynasty": "宋",
        "collection_info": null
    },
    {
        "title": "宿闽中溪寺",
        "author": "释文珦",
        "content": "独宿闽溪寺，中宵梦自惊。\n月斜移树影，风急转滩声。\n起对清秋色，难为远客情。\n云山千万迭，何处是神京。",
        "dynasty": "宋",
        "collection_info": null
    },
    {
        "title": "送友人住海寺",
        "author": "释文珦",
        "content": "海上莲花国，初从太守招。\n衣传方石偈，舟泊丈亭潮。\n渔子应焚簄，鲛人拟献绡。\n他时思旧社，无奈寄书遥。",
        "dynasty": "宋",
        "collection_info": null
    },
    {
        "title": "山寺  其一",
        "author": "释文珦",
        "content": "古寺氛埃表，幽程屈曲通。\n高峰常似雨，阴壑易生风。\n架栈为平地，寒钟出半空。\n他年依老宿，挂锡此山中。",
        "dynasty": "宋",
        "collection_info": null
    },
    {
        "title": "山寺  其二",
        "author": "释文珦",
        "content": "出城行半日，始得到招提。\n山气随时变，州形入望低。\n地灵多产药，村远不闻鸡。\n诘旦还离此，寻幽过别溪。",
        "dynasty": "宋",
        "collection_info": null
    },
    {
        "title": "闽中岁暮怀吴中",
        "author": "释文珦",
        "content": "冉冉年光尽，悽悽客思惊。\n疎狂轻万事，行役负平生。\n海月移松影，山风壮瀑声。\n寒宵频作梦，曾不离吴城。",
        "dynasty": "宋",
        "collection_info": null
    },
    {
        "title": "怀安养  其一",
        "author": "释文珦",
        "content": "凈土虽周徧，标方必在西。\n一心无彼此，九品自高低。\n久别情无奈，重归路不迷。\n依凭法藏愿，名字欲先题。",
        "dynasty": "宋",
        "collection_info": null
    },
    {
        "title": "怀安养  其二",
        "author": "释文珦",
        "content": "惟吾与西佛，天性本相关。\n怊怅迷方久，浮沉苦海间。\n三心终不退，上辈必容攀。\n慈念应尤切，提携早共还。",
        "dynasty": "宋",
        "collection_info": null
    },
    {
        "title": "怀安养  其三",
        "author": "释文珦",
        "content": "容易抛乡国，漂流几岁年。\n痴儿竟何事，慈父必兴怜。\n客泪东风裏，归心落日边。\n如今定当返，业已具西船。",
        "dynasty": "宋",
        "collection_info": null
    },
    {
        "title": "怀安养  其四",
        "author": "释文珦",
        "content": "西方清泰国，元自是吾家。\n宝树千般乐，金池四色花。\n同游诸伴侣，一别几年华。\n有意重归去，途程本不赊。",
        "dynasty": "宋",
        "collection_info": null
    },
    {
        "title": "春日怀人",
        "author": "释文珦",
        "content": "林岭春云满，陂湖春水多。\n旧乡书不到，久客意如何。\n老去长牢落，悲来一啸歌。\n故人今在否，相忆梦青萝。",
        "dynasty": "宋",
        "collection_info": null
    },
    {
        "title": "赠隠人",
        "author": "释文珦",
        "content": "换却青云志，高眠旧隠庐。\n閒门谁践草，隙地自栽蔬。\n交道贫尤密，吟情老不疎。\n囊中何所有，一卷养生书。",
        "dynasty": "宋",
        "collection_info": null
    },
    {
        "title": "七里滩别友",
        "author": "释文珦",
        "content": "断壁青松古，空江翠霭多。\n行人几迴老，渔父祇高歌。\n纵有重逢约，其如此别何。\n明朝重回首，惆怅隔烟波。",
        "dynasty": "宋",
        "collection_info": null
    },
    {
        "title": "湖亭别友",
        "author": "释文珦",
        "content": "与君俱是客，重别意如何。\n斜日孤帆去，寒江风浪多。\n远怀随鴈影，新咏杂渔歌。\n知此遨游地，何时復共过。",
        "dynasty": "宋",
        "collection_info": null
    },
    {
        "title": "江上与故人暂会復别",
        "author": "释文珦",
        "content": "交朋似君少，澹泊自真宗。\n不记何年别，翻惊此地逢。\n烟波涵暮景，霜露改秋容。\n又说天台去，天台千万峰。",
        "dynasty": "宋",
        "collection_info": null
    },
    {
        "title": "池上别友人",
        "author": "释文珦",
        "content": "今朝携手处，高榭俯风漪。\n正尔俱衰暮，宁堪又别离。\n柳长深映马，荷弱未胜龟。\n它日遥相忆，还应话此时。",
        "dynasty": "宋",
        "collection_info": null
    },
    {
        "title": "赠王门老宾客",
        "author": "释文珦",
        "content": "薄俗谩纷纷，焉知贋与真。\n空余千里马，难觅九方歅。\n古道何当復，时风未易陈。\n王门旧宾客，怀旧重悲辛。",
        "dynasty": "宋",
        "collection_info": null
    },
    {
        "title": "孤客",
        "author": "释文珦",
        "content": "众人皆汲汲，孤客自俞俞。\n方外居来久，囊中物尽无。\n行将筇作伴，讲以石为徒。\n若问何宗旨，饥来饭一盂。",
        "dynasty": "宋",
        "collection_info": null
    },
    {
        "title": "除狭",
        "author": "释文珦",
        "content": "世狭难纡辔，全生託散财。\n纷华因地遣，怀抱向山开。\n野祭鸦争聚，贫居燕亦来。\n不知江上笛，何事有余哀。",
        "dynasty": "宋",
        "collection_info": null
    },
    {
        "title": "题颜晞仲归隠",
        "author": "释文珦",
        "content": "飘然携杖锡，归隠故山中。\n鸟道云泉远，猿声烟树重。\n清闲销不尽，尘累坐来空。\n早晚须相觅，知居若箇峰。",
        "dynasty": "宋",
        "collection_info": null
    },
    {
        "title": "行石林苍莽间颇多幽致有思归隠",
        "author": "释文珦",
        "content": "离城纔一舍，已得近樵渔。\n秀石云松路，荒篱水竹居。\n阳坡收早粟，烧地长新蔬。\n便好为兹隠，吾生不愿余。",
        "dynasty": "宋",
        "collection_info": null
    },
    {
        "title": "看月",
        "author": "释文珦",
        "content": "静室焚香罢，间吟倚石栏。\n忽从青玉峡，涌出白银盘。\n列宿消芒尽，清晖照胆寒。\n终宵不成寐，二十四回看。",
        "dynasty": "宋",
        "collection_info": null
    },
    {
        "title": "寻北山友不值",
        "author": "释文珦",
        "content": "山南山北住，来往共烟霞。\n午径行松叶，秋篱问菊花。\n叩门人不见，归路日西斜。\n应是孤云性，难教只在家。",
        "dynasty": "宋",
        "collection_info": null
    },
    {
        "title": "旱雨",
        "author": "释文珦",
        "content": "骤雨幡然下，风雷驾疾威。\n乌兼巢穴堕，龙挟水云飞。\n物象回生意，神功解旱围。\n田间喜相语，点点胜珠玑。",
        "dynasty": "宋",
        "collection_info": null
    },
    {
        "title": "三术",
        "author": "释文珦",
        "content": "利禄与名称，拘囚岂易胜。\n由来立仗马，有媿脱鞲鹰。\n达者知求解，贪夫反自矜。\n吾方用三术，止观足堪凭。",
        "dynasty": "宋",
        "collection_info": null
    },
    {
        "title": "山夜",
        "author": "释文珦",
        "content": "山气夜沉沉，泉流石涧阴。\n虚廊羣动息，寒殿一灯深。\n洁白孤蟾影，清澄野客心。\n兴来歌古调，风动古松林。",
        "dynasty": "宋",
        "collection_info": null
    },
    {
        "title": "閒乐",
        "author": "释文珦",
        "content": "祇以閒为乐，宁论是与非。\n安身唯草座，终岁掩柴扉。\n水蓏收菱芡，山粮采蕨薇。\n几回清梦去，还共白云飞。",
        "dynasty": "宋",
        "collection_info": null
    },
    {
        "title": "题规无范云深室",
        "author": "释文珦",
        "content": "物外清虚境，由来远众纷。\n灵踪几年说，梵放或时闻。\n似有似无路，漫山漫谷云。\n自难容俗驾，曾不待移文。",
        "dynasty": "宋",
        "collection_info": null
    },
    {
        "title": "飞来峰猿",
        "author": "释文珦",
        "content": "恐山还欲去，着尔慰山灵。\n挂处频分影，吟时不见形。\n鹫峰愁外远，巴峡梦中青。\n月下三声苦，幽人却要听。",
        "dynasty": "宋",
        "collection_info": null
    },
    {
        "title": "禁体咏雪",
        "author": "释文珦",
        "content": "应臈雨连朝，丰年瑞已饶。\n乱声还蔌蔌，猛势尚瀌瀌。\n岭峤松增秀，原田麦长臕。\n穷阎休怨冷，见睍自应消。",
        "dynasty": "宋",
        "collection_info": null
    },
    {
        "title": "禁体咏雪时方用兵故其末及之",
        "author": "释文珦",
        "content": "拥衲坐深更，频闻蔌蔌声。\n祇疑为落叶，不道是飞霙。\n晓压松头重，寒铺砌面平。\n幸成丰岁兆，何事却征兵。",
        "dynasty": "宋",
        "collection_info": null
    },
    {
        "title": "地远  其一",
        "author": "释文珦",
        "content": "地远无人迹，心閒见物情。\n洞中飞石燕，崖顶住山精。\n僊木开花异，灵泉吐溜清。\n幽栖已成趣，不復问浮名。",
        "dynasty": "宋",
        "collection_info": null
    },
    {
        "title": "地远  其二",
        "author": "释文珦",
        "content": "地远隔凡尘，因而此隠沦。\n閒知云意度，清爱水精神。\n蔬食聊充腹，麻衣足蔽身。\n休嫌吾懒拙，懒拙乃吾真。",
        "dynasty": "宋",
        "collection_info": null
    },
    {
        "title": "送远",
        "author": "释文珦",
        "content": "离情不可说，握手更踌躇。\n为客三秋尽，还家千里余。\n山程枫叶赤，水驿柳条疎。\n日夕空林下，何人伴索居。",
        "dynasty": "宋",
        "collection_info": null
    },
    {
        "title": "吾性",
        "author": "释文珦",
        "content": "吾性本疎狂，难教住帝乡。\n看心忘世界，濯足爱沧浪。\n往事皆如梦，浮生底用忙。\n到头华衮服，不及芰荷裳。",
        "dynasty": "宋",
        "collection_info": null
    },
    {
        "title": "爱性",
        "author": "释文珦",
        "content": "爱性畏讙呶，云深一径茅。\n了无徒属累，唯结鹿麋交。\n灌木由来古，修篁亦渐苞。\n终然声利表，颇若类由巢。",
        "dynasty": "宋",
        "collection_info": null
    },
    {
        "title": "懒性",
        "author": "释文珦",
        "content": "懒性难趋世，深栖自养蒙。\n得閒真可乐，未死已知空。\n阴壑长留雪，乔林易有风。\n见闻今又绝，眼暗耳全聋。",
        "dynasty": "宋",
        "collection_info": null
    },
    {
        "title": "野性",
        "author": "释文珦",
        "content": "野性难谐俗，空林自葺茅。\n且教同木石，不是慕夷巢。\n竹树长阴合，风泉夜响交。\n山中无小草，那许世人嘲。",
        "dynasty": "宋",
        "collection_info": null
    },
    {
        "title": "咏苕霅",
        "author": "释文珦",
        "content": "苕霅水烟乡，溪风六月凉。\n家家有船步，日日听鱼桹。\n柳树垂阴密，苹花入梦香。\n山入心亦爱，时到咏沧浪。",
        "dynasty": "宋",
        "collection_info": null
    },
    {
        "title": "访山家",
        "author": "释文珦",
        "content": "山翁居处僻，野屋盖茅新。\n自得烟霞趣，应无车马尘。\n怪禽啼似鬼，古木变为人。\n不是忘缘者，谁能与子亲。",
        "dynasty": "宋",
        "collection_info": null
    },
    {
        "title": "送王逸人",
        "author": "释文珦",
        "content": "閒身如野鹤，天地一虚巢。\n山水琴中趣，松筠世外交。\n怀亲逢远信，开卦卜归爻。\n更说云门好，相期共结茅。",
        "dynasty": "宋",
        "collection_info": null
    },
    {
        "title": "送立上人偕沈东皋谒吴退庵",
        "author": "释文珦",
        "content": "阖闾城裏去，瘦沈是同舟。\n不用悲游鹿，唯须问狎鸥。\n夕阳空茂苑，残雪徧长洲。\n太守相逢日，言诗定点头。",
        "dynasty": "宋",
        "collection_info": null
    },
    {
        "title": "送王商公游永嘉兼呈东甽曹侍郎荆山刘学士",
        "author": "释文珦",
        "content": "觅句东嘉去，春风草又熏。\n一千余里路，四十九盘云。\n幸有江山助，休为旅泊分。\n曹刘诸老在，为我致殷勤。",
        "dynasty": "宋",
        "collection_info": null
    },
    {
        "title": "旅中秋晚",
        "author": "释文珦",
        "content": "秋露洗晴空，秋光处处同。\n枫霞明野树，芦雪覆沙丛。\n旅况悲寒蛩，归心寄断鸿。\n几时随牧竖，吹笛乱山中。",
        "dynasty": "宋",
        "collection_info": null
    },
    {
        "title": "桐庐县",
        "author": "释文珦",
        "content": "潇洒桐庐县，名闻汉代余。\n民风尚耕钓，土物富薪蔬。\n江水连衢港，云山带越墟。\n终期置茅屋，邻近钓台居。",
        "dynasty": "宋",
        "collection_info": null
    },
    {
        "title": "华亭县",
        "author": "释文珦",
        "content": "地占三吴胜，名因二陆雄。\n海村宵见日，江市昼多风。\n商贾通倭舶，楼台半佛宫。\n归来千岁鹤，应恨故巢空。",
        "dynasty": "宋",
        "collection_info": null
    },
    {
        "title": "临安县",
        "author": "释文珦",
        "content": "霸业归王室，空城但黍苗。\n溪随山势转，路入市声遥。\n故俗多征敛，遗民尚寂寥。\n伤心到今古，祠树亦萧萧。",
        "dynasty": "宋",
        "collection_info": null
    },
    {
        "title": "秋声",
        "author": "释文珦",
        "content": "商飙何厉疾，羣籁尽嚣嚣。\n迴穴生崖谷，淜滂度泬寥。\n恍疑沙漠战，误听浙江潮。\n遮莫频相聒，羁魂易得消。",
        "dynasty": "宋",
        "collection_info": null
    },
    {
        "title": "江上留滞有作",
        "author": "释文珦",
        "content": "寂寥谁与共，华髮卧沧洲。\n月照空堂夕，蛩吟坏壁秋。\n故人稀问讯，远客易生愁。\n安得如沙鸟，烟波任去留。",
        "dynasty": "宋",
        "collection_info": null
    },
    {
        "title": "秋江独泛",
        "author": "释文珦",
        "content": "秋波无际远，短艇遡寒江。\n风景由来异，乡心未易降。\n晚烟生驿树，空翠扑船窗。\n赋得沧浪曲，长谣不便腔。",
        "dynasty": "宋",
        "collection_info": null
    },
    {
        "title": "水乡闻鴈",
        "author": "释文珦",
        "content": "短景又还暮，羁愁那易禁。\n半生无着莫，万事任浮沉。\n衲敝芦花冷，炉存葑火深。\n云间断行鴈，时復动哀吟。",
        "dynasty": "宋",
        "collection_info": null
    },
    {
        "title": "孤雁",
        "author": "释文珦",
        "content": "孤雁如贞妇，余生不再双。\n避寒辞北塞，随日到南邦。\n倦翼堪怜影，哀音自满腔。\n空闺人听得，离思转难降。",
        "dynasty": "宋",
        "collection_info": null
    },
    {
        "title": "秋感",
        "author": "释文珦",
        "content": "客中难度日，池上独徘徊。\n露冷芙蕖死，天高鸿雁来。\n枯茎宁再润，羣叫易成哀。\n对此能无感，吾亲在夜台。",
        "dynasty": "宋",
        "collection_info": null
    },
    {
        "title": "归梦",
        "author": "释文珦",
        "content": "几岁远辞家，劳生讵有涯。\n客居终不稳，诗鬓独先华。\n扫叶江风厉，侵床山月斜。\n念归归未得，清梦入烟霞。",
        "dynasty": "宋",
        "collection_info": null
    },
    {
        "title": "记梦",
        "author": "释文珦",
        "content": "吟是大乘禅，禅深梦亦僊。\n放身行碧落，古乐听钧天。\n骨换言方异，心空意始圆。\n手挼黄菊蕊，写放瀑厓边。",
        "dynasty": "宋",
        "collection_info": null
    },
    {
        "title": "春夜梦中得观与心为度身将世作仇一联既觉而足成四韵寄修观者",
        "author": "释文珦",
        "content": "高人持远流，凈行在林丘。\n观与心为度，身将世作仇。\n不曾过午食，常满六时修。\n苦海人求度，师应驾法舟。",
        "dynasty": "宋",
        "collection_info": null
    },
    {
        "title": "清苕",
        "author": "释文珦",
        "content": "清晓泛苕滨，长歌拨棹频。\n山川开霁景，草木畅余春。\n野老知閒趣，沙鸥似故人。\n绝胜拈麈尾，驾说弊精神。",
        "dynasty": "宋",
        "collection_info": null
    },
    {
        "title": "题竹房",
        "author": "释文珦",
        "content": "野水连苔径，山云掩竹房。\n人闲清昼永，鸟语绿阴凉。\n断刻排籤古，新茶入焙香。\n眼前清事足，不道在殊方。",
        "dynasty": "宋",
        "collection_info": null
    },
    {
        "title": "宿灵鹫澜师房",
        "author": "释文珦",
        "content": "清泉绕砌流，境界极深幽。\n有客暂投宿，羡君长此留。\n诗成云满磵，人静月当楼。\n忽听清猨啸，南山山树秋。",
        "dynasty": "宋",
        "collection_info": null
    },
    {
        "title": "幽程",
        "author": "释文珦",
        "content": "幽程宁惮远，野外意无穷。\n山迭高低古，川流宛转通。\n采芝随羽客，拾橡共狙公。\n烂熳游三日，尘劳顿觉空。",
        "dynasty": "宋",
        "collection_info": null
    },
    {
        "title": "随寓",
        "author": "释文珦",
        "content": "我忘方就隠，鸟倦自知还。\n随寓皆为道，何人有此閒。\n微茫春水渡，平远夕阳山。\n尽入清吟景，谁言胜事悭。",
        "dynasty": "宋",
        "collection_info": null
    },
    {
        "title": "寄淮头家兄",
        "author": "释文珦",
        "content": "君向淮堧去，相思梦不安。\n兵戈犹未定，道路自应难。\n旷野人烟少，荒城鬼燐寒。\n故园松菊在，何必恋微官。",
        "dynasty": "宋",
        "collection_info": null
    },
    {
        "title": "秋夜忆兄",
        "author": "释文珦",
        "content": "石房清睡熟，犹拥黑貂裘。\n乡远难为梦，山深易得秋。\n脊令空在咏，蟋蟀暗生愁。\n何日潜溪岸，吟诗共倚楼。",
        "dynasty": "宋",
        "collection_info": null
    },
    {
        "title": "哭何甥",
        "author": "释文珦",
        "content": "秀颖出儒林，吾甥所得深。\n良材竟难用，造物果何心。\n身后无遗育，生前惜寸阴。\n临棺一悲咤，万籁亦同音。",
        "dynasty": "宋",
        "collection_info": null
    },
    {
        "title": "边思",
        "author": "释文珦",
        "content": "少年为远戍，两鬓已䰄䰄。\n百战功谁赏，空闺信不来。\n乡关成梦境，边月是愁媒。\n听彻胡笳曲，寒声转更哀。",
        "dynasty": "宋",
        "collection_info": null
    },
    {
        "title": "春江夜泛",
        "author": "释文珦",
        "content": "江月照扬舲，乘风过万汀。\n素光流远汉，高浪湿寒星。\n客恨消长笛，閒身渺一苹。\n到京天未曙，隠隠越山青。",
        "dynasty": "宋",
        "collection_info": null
    },
    {
        "title": "反舌",
        "author": "释文珦",
        "content": "毛羽诚无取，禽中号善鸣。\n能将一片舌，巧作百般声。\n元是因风气，曾非出性情。\n君看五月后，瘖默媿流鶑。",
        "dynasty": "宋",
        "collection_info": null
    },
    {
        "title": "冯深居宰会稽",
        "author": "释文珦",
        "content": "诏辟稽山县，清风在一琴。\n那知致君术，不是字民心。\n官舍桐阴合，圜扉草色深。\n退衙人吏散，应共野僧吟。",
        "dynasty": "宋",
        "collection_info": null
    },
    {
        "title": "送赵寒泉重宰南中邑",
        "author": "释文珦",
        "content": "字民无异术，薄敛与宽刑。\n宓子琴犹在，蒍于歌重听。\n瘴云消昼黑，毒草变春青。\n万里南中路，秋风几驿亭。",
        "dynasty": "宋",
        "collection_info": null
    },
    {
        "title": "钱塘晚渡",
        "author": "释文珦",
        "content": "残日下重城，寒潮起暮声。\n岸遥江树小，天阔野云平。\n一水分吴越，孤舟寄死生。\n如何未归者，犹此计乡程。",
        "dynasty": "宋",
        "collection_info": null
    },
    {
        "title": "泛富春江",
        "author": "释文珦",
        "content": "梦寐羊裘客，清游乐此邦。\n一篙残腊雨，千古富春江。\n岸转青螺合，烟明白鸟双。\n洗除名利迹，滩濑日舂撞。",
        "dynasty": "宋",
        "collection_info": null
    },
    {
        "title": "钓台",
        "author": "释文珦",
        "content": "世祖龙飞日，玄纁起故人。\n荣名既无取，閒足固应伸。\n钓石关干象，江流入富春。\n高风千古在，来者自迷津。",
        "dynasty": "宋",
        "collection_info": null
    },
    {
        "title": "怀寄南陵尉沈道正",
        "author": "释文珦",
        "content": "南陵初作尉，应亦似南昌。\n名在神仙籍，才优翰墨场。\n盗闻无欲止，吏化不欺良。\n交旧如君少，怀思未易忘。",
        "dynasty": "宋",
        "collection_info": null
    },
    {
        "title": "寄潜斋王尚书",
        "author": "释文珦",
        "content": "自解朝缨去，西山有的传。\n此心如白水，把酒问青天。\n直道难谐俗，閒身胜得仙。\n山林钟鼎味，併在小梅边。",
        "dynasty": "宋",
        "collection_info": null
    },
    {
        "title": "客中会友",
        "author": "释文珦",
        "content": "客涂方浩荡，岁物正萧条。\n相见江城暮，俱伤鬓髮凋。\n阴云将变雪，寒水不成潮。\n明日还为别，离愁未易消。",
        "dynasty": "宋",
        "collection_info": null
    },
    {
        "title": "重游天台华顶峰  其一",
        "author": "释文珦",
        "content": "梯空上华顶，老脚尚能堪。\n照胆泉源异，熏人药气酣。\n危巅窥巨浸，晴日破重岚。\n记得前回到，幽人未结庵。",
        "dynasty": "宋",
        "collection_info": null
    },
    {
        "title": "重游天台华顶峰  其二",
        "author": "释文珦",
        "content": "天台三万丈，华顶入穹苍。\n片石群魔慑，千年古寺荒。\n树枯頳菌出，僧老白眉长。\n极目沧溟际，烟波更渺茫。",
        "dynasty": "宋",
        "collection_info": null
    },
    {
        "title": "野兴",
        "author": "释文珦",
        "content": "野人乘野兴，短策胜华轩。\n缓步有幽趣，长歌非俗言。\n烟霞僊佛境，鼓笛鬼神村。\n遯世今成乐，浮华岂足论。",
        "dynasty": "宋",
        "collection_info": null
    },
    {
        "title": "天台野兴",
        "author": "释文珦",
        "content": "短策堪扶老，飘飘野兴浓。\n山行不知远，真侣或相逢。\n积溜穿幽石，长萝上古松。\n今宵随处宿，难定在何峰。",
        "dynasty": "宋",
        "collection_info": null
    },
    {
        "title": "示山友",
        "author": "释文珦",
        "content": "地僻断知闻，相过知有君。\n晴溪堪数石，晚岫暗通云。\n果熟猨无数，松高鹤不羣。\n深居岂无事，终胜世纷纷。",
        "dynasty": "宋",
        "collection_info": null
    },
    {
        "title": "鴈荡大龙湫",
        "author": "释文珦",
        "content": "深蹊入薜萝，一瀑泻岩阿。\n曾阅西天志，言居诺讵罗。\n斜飞疑是雨，清激自成涡。\n下有苍龙窟，樵人不敢过。",
        "dynasty": "宋",
        "collection_info": null
    },
    {
        "title": "采菖蒲",
        "author": "释文珦",
        "content": "鴈荡高寒处，穿云采得来。\n岂能同野草，容易有花开。\n瘦节偏宜石，纤丛不受埃。\n幽人知尔性，晓涧汲泉杯。",
        "dynasty": "宋",
        "collection_info": null
    },
    {
        "title": "客袂",
        "author": "释文珦",
        "content": "客袂只翩翩，家林何处边。\n天寒愁远道，木落感衰年。\n惨澹渔村日，凄凉鴈渚烟。\n秋来更多疾，空有梦归田。",
        "dynasty": "宋",
        "collection_info": null
    },
    {
        "title": "赠山中琴友",
        "author": "释文珦",
        "content": "云影昼沉沉，云边草径深。\n树为幽鸟宅，山是隠人心。\n静室无他物，清风寄一琴。\n调高唯自识，不问有知音。",
        "dynasty": "宋",
        "collection_info": null
    },
    {
        "title": "山中僧",
        "author": "释文珦",
        "content": "日落西水浄，云归北崦昏。\n老僧方在定，童子不譍门。\n伏虎知慈力，灵禽演法言。\n槛前泉数斛，清澈是心源。",
        "dynasty": "宋",
        "collection_info": null
    },
    {
        "title": "旅夜  其一",
        "author": "释文珦",
        "content": "秋宵似岁长，旅馆更荒凉。\n灯暗鼠出穴，天寒虫近床。\n羁栖弥岁月，老大易悲伤。\n幸有茅庐在，何为别故乡。",
        "dynasty": "宋",
        "collection_info": null
    },
    {
        "title": "旅夜  其二",
        "author": "释文珦",
        "content": "离人厌夜长，独起坐空床。\n苦雨迟家信，秋云隔旧乡。\n烛残重作焰，桂湿不生香。\n倘得归期遂，閒居在上方。",
        "dynasty": "宋",
        "collection_info": null
    },
    {
        "title": "宿海上正觉寺",
        "author": "释文珦",
        "content": "霜满啼猿石，风迴落鴈洲。\n半生为远客，此夕欠同流。\n白月无穷意，沧波不尽秋。\n倚阑吟未足，长啸上峰头。",
        "dynasty": "宋",
        "collection_info": null
    },
    {
        "title": "过逸人居",
        "author": "释文珦",
        "content": "尚此高闲久，空林旧径存。\n掩关防俗驾，登阁俯邻园。\n植竹惊初笋，移花过别根。\n幽怀在自得，勿易与人言。",
        "dynasty": "宋",
        "collection_info": null
    },
    {
        "title": "为林隠君赋石田",
        "author": "释文珦",
        "content": "石田所无用，君独爱斯名。\n应为诗书种，免教人世争。\n秋风还自穫，春雨不须耕。\n除是长沮辈，能知高隠情。",
        "dynasty": "宋",
        "collection_info": null
    },
    {
        "title": "胡逸人幽居",
        "author": "释文珦",
        "content": "幽居清绝甚，四面尽沧波。\n柳步春船集，花源晚吹和。\n宦情垂钓薄，吟思捲帘多。\n便有书来辟，其如爱此何。",
        "dynasty": "宋",
        "collection_info": null
    },
    {
        "title": "泽国幽居夏日杂题  其一",
        "author": "释文珦",
        "content": "泽国无袢暑，幽居趣自长。\n花开殊旦暮，稻熟间青黄。\n急雨分塍下，微风度水凉。\n断除车马迹，日日听鱼桹。",
        "dynasty": "宋",
        "collection_info": null
    },
    {
        "title": "泽国幽居夏日杂题  其二",
        "author": "释文珦",
        "content": "为得近樵渔，来寻此地居。\n省交长闭户，耽静欲焚书。\n自爱心清淡，人嫌礼貌疎。\n径荒从草没，衰懒不能除。",
        "dynasty": "宋",
        "collection_info": null
    },
    {
        "title": "远游",
        "author": "释文珦",
        "content": "林憩无完室，舟行避恶滩。\n异乡为客久，浮俗定交难。\n草引春愁长，霜侵晓梦残。\n忽闻城角动，归思若为安。",
        "dynasty": "宋",
        "collection_info": null
    },
    {
        "title": "客中春日",
        "author": "释文珦",
        "content": "客处空林下，贫唯七尺单。\n重阴迷晓色，细雨作春寒。\n乡信凭谁寄，离情强自宽。\n一诗吟未稳，倚遍石池栏。",
        "dynasty": "宋",
        "collection_info": null
    },
    {
        "title": "春日",
        "author": "释文珦",
        "content": "春泉青似淀，春嶂碧于螺。\n远近随吾意，芒鞋幽兴多。\n人生行乐尔，富贵復如何。\n难与时人道，风前独放歌。",
        "dynasty": "宋",
        "collection_info": null
    },
    {
        "title": "麦秋游兴",
        "author": "释文珦",
        "content": "心喜麦秋晴，贪游举步轻。\n泬寥无点翳，山水有余清。\n怕入红栏队，来寻白社盟。\n应门童子熟，认得老夫声。",
        "dynasty": "宋",
        "collection_info": null
    },
    {
        "title": "宋氏林园",
        "author": "释文珦",
        "content": "径穿荒草入，门向断河开。\n不是君居此，应无人到来。\n种花逢雨活，接树待春回。\n冷笑求名者，衣间有俗埃。",
        "dynasty": "宋",
        "collection_info": null
    },
    {
        "title": "集奉川道中",
        "author": "释文珦",
        "content": "一路盘云远，连朝策瘦筇。\n神祠依古木，佛屋占奇峰。\n立石分田界，疏泉作涧舂。\n因思似乡土，归意忽然浓。",
        "dynasty": "宋",
        "collection_info": null
    },
    {
        "title": "雨夜",
        "author": "释文珦",
        "content": "身同水上萍，老去尚飘零。\n远客人谁到，空床梦独醒。\n闪云双电紫，晦雨一灯青。\n慷慨长歌发，歌声入杳冥。",
        "dynasty": "宋",
        "collection_info": null
    },
    {
        "title": "登太白绝顶龙池望远",
        "author": "释文珦",
        "content": "苍莽势连空，跻攀径绝踪。\n乱峰排似戟，片石响于钟。\n鸟语春云密，龙归暮雨重。\n下观羣岫小，始觉此为宗。",
        "dynasty": "宋",
        "collection_info": null
    },
    {
        "title": "湖寺上方通玄峰顶",
        "author": "释文珦",
        "content": "峰顶非人世，青山满目多。\n塔层侵树影，钟响度湖波。\n心外元无境，诗成亦是魔。\n禅翁清浄耳，浑不听笙歌。",
        "dynasty": "宋",
        "collection_info": null
    },
    {
        "title": "客游",
        "author": "释文珦",
        "content": "客游忘岁月，长是自调心。\n野水偏多浪，浮云易作阴。\n途穷何用哭，兴到即须吟。\n吟到忘言境，方谐正始音。",
        "dynasty": "宋",
        "collection_info": null
    },
    {
        "title": "旅况",
        "author": "释文珦",
        "content": "日暮投村馆，悽然逆旅情。\n地荒频有盗，城远不闻更。\n度岁无多日，思乡是几程。\n听鸡还束被，霜月伴晨征。",
        "dynasty": "宋",
        "collection_info": null
    },
    {
        "title": "柘溪道中",
        "author": "释文珦",
        "content": "荒烟迷小市，细雨隔遥津。\n麦浪农畴晚，桐花客路春。\n几番时序换，两鬓雪霜新。\n唯有溪边鹭，相看似故人。",
        "dynasty": "宋",
        "collection_info": null
    },
    {
        "title": "山中古墓",
        "author": "释文珦",
        "content": "白石苍苔路，荒凉古墓门。\n看来百岁后，曾有几人存。\n故物余翁仲，今谁是子孙。\n狐狸穿败穴，残魄不能言。",
        "dynasty": "宋",
        "collection_info": null
    },
    {
        "title": "怀归西国",
        "author": "释文珦",
        "content": "此世为何世，吾身亦幻身。\n固应常邈邈，其可效频频。\n饯日怀乡国，闻鶑忆故人。\n得归方始乐，久客厌风尘。",
        "dynasty": "宋",
        "collection_info": null
    },
    {
        "title": "老大",
        "author": "释文珦",
        "content": "老大偏多感，那堪客路中。\n凄凉经月病，安忍半生穷。\n衰草凝霜白，高枫借日红。\n今朝方暂起，先问菊花丛。",
        "dynasty": "宋",
        "collection_info": null
    },
    {
        "title": "散人",
        "author": "释文珦",
        "content": "干坤有散人，事事不关身。\n敛念息诸妄，到头唯一真。\n忘荣宁虑辱，无富岂嫌贫。\n虽道青山好，犹知是外尘。",
        "dynasty": "宋",
        "collection_info": null
    },
    {
        "title": "探幽",
        "author": "释文珦",
        "content": "秋色令人爱，青藜助远探。\n柿枫丹互映，天水碧相涵。\n绝景沙鸥占，幽程野老谙。\n谓予云外去，更有古龙潭。",
        "dynasty": "宋",
        "collection_info": null
    },
    {
        "title": "立春日",
        "author": "释文珦",
        "content": "上国又逢春，衣裳化客尘。\n园庐空入梦，岁月但依人。\n生意归羣物，穷愁老一身。\n喜余鸥鹭伴，犹不怪吾真。",
        "dynasty": "宋",
        "collection_info": null
    },
    {
        "title": "腊月立明年春",
        "author": "释文珦",
        "content": "闰岁两番春，流光故逼人。\n月筩将谢丑，斗柄倏旋寅。\n玉作梅容润，金归柳眼新。\n物情虽万变，曾莫变吾真。",
        "dynasty": "宋",
        "collection_info": null
    },
    {
        "title": "吴中灵岩寺",
        "author": "释文珦",
        "content": "离宫今作寺，往事日荒芜。\n越女承恩宠，吴王失霸图。\n屧廊斜带岭，香径直通湖。\n莫上琴台望，风烟满旧都。",
        "dynasty": "宋",
        "collection_info": null
    },
    {
        "title": "废宅",
        "author": "释文珦",
        "content": "昔年夸富贵，磨灭等流尘。\n应是重归燕，难寻旧主人。\n径莎空泣露，门柳不成春。\n唯有同游客，经过感慨频。",
        "dynasty": "宋",
        "collection_info": null
    },
    {
        "title": "天目山逸人居",
        "author": "释文珦",
        "content": "隠处元无路，烟霞素所期。\n不逢樵子说，那有世人知。\n树老回春晚，山高见日迟。\n欲为重到约，恐尔又深移。",
        "dynasty": "宋",
        "collection_info": null
    },
    {
        "title": "西风",
        "author": "释文珦",
        "content": "西风落叶间，孤客有余閒。\n寒水皆归壑，秋云不离山。\n鹘翻枯草去，鸦带夕阳还。\n幽趣何人共，柴门祇自关。",
        "dynasty": "宋",
        "collection_info": null
    },
    {
        "title": "归兴",
        "author": "释文珦",
        "content": "归兴比春浓，迢遥发镜中。\n船头指西日，帆腹饱春风。\n岸柳眉舒黛，源桃脸露红。\n到家天已暝，童穉候衰翁。",
        "dynasty": "宋",
        "collection_info": null
    },
    {
        "title": "坠壁岭",
        "author": "释文珦",
        "content": "石径随山转，迢迢十里余。\n险曾称地壁，高合号天衢。\n老树因风折，新畬趁雨锄。\n层巅人不到，异鸟自相呼。",
        "dynasty": "宋",
        "collection_info": null
    },
    {
        "title": "归栖竺岭将启午供野鹤必鸣寺僧常以此为候",
        "author": "释文珦",
        "content": "古寺千峰表，云泉处处佳。\n山灵嫌俗驾，野鹤唤僧斋。\n静默通玄理，幽深惬隠怀。\n閒门何用扫，秋叶任平阶。",
        "dynasty": "宋",
        "collection_info": null
    },
    {
        "title": "陟三十六渡溪唐坞岭",
        "author": "释文珦",
        "content": "三十六渡溪，溪边绝去蹊。\n乱山如迭浪，一岭类登梯。\n风紧妖蛇出，烟昏异鸟啼。\n蜀僧言剑阁，与此亦相齐。",
        "dynasty": "宋",
        "collection_info": null
    },
    {
        "title": "山巅水涯",
        "author": "释文珦",
        "content": "布袜与青鞋，山巅復水涯。\n閒为真富贵，吟是好情怀。\n既可全吾乐，何惭与世乖。\n自随无畚插，忘死亦忘骸。",
        "dynasty": "宋",
        "collection_info": null
    },
    {
        "title": "残夜清坐",
        "author": "释文珦",
        "content": "壶更犹未彻，起坐看萤流。\n夜气清如水，禅心淡似秋。\n月沉西岭树，钟动上方楼。\n可有昏冥者，知吾所得优。",
        "dynasty": "宋",
        "collection_info": null
    },
    {
        "title": "龙井",
        "author": "释文珦",
        "content": "崖井涵虚碧，心尘望即空。\n遥通沧海脉，近出白云峰。\n旱夕翻为雨，饥年屡变丰。\n小鱼纔似叶，谁识是真龙。",
        "dynasty": "宋",
        "collection_info": null
    },
    {
        "title": "五洩龙井",
        "author": "释文珦",
        "content": "五井蜿蜒宅，幽深父老言。\n傍溪唯见瀑，度岭始知源。\n夹谷斜晖隠，空林夕电翻。\n屡闻当旱岁，噀雨出松门。",
        "dynasty": "宋",
        "collection_info": null
    },
    {
        "title": "雷峰",
        "author": "释文珦",
        "content": "不定似飞蓬，还来宿此峰。\n霜欺孤客枕，风乱四山钟。\n好梦如冰薄，归心与酒浓。\n旧房谁占住，门有最长松。",
        "dynasty": "宋",
        "collection_info": null
    },
    {
        "title": "岁旱",
        "author": "释文珦",
        "content": "经岁雨不作，溪源皆绝流。\n旱妖长似夏，虫响谩占秋。\n满目伤黎庶，焦心在冕旒。\n天河盍倾泻，併洗甲兵忧。",
        "dynasty": "宋",
        "collection_info": null
    },
    {
        "title": "行飞来冷泉水石间",
        "author": "释文珦",
        "content": "鹫岭清无尽，池亭趣亦佳。\n泉衝沙觜出，石压树身斜。\n居者应遗世，游人欲忘家。\n莲华峰更好，惜被白云遮。",
        "dynasty": "宋",
        "collection_info": null
    },
    {
        "title": "秋野即事",
        "author": "释文珦",
        "content": "深原草径斜，烟际两三家。\n老屋门无钥，清溪底见沙。\n断蝉嘶败柳，孤蝶恋寒花。\n历省曾游处，分明似若耶。",
        "dynasty": "宋",
        "collection_info": null
    },
    {
        "title": "安分",
        "author": "释文珦",
        "content": "鷃鹏虽有异，小大各逍遥。\n静处安吾分，尘缘坐见消。\n烟霞开古色，松柏尚高标。\n更爱无生侣，时来伴寂寥。",
        "dynasty": "宋",
        "collection_info": null
    },
    {
        "title": "甲子岁初夏连雨作寒",
        "author": "释文珦",
        "content": "雨脚何当断，风头不肯收。\n中宵还集霰，四月尚重裘。\n客有涂泥嘆，民怀畎亩忧。\n是谁同燮理，对此合包羞。",
        "dynasty": "宋",
        "collection_info": null
    },
    {
        "title": "苦雨",
        "author": "释文珦",
        "content": "秋雨连三月，愁吟野水濆。\n渐看禾黍没，难使渭泾分。\n山泽纔通气，天霄便作云。\n民忧昏垫苦，苦语不堪闻。",
        "dynasty": "宋",
        "collection_info": null
    },
    {
        "title": "秋色",
        "author": "释文珦",
        "content": "西郊金气盛，庶物减华滋。\n萚萚丹枫雨，茫茫白草衰。\n炎曦何惨淡，气曀若委迟。\n对此凄凉景，能无宋玉悲。",
        "dynasty": "宋",
        "collection_info": null
    },
    {
        "title": "送杨菊屋",
        "author": "释文珦",
        "content": "菊屋何为者，耽吟呕肺肝。\n短衣空自咏，长铗向谁弹。\n不计为儒误，唯言得句难。\n几人怜此别，把酒不成欢。",
        "dynasty": "宋",
        "collection_info": null
    },
    {
        "title": "送友",
        "author": "释文珦",
        "content": "山临东郭暮，路转北原斜。\n此地轻为别，孤蓬不恋家。\n客程何地尽，离思满天涯。\n明日重阳至，同谁对菊花。",
        "dynasty": "宋",
        "collection_info": null
    },
    {
        "title": "送人",
        "author": "释文珦",
        "content": "送子西风裏，令予起别愁。\n何时通远信，逾月在孤舟。\n野果经霜实，潮田带露收。\n明朝于此地，独自倚高楼。",
        "dynasty": "宋",
        "collection_info": null
    },
    {
        "title": "送北征人",
        "author": "释文珦",
        "content": "与君俱是客，那復送君行。\n未卜重逢日，难为欲别情。\n露花皆远泪，风叶是愁声。\n到日寒应极，修途七十程。",
        "dynasty": "宋",
        "collection_info": null
    },
    {
        "title": "休粮僧",
        "author": "释文珦",
        "content": "禅貌如冰雪，禅心去町畦。\n休粮烟火绝，养气语言低。\n空室无关钥，随身止杖藜。\n不曾游聚落，终老只山栖。",
        "dynasty": "宋",
        "collection_info": null
    },
    {
        "title": "送极太初住鄞江宝严",
        "author": "释文珦",
        "content": "阃相招惟重，邦人望亦浓。\n欲开新象教，应扫旧狐踪。\n烟水浮缾锡，云山应皷钟。\n宝严初变土，遥想雨花重。",
        "dynasty": "宋",
        "collection_info": null
    },
    {
        "title": "送雅上人自鄞归杭",
        "author": "释文珦",
        "content": "之子幡然别，何人伴寂寥。\n相从非世道，独去是寒朝。\n目送孤帆远，魂随晓浪消。\n重来须定约，莫待隔江招。",
        "dynasty": "宋",
        "collection_info": null
    },
    {
        "title": "野僧",
        "author": "释文珦",
        "content": "野僧尘虑尽，住在最深峰。\n庭树巢孤鹤，崖湫宅老龙。\n瀑绡悬百尺，云幌羃千重。\n静裏玄机发，登楼夜击钟。",
        "dynasty": "宋",
        "collection_info": null
    },
    {
        "title": "送杞上人归于潜山",
        "author": "释文珦",
        "content": "同乡唯子在，欲别意何如。\n归路青苔远，还家白露初。\n山光围古邑，溪影渡寒鱼。\n须为过星渚，高风似二疏。",
        "dynasty": "宋",
        "collection_info": null
    },
    {
        "title": "送僧",
        "author": "释文珦",
        "content": "空山草木秋，相送古原头。\n倦客难为别，寒蛩替说愁。\n旧房深翠壁，归路隔沧洲。\n后夜多明月，相思为上楼。",
        "dynasty": "宋",
        "collection_info": null
    },
    {
        "title": "候禽",
        "author": "释文珦",
        "content": "候禽来报我，春已到园林。\n冻解通泉脉，风和动草心。\n由来增齿腊，翻是促光阴。\n其可陪人事，衰迟已不任。",
        "dynasty": "宋",
        "collection_info": null
    },
    {
        "title": "竹居",
        "author": "释文珦",
        "content": "檐外竹珊珊，空房住一间。\n无人曾到此，老子有余闲。\n土蚀铜罇绿，苔滋粉壁斑。\n于焉自成乐，遮莫笑痴顽。",
        "dynasty": "宋",
        "collection_info": null
    },
    {
        "title": "怀别越中友人",
        "author": "释文珦",
        "content": "白首苍山裏，生涯旧已空。\n别离人易远，江海意无穷。\n夜月悲新蛩，秋烟落断鸿。\n遥思来往处，朝暮有樵风。",
        "dynasty": "宋",
        "collection_info": null
    },
    {
        "title": "山中秋日怀友",
        "author": "释文珦",
        "content": "庭树凉飈入，西山爽气多。\n独行清涧曲，閒咏紫芝歌。\n野馔甘黄独，山衣足薜萝。\n幽人同此好，何事不相过。",
        "dynasty": "宋",
        "collection_info": null
    },
    {
        "title": "夜坐",
        "author": "释文珦",
        "content": "孤蟾如鑑明，照我坐寒更。\n列宿光芒淡，满林风露清。\n人行守犬吠，猿过宿禽惊。\n静趣凭谁会，忘言对短檠。",
        "dynasty": "宋",
        "collection_info": null
    },
    {
        "title": "古寺",
        "author": "释文珦",
        "content": "古寺居深处，随缘扫一房。\n本图依水石，因得避炎凉。\n皓鹤巢松洁，青虫蠹橘香。\n但教终远俗，贫贱亦何妨。",
        "dynasty": "宋",
        "collection_info": null
    },
    {
        "title": "雪霁",
        "author": "释文珦",
        "content": "静寄向空林，于今岁月深。\n因知閒趣味，懒与俗浮沉。\n霁雪千峰玉，朝阳万树金。\n是吾真富贵，不觉动微吟。",
        "dynasty": "宋",
        "collection_info": null
    },
    {
        "title": "为言以道赋岩隠",
        "author": "释文珦",
        "content": "隠者心常静，山林迹易安。\n几年灵运屐，九转葛玄丹。\n石圃菁苗在，崖房桂影寒。\n岂知尘世窄，万事杂悲欢。",
        "dynasty": "宋",
        "collection_info": null
    },
    {
        "title": "湖亭",
        "author": "释文珦",
        "content": "湖波方瀰瀰，柳影自珊珊。\n有客坐终日，城中无此閒。\n鸟飞明镜裏，人语翠帷间。\n月下清尤甚，今宵拟不还。",
        "dynasty": "宋",
        "collection_info": null
    },
    {
        "title": "行止吟",
        "author": "释文珦",
        "content": "行止定如何，江湖岁月多。\n情真疑近傲，语直似伤和。\n野馔甘藜藿，山衣爱薜萝。\n因同田父熟，学得饭牛歌。",
        "dynasty": "宋",
        "collection_info": null
    },
    {
        "title": "中殿功德永寿寺产紫芝",
        "author": "释文珦",
        "content": "厚德孰能名，灵芝自化成。\n人间无此种，天上合分茎。\n紫盖随王母，彤云表帝京。\n僊家多服饵，鸾鹤共长生。",
        "dynasty": "宋",
        "collection_info": null
    },
    {
        "title": "闻似道入相因赋诗",
        "author": "释文珦",
        "content": "盛德方为贵，虚名底用高。\n异时游荡子，今日儗萧曹。\n红粉催身朽，清霜入鬓牢。\n势穷人事改，槐棘等蓬蒿。",
        "dynasty": "宋",
        "collection_info": null
    },
    {
        "title": "静中",
        "author": "释文珦",
        "content": "静中观世道，一一总非真。\n龃龉英贤诎，依冯鄙贱伸。\n狂澜乘飓势，枯木借藤春。\n何似都忘着，沈潜自养神。",
        "dynasty": "宋",
        "collection_info": null
    },
    {
        "title": "山中道士居",
        "author": "释文珦",
        "content": "寂寂老僊家，苍山一径斜。\n还丹延日月，洞府足烟霞。\n野鹤千年寿，灵桃几度花。\n岂知人世上，尘事乱如麻。",
        "dynasty": "宋",
        "collection_info": null
    },
    {
        "title": "赠孤山道士",
        "author": "释文珦",
        "content": "多年于此住，卖药但资身。\n窗冷梅花月，门閒柳树春。\n水妖愁使术，山鹤伴朝真。\n果欲求仙道，惟应自养神。",
        "dynasty": "宋",
        "collection_info": null
    },
    {
        "title": "过山家",
        "author": "释文珦",
        "content": "世外无尘累，幽居趣味长。\n深蹊竹影薄，小圃药苗香。\n水气浮溪壁，山风扫石床。\n频来从此始，莫怪老夫狂。",
        "dynasty": "宋",
        "collection_info": null
    },
    {
        "title": "野步",
        "author": "释文珦",
        "content": "野步任吾情，深村復远垧。\n陂塘波瀰瀰，坡垄麦青青。\n竈妇知蚕性，田夫识地形。\n牧儿尤可喜，记得相牛经。",
        "dynasty": "宋",
        "collection_info": null
    },
    {
        "title": "春日野步",
        "author": "释文珦",
        "content": "春色在筇履，山前山后行。\n野花随处发，林鸟百般声。\n幽径遥通寺，清流可濯缨。\n村翁忽相值，又得尽閒情。",
        "dynasty": "宋",
        "collection_info": null
    },
    {
        "title": "野步即事",
        "author": "释文珦",
        "content": "迭巘復平原，行行足力烦。\n野程难较里，旅食蹔依村。\n枣熟儿童聚，禾收鸟鹊喧。\n徘徊顾风景，不觉念丘园。",
        "dynasty": "宋",
        "collection_info": null
    },
    {
        "title": "开襟",
        "author": "释文珦",
        "content": "开襟坐石床，岂是俗肝肠。\n月露寒秋气，天风生夜凉。\n禽猿四山寂，松桂满林香。\n万事不相接，谁知幽兴长。",
        "dynasty": "宋",
        "collection_info": null
    },
    {
        "title": "山中雪",
        "author": "释文珦",
        "content": "中宵霰雪零，寒气晓来凝。\n崖树当中折，山池到底冰。\n芎糜强食肉，松火胜添缯。\n篱户牢关上，何人唤得譍。",
        "dynasty": "宋",
        "collection_info": null
    },
    {
        "title": "送僧之华亭",
        "author": "释文珦",
        "content": "忽尔来相别，携琴便出关。\n此行离日下，何事到云间。\n郭外遥通海，舟前少见山。\n应思旧栖处，樵屋过秋閒。",
        "dynasty": "宋",
        "collection_info": null
    },
    {
        "title": "送襄锦二上人之鄞",
        "author": "释文珦",
        "content": "春风湖上别，携手欲何之。\n细问重来日，那曾有定期。\n舟行江路永，锡挂海峰迟。\n若有东南使，相逢即寄诗。",
        "dynasty": "宋",
        "collection_info": null
    },
    {
        "title": "寄西山嵩雪庭",
        "author": "释文珦",
        "content": "支遁还山去，翛然世外心。\n不曾离磵壑，长是爱云林。\n马放秋场静，龙眠夜井深。\n山林如许到，早晚亦相寻。",
        "dynasty": "宋",
        "collection_info": null
    },
    {
        "title": "赠隠僧",
        "author": "释文珦",
        "content": "高僧成独往，古路少人过。\n切柏贞心在，看山静意多。\n清钟生响答，空翠与云和。\n不解相随住，其如白髮何。",
        "dynasty": "宋",
        "collection_info": null
    },
    {
        "title": "酬源上人见寄",
        "author": "释文珦",
        "content": "自从相别后，闻过海邦居。\n不得陪乡话，空烦寄远书。\n林声随雨散，溪影度云虚。\n若遂东游计，终朝到子庐。",
        "dynasty": "宋",
        "collection_info": null
    },
    {
        "title": "送僧之湖南",
        "author": "释文珦",
        "content": "交游星散尽，之子復南行。\n惜别悲杨柳，相思寄杜蘅。\n好山须驻锡，恶路莫贪程。\n近得湘中信，湘中寇未平。",
        "dynasty": "宋",
        "collection_info": null
    },
    {
        "title": "哭復荆山",
        "author": "释文珦",
        "content": "分讲南山日，人推学问精。\n弥纶八教网，坚实五言城。\n愿力生前重，声华灭后清。\n家山孤塔在，过者敬如生。",
        "dynasty": "宋",
        "collection_info": null
    },
    {
        "title": "送敬从可上人",
        "author": "释文珦",
        "content": "爱君心似我，十载共随缘。\n离别从兹始，音书何处传。\n岭云迷晚寺，江水入春田。\n遥忆归栖后，松门独夜禅。",
        "dynasty": "宋",
        "collection_info": null
    },
    {
        "title": "鄞中送坦上人归故里",
        "author": "释文珦",
        "content": "白云相见初，而子独知予。\n世态易翻覆，道交难间疏。\n三江同远棹，此日晚离袪。\n莫放音书绝，东来有鲤鱼。",
        "dynasty": "宋",
        "collection_info": null
    },
    {
        "title": "送僧归日本",
        "author": "释文珦",
        "content": "远人仍远别，把手话江皋。\n积水三韩路，西风八月涛。\n海门山似粒，洋屿树如毛。\n他日难通信，想思梦寐劳。",
        "dynasty": "宋",
        "collection_info": null
    },
    {
        "title": "天目禅师归梁渚旧隠",
        "author": "释文珦",
        "content": "闻师归渚上，欲尽百年间。\n独鹤知难侣，孤云不易攀。\n龙盂经几缀，虎锡上重环。\n禅子多求法，玄门为启关。",
        "dynasty": "宋",
        "collection_info": null
    },
    {
        "title": "孤山怀圆法师",
        "author": "释文珦",
        "content": "湖水绕孤峰，知曾住此中。\n既伤遗塔变，重惜讲台空。\n鹅护晴池乳，鹰呼古树风。\n唯闻林处士，清节与师同。",
        "dynasty": "宋",
        "collection_info": null
    },
    {
        "title": "持律僧",
        "author": "释文珦",
        "content": "坚持先佛戒，不染世间缘。\n过午都忘食，终年只坐禅。\n可曾焚蠹木，长是滤虫泉。\n何日能相见，同君话五篇。",
        "dynasty": "宋",
        "collection_info": null
    },
    {
        "title": "赠隠僧",
        "author": "释文珦",
        "content": "禅居既高静，道气尤凄清。\n不识市朝路，深谙猨鸟情。\n田衣联槲叶，山火燎松明。\n自说归栖后，柴门罢送迎。",
        "dynasty": "宋",
        "collection_info": null
    },
    {
        "title": "秋日怀新敬二上人",
        "author": "释文珦",
        "content": "所知惟二仲，不见意何如。\n别后云山阻，传来信息虚。\n黍粱收露下，草木变霜余。\n应有悲秋作，何曾一寄予。",
        "dynasty": "宋",
        "collection_info": null
    },
    {
        "title": "霅城重会修苹州",
        "author": "释文珦",
        "content": "江湖身不定，十载别年兄。\n忽尔重逢面，翻疑是隔生。\n湿云行有路，细雨落无声。\n惆怅还分手，扁舟出郡城。",
        "dynasty": "宋",
        "collection_info": null
    },
    {
        "title": "太白山老僧",
        "author": "释文珦",
        "content": "二十里松阴，居来不厌深。\n云迷归日路，山是暮年心。\n水黑龙移井，风腥虎过林。\n消除万事尽，时或动微吟。",
        "dynasty": "宋",
        "collection_info": null
    },
    {
        "title": "赠苦行僧",
        "author": "释文珦",
        "content": "泯然诸念尽，木食貌常羸。\n林下身虽老，人间事不知。\n持经被艾衲，礼像爇枫脂。\n不是忘形者，终难学尔为。",
        "dynasty": "宋",
        "collection_info": null
    },
    {
        "title": "追送奎上人还鄞",
        "author": "释文珦",
        "content": "随缘游上国，兴尽即言行。\n今日不辞我，他宵还梦兄。\n出山云满橐，归路水兼程。\n无奈汀洲畔，春风草又生。",
        "dynasty": "宋",
        "collection_info": null
    },
    {
        "title": "送鑑上人还故山",
        "author": "释文珦",
        "content": "偶随流水出，不碍滞人间。\n道树多年别，空门此日还。\n瀑飞春涧浄，云度晓窗閒。\n后会应难定，相思桂满山。",
        "dynasty": "宋",
        "collection_info": null
    },
    {
        "title": "寄天台万年淮海禅席",
        "author": "释文珦",
        "content": "四海今淮海，中年主万年。\n虚空曾悟性，文字不离禅。\n灵瀑煎茶浄，寒株拾菌鲜。\n无由亲道话，梦绕石桥烟。",
        "dynasty": "宋",
        "collection_info": null
    },
    {
        "title": "送极上人归永嘉",
        "author": "释文珦",
        "content": "心忆东嘉郡，残年别上都。\n住房抛疏钞，归橐带缾盂。\n劚冻江船涩，侵星野饭孤。\n高堂见慈母，惊怪长髭鬚。",
        "dynasty": "宋",
        "collection_info": null
    },
    {
        "title": "送通嗣法书僧归隆兴",
        "author": "释文珦",
        "content": "一千余里路，知为尔师行。\n晚峤踏云影，春江闻浪声。\n相逢知有约，又别似无情。\n莫话传衣事，北宗人恐争。",
        "dynasty": "宋",
        "collection_info": null
    },
    {
        "title": "送僧行古归越",
        "author": "释文珦",
        "content": "孤云无定迹，兴至即难留。\n独往经秦望，相期隠沃洲。\n雪晴分去路，风急阻行舟。\n旧住如相问，惟烦话旅游。",
        "dynasty": "宋",
        "collection_info": null
    },
    {
        "title": "郊行遣兴",
        "author": "释文珦",
        "content": "节序易推迁，行行感暮年。\n麦云黄冒陇，柳浪绿浮川。\n倦鸟犹知返，飘蓬最可怜。\n故乡无旧业，何计赋归田。",
        "dynasty": "宋",
        "collection_info": null
    },
    {
        "title": "真乐  其一",
        "author": "释文珦",
        "content": "人皆有所乐，此乐独吾真。\n一静灭万虑，空房无点尘。\n雪清梅骨骼，烟养竹精神。\n羁绁徒千丈，难拘散诞身。",
        "dynasty": "宋",
        "collection_info": null
    },
    {
        "title": "真乐  其二",
        "author": "释文珦",
        "content": "岁律又将穷，山房四壁空。\n水云踪不异，松柏性元同。\n睡起蹲鸱熟，香消贝叶终。\n谁知真乐事，却在寂寥中。",
        "dynasty": "宋",
        "collection_info": null
    },
    {
        "title": "题故人溪亭",
        "author": "释文珦",
        "content": "石泉清浸槛，终日远嚣纷。\n境与禅心会，源从静处分。\n乱峰寒蔽日，断壁昼生云。\n向此长栖止，何人得似君。",
        "dynasty": "宋",
        "collection_info": null
    },
    {
        "title": "东湖北崦人家",
        "author": "释文珦",
        "content": "柴门映石柟，茅屋似僧庵。\n蚕候家人熟，耕时父老谙。\n设罝当兔径，添竹护鱼潭。\n赛雨鸣箫皷，迎神向水南。",
        "dynasty": "宋",
        "collection_info": null
    },
    {
        "title": "江上人家",
        "author": "释文珦",
        "content": "江人遂生理，社瓮足新醅。\n家有儿童乐，门无官吏来。\n潮生渔市合，风便客帆开。\n水庙迎神罢，喧喧皷笛迴。",
        "dynasty": "宋",
        "collection_info": null
    },
    {
        "title": "冬日山崦人家",
        "author": "释文珦",
        "content": "曲崦人家少，谋生各自安。\n垦耕因地力，墐塞御天寒。\n猎火明深峤，渔梁露浅滩。\n老翁知客醉，语不到悲欢。",
        "dynasty": "宋",
        "collection_info": null
    },
    {
        "title": "溪上野人家",
        "author": "释文珦",
        "content": "隔水两三家，荆扉带郭斜。\n春风喧燕雀，时雨足桑麻。\n翁媪皆垂白，衣冠不尚华。\n乌蓬船一隻，出入渡头沙。",
        "dynasty": "宋",
        "collection_info": null
    },
    {
        "title": "向乐古移居山中",
        "author": "释文珦",
        "content": "高怀厌古市，买屋住深峰。\n束帛不可聘，世人那易逢。\n故家遗石皷，好景对金钟。\n得句凭谁会，长歌慰井龙。",
        "dynasty": "宋",
        "collection_info": null
    },
    {
        "title": "赠牛羊司范月溪",
        "author": "释文珦",
        "content": "莫嫌司职小，先圣亦曾为。\n蕃息更何事，萧閒且赋诗。\n尔牲诚具止，尔牧自来思。\n考牧宣王雅，应拈短笛吹。",
        "dynasty": "宋",
        "collection_info": null
    },
    {
        "title": "赠山友",
        "author": "释文珦",
        "content": "此地长依止，人间境亦偏。\n壁萝斜引蔓，崖竹倒垂鞭。\n野鹤通秋梦，妖狐恐夜禅。\n愿来相伴住，解脱世间缘。",
        "dynasty": "宋",
        "collection_info": null
    },
    {
        "title": "赠林隠君",
        "author": "释文珦",
        "content": "閒居已二毛，破屋翳蓬蒿。\n短笛清风在，长吟白雪高。\n篱腰悬瓠小，柳瘿繫船牢。\n自是嫌机事，宁持抱瓮劳。",
        "dynasty": "宋",
        "collection_info": null
    },
    {
        "title": "赠同志",
        "author": "释文珦",
        "content": "忘情三十载，曾不厌顽疏。\n白石能同煮，青山亦共居。\n猨声依树乐，鸟影入云虚。\n闻道黄精熟，相呼又荷鉏。",
        "dynasty": "宋",
        "collection_info": null
    },
    {
        "title": "春游",
        "author": "释文珦",
        "content": "风和宿雨晴，幽屦出柴荆。\n好鸟各相语，野花如有情。\n心閒何用隠，身健岂须名。\n今日不行乐，真成孤此生。",
        "dynasty": "宋",
        "collection_info": null
    },
    {
        "title": "幽处",
        "author": "释文珦",
        "content": "幽处绝烦喧，白云常在门。\n高歌动涧壑，空境外干坤。\n洗眼菖蒲水，轻身枸杞根。\n閒中存至乐，难与俗人言。",
        "dynasty": "宋",
        "collection_info": null
    },
    {
        "title": "野处",
        "author": "释文珦",
        "content": "野处日多暇，扶藜信脚行。\n荒原寒鸭阵，深巷午鸡声。\n随地有幽事，閒人无滞情。\n归来新月上，照我入柴荆。",
        "dynasty": "宋",
        "collection_info": null
    },
    {
        "title": "山中吟",
        "author": "释文珦",
        "content": "山林虽寂寞，亦可息尘劳。\n野食分猿果，寒衣补毳袍。\n云踪常散诞，松貌极孤高。\n赋咏随吾意，无心更拟骚。",
        "dynasty": "宋",
        "collection_info": null
    },
    {
        "title": "蓬户",
        "author": "释文珦",
        "content": "蓬户何须启，年来已绝交。\n色空原自了，玄白任渠嘲。\n琴谱添新曲，书囊屏旧抄。\n抟风九万里，安隠愧枝巢。",
        "dynasty": "宋",
        "collection_info": null
    },
    {
        "title": "有客",
        "author": "释文珦",
        "content": "有客老柴荆，终辞世上名。\n因贫诸事省，无位一身轻。\n水月通禅意，山云寄野情。\n草衣兼木食，亦足了余生。",
        "dynasty": "宋",
        "collection_info": null
    },
    {
        "title": "立冬日野外行吟",
        "author": "释文珦",
        "content": "吟行不惮遥，风景尽堪抄。\n天水清相入，秋冬气始交。\n饮虹消海曲，宿鴈下塘坳。\n归去须乘月，松门许夜敲。",
        "dynasty": "宋",
        "collection_info": null
    },
    {
        "title": "尘表",
        "author": "释文珦",
        "content": "尘表多年住，身閒人事稀。\n或时联敝衲，终日掩柴扉。\n野鹤惟孤唳，寒鸦作阵飞。\n物情从自异，于我总忘机。",
        "dynasty": "宋",
        "collection_info": null
    },
    {
        "title": "题杲东轩阇维齿不坏轮珠变金色",
        "author": "释文珦",
        "content": "全德寡知音，浮沤亦易沉。\n终因三昧火，始验一生心。\n讲齿犹存玉，轮珠自化金。\n几多空掩胾，遗臭在山林。",
        "dynasty": "宋",
        "collection_info": null
    },
    {
        "title": "秋分前三日偶成",
        "author": "释文珦",
        "content": "秋光几一半，在候已无雷。\n颢气凝为露，嘉禾秀出胎。\n燕衔余暑去，虫唤嫩寒来。\n泡影非能久，流光又苦催。",
        "dynasty": "宋",
        "collection_info": null
    },
    {
        "title": "朱静佳挽词",
        "author": "释文珦",
        "content": "诗有盛唐风，人称一代雄。\n朱絃终自直，白简岂能公。\n官到升朝止，身随过电空。\n伤心千里马，力尽畏涂中。",
        "dynasty": "宋",
        "collection_info": null
    },
    {
        "title": "残灯",
        "author": "释文珦",
        "content": "残灯闪闪青，蟋蟀怨空庭。\n骨老似难睡，梦寒还易醒。\n凄凉生倦枕，沆瀣入疏櫺。\n起视东方白，唯余三两星。",
        "dynasty": "宋",
        "collection_info": null
    },
    {
        "title": "山中暑月",
        "author": "释文珦",
        "content": "城市如煁竈，输兹山水乡。\n松深不见日，瀑近自生凉。\n静裏疑秋至，吟边喜昼长。\n蕉衣与纨扇，皆弃在空箱。",
        "dynasty": "宋",
        "collection_info": null
    },
    {
        "title": "时当末伏暑气愈隆老者殊不能堪而旧业荒残清凉石室无由归隠因赋是诗",
        "author": "释文珦",
        "content": "踽踽復睘睘，谁知远客情。\n衰龄余六甲，酷暑畏三庚。\n旧业今何有，秋衣亦未成。\n东邻弄羌管，休作断肠声。",
        "dynasty": "宋",
        "collection_info": null
    },
    {
        "title": "桐州先师塔",
        "author": "释文珦",
        "content": "耿介绝依凭，清虚尚饮冰。\n悟明中观论，度越小乘僧。\n梦已三生破，神应九品升。\n法门谁得髓，石塔冷孤灯。",
        "dynasty": "宋",
        "collection_info": null
    },
    {
        "title": "秋日",
        "author": "释文珦",
        "content": "秋气清如此，閒踪信所如。\n因穷流水脉，偶到野僧居。\n地远嚣纷息，山回响答虚。\n几人来不得，老死向尘车。",
        "dynasty": "宋",
        "collection_info": null
    },
    {
        "title": "秋怀",
        "author": "释文珦",
        "content": "西风吹客襟，客正白头吟。\n无復欢娱意，惟伤迟暮心。\n饮虹明远浦，饥鹘下荒林。\n日月不相贷，人生那易禁。",
        "dynasty": "宋",
        "collection_info": null
    },
    {
        "title": "田父",
        "author": "释文珦",
        "content": "田父秉耒耜，东郊生意繁。\n风和土脉应，雨过水花浑。\n麦陇抽新穗，秧畴腐宿根。\n春耕易为力，欢笑语儿孙。",
        "dynasty": "宋",
        "collection_info": null
    },
    {
        "title": "旅怀",
        "author": "释文珦",
        "content": "客路何当极，家林久未还。\n只今明镜裏，又觉鬓毛斑。\n夜雨添春水，寒云没晓山。\n彊吟无好思，佳句也应悭。",
        "dynasty": "宋",
        "collection_info": null
    },
    {
        "title": "绿阴满院",
        "author": "释文珦",
        "content": "一年花信过，满院绿阴多。\n老子于中住，新鶑每到歌。\n萧閒遗世虑，清浄合天和。\n好是孤云性，谁能管得他。",
        "dynasty": "宋",
        "collection_info": null
    },
    {
        "title": "出户",
        "author": "释文珦",
        "content": "出户逢幽客，相携过别村。\n冻开泥径滑，桥断石星存。\n云起难知处，泉流自有源。\n老农心甚适，耕凿长儿孙。",
        "dynasty": "宋",
        "collection_info": null
    },
    {
        "title": "心镜",
        "author": "释文珦",
        "content": "不存分别见，真是与盲同。\n常以身为观，因知色即空。\n无生方会道，取相未成功。\n此意吾尝得，皆归心镜中。",
        "dynasty": "宋",
        "collection_info": null
    },
    {
        "title": "古柏",
        "author": "释文珦",
        "content": "庭前双柏子，曾入祖师禅。\n黛色参天古，贞心比石坚。\n材堪舟楫用，名在邶墉篇。\n岁晚冰霜裏，清标独蔚然。",
        "dynasty": "宋",
        "collection_info": null
    },
    {
        "title": "初春赓李篔房韵",
        "author": "释文珦",
        "content": "飘零长是客，节物更催人。\n前日方辞腊，今朝又得辛。\n一天回暖气，九陌动游尘。\n心爱青藜杖，多年伴老身。",
        "dynasty": "宋",
        "collection_info": null
    },
    {
        "title": "忘归",
        "author": "释文珦",
        "content": "久作余英客，溪山似有缘。\n柳堤便野步，竹寺称幽禅。\n结伴寻沙鹭，忘归笑杜鹃。\n翛然绳检外，颇觉胜神仙。",
        "dynasty": "宋",
        "collection_info": null
    },
    {
        "title": "酬友人见寄",
        "author": "释文珦",
        "content": "山房一事无，开箧理残书。\n习气嗟难断，閒情为折除。\n菊篱秋烂熳，枫径意萧疎。\n忽枉瑶华赠，知君又起予。",
        "dynasty": "宋",
        "collection_info": null
    },
    {
        "title": "酬李篔房见寄",
        "author": "释文珦",
        "content": "修篔古君子，溪上有清风。\n直节应难并，高标自不同。\n婵娟消俗虑，培养见深功。\n爱此黄钟管，传声到谷中。",
        "dynasty": "宋",
        "collection_info": null
    },
    {
        "title": "野老  其一",
        "author": "释文珦",
        "content": "野老一身轻，于今野趣成。\n交游木上座，疏阔楮先生。\n溪甑炊菰米，山巵咀菊英。\n林园道子好，时復到柴荆。",
        "dynasty": "宋",
        "collection_info": null
    },
    {
        "title": "野老  其二",
        "author": "释文珦",
        "content": "溪头逢野老，邀我过桥东。\n牛卧閒田上，鸡鸣村巷中。\n豆干霜腹饱，莲倒露房空。\n邻里交相命，桃源风景同。",
        "dynasty": "宋",
        "collection_info": null
    },
    {
        "title": "老去  其一",
        "author": "释文珦",
        "content": "老去寡交游，孤吟倚石楼。\n风生云渐散，虹见雨初收。\n苍莽天将暮，凄清气似秋。\n玄猿慰岑寂，长啸碧峰头。",
        "dynasty": "宋",
        "collection_info": null
    },
    {
        "title": "老去  其二",
        "author": "释文珦",
        "content": "老去玄衣敝，归来白屋寒。\n故书多散失，时事转艰难。\n背日松悭长，经霜菊尽干。\n邻翁犹念旧，扶杖数相看。",
        "dynasty": "宋",
        "collection_info": null
    },
    {
        "title": "竹坡旧隠",
        "author": "释文珦",
        "content": "路转新塘曲，舟通别墅幽。\n觉华严佛地，梵放杂渔讴。\n秔稌连畴晚，菱渠四泽秋。\n竹坡今不作，清泪落菟裘。",
        "dynasty": "宋",
        "collection_info": null
    },
    {
        "title": "隠居",
        "author": "释文珦",
        "content": "隠居那用名，名没隠方成。\n交绝身常定，心安病不生。\n山肴珍白蕈，野饭美青精。\n回视人间世，何如戏一棚。",
        "dynasty": "宋",
        "collection_info": null
    },
    {
        "title": "严维石端研诗",
        "author": "释文珦",
        "content": "端溪下岩石，缒凿出重渊。\n温泽非人力，精华得自然。\n龙涎紫霞聚，鹆眼碧光圆。\n玉德终无变，斯文万古传。",
        "dynasty": "宋",
        "collection_info": null
    },
    {
        "title": "稻熟而遭巨浸以诗伤之",
        "author": "释文珦",
        "content": "九秋禾正熟，三日雨滂沱。\n畎亩黄云失，沟塍白水多。\n岂知民已病，犹苦赋重科。\n父子难相保，流离可奈何。",
        "dynasty": "宋",
        "collection_info": null
    },
    {
        "title": "咏梅  其一",
        "author": "释文珦",
        "content": "仙姿孤洁甚，不与众芳期。\n的皪临寒涧，凄清闯短篱。\n祗愁风作恶，最与雪相宜。\n野叟心偏爱，莓苔古怪枝。",
        "dynasty": "宋",
        "collection_info": null
    },
    {
        "title": "咏梅  其二",
        "author": "释文珦",
        "content": "万木凋零尽，知经几度霜。\n独余冰玉质，熏得梦魂香。\n影入清泉瘦，声传画角长。\n每因春烂熳，惆怅失孤芳。",
        "dynasty": "宋",
        "collection_info": null
    },
    {
        "title": "咏梅  其三",
        "author": "释文珦",
        "content": "怪怪復奇奇，照溪三两枝。\n首阳清骨骼，姑射静丰姿。\n桃李应非伍，松筠素有期。\n凭他伴幽寂，玉笛且休吹。",
        "dynasty": "宋",
        "collection_info": null
    },
    {
        "title": "冬日",
        "author": "释文珦",
        "content": "交因贫尽绝，懒与病相兼。\n客裏朱颜失，吟中白髮添。\n衲衣冬未补，霜气夜来严。\n坐待朝曦上，支离曝短檐。",
        "dynasty": "宋",
        "collection_info": null
    },
    {
        "title": "元日作是岁除夕立春",
        "author": "释文珦",
        "content": "腊穷春自至，四序递相延。\n玄髮成华髮，添年是减年。\n嶰筒灰已动，象魏法初悬。\n吾独存吾道，凝然不受迁。",
        "dynasty": "宋",
        "collection_info": null
    },
    {
        "title": "钱塘江潮",
        "author": "释文珦",
        "content": "初闻万马声，渐觉似长城。\n远自三山起，高连两岸平。\n凌风添怒势，映日作虚明。\n若是吴胥魄，如何渡越兵。",
        "dynasty": "宋",
        "collection_info": null
    },
    {
        "title": "农父",
        "author": "释文珦",
        "content": "农家逢乐岁，欢笑自村村。\n麰麦黄铺野，桑麻绿映门。\n簄梁收鰋鲤，圈栅足鸡豚。\n古庙高枫下，迎神皷笛喧。",
        "dynasty": "宋",
        "collection_info": null
    },
    {
        "title": "暮春书怀",
        "author": "释文珦",
        "content": "青春还又暮，草树各相高。\n细雨啼姑恶，微风飞伯劳。\n壮怀消白髮，隐迹寄玄袍。\n万事何须计，人生各有遭。",
        "dynasty": "宋",
        "collection_info": null
    },
    {
        "title": "懒出",
        "author": "释文珦",
        "content": "年衰常懒出，经岁坐衡茅。\n适俗无新韵，因贫失故交。\n厨空鸣蟋蟀，檐静落蟏蛸。\n独有吟诗癖，如今亦尽抛。",
        "dynasty": "宋",
        "collection_info": null
    },
    {
        "title": "衡茅",
        "author": "释文珦",
        "content": "衡茅隠翠层，聊以尽残形。\n得性非常道，忘言是此经。\n孤标松落落，晚节竹青青。\n此外非吾事，来言总不听。",
        "dynasty": "宋",
        "collection_info": null
    },
    {
        "title": "偃息",
        "author": "释文珦",
        "content": "偃息冷云边，悠然白已玄。\n动时皆物役，静处是吾天。\n虚牖延萝月，连筒引竹泉。\n心期终不出，就此了余年。",
        "dynasty": "宋",
        "collection_info": null
    },
    {
        "title": "息影",
        "author": "释文珦",
        "content": "息影尘埃表，安心静默间。\n若为消白日，长是对青山。\n流水欲穷处，野猿相与还。\n孤云时起灭，未必似余閒。",
        "dynasty": "宋",
        "collection_info": null
    },
    {
        "title": "秋日禅房",
        "author": "释文珦",
        "content": "绝巘秋光裏，禅房夜气清。\n天风吹鹤梦，山月照猿声。\n性懒诸缘绝，身閒四体轻。\n生来自萧散，不是彊遗名。",
        "dynasty": "宋",
        "collection_info": null
    },
    {
        "title": "农户",
        "author": "释文珦",
        "content": "农户竹林西，茅檐傍水低。\n黄鸡四五隻，青韭两三畦。\n社瓮醅堪漉，秋田秫又齐。\n老翁留客住，为具任山妻。",
        "dynasty": "宋",
        "collection_info": null
    },
    {
        "title": "农居",
        "author": "释文珦",
        "content": "农居深且僻，城市不相闻。\n草路纵横入，柴门向背分。\n儿童知放牧，父老念耕耘。\n但愿桑麻长，勤劳岂足云。",
        "dynasty": "宋",
        "collection_info": null
    },
    {
        "title": "山房",
        "author": "释文珦",
        "content": "山房孟冬月，独坐对残缸。\n侍者嫌贫去，诗魔以静降。\n霜威寒透衲，月色碎穿窗。\n万法皆非侣，令人忆老庞。",
        "dynasty": "宋",
        "collection_info": null
    },
    {
        "title": "空中",
        "author": "释文珦",
        "content": "空中窴至理，彼我两俱忘。\n自有心如铁，宁嫌鬓似霜。\n清泉随涧远，古屋入云长。\n此是吾安处，陶然乐未央。",
        "dynasty": "宋",
        "collection_info": null
    },
    {
        "title": "物我",
        "author": "释文珦",
        "content": "物我两俱忘，隤然入道乡。\n空为真命脉，静是悟肝肠。\n竹月光零乱，松风韵短长。\n色声皆妙契，曾不费思量。",
        "dynasty": "宋",
        "collection_info": null
    },
    {
        "title": "樗栎",
        "author": "释文珦",
        "content": "樗栎非时用，悠悠任散材。\n自归孤嶂下，已是十年来。\n世虑消除尽，閒门少得开。\n相过但清话，懒不置茶杯。",
        "dynasty": "宋",
        "collection_info": null
    },
    {
        "title": "身老",
        "author": "释文珦",
        "content": "身老心仍懒，深栖乐此园。\n饮冰难变节，卧雪不开门。\n八尺藜床輭，三重纸被温。\n伤怀惟一事，冻破石陶尊。",
        "dynasty": "宋",
        "collection_info": null
    },
    {
        "title": "吾心",
        "author": "释文珦",
        "content": "吾心偏向静，物外寄柴荆。\n山意深方好，溪源远自清。\n余生惟欠死，众虑已皆平。\n隠者宜无迹，人休问姓名。",
        "dynasty": "宋",
        "collection_info": null
    },
    {
        "title": "夜气",
        "author": "释文珦",
        "content": "夜气正冥冥，閒人梦已醒。\n上方风磬断，小室雨灯青。\n照镜诸心静，忘缘四体宁。\n胜他名利客，骑马戴寒星。",
        "dynasty": "宋",
        "collection_info": null
    },
    {
        "title": "老人",
        "author": "释文珦",
        "content": "老人方外人，观物又观身。\n得性无今古，随时亦故新。\n梅容微笑腊，柳意暗藏春。\n除是同怀者，知予此语真。",
        "dynasty": "宋",
        "collection_info": null
    },
    {
        "title": "永昼",
        "author": "释文珦",
        "content": "永昼绝将迎，禅房似水清。\n可曾留长物，颇以厌虚名。\n日正楼无影，风迴树有声。\n吟章久不弄，今日偶然成。",
        "dynasty": "宋",
        "collection_info": null
    },
    {
        "title": "为商隠赋篔房",
        "author": "释文珦",
        "content": "斯篔非俗本，清韵古今同。\n渭上曾千亩，房边又一丛。\n月生金散乱，风过玉玲珑。\n劲节尤宜晚，青青雨露中。",
        "dynasty": "宋",
        "collection_info": null
    },
    {
        "title": "一身",
        "author": "释文珦",
        "content": "一身谁与偕，病骨老穷崖。\n春雨苔封径，秋风叶满阶。\n翦云成隠服，煮石当清斋。\n樵客时相过，言予有好怀。",
        "dynasty": "宋",
        "collection_info": null
    },
    {
        "title": "山园丛桂新蘗将抽陈叶皆陨感而成咏",
        "author": "释文珦",
        "content": "草木随时变，由来不少停。\n新萌将欲吐，陈叶已先零。\n便可知浮世，无由固此形。\n保常同醉梦，曾有几人醒。",
        "dynasty": "宋",
        "collection_info": null
    },
    {
        "title": "室空",
        "author": "释文珦",
        "content": "室空无侍者，坐卧一团蒲。\n但见朝还暮，焉知荣与枯。\n山心便寂寞，天籁听喁于。\n云外幽人好，时来问老夫。",
        "dynasty": "宋",
        "collection_info": null
    },
    {
        "title": "晨步",
        "author": "释文珦",
        "content": "茅堂清潄罢，随意涉西陵。\n茅屋冰千柱，高峰雪一棱。\n水浑潮已长，霞淡日初昇。\n更欲过前浦，渔舟唤不譍。",
        "dynasty": "宋",
        "collection_info": null
    },
    {
        "title": "调琴",
        "author": "释文珦",
        "content": "羣动夜中息，霜清月满林。\n野僧无俗事，幽兴寄瑶琴。\n澹澹思归操，悠悠太古心。\n希声在自得，不必为知音。",
        "dynasty": "宋",
        "collection_info": null
    },
    {
        "title": "郊行",
        "author": "释文珦",
        "content": "陋室随缘住，空山信意行。\n何须称隠逸，且復谢将迎。\n古木青猨性，孤烟白鸟程。\n由来各有适，岂必用浮名。",
        "dynasty": "宋",
        "collection_info": null
    },
    {
        "title": "乘兴",
        "author": "释文珦",
        "content": "乘兴不拘程，悠悠任意行。\n小溪横木渡，何寺远钟声。\n野菜抽心起，山花照眼明。\n幽禽亦堪爱，多解自呼名。",
        "dynasty": "宋",
        "collection_info": null
    },
    {
        "title": "归来",
        "author": "释文珦",
        "content": "世变今如此，吾心復背时。\n皇皇无所与，去去欲何之。\n独木桥难渡，三叉路可疑。\n归来差自好，猨鹤旧相知。",
        "dynasty": "宋",
        "collection_info": null
    },
    {
        "title": "夜读太玄",
        "author": "释文珦",
        "content": "虚室冷云边，消閒读太玄。\n未须求甚解，聊復竟余篇。\n夜永残膏薄，天高列宿悬。\n有蓍还懒揲，休咎已俱捐。",
        "dynasty": "宋",
        "collection_info": null
    },
    {
        "title": "年来",
        "author": "释文珦",
        "content": "年来已绝交，孤憩竹间寮。\n境寂身逾懒，神安息自调。\n云开山意静，风止树声消。\n自足全无乐，谁能问市朝。",
        "dynasty": "宋",
        "collection_info": null
    },
    {
        "title": "世路",
        "author": "释文珦",
        "content": "世路古来难，深居息万端。\n道因无欲胜，山不厌人看。\n石碓寒流浅，畬田远烧残。\n未嫌生意少，老子自能安。",
        "dynasty": "宋",
        "collection_info": null
    },
    {
        "title": "腊月立春雪后溪行偶作",
        "author": "释文珦",
        "content": "踽踽白头人，江湖寡所亲。\n故乡千里念，闰岁两番春。\n北雪歌黄竹，东风变绿苹。\n此中来往熟，不问自知津。",
        "dynasty": "宋",
        "collection_info": null
    },
    {
        "title": "春日病起",
        "author": "释文珦",
        "content": "暮景交朋尽，何人问死生。\n卧于蜗室底，看得鹊巢成。\n缘绝门常静，心空疾渐平。\n又思扶杖出，溪上听泉声。",
        "dynasty": "宋",
        "collection_info": null
    },
    {
        "title": "朽质",
        "author": "释文珦",
        "content": "朽质任浮沉，都无住着心。\n未凴三窟兔，得似九皋禽。\n煮石清泉洁，眠云翠壁深。\n生来有诗癖，老去亦忘吟。",
        "dynasty": "宋",
        "collection_info": null
    },
    {
        "title": "梅柟",
        "author": "释文珦",
        "content": "梅柟三四树，手种近岩房。\n始见条抽绿，俄惊叶陨黄。\n物情殊易变，身世岂能常。\n且尽修心法，休传却死方。",
        "dynasty": "宋",
        "collection_info": null
    },
    {
        "title": "地僻",
        "author": "释文珦",
        "content": "地僻邻居少，萧条独掩关。\n还因万事拙，分得一生閒。\n野水皆归壑，孤云不离山。\n白鸥知我性，浑不怪疎顽。",
        "dynasty": "宋",
        "collection_info": null
    },
    {
        "title": "堪叹",
        "author": "释文珦",
        "content": "堪叹是衰年，年年白髮添。\n客身穷鬼狎，古道俗人嫌。\n当作凌霄鹤，休为上竹鮎。\n到头归去好，祇合效陶潜。",
        "dynasty": "宋",
        "collection_info": null
    },
    {
        "title": "忘己",
        "author": "释文珦",
        "content": "身荣如美疢，身退是良方。\n云月皆成趣，悲欢不入肠。\n闲门清昼永，宴坐绿阴凉。\n昔者惟忘物，今焉己亦忘。",
        "dynasty": "宋",
        "collection_info": null
    },
    {
        "title": "山林古松",
        "author": "释文珦",
        "content": "古松形甚怪，得性在山林。\n偃盖盘空老，流脂入地深。\n青霜曾换骨，野火误烧心。\n材大诚难用，良工亦漫寻。",
        "dynasty": "宋",
        "collection_info": null
    },
    {
        "title": "閒房",
        "author": "释文珦",
        "content": "閒房近竺岑，四面是清阴。\n涉物皆成趣，无因废得吟。\n蛇蟠枯树腹，雀乳古亭心。\n倘或游人见，犹疑隠欠深。",
        "dynasty": "宋",
        "collection_info": null
    },
    {
        "title": "幽步",
        "author": "释文珦",
        "content": "僻好唯泉石，深居任草莱。\n宁辞幽步远，且放好怀开。\n绿树鶑求友，青坡雉应媒。\n因逢道人语，月出始能回。",
        "dynasty": "宋",
        "collection_info": null
    },
    {
        "title": "晚步",
        "author": "释文珦",
        "content": "秋色徧西原，行吟野兴存。\n坂田通堰熟，溪水度滩喧。\n宿鸟分投树，归牛各认村。\n幽居乘夜返，松月在衡门。",
        "dynasty": "宋",
        "collection_info": null
    },
    {
        "title": "赓李篔房韵",
        "author": "释文珦",
        "content": "故国频关梦，春深一到来。\n却因风景异，便棹雨舟回。\n其可忘诸夏，真堪赋七哀。\n天居曾入处，满目是寒苔。",
        "dynasty": "宋",
        "collection_info": null
    },
    {
        "title": "曝背",
        "author": "释文珦",
        "content": "老知身是患，万事不关心。\n曝背茅檐下，孤猨时一吟。\n白云同去住，青壁共幽深。\n小岭尤堪隠，难寻支道林。",
        "dynasty": "宋",
        "collection_info": null
    },
    {
        "title": "焙茶",
        "author": "释文珦",
        "content": "异荈云边得，山房手自烘。\n颇思同陆羽，全觉似卢仝。\n孤阅当先破，仙灵更可通。\n蓬莱知远近，我欲便乘风。",
        "dynasty": "宋",
        "collection_info": null
    },
    {
        "title": "秋夜月下独吟",
        "author": "释文珦",
        "content": "看月倚修桐，寥寥夜正中。\n西郊金气肃，南陆火云空。\n绕树徒怜鹊，传书未有鸿。\n浩歌谁与和，禅意自相通。",
        "dynasty": "宋",
        "collection_info": null
    },
    {
        "title": "秋怀",
        "author": "释文珦",
        "content": "寂寥谁共语，白髮对寒流。\n往事浑疑梦，余生祇似浮。\n青虫鸣向夕，玄鸟去因秋。\n故友沧江外，茫茫不可求。",
        "dynasty": "宋",
        "collection_info": null
    },
    {
        "title": "种植",
        "author": "释文珦",
        "content": "种植有良法，曾闻老圃辞。\n灵苗如已茂，恶草自然萎。\n根本须培养，生枯勿顾思。\n修身亦如此，于理足堪推。",
        "dynasty": "宋",
        "collection_info": null
    },
    {
        "title": "閒居",
        "author": "释文珦",
        "content": "影不落人间，空门断往还。\n心如灰已死，身与石同顽。\n洗耳清𣂏瀑，搘筇静对山。\n老僧閒甚富，谁欲贾予閒。",
        "dynasty": "宋",
        "collection_info": null
    },
    {
        "title": "荒径  其一",
        "author": "释文珦",
        "content": "荒径入林微，蓬庐客到稀。\n苔痕侵药裹，山色冷吟衣。\n蚯蚓耕泥起，蜻蜓点水飞。\n坐来忘万事，静看宿云归。",
        "dynasty": "宋",
        "collection_info": null
    },
    {
        "title": "荒径  其二",
        "author": "释文珦",
        "content": "幽径任蓬蒿，衡门闭亦牢。\n驹寒宜在谷，鹤倦懒鸣皋。\n老树根流髓，重崖石长膏。\n樵童更閒静，听我读离骚。",
        "dynasty": "宋",
        "collection_info": null
    },
    {
        "title": "深居",
        "author": "释文珦",
        "content": "湖海同流尽，深居独繫匏。\n已全忘疏钞，亦不事推敲。\n水石为清供，烟霞作澹交。\n随行一枝锡，高挂在松梢。",
        "dynasty": "宋",
        "collection_info": null
    },
    {
        "title": "孤踪",
        "author": "释文珦",
        "content": "孤踪不择地，陵上即安陵。\n聊自存吾道，其他无异能。\n禅衣皆芰制，斋钵但藜蒸。\n更喜交游绝，閒房冷似冰。",
        "dynasty": "宋",
        "collection_info": null
    },
    {
        "title": "嘉况",
        "author": "释文珦",
        "content": "嘉况日因仍，山翁乐岂胜。\n自知梅已熟，人报麦初登。\n外患忘饥渴，中心散滞凝。\n超然出天地，不止似壶冰。",
        "dynasty": "宋",
        "collection_info": null
    },
    {
        "title": "喜故人来访共论易",
        "author": "释文珦",
        "content": "读书无与娱，日夕友猿狙。\n喜悦深交至，参同未画初。\n语边惊鬼魅，句裏得真儒。\n兹事忘来久，因君又起予。",
        "dynasty": "宋",
        "collection_info": null
    },
    {
        "title": "萤火",
        "author": "释文珦",
        "content": "尔质非天赋，唯从腐草生。\n细微曾未觉，变化亦难明。\n自照光宁远，羣飞体更轻。\n空教征戍妇，容易动离情。",
        "dynasty": "宋",
        "collection_info": null
    },
    {
        "title": "自爱",
        "author": "释文珦",
        "content": "衣裳唯毳衲，饮啄祇箪瓢。\n翻为生涯薄，能令世虑消。\n寒花香不远，病木叶先凋。\n自爱秋风裏，云山共寂寥。",
        "dynasty": "宋",
        "collection_info": null
    },
    {
        "title": "梅雨",
        "author": "释文珦",
        "content": "梅雨无时下，霖淫一月余。\n重阴迷早晚，常课废经书。\n衣润无由曝，园荒亦欠锄。\n尧天舜日远，怀抱若为舒。",
        "dynasty": "宋",
        "collection_info": null
    },
    {
        "title": "世外",
        "author": "释文珦",
        "content": "世外多幽胜，尘樊岂足云。\n泉声长似乐，山气自成云。\n观象知羲易，安禅悟竺坟。\n贵交休见忆，已与鹿麋羣。",
        "dynasty": "宋",
        "collection_info": null
    },
    {
        "title": "物外",
        "author": "释文珦",
        "content": "物外烟霞古，幽深断送迎。\n聩僧唯反听，啼鸟自春声。\n望岳山心静，临池水观成。\n岂知趋世者，终日但营营。",
        "dynasty": "宋",
        "collection_info": null
    },
    {
        "title": "惜别",
        "author": "释文珦",
        "content": "风涛晚未止，鼓枻欲何之。\n穉齿便相识，暮年成别离。\n水香浮浦树，月露满江蓠。\n明日空凝伫，茫茫无处期。",
        "dynasty": "宋",
        "collection_info": null
    },
    {
        "title": "哀理樗散",
        "author": "释文珦",
        "content": "樗散本灵种，根于广莫乡。\n繁阴深雨露，怪节老风霜。\n幸自忘封植，何须较短长。\n世交多未达，为子重悲伤。",
        "dynasty": "宋",
        "collection_info": null
    },
    {
        "title": "哀梅麓楼寺丞  其一",
        "author": "释文珦",
        "content": "散逸羲皇上，风流晋宋间。\n金莲推寓直，玉笋竟虚班。\n名在方为重，身荣等是閒。\n知心千古月，耿耿照泉关。",
        "dynasty": "宋",
        "collection_info": null
    },
    {
        "title": "哀梅麓楼寺丞  其二",
        "author": "释文珦",
        "content": "道与时人背，多因得所深。\n文章千古印，忠孝一生心。\n棘冷难承泽，梅残祇在林。\n空门翻有泪，断断是知音。",
        "dynasty": "宋",
        "collection_info": null
    },
    {
        "title": "哀梅麓楼寺丞  其三",
        "author": "释文珦",
        "content": "寄酒全清达，论交不世情。\n远猷期变俗，直气反伤生。\n属纩无妻子，营坟尚弟兄。\n九原那可作，肠断买山盟。",
        "dynasty": "宋",
        "collection_info": null
    },
    {
        "title": "咏梅戏效晚唐体",
        "author": "释文珦",
        "content": "古今人共爱，不独是林逋。\n树老枝方怪，花开叶已无。\n月中香冷澹，雪后意清孤。\n长忆山房外，临溪有一株。",
        "dynasty": "宋",
        "collection_info": null
    },
    {
        "title": "辛巳仲冬二日冬至孟冬晦日偶成  其一",
        "author": "释文珦",
        "content": "天地一阴阳，推迁见短长。\n后朝方反復，此月谩称良。\n萍梗余浮迹，桑榆借晚光。\n有龟还懒卜，唯觉好支床。",
        "dynasty": "宋",
        "collection_info": null
    },
    {
        "title": "辛巳仲冬二日冬至孟冬晦日偶成  其二",
        "author": "释文珦",
        "content": "骎骎近一阳，昼短夜偏长。\n打睡工夫到，潜踪计策良。\n晓霜寒有力，冬日淡无光。\n生怕人相觅，衰翁懒下床。",
        "dynasty": "宋",
        "collection_info": null
    },
    {
        "title": "岁尽",
        "author": "释文珦",
        "content": "云深路不通，独处岁还穷。\n尽断尘劳念，方成隐遯功。\n松疏斜漏日，竹劲老吟风。\n不是遗名者，何由到此中。",
        "dynasty": "宋",
        "collection_info": null
    },
    {
        "title": "地偏",
        "author": "释文珦",
        "content": "地偏人到稀，倦客老柴扉。\n屈指同游尽，回头万事违。\n石泉清梦枕，山月冷禅衣。\n身与孤云合，无心自在飞。",
        "dynasty": "宋",
        "collection_info": null
    },
    {
        "title": "静地",
        "author": "释文珦",
        "content": "适时非所长，静地阅流光。\n旧燕无留影，新鸿有断行。\n交朋皆谢往，老大足悲伤。\n彊咏多羞涩，追思亦易忘。",
        "dynasty": "宋",
        "collection_info": null
    },
    {
        "title": "山居冬日",
        "author": "释文珦",
        "content": "懒随冬日柳，独许岁寒松。\n无復芳菲意，深栖云外峰。\n病身寒易缩，老衲涩难缝。\n却喜同怀者，时来问隠踪。",
        "dynasty": "宋",
        "collection_info": null
    },
    {
        "title": "传声问我",
        "author": "释文珦",
        "content": "问我是何人，空门旧隠沦。\n因知身世假，养得性情真。\n短景将沉照，枯株不受春。\n古来黄绮辈，亦復懒称臣。",
        "dynasty": "宋",
        "collection_info": null
    },
    {
        "title": "野草花",
        "author": "释文珦",
        "content": "心爱无名草，閒花取次开。\n自能追造化，浑不假栽培。\n姚魏伤攀折，楩柟困剪裁。\n祇因非世用，长得保根荄。",
        "dynasty": "宋",
        "collection_info": null
    },
    {
        "title": "放浪",
        "author": "释文珦",
        "content": "放浪一虚舟，江湖七十秋。\n见闻遗耳目，生死付浮休。\n宁有机心在，唯同造物游。\n脱然人境外，无喜亦无忧。",
        "dynasty": "宋",
        "collection_info": null
    },
    {
        "title": "幽怀",
        "author": "释文珦",
        "content": "野僧如野鹿，畏下白云层。\n迟暮知身幻，疎慵奈世憎。\n烟埋秋径竹，风闪夜堂灯。\n万事何须问，幽怀自可凭。",
        "dynasty": "宋",
        "collection_info": null
    },
    {
        "title": "晓别故人",
        "author": "释文珦",
        "content": "别日不易数，相逢多故情。\n为吾留一宿，同子话三生。\n月印秋灯白，霜添夜气清。\n晨钟缘底事，还又动离声。",
        "dynasty": "宋",
        "collection_info": null
    },
    {
        "title": "感旧",
        "author": "释文珦",
        "content": "山川虽不改，伤感自难穷。\n野树浮新绿，宫花陨旧红。\n两间无异气，一等是春风。\n万古乘除理，谁能究始终。",
        "dynasty": "宋",
        "collection_info": null
    },
    {
        "title": "不出",
        "author": "释文珦",
        "content": "饥寒驱不出，忍死住空山。\n芰制几回补，荆扉终岁关。\n是非尘外远，云月句中閒。\n此意难名道，存诸静默间。",
        "dynasty": "宋",
        "collection_info": null
    },
    {
        "title": "雪霁别乡",
        "author": "释文珦",
        "content": "雪霁别乡关，经行百里间。\n溪流殊荡漾，山色正斓斒。\n民散无多户，程途转几湾。\n衰龄垂八十，未必又重还。",
        "dynasty": "宋",
        "collection_info": null
    },
    {
        "title": "吟意",
        "author": "释文珦",
        "content": "朝吟暮亦吟，吟意在山林。\n往事皆如梦，余生已死心。\n白云閒到底，黄叶积来深。\n此是吾安处，人休笑陆沉。",
        "dynasty": "宋",
        "collection_info": null
    },
    {
        "title": "闭户",
        "author": "释文珦",
        "content": "闭户秋风裏，寥寥绝往还。\n菊开无俗艳，木落见真山。\n心比孤蟾浄，身同野鹿閒。\n困来虽就枕，无梦到人间。",
        "dynasty": "宋",
        "collection_info": null
    },
    {
        "title": "九日吟",
        "author": "释文珦",
        "content": "又过一番秋，秋应笑白头。\n任教花自笑，其奈我忘忧。\n未死聊游戏，纔亡即罢休。\n应知皆是幻，尽底付悠悠。",
        "dynasty": "宋",
        "collection_info": null
    },
    {
        "title": "游越",
        "author": "释文珦",
        "content": "吴客来游古越都，缅怀前事更踟蹰。\n高峰篆刻空秦望，遗庙丹青尚禹谟。\n佛屋几迁王令宅，官租半入贺家湖。\n日斜欲返烟城去，柳下春船不受呼。",
        "dynasty": "宋",
        "collection_info": null
    },
    {
        "title": "出越城访归隠庵主人",
        "author": "释文珦",
        "content": "何事相寻向此游，入城不似出城幽。\n山于屋外参差见，水到门前款曲流。\n树腹半空栖伏翼，竹梢初动蔓牵牛。\n分明记得前回过，斜月疎钟到客舟。",
        "dynasty": "宋",
        "collection_info": null
    },
    {
        "title": "书怀",
        "author": "释文珦",
        "content": "为知不是功名骨，换着方袍入翠微。\n身事半生贫裏过，家园千里梦中归。\n寻诗野寺云黏屐，采药名山露湿衣。\n似此疎狂争怪得，从来野鹤自难鞿。",
        "dynasty": "宋",
        "collection_info": null
    },
    {
        "title": "雁荡大龙湫",
        "author": "释文珦",
        "content": "此水昔年人不见，梵僧来说始知名。\n飞扬半杂烟岚气，断续全同风雨声。\n四壁倚空疑鬼凿，一峰当面自天成。\n虽然未作山中住，曾到山中梦亦清。",
        "dynasty": "宋",
        "collection_info": null
    },
    {
        "title": "农家",
        "author": "释文珦",
        "content": "绕屋桑麻槿作篱，当门一树白蔷薇。\n老翁请唤牛医至，穉子鞭拦鸭阵归。\n赛愿酒丰同饮福，输官绢足各裁衣。\n年年十月农功毕，还向溪头整钓矶。",
        "dynasty": "宋",
        "collection_info": null
    },
    {
        "title": "千里",
        "author": "释文珦",
        "content": "千里辞家比塞鸿，飘飘不定又还东。\n波平蹔喜扁舟稳，天阔回瞻故垒空。\n别墅烟昏归晚牧，长江雨歇挂晴虹。\n前程行止谁能计，已悟浮生似梦中。",
        "dynasty": "宋",
        "collection_info": null
    },
    {
        "title": "偶泛",
        "author": "释文珦",
        "content": "偶泛扁舟向海埏，初非有意访神仙。\n蓬莱方丈不可问，汉武秦皇空復然。\n水上楼台皆蜃气，石间膏馥是龙涎。\n麻姑曾共方平说，行復扬尘变土田。",
        "dynasty": "宋",
        "collection_info": null
    },
    {
        "title": "苕溪夜泛",
        "author": "释文珦",
        "content": "萍踪人泛清苕去，水宿风餐几度经。\n结网灯沈渔浦雾，待艐船泊酒家亭。\n树头栖鹭疑残雪，草上流萤似乱星。\n夜后梦回寒月上，棹歌声裏弁山青。",
        "dynasty": "宋",
        "collection_info": null
    },
    {
        "title": "武康道中",
        "author": "释文珦",
        "content": "又过防风旧国西，客怀烟景两凄凄。\n青山环绕疑无路，白水分流尽入溪。\n竹外野祠荒甃缺，柳边渔户草庐低。\n萍蓬漂转成何事，不及林猿有定栖。",
        "dynasty": "宋",
        "collection_info": null
    },
    {
        "title": "读伍子胥史事",
        "author": "释文珦",
        "content": "惆怅当年死属镂，到头忠义竟何如。\n眼悬城郭空怀旧，魂寄江涛尚贾余。\n向使君王从谏诤，未应宫阙便丘墟。\n唯应教得鸱夷子，万里扁舟计不疎。",
        "dynasty": "宋",
        "collection_info": null
    },
    {
        "title": "行窝吟",
        "author": "释文珦",
        "content": "了无一事可相拘，布袜青鞋信所如。\n乱石荒苔樵子径，竹篱茅舍隠人居。\n山林真乐须还我，朝市闲名不问渠。\n颇谓行窝安乐法，远胜叔夜养生书。",
        "dynasty": "宋",
        "collection_info": null
    },
    {
        "title": "东湖荷花",
        "author": "释文珦",
        "content": "酣红腻绿三千顷，总是波神变化成。\n出自淤泥元不染，开于玉井旧知名。\n暑天胜似凉天好，叶气过于花气清。\n何事濂溪偏爱此，为他枝蔓不曾生。",
        "dynasty": "宋",
        "collection_info": null
    },
    {
        "title": "五朵峰",
        "author": "释文珦",
        "content": "莫知小朶飞来日，慧理曾经指异踪。\n香润尽多西竺石，孤高亦有晋朝松。\n断无一干栖凡鸟，别有深泓卧老龙。\n绝顶世人游不到，瑶丛清丽似芙蓉。",
        "dynasty": "宋",
        "collection_info": null
    },
    {
        "title": "观禹贡九州历代帝王国都地理图",
        "author": "释文珦",
        "content": "万里江山几废兴，览图真合拊吾膺。\n三王二帝皆难问，两汉六朝何所称。\n此日中原全拱北，异时深谷或为陵。\n看来今古皆如梦，梦境虚无岂足凭。",
        "dynasty": "宋",
        "collection_info": null
    },
    {
        "title": "戍妇词",
        "author": "释文珦",
        "content": "新婚便别比秋胡，何似当年莫嫁夫。\n身在朔方征戍久，鴈来南国信音无。\n空闺寂寂寒宵永，荒路悠悠远梦孤。\n闻道仙家能缩地，痴心要觅长房符。",
        "dynasty": "宋",
        "collection_info": null
    },
    {
        "title": "水亭写兴",
        "author": "释文珦",
        "content": "为爱幽亭枕碧流，乘閒于此对沙鸥。\n荷倾宿雨明珠碎，蒲飐轻风翠带柔。\n列岫周遭疑雉堞，断霞零落似汀洲。\n无人相与言清事，落日鸣蝉满树愁。",
        "dynasty": "宋",
        "collection_info": null
    },
    {
        "title": "送赵东阁罢官归永嘉",
        "author": "释文珦",
        "content": "一年吟抱寄京华，几度相逢说永嘉。\n梦入西山寻枸杞，约归东阁看梅花。\n风霜摧拉知何事，雨露生成自有涯。\n应笑屈平终不返，空留遗恨在长沙。",
        "dynasty": "宋",
        "collection_info": null
    },
    {
        "title": "奉酬盐仓李丈金橘银鱼之什",
        "author": "释文珦",
        "content": "为有风流贺季真，道斋从此往来频。\n锦囊牙轴诗千卷，金橘银鱼酒一巡。\n见我每呼莲社客，看君还是竹林人。\n有时夜话寒更尽，明日相逢语又新。",
        "dynasty": "宋",
        "collection_info": null
    },
    {
        "title": "子思惠诗用韵酬之",
        "author": "释文珦",
        "content": "老慵祇合在鸡羣，变化那能慕海鵾。\n壮岁亲朋多死别，穷途造化与生存。\n欲寻衣食愁无路，却被妻孥怨少恩。\n健笔期君今落第，相赒未得剩空论。",
        "dynasty": "宋",
        "collection_info": null
    },
    {
        "title": "晚秋閒步",
        "author": "释文珦",
        "content": "晚来閒步阅秋光，田上人家尽涤场。\n远浦寒波浮鴈鹜，荒山落日下牛羊。\n客鬓已非当日黑，菊花空似去年黄。\n因听翁媪言音异，又復令人忆故乡。",
        "dynasty": "宋",
        "collection_info": null
    },
    {
        "title": "寻山家",
        "author": "释文珦",
        "content": "路入深原三四里，林藏鸡犬十余家。\n村篱疎密齐栽枳，山崦高低尽种畬。\n石罅春风生野笋，洞中流水出残花。\n爱同樵客言幽事，不觉归途暮景斜。",
        "dynasty": "宋",
        "collection_info": null
    },
    {
        "title": "客裏",
        "author": "释文珦",
        "content": "客裏还惊节序还，倚阑搔首独凄然。\n垂开柳眼如相看，落尽梅花又可怜。\n幻境自知如梦螘，离情几欲託啼鹃。\n数声忽听乌檐角，款曲吹残谷口烟。",
        "dynasty": "宋",
        "collection_info": null
    },
    {
        "title": "首夏独游响潭",
        "author": "释文珦",
        "content": "不解驱驰巧作谋，偃然守拙卧林丘。\n方忻嫩绿成槐夏，又爱轻寒作麦秋。\n龙宅清深唯独往，鶑声款曲似相留。\n僧言瀑布岩尤好，明日须当到上头。",
        "dynasty": "宋",
        "collection_info": null
    },
    {
        "title": "看新历",
        "author": "释文珦",
        "content": "又看景定新颁历，百岁还惊五十过。\n忆昔壮怀多旷远，只今衰鬓已蹉跎。\n飘零世路饶荆棘，展转归心念薜萝。\n春草夕阳江上去，不堪回首一长歌。",
        "dynasty": "宋",
        "collection_info": null
    },
    {
        "title": "閒人",
        "author": "释文珦",
        "content": "不求富贵不嫌贫，天地悠悠任此身。\n飞步任教趋要路，好怀到底属閒人。\n自归白屋交游远，认得青山面目真。\n平地退藏知是宝，太行从古有摧轮。",
        "dynasty": "宋",
        "collection_info": null
    },
    {
        "title": "春尽日",
        "author": "释文珦",
        "content": "春去无缘得暂留，意行晓到古原头。\n落花随水如多怨，老柳因风不奈愁。\n鹃声作意归何许，蝶梦无凭觉即休。\n林叟相逢俱一笑，都缘彼此是同流。",
        "dynasty": "宋",
        "collection_info": null
    },
    {
        "title": "晚春遣兴",
        "author": "释文珦",
        "content": "始听邻屋响秋碪，独住閒房春又深。\n徧地繁花非故色，一窗凉叶是新阴。\n仓庚谩得东君意，杜宇偏伤远客心。\n节物相催身易老，临风时復动悲吟。",
        "dynasty": "宋",
        "collection_info": null
    },
    {
        "title": "酬李篔房元日见寄韵",
        "author": "释文珦",
        "content": "五年懒踏上京尘，真是干坤散诞身。\n正向山中閒卧雪，忽闻户外报迎春。\n且倾竹叶屠苏酒，休画桃符鬰垒神。\n底事诗筒来往密，结交多是苦吟人。",
        "dynasty": "宋",
        "collection_info": null
    },
    {
        "title": "酬篔房秋崖昆仲见寄韵",
        "author": "释文珦",
        "content": "岁月骎骎苦易过，凝霜还见委庭莎。\n从来桑下不三宿，此去榆光尚几何。\n旧社久荒谁復记，远公难觅恨空多。\n诸贤頼有刘雷在，时寄新诗到薜萝。",
        "dynasty": "宋",
        "collection_info": null
    },
    {
        "title": "余与篔房秋崖冬日会于沙溪春復会于龟溪适逢祠山诞辰二翁有诗见贻依韵酬答",
        "author": "释文珦",
        "content": "沙溪溪上看梅夕，苔径荒凉月晕黄。\n何事重寻老吟伴，为难同入少年场。\n和风澹澹行花坞，春水溶溶满柳塘。\n尚欲重听送神曲，祇愁明月雨淋浪。",
        "dynasty": "宋",
        "collection_info": null
    },
    {
        "title": "题慈照坦上人房应山阁",
        "author": "释文珦",
        "content": "禅心直以山为体，不与终南捷径同。\n吟久白云生曲槛，定回明月在前峰。\n子牙钓石临溪古，博望槎源与汉通。\n自有山灵回俗驾，几人于此得相逢。",
        "dynasty": "宋",
        "collection_info": null
    },
    {
        "title": "食苦笋",
        "author": "释文珦",
        "content": "老去居山乐最真，盘蔬日日富前陈。\n爱尝苦笋疏甜笋，似进忠臣远佞臣。\n饭为韵清常倍食，酒因味爽或添巡。\n美芹之意全相似，颇谓堪将献紫宸。",
        "dynasty": "宋",
        "collection_info": null
    },
    {
        "title": "游囊山礼妙应祖师慧熏塔",
        "author": "释文珦",
        "content": "踏徧诸方倦说禅，偶逢佳处结良缘。\n祖师圣解何须举，衲子家风要别传。\n云外壶中如聚墨，望中沧海欲浮天。\n如今觌面相呈了，啼鸟落花俱寂然。",
        "dynasty": "宋",
        "collection_info": null
    },
    {
        "title": "山居冬日",
        "author": "释文珦",
        "content": "白水青山不碍禅，登高临远意翛然。\n老梅卧雪香逾远，瘦柏凌霜骨更坚。\n四海交游多契阔，一生陶写頼诗篇。\n人间万事俱抛弃，自此閒居又几年。",
        "dynasty": "宋",
        "collection_info": null
    },
    {
        "title": "别馨桂山",
        "author": "释文珦",
        "content": "与君相见各华颠，握手松间感变迁。\n能记灵山同听日，不疑绛县老人年。\n难寻旧梦悲蝴蝶，替说新愁頼杜鹃。\n无奈怱怱又还别，有诗须寄武康船。",
        "dynasty": "宋",
        "collection_info": null
    },
    {
        "title": "客居",
        "author": "释文珦",
        "content": "借得空房住十春，野麋山鹿日相新。\n宁嫌老景犹为客，却喜闲身不属人。\n于转物时观世界，向无心处得天真。\n深居谢绝曾非傲，朽钝形骸畏屈伸。",
        "dynasty": "宋",
        "collection_info": null
    },
    {
        "title": "閒居遣兴",
        "author": "释文珦",
        "content": "无情日月互相磨，万古悠悠一逝波。\n六十四年成事少，八千余卷费功多。\n山林有志知难变，毁誉无根听自讹。\n近问野人安稳法，教予祇学采樵歌。",
        "dynasty": "宋",
        "collection_info": null
    },
    {
        "title": "云林",
        "author": "释文珦",
        "content": "云林佳处辄迟留，不觉骎骎白尽头。\n率野唯闻多虎兕，到门那得有羊裘。\n老身真箇如山静，往事从教逐水流。\n富贵功名是何物，纔堪休处便须休。",
        "dynasty": "宋",
        "collection_info": null
    },
    {
        "title": "放吟",
        "author": "释文珦",
        "content": "心绝驰竞如安流，身逃繫属同虚舟。\n无车每每跨黄犊，有暇时时盟白鸥。\n随分嬉游随分乐，可曾计较可曾愁。\n老吟亦不记声律，乱写孟郊沙井头。",
        "dynasty": "宋",
        "collection_info": null
    },
    {
        "title": "一生",
        "author": "释文珦",
        "content": "一生踪迹任浮沉，两鬓何为雪易侵。\n不可破除唯道义，最难凭託是人心。\n清溪路口閒云合，白版门前落叶深。\n老子衰年懒酬应，若非同伴莫相寻。",
        "dynasty": "宋",
        "collection_info": null
    },
    {
        "title": "由樵径登北高峰遂至韬光庵",
        "author": "释文珦",
        "content": "鸟路欹倾不可登，攀缘直上最高层。\n阴崖老树春无叶，古窦寒泉夏作冰。\n斜抱江流萦翠带，乱山分脉走瓜藤。\n云根细纪当年事，太守曾来访隠僧。",
        "dynasty": "宋",
        "collection_info": null
    },
    {
        "title": "村行即事",
        "author": "释文珦",
        "content": "客中颇觉身无事，徐步西村引兴长。\n茅舍竹篱分向背，麦畦麻棱间青黄。\n少妇乘时方煮茧，老翁择日又移秧。\n农家满眼皆生意，应是无心出此乡。",
        "dynasty": "宋",
        "collection_info": null
    },
    {
        "title": "山居  其一",
        "author": "释文珦",
        "content": "身寄孤猨野鹤乡，迩来真与世相忘。\n东南地阙多流水，西北山高少夕阳。\n根有茯苓松色异，土生兰茝藓苔香。\n细将万事都思徧，唯有閒居味最长。",
        "dynasty": "宋",
        "collection_info": null
    },
    {
        "title": "山居  其二",
        "author": "释文珦",
        "content": "肯道山居太寂寥，不妨随分自逍遥。\n尽空眼界终无翳，为厌声尘亦去瓢。\n菊老尚能存正色，松孤还自有高标。\n道人乐地唯如此，说与同流意更消。",
        "dynasty": "宋",
        "collection_info": null
    },
    {
        "title": "送春",
        "author": "释文珦",
        "content": "老人无復趁春场，见说春归亦送将。\n唯恐再来吾不见，偏于此别意难忘。\n花枝卧雨红颜尽，草蔓梳风绿髮长。\n作计欲留留不住，聊歌一曲当离觞。",
        "dynasty": "宋",
        "collection_info": null
    },
    {
        "title": "登临写兴",
        "author": "释文珦",
        "content": "临水登山送此生，禽猿箇箇尽忘情。\n破除妄念唯空寂，藏蓄危机是利名。\n老子乐时谁不笑，众人重处我能轻。\n有时信口长歌发，好似东阳独自精。",
        "dynasty": "宋",
        "collection_info": null
    },
    {
        "title": "春草",
        "author": "释文珦",
        "content": "菶菶萋萋绿渐滋，昔人辞意足堪推。\n由来南浦伤离日，不似西堂得句时。\n行旅独看空感慨，池塘关梦自神奇。\n吾虽万事皆慵懒，春草生时亦有诗。",
        "dynasty": "宋",
        "collection_info": null
    },
    {
        "title": "世味",
        "author": "释文珦",
        "content": "世味从前已备尝，重罹世难转悽伤。\n肯希逸骥能千里，最善灵龟解六藏。\n览胜每寻清伴侣，观山别是好心肠。\n年逾七十唯求死，便不埋时也不妨。",
        "dynasty": "宋",
        "collection_info": null
    },
    {
        "title": "幽处",
        "author": "释文珦",
        "content": "恶圆难与俗浮沉，野处穷居岁月深。\n青嶂于予偏有分，白云嫌道太无心。\n人间富贵皆尘物，世外风泉是好音。\n老去翛然竟何事，若非入静即閒吟。",
        "dynasty": "宋",
        "collection_info": null
    },
    {
        "title": "篔房秋崖来访不相值后往谢之篔復有诗喜余之至因次其韵",
        "author": "释文珦",
        "content": "吟车曾到社桥来，不见山人乞食回。\n荒沼秋深莲已谢，寒林冬近菊初开。\n句引渊明无酒琖，观迎元度但茶杯。\n寻盟却喜梅花发，日日论诗坐碧苔。",
        "dynasty": "宋",
        "collection_info": null
    },
    {
        "title": "石室",
        "author": "释文珦",
        "content": "石室閒眠过午钟，看来唯我最疎慵。\n生憎俗客妨幽趣，不与樵夫说定踪。\n麋下磵阴时引子，鹤归林表只依松。\n人生未解休心去，多向尘区叹不逢。",
        "dynasty": "宋",
        "collection_info": null
    },
    {
        "title": "野寺",
        "author": "释文珦",
        "content": "野寺居来岁月长，幽深真是隠人乡。\n怪枝结顶青松古，巨石分流碧涧长。\n拈弄诗章非俗事，断除禅病得良方。\n因悲窃国亡身者，枉作尘劳梦一场。",
        "dynasty": "宋",
        "collection_info": null
    },
    {
        "title": "题逆贾",
        "author": "释文珦",
        "content": "逆贾猖狂秉国钧，民彝帝业总成尘。\n虔刘几似刀兵劫，全活幸蒙天地仁。\n众醉有谁知甲子，独醒还自记庚申。\n鼎湖龙驭重回首，应悔当年错用人。",
        "dynasty": "宋",
        "collection_info": null
    },
    {
        "title": "晚步",
        "author": "释文珦",
        "content": "竹杖芒鞋晚步迟，为贪山水有清晖。\n栖鸦已带残阳去，牧竖遥穿薄霭归。\n可保禅身终放浪，从教尘世各脂韦。\n閒中自有无穷乐，敢道麻衣胜锦衣。",
        "dynasty": "宋",
        "collection_info": null
    },
    {
        "title": "因悟",
        "author": "释文珦",
        "content": "因悟维颠匪一绳，遂无心续祖师灯。\n祇图尘世难窥影，远入深峰不记层。\n土木形骸从朽腐，冰霜志节自坚凝。\n非吾同伴如相觅，牢闭蓬门定不譍。",
        "dynasty": "宋",
        "collection_info": null
    },
    {
        "title": "天地之间有此身",
        "author": "释文珦",
        "content": "天地之间有此身，此身岂肯惹风尘。\n竹篱茅舍居来稳，纸帐蒲团趣更真。\n行己作成山水癖，到头不是利名人。\n使予生遇陶唐世，当与许由巢父伦。",
        "dynasty": "宋",
        "collection_info": null
    },
    {
        "title": "老身",
        "author": "释文珦",
        "content": "老身到此合称翁，双足蹒跚两耳聋。\n聊託迂疎居世表，幸无名字到官中。\n生期槁木寒灰尽，性与孤猿野鹤同。\n去岁有锥无地卓，今年锥地併皆空。",
        "dynasty": "宋",
        "collection_info": null
    },
    {
        "title": "洞霄宫",
        "author": "释文珦",
        "content": "山势逶迤九锁分，洞天终自异人羣。\n君王在昔曾游幸，故老犹今述见闻。\n瀑溅鹤衣明似雪，气蒸龙穴暗成云。\n梦回髣髴鸣笙磬，定有游仙拜老君。",
        "dynasty": "宋",
        "collection_info": null
    },
    {
        "title": "出游归隠",
        "author": "释文珦",
        "content": "出游归隠两无心，非慕沃洲支道林。\n啖柏自然闲土锉，制荷曾不费金鍼。\n悠悠往事空尘梦，冉冉余生任陆沉。\n颇谓天闲千里马，难胜寥廓九皋禽。",
        "dynasty": "宋",
        "collection_info": null
    },
    {
        "title": "山中老宿",
        "author": "释文珦",
        "content": "云壑居来岁月长，千株松下一间房。\n扫空心地苕花帚，熏彻根尘柏子香。\n施法定应拈麈柄，接人曾不下禅床。\n生缘已自都忘了，唯道西归有故乡。",
        "dynasty": "宋",
        "collection_info": null
    },
    {
        "title": "禅翁",
        "author": "释文珦",
        "content": "禅翁八十鬓如霜，冷坐云边旧竹房。\n唯放此身长懒散，更无余事可思量。\n飞流激石泉珠迸，斜照入林松影长。\n即景成诗疑未稳，更寻樵父为平章。",
        "dynasty": "宋",
        "collection_info": null
    },
    {
        "title": "哭恭仲温",
        "author": "释文珦",
        "content": "信敬谦勤德更纯，江湖风谊最相亲。\n曾知九要三玄髓，岂混重泉一窖尘。\n此日伤心亡我友，异时再面是他人。\n山中弟子怀师德，各翦生绡暗写真。",
        "dynasty": "宋",
        "collection_info": null
    },
    {
        "title": "西风",
        "author": "释文珦",
        "content": "西风吹鬓鬓成霜，变异无端那有常。\n交友后先同昨梦，老人八十尚他乡。\n书空鴈字行疎密，泣砌虫吟韵短长。\n尽是客中秋意绪，谁能对此不凄凉。",
        "dynasty": "宋",
        "collection_info": null
    },
    {
        "title": "归来",
        "author": "释文珦",
        "content": "归来岩下养衰形，日日眠云听瀑声。\n但爱一閒堪佚老，翻思万卷是劳生。\n人嫌草座麻衣陋，自守芝翁木客盟。\n没齿如斯吾事足，更无他事可关情。",
        "dynasty": "宋",
        "collection_info": null
    },
    {
        "title": "自爱",
        "author": "释文珦",
        "content": "自爱予生爱性真，真存浑不管渠嗔。\n从来有水有山处，着得无名无利人。\n腾踏岂须夸驵骏，幽潜端可养精神。\n尽向云边寻隠迹，谁知云是老夫身。",
        "dynasty": "宋",
        "collection_info": null
    },
    {
        "title": "人寿",
        "author": "释文珦",
        "content": "人寿百年三万日，有谁曾满百年来。\n腾腾任运聊堪乐，汩汩劳生尽可哀。\n富贵惟增身外累，酕醄当覆掌中杯。\n到头一等皆归死，未死须教笑口开。",
        "dynasty": "宋",
        "collection_info": null
    },
    {
        "title": "老子",
        "author": "释文珦",
        "content": "老子深栖趣已成，尘鞿何计可相萦。\n寒泉一道知来脉，灵木多年产寄生。\n云外暗藏龙虎穴，风中清度鹤猿声。\n过从等是无心侣，同吃山厨芋颗羹。",
        "dynasty": "宋",
        "collection_info": null
    },
    {
        "title": "采莲曲  其一",
        "author": "释文珦",
        "content": "荡桨入平湖，湖波渺无极。\n红白芙蓉花，何如妾颜色。",
        "dynasty": "宋",
        "collection_info": null
    },
    {
        "title": "采莲曲  其二",
        "author": "释文珦",
        "content": "荷叶似侬鬓，荷花似侬妆。\n夫壻常别离，羞见双鸳鸯。",
        "dynasty": "宋",
        "collection_info": null
    },
    {
        "title": "采莲曲  其三",
        "author": "释文珦",
        "content": "采莲莫伤根，伤根不成藕。\n因思藕不成，悔作征人妇。",
        "dynasty": "宋",
        "collection_info": null
    },
    {
        "title": "采莲曲  其四",
        "author": "释文珦",
        "content": "采莲惟采花，不敢采莲子。\n其中有苦意，与妾心相似。",
        "dynasty": "宋",
        "collection_info": null
    },
    {
        "title": "种兰菊",
        "author": "释文珦",
        "content": "菊莳陶篱本，兰滋楚畹芳。\n荷锄春雨后，怀古意何长。",
        "dynasty": "宋",
        "collection_info": null
    },
    {
        "title": "经旬",
        "author": "释文珦",
        "content": "经旬坐春雨，畏湿不下席。\n晓看篱角萱，怒长忽过尺。",
        "dynasty": "宋",
        "collection_info": null
    },
    {
        "title": "农谣",
        "author": "释文珦",
        "content": "斗种播良田，可收三十石。\n天予人夺之，耕夫每无食。",
        "dynasty": "宋",
        "collection_info": null
    },
    {
        "title": "赠道士褚雪巘",
        "author": "释文珦",
        "content": "身不离珠庭，新笺道德经。\n时来琪树下，閒看鹤梳翎。",
        "dynasty": "宋",
        "collection_info": null
    },
    {
        "title": "晚泊",
        "author": "释文珦",
        "content": "烟生浦欲无，日暮潮初落。\n客帆何处来，又近垂杨泊。",
        "dynasty": "宋",
        "collection_info": null
    },
    {
        "title": "梅花",
        "author": "释文珦",
        "content": "梅花如隠人，不与羣芳竞。\n别坞春风多，寒流照清影。",
        "dynasty": "宋",
        "collection_info": null
    },
    {
        "title": "山中月夜",
        "author": "释文珦",
        "content": "秋月满疎林，林影自零乱。\n白猿啼一声，山空夜将半。",
        "dynasty": "宋",
        "collection_info": null
    },
    {
        "title": "晓行",
        "author": "释文珦",
        "content": "寒鸡误客行，踯躅犯霜露。\n冰冻不生潮，娥江夜难渡。",
        "dynasty": "宋",
        "collection_info": null
    },
    {
        "title": "晚  其一",
        "author": "释文珦",
        "content": "暝色生前浦，日沉西岭树。\n隠约有孤僧，远入深云去。",
        "dynasty": "宋",
        "collection_info": null
    },
    {
        "title": "晚  其二",
        "author": "释文珦",
        "content": "残阳下西岑，暝色起平坂。\n林下一僧归，钟声烟际远。",
        "dynasty": "宋",
        "collection_info": null
    },
    {
        "title": "渔艇  其一",
        "author": "释文珦",
        "content": "炊菰青芦丛，钓鱼白苹洲。\n扁舟不用楫，荡漾随春流。",
        "dynasty": "宋",
        "collection_info": null
    },
    {
        "title": "渔艇  其二",
        "author": "释文珦",
        "content": "斜枕绿蓑衣，醉眠呼不醒。\n午夜天无云，月满孤篷顶。",
        "dynasty": "宋",
        "collection_info": null
    },
    {
        "title": "客枕  其一",
        "author": "释文珦",
        "content": "客枕正无憀，寒鷄鸣夜半。\n开门望天末，月沉星烂烂。",
        "dynasty": "宋",
        "collection_info": null
    },
    {
        "title": "客枕  其二",
        "author": "释文珦",
        "content": "客枕难成梦，秋宵转觉长。\n莎鷄鸣不住，阶下月如霜。",
        "dynasty": "宋",
        "collection_info": null
    },
    {
        "title": "逆旅",
        "author": "释文珦",
        "content": "逆旅夜冥冥，寒灯结烬青。\n一声霜鴈过，倦客梦初醒。",
        "dynasty": "宋",
        "collection_info": null
    },
    {
        "title": "秋感",
        "author": "释文珦",
        "content": "霜露变羣物，游子难为情。\n吾亲隔重泉，奈此风叶声。",
        "dynasty": "宋",
        "collection_info": null
    },
    {
        "title": "久客",
        "author": "释文珦",
        "content": "客裏又深秋，凄凉怕举头。\n西风吹败叶，叶叶是归愁。",
        "dynasty": "宋",
        "collection_info": null
    },
    {
        "title": "客中",
        "author": "释文珦",
        "content": "客中春又半，旧隠欲归难。\n唯恐伤怀抱，花开不欲看。",
        "dynasty": "宋",
        "collection_info": null
    },
    {
        "title": "东冈晓雪",
        "author": "释文珦",
        "content": "萧萧夜来雪，失却登山径。\n晓望东冈头，寒花满松顶。",
        "dynasty": "宋",
        "collection_info": null
    },
    {
        "title": "送僧归浙东",
        "author": "释文珦",
        "content": "旧隠青山下，归程白露前。\n他时此相忆，懊恼浙江船。",
        "dynasty": "宋",
        "collection_info": null
    },
    {
        "title": "竹堂秋雨",
        "author": "释文珦",
        "content": "秋雨滴寒竹，主人魂梦清。\n客来听未惯，认作打篷声。",
        "dynasty": "宋",
        "collection_info": null
    },
    {
        "title": "西明落照",
        "author": "释文珦",
        "content": "幽居面西岭，窗几有真趣。\n睡觉无人声，残阳在高树。",
        "dynasty": "宋",
        "collection_info": null
    },
    {
        "title": "题画  其一",
        "author": "释文珦",
        "content": "鸥鹭雪衣明，忘机更閒暇。\n青青芳草间，袅袅垂杨下。",
        "dynasty": "宋",
        "collection_info": null
    },
    {
        "title": "题画  其二",
        "author": "释文珦",
        "content": "蒲长荷已折，秋水碧相涵。\n日照沙洲暖，鸳鸯睡正酣。",
        "dynasty": "宋",
        "collection_info": null
    },
    {
        "title": "题画  其三",
        "author": "释文珦",
        "content": "浅水与平沙，烟光尽相接。\n鸟立折茄茎，蟹上枯荷叶。",
        "dynasty": "宋",
        "collection_info": null
    },
    {
        "title": "题画  其四",
        "author": "释文珦",
        "content": "翠羽立蒹葭，巨蟹行沮洳。\n狂僧淡墨间，无限沧洲趣。",
        "dynasty": "宋",
        "collection_info": null
    },
    {
        "title": "墨菊",
        "author": "释文珦",
        "content": "渊明爱佳色，灵均餐落英。\n墨衣林下去，标致更凄清。",
        "dynasty": "宋",
        "collection_info": null
    },
    {
        "title": "蒲萄画",
        "author": "释文珦",
        "content": "弱蔓引修藤，垂旒泫水晶。\n忆曾江路见，风露熟秋棚。",
        "dynasty": "宋",
        "collection_info": null
    },
    {
        "title": "墨萱",
        "author": "释文珦",
        "content": "丹粉转成缁，风姿尚潇洒。\n对此可忘忧，依依北堂下。",
        "dynasty": "宋",
        "collection_info": null
    },
    {
        "title": "书友人墨萱后卷",
        "author": "释文珦",
        "content": "澹然自忘忧，独立熏风裏。\n红药非其伦，缁衣古君子。",
        "dynasty": "宋",
        "collection_info": null
    },
    {
        "title": "月蚀",
        "author": "释文珦",
        "content": "酷哉虾蟆精，食月食之既。\n天地皆幽昏，使我增永忾。",
        "dynasty": "宋",
        "collection_info": null
    },
    {
        "title": "墨水仙",
        "author": "释文珦",
        "content": "二妃泣苍梧，泪多衣袂黑。\n犹似不忘君，垂头情脉脉。",
        "dynasty": "宋",
        "collection_info": null
    },
    {
        "title": "旅吟  其一",
        "author": "释文珦",
        "content": "故居抛水石，客路厌风霜。\n衰鬓从教短，余生不愿长。",
        "dynasty": "宋",
        "collection_info": null
    },
    {
        "title": "旅吟  其二",
        "author": "释文珦",
        "content": "逆旅新寒入，荒林败叶飞。\n乡心空自动，衰病不能归。",
        "dynasty": "宋",
        "collection_info": null
    },
    {
        "title": "题竹轩",
        "author": "释文珦",
        "content": "窗前有修竹，道人心自足。\n清风入诗肠，何用五鼎肉。",
        "dynasty": "宋",
        "collection_info": null
    },
    {
        "title": "种菊",
        "author": "释文珦",
        "content": "种菊东篱下，悠然寄隠情。\n不辞频抱瓮，他日要餐英。",
        "dynasty": "宋",
        "collection_info": null
    },
    {
        "title": "厌雨",
        "author": "释文珦",
        "content": "连宵雨如泻，老耳聩不闻。\n晓涧已流衍，山川犹出云。",
        "dynasty": "宋",
        "collection_info": null
    },
    {
        "title": "观心",
        "author": "释文珦",
        "content": "坐石夜观心，心明亡众覆。\n一沼水涵秋，千山月如昼。",
        "dynasty": "宋",
        "collection_info": null
    },
    {
        "title": "即事",
        "author": "释文珦",
        "content": "偶被鸟声惊破梦，无心行到黄龙洞。\n道人已击晚香钟，犹有残阳在高栋。",
        "dynasty": "宋",
        "collection_info": null
    },
    {
        "title": "晚归",
        "author": "释文珦",
        "content": "乔林瑟瑟起阴风，夜色归山不辨重。\n唯有隠庐偏易认，石楼灯火最深峰。",
        "dynasty": "宋",
        "collection_info": null
    },
    {
        "title": "夜禅",
        "author": "释文珦",
        "content": "岩房静坐夜方中，无相无缘智境融。\n未始将心空万法，曾知万法本来空。",
        "dynasty": "宋",
        "collection_info": null
    },
    {
        "title": "江边送人之衡阳",
        "author": "释文珦",
        "content": "二月江头送客船，丝丝杨柳散晴烟。\n生来未识衡阳路，安得相思有梦传。",
        "dynasty": "宋",
        "collection_info": null
    },
    {
        "title": "即景",
        "author": "释文珦",
        "content": "青山陇麦与人齐，莓子花开谢豹啼。\n牛背牧儿心最乐，缓吹桐角过前溪。",
        "dynasty": "宋",
        "collection_info": null
    },
    {
        "title": "怀友",
        "author": "释文珦",
        "content": "客路东西又晚秋，相思空上水边楼。\n嫌他新鴈无情煞，不带书来只带愁。",
        "dynasty": "宋",
        "collection_info": null
    },
    {
        "title": "舟行  其一",
        "author": "释文珦",
        "content": "小艇悠扬只信风，岸边霜叶似花红。\n不同雪夜寻安道，侬自看山到剡中。",
        "dynasty": "宋",
        "collection_info": null
    },
    {
        "title": "舟行  其二",
        "author": "释文珦",
        "content": "艇子归来月未升，汀洲宛转夕烟凝。\n荧荧一点垂杨下，知是渔人结网灯。",
        "dynasty": "宋",
        "collection_info": null
    },
    {
        "title": "清明",
        "author": "释文珦",
        "content": "客路驱驰足自怜，壮怀消歇在花先。\n暖床寂寞听风雨，孤负清明又一年。",
        "dynasty": "宋",
        "collection_info": null
    },
    {
        "title": "春感",
        "author": "释文珦",
        "content": "一年春色已摧残，水满陂塘草树寒。\n转觉归愁消不得，杜鹃声裏泪阑干。",
        "dynasty": "宋",
        "collection_info": null
    },
    {
        "title": "为鄞僧题四明窗",
        "author": "释文珦",
        "content": "郡名元自山名得，石似疎櫺四面同。\n每恨世人游不到，羡君身在此山中。",
        "dynasty": "宋",
        "collection_info": null
    },
    {
        "title": "赤城病起",
        "author": "释文珦",
        "content": "客裏厌厌病过秋，重阳失作雁山游。\n起来忽见丹枫树，又是思归一种愁。",
        "dynasty": "宋",
        "collection_info": null
    },
    {
        "title": "采药径",
        "author": "释文珦",
        "content": "采药归来迹已陈，真风千古蜕凡尘。\n细看旧径青青草，犹是仙人醉裏春。",
        "dynasty": "宋",
        "collection_info": null
    },
    {
        "title": "鴈山灵峰寺",
        "author": "释文珦",
        "content": "谢公岭下灵峰寺，诺讵罗曾向此居。\n入洞不知归寺路，乱峰相倚上空虚。",
        "dynasty": "宋",
        "collection_info": null
    },
    {
        "title": "游衢州乌石山观僧房画山水",
        "author": "释文珦",
        "content": "苔径高低草树寒，云从随处有飞湍。\n山中老宿居来熟，却画他山水石看。",
        "dynasty": "宋",
        "collection_info": null
    },
    {
        "title": "梦觉",
        "author": "释文珦",
        "content": "岞崿东边旧草堂，久抛日日费思量。\n梦中分晓曾归去，觉后身仍在异乡。",
        "dynasty": "宋",
        "collection_info": null
    },
    {
        "title": "秋日过子陵钓台",
        "author": "释文珦",
        "content": "不将华衮换羊裘，冷对青山到白头。\n说与往来名利客，经过台下莫维舟。",
        "dynasty": "宋",
        "collection_info": null
    },
    {
        "title": "萧阜水仙花",
        "author": "释文珦",
        "content": "江妃楚楚大江湄，玉冷金寒醉不归。\n待得天风吹梦醒，露香清透绿云衣。",
        "dynasty": "宋",
        "collection_info": null
    },
    {
        "title": "送兄",
        "author": "释文珦",
        "content": "龙井山中枫叶愁，古塘桥外送行舟。\n明朝相忆在何处，孤鴈叫霜人白头。",
        "dynasty": "宋",
        "collection_info": null
    },
    {
        "title": "征妇词",
        "author": "释文珦",
        "content": "第一伤心是别离，别来三度寄征衣。\n更嫌春梦无凭准，梦裏言归又不归。",
        "dynasty": "宋",
        "collection_info": null
    },
    {
        "title": "夜泊",
        "author": "释文珦",
        "content": "蹔向江边泊夜舟，忽闻吹笛水边楼。\n笛声可解生愁思，自是离人有许愁。",
        "dynasty": "宋",
        "collection_info": null
    },
    {
        "title": "送人  其一",
        "author": "释文珦",
        "content": "澹澹烟波南浦春，临流挥手易沾巾。\n啼鹃不解留归客，岸柳偏能送去人。",
        "dynasty": "宋",
        "collection_info": null
    },
    {
        "title": "送人  其二",
        "author": "释文珦",
        "content": "暂时相见还相别，别恨多于未见时。\n明日新安江上去，春风波浪不相知。",
        "dynasty": "宋",
        "collection_info": null
    },
    {
        "title": "锦屏山图",
        "author": "释文珦",
        "content": "锦屏山势舞双鸾，影入嘉陵江水寒。\n人在东南归未得，时时独展画图看。",
        "dynasty": "宋",
        "collection_info": null
    },
    {
        "title": "孤鴈",
        "author": "释文珦",
        "content": "万里孤飞羽翼残，一声时復叫云寒。\n江湖羣侣今难得，随处烟波且自安。",
        "dynasty": "宋",
        "collection_info": null
    },
    {
        "title": "梦回",
        "author": "释文珦",
        "content": "梦回四壁无人语，高树萧萧似有风。\n独起绕池行数匝，万山擎雪月明中。",
        "dynasty": "宋",
        "collection_info": null
    },
    {
        "title": "思远人四方四首  其一",
        "author": "释文珦",
        "content": "娟娟秋月照空床，行人东征未还乡。\n思如辘轳不断绝，千转万转萦愁肠。",
        "dynasty": "宋",
        "collection_info": null
    },
    {
        "title": "思远人四方四首  其二",
        "author": "释文珦",
        "content": "念郎南行在桂林，蛮风瘴雨众毒侵。\n室家团栾第一乐，愿郎早归无久淫。",
        "dynasty": "宋",
        "collection_info": null
    },
    {
        "title": "思远人四方四首  其三",
        "author": "释文珦",
        "content": "草间小虫鸣素秋，唤起妾身离别愁。\n愁多宛转结成梦，梦远直过西凉州。",
        "dynasty": "宋",
        "collection_info": null
    },
    {
        "title": "思远人四方四首  其四",
        "author": "释文珦",
        "content": "幽燕地冷无春晖，此时道归郎不归。\n今朝朔风欺远客，又还无处寄寒衣。",
        "dynasty": "宋",
        "collection_info": null
    },
    {
        "title": "东西二眺",
        "author": "释文珦",
        "content": "千古江山归雅量，犹今二眺有遗踪。\n要知当日经纶志，问取丹崖几树松。",
        "dynasty": "宋",
        "collection_info": null
    },
    {
        "title": "嘲蝶",
        "author": "释文珦",
        "content": "耳声眼色总非真，物我同为一窖尘。\n蝴蝶不知身是梦，花间栩栩过青春。",
        "dynasty": "宋",
        "collection_info": null
    },
    {
        "title": "独客",
        "author": "释文珦",
        "content": "啧啧阴虫鸣不已，独客无悰夜中起。\n迢遥星汉正西流，千峰浸月清如水。",
        "dynasty": "宋",
        "collection_info": null
    },
    {
        "title": "赠日者云谷俞喜  其一",
        "author": "释文珦",
        "content": "十载唯耕谷口云，倚鉏时復看天文。\n世间贵贱君皆识，却恐无人解识君。",
        "dynasty": "宋",
        "collection_info": null
    },
    {
        "title": "赠日者云谷俞喜  其二",
        "author": "释文珦",
        "content": "客身犹卧玲珑石，乡梦长悬岞崿山。\n詹尹自应知我意，为言何日定当还。",
        "dynasty": "宋",
        "collection_info": null
    },
    {
        "title": "春日野外",
        "author": "释文珦",
        "content": "春波荡瀁满方塘，春草无名各自长。\n沙际渔翁偏自在，醉抛蓑笠卧斜阳。",
        "dynasty": "宋",
        "collection_info": null
    },
    {
        "title": "欹枕",
        "author": "释文珦",
        "content": "彻底清闲住草堂，更无一事可商量。\n时时欹枕寒窗下，静看西山白鹭行。",
        "dynasty": "宋",
        "collection_info": null
    },
    {
        "title": "伤感",
        "author": "释文珦",
        "content": "百万长驱入战尘，几人能保去时身。\n古来战将知多少，尽作青青塞草春。",
        "dynasty": "宋",
        "collection_info": null
    },
    {
        "title": "樵隠",
        "author": "释文珦",
        "content": "归隠青山岁月多，定知无意出烟萝。\n樵风自是仙家事，更莫看棋烂斧柯。",
        "dynasty": "宋",
        "collection_info": null
    },
    {
        "title": "怀故乡",
        "author": "释文珦",
        "content": "家住潜溪云万里，别来四十九春风。\n无田种秫不归去，梦落山光水色中。",
        "dynasty": "宋",
        "collection_info": null
    },
    {
        "title": "闻鴈  其一",
        "author": "释文珦",
        "content": "山寒经月断人行，孤鴈噰噰忽一声。\n身在异乡兄弟尽，老夫那得易为情。",
        "dynasty": "宋",
        "collection_info": null
    },
    {
        "title": "闻鴈  其二",
        "author": "释文珦",
        "content": "重云散尽天如镜，寒鴈哭霜冬夜永。\n欲写相思寄远人，翩翩过尽无留影。",
        "dynasty": "宋",
        "collection_info": null
    },
    {
        "title": "垂老",
        "author": "释文珦",
        "content": "垂老飘零两鬓华，重阳又復对黄花。\n明年决定谋归去，免使禽猿有怨嗟。",
        "dynasty": "宋",
        "collection_info": null
    },
    {
        "title": "雪晴",
        "author": "释文珦",
        "content": "日照松头冻雪崩，又闻烘拆小池冰。\n起看门外羣峰色，绝顶纔分翠一棱。",
        "dynasty": "宋",
        "collection_info": null
    },
    {
        "title": "晓钟",
        "author": "释文珦",
        "content": "梦觉风吹雨脚断，庵西斜月透疎松。\n披衣起坐不成寐，细听四山鸣晓钟。",
        "dynasty": "宋",
        "collection_info": null
    },
    {
        "title": "香林洞口观猿",
        "author": "释文珦",
        "content": "贵游抛果引羣狙，大小玄黄赶掷殊。\n别有白猿归洞裏，一生不受俗人呼。",
        "dynasty": "宋",
        "collection_info": null
    },
    {
        "title": "村行与田翁语",
        "author": "释文珦",
        "content": "门对荒陂柳半遮，老翁留客坐枯槎。\n自言雨足好苗色，犹恐风多损稻花。",
        "dynasty": "宋",
        "collection_info": null
    },
    {
        "title": "赠仙翁",
        "author": "释文珦",
        "content": "九曲溪连万树松，树边云屋住仙翁。\n不曾说着人间事，日暮唯先闭鹤笼。",
        "dynasty": "宋",
        "collection_info": null
    },
    {
        "title": "西风  其一",
        "author": "释文珦",
        "content": "西风似识野夫心，吹叶填门日渐深。\n童子切须休扫着，要他朝夕助秋吟。",
        "dynasty": "宋",
        "collection_info": null
    },
    {
        "title": "西风  其二",
        "author": "释文珦",
        "content": "西风飋飋起松林，捲尽长空万里阴。\n明月在天天似水，似余一片坐禅心。",
        "dynasty": "宋",
        "collection_info": null
    },
    {
        "title": "边思  其一",
        "author": "释文珦",
        "content": "十年辛苦戍边城，朔漠漫漫万里平。\n厌听胡儿吹晓角，声声都是断肠声。",
        "dynasty": "宋",
        "collection_info": null
    },
    {
        "title": "边思  其二",
        "author": "释文珦",
        "content": "胡鴈南翔已尽回，闺中不见寄书来。\n穷荒二月无青草，长对东风赋七哀。",
        "dynasty": "宋",
        "collection_info": null
    },
    {
        "title": "爱秋",
        "author": "释文珦",
        "content": "宋玉悲秋我爱秋，清秋行乐胜春游。\n林疎尽见山中石，更有寒泉带石流。",
        "dynasty": "宋",
        "collection_info": null
    },
    {
        "title": "夜深",
        "author": "释文珦",
        "content": "四山古木变精灵，闻得相呼来听经。\n夜深经罢各分散，灯火满林如乱星。",
        "dynasty": "宋",
        "collection_info": null
    },
    {
        "title": "昨夜",
        "author": "释文珦",
        "content": "昨夜三更风作恶，堕林橡栗如飞雹。\n山童清晓问禅翁，翁在定中都不觉。",
        "dynasty": "宋",
        "collection_info": null
    },
    {
        "title": "重逢故人",
        "author": "释文珦",
        "content": "不见生公四十秋，中间多少别离愁。\n重逢宁用伤头白，难得相看尽白头。",
        "dynasty": "宋",
        "collection_info": null
    },
    {
        "title": "竺山中夜",
        "author": "释文珦",
        "content": "天汉无云星宿稀，夜凉清露湿山衣。\n月明照我孤禅影，亦照松头野鹤飞。",
        "dynasty": "宋",
        "collection_info": null
    },
    {
        "title": "书怀",
        "author": "释文珦",
        "content": "寝时忘梦觉忘形，惟觉无心最可凭。\n祇作秋空云一片，任教乘化自消凝。",
        "dynasty": "宋",
        "collection_info": null
    },
    {
        "title": "云泉吟",
        "author": "释文珦",
        "content": "此心长是爱云泉，平澹相亲六十年。\n纵使流归沧海去，清声祇在屋头边。",
        "dynasty": "宋",
        "collection_info": null
    },
    {
        "title": "落花",
        "author": "释文珦",
        "content": "昨日名园锦万丛，一宵风雨树头空。\n浮华往往皆如此，谁解看花似梦中。",
        "dynasty": "宋",
        "collection_info": null
    },
    {
        "title": "岁晚自沙溪买舟归社桥酬李秋崖送别韵",
        "author": "释文珦",
        "content": "岁暮溪头欲雪天，思归频问社桥船。\n心知篱落梅花树，已有寒香似去年。",
        "dynasty": "宋",
        "collection_info": null
    },
    {
        "title": "听说南中蟒事",
        "author": "释文珦",
        "content": "蟒身漆黑蟒首红，蟒来动地起狂风。\n惭媿蜑巫能制蟒，床头开柙放蜈蚣。",
        "dynasty": "宋",
        "collection_info": null
    },
    {
        "title": "丈亭别癯翁",
        "author": "释文珦",
        "content": "几年惆怅限江东，暂喜沙头一笑同。\n依旧扁舟相背发，可堪回首月明中。",
        "dynasty": "宋",
        "collection_info": null
    },
    {
        "title": "别友  其一",
        "author": "释文珦",
        "content": "十年踪迹与君同，今日魂销执手中。\n自是交深难话别，不关秋雨又秋风。",
        "dynasty": "宋",
        "collection_info": null
    },
    {
        "title": "别友  其二",
        "author": "释文珦",
        "content": "故人别我江东去，不堪回首城边路。\n明日思君不见君，惟有春云满江树。",
        "dynasty": "宋",
        "collection_info": null
    },
    {
        "title": "古墓",
        "author": "释文珦",
        "content": "不知何代公侯墓，酹坛欹倾牧儿聚。\n凄凉翁仲满身苔，独对寒松泣秋雨。",
        "dynasty": "宋",
        "collection_info": null
    },
    {
        "title": "深居",
        "author": "释文珦",
        "content": "千岩万壑幽深地，一钵三衣自在身。\n断定不行朝市路，无因犹识利名人。",
        "dynasty": "宋",
        "collection_info": null
    },
    {
        "title": "山园三月桃未花",
        "author": "释文珦",
        "content": "春风不入窭人家，三月园桃未着花。\n老子放痴都不问，山厨日日饭胡麻。",
        "dynasty": "宋",
        "collection_info": null
    },
    {
        "title": "山桃",
        "author": "释文珦",
        "content": "山桃初熟山人摘，中有甜子如药黑。\n夜寒月落霜在枝，擘破猕猴不敢食。",
        "dynasty": "宋",
        "collection_info": null
    },
    {
        "title": "陌头",
        "author": "释文珦",
        "content": "陌头游子矜年少，争把夭桃比貌红。\n老眼看来浑似梦，开时便与落时同。",
        "dynasty": "宋",
        "collection_info": null
    },
    {
        "title": "法宝琏师求竹轩",
        "author": "释文珦",
        "content": "南轩竹色映溪光，不减吾州五月凉。\n犹恨秋来鸥鹭少，须君更为筑横塘。",
        "dynasty": "宋",
        "collection_info": null
    },
    {
        "title": "老怀",
        "author": "释文珦",
        "content": "终向江湖老此身，了无机事却难驯。\n沙鸥信是同盟者，白首相看意最真。",
        "dynasty": "宋",
        "collection_info": null
    },
    {
        "title": "听雪",
        "author": "释文珦",
        "content": "密片打窗窗自白，老翁寒坐正清吟。\n忽闻压折墙头竹，却想山中积处深。",
        "dynasty": "宋",
        "collection_info": null
    },
    {
        "title": "几夜",
        "author": "释文珦",
        "content": "几夜自听松雪响，西峰道者不曾来。\n今朝拟得寻幽话，溪路清寒却又迴。",
        "dynasty": "宋",
        "collection_info": null
    },
    {
        "title": "晚春",
        "author": "释文珦",
        "content": "游人只道花时好，老子心偏爱晚春。\n万紫千红都谢了，绿阴时见采桑人。",
        "dynasty": "宋",
        "collection_info": null
    },
    {
        "title": "湖亭",
        "author": "释文珦",
        "content": "一堤杨柳青丝輭，百顷芙蕖锦障开。\n中有閒人心似水，坐看沙鸟镜中来。",
        "dynasty": "宋",
        "collection_info": null
    },
    {
        "title": "春晚",
        "author": "释文珦",
        "content": "黄鸟声中春意深，百花如梦已消沉。\n午窗睡觉心无事，行过溪南看绿阴。",
        "dynasty": "宋",
        "collection_info": null
    },
    {
        "title": "客舍春日久雨",
        "author": "释文珦",
        "content": "自入春来日日阴，客愁春恨两难禁。\n不知门外东风信，看见池塘春水深。",
        "dynasty": "宋",
        "collection_info": null
    },
    {
        "title": "柳花",
        "author": "释文珦",
        "content": "岸柳飞花老却春，风前何事巧随人。\n都缘漂荡无归处，全似天涯倦客身。",
        "dynasty": "宋",
        "collection_info": null
    },
    {
        "title": "送禅上人归日本",
        "author": "释文珦",
        "content": "今日送君归日东，便成永别恨难穷。\n海邦万里波涛隔，不似青山有路通。",
        "dynasty": "宋",
        "collection_info": null
    },
    {
        "title": "送僧归隠",
        "author": "释文珦",
        "content": "道林身世一何閒，去似孤云不可攀。\n若果怕人知隠迹，买山休买有名山。",
        "dynasty": "宋",
        "collection_info": null
    },
    {
        "title": "送僧还山",
        "author": "释文珦",
        "content": "閒云一片又飞还，松桂萧森满旧山。\n后夜有谁相伴住，自听泉落翠微间。",
        "dynasty": "宋",
        "collection_info": null
    },
    {
        "title": "送僧归静林精舍",
        "author": "释文珦",
        "content": "天竺山中秋讲散，露蛩烟鴈动乡情。\n五株松下梁朝寺，归听罗浮古磬声。",
        "dynasty": "宋",
        "collection_info": null
    },
    {
        "title": "病起  其一",
        "author": "释文珦",
        "content": "病起山房四壁空，一年春尽雨声中。\n无人知道情怀恶，独倚溪桥看落红。",
        "dynasty": "宋",
        "collection_info": null
    },
    {
        "title": "病起  其二",
        "author": "释文珦",
        "content": "卧病厌厌断闻见，年头未识春风面。\n今朝强起步晴光，伤心满地残梅片。",
        "dynasty": "宋",
        "collection_info": null
    },
    {
        "title": "杜鹃",
        "author": "释文珦",
        "content": "游魂变化事无涯，吴蜀相望万里赊。\n回首故宫归不得，声声啼血染山花。",
        "dynasty": "宋",
        "collection_info": null
    },
    {
        "title": "老耳聋聩乙酉岁绝不闻鹃啼",
        "author": "释文珦",
        "content": "湖海漂流岁月长，每闻杜宇辄思乡。\n如今耳与声尘绝，啼杀吾心也不伤。",
        "dynasty": "宋",
        "collection_info": null
    },
    {
        "title": "山中隠者居",
        "author": "释文珦",
        "content": "书满茅堂药满园，路蹊深绝似桃源。\n夕阳过去樵声尽，一箇猕猴出掩门。",
        "dynasty": "宋",
        "collection_info": null
    },
    {
        "title": "不出",
        "author": "释文珦",
        "content": "不出柴门三月彊，亦无诗句答风光。\n悠然自有深居乐，满径从教春草长。",
        "dynasty": "宋",
        "collection_info": null
    },
    {
        "title": "无心",
        "author": "释文珦",
        "content": "出本无心倦即归，悠悠天地一支离。\n此真难与时人说，惟有山云乃得知。",
        "dynasty": "宋",
        "collection_info": null
    },
    {
        "title": "秋晓访菊",
        "author": "释文珦",
        "content": "醉陶为尔早辞官，醒屈曾将当夕餐。\n我爱露丛深似染，晓寻特地犯清寒。",
        "dynasty": "宋",
        "collection_info": null
    },
    {
        "title": "落叶",
        "author": "释文珦",
        "content": "落叶重重与砌平，流泉澹澹入池清。\n无人识我无人到，独自吟诗独自行。",
        "dynasty": "宋",
        "collection_info": null
    },
    {
        "title": "不留尘物",
        "author": "释文珦",
        "content": "不留尘物涴吾清，更喜官中无姓名。\n淡饭粗衣随处乐，登山临水一身轻。",
        "dynasty": "宋",
        "collection_info": null
    },
    {
        "title": "湖上雨中晚归",
        "author": "释文珦",
        "content": "冷澹一堤枯柳，孤高九里寒松。\n行尽北山烟雨，白云深处闻钟。",
        "dynasty": "宋",
        "collection_info": null
    },
    {
        "title": "秋思",
        "author": "释文珦",
        "content": "听说相思情绪，难禁最是秋时。\n燕去重增别恨，鴈来不报归期。",
        "dynasty": "宋",
        "collection_info": null
    },
    {
        "title": "山楼夜",
        "author": "释文珦",
        "content": "月满千重林壑，人凭一曲阑干。\n但觉衣襟征润，不知风露高寒。",
        "dynasty": "宋",
        "collection_info": null
    },
    {
        "title": "扁舟夜返",
        "author": "释文珦",
        "content": "扁舟颇多幽趣，孤月正照寒沙。\n曲渚回塘深处，青灯竹屋谁家。",
        "dynasty": "宋",
        "collection_info": null
    },
    {
        "title": "久客",
        "author": "释文珦",
        "content": "落日回潮寂寞，西风老柳萧疎。\n久客自知津渡，故人不寄音书。",
        "dynasty": "宋",
        "collection_info": null
    },
    {
        "title": "晚秋野外",
        "author": "释文珦",
        "content": "隔岸茅茨低小，临溪草径横斜。\n杨柳已无余叶，芙蓉尚有残花。",
        "dynasty": "宋",
        "collection_info": null
    },
    {
        "title": "野外",
        "author": "释文珦",
        "content": "绝巘应藏佛屋，深源定有仙家。\n风裏传来清梵，涧中流出胡麻。",
        "dynasty": "宋",
        "collection_info": null
    },
    {
        "title": "春晓寻山家",
        "author": "释文珦",
        "content": "石涧寒流不尽，茅檐宿雨初晴。\n幽客眠云未起，四时鸟弄春声。",
        "dynasty": "宋",
        "collection_info": null
    },
    {
        "title": "梦觉",
        "author": "释文珦",
        "content": "七十五声更漏，一千余里乡心。\n梦裏分明归去，觉来无处追寻。",
        "dynasty": "宋",
        "collection_info": null
    },
    {
        "title": "书山水画卷",
        "author": "释文珦",
        "content": "远浦渔舟若箇，荒林草屋谁家。\n不信丹青能尔，分明鴈落平沙。",
        "dynasty": "宋",
        "collection_info": null
    },
    {
        "title": "得性",
        "author": "释文珦",
        "content": "得性贤于得禄，归山胜似归朝。\n饮涧肺肠清浄，卧云魂梦逍遥。",
        "dynasty": "宋",
        "collection_info": null
    },
    {
        "title": "阙题  其一",
        "author": "释文珦",
        "content": "大药生自心田，神方藴乎灵府。\n不论火候抽添，万病自然良愈。",
        "dynasty": "宋",
        "collection_info": null
    },
    {
        "title": "阙题  其二",
        "author": "释文珦",
        "content": "众患皆因有欲，一閒全得无闻。\n心定常如止水，身安不喜行云。",
        "dynasty": "宋",
        "collection_info": null
    },
    {
        "title": "阙题  其三",
        "author": "释文珦",
        "content": "饮罢唯图睡快，老来不作书痴。\n一味古人糟粕，谁能更辨醇醨。",
        "dynasty": "宋",
        "collection_info": null
    },
    {
        "title": "阙题  其四",
        "author": "释文珦",
        "content": "吾生本不识字，人谓吾诗入微。\n篇章聊復尔耳，止观然犹庶几。",
        "dynasty": "宋",
        "collection_info": null
    },
    {
        "title": "剡源山房",
        "author": "释文珦",
        "content": "茅屋小于船，寒宵此会偏。\n苦吟因静得，幽思与閒便。\n断壁栖云气，虚窗闭篆烟。\n帖残重补画，琴老不胜絃。\n画轴尘为古，茶鑪火自然。\n细泉胶苋腹，冻鹤堕松巅。\n石皷鸣如磬，甆缾色类铅。\n雪明灯焰减，风远漏声传。\n鼠黠窥人走，僮顽背客眠。\n骨清神欲脱，兴逸语犹颠。\n野性终应在，浮名岂足缠。\n欲从支遁隠，未有买山钱。",
        "dynasty": "宋",
        "collection_info": null
    },
    {
        "title": "和卢推官中秋遇雨",
        "author": "释文珦",
        "content": "秋中唯此夕，雨蔽月圆时。\n握管沉幽思，临轩失旧期。\n孤灯花谩落，良会信成亏。\n宋玉悲潜长，安仁鬓亦衰。\n檐声愁裏滴，星度暗中移。\n到晓休临鑑，霜髯只自欺。",
        "dynasty": "宋",
        "collection_info": null
    },
    {
        "title": "钱塘晚渡别友",
        "author": "释文珦",
        "content": "寒月照沙头，轻风引客舟。\n挂帆重旷望，举棹復夷犹。\n地势连吴越，星躔次斗牛。\n鴈烟萦别思，渔火点乡愁。\n双鬓谁怜白，单衣自怯秋。\n明朝定相忆，独上水边楼。",
        "dynasty": "宋",
        "collection_info": null
    },
    {
        "title": "同诸友寻幽登飞来峰",
        "author": "释文珦",
        "content": "湖际山何限，飞来独着名。\n玲珑疑鬼凿，崷崒自天成。\n猿去犹存洞，龙归尚有泓。\n树因含玉润，泉为炼丹清。\n桂子排空落，莲花浥露擎。\n鹫形传佛国，灵应动神京。\n翻译贤人迹，稽留隠者情。\n修藤垂万岁，孤石记三生。\n夜讲台偏古，春风桧重荣。\n宾王辞可讯，慧理塔难平。\n客至心多恋，僧居虑自轻。\n跻攀虽诘屈，临眺独高明。\n观阙雄三岛，衣冠迈百城。\n东南且行在，西北待经营。\n溟涨无涯涘，江流但注倾。\n一时归眼界，终古播诗声。",
        "dynasty": "宋",
        "collection_info": null
    },
    {
        "title": "晚步",
        "author": "释文珦",
        "content": "晚策信所往，幽怀那可穷。\n孤村流水外，古木乱山中。\n雨过天容浄，风收地籁空。\n淡烟归独鸟，深涧饮长虹。\n日下青峰表，潮生沧海东。\n光吞羣象没，气混百川雄。\n㭬杙知樵子，乘舟识钓翁。\n閒身天与健，萧散復谁同。",
        "dynasty": "宋",
        "collection_info": null
    },
    {
        "title": "冯深居挽词",
        "author": "释文珦",
        "content": "天地一深翁，匡庐气所钟。\n亲传厚斋业，优得考亭宗。\n劲节霜崖竹，高标雪峤松。\n沧溟含雅量，干莫避辞锋。\n元老皆知敬，憸夫独不容。\n畏涂尝跌足，道院蹔潜纵。\n冤白州麾晚，身亡奠斝重。\n魂应归帝所，人尽哭堂封。\n有道存方册，无名上景钟。\n死生今隔异，湖海昔过从。\n刍束无繇致，愁凝五老峰。",
        "dynasty": "宋",
        "collection_info": null
    },
    {
        "title": "星诸兄挽词",
        "author": "释文珦",
        "content": "吾宗老兄弟，夫子最高明。\n问学穷根柢，公忠出性情。\n夙能全至孝，元不念修程。\n道自成均重，身由射策荣。\n把麾闻列郡，持橐贰春卿。\n得请还山早，居家旧疾平。\n正安琳馆乐，忽报玉楼成。\n死后名逾盛，生前志未行。\n他年如定谥，谥号决当清。",
        "dynasty": "宋",
        "collection_info": null
    },
    {
        "title": "閒居多暇追叙旧游成一百十韵",
        "author": "释文珦",
        "content": "予生驽且钝，良御谩加鞭。\n蹇步常居后，长途靡克前。\n于焉辞里塾，竟尔向林泉。\n鲁诰方擩哜，真乘又赜研。\n孳孳羞愒日，矻矻自穷年。\n灵岳言犹在，天台笔已专。\n玄珠因象得，祖印以心传。\n终觉符深妙，初非离简编。\n连环资讲贯，涵泳藉诗篇。\n断断无他技，愔愔合自然。\n从来憎繫属，其肯望陶甄。\n谬忝诸公识，常推众客先。\n岁时频问劳，旦夕竞招延。\n有意行方外，因思去日边。\n书探禹穴古，鑑入贺湖涟。\n岩壑争奇秀，泾溪互属联。\n鄞江浮汗漫，雪窦踏云烟。\n旷望方壶表，高跻太白巅。\n石桥夸圣所，华顶历星躔。\n羽洞僊踪秘，丹丘地势偏。\n搘筇踰绝峤，杭苇下中川。\n秋荡怀康乐，春池忆惠连。\n寻猿过翠壁，访鹤列青田。\n古郡名存栝，仙都顶有莲。\n江峰何嵂崒，冯岭足迍邅。\n建涉东闽剧，茶从北苑煎。\n武夷循窈窱，九曲爱回漩。\n境接三山胜，名随历代迁。\n层峦无间断，一水自蜿蜒。\n雪皷何深秀，沧溟可泝沿。\n衣冠常继踵，鱼蟹不论钱。\n正欲登衡霍，无端信杜鹃。\n游情方稍稍，归思忽翩翩。\n玄笠纔加首，青藜亦在肩。\n未穷交广际，俄返浙淮埏。\n姑蔑墟难辨，金华洞可穿。\n烂柯人已往，起石事堪笺。\n新定人民质，桐庐物象妍。\n閒询吟士室，重扣钓台舷。\n风壤连吴越，云山异陇汧。\n富春聊憇止，古霅又周旋。\n二水来天目，千峰列地𤲬。\n麦畦螽揖揖，桑野蠋蜎蜎。\n湖石偏求润，山茅竞摘鲜。\n毘陵季子邑，阳羡蜀僊佃。\n惠阜泉宜瀹，侯堂桧不蹎。\n丑梨生槜李，佳纸出由拳。\n渐听华亭鹤，将求瀚海鳣。\n阖庐当日霸，郛郭入门坚。\n许越夫差误，逃吴太伯贤。\n唯应希范蠡，不必慕成鱄。\n铁瓮州形固，金陵王气宣。\n山回石头壮，江下海门遄。\n南北兹为限，英雄孰解填。\n千龄难致诘，六代自相挻。\n极目伤京汴，悬情比涧瀍。\n未归文武业，犹慕蚁羊羶。\n今古虽兴废，山川但幅𢄙。\n地多秦汉迹，碑少晋唐镌。\n题咏诗三百，经行路四千。\n豺狼频犯轭，蛟鰐屡惊船。\n晓发蒙霜露，宵投阅望弦。\n往来唯适兴，游戏岂离禅。\n身外无余嗜，行中颇自便。\n云山期浪迹，辇寺迫充员。\n唯曰通宗说，何曾问陌阡。\n短长皆以度，轻重必于权。\n苦节贞徒尔，谗人不舍旃。\n菲萋成贝锦，海岳起埃涓。\n事变安能测，冤深岂易湔。\n采苓空自赋，啮檗竟谁怜。\n悲寝难成梦，愁餐不下咽。\n中心诚匪石，直道信如絃。\n白首将沈穽，丹忱遂格天。\n释然消怨结，划尔脱拘挛。\n彼舌知何用，吾生固独全。\n青云非所觊，白日且高眠。\n颇觉閒情逸，浑无俗累牵。\n余生今老矣，此地盍终焉。\n杖为看山拄，裳因涉涧褰。\n祇堪朋鹿豕，庶免惧鹰鹯。\n于以存吾拙，休教谓我儇。\n浅深随象兔，飞跃任鱼鸢。\n门小无三径，居幽止数椽。\n调琴新得谱，坐客旧无毡。\n旨蓄常留瓮，胡麻或满篅。\n但令山在目，肯顾雪盈颠。\n野饭忘精凿，山肴略豆笾。\n未尝嫌菲薄，自足养衰孱。\n陋室茅充瓦，寒衣艾当绵。\n冷非尘境外，静是悟因缘。\n尽弃残书帙，唯留古砚砖。\n云归多在树，泉落自成渊。\n孤鹘翻霄健，羣猱上木獧。\n水边梅的皪，雨际竹婵娟。\n贞劲期松柏，芳馨尚药荃。\n草间龙脑出，木末兔丝悬。\n澹若忘吾我，萧然去纠缠。\n已能齐指马，岂復记蹄筌。\n元自师调御，还曾讯偓佺。\n无心方契佛，有药未为仙。\n置窟嗟毚兔，遗身爱蜕蝉。\n岸登当舍筏，卜妄不须篿。\n觅句归陶谢，观空体竺干。\n性天宜爽朗，戒月要孤圆。\n病起形神改，年加膂力愆。\n齿疎亡两版，面瘠露双颧。\n百岁人应少，诸尘相尽捐。\n客来歌九辨，僧至说三玄。\n白石常同煮，青葵亦共搴。\n虚怀本无取，那得更悁悁。",
        "dynasty": "宋",
        "collection_info": null
    },
    {
        "title": "閒兴",
        "author": "释文珦",
        "content": "分得此生閒，于今老更顽。\n心终如白水，身不离青山。\n拙性从人诮，前诗或自删。\n衡门深草色，坏衲上苔斑。\n虽有贫居乐，犹闻世道艰。\n皇天如有意，会见古风还。",
        "dynasty": "宋",
        "collection_info": null
    },
    {
        "title": "不出",
        "author": "释文珦",
        "content": "晚暮衰慵剧，因寻此地居。\n山深常见鹿，溪浅少藏鱼。\n野径归烟僻，寒窗映水虚。\n松枯生藓遍，梅老着花疎。\n对月空尘翳，眠云晤卷舒。\n以閒消苑结，因静得真如。\n兀坐多凭几，徐行不用车。\n公卿谁识我，猿鹤最知予。\n善贾休沽玉，全生愿作樗。\n终身期不出，颇自爱吾庐。",
        "dynasty": "宋",
        "collection_info": null
    },
    {
        "title": "为清渭滨作雪深室歌",
        "author": "释文珦",
        "content": "积雪兮深深，万卉兮消沈。\n梅独花兮水之阴，容斯静兮暗暗。\n香斯清兮不淫。\n有孤操兮慰予心，为高歌兮诏主林。",
        "dynasty": "宋",
        "collection_info": null
    },
    {
        "title": "放鹤操",
        "author": "释文珦",
        "content": "相彼胎禽兮有志凌霄，翦翎铩翼兮羁縻于笼牢，为时人之近玩兮中心鬰陶。\n有高人兮逆知其然，养成羽仪兮纵之于千仞之巅，使全其性兮逍遥乎九天。\n九天之高兮穹窿，鹤之乐兮融融，维高人之德兮与天无穷。",
        "dynasty": "宋",
        "collection_info": null
    },
    {
        "title": "贵家园池夏夜",
        "author": "释文珦",
        "content": "杨柳荫华馆，菡萏生回塘。\n熏风散炎蒸，积水生夜凉。\n长歌沧浪曲，可洗冰炭肠。\n主人不知爱，白头犹异方。",
        "dynasty": "宋",
        "collection_info": null
    },
    {
        "title": "平斋老先生游霅城叶氏园池有作俾次元韵",
        "author": "释文珦",
        "content": "名园无俗情，渔子往来密。\n凭阑古城近，屏翳秀石出。\n弁衡山献青，苕霅水□碧。\n好景吟不穷，烟霏又将夕。",
        "dynasty": "宋",
        "collection_info": null
    },
    {
        "title": "二疏",
        "author": "释文珦",
        "content": "汉朝诸公卿，鲜有能自全。\n广受信明哲，独悟于机先。\n託之老氏训，辞禄偕归田。\n祖帐东都门，万口称其贤。\n于今阅千龄，高风犹凛然。",
        "dynasty": "宋",
        "collection_info": null
    },
    {
        "title": "越中三江斗门",
        "author": "释文珦",
        "content": "斗门何代设，千古截寒潮。\n水庙依枫树，湖田足葑苗。\n众山临海尽，丛港达城遥。\n落日渔歌裏，西风动泬寥。",
        "dynasty": "宋",
        "collection_info": null
    },
    {
        "title": "柴门",
        "author": "释文珦",
        "content": "柴门虽设不曾关，时有忘机客往还。\n风送钓舟来北渚，雨催樵子下西山。\n生前富贵何劳美，身后声名亦是閒。\n万虑消除心自在，从教人道我疎顽。",
        "dynasty": "宋",
        "collection_info": null
    },
    {
        "title": "衡门  其一",
        "author": "释文珦",
        "content": "衡门随我分，可是贱儒冠。\n任性中肠乐，无营梦境安。\n涧声暗后响，山气夜深寒。\n活计何劳问，薇生采不难。",
        "dynasty": "宋",
        "collection_info": null
    },
    {
        "title": "衡门  其二",
        "author": "释文珦",
        "content": "铁锡已高悬，残山剩水边。\n算年齐易卦，写梦入诗篇。\n介癖游从少，幽深景物偏。\n衡门终日掩，吾自守吾玄。",
        "dynasty": "宋",
        "collection_info": null
    },
    {
        "title": "江村",
        "author": "释文珦",
        "content": "古树两三株，人家四散居。\n草檐经雨烂，沙路过潮虚。\n渔罢篱悬网，耕归壁挂锄。\n相呼命邻叟，农隙课儿书。",
        "dynasty": "宋",
        "collection_info": null
    },
    {
        "title": "水村即事二首  其一",
        "author": "释文珦",
        "content": "祭鼓冬冬野庙，茅茨小小人家。\n水际数株榆柳，篱边几陆桑麻。",
        "dynasty": "宋",
        "collection_info": null
    },
    {
        "title": "水村即事二首  其二",
        "author": "释文珦",
        "content": "草径别通村墅，柴门祇对河塍。\n老妇自安鷄栅，小儿解守鱼罾。",
        "dynasty": "宋",
        "collection_info": null
    },
    {
        "title": "山村",
        "author": "释文珦",
        "content": "山村几家住，茅屋障春泥。\n麦陇微通径，桑林半阁梯。\n过溪孤放犊，隔巷数声鷄。\n全似桃源裏，游人到欲迷。",
        "dynasty": "宋",
        "collection_info": null
    },
    {
        "title": "为仇近仁赋山村",
        "author": "释文珦",
        "content": "我爱山村人，自得山村趣。\n唯与渔樵狎，绝无轩冕慕。\n高情寄云松，至乐在霜芋。\n长吟招隠诗，更作閒居赋。\n出处均一静，旷达遗万虑。\n犹嫌车马喧，肯受尘土污。\n白驹志虽洁，玄豹斑已露。\n祗恐鹤书来，夺我良朋去。",
        "dynasty": "宋",
        "collection_info": null
    },
    {
        "title": "深村",
        "author": "释文珦",
        "content": "深村堪就隠，随处有人家。\n地远官无禁，年丰酒易赊。\n烟波藏钓艇，山雨送樵车。\n绝似桃源裏，唯无洞口花。",
        "dynasty": "宋",
        "collection_info": null
    },
    {
        "title": "静处",
        "author": "释文珦",
        "content": "常于静处着閒身，别是清虚冷淡人。\n禅裏断除千种法，吟中消受一生贫。\n声名岂必存编简，林壑从来有隠沦。\n云月溪山无限景，对余一一意皆真。",
        "dynasty": "宋",
        "collection_info": null
    },
    {
        "title": "万山深处",
        "author": "释文珦",
        "content": "万山深处绝諠哗，野鹤孤猿共此家。\n莫使游尘污泉石，有妨闲客卧烟霞。\n寒衣绿芰千层叶，饥食青松数树花。\n无可破除无可羡，清贫却是好生涯。",
        "dynasty": "宋",
        "collection_info": null
    },
    {
        "title": "身懒",
        "author": "释文珦",
        "content": "身懒都忘动，心空不待安。\n叶鸣山鹿至，火尽地鑪寒。\n即此为吾乐，同人话却难。",
        "dynasty": "宋",
        "collection_info": null
    },
    {
        "title": "身闲  其一",
        "author": "释文珦",
        "content": "身閒日日日高眠，疏牖开于迭嶂边。\n巨竹拂云知地力，细泉鸣玉自天然。\n墙头卢橘金丸重，篱角杨梅火齐圆。\n只与禽猿同此乐，莫教马迹到门前。",
        "dynasty": "宋",
        "collection_info": null
    },
    {
        "title": "身闲  其二",
        "author": "释文珦",
        "content": "身閒更喜交游绝，三径寥寥草树荒。\n但觉空门无住着，不知尘世有炎凉。\n吟残海月生松壁，定起山云满石床。\n何缘饥渴犹相累，拟觅幽人断谷方。",
        "dynasty": "宋",
        "collection_info": null
    },
    {
        "title": "癖性",
        "author": "释文珦",
        "content": "癖性唯耽静，溪山占一坳。\n小桥横独水，矮屋盖重茅。\n坎井寒泉冽，深蹊密阴交。\n閒门终日掩，不许俗人敲。",
        "dynasty": "宋",
        "collection_info": null
    },
    {
        "title": "叙志",
        "author": "释文珦",
        "content": "夙了万缘空，年衰转更慵。\n梦身休化蝶，病耳畏闻蛩。\n野服萝堪制，山粮穄可舂。\n誓将云木友，怕与世人逢。",
        "dynasty": "宋",
        "collection_info": null
    },
    {
        "title": "言志  其一",
        "author": "释文珦",
        "content": "凡物无美恶，适俗斯见收。\n荆玉勿彊献，隋珠毋暗投。\n苟曰道不同，其可相为谋。\n知己尽沦丧，吾生行且休。",
        "dynasty": "宋",
        "collection_info": null
    },
    {
        "title": "言志  其二",
        "author": "释文珦",
        "content": "人生在斯世，穷达悬诸天。\n迷徒不知此，多为外物迁。\n岂若保真素，白云日高眠。\n鸿飞杳冥冥，弋者何慕焉。",
        "dynasty": "宋",
        "collection_info": null
    },
    {
        "title": "言志  其三",
        "author": "释文珦",
        "content": "众人穷智虑，没齿常区区。\n吾独不能尔，林卧安其愚。\n聪明既寂绝，因之得玄珠。\n其珠有夜光，终将破昏衢。",
        "dynasty": "宋",
        "collection_info": null
    },
    {
        "title": "言志  其四",
        "author": "释文珦",
        "content": "山中良自好，住久乐已成。\n山木有嘉荫，山禽无俗声。\n永言辞世路，世路多不平。\n亦以性疎懒，不能但劳生。",
        "dynasty": "宋",
        "collection_info": null
    },
    {
        "title": "言志  其五",
        "author": "释文珦",
        "content": "吾生癖而慵，烟霞成痼疾。\n千山復万山，曾不厌深密。\n广厦非所睎，分甘死蓬荜。\n或问予如何，高明鬼瞰室。",
        "dynasty": "宋",
        "collection_info": null
    },
    {
        "title": "言志  其六",
        "author": "释文珦",
        "content": "穷居虽寂寥，苦节谅难改。\n青青山上薇，朝莫犹可采。\n薇尽而长饥，饿死亦无悔。\n古者夷与齐，清风弥亿载。",
        "dynasty": "宋",
        "collection_info": null
    },
    {
        "title": "言志  其七",
        "author": "释文珦",
        "content": "人寿能几何，百年犹一霎。\n岂识貂蝉贵，且与渔樵狎。\n饮涧不需瓢，采山时荷锸。\n世人莫相嗤，吾自用吾法。",
        "dynasty": "宋",
        "collection_info": null
    },
    {
        "title": "草衣木食",
        "author": "释文珦",
        "content": "草衣而木食，老子乐在内。\n身似玄空云，踪迹了无碍。\n双松亦孤高，青青远为对。\n富贵不须论，本非吾所爱。",
        "dynasty": "宋",
        "collection_info": null
    },
    {
        "title": "煨芋",
        "author": "释文珦",
        "content": "隠者似孤云，都忘厌与忻。\n渔樵每争席，鸾鹤自为群。\n地僻云常满，山高日易曛。\n蹲鸱煨正熟，不与俗人分。",
        "dynasty": "宋",
        "collection_info": null
    },
    {
        "title": "怀友  其一",
        "author": "释文珦",
        "content": "故交今何处，音问久不接。\n岁月易蹉跎，关山更重迭。\n凝霜遍衰草，寒日照黄叶。\n几度欲相寻，清川苦难涉。",
        "dynasty": "宋",
        "collection_info": null
    },
    {
        "title": "怀友  其二",
        "author": "释文珦",
        "content": "路隔千里遥，人经十年别。\n音书久不至，芳草又还歇。\n青山天外尽，白鸟烟中没。\n此夕倚江楼，相思心欲绝。",
        "dynasty": "宋",
        "collection_info": null
    },
    {
        "title": "隠怀",
        "author": "释文珦",
        "content": "负疴在山泽，已若无此生。\n期与草木尽，隠人不须名。\n西南数奇峰，宛同亲弟兄。\n悠然有静意，青青日相迎。\n因持短柄镵，入山斸黄精。\n志不在苟得，聊復怡吾情。",
        "dynasty": "宋",
        "collection_info": null
    },
    {
        "title": "怀溪云壑",
        "author": "释文珦",
        "content": "夜深台殿闭，空室自安禅。\n松顶挂寒月，竹根鸣暗泉。\n理方因静胜，道不在言传。\n溪友同知此，今居何处边。",
        "dynasty": "宋",
        "collection_info": null
    },
    {
        "title": "怀寄同志",
        "author": "释文珦",
        "content": "垂垂当莫景，每每忆同参。\n金石敦风谊，云山异北南。\n道机应已熟，世梦莫教酣。\n路远难相语，裁诗寄短函。",
        "dynasty": "宋",
        "collection_info": null
    },
    {
        "title": "怀天童故栖",
        "author": "释文珦",
        "content": "高僧住太白，给侍来天童。\n东岭极遐旷，西岩亦玲珑。\n神龙宅其巅，风云自相通。\n久别劳梦寐，何当返山中。",
        "dynasty": "宋",
        "collection_info": null
    },
    {
        "title": "旅夜思亲",
        "author": "释文珦",
        "content": "故里多离别，他乡久滞留。\n虫声偏入夜，客梦不禁秋。\n枯叶兼风响，清溪带月流。\n倚门应望切，明日问归舟。",
        "dynasty": "宋",
        "collection_info": null
    },
    {
        "title": "忆友",
        "author": "释文珦",
        "content": "同人久别离，消息不曾知。\n心似长堤柳，千丝又万丝。",
        "dynasty": "宋",
        "collection_info": null
    },
    {
        "title": "赠云英院",
        "author": "释文珦",
        "content": "贾岛怜无可，都缘数句诗。\n君虽是后辈，我谓过当时。\n溪浪和星动，松阴带鹤移。\n因吟到明坐，此道澹谁知。",
        "dynasty": "宋",
        "collection_info": null
    },
    {
        "title": "寄林弓寮",
        "author": "释文珦",
        "content": "暗数鸣絃日，知君已及瓜。\n水光浮县郭，山色满樵家。\n讼简迟开印，庭空早放衙。\n传来多美政，不独种桃花。",
        "dynasty": "宋",
        "collection_info": null
    },
    {
        "title": "寄友  其一",
        "author": "释文珦",
        "content": "故人相别去，岁月良已深。\n人皆寄音书，我唯寄其心。\n心真无转移，音书有浮湛。\n所寄匪有它，但愿保斯谌。\n毋为威武屈，毋为富贵淫。\n与其常戚戚，不如自愔愔。\n但使吾道存，何伤贫病侵。\n难与昧者言，託之于长吟。",
        "dynasty": "宋",
        "collection_info": null
    },
    {
        "title": "寄友  其二",
        "author": "释文珦",
        "content": "半生行李各东西，无柰相思亿万重。\n又恐因书增别恨，人行不敢寄缄封。",
        "dynasty": "宋",
        "collection_info": null
    },
    {
        "title": "寄友  其三",
        "author": "释文珦",
        "content": "疎索復疎索，世道今难託。\n骥騄筋力残，鸾凰羽毛落。\n林公古人徒，风期谅如昨。\n归来乎山中，携手共行乐。",
        "dynasty": "宋",
        "collection_info": null
    },
    {
        "title": "寄山中友人  其一",
        "author": "释文珦",
        "content": "闻道幽栖野思饶，径无尘迹草萧萧。\n长松架壑因为屋，老榉横溪便作桥。\n煮石未须閒水碓，漱流何必弃风瓢。\n吾生更爱深居乐，定拟相从不待招。",
        "dynasty": "宋",
        "collection_info": null
    },
    {
        "title": "寄山中友人  其二",
        "author": "释文珦",
        "content": "清修二师持远徒，麻衣草座深山居。\n心如莲花不着水，身似孤云行太虚。\n记得茅堂明月夕，同汲寒泉煮白石。\n多年不见拟相寻，秋风落叶迷行迹。",
        "dynasty": "宋",
        "collection_info": null
    },
    {
        "title": "寄游边友人",
        "author": "释文珦",
        "content": "念君为远役，日日为君愁。\n直道无知己，身贫难自由。\n角吹关月晓，鼙动碛霜秋。\n想亦怀归切，慈亲雪满头。",
        "dynasty": "宋",
        "collection_info": null
    },
    {
        "title": "寄社人",
        "author": "释文珦",
        "content": "居士性无染，栽莲徧芳洲。\n宛在东林社，如乘太一舟。\n清香入书帷，浄色涵衣篝。\n尚友千载间，宗雷亦君俦。",
        "dynasty": "宋",
        "collection_info": null
    },
    {
        "title": "寄林竹溪",
        "author": "释文珦",
        "content": "四海寥寥孰可宗，唯知溪上有溪翁。\n干坤尽入文心裏，今古同归醉眼中。\n梅子熟时明祖意，竹君多处振清风。\n野人祇是空相忆，浙水闽山信不通。",
        "dynasty": "宋",
        "collection_info": null
    },
    {
        "title": "韩东山远访于西岑寄",
        "author": "释文珦",
        "content": "东东魏国之云仍，一清不减玉壶冰。\n生平闭户养真素，隠节久为人所称。\n远来访我青莲嶂，道骨仙风极閒旷。\n正是秋风落叶时，坐石分题语尤壮。\n奈何蹔合还又分，匆匆不得尽殷勤。\n如今相忆难相见，日日长歌日莫云。",
        "dynasty": "宋",
        "collection_info": null
    },
    {
        "title": "雨后寄侃直翁新行古",
        "author": "释文珦",
        "content": "相去亦不远，相寻殊觉难。\n一旬长苦雨，五月尚清寒。\n石屋深浮霭，山溪易作澜。\n今朝喜新霁，始得问平安。",
        "dynasty": "宋",
        "collection_info": null
    },
    {
        "title": "寄赠林石田",
        "author": "释文珦",
        "content": "人言石田无所用，我道此田好畦垄。\n灵根至竟不曾枯，徧与人间作诗种。\n田翁去作王门客，山翁復有居山癖。\n两翁无奈路头分，朝朝莫莫空相忆。",
        "dynasty": "宋",
        "collection_info": null
    },
    {
        "title": "惠莲峰诗以为谢",
        "author": "释文珦",
        "content": "月汀家在帝王都，不藏歌舞唯藏书。\n旧诧邺侯三万轴，君家所藏还有余。\n寄我一诗辞缜密，言言皆自书中出。\n復来访我飞来阴，坐石分题更超轶。\n西山落日催归轩，执手西风伤别魂。\n他日终期到书室，一一与君重细论。",
        "dynasty": "宋",
        "collection_info": null
    },
    {
        "title": "柔桑",
        "author": "释文珦",
        "content": "野岸多柔桑，春风长新绿。\n叶叶是罗纨，不同凡草木。",
        "dynasty": "宋",
        "collection_info": null
    },
    {
        "title": "柳下吟",
        "author": "释文珦",
        "content": "妸娜绿杨阴，深于夏屋深。\n居来身自在，胜与俗浮沉。\n坐暑堪忘箑，乘风或散襟。\n清閒消不尽，乞与野鶑吟。",
        "dynasty": "宋",
        "collection_info": null
    },
    {
        "title": "曲木咏",
        "author": "释文珦",
        "content": "拥肿仍卷曲，知经几度春。\n斯能无用者，绝似养生人。\n傥曰堪绳墨，安能逭斧斤。\n良材有何好，祇以自灾身。",
        "dynasty": "宋",
        "collection_info": null
    },
    {
        "title": "蒲萄",
        "author": "释文珦",
        "content": "玉瀣乘旒晚，天浆满珞秋。\n孟佗消不得，压取换凉州。",
        "dynasty": "宋",
        "collection_info": null
    },
    {
        "title": "得两金铺乃秦汉门物以充水滴因作歌",
        "author": "释文珦",
        "content": "弁翁挽我入吟庐，示以秦汉双金铺。\n摩挲已觉铜腥尽，色如朱砂赤模糊。\n翁说多年弃中野，野人视之犹土苴。\n我心辄爱收拾归，用配魏台铜雀瓦。\n渟泉于中浅且清，玄颖由此生光晶。\n老夫生来亦好古，多翁于古能留情。\n阿房建章渺无所，此铺独入文房谱。\n资翁濡翰写诗词，千古遗音流乐府。",
        "dynasty": "宋",
        "collection_info": null
    },
    {
        "title": "舟中  其一",
        "author": "释文珦",
        "content": "沧波渺渺思无穷，归棹悠悠信夕风。\n睡去不知何处泊，觉来霜月满船篷。",
        "dynasty": "宋",
        "collection_info": null
    },
    {
        "title": "舟中  其二",
        "author": "释文珦",
        "content": "小艇不施檝，飘飘信天风。\n夷犹清川上，远近秋光同。\n听牧弄牛笛，看渔收钓筒。\n閒人有至乐，何须作三公。\n赤舄乃桎梏，玄衮为牢笼。\n终输玄真子，寄傲烟波中。\n更爱严子陵，高举如冥鸿。",
        "dynasty": "宋",
        "collection_info": null
    },
    {
        "title": "一钵",
        "author": "释文珦",
        "content": "一钵一枝藤，清虚度此生。\n不贪为至宝，可贱是浮名。\n闭户閒身乐，登山野步轻。\n溪翁与林叟，是识老夫情。",
        "dynasty": "宋",
        "collection_info": null
    },
    {
        "title": "塞笛",
        "author": "释文珦",
        "content": "孤笛起寒洲，传声到暝楼。\n吹人元不怨，听者自生愁。\n万里家何所，三年戍未休。\n此时霜月下，白却少年头。",
        "dynasty": "宋",
        "collection_info": null
    },
    {
        "title": "嘉禾舟中",
        "author": "释文珦",
        "content": "舟次寒城外，人家已闭门。\n蜃眠春浪息，鸟入暮烟昏。\n泽广疑无地，车鸣忽有村。\n兹游虽适兴，终不似丘园。",
        "dynasty": "宋",
        "collection_info": null
    },
    {
        "title": "姚江舟中",
        "author": "释文珦",
        "content": "江潮远入河，几度此经过。\n浦溆渔船聚，泥涂蟹穴多。\n缠绵吴客恨，哀怨越人歌。\n一曲头堪白，频闻可奈何。",
        "dynasty": "宋",
        "collection_info": null
    },
    {
        "title": "楼头钟",
        "author": "释文珦",
        "content": "晨钟唤日出，夕钟号月升。\n两曜如辘轳，递转不曾停。\n人生于其间，谁能驻颓龄。\n楼头钟声催人入黄土，长生之学虚荒诞幻无可冯。\n君不见嬴政入海采灵药，回舟翻作鲍鱼腥。",
        "dynasty": "宋",
        "collection_info": null
    },
    {
        "title": "泊舟",
        "author": "释文珦",
        "content": "泊舟青林傍，日入风色莫。\n翩翩群鸟归，各以类相聚。\n我生独何为，孤立寡良遇。\n落落天壤间，真如惠王瓠。\n苦吟復谁听，直道遭时恶。\n齿豁眼已昏，鬒髮坐成素。\n踯躅中夜起，霑衣苦多露。\n仰视天一方，繁星不知数。\n故乡何由返，年老忘归路。\n良宵苦无悰，明朝又何处。\n余生但迍邅，百念空回互。\n感激动悲歌，邻舟还诟怒。\n吞声入篷底，局促似罝兔。\n行役古所嘆，人生亦多误。",
        "dynasty": "宋",
        "collection_info": null
    },
    {
        "title": "仙家",
        "author": "释文珦",
        "content": "四面烟霞一径苔，碧桃花际洞门开。\n椶冠道士向余说，时復有人骑鹤来。",
        "dynasty": "宋",
        "collection_info": null
    },
    {
        "title": "栖云楼",
        "author": "释文珦",
        "content": "白云自悠然，幽人此栖息。\n去留果何心，变化了无迹。\n俗客不曾来，沙鸥尽相识。\n何处动吟情，渔村数声笛。",
        "dynasty": "宋",
        "collection_info": null
    },
    {
        "title": "云栖",
        "author": "释文珦",
        "content": "我颇爱云散，云不嫌我顽。\n两心既莫逆，每事常相关。\n静室云守护，空门云往还。\n云栖良自嘉，云与身俱閒。",
        "dynasty": "宋",
        "collection_info": null
    },
    {
        "title": "题江湖伟观",
        "author": "释文珦",
        "content": "左右江湖仙圣宅，龙飞凤舞帝王家。\n楼台高下随山势，渤澥微茫涌日华。\n渔浦风和翻柳影，官河春尽落桐花。\n钱唐佳丽今无比，回首中原望眼赊。",
        "dynasty": "宋",
        "collection_info": null
    },
    {
        "title": "郭文举祠",
        "author": "释文珦",
        "content": "封禺山水国，曾是郭文游。\n列岫开新障，平川合众流。\n丹青遗像在，松竹古祠秋。\n虽不逢尧禅，高风似许由。",
        "dynasty": "宋",
        "collection_info": null
    },
    {
        "title": "重题郭文庙",
        "author": "释文珦",
        "content": "尝闻郭文举，雅志在山林。\n内以道自胜，不为外物淫。\n人皆恋妻子，先生独幽寻。\n人皆厌轻肥，先生无衣衾。\n人皆觊荣达，先生甘陆沉。\n世道既难言，先生示如瘖。\n怀宝终不售，熟识先生心。\n身与豺虎邻，豺虎不敢侵。\n温峤何所闻，比公于展禽。\n更历数百年，尚为人所钦。\n或以神事公，置庙青山岑。\n岁时致牲醴，谅非公所歆。\n我来吊遗像，顾瞻一长吟。\n公傥察余衷，泠然御风临。",
        "dynasty": "宋",
        "collection_info": null
    },
    {
        "title": "曹娥庙",
        "author": "释文珦",
        "content": "坟柏起阴风，舟行谒祭同。\n乡人今变俗，孝女旧沈躬。\n名寄长江远，神还野庙空。\n尚余黄绢字，零落断碑中。",
        "dynasty": "宋",
        "collection_info": null
    },
    {
        "title": "东嘉风土",
        "author": "释文珦",
        "content": "山水知名旧永嘉，谢池千古湛清华。\n四郊风土宜柑树，百里官河尽藕花。\n鸦鹭共栖江面石，渔商分泊渡头沙。\n他年若向中川住，管定清游少在家。",
        "dynasty": "宋",
        "collection_info": null
    },
    {
        "title": "溪路",
        "author": "释文珦",
        "content": "溪路六七里，茅茨三两家。\n断崖悬石髓，古树有松花。\n绝壑无人处，看云到日斜。\n过山幽更甚，时復见樵车。",
        "dynasty": "宋",
        "collection_info": null
    },
    {
        "title": "江路",
        "author": "释文珦",
        "content": "江路何迢远，乘舟亦自劳。\n篷疎霜气入，港狭水声高。\n旅食无兼味，行装祇缊袍。\n楫师催客起，初日上林皋。",
        "dynasty": "宋",
        "collection_info": null
    },
    {
        "title": "悠悠荒路行",
        "author": "释文珦",
        "content": "悠悠荒路间，能使客心恻。\n千里无居人，茫茫但蓁棘。\n东西失蹊径，南北迷阡陌。\n室庐尽空虚，坟垄皆发掘。\n日行畏虎狼，夜卧忧盗贼。\n今日狐兔场，当年帝王国。\n兴亡故常理，何为至斯极。\n泪下如流泉，潸潸自沾臆。\n否泰恒相代，乘时圣明出。\n垂衣成至治，天下定于一。\n四夷奉琛贽，万国尊王室。\n礼乐復兴行，流离再安集。\n鷄犬声相闻，田畴富黍稷。\n征以鸿鴈诗，于焉在中泽。",
        "dynasty": "宋",
        "collection_info": null
    },
    {
        "title": "池上",
        "author": "释文珦",
        "content": "晓来池上独凭阑，无限春愁欲诉难。\n最是闰年时候别，楝花开尽尚清寒。",
        "dynasty": "宋",
        "collection_info": null
    },
    {
        "title": "原上曲",
        "author": "释文珦",
        "content": "新冢嵯峨古冢平，冢头浇酒又清明。\n酒痕不到重泉下，榆柳青青春鸟鸣。",
        "dynasty": "宋",
        "collection_info": null
    },
    {
        "title": "山林  其一",
        "author": "释文珦",
        "content": "尘世有衰荣，山林何损益。\n一身常晏如，于以养精魄。\n渴则饮清泉，饥则煮白石。\n自爱同閒云，散诞无留迹。",
        "dynasty": "宋",
        "collection_info": null
    },
    {
        "title": "山林  其二",
        "author": "释文珦",
        "content": "山林与朝市，自昔分两歧。\n势利几倾夺，道人犹未知。\n唯爱八还经，展卷时读之。\n是亦遮眼尔，不作文字痴。",
        "dynasty": "宋",
        "collection_info": null
    },
    {
        "title": "山林  其三",
        "author": "释文珦",
        "content": "旧无卓锥地，今者亦忘锥。\n中心子无着，清浄如流离。\n野猿偶然来，问我何所为。\n道我此意真，长啸不相疑。",
        "dynasty": "宋",
        "collection_info": null
    },
    {
        "title": "幽径",
        "author": "释文珦",
        "content": "幽径任蓬蒿，衡门闭亦牢。\n驹寒宜在谷，鹤倦懒鸣皋。\n老树根流髓，重崖石长膏。\n樵童更閒静，听我读离骚。",
        "dynasty": "宋",
        "collection_info": null
    },
    {
        "title": "荒径",
        "author": "释文珦",
        "content": "荒径入林微，蓬庐客到稀。\n苔痕侵药裹，山色冷吟衣。\n蚯蚓耕泥起，蜻蜓点水飞。\n坐来忘万事，静看宿云归。",
        "dynasty": "宋",
        "collection_info": null
    },
    {
        "title": "远尘",
        "author": "释文珦",
        "content": "忘名忘利人，傲岸孰能驯。\n老去身犹健，閒中乐最真。\n洁修松体貌，清劲竹精神。\n日夕常相对，无缘更有尘。",
        "dynasty": "宋",
        "collection_info": null
    },
    {
        "title": "潜山风土",
        "author": "释文珦",
        "content": "潜为杭古邑，汉郡属丹阳。\n俗本崇勤俭，民终不寇攘。\n屋头犹种木，田岸亦栽桑。\n颇与豳风类，吾心爱此乡。",
        "dynasty": "宋",
        "collection_info": null
    },
    {
        "title": "华阴有山行",
        "author": "释文珦",
        "content": "华阴有山，上与天齐。\n仰望莫及，云烟朝隮。\n人迹罕到，群仙所栖。\n餐食沆瀣，乘驾虹霓。\n下视万国，大仓一稊。\n我欲从之，恨无飞梯。\n何当遭逢，授以刀圭。\n俾我服饵，妙合天倪。\n髮白而黑，齿落而儿。\n身復少彊，靡资提携。\n一息万里，匪拘东西。\n蓬瀛阆苑，嬉游忻忻。\n纳交松乔，誓无乖暌。\n得玄秘道，终然弗迷。",
        "dynasty": "宋",
        "collection_info": null
    },
    {
        "title": "天台山",
        "author": "释文珦",
        "content": "天台仙圣宅，隔断世间尘。\n春夏长留雪，峰峦半入云。\n溪行多病淑，樵径少逢人。\n欲觅诛茅地，同流傥见分。",
        "dynasty": "宋",
        "collection_info": null
    },
    {
        "title": "岞崿山",
        "author": "释文珦",
        "content": "岞崿多奇观，人疑是假山。\n松亭藏雾黑，苔壁上云斑。\n栈阁凌空险，岩栖履石艰。\n鹤眠庭树稳，僮汲井泉悭。\n钟磬青冥上，香灯杳霭间。\n志图曾旧览，题咏未经删。\n迭嶂森南面，双溪转北湾。\n飞桥拦水断，古邑带烟閒。\n猿啸穿林远，樵声过岭峦。\n客寻清梵至，僧背夕阳还。\n我亦频来此，柴门不要关。",
        "dynasty": "宋",
        "collection_info": null
    },
    {
        "title": "仗锡山",
        "author": "释文珦",
        "content": "高寒雪窦顶，仗锡更幽深。\n瀑布几年雪，清猨终日吟。\n四窗标郡目，片石表山心。\n太白诛茅后，灵踪尚可寻。",
        "dynasty": "宋",
        "collection_info": null
    },
    {
        "title": "空山  其一",
        "author": "释文珦",
        "content": "深山一敝庐，今是几年居。\n举世皆嫌拙，吾心独有余。\n寒苴珍芥醤，嘉核爱梅诸。\n樵父时同赋，多将槁叶书。",
        "dynasty": "宋",
        "collection_info": null
    },
    {
        "title": "空山  其二",
        "author": "释文珦",
        "content": "空山一草庐，住来忘岁月。\n孤身同梦幻，两鬓任霜雪。\n纷纷蛮触争，颇若大琐屑。\n予虽知其然，不欲有分别。",
        "dynasty": "宋",
        "collection_info": null
    },
    {
        "title": "山深  其一",
        "author": "释文珦",
        "content": "山深懒开门，忍饥卧风雪。\n忽闻檐外声，知有崖松折。\n水边盘陀石，中夜亦冻裂。\n西顶幽人来，清晓为予说。",
        "dynasty": "宋",
        "collection_info": null
    },
    {
        "title": "山深  其二",
        "author": "释文珦",
        "content": "山深寒易得，九月已萧然。\n况是衰迟者，非同少壮年。\n玄裘如艾絮，禅榻藉蒲毡。\n童子烧枯叶，先教閟暖烟。",
        "dynasty": "宋",
        "collection_info": null
    },
    {
        "title": "仗锡山中",
        "author": "释文珦",
        "content": "雨过春山薇蕨长，晓随樵子穿云上。\n贪看岩头瀑布飞，坐来忘却青藜杖。",
        "dynasty": "宋",
        "collection_info": null
    },
    {
        "title": "山中  其一",
        "author": "释文珦",
        "content": "世独休分渭与泾，鸿飞祇合自冥冥。\n也知鬓髮变霜雪，终爱山光来户庭。\n蟇傍花阴窥蛱蝶，蜾归筠管祝螟蛉。\n从今万事都抛弃，尽读香山一藏经。",
        "dynasty": "宋",
        "collection_info": null
    },
    {
        "title": "山中  其二",
        "author": "释文珦",
        "content": "每说远公栖隠处，乱云□歌石难通。\n不是樵夫相指引，无云得到此山中。",
        "dynasty": "宋",
        "collection_info": null
    },
    {
        "title": "山中吟  其一",
        "author": "释文珦",
        "content": "偶为山中游，遂作山中住。\n猿鹤尽相忘，不记山前路。\n架有古仙书，立言谈信去。\n往往赜其玄，颇有会心处。\n乃知筌蹄作，意本在鱼兔。\n观象既得之，自可略章句。\n童竖难与言，趺坐入禅度。\n万事静中忘，不省白日莫。\n野云忽飞来，宿我檐间树。\n知我无所着，飘然又飞去。",
        "dynasty": "宋",
        "collection_info": null
    },
    {
        "title": "山中吟  其二",
        "author": "释文珦",
        "content": "自为山中人，不厌山中居。\n云西最高峰，秀出如芙蕖。",
        "dynasty": "宋",
        "collection_info": null
    },
    {
        "title": "山中吟  其三",
        "author": "释文珦",
        "content": "山房更近仙翁井，汲水僧归秋夜永。\n石上行吟万境空，白猨叫在青松顶。",
        "dynasty": "宋",
        "collection_info": null
    },
    {
        "title": "山中吟  其四",
        "author": "释文珦",
        "content": "适俗岂吾志，归山存杖藜。\n渔樵日来往，岩崖恣攀跻。\n惜竹改新术，滋兰因故畦。\n忘机旧猿鹤，偏近座边栖。",
        "dynasty": "宋",
        "collection_info": null
    },
    {
        "title": "山中吟  其五",
        "author": "释文珦",
        "content": "自为山中归，屡见岁华易。\n不问眉间黄，唯观鼻端白。\n水石尽成趣，渔樵或争席。\n尘世未归人，营营復何益。",
        "dynasty": "宋",
        "collection_info": null
    },
    {
        "title": "山中吟  其六",
        "author": "释文珦",
        "content": "受性不分拏，处身常落魄。\n难以事王侯，唯堪友猨鹤。\n遂尔辞国都，终然住林壑。\n渴则饮涧溪，饥则茹薇藿。\n烟霞水石间，自得无穷乐。\n所归在一死，天地为棺椁。\n弃埋任从他，曾不加计度。\n乌鸢与蝼蚁，于吾无厚薄。\n清泰藕华池，深知可栖託。\n念兹常在兹，但观西日落。",
        "dynasty": "宋",
        "collection_info": null
    },
    {
        "title": "独山吟",
        "author": "释文珦",
        "content": "剡山千万峰，维此善其独。\n山中有幽人，遯世心自足。\n永言养灵苗，勿混凡草木。",
        "dynasty": "宋",
        "collection_info": null
    },
    {
        "title": "丘壑美",
        "author": "释文珦",
        "content": "谢公昔高卧，远意在苍生。\n方据要路津，中孚贱浮名。\n出处本一致，穷达无异营。\n秋房斯人徒，见此丘壑情。",
        "dynasty": "宋",
        "collection_info": null
    },
    {
        "title": "盘谷",
        "author": "释文珦",
        "content": "盘谷住来深，余生任陆沈。\n自知尘外趣，消尽世间心。\n林霭飘成画，风泉写入琴。\n清猨亦可爱，旦莫发长吟。",
        "dynasty": "宋",
        "collection_info": null
    },
    {
        "title": "邃谷",
        "author": "释文珦",
        "content": "邃谷居来久，寥寥绝众喧。\n云深通药径，草长失柴门。\n静爱寒山色，閒寻野水源。\n清虚乃吾事，不与俗人言。",
        "dynasty": "宋",
        "collection_info": null
    },
    {
        "title": "幽谷",
        "author": "释文珦",
        "content": "幽谷寒偏早，初秋御夹衣。\n山田禾未熟，径树叶先飞。\n涧浅樵夫涉，篱疎野鹿归。\n不嫌生计薄，且与世人违。",
        "dynasty": "宋",
        "collection_info": null
    },
    {
        "title": "谷中",
        "author": "释文珦",
        "content": "谷口松泉相和鸣，山蹊诘曲少人登。\n苦槠一树猿偷尽，懊杀庵居老病僧。",
        "dynasty": "宋",
        "collection_info": null
    },
    {
        "title": "江上  其一",
        "author": "释文珦",
        "content": "烟生浦欲无，日莫潮初落。\n客帆何处来，又近垂杨泊。",
        "dynasty": "宋",
        "collection_info": null
    },
    {
        "title": "江上  其二",
        "author": "释文珦",
        "content": "无柰春芳损客心，每于江上独行吟。\n朝朝莫莫寒潮水，不似归愁一度深。",
        "dynasty": "宋",
        "collection_info": null
    },
    {
        "title": "溪上",
        "author": "释文珦",
        "content": "散策清溪岸，茅檐事事幽。\n燕巢春始垒，蛛网雨来收。\n翁媪能留客，儿童不识愁。\n兴长归径晚，回首问羣鸥。",
        "dynasty": "宋",
        "collection_info": null
    },
    {
        "title": "溪边",
        "author": "释文珦",
        "content": "溪边得微径，陟险穷层巅。\n上有巢居人，志隠忘岁年。\n心静语言寡，道在精神全。\n终身愿相依，媿我无宿缘。\n明朝下山去，怅望空云烟。",
        "dynasty": "宋",
        "collection_info": null
    },
    {
        "title": "雪窦山",
        "author": "释文珦",
        "content": "寺在诸峰顶，寥寥远世纷。\n岩飞千丈雪，门掩万重云。\n地冷春疑晚，松深日易曛。\n孤猨清叫月，僧向定中闻。",
        "dynasty": "宋",
        "collection_info": null
    },
    {
        "title": "春谷",
        "author": "释文珦",
        "content": "春谷行难尽，鷄声忽一家。\n溪流随雨涨，崖树受风斜。\n竹地偏生菌，桐阴正养茶。\n老翁年八十，不识有纷华。",
        "dynasty": "宋",
        "collection_info": null
    },
    {
        "title": "蔷薇洞",
        "author": "释文珦",
        "content": "不知建业蔷薇树，何似淮淝草木立。\n因入谪仙诗句裏，等闲随处得虚名。",
        "dynasty": "宋",
        "collection_info": null
    },
    {
        "title": "兰谷",
        "author": "释文珦",
        "content": "猗猗谷中兰，青青饱香露。\n为语樵牧儿，莫采出山去。",
        "dynasty": "宋",
        "collection_info": null
    },
    {
        "title": "题鹪鹩巢林行",
        "author": "释文珦",
        "content": "鹪鹩巢中林，所择唯一枝。\n俛啄草间粒，自可长无饥。\n绝意于翱翔，其乐诚在兹。\n挟之上空虚，高风亦奚为。\n体微力难任，飘飘竟何归。\n穷达悬于天，赋予常不齐。\n君子识其分，小大随所施。\n狂夫每争先，虚骋不知疲。\n以之致高位，未免多瑕玼。\n静退以为德，此理良可推。",
        "dynasty": "宋",
        "collection_info": null
    },
    {
        "title": "竹间吟",
        "author": "释文珦",
        "content": "维昔晋唐人，其心多爱竹。\n七贤子猷徒，往驾已不復。\n惓惓思此君，鉏云种青玉。\n劲节何亭亭，清风常穆穆。\n质美而貌閒，对之良不俗。\n遂老于其间，畴能赋淇奥。",
        "dynasty": "宋",
        "collection_info": null
    },
    {
        "title": "竹边",
        "author": "释文珦",
        "content": "野性何曾计此身，老来方觉负初心。\n故山无地堪栽竹，犹傍人家看竹林。",
        "dynasty": "宋",
        "collection_info": null
    },
    {
        "title": "凤仙花",
        "author": "释文珦",
        "content": "何年凤背古仙人，草木之中自化身。\n丹袂翠翘秋色裏，犹资沆瀣养精神。",
        "dynasty": "宋",
        "collection_info": null
    },
    {
        "title": "白湛渊书来命赋绿阴",
        "author": "释文珦",
        "content": "化红为浄绿，圃树已成阴。\n俯映澄渊水，清如静者心。\n华滋深几席，余润滴衣襟。\n众鸟犹知爱，皎皎遗好音。",
        "dynasty": "宋",
        "collection_info": null
    },
    {
        "title": "黄葵花",
        "author": "释文珦",
        "content": "一入长门只淡妆，秋衣犹是旧宫黄。\n到头不信君恩断，日日倾心向太阳。",
        "dynasty": "宋",
        "collection_info": null
    },
    {
        "title": "和林静学双兰",
        "author": "释文珦",
        "content": "一本两花新，重滋旧畹春。\n难教入凡梦，唯共保天真。\n沮溺终称隠，夷齐又得仁。\n临风如欲笑，笑着独醒人。",
        "dynasty": "宋",
        "collection_info": null
    },
    {
        "title": "听松",
        "author": "释文珦",
        "content": "别驾公事閒，翦棘开三径。\n天风引长松，萧萧满清听。\n坐石琴意真，凭阑醉魂醒。\n亦使山中人，悠然动归兴。",
        "dynasty": "宋",
        "collection_info": null
    },
    {
        "title": "柳言",
        "author": "释文珦",
        "content": "彭泽门前閒草木，丝丝那向路傍生。\n便教繫得春风住，也与时人管送迎。",
        "dynasty": "宋",
        "collection_info": null
    },
    {
        "title": "采兰吟",
        "author": "释文珦",
        "content": "楚芳有幽姿，采采倏盈把。\n馨香满襟袖，欲寄同心者。\n道远不可求，余怀为谁写。\n佩服林下游，自爱逸而野。",
        "dynasty": "宋",
        "collection_info": null
    },
    {
        "title": "朝采卷耳行",
        "author": "释文珦",
        "content": "朝采卷耳，于陵于冈。\n取叶存根，以备酒浆。\n嗟我怀人，在彼遐方。\n闵其勤劳，寤寐弗忘。\n念得送我，置尔之傍。\n所愿莫遂，徘徊彷徨。\n凤游四海，亦思其凰。\n毋以道远，而易中肠。\n好鸟和鸣，其飞颉颃。\n感物增忧，泣涕沾裳。",
        "dynasty": "宋",
        "collection_info": null
    },
    {
        "title": "鉴上人所居金竹青琅玕一茎",
        "author": "释文珦",
        "content": "潇洒非凡种，虚空是本心。\n纔生一青玉，不数万黄金。\n月写孤鸾影，风传丹凤音。\n从兹护根本，会见别成林。",
        "dynasty": "宋",
        "collection_info": null
    },
    {
        "title": "清溪鹭",
        "author": "释文珦",
        "content": "清溪双白鹭，其羽可为仪。\n洁白乃如此，那肯居洿池。\n志士慎厥身，浊世难絷羁。\n钟鼎或愆义，宁贱而长饥。\n贪夫昧所从，得养非攸宜。\n犹鸱啄腐鼠，此鸟能笑之。",
        "dynasty": "宋",
        "collection_info": null
    },
    {
        "title": "枯鱼过河泣",
        "author": "释文珦",
        "content": "为鱼当深潜，深潜身可肥。\n勿以风涛便，踊跃图奋飞。\n风涛或遽止，处陆胡能归。\n汝骸既已腊，泣河计还非。\n生荣与死辱，二者相因依。\n富贵而亢极，后患亦岂微。\n功成泛五湖，鸱夷独知几。",
        "dynasty": "宋",
        "collection_info": null
    },
    {
        "title": "翩翩春燕行",
        "author": "释文珦",
        "content": "翩翩春燕，厥有常心。\n来以春阳，去以秋阴。\n不爽于社，为时所钦。\n玄衣济济，美度愔愔。\n差池其羽，下上其音。\n如服仁义，如鼓瑟琴。\n缮垒杏梁，衔泥柳林。\n宫房孔式，非僭非淫。\n居处齐一，淑惠且任。\n实生商后，匪曰凡禽。",
        "dynasty": "宋",
        "collection_info": null
    },
    {
        "title": "雉朝飞",
        "author": "释文珦",
        "content": "春日迟迟，有雉朝飞。\n一雄自得，群雌相随。\n自西自东，饮啄不违。\n牧犊采薪，见而感之。\n我生徒为人，七十反无妻。\n尝闻二南世，天下无鳏嫠。\n万物得其所，婚姻皆以时。",
        "dynasty": "宋",
        "collection_info": null
    },
    {
        "title": "山乐官",
        "author": "释文珦",
        "content": "呜呼有鸟山乐官，鸣声宛转空林间。\n恐是执簧秉翟者，遗形变化之游魂。\n生兮不遇圣明世，千载而下犹烦冤。\n遗之好音不尔听，何如卷舌且勿言。\n箫韶九成集嘉瑞，当与威凤同飞鶱。",
        "dynasty": "宋",
        "collection_info": null
    },
    {
        "title": "茅茨  其一",
        "author": "释文珦",
        "content": "千重青嶂底，坐卧一茅茨。\n栖息今成乐，兴亡总不知。\n林居独脚鬼，壁画九头龟。\n自是山林样，休嫌欠入时。",
        "dynasty": "宋",
        "collection_info": null
    },
    {
        "title": "茅茨  其二",
        "author": "释文珦",
        "content": "茅茨住得安，何必府潭潭。\n省祸由知足，防心在不贪。\n衣荷同纩暖，食蘗比饴甘。\n清苦人休讶，山翁已惯谙。",
        "dynasty": "宋",
        "collection_info": null
    },
    {
        "title": "萧然",
        "author": "释文珦",
        "content": "萧然一茅茨，远在青山郭。\n岁晚倦行游，来兹解缨络。\n功名人莫笑，吾志在丘壑。\n试问伏辕驹，何如九霄鹤。",
        "dynasty": "宋",
        "collection_info": null
    },
    {
        "title": "端居",
        "author": "释文珦",
        "content": "为得近樵渔，閒寻此地居。\n省交长闭户，耽静欲焚书。\n自爱心情澹，人嫌礼貌疎。\n径从荒草没，衰懒不能除。",
        "dynasty": "宋",
        "collection_info": null
    },
    {
        "title": "林和靖孤山旧隠",
        "author": "释文珦",
        "content": "抱璞肯自剖，藏之在深椟。\n嗟彼荆山人，不能卫其足。\n生先有良贵，那爱分□禄。\n閒居五十年，祗着山人服。\n华衮有何好，此服安且燠。\n童鹤亦清真，梅边伴幽独。\n身后无子孙，高风许谁续。\n疎澹水边萤，飞来照吟屋。",
        "dynasty": "宋",
        "collection_info": null
    },
    {
        "title": "閒门",
        "author": "释文珦",
        "content": "閒门绝尘鞅，松栝皆肺肺。\n言忘见道真，静极闻天籁。\n野菜宁加糁，山衣或无带。\n此心苟不欺，贫贱亦何害。",
        "dynasty": "宋",
        "collection_info": null
    },
    {
        "title": "空庐",
        "author": "释文珦",
        "content": "荒径草青青，空庐未始扃。\n好山皆在目，无事可劳形。\n已信虚空讲，何妨树石听。\n悠然朝復莫，真道自相冥。",
        "dynasty": "宋",
        "collection_info": null
    },
    {
        "title": "幽栖",
        "author": "释文珦",
        "content": "幽栖绝世纷，足以养心君。\n是草皆为药，无山不出云。\n房空留鹿伴，果熟与猿分。\n信口成诗句，长谣到夕曛。",
        "dynasty": "宋",
        "collection_info": null
    },
    {
        "title": "栖迟",
        "author": "释文珦",
        "content": "栖迟严壑间，所尚不同俗。\n窗下列芳兰，门前艺修竹。\n崖屋夏中寒，石田秋后熟。\n委质于自然，陶然意常足。",
        "dynasty": "宋",
        "collection_info": null
    },
    {
        "title": "雪屋",
        "author": "释文珦",
        "content": "风落晓空寒，茅檐一尺宽。\n乱声依竹密，斜片打窗残。\n绝谷炊烟断，开门去路难。\n枕书眠白昼，人说似袁安。",
        "dynasty": "宋",
        "collection_info": null
    },
    {
        "title": "田家",
        "author": "释文珦",
        "content": "田家翁媪颇自适，翁解耕耘妇能织。\n官中租赋无稽违，所养牛羊亦蕃息。\n岁时力作不徒劳，桑柘满园禾黍高。\n皆因勤俭百事足，老身不復愁逋逃。\n儿女长成毕婚嫁，祇在东邻与西舍。\n瓮头时復有新篘，亲戚团栾乐情话。\n神前祭赛宜豊腴，家中衣饭随精粗。\n县吏下乡鸡犬尽，但愿官府无追呼。",
        "dynasty": "宋",
        "collection_info": null
    },
    {
        "title": "田家谣",
        "author": "释文珦",
        "content": "东坡粟已黄，西畴稻堪穫。\n农家庆丰年，茅茨举杯酌。\n復喜官家用贤相，奋发天威去元恶。\n诏书宽徭榜村路，悍吏不来鷄犬乐。\n儿童牧牛舍牛舞，翁媪赛神听神语。\n饮则食兮福乡土，五日一风十日雨，万岁千秋戴明主。",
        "dynasty": "宋",
        "collection_info": null
    },
    {
        "title": "山中田舍",
        "author": "释文珦",
        "content": "茅檐共翠微，井臼亦相依。\n衣望桑麻熟，粮兼芋栗肥。\n山田秋赋少，村乐醉人归。\n不识封侯事，王城相到稀。",
        "dynasty": "宋",
        "collection_info": null
    },
    {
        "title": "静处",
        "author": "释文珦",
        "content": "常于静处着閒身，别是清虚冷澹人。\n禅裏断除千种法，吟中消受一生贫。\n声名岂必存编简，林壑从来有隠沦。\n云月溪山无限景，对余一一意皆真。",
        "dynasty": "宋",
        "collection_info": null
    },
    {
        "title": "松竹间",
        "author": "释文珦",
        "content": "瘦竹老松间，閒房仅容膝。\n栖迟非一朝，谢遣用三术。\n泉落双涧清，云消众山出。\n谁能强予迁，爱此成痼疾。",
        "dynasty": "宋",
        "collection_info": null
    },
    {
        "title": "桂堂吟",
        "author": "释文珦",
        "content": "团团老桂阴，缥缈见云栋。\n西风吹古芗，熏破幽人梦。\n梦破叶间清露滴，明月满空秋一色，便跨银蟾上穹碧。",
        "dynasty": "宋",
        "collection_info": null
    },
    {
        "title": "秘书山中草堂",
        "author": "释文珦",
        "content": "谢客开山兴，深居寄草堂。\n曲阑凭野色，虚牖敞晴光。\n路转青林合，泉流碧涧长。\n群峦分向背，平楚接微茫。\n兰茝含幽洁，松筠傲雪霜。\n玄猨啼夜月，青鹤舞朝阳。\n地僻烟霞古，云深草树凉。\n藤梢藏钓石，桂子落琴床。\n为识禽鱼性，终辞鸳鹭行。\n真曾脱颖出，祇作善刀藏。\n不爱烧金术，唯留煮石方。\n赋诗閒点笔，勘易静焚香。\n酿酒应浮白，收茶自过黄。\n秋来看㓢竹，春尽课劙桑。\n水暖分鱼种，崖寒取蜜房。\n人高征士节，天动少微芒。\n道在名难隠，身閒乐叵量。\n更知齐指马，诚足傲羲皇。\n萧散氛埃表，高风不可忘。",
        "dynasty": "宋",
        "collection_info": null
    },
    {
        "title": "松竹堂",
        "author": "释文珦",
        "content": "玉立诸君子，苍髯十八公。\n有此岁寒质，胡能媚东风。\n勿堕长房术，勿受秦皇封。\n深期老此堂，长与幽人同。",
        "dynasty": "宋",
        "collection_info": null
    },
    {
        "title": "松屋",
        "author": "释文珦",
        "content": "试问青松若箇栽，僧门祇向树边开。\n月明定有仙人过，露滴频闻野鹤回。\n千岁老根成虎魄，几寻枯干裹莓苔。\n住来自得清虚味，不管流光白髮催。",
        "dynasty": "宋",
        "collection_info": null
    },
    {
        "title": "茅屋",
        "author": "释文珦",
        "content": "道人不出山，偃卧一茅屋。\n独有南山云，时到檐前宿。",
        "dynasty": "宋",
        "collection_info": null
    },
    {
        "title": "竹居",
        "author": "释文珦",
        "content": "檐外竹珊珊，空房住一间。\n无人曾到此，老子有余閒。\n土蚀铜壶缺，苔滋粉壁斑。\n于焉自成乐，遮莫笑痴顽。",
        "dynasty": "宋",
        "collection_info": null
    },
    {
        "title": "农家",
        "author": "释文珦",
        "content": "农家何所知，邻里自相宜。\n草径东风软，茅檐春日迟。\n数鸦鸣秃树，一犊卧荒陂。\n酒熟相留醉，于人不作期。",
        "dynasty": "宋",
        "collection_info": null
    },
    {
        "title": "隠居二首  其一",
        "author": "释文珦",
        "content": "流水何尝有竞，閒云本亦无心。\n静者不殊云水，悠然自乐山林。",
        "dynasty": "宋",
        "collection_info": null
    },
    {
        "title": "隠居二首  其二",
        "author": "释文珦",
        "content": "任术终当死术，为仁必得称仁。\n比似荣华灭族，何如贫贱修身。",
        "dynasty": "宋",
        "collection_info": null
    },
    {
        "title": "客居多暇步过田家",
        "author": "释文珦",
        "content": "客寄无生事，乘閒到水东。\n风和禽语乐，日暖土膏融。\n田父称家有，行人自屡空。\n殷勤留我饭，怜我不为农。",
        "dynasty": "宋",
        "collection_info": null
    },
    {
        "title": "春晓寻山家",
        "author": "释文珦",
        "content": "石涧寒流不尽，茅檐宿雨初晴。\n幽客眠云未起，四山鸟咔春声。",
        "dynasty": "宋",
        "collection_info": null
    },
    {
        "title": "夏日过隠人湖居",
        "author": "释文珦",
        "content": "轩窗临水开，洁莹如冰镜。\n含风柳千丝，清暑荷万柄。\n近结鸥鹭盟，远寄江湖兴。\n吾亦爱君庐，为发沧浪咏。",
        "dynasty": "宋",
        "collection_info": null
    },
    {
        "title": "宋饮冰晚过林居",
        "author": "释文珦",
        "content": "山晚少人行，萧萧陨箨声。\n阳光沈树杪，暝色起柴荆。\n过我论幽事，知君无宦情。\n虚名是何物，浊酒且须倾。",
        "dynasty": "宋",
        "collection_info": null
    },
    {
        "title": "夜归陋室",
        "author": "释文珦",
        "content": "萧萧两鬓如凝霜，险阻艰难曾备尝。\n少年气节尚奇伟，老来事业成荒唐。\n盗贼纷纷安衽席，衰翁秋晚犹絺绤。\n明月皎皎星宿稀，夜静入门徒四壁。\n四海知音今已矣，仰天太息悲风起。",
        "dynasty": "宋",
        "collection_info": null
    },
    {
        "title": "江楼写望  其一",
        "author": "释文珦",
        "content": "危栏朝独倚，千里望中閒。\n旭日穿层浪，明霞际断山。\n京华襟带裏，于越有无间。\n鼓枻知谁子，长歌去不还。",
        "dynasty": "宋",
        "collection_info": null
    },
    {
        "title": "江楼写望  其二",
        "author": "释文珦",
        "content": "晨登江上楼，周览竟遐目。\n江天渺无际，清致如可匊。\n初日明远峰，微烟消广麓。\n平波浄如镜，羣象印寒渌。\n浦溆集帆樯，长空来鹳鹜。\n凉风天末起，散入檐前竹。\n旷然适野情，谁能念幽独。\n手把离骚经，閒倚阑干读。\n灵均邈千载，遗音谅难续。\n沧浪在何处，思以濯吾足。",
        "dynasty": "宋",
        "collection_info": null
    },
    {
        "title": "江楼闲望怀关内亲知",
        "author": "释文珦",
        "content": "摇落江天欲尽秋，远鸿高送一行愁。\n音书寂绝秦云外，身世蹉跎楚水头。\n年貌暗随黄叶去，时情深付碧波流。\n风凄日冷湖光晚，驻目寒空独倚楼。",
        "dynasty": "宋",
        "collection_info": null
    },
    {
        "title": "凭阑",
        "author": "释文珦",
        "content": "清川屡萦回，石路更深窈。\n经月无行人，柴门闭春草。\n虚堂在云际，疎磬出林杪。\n日日有余閒，凭阑看飞鸟。",
        "dynasty": "宋",
        "collection_info": null
    },
    {
        "title": "富春屠",
        "author": "释文珦",
        "content": "瓜桥路入屠山寺，山势蜿蜒似卧龙。\n长者布金传几世，应真垂迹在前峰。\n连筒架壑寒泉洁，高阁凌空莫霭重。\n八十老僧偏念古，向余慷慨说孙钟。",
        "dynasty": "宋",
        "collection_info": null
    },
    {
        "title": "赋海上人吾庐",
        "author": "释文珦",
        "content": "君爱吾亦爱，居之幽且深。\n嘉木有余荫，鸣禽多好音。\n不知此身閒，但觉万虑沈。\n自非羲皇人，何以知子心。",
        "dynasty": "宋",
        "collection_info": null
    },
    {
        "title": "君子吟",
        "author": "邵雍",
        "content": "君子与义，小人与利。\n与义日兴，与利日废。\n君子尚德，小人尚力。\n尚德树恩，尚力树敌。\n君子作福，小人作威。\n作福福至，作威祸随。\n君子乐善，小人乐恶。\n乐恶恶至，乐善善归。\n君子好誉，小人好毁。\n好毁人怒，好誉人喜。\n君子思兴，小人思坏。\n思兴召祥，思坏召怪。\n君子好与，小人好求。\n好与多喜，好求多忧。\n君子好生，小人好杀。\n好生道行，好杀道绝。",
        "dynasty": "宋",
        "collection_info": null
    },
    {
        "title": "先天吟",
        "author": "邵雍",
        "content": "先天天弗违，后天奉天时。\n弗违无时亏，奉时有时疲。",
        "dynasty": "宋",
        "collection_info": null
    },
    {
        "title": "爽口吟",
        "author": "邵雍",
        "content": "爽口之物少茹，爽心之行少虑。\n爽意之言少语，爽身之事少做。",
        "dynasty": "宋",
        "collection_info": null
    },
    {
        "title": "至诚吟",
        "author": "邵雍",
        "content": "不多求故得，不杂学故明。\n欲得心常明，无过用至诚。",
        "dynasty": "宋",
        "collection_info": null
    },
    {
        "title": "书事吟",
        "author": "邵雍",
        "content": "他山有石能攻玉，玉未全成老已催。\n有限光阴随事去，无涯衰朽逐人来。\n陶镕情性诗千首，燮理筋骸酒一杯。\n六十六年无事日，心源方始似昭回。",
        "dynasty": "宋",
        "collection_info": null
    },
    {
        "title": "答宁秀才求诗吟",
        "author": "邵雍",
        "content": "林下闲言语，何须要许多。\n几乎三百首，足以备吟哦。",
        "dynasty": "宋",
        "collection_info": null
    },
    {
        "title": "诗酒吟",
        "author": "邵雍",
        "content": "圣人难处口能宣，何止千年与万年。\n心静始能知白白，眼明方会看青天。\n鬼神情状将诗写，造化功夫用酒傅。\n傅写不干诗酒事，若无诗酒又难言。",
        "dynasty": "宋",
        "collection_info": null
    },
    {
        "title": "白头吟",
        "author": "邵雍",
        "content": "何人头不白，我白不因愁。\n只被人多欲，其如我不忧。\n不忧缘不动，多欲为多求。\n年老人常事，如何不白头。",
        "dynasty": "宋",
        "collection_info": null
    },
    {
        "title": "人物吟",
        "author": "邵雍",
        "content": "人破须至护，物破须至补。\n补护既已多，卒归于败露。\n人有人之情，物有物之理。\n人物类不同，情理安有异。",
        "dynasty": "宋",
        "collection_info": null
    },
    {
        "title": "偶得吟",
        "author": "邵雍",
        "content": "林间无事可装怀，昼睡功劳酒一杯。\n残梦不能全省记，半随风雨过东街。",
        "dynasty": "宋",
        "collection_info": null
    },
    {
        "title": "观物吟",
        "author": "邵雍",
        "content": "一气才分，两仪已备。\n圆者为天，方者为地。\n变化生成，动植类起。\n人在其间，最灵最贵。",
        "dynasty": "宋",
        "collection_info": null
    },
    {
        "title": "战国吟",
        "author": "邵雍",
        "content": "七国之时尚战争，威强智诈一齐行。\n廉颇白起善用兵，苏秦张仪善纵横。\n朝为布衣暮公卿，昨日鼎食今鼎烹。\n范雎谢相何心情，蔡泽入秦何依凭。\n始皇奋袂天下宁，二世乞为氓不能。\n三千宾客愤未平，百二山河汉已兴。\n所存旧物惟空名，残阳衰草山川形。\n都似一场春梦过，自余恶足语威狞。",
        "dynasty": "宋",
        "collection_info": null
    },
    {
        "title": "感事吟",
        "author": "邵雍",
        "content": "切玉如泥剑不虚，谁知世上有昆吾。\n能言未是真男子，善处方名大丈夫。\n士老林泉诚所愿，民填沟壑谅何辜。\n然非我事我心恻，珍重羲皇一卷书。",
        "dynasty": "宋",
        "collection_info": null
    },
    {
        "title": "又五首  其一",
        "author": "邵雍",
        "content": "万物有精英，人为万物灵。\n必先详事体，然后论人情。\n气静形安乐，心闲身太平。\n伊耆治天下，不出此名生。",
        "dynasty": "宋",
        "collection_info": null
    },
    {
        "title": "又五首  其二",
        "author": "邵雍",
        "content": "用药似交兵，兵交岂有宁。\n求安安未得，去病病还生。\n汤剂未全补，甘肥又却争。\n何由能寿考，瑞应老人星。",
        "dynasty": "宋",
        "collection_info": null
    },
    {
        "title": "又五首  其三",
        "author": "邵雍",
        "content": "万物道为枢，其来类自殊。\n性虽无厚薄，理亦有精麄。\n未若人为盛，还知物有余。\n我生于此日，幸免作庸夫。",
        "dynasty": "宋",
        "collection_info": null
    },
    {
        "title": "又五首  其四",
        "author": "邵雍",
        "content": "曾闻不若见，曾见不如经。\n既用身经过，何烦口说行。\n改诗知化笔，醒酒识和羹。\n料得人间事，无由出此情。",
        "dynasty": "宋",
        "collection_info": null
    },
    {
        "title": "又五首  其五",
        "author": "邵雍",
        "content": "前有亿万年，后有亿万世。\n中间有寿人，未过百来岁。\n出口无善言，行身无善事。\n徒有人之身，殊无人之贵。",
        "dynasty": "宋",
        "collection_info": null
    },
    {
        "title": "履道留题吟",
        "author": "邵雍",
        "content": "何代无人振德辉，众贤今日会西畿。\n太平文物风流事，更胜元和全盛时。",
        "dynasty": "宋",
        "collection_info": null
    },
    {
        "title": "见义吟",
        "author": "邵雍",
        "content": "见善必为，不见则已。\n量力而动，力尽而止。",
        "dynasty": "宋",
        "collection_info": null
    },
    {
        "title": "观物吟",
        "author": "邵雍",
        "content": "如鸾如凤，意思安详。\n所生之人，非忠则良。\n如鼠如雀，意思惊躩。\n所生之人，不凶则恶。",
        "dynasty": "宋",
        "collection_info": null
    },
    {
        "title": "王公吟",
        "author": "邵雍",
        "content": "王公大人，天下具瞻。\n轻流薄习，重损威严。\n此尚未了，彼安能兼。\n非唯失道，又復起贪。\n顶戴儒冠冠，心存象教。\n本图心宁，復使心闹。\n譬如生子，当求克肖。\n不教义方，教之窃盗。",
        "dynasty": "宋",
        "collection_info": null
    },
    {
        "title": "自咏吟",
        "author": "邵雍",
        "content": "老去无成齿髮衰，年将七十待何为。\n居常无病不服药，间或有怀犹作诗。\n引水更怜鱼并至，折花仍喜蝶相随。\n平生积学无他效，只得胸中恁坦夷。",
        "dynasty": "宋",
        "collection_info": null
    },
    {
        "title": "观物吟",
        "author": "邵雍",
        "content": "画工状物，经月经年。\n轩鑑照物，立写于前。\n鑑之为明，犹或未精。\n工出人手，平与不平。\n天下之平，莫若于水。\n止能照表，不能照裏。\n表裏洞照，其唯圣人。\n察言观行，罔或不真。\n尽物之性，去己之情。\n有德之人，而必有言。\n能言之人，未必能行。",
        "dynasty": "宋",
        "collection_info": null
    },
    {
        "title": "能寐吟",
        "author": "邵雍",
        "content": "大惊不寐，大忧不寐。\n大伤不寐，大病不寐。\n大喜不寐，大安能寐。\n何故不寐，湛于有累。\n何故能寐，行于无事。",
        "dynasty": "宋",
        "collection_info": null
    },
    {
        "title": "鹧鸪吟二首  其一",
        "author": "邵雍",
        "content": "人间重者是黄金，谁道黄金无处寻。\n不着闲辞文雅意，更将何事悦良心。\n远山四面供清润，幽鸟千般送好音。\n无限春光都去尽，请君听唱鹧鸪吟。",
        "dynasty": "宋",
        "collection_info": null
    },
    {
        "title": "鹧鸪吟二首  其二",
        "author": "邵雍",
        "content": "翠竹丛深啼鹧鸪，鹧鸪声更胜提壶。\n江南江北常相逐，春后春前多自呼。\n迁客销魂惊梦寐，征人零泪湿衣裾。\n愁中闻处肠先断，似此伤怀禁得无。",
        "dynasty": "宋",
        "collection_info": null
    },
    {
        "title": "先天吟",
        "author": "邵雍",
        "content": "若问先天一字无，后天方要着功夫。\n拔山盖世称才力，到此分毫强得乎。",
        "dynasty": "宋",
        "collection_info": null
    },
    {
        "title": "自乐吟",
        "author": "邵雍",
        "content": "麟凤何尝不在郊，太平消得苦譊譊。\n纔闻善事心先喜，每见奇书手自抄。\n一瓦清泉来竹下，两竿红日上松梢。\n窝中睡起窝前坐，安得闲辞解客嘲。",
        "dynasty": "宋",
        "collection_info": null
    },
    {
        "title": "民情吟",
        "author": "邵雍",
        "content": "民情既乐，和气为祥。\n民情既忧，戾气为殃。\n祥为雨露，天下丰穰。\n殃为水旱，天下凶荒。",
        "dynasty": "宋",
        "collection_info": null
    },
    {
        "title": "牡丹吟",
        "author": "邵雍",
        "content": "牡丹花品冠羣芳，况是其间更有王。\n四色变而成百色，百般颜色百般香。",
        "dynasty": "宋",
        "collection_info": null
    },
    {
        "title": "代书吟",
        "author": "邵雍",
        "content": "金须百炼始知精，水鑑何如人鑑明。\n不弃既能存故旧，久要焉敢忘平生。\n经纶事体当言用，道义襟怀只论诚。\n草木面前何止万，岁寒松桂独青青。",
        "dynasty": "宋",
        "collection_info": null
    },
    {
        "title": "病浅吟",
        "author": "邵雍",
        "content": "病浅之时人不疑，病深之后药难医。\n劳谦所以有终吉，迷復何尝无大亏。\n物我中间难着髮，天人之际岂容丝。\n能知古乐犹今乐，省了譊譊多少辞。",
        "dynasty": "宋",
        "collection_info": null
    },
    {
        "title": "借出诗",
        "author": "邵雍",
        "content": "诗狂书更逸，近岁不胜多。\n太半落天下，未还安乐窝。",
        "dynasty": "宋",
        "collection_info": null
    },
    {
        "title": "无苦吟",
        "author": "邵雍",
        "content": "平生无苦吟，书翰不求深。\n行笔因调性，成诗为写心。\n诗扬心造化，笔发性园林。\n所乐乐吾乐，乐而安有淫。",
        "dynasty": "宋",
        "collection_info": null
    },
    {
        "title": "万物吟",
        "author": "邵雍",
        "content": "万物备于身，干坤不负人。\n时光嗟荏苒，事体落因循。\n既感青春老，还惊白髮新。\n胸中若无有，未免作埃尘。",
        "dynasty": "宋",
        "collection_info": null
    },
    {
        "title": "月窟吟",
        "author": "邵雍",
        "content": "月窟与天根，中间来往频。\n所居皆绰绰，何往不伸伸。\n投足自有定，满怀都是春。\n若无诗与酒，又似太亏人。",
        "dynasty": "宋",
        "collection_info": null
    },
    {
        "title": "大象吟",
        "author": "邵雍",
        "content": "大象自中虚，中虚真不渝。\n施为心事业，应对口功夫。\n伎俩千般有，忧愁一点无。\n人能知此理，胜读五车书。",
        "dynasty": "宋",
        "collection_info": null
    },
    {
        "title": "百病吟",
        "author": "邵雍",
        "content": "百病起于情，情轻病亦轻。\n可能无系累，却是有依凭。\n秋月千山静，春华万木荣。\n若论真事业，人力莫经营。",
        "dynasty": "宋",
        "collection_info": null
    },
    {
        "title": "小车吟",
        "author": "邵雍",
        "content": "春暖未苦热，秋凉未甚寒。\n小车随意出，所到即成欢。",
        "dynasty": "宋",
        "collection_info": null
    },
    {
        "title": "击壤吟",
        "author": "邵雍",
        "content": "击壤三千首，行窝二十家。\n乐天为事业，养志是生涯。\n出入将如意，过从用小车。\n人能知此乐，何必待纷华。",
        "dynasty": "宋",
        "collection_info": null
    },
    {
        "title": "留题水北杨郎中园亭二首  其一",
        "author": "邵雍",
        "content": "买宅从来重见山，见山今直几何钱。\n奇峯环列远隔水，乔木俯临微带烟。\n行路客疑惊洞府，凭栏人恐是神仙。\n长忧暗入丹青手，写向鲛绡天下传。",
        "dynasty": "宋",
        "collection_info": null
    },
    {
        "title": "留题水北杨郎中园亭二首  其二",
        "author": "邵雍",
        "content": "洛下谁家不买居，买居还得似君无。\n风光一片非尘世，景物四时成画图。\n后圃花奇同阆苑，前轩峯好类蓬壶。\n人生能向此中老，亦是世间豪丈夫。",
        "dynasty": "宋",
        "collection_info": null
    },
    {
        "title": "秋尽吟",
        "author": "邵雍",
        "content": "数日之间秋遂尽，百思无以慰蹉跎。\n园林正好爱不彻，草木已黄情柰何。\n虽老筋骸行尚健，尽高台榭望仍多。\n终朝把酒未成醉，又欲临风一浩歌。",
        "dynasty": "宋",
        "collection_info": null
    },
    {
        "title": "不肖吟",
        "author": "邵雍",
        "content": "不肖之人，志在游荡。\n身在屋下，心在屋上。\n不肖之子，志在浮夸。\n身尚不保，焉能保家。",
        "dynasty": "宋",
        "collection_info": null
    },
    {
        "title": "君子吟",
        "author": "邵雍",
        "content": "君子之去，亦如其来。\n小人之来，亦如其去。\n既有恩情，且无怨怒。\n既有憎嫌，且无思慕。",
        "dynasty": "宋",
        "collection_info": null
    },
    {
        "title": "小人吟",
        "author": "邵雍",
        "content": "小人无节，弃本逐末。\n喜思其与，怒思其夺。",
        "dynasty": "宋",
        "collection_info": null
    },
    {
        "title": "把手吟",
        "author": "邵雍",
        "content": "富贵把手，贫贱掣肘。\n贫贱把手，富贵掣肘。\n金石之交，死且不朽。\n市井之交，自难长久。",
        "dynasty": "宋",
        "collection_info": null
    },
    {
        "title": "大易吟",
        "author": "邵雍",
        "content": "天地定位，否泰反类。\n山泽通气，损咸见义。\n雷风相薄，恒益起意。\n水火相射，既济未济。\n四象相交，成十六事。\n八卦相荡，为六十四。",
        "dynasty": "宋",
        "collection_info": null
    },
    {
        "title": "罢吟吟",
        "author": "邵雍",
        "content": "久欲罢吟诗，还惊意忽奇。\n坐中知物体，言外到天机。\n得句不胜易，成篇岂忍遗。\n安知千万载，后世无宣尼。",
        "dynasty": "宋",
        "collection_info": null
    },
    {
        "title": "黄金吟",
        "author": "邵雍",
        "content": "身上有黄金，人无走陆沉。\n求时未必见，得处不因寻。\n辨捷非通物，涵容是了心。\n会弹无絃琴，然后能知音。",
        "dynasty": "宋",
        "collection_info": null
    },
    {
        "title": "鹧鸪吟",
        "author": "邵雍",
        "content": "事体一番新，纔新又却陈。\n新陈非利物，义理不由人。\n岁月休惊晚，鶑花续报春。\n余樽幸无恙，宜唱鹧鸪频。",
        "dynasty": "宋",
        "collection_info": null
    },
    {
        "title": "闲中吟  其一",
        "author": "邵雍",
        "content": "闲中气味长，长处是仙乡。\n富有林泉乐，清无市井忙。\n烂游千圣奥，醉拥万花香。\n莫作伤心事，伤心易断肠。",
        "dynasty": "宋",
        "collection_info": null
    },
    {
        "title": "闲中吟  其二",
        "author": "邵雍",
        "content": "闲中气味真，真处是天民。\n富有林泉乐，清无市井尘。\n烂游千圣奥，醉拥万花春。\n莫作伤心事，伤心愁杀人。",
        "dynasty": "宋",
        "collection_info": null
    },
    {
        "title": "闲中吟  其三",
        "author": "邵雍",
        "content": "闲中气味全，全处是天仙。\n富有林泉乐，清无市井喧。\n烂观千圣奥，醉拥万花妍。\n莫作伤心事，伤心事好旋。",
        "dynasty": "宋",
        "collection_info": null
    },
    {
        "title": "苍苍吟",
        "author": "邵雍",
        "content": "人人共戴天，我戴岂徒然。\n须识天人理，方知造化权。\n功名归酒盏，器业入诗篇。\n料得闲中乐，无如我得全。",
        "dynasty": "宋",
        "collection_info": null
    },
    {
        "title": "团团吟",
        "author": "邵雍",
        "content": "如鑑又如鈎，迴旋莫记秋。\n难穷天上理，易白世间头。\n团处人人喜，亏时物物愁。\n有生无不喘，何必待吴牛。",
        "dynasty": "宋",
        "collection_info": null
    },
    {
        "title": "代书吟",
        "author": "邵雍",
        "content": "见别一年余，岁残相忆初。\n重烦君欵密，远寄我空疎。\n衰朽百端有，忧愁一点无。\n闲吟四十字，聊用答来书。",
        "dynasty": "宋",
        "collection_info": null
    },
    {
        "title": "失诗吟",
        "author": "邵雍",
        "content": "胸中风雨吼，笔下龙蛇走。\n前后落人间，三千有余首。",
        "dynasty": "宋",
        "collection_info": null
    },
    {
        "title": "不去吟",
        "author": "邵雍",
        "content": "行年六十六，不去两般事。\n用诗赠真宰，以酒劝象帝。\n面未发酡颜，心先动和气。\n俯仰天地间，自知无所愧。",
        "dynasty": "宋",
        "collection_info": null
    },
    {
        "title": "经世吟",
        "author": "邵雍",
        "content": "羲轩尧舜，汤武桓文。\n皇王帝伯，父子君臣。\n四者之道，理限于秦。\n降及两汉，又历三分。\n东西俶扰，南北纷纭。\n五胡十姓，天纪几焚。\n非唐不济，非宋不存。\n千世万世，中原有人。",
        "dynasty": "宋",
        "collection_info": null
    },
    {
        "title": "知人吟",
        "author": "邵雍",
        "content": "君子知人出于知，小人知人出于私。\n出于知，则同乎理者谓之是，异乎理者谓之非。\n出于私，则同乎己者谓之是，异乎己者谓之非。",
        "dynasty": "宋",
        "collection_info": null
    },
    {
        "title": "言行吟",
        "author": "邵雍",
        "content": "能言未是难，行得始为艰。\n须是真男子，方能无厚颜。",
        "dynasty": "宋",
        "collection_info": null
    },
    {
        "title": "光阴吟",
        "author": "邵雍",
        "content": "三百六旬有六日，光阴过眼如奔轮。\n周而復始未尝息，安得四时长似春。",
        "dynasty": "宋",
        "collection_info": null
    },
    {
        "title": "举酒吟",
        "author": "邵雍",
        "content": "闲与宾朋饮酒杯，杯中长似有花开。\n清谈纔向口中出，和气已从心上来。\n物外意非由象得，坐间春不自天迴。\n施之天下能如此，天下何忧不放怀。",
        "dynasty": "宋",
        "collection_info": null
    },
    {
        "title": "酒少吟",
        "author": "邵雍",
        "content": "此物近来贫，时时得数斤。\n如茶辜老朽，似药负交亲。\n未饮先忧尽，虽斟不敢频。\n何由同九日，长有白衣人。",
        "dynasty": "宋",
        "collection_info": null
    },
    {
        "title": "观棋绝句  其一",
        "author": "邵雍",
        "content": "未去交争意，难忘黑白心。\n一条无敌路，彻了没人寻。",
        "dynasty": "宋",
        "collection_info": null
    },
    {
        "title": "观棋绝句  其二",
        "author": "邵雍",
        "content": "未去交争意，难忘黑白情。\n一条平稳路，痛惜没人行。",
        "dynasty": "宋",
        "collection_info": null
    },
    {
        "title": "老去吟",
        "author": "邵雍",
        "content": "老去无成鬓已斑，纵心年几合清闲。\n如何得意云山外，更欲游心诗酒间。\n大字写诗酬素志，小杯斟酒发酡颜。\n春雷惊起千年蛰，笔下苍龙自往还。",
        "dynasty": "宋",
        "collection_info": null
    },
    {
        "title": "乱石吟",
        "author": "邵雍",
        "content": "天津多乱石，石裏闲寻觅。\n真玉固难求，似玉亦难得。\n徒有碌碌青，亦有磷磷白。\n柰无清越声，更无温润色。",
        "dynasty": "宋",
        "collection_info": null
    },
    {
        "title": "未有吟  其一",
        "author": "邵雍",
        "content": "未有一分功，先有十分敌。\n所得无分毫，所丧无纪极。",
        "dynasty": "宋",
        "collection_info": null
    },
    {
        "title": "未有吟  其二",
        "author": "邵雍",
        "content": "未有一分让，先有十分争。\n所丧者实事，所得者虚名。",
        "dynasty": "宋",
        "collection_info": null
    },
    {
        "title": "诫子吟  其一",
        "author": "邵雍",
        "content": "至宝明珠非有颣，全珍良玉自无瑕。\n为珠为玉尚如此，何况为人多过差。",
        "dynasty": "宋",
        "collection_info": null
    },
    {
        "title": "诫子吟  其二",
        "author": "邵雍",
        "content": "有过不能改，知贤不肯亲。\n虽生人世上，未得谓之人。",
        "dynasty": "宋",
        "collection_info": null
    },
    {
        "title": "诫子吟  其三",
        "author": "邵雍",
        "content": "周孔不足法，轲雄不足师。\n还同弃常饍，除是适蛮夷。",
        "dynasty": "宋",
        "collection_info": null
    },
    {
        "title": "干坤吟  其一",
        "author": "邵雍",
        "content": "意亦心所至，言须耳所闻。\n谁云天地外，别有好干坤。",
        "dynasty": "宋",
        "collection_info": null
    },
    {
        "title": "干坤吟  其二",
        "author": "邵雍",
        "content": "道不远于人，干坤只在身。\n谁能天地外，别去觅干坤。",
        "dynasty": "宋",
        "collection_info": null
    },
    {
        "title": "胡越吟",
        "author": "邵雍",
        "content": "胡越同心日，夫妻反目时。\n人间无大小，得失在须斯。",
        "dynasty": "宋",
        "collection_info": null
    },
    {
        "title": "善处吟",
        "author": "邵雍",
        "content": "善处忧难作，能持事自修。\n腹心无外物，蛮貊亦怀柔。",
        "dynasty": "宋",
        "collection_info": null
    },
    {
        "title": "百年吟",
        "author": "邵雍",
        "content": "百年嗟荏苒，千里痛萧条。\n忍逐东流水，无期任所飘。",
        "dynasty": "宋",
        "collection_info": null
    },
    {
        "title": "岁杪吟",
        "author": "邵雍",
        "content": "一日去一日，一年添一年。\n饶教成大器，其那已华颠。\n志意虽依旧，聪明不及前。\n若非心有得，亦恐学神仙。",
        "dynasty": "宋",
        "collection_info": null
    },
    {
        "title": "观棋小吟",
        "author": "邵雍",
        "content": "谁言博奕尚优游，利害相磨未始休。\n初得手时宜顾望，合行权处莫迟留。\n二年乃正三监罪，七日能尸两观囚。\n天下太平无一事，南阳高卧更何求。",
        "dynasty": "宋",
        "collection_info": null
    },
    {
        "title": "又借出诗",
        "author": "邵雍",
        "content": "安乐窝中乐，娲皇笙万攒。\n自从闲借出，客到遂无欢。",
        "dynasty": "宋",
        "collection_info": null
    },
    {
        "title": "和王规甫司勋见赠",
        "author": "邵雍",
        "content": "何止千年与万年，岁寒松桂独依然。\n若无扬子天人学，安有庄生内外篇。\n已约月陂寻白石，更期金谷弄清泉。\n谁云影论纷纭甚，一任山巅復起巅。",
        "dynasty": "宋",
        "collection_info": null
    },
    {
        "title": "答友人劝酒吟",
        "author": "邵雍",
        "content": "人人谁不愿封侯，及至封侯未肯休。\n大得却须防大失，多忧元只为多求。\n规模焉敢比才士，度量自知非饮流。\n少日何由能强此，况今年老雪堆头。",
        "dynasty": "宋",
        "collection_info": null
    },
    {
        "title": "冬至吟",
        "author": "邵雍",
        "content": "何者谓之几，天根理极微。\n今年初尽处，明日未来时。\n此际易得意，其间难下辞。\n人能知此意，何事不能知。",
        "dynasty": "宋",
        "collection_info": null
    },
    {
        "title": "杯盘吟",
        "author": "邵雍",
        "content": "林下杯盘大寂寥，寂寥长愿似今朝。\n君看击鼓撞钟者，势去宾朋不易招。",
        "dynasty": "宋",
        "collection_info": null
    },
    {
        "title": "欢喜吟",
        "author": "邵雍",
        "content": "扬善不扬恶，记恩不记雠。\n人人自欢喜，何患少交游。",
        "dynasty": "宋",
        "collection_info": null
    },
    {
        "title": "善人吟",
        "author": "邵雍",
        "content": "良如金玉，重如丘山。\n仪如鸾凤，气如芝兰。",
        "dynasty": "宋",
        "collection_info": null
    },
    {
        "title": "议论吟",
        "author": "邵雍",
        "content": "事苟非，自有异。\n事苟是，安有二。",
        "dynasty": "宋",
        "collection_info": null
    },
    {
        "title": "推诚吟",
        "author": "邵雍",
        "content": "天虽不语人能语，心可欺时天可欺。\n天人相去不相还，只在人心人不知。\n人心先天天弗违，人身后天奉天时。\n身心相去不相远，只在人诚人不推。",
        "dynasty": "宋",
        "collection_info": null
    },
    {
        "title": "尧夫吟",
        "author": "邵雍",
        "content": "尧夫吟，天下拙。\n来无时，去无节。\n如山川，行不彻。\n如江河，流不竭。\n如芝兰，香不歇。\n如箫韶，声不绝。\n也有花，也有雪。\n也有风，也有月。\n又温柔，又峻烈。\n又风流，又激切。",
        "dynasty": "宋",
        "collection_info": null
    },
    {
        "title": "意外吟",
        "author": "邵雍",
        "content": "事出意外，人难智求。\n自非妄动，恶用多愁。\n既有误中，宁无暗投。\n能知此说，天下何忧。",
        "dynasty": "宋",
        "collection_info": null
    },
    {
        "title": "当断吟",
        "author": "邵雍",
        "content": "断以决疑，疑不可缓。\n当断不断，反受其乱。",
        "dynasty": "宋",
        "collection_info": null
    },
    {
        "title": "忧梦吟",
        "author": "邵雍",
        "content": "至人无梦，圣人无忧。\n梦为多想，忧为多求。\n忧既不作，梦来何由。\n能知此说，此外何修。",
        "dynasty": "宋",
        "collection_info": null
    },
    {
        "title": "人情吟",
        "author": "邵雍",
        "content": "人达人情，无寡无广。\n天下之事，如指诸掌。",
        "dynasty": "宋",
        "collection_info": null
    },
    {
        "title": "人事吟",
        "author": "邵雍",
        "content": "人无取次，事莫因循。\n因循失事，取次坏人。\n人无率尔，事贵丁宁。\n率尔近薄，丁宁近诚。",
        "dynasty": "宋",
        "collection_info": null
    },
    {
        "title": "师资吟",
        "author": "邵雍",
        "content": "未知道义，寻人为师。\n既知道义，人来为资。\n寻师未易，为资实难。\n指南响道，非去非还。\n师人则耻，人师则喜。\n喜耻皆非，我独无是。\n好为人师，与耻何异。",
        "dynasty": "宋",
        "collection_info": null
    },
    {
        "title": "天人吟",
        "author": "邵雍",
        "content": "天学修心，人学修身。\n身安心乐，乃见天人。\n天之与人，相去不远。\n不知者多，知之者鲜。\n身主于人，心主于天。\n心既不乐，身何由安。",
        "dynasty": "宋",
        "collection_info": null
    },
    {
        "title": "乐毅吟",
        "author": "邵雍",
        "content": "乐毅事燕时，其心有深皆。\n破齐七十城，迎刃不遗矢。\n岂留即墨莒，却与燕有二。\n欲使燕遂王，天下自齐始。\n岂意志未申，昭王一旦死。\n惠王固不知，使人代其位。\n强燕自此衰，何復能振起。\n自古君与臣，济会非容易。\n重惜千万年，英雄为流涕。",
        "dynasty": "宋",
        "collection_info": null
    },
    {
        "title": "十分吟  其一",
        "author": "邵雍",
        "content": "所谓十分人，须有十分真。\n非为能写字，非谓能为文。\n非谓眉目秀，非谓衣服新。\n欲行人世上，直须先了身。",
        "dynasty": "宋",
        "collection_info": null
    },
    {
        "title": "十分吟  其二",
        "author": "邵雍",
        "content": "所谓十分人，须有十分事。\n事苟不十分，终是未完备。\n事父尽其心，事兄尽其意。\n事君尽其忠，事师尽其义。",
        "dynasty": "宋",
        "collection_info": null
    },
    {
        "title": "十分吟  其三",
        "author": "邵雍",
        "content": "人寿百来年，其过岂容易。\n虽然瞬息间，其间多少事。\n号为能了事，必先能了身。\n身苟未能了，何暇能了人。",
        "dynasty": "宋",
        "collection_info": null
    },
    {
        "title": "生日吟",
        "author": "邵雍",
        "content": "辛亥年，辛丑月。\n甲子日，甲戌辰。\n日辰同甲，年月同辛。\n吾于此际，生而为人。",
        "dynasty": "宋",
        "collection_info": null
    },
    {
        "title": "诫子吟",
        "author": "邵雍",
        "content": "鸡能警旦，马能代行。\n犬能守御，牛能力耕。\n人禀天地，万物之灵。\n妬贤嫉能，不如不生。",
        "dynasty": "宋",
        "collection_info": null
    },
    {
        "title": "有常吟",
        "author": "邵雍",
        "content": "天地有常理，日月有常明。\n四时有常序，鬼神有常灵。\n圣人有常德，小人无常情。",
        "dynasty": "宋",
        "collection_info": null
    },
    {
        "title": "岁暮吟",
        "author": "邵雍",
        "content": "世上纷华都不见，眼前惟见读书尊。\n百千难过尚惊惕，三十岁前尤苦辛。\n少日只知艰险事，老年方识太平身。\n家风幸有儿孙继，足以无心伴白云。",
        "dynasty": "宋",
        "collection_info": null
    },
    {
        "title": "春天吟",
        "author": "邵雍",
        "content": "一片春天在眼前，眼前须识好春天。\n春秋冬夏能无累，雪月风花都一连。\n能用真腴为事业，岂防他物害暄妍。\n我生其幸何多也，安有闲愁到耳边。",
        "dynasty": "宋",
        "collection_info": null
    },
    {
        "title": "庶几吟",
        "author": "邵雍",
        "content": "以圣责人，固未完备。\n以人望人，自有余地。\n责人无难，受责非易。\n其殆庶几，犹望颜子。",
        "dynasty": "宋",
        "collection_info": null
    },
    {
        "title": "人物吟",
        "author": "邵雍",
        "content": "人盛必有衰，物生须有死。\n既见身前人，乃知身后事。\n身前人能兴，身后事岂废。\n兴废先言人，然后语天地。",
        "dynasty": "宋",
        "collection_info": null
    },
    {
        "title": "诧嗟吟",
        "author": "邵雍",
        "content": "昨日炙手，今日张罗。\n人间常事，何诧何嗟。",
        "dynasty": "宋",
        "collection_info": null
    },
    {
        "title": "左衽吟",
        "author": "邵雍",
        "content": "自古御戎无上策，唯凭仁义是中原。\n王师问罪固能道，天子蒙尘争忍闻。\n二晋乱亡成茂草，三君屈辱落陈编。\n公闾延广何人也，始信兴邦亦一言。",
        "dynasty": "宋",
        "collection_info": null
    },
    {
        "title": "教劝吟",
        "author": "邵雍",
        "content": "若圣与人吾岂敢，空言犹足慰虚生。\n明开教劝用常道，永使子孙持善名。\n此日贻谟情未显，他时受赐事非轻。\n庶几此意流天下，天下何由不太平。",
        "dynasty": "宋",
        "collection_info": null
    },
    {
        "title": "不善吟",
        "author": "邵雍",
        "content": "悲哉不善人，禀此凶戾德。\n非唯败人家，又能败人国。",
        "dynasty": "宋",
        "collection_info": null
    },
    {
        "title": "多事吟",
        "author": "邵雍",
        "content": "多事招忧，多疑招闷。\n多与招吝，多取招损。",
        "dynasty": "宋",
        "collection_info": null
    },
    {
        "title": "处身吟",
        "author": "邵雍",
        "content": "君子处身，宁人负己，己无负人。\n小人处事，宁己负人，无人负己。",
        "dynasty": "宋",
        "collection_info": null
    },
    {
        "title": "观性吟",
        "author": "邵雍",
        "content": "千万年之人，千万年之事。\n千万年之情，千万年之理。\n惟学之所能，坐而烂观尔。",
        "dynasty": "宋",
        "collection_info": null
    },
    {
        "title": "观物吟",
        "author": "邵雍",
        "content": "居暗观明，居静观动。\n居简观繁，居轻观重。\n所居者寡，所观则众。\n匪居匪观，众寡何用。",
        "dynasty": "宋",
        "collection_info": null
    },
    {
        "title": "答和吴传正赞善二首  其一",
        "author": "邵雍",
        "content": "洛阳城裏一愚夫，十许年来不读书。\n老去情怀难状处，淡烟寒月映松踈。",
        "dynasty": "宋",
        "collection_info": null
    },
    {
        "title": "答和吴传正赞善二首  其二",
        "author": "邵雍",
        "content": "乐静岂无病，好闲终有心。\n争如自得者，与世善浮沉。",
        "dynasty": "宋",
        "collection_info": null
    },
    {
        "title": "是非吟",
        "author": "邵雍",
        "content": "是短非长，好丹非素。\n一生区区，未免爱恶。\n爱恶不去，何由是非。\n爱恶既去，是非何为。",
        "dynasty": "宋",
        "collection_info": null
    },
    {
        "title": "洗心吟",
        "author": "邵雍",
        "content": "人多求洗身，殊不求洗心。\n洗身去尘垢，洗心去邪淫。\n尘垢用水洗，邪淫非能淋。\n必欲去心垢，须弹无絃琴。",
        "dynasty": "宋",
        "collection_info": null
    },
    {
        "title": "见物吟",
        "author": "邵雍",
        "content": "见物即讴吟，何尝曾用意。\n闲将箧笥诗，静看人间事。",
        "dynasty": "宋",
        "collection_info": null
    },
    {
        "title": "力穑吟",
        "author": "邵雍",
        "content": "春时耕种，夏时耘耨。\n秋时收治，冬时用受。\n雨露不愆，既苗既秀。\n水旱为灾，尚罹其咎。",
        "dynasty": "宋",
        "collection_info": null
    },
    {
        "title": "六十六岁吟",
        "author": "邵雍",
        "content": "六十有六岁，畅然持酒杯。\n少无他得志，老有此开怀。\n往往英心动，时时秀句来。\n尚收三百首，自谓敌琼瓌。",
        "dynasty": "宋",
        "collection_info": null
    },
    {
        "title": "宽猛吟",
        "author": "邵雍",
        "content": "宽则民慢，猛则民残。\n宽猛相济，其民自安。",
        "dynasty": "宋",
        "collection_info": null
    },
    {
        "title": "小道吟",
        "author": "邵雍",
        "content": "艺虽小道，事亦繫人。\n苟不造微，焉能入神。",
        "dynasty": "宋",
        "collection_info": null
    },
    {
        "title": "得失吟",
        "author": "邵雍",
        "content": "人有贤愚，事无巨细。\n得不艰难，失必容易。",
        "dynasty": "宋",
        "collection_info": null
    },
    {
        "title": "熏莸吟",
        "author": "邵雍",
        "content": "善恶之间，熏莸可究。\n近熏必香，近莸必臭。",
        "dynasty": "宋",
        "collection_info": null
    },
    {
        "title": "好恶吟",
        "author": "邵雍",
        "content": "恶死好生，去害就利。\n天下之人，其情无异。",
        "dynasty": "宋",
        "collection_info": null
    },
    {
        "title": "岁暮吟  其一",
        "author": "邵雍",
        "content": "此情人不知，亦尝叹迟暮。\n虽则叹迟暮，柰何难分付。",
        "dynasty": "宋",
        "collection_info": null
    },
    {
        "title": "岁暮吟  其二",
        "author": "邵雍",
        "content": "此情人不知，亦尝叹迟久。\n虽则叹迟久，柰何人不受。",
        "dynasty": "宋",
        "collection_info": null
    },
    {
        "title": "安分吟",
        "author": "邵雍",
        "content": "轻得易失，多谋少成。\n德无尽利，善无近名。",
        "dynasty": "宋",
        "collection_info": null
    },
    {
        "title": "由听吟",
        "author": "邵雍",
        "content": "由听而失，以听为宾。\n而今而后，何復信人。",
        "dynasty": "宋",
        "collection_info": null
    },
    {
        "title": "诗画吟  其一",
        "author": "邵雍",
        "content": "画笔善状物，长于运丹青。\n丹青入巧思，万物无遁形。\n诗画善状物，长于运丹诚。\n丹诚入秀句，万物无遁情。\n诗者人之志，言者心之声。\n志因言以发，声因律而成。\n多识于鸟兽，岂止毛与翎。",
        "dynasty": "宋",
        "collection_info": null
    },
    {
        "title": "诗画吟  其二",
        "author": "邵雍",
        "content": "多识于草木，岂止枝与茎。\n不有风雅颂，何由知功名。\n不有赋比兴，何由知废兴。\n观朝廷盛事，壮社稷威灵。\n有汤武缔构，无幽厉欹倾。\n知得之艰难，肯失之骄矜。\n去巨蠹奸邪，进不世贤能。\n择阴阳粹美，索天地精英。\n籍江山清润，揭日月光荣。\n收之为民极，着之为国经。\n播之于金石，奏之于大庭。\n感之以人心，告之以神明。\n人神之胥悦，此所谓和羹。\n既有虞舜歌，岂无皋陶赓。\n既有仲尼删，岂无季札听。\n必欲乐天下，舍诗安足凭。\n得吾之绪余，自可致昇平。",
        "dynasty": "宋",
        "collection_info": null
    },
    {
        "title": "诗史吟",
        "author": "邵雍",
        "content": "史笔善记事，长于炫其文。\n文胜则实丧，徒憎口云云。\n诗史善记事，长于造其真。\n真胜则华去，非如目纷纷。\n天下非一事，天下非一人。\n天下非一物，天下非一身。\n皇王帝伯时，其人长如存。\n百千万亿年，其事长如新。\n可以辨庶政，可以齐黎民。\n可以述祖考，可以训子孙。\n可以尊万乘，可以严三军。\n可以进讽谏，可以扬功勋。\n可以移风俗，可以厚人伦。\n可以美教化，可以和踈亲。\n可以正夫妇，可以明君臣。\n可以赞天地，可以感鬼神。\n规人何切切，诲人何谆谆。\n送人何恋恋，赠人何懃懃。\n无岁无嘉节，无月无嘉辰。\n无时无嘉景，无日无嘉宾。\n樽中有美禄，坐上无妖氛。\n胸中有美物，心上无埃尘。\n忍不用大笔，书字如车轮。\n三千有余首，布为天下春。",
        "dynasty": "宋",
        "collection_info": null
    },
    {
        "title": "演绎吟  其一",
        "author": "邵雍",
        "content": "万事入沉吟，其来味更深。\n虽然曾过眼，须是更经心。\n过眼未尽见，经心肯尽寻。\n尽寻能得见，方始是真金。",
        "dynasty": "宋",
        "collection_info": null
    },
    {
        "title": "演绎吟  其二",
        "author": "邵雍",
        "content": "何者是真金，真金入骨沉。\n饱曾经煅炼，足得不沉吟。\n到手何须眼，行身敢放心。\n放心然后乐，天下有知音。",
        "dynasty": "宋",
        "collection_info": null
    },
    {
        "title": "演绎吟  其三",
        "author": "邵雍",
        "content": "何者谓知音，知音只在心。\n肝脾无效验，钟鼓漫搜寻。\n既若能开物，何须更鼓琴。\n来仪非为凤，只是感人深。",
        "dynasty": "宋",
        "collection_info": null
    },
    {
        "title": "演绎吟  其四",
        "author": "邵雍",
        "content": "何者谓来仪，来仪意不低。\n有身皆衎衎，无物不熙熙。\n一国若一物，四方犹四支。\n巍巍乎尧舜，何得而名之。",
        "dynasty": "宋",
        "collection_info": null
    },
    {
        "title": "史画吟",
        "author": "邵雍",
        "content": "史笔善记事，画笔善状物。\n状物与记事，二者各得一。\n诗史善记意，诗画善状情。\n状情与记意，二者皆能精。\n状情不状物，记意不记事。\n形容出造化，想像成天地。\n体用自此分，鬼神无敢异。\n诗者岂于此，史画而已矣。",
        "dynasty": "宋",
        "collection_info": null
    },
    {
        "title": "好胜吟",
        "author": "邵雍",
        "content": "人无好胜，事无过求。\n好胜多辱，过求多忧。\n忧辱并至，道德弗游。\n不止人患，身亦是仇。",
        "dynasty": "宋",
        "collection_info": null
    },
    {
        "title": "治心吟",
        "author": "邵雍",
        "content": "心亲于身，身亲于人。\n不能治心，焉能治身。\n不能治身，焉能治人。",
        "dynasty": "宋",
        "collection_info": null
    },
    {
        "title": "吾庐吟",
        "author": "邵雍",
        "content": "吾亦爱吾庐，吾庐似野居。\n性随天共淡，身与世俱疎。\n遍地长芳草，满床堆乱书。\n自从无事后，更不着工夫。",
        "dynasty": "宋",
        "collection_info": null
    },
    {
        "title": "人灵吟",
        "author": "邵雍",
        "content": "天地生万物，其间人最灵。\n既为人之灵，须有人之情。\n若无人之情，徒有人之形。",
        "dynasty": "宋",
        "collection_info": null
    },
    {
        "title": "过眼吟",
        "author": "邵雍",
        "content": "纷纷过眼不须惊，利害相磨卒未平。\n伎俩虽多无实效，聪明到了是虚名。\n温凉寒热四时事，甘苦辛酸万物情。\n除却此心皆外物，此心犹恐未全醒。",
        "dynasty": "宋",
        "collection_info": null
    },
    {
        "title": "灾来吟",
        "author": "邵雍",
        "content": "灾自外来，犹可消除。\n灾自内来，何由支梧。\n天人之间，内外察诸。",
        "dynasty": "宋",
        "collection_info": null
    },
    {
        "title": "内外吟",
        "author": "邵雍",
        "content": "目耳鼻口，人之户牖。\n心胆脾肾，人之中溜。\n内若能守，外自不受。\n内若无守，外何能久。",
        "dynasty": "宋",
        "collection_info": null
    },
    {
        "title": "名利吟",
        "author": "邵雍",
        "content": "重之以名，见人之情。\n厚之以利，见人之意。\n情意内也，内重则外轻。\n名利外也，内贱则外贵。",
        "dynasty": "宋",
        "collection_info": null
    },
    {
        "title": "名实吟",
        "author": "邵雍",
        "content": "内无是实，外有是名，小人故矜。\n外无是名，内有是实，君子何失。",
        "dynasty": "宋",
        "collection_info": null
    },
    {
        "title": "性情吟",
        "author": "邵雍",
        "content": "君子任性，小人任情。\n任性则近，任情则远。",
        "dynasty": "宋",
        "collection_info": null
    },
    {
        "title": "丁宁吟",
        "author": "邵雍",
        "content": "人无忽略，事贵丁宁。\n忽略近薄，丁宁近诚。",
        "dynasty": "宋",
        "collection_info": null
    },
    {
        "title": "疑信吟",
        "author": "邵雍",
        "content": "人无轻信，事无多疑。\n轻信招衅，多疑招离。",
        "dynasty": "宋",
        "collection_info": null
    },
    {
        "title": "治乱吟",
        "author": "邵雍",
        "content": "君子小人，亦常相半。\n时止时行，或治或乱。",
        "dynasty": "宋",
        "collection_info": null
    },
    {
        "title": "有时吟",
        "author": "邵雍",
        "content": "龙不冬跃，萤能夜飞。\n小人君子，而皆有时。",
        "dynasty": "宋",
        "collection_info": null
    },
    {
        "title": "忠厚吟",
        "author": "邵雍",
        "content": "小人斯须，君子长久。\n斯须倾邪，长久忠厚。",
        "dynasty": "宋",
        "collection_info": null
    },
    {
        "title": "穷冬吟",
        "author": "邵雍",
        "content": "十二月将终，还惊岁律穷。\n藏冰方北陆，解冻未东风。\n草昧徒寻绿，花梢强觅红。\n探春春不见，元只在胸中。",
        "dynasty": "宋",
        "collection_info": null
    },
    {
        "title": "知非吟",
        "author": "邵雍",
        "content": "今日已前事，知非心可凭。\n虚言安足道，实行又何矜。\n无药医衰老，有诗歌圣明。\n纵然时饮酒，未肯学刘伶。",
        "dynasty": "宋",
        "collection_info": null
    },
    {
        "title": "冬至吟",
        "author": "邵雍",
        "content": "冬至子之半，天心无改移。\n一阳初起处，万物未生时。\n玄酒味方淡，大音声正希。\n此言如不信，更请问庖牺。",
        "dynasty": "宋",
        "collection_info": null
    },
    {
        "title": "头白吟",
        "author": "邵雍",
        "content": "头白已多时，况能垂白髭。\n不如犹甚幸，窃比未全衰。\n润屋虽无镪，承家却有儿。\n敢言贫净洁，似我亦应稀。",
        "dynasty": "宋",
        "collection_info": null
    },
    {
        "title": "谈诗吟",
        "author": "邵雍",
        "content": "诗者人之志，非诗志莫传。\n人和心尽见，天与意相连。\n论物生新句，评文起雅言。\n兴来如宿构，未始用雕镌。",
        "dynasty": "宋",
        "collection_info": null
    },
    {
        "title": "绳水吟",
        "author": "邵雍",
        "content": "水能平而不能直，绳能直而不能平。\n安得绳水为人情，而使天下都无争。",
        "dynasty": "宋",
        "collection_info": null
    },
    {
        "title": "刑名吟",
        "author": "邵雍",
        "content": "君子多近名，小人多近刑。\n善恶有异同，一归与任情。",
        "dynasty": "宋",
        "collection_info": null
    },
    {
        "title": "阴阳吟",
        "author": "邵雍",
        "content": "阳行一，阴行二。\n一主天，二主地。\n天行六，地行四。\n四主形，六主气。",
        "dynasty": "宋",
        "collection_info": null
    },
    {
        "title": "人事吟",
        "author": "邵雍",
        "content": "人有去就，事无低昂。\n迹有疎密，人无较量。\n能此四者，自然久长。",
        "dynasty": "宋",
        "collection_info": null
    },
    {
        "title": "内外吟  其一",
        "author": "邵雍",
        "content": "衣冠严整，谓之外修。\n行义纯洁，谓之内修。\n内外俱修，何人不求。",
        "dynasty": "宋",
        "collection_info": null
    },
    {
        "title": "内外吟  其二",
        "author": "邵雍",
        "content": "衣冠不整，谓之外隋。\n行义不修，谓之内惰。\n内外俱惰，何人不唾。",
        "dynasty": "宋",
        "collection_info": null
    },
    {
        "title": "盛衰吟",
        "author": "邵雍",
        "content": "克肖子孙，振起家门。\n不肖子孙，破败家门。\n猗嗟子孙，盛衰之根。",
        "dynasty": "宋",
        "collection_info": null
    },
    {
        "title": "死生吟",
        "author": "邵雍",
        "content": "学仙欲不死，学佛欲再生。\n再生与不死，二者人果能。\n设使人果能，方始入于情。\n赏哉林下人，不为人所惜。\n哀哉公与卿，重为人所惑。",
        "dynasty": "宋",
        "collection_info": null
    },
    {
        "title": "生日吟",
        "author": "邵雍",
        "content": "三万五千日，伊予享此身。\n当时纔作物，此际始为人。\n久负阴阳力，终亏父母恩。\n一杯为寿酒，床下列儿孙。",
        "dynasty": "宋",
        "collection_info": null
    },
    {
        "title": "时事吟  其一",
        "author": "邵雍",
        "content": "时之来兮其势可乘，时之去兮其势遂生。\n前日之事兮今日不行，今日之事兮后来必更。",
        "dynasty": "宋",
        "collection_info": null
    },
    {
        "title": "时事吟  其二",
        "author": "邵雍",
        "content": "时久则患生，事久则弊生。\n弊患相仍，人何以宁。",
        "dynasty": "宋",
        "collection_info": null
    },
    {
        "title": "不知吟",
        "author": "邵雍",
        "content": "不知阴阳，不知天地。\n不知人情，不知物理。\n强为人师，宁不自愧。",
        "dynasty": "宋",
        "collection_info": null
    },
    {
        "title": "水火吟",
        "author": "邵雍",
        "content": "水火得其御，交而成既济。\n水火失其御，焚溺可立至。\n不止水与火，万事尽如此。\n只知用水火，不知水火义。",
        "dynasty": "宋",
        "collection_info": null
    },
    {
        "title": "中原吟",
        "author": "邵雍",
        "content": "中原之师，仁义为主。\n仁义既无，四夷来侮。",
        "dynasty": "宋",
        "collection_info": null
    },
    {
        "title": "喜饮吟",
        "author": "邵雍",
        "content": "尧夫喜饮酒，饮酒喜全真。\n不喜成酩酊，只喜成微醺。\n微醺景何似，襟怀如初春。\n初春景何似，天地纔絪纭。\n不知身是人，不知人是身。\n只知身与人，与天都未分。",
        "dynasty": "宋",
        "collection_info": null
    },
    {
        "title": "所感吟",
        "author": "邵雍",
        "content": "人生无定准，事体有多端。\n客宦危疑处，家书子细看。\n既曾忧险阻，方信喜平安。\n男子平生事，须于痛定观。",
        "dynasty": "宋",
        "collection_info": null
    },
    {
        "title": "行止吟",
        "author": "邵雍",
        "content": "时止则须止，时行则可行。\n时行与时止，人力莫经营。",
        "dynasty": "宋",
        "collection_info": null
    },
    {
        "title": "太平吟",
        "author": "邵雍",
        "content": "太平时世园亭内，丰稔岁年村落间。\n情味一般难状处，风烟草木尽闲闲。",
        "dynasty": "宋",
        "collection_info": null
    },
    {
        "title": "探春吟",
        "author": "邵雍",
        "content": "草色依稀绿，花稍隠约红。\n一般难道说，如醉在心中。",
        "dynasty": "宋",
        "collection_info": null
    },
    {
        "title": "不出吟",
        "author": "邵雍",
        "content": "冬夏远难出，止行南北园。\n如逢好风景，亦可至三天。",
        "dynasty": "宋",
        "collection_info": null
    },
    {
        "title": "不善吟",
        "author": "邵雍",
        "content": "不良之人，禀气非正。\n蛇蝎其情，豺狼其性。\n至良之人，禀气清明。\n金玉其性，芝兰其情。",
        "dynasty": "宋",
        "collection_info": null
    },
    {
        "title": "不同吟",
        "author": "邵雍",
        "content": "君子之人，与己非比。\n闻善则乐，见贤则喜。\n小人之人，与己非恶。\n闻善则憎，见贤则怒。",
        "dynasty": "宋",
        "collection_info": null
    },
    {
        "title": "得失吟",
        "author": "邵雍",
        "content": "时难得而易失，心虽悔而何追。\n不知老之已至，不知志与愿违。",
        "dynasty": "宋",
        "collection_info": null
    },
    {
        "title": "痛矣吟",
        "author": "邵雍",
        "content": "痛矣时难得，悲哉道未传。\n今年年已尽，明日是明年。",
        "dynasty": "宋",
        "collection_info": null
    },
    {
        "title": "岁除吟",
        "author": "邵雍",
        "content": "半百已华颠，如今更皓然。\n自知为士子，人讶学神仙。\n风月难忘酒，云山不着钱。\n行年六十六，明日又添年。",
        "dynasty": "宋",
        "collection_info": null
    },
    {
        "title": "笔兴吟",
        "author": "邵雍",
        "content": "窗晴气和暖，酒美手柔软。\n兴逸情撩乱，笔落春花烂。",
        "dynasty": "宋",
        "collection_info": null
    },
    {
        "title": "影论吟",
        "author": "邵雍",
        "content": "性在体内，影在形外。\n性往体随，形行影会。\n体性不存，形影安在。\n影外之言，曾何足怪。",
        "dynasty": "宋",
        "collection_info": null
    },
    {
        "title": "忧喜吟",
        "author": "邵雍",
        "content": "大喜与大忧，二者莫能寐。\n二者若能寐，何忧事不治。",
        "dynasty": "宋",
        "collection_info": null
    },
    {
        "title": "窥开吟  其一",
        "author": "邵雍",
        "content": "物理窥开后，人情照破时。\n一身都是我，瘦了又还肥。",
        "dynasty": "宋",
        "collection_info": null
    },
    {
        "title": "窥开吟  其二",
        "author": "邵雍",
        "content": "物理窥开后，人情照破时。\n能将函谷塞，只用一丸泥。",
        "dynasty": "宋",
        "collection_info": null
    },
    {
        "title": "窥开吟  其三",
        "author": "邵雍",
        "content": "物理窥开后，人情照破时。\n正如携宝剑，切玉过如泥。",
        "dynasty": "宋",
        "collection_info": null
    },
    {
        "title": "窥开吟  其四",
        "author": "邵雍",
        "content": "物理窥开后，人情照破时。\n渴多逢美酒，病后遇良医。",
        "dynasty": "宋",
        "collection_info": null
    },
    {
        "title": "窥开吟  其五",
        "author": "邵雍",
        "content": "物理窥开后，人情照破时。\n能将一箇字，善解百年迷。",
        "dynasty": "宋",
        "collection_info": null
    },
    {
        "title": "窥开吟  其六",
        "author": "邵雍",
        "content": "物理窥开后，人情照破时。\n情中明事体，理外见天机。",
        "dynasty": "宋",
        "collection_info": null
    },
    {
        "title": "窥开吟  其七",
        "author": "邵雍",
        "content": "物理窥开后，人情照破时。\n可嗟兼可唾，堪鄙又堪嗤。",
        "dynasty": "宋",
        "collection_info": null
    },
    {
        "title": "窥开吟  其八",
        "author": "邵雍",
        "content": "物理窥开后，人情照破初。\n不堪将劝诫，止可与嗟吁。",
        "dynasty": "宋",
        "collection_info": null
    },
    {
        "title": "窥开吟  其九",
        "author": "邵雍",
        "content": "物理窥开后，人情照破前。\n止堪令执笔，不可使持权。",
        "dynasty": "宋",
        "collection_info": null
    },
    {
        "title": "窥开吟  其一○",
        "author": "邵雍",
        "content": "物理窥开后，人情照破休。\n止堪初看望，不可久延留。",
        "dynasty": "宋",
        "collection_info": null
    },
    {
        "title": "窥开吟  其一一",
        "author": "邵雍",
        "content": "物理窥开后，人情照破时。\n欲知花烂熳，便是叶离披。",
        "dynasty": "宋",
        "collection_info": null
    },
    {
        "title": "窥开吟  其一二",
        "author": "邵雍",
        "content": "物理窥开后，人情照破时。\n有权能处置，更狡待何为。",
        "dynasty": "宋",
        "collection_info": null
    },
    {
        "title": "窥开吟  其一三",
        "author": "邵雍",
        "content": "物理窥开后，人情照破间。\n敢言天下事，到手又何难。",
        "dynasty": "宋",
        "collection_info": null
    },
    {
        "title": "喜欢吟",
        "author": "邵雍",
        "content": "平生喜饮酒，饮酒喜轻醇。\n不喜大段醉，只便微带醺。\n融怡如再少，和煦似初春。\n亦恐难名状，两仪仍未分。",
        "dynasty": "宋",
        "collection_info": null
    },
    {
        "title": "贵贱吟",
        "author": "邵雍",
        "content": "繫自我者，可以力行。\n繫自人者，难乎力争。\n贵为万乘，亦莫之矜。\n贱为匹夫，亦莫之凌。",
        "dynasty": "宋",
        "collection_info": null
    },
    {
        "title": "措处吟",
        "author": "邵雍",
        "content": "在未定之时，当难处之地。\n方事之危疑，见人之措置。",
        "dynasty": "宋",
        "collection_info": null
    },
    {
        "title": "费力吟",
        "author": "邵雍",
        "content": "事无巨细，人有得失。\n得之小心，失之费力。",
        "dynasty": "宋",
        "collection_info": null
    },
    {
        "title": "不老吟",
        "author": "邵雍",
        "content": "人无不老理，日有再中时。\n不老必无也，再中应有之。",
        "dynasty": "宋",
        "collection_info": null
    },
    {
        "title": "代书寄陈章屯田",
        "author": "邵雍",
        "content": "执别而来二十春，忽飞书意一何勤。\n四方岂是少贤士，千里犹能思故人。\n世态见多知可否，物情谙久识疎亲。\n我今老去甘衰朽，无补明时卧洛滨。",
        "dynasty": "宋",
        "collection_info": null
    },
    {
        "title": "长短吟",
        "author": "邵雍",
        "content": "君子喜淳诚，小人喜欺罔。\n淳诚岁时长，欺罔日月短。",
        "dynasty": "宋",
        "collection_info": null
    },
    {
        "title": "迷悟吟",
        "author": "邵雍",
        "content": "君子改过，小人饰非。\n改过终悟，饰非终迷。\n终悟福至，终迷祸归。",
        "dynasty": "宋",
        "collection_info": null
    },
    {
        "title": "正性吟",
        "author": "邵雍",
        "content": "未生之前，不知其然。\n既生之后，乃知有天。\n有天而来，止物之性。\n君子践形，小人轻命。",
        "dynasty": "宋",
        "collection_info": null
    },
    {
        "title": "幽明吟",
        "author": "邵雍",
        "content": "明有日月，幽有鬼神。\n日月照物，鬼神依人。\n明由物显，幽由人陈。\n人物不作，幽明何分。",
        "dynasty": "宋",
        "collection_info": null
    },
    {
        "title": "无腼吟",
        "author": "邵雍",
        "content": "事曾经见，物曾持炼。\n天地之间，俯仰无腼。",
        "dynasty": "宋",
        "collection_info": null
    },
    {
        "title": "事体吟",
        "author": "邵雍",
        "content": "语言须中节，义理贵从宜。\n可革仍三就，当行必再思。",
        "dynasty": "宋",
        "collection_info": null
    },
    {
        "title": "自余吟",
        "author": "邵雍",
        "content": "身生天地后，心在天地前。\n天地自我出，自余何足言。",
        "dynasty": "宋",
        "collection_info": null
    },
    {
        "title": "四可吟",
        "author": "邵雍",
        "content": "可勉者行，可信者言。\n可委者命，可託者天。",
        "dynasty": "宋",
        "collection_info": null
    },
    {
        "title": "四不可吟",
        "author": "邵雍",
        "content": "言不可妄，行不可隳。\n命不可忽，天不可违。",
        "dynasty": "宋",
        "collection_info": null
    },
    {
        "title": "赁屋吟",
        "author": "邵雍",
        "content": "屋新人喜居，屋弊人思去。\n主若善修完，何时不能住。",
        "dynasty": "宋",
        "collection_info": null
    },
    {
        "title": "小人吟",
        "author": "邵雍",
        "content": "小人无耻，重利轻死。\n不畏人诛，岂顾物议。",
        "dynasty": "宋",
        "collection_info": null
    },
    {
        "title": "览照吟",
        "author": "邵雍",
        "content": "其骨爽，其神清。\n其禄薄，其福轻。",
        "dynasty": "宋",
        "collection_info": null
    },
    {
        "title": "有病吟",
        "author": "邵雍",
        "content": "一身如一国，有病当求医。\n病愈药便止，节宣良得宜。",
        "dynasty": "宋",
        "collection_info": null
    },
    {
        "title": "二月吟",
        "author": "邵雍",
        "content": "林下故无知，唯知二月期。\n酒尝新熟后，花赏半开时。\n只有醺酣趣，殊无烂熳悲。\n谁能将此景，长贮在心脾。",
        "dynasty": "宋",
        "collection_info": null
    },
    {
        "title": "三月吟",
        "author": "邵雍",
        "content": "满城尽日行春去，言会行春还有数。\n真宰何尝不发生，游人其那无凭据。\n梨花着雨漫成啼，柳絮因风肯住。\n一片清明好意多，柰何意好难分付。",
        "dynasty": "宋",
        "collection_info": null
    },
    {
        "title": "一等吟",
        "author": "邵雍",
        "content": "欲出第一等言，须有第一等意。\n欲为第一等人，须作等一等事。",
        "dynasty": "宋",
        "collection_info": null
    },
    {
        "title": "万物吟",
        "author": "邵雍",
        "content": "成败须归命，兴衰各有时。\n小人纵多欲，真宰岂容私。\n只此浪喜欢，便成空惨悽。\n请观春去后，游者更为谁。",
        "dynasty": "宋",
        "collection_info": null
    },
    {
        "title": "洛阳春吟  其一",
        "author": "邵雍",
        "content": "四方景好无如洛，一岁花奇莫若春。\n景好花奇精妙处，又能分付与闲人。",
        "dynasty": "宋",
        "collection_info": null
    },
    {
        "title": "洛阳春吟  其二",
        "author": "邵雍",
        "content": "洛阳人惯见奇葩，桃李花开未当花。\n须是牡丹花盛发，满城方始乐无涯。",
        "dynasty": "宋",
        "collection_info": null
    },
    {
        "title": "洛阳春吟  其三",
        "author": "邵雍",
        "content": "桃李花开人不窥，花时须是牡丹时。\n牡丹花发酒增价，夜半游人犹未归。",
        "dynasty": "宋",
        "collection_info": null
    },
    {
        "title": "洛阳春吟  其四",
        "author": "邵雍",
        "content": "光阴不肯略从容，九十日春还又空。\n多少落花无着莫，半随流水半随风。",
        "dynasty": "宋",
        "collection_info": null
    },
    {
        "title": "洛阳春吟  其五",
        "author": "邵雍",
        "content": "春归花谢日初长，燕语鶑啼各自忙。\n何故游人断来往，绿阴殊不减红芳。",
        "dynasty": "宋",
        "collection_info": null
    },
    {
        "title": "洛阳春吟  其六",
        "author": "邵雍",
        "content": "十日好花都去尽，可怜青帝用功深。\n游人莫便无凭据，未必红芳胜绿阴。",
        "dynasty": "宋",
        "collection_info": null
    },
    {
        "title": "洛阳春吟  其七",
        "author": "邵雍",
        "content": "春归必竟归何处，无限春寃都未诉。\n欲託流鶑问所因，子规又叫不如去。",
        "dynasty": "宋",
        "collection_info": null
    },
    {
        "title": "洛阳春吟  其八",
        "author": "邵雍",
        "content": "用尽四时周一岁，唯春能见好花开。\n十千买酒未为贵，既去红芳岂再来。",
        "dynasty": "宋",
        "collection_info": null
    },
    {
        "title": "自贻吟",
        "author": "邵雍",
        "content": "六十有七岁，生为世上人。\n四方中正地，万物备全身。\n天外更无乐，胸中别有春。",
        "dynasty": "宋",
        "collection_info": null
    },
    {
        "title": "落花吟",
        "author": "邵雍",
        "content": "万紫千红处处飞，满川桃李漫成蹊。\n狂风猛雨日将暮，舞榭歌台人乍稀。\n水上漂浮安有定，径边狼籍更无依。\n流鶑不用多言语，到了一番春已归。",
        "dynasty": "宋",
        "collection_info": null
    },
    {
        "title": "春暮吟  其一",
        "author": "邵雍",
        "content": "花开春正好，花谢春还暮。\n不意子规禽，犹能道归去。",
        "dynasty": "宋",
        "collection_info": null
    },
    {
        "title": "春暮吟  其二",
        "author": "邵雍",
        "content": "春来蝴蝶乱，春去子规啼。\n安得如前日，和风初扇时。",
        "dynasty": "宋",
        "collection_info": null
    },
    {
        "title": "春暮吟  其三",
        "author": "邵雍",
        "content": "禽不通人情，唯知春已暮。\n亦或叫提壶，亦或叫归去。",
        "dynasty": "宋",
        "collection_info": null
    },
    {
        "title": "泉布吟",
        "author": "邵雍",
        "content": "名为泉布者，无足走人间。\n善发难言口，能开不笑颜。\n偿逋小续命，赒急大还丹。\n唯有商山老，非干买得闲。",
        "dynasty": "宋",
        "collection_info": null
    },
    {
        "title": "牡丹吟",
        "author": "邵雍",
        "content": "一盘颜色一般香，香是天香色异常。\n真宰功夫精妙处，非容人意可思量。",
        "dynasty": "宋",
        "collection_info": null
    },
    {
        "title": "和凤翔横渠张子厚学士",
        "author": "邵雍",
        "content": "秦甸山河半域中，精英孕育古今同。\n古来贤杰知多少，何代无人振素风。",
        "dynasty": "宋",
        "collection_info": null
    },
    {
        "title": "自处吟",
        "author": "邵雍",
        "content": "尧夫自处道如何，满洛阳城都似家。\n不德于人焉敢异，至诚从物更无他。\n眼前只见罗天爵，头上谁知换岁华。\n何止春归与春在，胸中长有四时花。",
        "dynasty": "宋",
        "collection_info": null
    },
    {
        "title": "为人吟",
        "author": "邵雍",
        "content": "为人须是与人羣，不与人羣不尽人。\n大舜与人焉有异，帝尧亲族亦推伦。\n人心龃龉一身病，事体和谐四海春。\n心在四支心是主，四支又復远于身。",
        "dynasty": "宋",
        "collection_info": null
    },
    {
        "title": "先天吟",
        "author": "邵雍",
        "content": "先天事业有谁为，为者如何告者谁。\n若谓先天言可告，君臣父子外何归。\n眼前伎俩人皆晓，心上功夫世莫知。\n天地与身皆易地，己身殊不异庖牺。",
        "dynasty": "宋",
        "collection_info": null
    },
    {
        "title": "中和吟",
        "author": "邵雍",
        "content": "性亦故无他，须是识中和。\n心上语言少，人间事体多。\n如霖迴久旱，似药起沉痾。\n一物尚不了，其如万物何。",
        "dynasty": "宋",
        "collection_info": null
    },
    {
        "title": "四贤吟",
        "author": "邵雍",
        "content": "彦国之言铺陈，晦叔之言简当。\n君实之言优游，伯淳之言调畅。\n四贤洛阳之名望，是以在人之上。\n有宋熙宁之间，大为一时之壮。",
        "dynasty": "宋",
        "collection_info": null
    },
    {
        "title": "年老吟",
        "author": "邵雍",
        "content": "岁华头上不能惊，唯有交亲眼更明。\n皓皓月常因坐看，深深酒不为愁倾。\n苟于心上无先觉，却似人间小后生。\n欲约何人为伴侣，江湖泛去一舟轻。",
        "dynasty": "宋",
        "collection_info": null
    },
    {
        "title": "天地吟",
        "author": "邵雍",
        "content": "天人之际岂容鍼，至理何烦远去寻。\n凶焰炽时焚更烈，恩波流处浸还深。\n长征戍卒思归意，久旱苍生望雨心。\n祸福转来如反掌，可能中夜不沉吟。",
        "dynasty": "宋",
        "collection_info": null
    },
    {
        "title": "至论吟",
        "author": "邵雍",
        "content": "民于万物已称珍，圣向民中更出羣。\n介石不疑何尽日，知几何患未如神。\n若无刚果难成善，既有精明又贵纯。\n祸福兆时皆有渐，不由天地只由人。",
        "dynasty": "宋",
        "collection_info": null
    },
    {
        "title": "人玉吟",
        "author": "邵雍",
        "content": "玉不自珍人与珍，人珍何谢玉之纯。\n然知粹美如终一，更看清光表裏真。\n韬韫有名初在石，琢磨成器却须人。\n古人已死不復见，被褐之言不谬云。",
        "dynasty": "宋",
        "collection_info": null
    },
    {
        "title": "诈者吟",
        "author": "邵雍",
        "content": "诈者固疑人，天下尽行诈。\n不信天下人，其间无真话。",
        "dynasty": "宋",
        "collection_info": null
    },
    {
        "title": "饮酒吟",
        "author": "邵雍",
        "content": "时时醇酒饮些些，颐养天和以代茶。\n无雨将成大凶岁，负城非有好生涯。\n身居畎亩须忧国，事委男儿尚恤家。\n人问老来何长进，鑑中添得鬓边华。",
        "dynasty": "宋",
        "collection_info": null
    },
    {
        "title": "乐物吟",
        "author": "邵雍",
        "content": "物有声色气味，人有耳目口鼻。\n万物于人一身，反观莫不全备。",
        "dynasty": "宋",
        "collection_info": null
    },
    {
        "title": "和王安之小园五题",
        "author": "邵雍",
        "content": "小园新葺不离家，高就岗头低就窳。\n洛邑地疑偏得胜，天津人至又非赊。\n宜将阆苑同时语，莫共桃源一道夸。\n闻说一轩多种药，只应犹欠紫河车。",
        "dynasty": "宋",
        "collection_info": null
    },
    {
        "title": "野轩",
        "author": "邵雍",
        "content": "一轩名野非尘境，嵩少烟岑送好风。\n日月岁时都属己，更于何处觅壶中。",
        "dynasty": "宋",
        "collection_info": null
    },
    {
        "title": "污亭",
        "author": "邵雍",
        "content": "许由为计未为深，洗耳如何不动心。\n到此洒然如世外，何尝更有事来侵。",
        "dynasty": "宋",
        "collection_info": null
    },
    {
        "title": "药轩",
        "author": "邵雍",
        "content": "山裏药多人不识，夫君移植更标名。\n果能医得人间病，红紫何妨好近楹。",
        "dynasty": "宋",
        "collection_info": null
    },
    {
        "title": "晚晖亭",
        "author": "邵雍",
        "content": "高亭新建碍烟霞，暮景能留是可嘉。\n最近赏春来往路，游人应问是谁家。",
        "dynasty": "宋",
        "collection_info": null
    },
    {
        "title": "欢物吟  其一",
        "author": "邵雍",
        "content": "水雨霖，火雨露。\n土雨蒙，石雨雹。",
        "dynasty": "宋",
        "collection_info": null
    },
    {
        "title": "欢物吟  其二",
        "author": "邵雍",
        "content": "水风凉，火风热。\n土风和，石风冽。",
        "dynasty": "宋",
        "collection_info": null
    },
    {
        "title": "欢物吟  其三",
        "author": "邵雍",
        "content": "水云黑，火云赤。\n土云黄，石云白。",
        "dynasty": "宋",
        "collection_info": null
    },
    {
        "title": "欢物吟  其四",
        "author": "邵雍",
        "content": "水雷{雨/玄}，火雷虩。\n土雷连，石雷霹。",
        "dynasty": "宋",
        "collection_info": null
    },
    {
        "title": "昼睡",
        "author": "邵雍",
        "content": "昼睡功夫未易偕，羲皇以上合安排。\n心间无事饱食后，园裏有时闲步迴。\n未午庭柯鶑屡啭，已残花径客稀来。\n请观世上多愁者，枕簟虽凉无此怀。",
        "dynasty": "宋",
        "collection_info": null
    },
    {
        "title": "进退吟",
        "author": "邵雍",
        "content": "进退两途皆日宾，何烦坐上苦云云。\n低眉坐处当周物，掉臂行时莫顾人。\n齿髮既衰非少日，林泉能老是长春。\n行于无事人知否，宠辱何由得到身。",
        "dynasty": "宋",
        "collection_info": null
    },
    {
        "title": "为客吟  其一",
        "author": "邵雍",
        "content": "忽忆南秦为客日，洛阳东望隔秦川。\n云山去此二千里，岁月于今十九年。\n柳色得非新婀娜，江声应是旧潺湲。\n衰躯设使能重往，畴昔情怀柰杳然。",
        "dynasty": "宋",
        "collection_info": null
    },
    {
        "title": "为客吟  其二",
        "author": "邵雍",
        "content": "忽忆东朐为客日，壮心初见水云乡。\n岛夷居处隣荒服，潮水来时杂海商。\n卧看苍溟围大块，坐观红日出扶桑。\n虚生虚死人何限，男子之称不易当。",
        "dynasty": "宋",
        "collection_info": null
    },
    {
        "title": "为客吟  其三",
        "author": "邵雍",
        "content": "忽忆东吴为客日，当年意气乐从游。\n登山未始等闲辍，饮酒何尝容易休。\n万柄荷香经楚甸，一帆风软过扬州。\n追思何异邯郸梦，瞬息光阴三十秋。",
        "dynasty": "宋",
        "collection_info": null
    },
    {
        "title": "为客吟  其四",
        "author": "邵雍",
        "content": "忽忆太原为客日，经秋纵酒未成归。\n远山近水都成恨，高阁斜阳尽是悲。\n年少不禁花到眼，情多唯只泪沾衣。\n如今老向洛城裏，更没这般愁到眉。",
        "dynasty": "宋",
        "collection_info": null
    },
    {
        "title": "摄生吟",
        "author": "邵雍",
        "content": "握固如婴儿，作气如壮士。\n二者非自然，皆出不容易。\n心为身之主，志者气之师。\n沉珠于深渊，养自己天地。",
        "dynasty": "宋",
        "collection_info": null
    },
    {
        "title": "病中吟",
        "author": "邵雍",
        "content": "尧夫三月病，忧损洛阳人。\n非止交朋意，都如骨肉亲。\n荐医心恳切，求药意慇懃。\n安得如前日，登门谢此恩。",
        "dynasty": "宋",
        "collection_info": null
    },
    {
        "title": "重病吟",
        "author": "邵雍",
        "content": "安乐五十年，一旦感重疾。\n仍在盛夏中，伏枕几百日。\n砭灸与药饵，百疗效无一。\n以命听于天，于心何所失。",
        "dynasty": "宋",
        "collection_info": null
    },
    {
        "title": "天人吟",
        "author": "邵雍",
        "content": "天生此身人力寄，人力尽兮天数至。\n天人相去不毫芒，若有毫芒却成二。",
        "dynasty": "宋",
        "collection_info": null
    },
    {
        "title": "疾革吟",
        "author": "邵雍",
        "content": "有命更危亦不死，无命极医亦无效。\n唯将以命听于天，此外谁能闲计较。",
        "dynasty": "宋",
        "collection_info": null
    },
    {
        "title": "听天吟",
        "author": "邵雍",
        "content": "上天生我，上天死我。\n一听于天，有何不可。",
        "dynasty": "宋",
        "collection_info": null
    },
    {
        "title": "得一吟",
        "author": "邵雍",
        "content": "天自得一天无既，我一自天而后至。\n唯天与一无两般，我亦何尝与天异。",
        "dynasty": "宋",
        "collection_info": null
    },
    {
        "title": "答客问病",
        "author": "邵雍",
        "content": "世上重黄金，伊予独喜吟。\n死生都一致，利害漫相寻。\n汤济功非浅，膏肓疾已深。\n然而犹灼艾，用慰友朋心。",
        "dynasty": "宋",
        "collection_info": null
    },
    {
        "title": "病亟吟",
        "author": "邵雍",
        "content": "生于太平世，长于太平世。\n老于太平世，死于太平世。\n客问年几何，六十有七岁。\n俯仰天地间，浩然无所愧。",
        "dynasty": "宋",
        "collection_info": null
    },
    {
        "title": "首尾吟  其一",
        "author": "邵雍",
        "content": "尧夫非是爱吟诗，为见圣贤兴有时。\n日月星辰尧则了，江河淮济禹平之。\n皇王帝伯经褒贬，雪月风花未品题。\n岂谓古人无阙典，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二",
        "author": "邵雍",
        "content": "尧夫非是爱吟诗，安乐窝中坐看时。\n一气旋回无少息，两仪覆焘未尝私。\n四时更革互为主，百物新陈争效奇。\n享了许多家乐事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三",
        "author": "邵雍",
        "content": "尧夫非是爱吟诗，安乐窝中得意时。\n志快不须求事显，书成当自有人知。\n林泉且作酬心物，风月聊充藉手资。\n多少宽平好田地，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四",
        "author": "邵雍",
        "content": "尧夫非是爱吟诗，安乐窝中半醉时。\n因月因花因兴咏，代书代简代行移。\n池中既有双鱼跃，天际宁无一鴈飞。\n无限交亲在南北，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五",
        "author": "邵雍",
        "content": "尧夫非是爱吟诗，诗是尧夫可爱时。\n宝鑑造形难着髮，鸾刀迎刃岂容丝。\n风埃若不来侵路，尘大何由得上衣。\n欲论诚明是难事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六",
        "author": "邵雍",
        "content": "尧夫非是爱吟诗，为见兴衰各有时。\n天地全功须发露，朝廷盛美在施为。\n便都默默柰何见，若不云云那得知。\n事在目前人不虑，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七",
        "author": "邵雍",
        "content": "尧夫非是爱吟诗，诗是尧夫不寐时。\n咀茹兰熏宜有主，恢张风雅更为谁。\n三千来首收清月，二十余年捻白髭。\n了却许多闲职分，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八",
        "author": "邵雍",
        "content": "尧夫非是爱吟诗，诗到忘言是尽时。\n虽则借言通要妙，又须从物见几微。\n羹因不和方知淡，乐为无声始识希。\n多少风花待除改，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九",
        "author": "邵雍",
        "content": "尧夫非是爱吟诗，虽老精神未耗时。\n水竹清闲先据了，鶑花富贵又兼之。\n梧桐月向怀中照，杨柳风来面上吹。\n被有许多闲捧拥，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○",
        "author": "邵雍",
        "content": "尧夫非是爱吟诗，诗是天津竚立时。\n有意水声千古在，无情山色四边围。\n孤鸿远入晴烟去，双鹭斜穿禁柳飞。\n景物不妨闲自适，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一",
        "author": "邵雍",
        "content": "尧夫非是爱吟诗，诗是天津再住时。\n积翠鶑花供秀润，上阳风月助新奇。\n凤凰楼观云中看，道德园林枕上窥。\n不负太平吟笑事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二",
        "author": "邵雍",
        "content": "尧夫非是爱吟诗，诗是尧夫渐老时。\n每用风骚观物体，却因言语漏天机。\n林间车马自稀到，尘外杯觞不浪飞。\n六十一年无事客，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一三",
        "author": "邵雍",
        "content": "尧夫非是爱吟诗，诗是尧夫忠恕时。\n无限物情闲处见，诸般药性病来知。\n暗于成事事必败，失在知人人必欺。\n家国与身同一体，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一四",
        "author": "邵雍",
        "content": "尧夫非是爱吟诗，诗是尧夫默识时。\n初有意时如父子，到无情处类蛮夷。\n睛前成败尚不见，天下安危那得知。\n始信知人是难事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一五",
        "author": "邵雍",
        "content": "尧夫非是爱吟诗，诗是尧夫知幸时。\n日未出前朝象帝，天纔春处谒庖牺。\n三杯五盏自劝酒，一局两局无争棋。\n韶濩不知何似乐，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一六",
        "author": "邵雍",
        "content": "尧夫非是爱吟诗，诗是尧夫自励时。\n适道全由就师学，出尘须是禀天资。\n好贤只恐知人晚，乐善惟忧见事迟。\n多谢友朋常见教，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一七",
        "author": "邵雍",
        "content": "尧夫非是爱吟诗，诗是尧夫得意时。\n正得意时常起舞，至麾毫处辄能飞。\n南溟万里鹏初举，辽海千年鹤乍归。\n岂止一诗而已矣，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一八",
        "author": "邵雍",
        "content": "尧夫非是爱吟诗，诗是尧夫可叹时。\n固有命焉刚不信，是无天也果能欺。\n才高正被聪明使，身贵方为利害移。\n无计柰何春又老，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一九",
        "author": "邵雍",
        "content": "尧夫非是爱吟诗，诗是尧夫笔逸时。\n苍海有神搜鲸鲵，陆沉无水藏蛟螭。\n岌嶪五千仞华岳，汪洋十万顷黄陂。\n都与收来入近题，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二○",
        "author": "邵雍",
        "content": "尧夫非是爱吟诗，诗是尧夫出入时。\n春初暖兮日迟迟，秋初凉兮云微微。\n轻风动垂柳依依，细雨过芳草萋萋。\n林下小车游未归，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二一",
        "author": "邵雍",
        "content": "尧夫非是爱吟诗，诗是尧夫试砚时。\n玉未琢前犹索辨，金经煅后更何疑。\n当时掉臂人皆笑，今日摇头谁不知。\n天外凤凰飞处别，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二二",
        "author": "邵雍",
        "content": "尧夫非是爱吟诗，诗是尧夫试笔时。\n以至死生犹处了，自余荣辱可知之。\n适居堂上行堂上，或在水湄言水湄。\n不止省心兼省力，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二三",
        "author": "邵雍",
        "content": "尧夫非是爱吟诗，诗是尧夫试墨时。\n十室邑中须有信，三人行处岂无师。\n谋谟不讲还疎畧，思虑伤多又忸怩。\n机会失时寻不得，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二四",
        "author": "邵雍",
        "content": "尧夫非是爱吟诗，诗是尧夫语道时。\n天听虽高只些子，人情相去没多儿。\n无声无臭尽休也，不忮不求还得之。\n虽有丹青亦难状，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二五",
        "author": "邵雍",
        "content": "尧夫非是爱吟诗，诗是尧夫语物时。\n物盛物衰随气候，人荣人瘁逐推移。\n天边新月有时待，水上落花何处追。\n皆是世间常事耳，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二六",
        "author": "邵雍",
        "content": "尧夫非是爱吟诗，诗是尧夫语事时。\n天若可升非待劝，神如无验不须祈。\n人当常上易施设，事过面前难改移。\n世盛世衰非一日，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二七",
        "author": "邵雍",
        "content": "尧夫非是爱吟诗，诗是尧夫登阁时。\n往事千年徒渺漭，斜阳一片漫光辉。\n伊川洛川水似线，太室少室峰如锥。\n争者从来有闲气，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二八",
        "author": "邵雍",
        "content": "尧夫非是爱吟诗，诗是尧夫隠几时。\n尺寸光阴须爱惜，分毫头角莫矜驰。\n酒因劝客小盏饮，句到惊人大笔麾。\n无日何尝不自得，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其二九",
        "author": "邵雍",
        "content": "尧夫非是爱吟诗，诗是尧夫咏史时。\n旷古第成千觉梦，中原都入一枰棋。\n唐虞玉帛烟光紫，汤武干戈草色萋。\n观古事多今可见，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三○",
        "author": "邵雍",
        "content": "尧夫非是爱吟诗，诗是尧夫对酒时。\n处世虽无一分善，行身误有四方知。\n大凡观物须生意，既若成章必见辞。\n诗者志之所之也，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三一",
        "author": "邵雍",
        "content": "尧夫非是爱吟诗，诗是尧夫半老时。\n肥遯虽无润屋物，劳谦却有克家儿。\n筋骸幸且粗康健，谈笑不妨闲滑稽。\n六十二年无事客，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三二",
        "author": "邵雍",
        "content": "尧夫非是爱吟诗，诗是尧夫自笑时。\n闲散何尝远人事，语言时復洩天机。\n至微勋业有难立，尽大功名或易为。\n成败一归思虑外，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三三",
        "author": "邵雍",
        "content": "尧夫非是爱吟诗，诗是尧夫让仆时。\n止会摇头道又错，柰何转脚復为非。\n比图为家效功力，更却与物生瑕疵。\n失在知人不无过，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三四",
        "author": "邵雍",
        "content": "尧夫非是爱吟诗，诗是尧夫可叹时。\n大器晚成当自重，小人难养又何疑。\n既无一日九迁则，安有终朝三褫之。\n若向槿花注远到，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三五",
        "author": "邵雍",
        "content": "尧夫非是爱吟诗，诗是尧夫乐事时。\n慷慨丈夫无后悔，分明男子有前知。\n在寻常时观执守，当仓卒处看施为。\n善事没身而已矣，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三六",
        "author": "邵雍",
        "content": "尧夫非是爱吟诗，诗是尧夫自喜时。\n名在士人当盛世，生于中国作男儿。\n良辰美景忍虚废，骤雨飘风无定期。\n过此焉能事追悔，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三七",
        "author": "邵雍",
        "content": "尧夫非是爱吟诗，诗是尧夫喜老时。\n好话说时常愈疾，善人逢处每忘机。\n此心是物难为动，其志唯天然后知。\n诗是尧夫分付处，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三八",
        "author": "邵雍",
        "content": "尧夫非是爱吟诗，诗是尧夫赞仲尼。\n大事既去止可叹，皇纲已坠如何追。\n由兹春秋无义战，所以定哀多微辞。\n绝笔获麟之一句，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其三九",
        "author": "邵雍",
        "content": "尧夫非是爱吟诗，诗是尧夫自在时。\n何处不行芳草地，谁家不望小车儿。\n花枝好处安详折，酒盏满时撋就持。\n闲气虚名都忘了，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四○",
        "author": "邵雍",
        "content": "尧夫非是爱吟诗，诗是尧夫自负时。\n暖日纔从桃李过，凉风又向芰荷吹。\n月华正似金波溜，雪片还如柳絮飞。\n此乐太平然后见，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四一",
        "author": "邵雍",
        "content": "尧夫非是爱吟诗，诗是尧夫自得时。\n风露清时收翠润，山川秀处摘新奇。\n揄扬物性多存体，拂掠人情薄用辞。\n遗味正宜涵泳处，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四二",
        "author": "邵雍",
        "content": "尧夫非是爱吟诗，诗是尧夫默坐时。\n天意教闲须有谓，人心刚动似无知。\n烟轻柳叶眉闲皱，露重花枝泪静垂。\n应恨尧夫无一语，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四三",
        "author": "邵雍",
        "content": "尧夫非是爱吟诗，诗是尧夫晚望时。\n恰见花开便花谢，纔闻春至又春归。\n流鶑啼处春犹在，杜宇来时花已飞。\n春至花开春去谢，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四四",
        "author": "邵雍",
        "content": "尧夫非是爱吟诗，诗是尧夫春出时。\n一点两点小雨过，三声五声流鶑啼。\n杯深似锦花间醉，车稳如茵草上归。\n更在太平无事日，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四五",
        "author": "邵雍",
        "content": "尧夫非是爱吟诗，诗是尧夫入夏时。\n醪酒竹间留客饮，清风水畔向人吹。\n婵娟月色满轩槛，菡萏花香盈袖衣。\n乐莫乐于无事乐，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四六",
        "author": "邵雍",
        "content": "尧夫非是爱吟诗，诗是尧夫秋出时。\n楼上清风犹足喜，水边芳草未全衰。\n纔凉便可停新酒，薄暮初能着夹衣。\n都没人间浪忧事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四七",
        "author": "邵雍",
        "content": "尧夫非是爱吟诗，诗是尧夫自喜时。\n不用虚名矜智数，且无闲气挠心脾。\n酒佳蓦地泛一𤮕，花好有时簪两枝。\n更纵无人讶狂怪，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四八",
        "author": "邵雍",
        "content": "尧夫非是爱吟诗，诗是尧夫确论时。\n若以后时为失计，必将先手作知几。\n三千宾客成何梦，百二山河付阿谁。\n弄巧既多翻作拙，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其四九",
        "author": "邵雍",
        "content": "尧夫非是爱吟诗，诗是尧夫会计时。\n进退云山为主判，陶镕水竹是兼司。\n鶑花旧管三千首，风月初收二百题。\n岁暮又须行考课，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五○",
        "author": "邵雍",
        "content": "尧夫非是爱吟诗，诗是尧夫觉老时。\n不动已求如孟子，无言又欲学宣尼。\n能知同道道亦得，始信先天天弗违。\n六十三年无事客，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五一",
        "author": "邵雍",
        "content": "尧夫非是爱吟诗，诗是尧夫赞易时。\n火在内而刑寡妻，风行外而令庶黎。\n老成人为福之基，騃孺子为祸之梯。\n此理昭然多不知，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五二",
        "author": "邵雍",
        "content": "尧夫非是爱吟诗，诗是尧夫记所思。\n少日过从都似梦，老年光景只如飞。\n快心事固难强觅，到手物如何不为。\n欲俟河清人寿几，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五三",
        "author": "邵雍",
        "content": "尧夫非是爱吟诗，诗是尧夫重惜时。\n万里焦劳无所诉，九重深邃莫能知。\n二年斯得诚为晚，七日言诛未是迟。\n本固邦宁王道在，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五四",
        "author": "邵雍",
        "content": "尧夫非是爱吟诗，诗是尧夫髣髴时。\n写字吟诗为润色，通经达道是镃基。\n经纶亦可为余事，性命方能尽所为。\n可谓一生男子事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五五",
        "author": "邵雍",
        "content": "尧夫非是爱吟诗，诗是尧夫拍手时。\n此路清闲都属我，这般欢喜更饶谁。\n将何势力为凭藉，着甚言辞与指挥。\n迁怒饰非何更有，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五六",
        "author": "邵雍",
        "content": "尧夫非是爱吟诗，诗是尧夫试手时。\n善死自明非不死，有知谁道胜无知。\n杨朱眼泪惟能泣，宋玉心胸只解悲。\n为报西风漫相侮，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五七",
        "author": "邵雍",
        "content": "尧夫非是爱吟诗，诗是尧夫忆昔时。\n天下只知才可处，人间不信事难为。\n眼观秋水斜阳远，泪洒西风黄叶飞。\n此意如今都去尽，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五八",
        "author": "邵雍",
        "content": "尧夫非是爱吟诗，诗是尧夫相度时。\n合放手时须放手，得开眉处且开眉。\n狂情多见好人喜，僻性少为他物移。\n只恨一般言不到，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其五九",
        "author": "邵雍",
        "content": "尧夫非是爱吟诗，诗是尧夫乐物时。\n天地精英都已得，鬼神情状又能知。\n陶真意向辞中见，借论言从意外移。\n始信诗能通造化，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六○",
        "author": "邵雍",
        "content": "尧夫非是爱吟诗，诗是尧夫不乐时。\n明月恰圆还却缺，好花纔盛又成衰。\n返魂丹向何人用，续命汤于甚处施。\n天听虽高只些子，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六一",
        "author": "邵雍",
        "content": "尧夫非是爱吟诗，诗是尧夫春尽时。\n有意落花犹去住，无情流水任东西。\n鶑传信处音声切，燕诉寃时言语低。\n似此误人事多少，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六二",
        "author": "邵雍",
        "content": "尧夫非是爱吟诗，诗是天津秋尽时。\n见惯不惊新物盛，话长难说故人稀。\n云疎烟淡山仍远，露冷天高草已衰。\n頼有余樽自斟酌，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六三",
        "author": "邵雍",
        "content": "尧夫非是爱吟诗，诗是尧夫代记时。\n官职固难称太史，文章却欲学宣尼。\n能归岂谢陶元亮，善听何惭钟子期。\n德若不孤吾道在，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六四",
        "author": "邵雍",
        "content": "尧夫非是爱吟诗，诗是尧夫旷望时。\n一片园林拥京国，几层楼观犯云霓。\n朝昏天气屡变易，今古人情旋合离。\n欲问远山惟敛黛，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六五",
        "author": "邵雍",
        "content": "尧夫非是爱吟诗，诗是闲观蔬圃时。\n暖地春初纔欝欝，宿根秋末却披披。\n韭葱蒜薤青遮陇，蓣芋姜蘘绿满畦。\n时到皆能弄精彩，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六六",
        "author": "邵雍",
        "content": "尧夫非是爱吟诗，诗是尧夫穷理时。\n语爱何尝过父子，讲和曾未若夫妻。\n恩多意思翻成恨，欢极情怀却似悲。\n何事人间不如此，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六七",
        "author": "邵雍",
        "content": "尧夫非是爱吟诗，诗是尧夫重惜时。\n西晋浮夸时可叹，南梁崇尚事堪悲。\n仲尼岂欲轻辞鲁，孟子何尝便去齐。\n仪凤不来人老去，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六八",
        "author": "邵雍",
        "content": "尧夫非是爱吟诗，诗是尧夫自足时。\n开口笑多无若我，同心言少更为谁。\n田园管勾凭诸子，樽俎安排仰老妻。\n不信人间有忧事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其六九",
        "author": "邵雍",
        "content": "尧夫非是爱吟诗，诗是尧夫独酌时。\n一盏两盏至三盏，五题七题或十题。\n只知人事是太古，不信我身非伏羲。\n为幸居多宜自乐，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七○",
        "author": "邵雍",
        "content": "尧夫非是爱吟诗，诗是尧夫切虑时。\n千世万世所遭遇，圣人贤人曾施为。\n当初何故尽有说，在后可能都没辞。\n事既不同时又异，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七一",
        "author": "邵雍",
        "content": "尧夫非是爱吟诗，诗是尧夫强少时。\n筇杖蔾杖到手拄，南园北园随意之。\n酒醺不怕暖生面，花好尽教香惹衣。\n六十四年无事客，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七二",
        "author": "邵雍",
        "content": "尧夫非是爱吟诗，诗是尧夫自顾时。\n若有意时非语话，都无情处是肝脾。\n方将忧己到未到，何暇责人知不知。\n因喜圣贤用心远，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七三",
        "author": "邵雍",
        "content": "尧夫非是爱吟诗，诗是尧夫自得时。\n已把乐为心事业，更将安作道枢机。\n未来身上休思念，既入手中须指挥。\n迎刃何烦多顾虑，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七四",
        "author": "邵雍",
        "content": "尧夫非是爱吟诗，诗是尧夫鑑诫时。\n意浅不知多则惑，心灵须识动之微。\n行凶既有人诛戮，心善岂无天保持。\n读易不惟明祸福，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七五",
        "author": "邵雍",
        "content": "尧夫非是爱吟诗，诗是尧夫赞易时。\n八卦小成皆有主，三才大备畧无遗。\n阴阳消长既未已，动静吉凶那不知。\n为见至神功效远，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七六",
        "author": "邵雍",
        "content": "尧夫非是爱吟诗，诗是尧夫赞易时。\n大道备人皆有谓，上天生物固无私。\n虽知同道道亦得，未若先天天弗违。\n过此圣人犹不语，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七七",
        "author": "邵雍",
        "content": "尧夫非是爱吟诗，诗是尧夫十月时。\n寒日无光天色远，阴云不动柳丝垂。\n园林叶尽鸟未散，道路风多人更稀。\n满目时光口难道，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七八",
        "author": "邵雍",
        "content": "尧夫非是爱吟诗，诗是尧夫可爱时。\n已着意时仍着意，未加辞处与加辞。\n物皆有理我何者，天且不言人代之。\n代了天工无限说，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其七九",
        "author": "邵雍",
        "content": "尧夫非是爱吟诗，诗是尧夫不着棋。\n大智大谋难忘设，小机小数肯轻为。\n泥沙用处宁无惜，蝼蚁驱时忍更窥。\n天下也宜留一路，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八○",
        "author": "邵雍",
        "content": "尧夫非是爱吟诗，诗是尧夫欢喜时。\n欢喜焉能便休得，语言须且畧形之。\n胸中所有事既说，天下固无人数殊。\n更不防闲寻罅漏，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八一",
        "author": "邵雍",
        "content": "尧夫非是爱吟诗，诗是尧夫先见时。\n直在胸中贫亦乐，屈于人下贵奚为。\n谁何药可医无病，多少金能买不疑。\n迟老更逢春不老，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八二",
        "author": "邵雍",
        "content": "尧夫非是爱吟诗，诗是尧夫不忍时。\n戾气中人为疾病，和气养物号清微。\n世情非利莫能动，士节待穷然后知。\n尚口乃穷非我事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八三",
        "author": "邵雍",
        "content": "尧夫非是爱吟诗，诗是尧夫恨月时。\n见说天长在甚处，照教人老待奚为。\n婵娟东面才如鑑，屈曲西边却皱眉。\n由此遂多悲与喜，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八四",
        "author": "邵雍",
        "content": "尧夫非是爱吟诗，诗是尧夫爱月时。\n松上见时偏淡洁，怀中照处特光辉。\n何如亭午更休转，不柰才圆又却亏。\n青女素娥应有恨，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八五",
        "author": "邵雍",
        "content": "尧夫非是爱吟诗，诗是尧夫中夜时。\n拥被不眠还展转，披衣却坐忽寻思。\n死生有命尚能处，道德由人却不知。\n须是安之以无事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八六",
        "author": "邵雍",
        "content": "尧夫非是爱吟诗，诗是尧夫访友时。\n青眼主人偶不在，白头老叟还空归。\n几家大第横斜照，一片残春啼子规。\n独往独来还独坐，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八七",
        "author": "邵雍",
        "content": "尧夫非是爱吟诗，诗是尧夫信脚时。\n高祖宅前花似锦，魏王堤畔柳如丝。\n因闲看水行来远，就便游园归去迟。\n每遇好风还眷眷，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八八",
        "author": "邵雍",
        "content": "尧夫非是爱吟诗，诗是尧夫忖度时。\n先见固能无后悔，至诚方始有前知。\n己之欲处人须欲，心可欺时天可欺。\n只被世人难易地，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其八九",
        "author": "邵雍",
        "content": "尧夫非是爱吟诗，诗是尧夫挥麈时。\n每见宾朋须欵曲，更和言语不思惟。\n方将与物同休戚，何暇共人争是非。\n天地与人同一体，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九○",
        "author": "邵雍",
        "content": "尧夫非是爱吟诗，诗是尧夫恣纵时。\n在世上官虽不做，出人间事却能知。\n待天春暖秋凉日，是我东游西泛时。\n多少宽平好田地，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九一",
        "author": "邵雍",
        "content": "尧夫非是爱吟诗，诗是尧夫服老时。\n简尺每称林下士，过从或着道家衣。\n须将贤杰同星汉，直把身心比鹿麋。\n六十五年无事客，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九二",
        "author": "邵雍",
        "content": "尧夫非是爱吟诗，诗是尧夫睡觉时。\n梦后旧欢初髣髴，酒醒前事略依稀。\n任经生死心无异，虽隔江湖路不迷。\n因向此中观至理，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九三",
        "author": "邵雍",
        "content": "尧夫非是爱吟诗，诗是尧夫注思时。\n事少全由心意足，病多休道药难医。\n情当少日须思老，志在安时莫忘危。\n天道分明人自昧，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九四",
        "author": "邵雍",
        "content": "尧夫非是爱吟诗，诗是尧夫行己时。\n政在我时心必尽，事关人处力难为。\n人如负我我何预，我若辜人人有词。\n就责莫如躬自厚，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九五",
        "author": "邵雍",
        "content": "尧夫非是爱吟诗，诗是尧夫自省时。\n义若不为无勇也，幸如有过必知之。\n面前地恶犹能扫，心上田荒何所欺。\n从谏如流是难事，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九六",
        "author": "邵雍",
        "content": "尧夫非是爱吟诗，诗是尧夫尽性时。\n若圣与仁虽不敢，乐天知命又何疑。\n恢恢志意方闲暇，绰绰情怀正坦夷。\n心逸日休难状处，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九七",
        "author": "邵雍",
        "content": "尧夫非是爱吟诗，诗是尧夫用畜时。\n史籍始终明治乱，经书表裏见安危。\n庖羲可作三才主，孔子当为万世师。\n不止前言与往行，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九八",
        "author": "邵雍",
        "content": "尧夫非是爱吟诗，诗是尧夫出入时。\n草软沙平月陂下，云轻日淡上阳西。\n花深柳暗铜驰陌，风暖鶑娇金谷堤。\n尽是尧夫行乐处，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其九九",
        "author": "邵雍",
        "content": "尧夫非是爱吟诗，诗看春秋后语时。\n七国纵横如破的，九州吞吐若枰棋。\n君臣自作逋逃主，将相无非市井儿。\n篆入草书犹不误，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○○",
        "author": "邵雍",
        "content": "尧夫非是爱吟诗，诗是尧夫晚步时。\n信意遂过高祖宅，因行更上魏王堤。\n设如终久全无託，何似当初都不知。\n料得鬼神知此意，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○一",
        "author": "邵雍",
        "content": "尧夫非是爱吟诗，诗是尧夫处困时。\n事体极时观道妙，人情尽处看天机。\n孝慈亲和未必见，松柏岁寒然后知。\n匪石未闻心可转，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○二",
        "author": "邵雍",
        "content": "尧夫非是爱吟诗，诗是尧夫处否时。\n信道而行安有悔，乐天之外更何疑。\n受疑始见周公旦，经阨方明孔仲尼。\n大圣大神犹不免，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○三",
        "author": "邵雍",
        "content": "尧夫非是爱吟诗，诗是尧夫无柰时。\n眼下见荣还见辱，心中疑是又疑非。\n上阳宫殿空遗堵，金谷园林但落晖。\n天若有言人可问，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○四",
        "author": "邵雍",
        "content": "尧夫非是爱吟诗，诗是尧夫掷笔时。\n事体顺时为物理，人情安处是天机。\n坚如金石犹能动，灵若鬼神何可欺。\n此外更无言语道，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○五",
        "author": "邵雍",
        "content": "尧夫非是爱吟诗，诗是尧夫自诧时。\n许大天时犹可测，些儿人事岂难知。\n昆岗美玉人难识，沧海明珠世莫窥。\n由是尧夫卿自诧，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○六",
        "author": "邵雍",
        "content": "尧夫非是爱吟诗，诗是尧夫慎独时。\n人寿百年无以过，心游万仞待何为。\n为谋须求心无愧，作事莫幸人不知。\n诚尽鬼神犹且惧，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○七",
        "author": "邵雍",
        "content": "尧夫非是爱吟诗，诗是尧夫慎与时。\n初作事时分可否，始亲人处定安危。\n殊乡忠信同思善，异世奸邪共喜私。\n岂待较量然后见，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○八",
        "author": "邵雍",
        "content": "尧夫非是爱吟诗，诗是尧夫乐事时。\n天道亏盈如橐籥，圣人言语似蓍龟。\n光阴去后绳难繫，筋力衰时药不医。\n莫把闲愁伴残照，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一○九",
        "author": "邵雍",
        "content": "尧夫非是爱吟诗，诗是尧夫重惜时。\n争向尽时须便信，柰何真处却生疑。\n既称有客告曾子，岂为无人毁仲尼。\n父子君臣独未免，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一○",
        "author": "邵雍",
        "content": "尧夫非是爱吟诗，诗是尧夫掩卷时。\n时过犹能用归妹，物伤长惧入明夷。\n夏商盛日何由见，唐汉衰年争忍思。\n畎亩不忘天下处，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一一",
        "author": "邵雍",
        "content": "尧夫非是爱吟诗，诗是尧夫爱物时。\n晓事情怀须洒落，出尘言语必新奇。\n山川秀拔宁无孕，天地精英自有归。\n粹气始能生粹物，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一二",
        "author": "邵雍",
        "content": "尧夫非是爱吟诗，诗是尧夫默识时。\n日月既来还却往，园林纔盛又成衰。\n登山高下虽然见，临水浅深那不知。\n世上高深事无限，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一三",
        "author": "邵雍",
        "content": "尧夫非是爱吟诗，诗是尧夫自试时。\n事体待谙然后信，人情非久莫能知。\n同霑雨露蒿莱质，独出雪霜松柏姿。\n见惯不如身历过，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一四",
        "author": "邵雍",
        "content": "尧夫非是爱吟诗，诗是尧夫可叹时。\n只被人间多用诈，遂令天下尽生疑。\n樽前揖让三杯酒，坐上交争一局棋。\n小大不同而已矣，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一五",
        "author": "邵雍",
        "content": "尧夫非是爱吟诗，诗是尧夫凭式时。\n乱法柰何非独古，措刑安得见于兹。\n当时既有少正卯，今日宁无孔仲尼。\n时世不同人一也，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一六",
        "author": "邵雍",
        "content": "尧夫非是爱吟诗，诗是尧夫自信时。\n必欲全然无后悔，直须晓了有前知。\n言忠能尽己所有，事善任他人致疑。\n外物从来自难必，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一七",
        "author": "邵雍",
        "content": "尧夫非是爱吟诗，诗是尧夫无必时。\n或让或争时既往，相因相革事难齐。\n羲轩尧舜前规矩，汤武桓文旧范围。\n一笔写成还抹了，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一八",
        "author": "邵雍",
        "content": "尧夫非是爱吟诗，诗是尧夫何所为。\n睡思动时亲瓮牖，幽情发处旁盆池。\n寻芳更用小车去，得句仍将大笔麾。\n余事不妨闲润色，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一一九",
        "author": "邵雍",
        "content": "尧夫非是爱吟诗，诗是尧夫诧老时。\n金玉过从旧朋友，糟糠欢喜老夫妻。\n瓦烧酒盏连醅饮，纸画棋盘就地围。\n六十六年无事客，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二○",
        "author": "邵雍",
        "content": "尧夫非是爱吟诗，诗是尧夫乐静时。\n药裏君臣慵点对，琴中文武倦更移。\n鼎间龙虎忘看守，棋上山河废指挥。\n亦恐因而害天性，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二一",
        "author": "邵雍",
        "content": "尧夫非是爱吟诗，诗是尧夫谈笑时。\n国士待人能尽意，山翁道我会开眉。\n盏随酒量徐徐饮，榻逐花阴旋旋移。\n此乐再寻非易得，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二二",
        "author": "邵雍",
        "content": "尧夫非是爱吟诗，诗是尧夫惊骇时。\n暮雨朝云纔半日，春华秋叶未多时。\n即今世态已堪叹，过此人情更可知。\n一暑一寒何太急，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二三",
        "author": "邵雍",
        "content": "尧夫非是爱吟诗，诗是尧夫自诧时。\n事少事多都在己，人忧人喜更由谁。\n壶中日月明长在，洞裏干坤春不归。\n谁道光阴如过隙，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二四",
        "author": "邵雍",
        "content": "尧夫非是爱吟诗，诗是尧夫疎散时。\n早是小诗无检束，那堪大字更狂迷。\n既贪李杜精神好，又爱欧王格韵奇。\n余事不妨闲戏弄，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二五",
        "author": "邵雍",
        "content": "尧夫非是爱吟诗，诗是尧夫语事时。\n举动苟能循义理，辨明安用致言辞。\n艰难图处费心力，容易来时省指挥。\n欲盖而彰事多矣，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二六",
        "author": "邵雍",
        "content": "尧夫非是爱吟诗，诗是尧夫得意时。\n物向物中观要妙，人于人上看几微。\n物中要妙眼前见，人上几微心裏知。\n且是有金无处买，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二七",
        "author": "邵雍",
        "content": "尧夫非是爱吟诗，诗是尧夫不强时。\n事到强为须涉迹，人能知止是先机。\n面前自有好田地，天下岂无平路坡。\n省力事多人不做，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二八",
        "author": "邵雍",
        "content": "尧夫非是爱吟诗，诗是尧夫得意时。\n这意着何言语道，此情惟用喜欢追。\n仙家气象闲中见，真宰功夫静处知。\n不必深山更深处，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一二九",
        "author": "邵雍",
        "content": "尧夫非是爱吟诗，诗是尧夫喜老时。\n明着衣冠为士子，高谈仁义作男儿。\n敢于世上明开眼，肯向人间浪皱眉。\n六十七年无事客，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一三○",
        "author": "邵雍",
        "content": "尧夫非是爱吟诗，诗是尧夫难老时。\n齿暮乍逢新岁月，眼明初见旧亲知。\n欢情此去未伏减，饮量近来差觉低。\n六十七年无事客，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一三一",
        "author": "邵雍",
        "content": "尧夫非是爱吟诗，诗是尧夫慎动时。\n枉道干名名亦失，怫民从欲欲还隳。\n号为贤者能从善，名日小人能饰非。\n大佞似忠非易辨，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一三二",
        "author": "邵雍",
        "content": "尧夫非是爱吟诗，诗是尧夫有激时。\n留在胸中防作恨，发于词上恐成疵。\n芝兰见处须收采，金玉逢时莫弃遗。\n到此尧夫常自贺，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一三三",
        "author": "邵雍",
        "content": "尧夫非是爱吟诗，诗是尧夫有愧时。\n空受半来天下拜，却无些子自家为。\n心能尽处我自慰，力不周时人亦知。\n只恨一般言未得，尧夫非是爱吟诗。",
        "dynasty": "宋",
        "collection_info": null
    },
    {
        "title": "首尾吟  其一三四",
        "author": "邵雍",
        "content": "尧夫非是爱吟诗，诗是尧夫诧剑时。\n当煅炼时分劲节，到磨砻处发光辉。\n长蛇封豕休撩乱，狡免妖狐莫陆离。\n此器养来年岁久，尧夫非是爱吟诗。",
        "dynasty": "宋",
        "collection_info": null
    },
    {
        "title": "过比干墓",
        "author": "邵雍",
        "content": "精诚皦于日，发出为忠辞。\n方寸已尽破，独夫犹不知。\n高坟临大道，老木无柔枝。\n千古存遗像，翻为谄子嗤。",
        "dynasty": "宋",
        "collection_info": null
    },
    {
        "title": "自遣",
        "author": "邵雍",
        "content": "读书忘岁月，人竞笑蹉跎。\n但得甘旨足，宁辞辛苦多。\n龙泉去铓刃，蜗角亦风波。\n知我为亲老，不知将谓何。",
        "dynasty": "宋",
        "collection_info": null
    },
    {
        "title": "其一曰春郊闲居",
        "author": "邵雍",
        "content": "居处虽近郭，不欲登城市。\n尽日客不来，至夜门犹闭。\n院静春正浓，窗闲昼復寐。\n谁知藜藿中，自有诗书味。",
        "dynasty": "宋",
        "collection_info": null
    },
    {
        "title": "其二曰春郊闲步",
        "author": "邵雍",
        "content": "病起復惊春，携筇看野新。\n水边逢钓者，壠上见耕人。\n访彼形容苦，酬予家业贫。\n自惭功济力，未得遂生民。",
        "dynasty": "宋",
        "collection_info": null
    },
    {
        "title": "其三曰春郊芳草",
        "author": "邵雍",
        "content": "春风必有刀，离肠被君断。\n春风既无刀，芳草何人剪。\n肠断不復接，草剪益还生。\n谁人有芳酒，为我高歌倾。",
        "dynasty": "宋",
        "collection_info": null
    },
    {
        "title": "其四曰春郊花开",
        "author": "邵雍",
        "content": "桃李正芬敷，花繁覆弊庐。\n乱香寻密牖，碎影下前除。\n静遶昼眠后，轻攀春醉余。\n纵然观尽日，谁敢罪狂疎。",
        "dynasty": "宋",
        "collection_info": null
    },
    {
        "title": "其五曰春郊寒食",
        "author": "邵雍",
        "content": "郭外花亦繁，不谓繁华失。\n幸非在郭中，不见繁华物。\n不寒不暖天，半阴半睛日。\n花外秋韆鸣，月隔秋韆出。",
        "dynasty": "宋",
        "collection_info": null
    },
    {
        "title": "其六曰春郊晚望",
        "author": "邵雍",
        "content": "风暖转鸣禽，天低薄薄阴。\n烟容凝壠曲，雨意弄河心。\n柳隔高城远，花藏旧县深。\n独怜身卧病，犹许后春寻。",
        "dynasty": "宋",
        "collection_info": null
    },
    {
        "title": "其七曰春郊雨中",
        "author": "邵雍",
        "content": "九野散漫漫，连昏鸟道间。\n坐中迷远树，门外失前山。\n袯襫耕夫喜，幈幪居者闲。\n骚人正凝黯，天际意初还。",
        "dynasty": "宋",
        "collection_info": null
    },
    {
        "title": "其八曰春郊雨后",
        "author": "邵雍",
        "content": "雨歇荡余春，天光露太真。\n茵铺芳草软，锦濯烂花新。\n风触鶑簧健，烟舒柳带匀。\n如何当此景，闲卧度昌辰。",
        "dynasty": "宋",
        "collection_info": null
    },
    {
        "title": "其九曰春郊旧酒",
        "author": "邵雍",
        "content": "花开风雨后，忍病欲消磨。\n未是疎狂极，其如闲顿何。\n梁间新燕乱，天外去鸿多。\n总是灰心事，冥焉昼午过。",
        "dynasty": "宋",
        "collection_info": null
    },
    {
        "title": "其十曰春郊花落",
        "author": "邵雍",
        "content": "春暮多风雨，离披满后园。\n晓余残片拥，睛外乱红翻。\n香径难留裛，娇心绝弄繁。\n成蹊是桃李，狼智尚无言。",
        "dynasty": "宋",
        "collection_info": null
    },
    {
        "title": "寄杨轩",
        "author": "邵雍",
        "content": "淇水清且泚，泉源发吾地。\n流到君家时，尽是思君意。",
        "dynasty": "宋",
        "collection_info": null
    },
    {
        "title": "对花",
        "author": "邵雍",
        "content": "新花色鲜艷，故花色憔悴。\n明朝花更开，新花何有异。",
        "dynasty": "宋",
        "collection_info": null
    },
    {
        "title": "晓物吟",
        "author": "邵雍",
        "content": "晓物情人为晓事，知时态者号知人。\n知人浅后却成害，晓事过时还不淳。\n铅锡点金终是假，丹青画马妄求真。\n奈何近世人多爱，恶紫之心殊未申。",
        "dynasty": "宋",
        "collection_info": null
    },
    {
        "title": "咏世",
        "author": "邵雍",
        "content": "福艺俱全不可逃，无能无福谩徒劳。\n福微艺广终须贵，靠福无能久不高。",
        "dynasty": "宋",
        "collection_info": null
    },
    {
        "title": "富贵",
        "author": "邵雍",
        "content": "富贵如将智力求，仲尼年少合封侯。\n世人不解青天意，空使身心半夜愁。",
        "dynasty": "宋",
        "collection_info": null
    },
    {
        "title": "破釜",
        "author": "邵雍",
        "content": "有一破釜多故旧，掉向空房不照顾。\n上面𡋯土尘埃生，两璺到耳连底透。\n叫得将来锢露人，拈得与他交觑部。\n羊皮鞴袋扇风急，旋去炉上炼金汁。\n烹向破釜窍眼中，锢露还同如旧日。\n釜有□□人有病，人病还同釜有紊。\n破釜锢露上依然，人□□□枉丧命。",
        "dynasty": "宋",
        "collection_info": null
    },
    {
        "title": "五相",
        "author": "邵雍",
        "content": "北巷通南陌，门连五相家。\n水分池对岸，墙隔树交花。",
        "dynasty": "宋",
        "collection_info": null
    },
    {
        "title": "呈富相风筝",
        "author": "邵雍",
        "content": "秋风一繫入云端，合国人皆仰面观。\n好向丹霄休索线，等闲势断却收难。",
        "dynasty": "宋",
        "collection_info": null
    },
    {
        "title": "担折",
        "author": "邵雍",
        "content": "禹士力生头，都知闲做弄。\n直待担子折，恁待柴束重。",
        "dynasty": "宋",
        "collection_info": null
    },
    {
        "title": "相笑",
        "author": "邵雍",
        "content": "白云耕叟说方知，遥指西南旧殿基。\n更有笑人君不见，道傍桥是墓前碑。",
        "dynasty": "宋",
        "collection_info": null
    },
    {
        "title": "欢笑",
        "author": "邵雍",
        "content": "刬平荆棘盖楼台，楼上笙簧鼎沸开。\n欢笑未绝兵火起，从前荆棘却生来。",
        "dynasty": "宋",
        "collection_info": null
    },
    {
        "title": "首尾吟",
        "author": "邵雍",
        "content": "尧夫非是爱吟诗，诗是尧夫讚易时。\n士昧固难分体用，人灵岂不异蓍龟。\n吉凶只向面前决，动静何烦心上疑。\n由此敢开天下口，尧夫非是爱吟诗。",
        "dynasty": "宋",
        "collection_info": null
    },
    {
        "title": "秋日",
        "author": "邵雍",
        "content": "满目平原百里赊，寂寥深处见人家。\n三间草屋无樵爨，一□□□有野花。\n远出小童寻路径，归来老叟带烟霞。\n数声起笛寒山暮，光照柴门月满斜。",
        "dynasty": "宋",
        "collection_info": null
    },
    {
        "title": "闻少华崩",
        "author": "邵雍",
        "content": "熙宁壬子岁，少华忽然崩。\n七社民俱死，九泉神不宁。\n昔天无骇，旷古未之聆。\n燮理阴阳者，如何略不惊。",
        "dynasty": "宋",
        "collection_info": null
    },
    {
        "title": "秋夜",
        "author": "邵雍",
        "content": "耿耿银河秋夜长，起来无寐□思量。\n思量了后迷还闷，烦恼到头徒□□。\n□□□□□计较，梦中说梦转寻常。\n回头万事□□迹，空□语言争知长。",
        "dynasty": "宋",
        "collection_info": null
    },
    {
        "title": "昼寝房",
        "author": "邵雍",
        "content": "昼寝房中好避乖，中堂有客寄书来。\n多因只是名和利，放向床头不拆开。",
        "dynasty": "宋",
        "collection_info": null
    },
    {
        "title": "选官图",
        "author": "邵雍",
        "content": "虚名虚利太无端，自方□□寸进难。\n大抵人生只如此，采来谁不做高官。",
        "dynasty": "宋",
        "collection_info": null
    },
    {
        "title": "暮春吟",
        "author": "邵雍",
        "content": "许大春工造物华，一场狼藉但堪嗟。\n群芳委尽绿阴密，游骑去残红日斜。\n台上喧呼成蝶梦，眼前零落空杨花。\n人间万事卒如此，□□庄□□□□。",
        "dynasty": "宋",
        "collection_info": null
    },
    {
        "title": "代书寄张司封吟",
        "author": "邵雍",
        "content": "天机时事不相差，老后□□□□□。\n□□□□去□□，□□□□□□□。\n□□□□□□□，□□□□□可嗟。\n唯有□风一杯酒，忆君□□□□□。",
        "dynasty": "宋",
        "collection_info": null
    },
    {
        "title": "和人语道吟",
        "author": "邵雍",
        "content": "吾道昭昭是可尊，岂宜他适復□□。\n珠藏水底川须媚，月到天心夜不昏。\n礼乐不□□□□，诗书自可造形论。\n直须去尽秋毫迹，□□□□□□□。",
        "dynasty": "宋",
        "collection_info": null
    },
    {
        "title": "伊川吟",
        "author": "邵雍",
        "content": "休嗟流年随逝水，但将清景逐闲情。\n山河天下从来广，日月林间长自明。\n幸有园林供笑傲，岂无诗酒乐昇平。\n如何更得烟霞侣，好向伊川老此生。",
        "dynasty": "宋",
        "collection_info": null
    },
    {
        "title": "六下岁吟",
        "author": "邵雍",
        "content": "六十残躯鬓已斑，缪称仙术有□□。\n时来孺子成功易，势去圣人为力难。\n虽则筋骸粗康健，柰何情意已阑珊。\n着身争处明开眼，三十年来看世间。",
        "dynasty": "宋",
        "collection_info": null
    },
    {
        "title": "随缘吟",
        "author": "邵雍",
        "content": "得路青霄正好衝，休贪粮稻恋深笼。\n要无为后须还朴，好自由时莫厌穷。\n百计用心终是错，一场大梦到头空。\n生涯澹澹随缘过，未肯将身入彀中。",
        "dynasty": "宋",
        "collection_info": null
    },
    {
        "title": "潜机吟",
        "author": "邵雍",
        "content": "世事观开日，人情看破时。\n一身都是我，瘦了又还肥。\n贷聚知朋聚，财离亲戚离。\n目前常见此，焉得不潜机。",
        "dynasty": "宋",
        "collection_info": null
    },
    {
        "title": "无行吟",
        "author": "邵雍",
        "content": "无行少年子，京都来往频。\n功名一生事，歌酒十年春。\n有数黄金尽，无情白髮新。\n朋从消散尽，赢得病随身。",
        "dynasty": "宋",
        "collection_info": null
    },
    {
        "title": "悲怒吟",
        "author": "邵雍",
        "content": "多怒伤人气，多悲伤人心。\n□□□□□，伤心为害深。\n害浅药易治，害深药难任。\n谁能知未病，何药能相寻。",
        "dynasty": "宋",
        "collection_info": null
    },
    {
        "title": "观天",
        "author": "邵雍",
        "content": "千里南山对华山，二山中有修□□。\n□时禾黍交搔□，□静禽鱼相与闲。\n好景尽□□扬外，虚名不显落□□。\n□□□语无心旨，自谓羲皇正却还。",
        "dynasty": "宋",
        "collection_info": null
    },
    {
        "title": "人心",
        "author": "邵雍",
        "content": "弟兄尚路人，它人安可从。\n人心方寸间，山海几千重。\n轻言託朋友，对面九嶷峰。\n多花必早落，桃李不如松。\n管鲍死已久，何人继其踪。",
        "dynasty": "宋",
        "collection_info": null
    },
    {
        "title": "芍药四首  其一",
        "author": "邵雍",
        "content": "阿姨天上舞霓裳，姊妹庭前剪雪霜。\n要与牡丹为近侍，铅华不待学梅妆。",
        "dynasty": "宋",
        "collection_info": null
    },
    {
        "title": "芍药四首  其二",
        "author": "邵雍",
        "content": "含露仙姿近玉堂，翻阶美态醉红粧。\n对花未免须酣舞，到底昌黎是楚狂。",
        "dynasty": "宋",
        "collection_info": null
    },
    {
        "title": "芍药四首  其三",
        "author": "邵雍",
        "content": "一声啼鴂画楼东，魏紫姚黄扫地空。\n多谢化工怜寂寞，尚留芍药殿春风。",
        "dynasty": "宋",
        "collection_info": null
    },
    {
        "title": "芍药四首  其四",
        "author": "邵雍",
        "content": "花不能言意已知，今君慵饮更无疑。\n但知白酒留佳客，直待琼舟覆玉彝。",
        "dynasty": "宋",
        "collection_info": null
    },
    {
        "title": "游海棠西山示赵彦成",
        "author": "邵雍",
        "content": "东风吹雨过溪门，白白朱朱乱远村。\n滩石已无回棹势，岸枫犹出繫船痕。\n时危不厌江山僻，客好惟知笑语温。\n莫上南冈看春色，海棠花下却销魂。",
        "dynasty": "宋",
        "collection_info": null
    },
    {
        "title": "触观物",
        "author": "邵雍",
        "content": "万物备吾身，身贫道未贫。\n观时见物理，主敬得天真。\n心凈星辰夜，情忻草木春。\n自怜斵丧者，能作太平人。",
        "dynasty": "宋",
        "collection_info": null
    },
    {
        "title": "晚凉閒步",
        "author": "邵雍",
        "content": "得处亦多矣，风前任鬓班。\n年过半百外，天与一生閒。\n莹凈云间月，分明雨后山。\n中心无所愧，对此敢开颜。",
        "dynasty": "宋",
        "collection_info": null
    },
    {
        "title": "王氏螟罗氏子",
        "author": "邵雍",
        "content": "庚星一点光无涯，日来飞入江东家。\n江东江左旧声气，叔氏得之真差事。\n归来瑞光凌九霄，叔氏喜亦迎眉鬓。\n家人惊起偏物色，袖中却得真英物。\n螟蛉须信逢蜾蠃，莫惜丁宁长类我。\n他年解有速肖时，会振风流旧江左。",
        "dynasty": "宋",
        "collection_info": null
    },
    {
        "title": "训世孝弟诗  其一",
        "author": "邵雍",
        "content": "子孝亲兮弟敬哥，休残骨肉起风波。\n劬劳恩重须当报，手足情深要取和。\n公艺同居今古罕，田真共处子孙多。\n如斯遐迩皆称美，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其二",
        "author": "邵雍",
        "content": "子孝亲兮弟敬哥，怡声下气与谦和。\n难兄难弟名偏重，孝子贤孙贵自多。\n负米尚能为薄养，读书宁不擢高科。\n仲由陈纪皆如此，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其三",
        "author": "邵雍",
        "content": "子孝亲兮弟敬哥，训贤妯娌事翁婆。\n好遵孟母三迁教，须读张公百忍歌。\n孝友睦婣兼任恤，智仁圣义与中和。\n当时曾子同杨博，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其四",
        "author": "邵雍",
        "content": "子孝亲兮弟敬哥，光阴掷过疾如梭。\n庭闱乐处儿孙乐，兄弟和时妯娌和。\n孝弟传家名不朽，金银满柜富如何。\n要知美誉传今古，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其五",
        "author": "邵雍",
        "content": "子孝亲兮弟敬哥，天时地利与人和。\n莫言世事常如此，堪嘆人生有几何。\n满眼繁华何足贵，一家安乐值钱多。\n奇哉让梨并怀橘，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其六",
        "author": "邵雍",
        "content": "子孝亲兮弟敬哥，晨昏定省莫蹉跎。\n一门孝友真难得，百岁光阴最易过。\n和乐且耽宜自翕，彝伦攸叙在谦和。\n班衣舞罢埙箎奏，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其七",
        "author": "邵雍",
        "content": "子孝亲兮弟敬哥，丈夫休听室人唆。\n眼前金帛毋嫌少，膝下儿孙不厌多。\n但得家和贫也好，若教不义富如何。\n王韩孝友垂青史，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其八",
        "author": "邵雍",
        "content": "子孝亲兮弟敬哥，休伤和气忿争多。\n偏生嫉妬偏艰窘，暗积私房暗折磨。\n不孝自然生忤逆，无仁实是出妖魔。\n但闻孝弟传千古，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其九",
        "author": "邵雍",
        "content": "子孝亲兮弟敬哥，莫因微利遽伤和。\n黄金柜内休嫌少，阴德冥中要积多。\n私曲岂知公直在，刚强无柰善柔何。\n古今简籍多名誉，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其一○",
        "author": "邵雍",
        "content": "子孝亲兮并敬哥，吁嗟分拆听搬唆。\n囊中财物他嫌少，祖上田园你要多。\n夫妇眼前虽快乐，儿孙日后恐消磨。\n何如孝弟亲乡党，子孝亲兮弟敬哥。",
        "dynasty": "宋",
        "collection_info": null
    },
    {
        "title": "训世孝弟诗  其一一",
        "author": "邵雍",
        "content": "每日清晨一炷香，谢天谢地谢三光。\n所求处处田禾熟，惟愿人人寿命长。\n国有贤臣安社稷，家无逆子恼爹娘。\n四方平静干戈息，我若贫时也不妨。",
        "dynasty": "宋",
        "collection_info": null
    },
    {
        "title": "睢阳五老图",
        "author": "邵雍",
        "content": "政事浑如春梦闲，人情嚣薄恶儒冠。\n四朝遗烈承平日，两世观风树大桓。\n经济安民心不晦，保全传嗣骨无寒。\n干元恰似诸公意，符节还同一揆看。",
        "dynasty": "宋",
        "collection_info": null
    },
    {
        "title": "句  其一",
        "author": "邵雍",
        "content": "始信画前原有易，自从删后更无诗。",
        "dynasty": "宋",
        "collection_info": null
    },
    {
        "title": "句  其二",
        "author": "邵雍",
        "content": "水光连夜白，雪意共云低。",
        "dynasty": "宋",
        "collection_info": null
    },
    {
        "title": "句  其三",
        "author": "邵雍",
        "content": "遂令高卧人，欹枕看儿戏。",
        "dynasty": "宋",
        "collection_info": null
    },
    {
        "title": "句",
        "author": "吴传正",
        "content": "从此天津南畔景，不教都属邵尧夫。",
        "dynasty": "宋",
        "collection_info": null
    },
    {
        "title": "和尧夫安乐窝中好打乖吟",
        "author": "任逵",
        "content": "安乐先生醉便歌，庄篇徒尔说焚和。\n有名有守同应少，无事无求得最多。\n胜处林泉供放适，清时风月助吟哦。\n能抛忧责忘劳外，不纵逍遥更待何。",
        "dynasty": "宋",
        "collection_info": null
    },
    {
        "title": "中秋待月终夕阴晦偶书",
        "author": "吴中復",
        "content": "待月西楼上，平秋气象分。\n辉光唯此夜，遮掩奈浮云。\n红烛灯交烂，清香篆自熏。\n明年好景在，何处会多闻。",
        "dynasty": "宋",
        "collection_info": null
    },
    {
        "title": "齐山图",
        "author": "吴中復",
        "content": "当时齐映为州日，从此山因姓得名。\n却自牧之赋诗后，每逢秋至菊含情。\n行寻古洞诸峯峭，坐看寒溪数曲清。\n梦到亦须尘虑息，那堪图画入神京。",
        "dynasty": "宋",
        "collection_info": null
    },
    {
        "title": "和承谏议",
        "author": "吴中復",
        "content": "瘴雾日消岚气静，飓风朝息海波闲。\n安期尝饵菖薄在，马援应无薏苡还。",
        "dynasty": "宋",
        "collection_info": null
    },
    {
        "title": "谢惠茶",
        "author": "吴中復",
        "content": "我闻蒙山之巅多秀岭，烟岩抱合五峯顶。\n岷峨气象压西垂，恶草不生生菽茗。",
        "dynasty": "宋",
        "collection_info": null
    },
    {
        "title": "江渎泛舟",
        "author": "吴中復",
        "content": "晓来一雨过池塘，江渎祠前馆宇凉。\n翠水细风翻昼浪，红蕖微露浥秋香。\n欲停画舫收船檝，旋折圆荷当羽觞。\n逃暑岂须河朔饮，迟留车马到斜阳。",
        "dynasty": "宋",
        "collection_info": null
    },
    {
        "title": "游琴台墨池",
        "author": "吴中復",
        "content": "寻春景物乍晴暄，连月余寒花未繁。\n犬子琴台余古寺，扬雄墨沼但空园。\n池边宿草交加绿，林外鸣禽相斗喧。\n秀麦渐渐摇暖日，几重苍翠满郊原。",
        "dynasty": "宋",
        "collection_info": null
    },
    {
        "title": "西楼",
        "author": "吴中復",
        "content": "信美他乡地，登临有故楼。\n清风破大暑，明月转高秋。\n朝暮岷山秀，东西锦水流。\n宾朋逢好景，把酒为迟留。",
        "dynasty": "宋",
        "collection_info": null
    },
    {
        "title": "众熙亭",
        "author": "吴中復",
        "content": "亭枕方塘上，轩开四照新。\n花涵清露晓，风卷绿波春。\n日暖眠汀鹭，荷翻跃锦鳞。\n熙熙游宴地，行乐慰西人。",
        "dynasty": "宋",
        "collection_info": null
    },
    {
        "title": "竹洞",
        "author": "吴中復",
        "content": "阴森过百步，屈曲锁莓苔。\n翠色寒无改，清风时自来。\n叶笼苍玉干，路入碧云堆。\n吏散无公事，支筇到几回。",
        "dynasty": "宋",
        "collection_info": null
    },
    {
        "title": "方物亭",
        "author": "吴中復",
        "content": "草木虫鱼部，披寻自古无。\n飞沉天产异，生植土风殊。\n物色随心匠，形容记绘图。\n虚亭玩真意，浩思满江湖。",
        "dynasty": "宋",
        "collection_info": null
    },
    {
        "title": "翠柏亭",
        "author": "吴中復",
        "content": "众木坠黄叶，皴皮抱翠枝。\n自然根性在，不为雪霜移。\n灵润承多露，清阴贯四时。\n婆娑岁寒意，每到坐迟迟。",
        "dynasty": "宋",
        "collection_info": null
    },
    {
        "title": "圆通庵",
        "author": "吴中復",
        "content": "坐对圆通境，陶然胜静斋。\n观空无物我，扣寂外形骸。\n燕坐埋遗照，虚名莫疚怀。\n人间忧乐地，所丧甚山崖。",
        "dynasty": "宋",
        "collection_info": null
    },
    {
        "title": "琴坛",
        "author": "吴中復",
        "content": "潇洒琴坛上，贤侯养道情。\n无今亦无古，求意不求声。\n林邃风初静，云收月乍明。\n拂絃成一弄，尘思浩然清。",
        "dynasty": "宋",
        "collection_info": null
    },
    {
        "title": "流杯亭",
        "author": "吴中復",
        "content": "结客乘公暇，流觞逐浩歌。\n乱峯晴倒影，曲水宛迴波。\n小海逢元巳，兰亭记永和。\n西州行乐事，应比晋贤多。",
        "dynasty": "宋",
        "collection_info": null
    },
    {
        "title": "乔柟亭",
        "author": "吴中復",
        "content": "古木西园胜，亭延上客过。\n色无花卉妬，坚为雪霜多。\n干育千年秀，根含一气和。\n明堂求厚栋，可得老岩阿。",
        "dynasty": "宋",
        "collection_info": null
    },
    {
        "title": "锦亭",
        "author": "吴中復",
        "content": "帘幕临雕槛，窗疎照烂霞。\n园林初过雨，风日猛催花。\n香入游人袖，红堆刺史家。\n四时俱好景，终不似春华。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "吴中復",
        "content": "君构义方亭，人知善教成。\n恩封新诰命，词合旧题名。\n承袭诗庭训，辉光里闬荣。\n如今綵衣养，蔼蔼振家声。",
        "dynasty": "宋",
        "collection_info": null
    },
    {
        "title": "游海云寺唱和诗",
        "author": "吴中復",
        "content": "锦里风光胜别州，海云寺枕碧江头。\n连郊瑞麦青黄秀，遶路鸣泉深浅流。\n彩石池边成故事，茂林坡上忆前游。\n绿樽好伴衰翁醉，十月残春不少留。",
        "dynasty": "宋",
        "collection_info": null
    },
    {
        "title": "续和签判太博游海云",
        "author": "吴中復",
        "content": "海云摸石近东城，莽苍春郊去路平。\n遶寺溪光照金络，夹堤柳色混青旌。\n榴花新酿盈樽渌，玉柄高谈照座清。\n上客西州胜京口，给鲜牛炙旋供烹。",
        "dynasty": "宋",
        "collection_info": null
    },
    {
        "title": "江左谓海棠为川红",
        "author": "吴中復",
        "content": "靓妆浓淡蕊蒙茸，高下池台细细风。\n却恨韶华偏蜀土，更无颜色似川红。\n寻香只恐三春暮，把酒欣逢一笑同。\n子美诗才犹阁笔，至今寂寞锦城中。",
        "dynasty": "宋",
        "collection_info": null
    },
    {
        "title": "众乐亭二首  其一",
        "author": "吴中復",
        "content": "贤侯新葺水云乡，虚阁峥嵘绿渺茫。\n波面长桥步明月，人家疎影带残阳。\n风中白鸟侵烟去，雨后红蕖拥袖香。\n从此郡图添故事，岁时遗爱似甘棠。",
        "dynasty": "宋",
        "collection_info": null
    },
    {
        "title": "众乐亭二首  其二",
        "author": "吴中復",
        "content": "烟波空阔岸低回，草绿花红处处堆。\n一片湖光分岛溆，四边山色入楼台。\n从来未有吾民乐，此地欣逢剌史来。\n目断鄞江何日到，京师只得画图开。",
        "dynasty": "宋",
        "collection_info": null
    },
    {
        "title": "览齐山寺陈鸿断碑",
        "author": "吴中復",
        "content": "翠琰何年沉朽壤，羡师寻访得其余。\n应同湘水断碑字，难辨韩陵片石书。\n汩没身名真梦幻，变迁时月易丘墟。\n收藏且作山中物，莫问陈鸿记事初。",
        "dynasty": "宋",
        "collection_info": null
    },
    {
        "title": "闰春三月二日陪行之秘监游柏谷寺",
        "author": "吴中復",
        "content": "宝界嵚岑路入云，闰余三月属芳辰。\n烟林未动阴森地，山杏寒开寂寞春。\n潞子岭头销白日，神农祠畔柅朱轮。\n乘闲自是逍遥事，谁羡襄阳倒载人。",
        "dynasty": "宋",
        "collection_info": null
    },
    {
        "title": "句  其一",
        "author": "吴中復",
        "content": "前有牧之之风流，后有元之之篇咏。",
        "dynasty": "宋",
        "collection_info": null
    },
    {
        "title": "句  其二",
        "author": "吴中復",
        "content": "鲸鱼有浪春涛阔，铜鼓无声夜柝闲。",
        "dynasty": "宋",
        "collection_info": null
    },
    {
        "title": "句  其三",
        "author": "吴中復",
        "content": "莫爱荔子红，岁作嘉州孽。",
        "dynasty": "宋",
        "collection_info": null
    },
    {
        "title": "送吴中復守长沙",
        "author": "郭獬",
        "content": "初登西汉文章府，便领吴王第一州。\n绕郭白云衡岳近，满帆明月洞庭秋。",
        "dynasty": "宋",
        "collection_info": null
    },
    {
        "title": "句",
        "author": "胡枚",
        "content": "西梁万里何时到，争似怀沙入九泉。",
        "dynasty": "宋",
        "collection_info": null
    },
    {
        "title": "送程给事知越州",
        "author": "陈升之",
        "content": "早年交契最绸缪，垂老江城为少留。\n濒海新城筑金垒，琐闱初远邃廷旒。\n过家燕坐多宾乐，到郡公余放吏休。\n满目湖山何处胜，蓬莱高阁正清秋。",
        "dynasty": "宋",
        "collection_info": null
    },
    {
        "title": "和参寥寄秦少游",
        "author": "释元净",
        "content": "岩栖木食已皤然，交旧何人慰眼前。\n素与昼公心印合，每思秦子意珠圆。\n当年步月来幽谷，柱杖穿云冒夕烟。\n台阁山林本无异，故应文字未离禅。",
        "dynasty": "宋",
        "collection_info": null
    },
    {
        "title": "和苏子由",
        "author": "释元净",
        "content": "春去春来冬復冬，几思虚论未缘逢。\n歙溪道赏兄遗迹，勿少龙泓一老龙。",
        "dynasty": "宋",
        "collection_info": null
    },
    {
        "title": "龙井新亭",
        "author": "释元净",
        "content": "暇政去旌斾，杖策访林邱。\n人惟尚求旧，况悲蒲柳秋。\n云谷一临照，声光半载留。\n轩眉狮子峯，洗眼苍龙湫。\n路穿乱石脚，亭蔽重冈头。\n湖山一日尽，万象掌中浮。\n煮茗欵道论，奠爵致龙优。\n过溪虽犯戒，兹意亦风流。\n自惟日老病，当期安养游。\n愿公归庙堂，用慰天下忧。",
        "dynasty": "宋",
        "collection_info": null
    },
    {
        "title": "和佛印",
        "author": "释元净",
        "content": "久仰真风扬四海，今朝邂逅欲生莲。\n法灯晃耀皆蒙照，佛印灵玄孰可传。\n诸子丛林禅裏老，十方尘剎上中天。\n烁迦罗眼周三际，豁破羣迷量廓然。",
        "dynasty": "宋",
        "collection_info": null
    },
    {
        "title": "次赵清献公诗",
        "author": "释元净",
        "content": "南极星临释子家，杳然十里税青华。\n公年自尔增仙籍，几度龙泓诗贡茶。",
        "dynasty": "宋",
        "collection_info": null
    },
    {
        "title": "龙井十题 风篁岭",
        "author": "释元净",
        "content": "风篁荫修岭，挺节含虚心。\n悠悠往还客，孰不聆清音。",
        "dynasty": "宋",
        "collection_info": null
    },
    {
        "title": "龙井亭",
        "author": "释元净",
        "content": "虚亭乱石间，中有潜虬府。\n澄湛源莫穷，旱岁为灵雨。",
        "dynasty": "宋",
        "collection_info": null
    },
    {
        "title": "归隠桥",
        "author": "释元净",
        "content": "谢讲竺峰寺，归隠新此桥。\n院幽结林表，身老寄烟霄。",
        "dynasty": "宋",
        "collection_info": null
    },
    {
        "title": "潮音堂",
        "author": "释元净",
        "content": "真说无所示，真听无所闻。\n海潮山外过，妙响入深云。",
        "dynasty": "宋",
        "collection_info": null
    },
    {
        "title": "坤泉",
        "author": "释元净",
        "content": "物外老余生，泉发幽岩裏。\n自可给瓶盂，不羡沧溟水。",
        "dynasty": "宋",
        "collection_info": null
    },
    {
        "title": "讷斋",
        "author": "释元净",
        "content": "忆昔毗耶老，杜口有谁听。\n还闻寂寞裏，其辩过雷霆。",
        "dynasty": "宋",
        "collection_info": null
    },
    {
        "title": "寂室",
        "author": "释元净",
        "content": "心寂寂自绝，此意为君说。\n寒云嵌空亭，独有月照雪。",
        "dynasty": "宋",
        "collection_info": null
    },
    {
        "title": "照阁",
        "author": "释元净",
        "content": "高峯御皎月，深壑泻飞湍。\n谁来白云裏，与汝凭栏看。",
        "dynasty": "宋",
        "collection_info": null
    },
    {
        "title": "狮子峯",
        "author": "释元净",
        "content": "独尔羣山裏，人称狮子峯。\n无心自哮吼，显晦烟云中。",
        "dynasty": "宋",
        "collection_info": null
    },
    {
        "title": "萨埵石",
        "author": "释元净",
        "content": "巨石如掌平，兀然半青嶂。\n钦哉昔道人，饲虎兹嵓上。",
        "dynasty": "宋",
        "collection_info": null
    },
    {
        "title": "次韵参寥子寄秦少游三绝时少游举进士不得  其一",
        "author": "释元净",
        "content": "秦郎文字固超然，汉武凭虚意欲仙。\n底事秋来不得解，定中试为问诸天。",
        "dynasty": "宋",
        "collection_info": null
    },
    {
        "title": "次韵参寥子寄秦少游三绝时少游举进士不得  其二",
        "author": "释元净",
        "content": "一尾追风抹万蹄，昆崙玄圃谓朝隮。\n回看世上无伯乐，却道盐中胜月题。",
        "dynasty": "宋",
        "collection_info": null
    },
    {
        "title": "次韵参寥子寄秦少游三绝时少游举进士不得  其三",
        "author": "释元净",
        "content": "得失秋毫久已明，不须闻此气峥嵘。\n何妨却伴参寥子，无数新诗咳唾成。",
        "dynasty": "宋",
        "collection_info": null
    },
    {
        "title": "游骊山  其一",
        "author": "张俞",
        "content": "金玉楼台插碧空，笙歌递响入天风。\n当时国色并春色，尽在君王顾盼中。",
        "dynasty": "宋",
        "collection_info": null
    },
    {
        "title": "游骊山  其二",
        "author": "张俞",
        "content": "玉帝楼前锁碧霞，终年培养牡丹芽。\n不防野鹿踰坦入，衔出宫中第一花。",
        "dynasty": "宋",
        "collection_info": null
    },
    {
        "title": "题温汤驿  其一",
        "author": "张俞",
        "content": "梦魂飞入瑶台路，九霞宫裏曾相遇。\n壶天好景自愁人，春水泛花何处去。",
        "dynasty": "宋",
        "collection_info": null
    },
    {
        "title": "题温汤驿  其二",
        "author": "张俞",
        "content": "昨夜过温汤，梦与杨妃浴。\n敢将豫让炭，却对卞和玉。",
        "dynasty": "宋",
        "collection_info": null
    },
    {
        "title": "题温汤驿  其三",
        "author": "张俞",
        "content": "同欢一宵间，平生万事足。\n想得唐明皇，畅哉畅哉福。",
        "dynasty": "宋",
        "collection_info": null
    },
    {
        "title": "题汉州妓项帊罗",
        "author": "张俞",
        "content": "蜀国佳人号细腰，东台御史惜妖娆。\n从今唤作杨台柳，舞尽春风万万条。",
        "dynasty": "宋",
        "collection_info": null
    },
    {
        "title": "楚中作",
        "author": "张俞",
        "content": "渺渺洞庭野，萧萧黄鹤楼。\n水通云梦浦，人渡沔阳舟。\n广泽侵吴壤，孤城接郢丘。\n山分三楚断，溪入九江流。\n寂寞休兵月，纷纭战国秋。\n吴生来赤壁，魏武定荆州。\n六代凭形势，羣雄死寇讐。\n凄凉帝子宅，浩荡祢衡洲。\n万里浮云暮，千年故国愁。\n武昌宫不见，麋鹿自羣游。",
        "dynasty": "宋",
        "collection_info": null
    },
    {
        "title": "蚕妇",
        "author": "张俞",
        "content": "昨日到城廓，归来泪满巾。\n徧身罗绮者，不是养蚕人。",
        "dynasty": "宋",
        "collection_info": null
    },
    {
        "title": "郴州道",
        "author": "张俞",
        "content": "南土殊风气，冬林叶尽丹。\n越天无雁度，楚泽有龙蟠。",
        "dynasty": "宋",
        "collection_info": null
    },
    {
        "title": "白云楼",
        "author": "张俞",
        "content": "城上新开百尺楼，白云人伴白云留。\n山川半倚三吴胜，江汉常吞七泽流。",
        "dynasty": "宋",
        "collection_info": null
    },
    {
        "title": "车湖",
        "author": "张俞",
        "content": "忆昔车公居此地，遗墟缭绕临清渊。\n惜哉断石文尚在，野老不识投波澜。",
        "dynasty": "宋",
        "collection_info": null
    },
    {
        "title": "广州",
        "author": "张俞",
        "content": "越地春生草，春城瞰渺茫。\n朔风惊瘴海，雾雨破南荒。\n巨舶通蕃国，孤云远帝乡。",
        "dynasty": "宋",
        "collection_info": null
    },
    {
        "title": "嘉州",
        "author": "张俞",
        "content": "城分二江急，树入九峯开。\n地隔犍牂绕，人从楚蜀来。",
        "dynasty": "宋",
        "collection_info": null
    },
    {
        "title": "丈人观",
        "author": "张俞",
        "content": "精气腾井络，下临羣岳尊。\n元真戴天坐，执印朝轩辕。",
        "dynasty": "宋",
        "collection_info": null
    },
    {
        "title": "除日万州临江亭",
        "author": "张俞",
        "content": "南浦逢除日，天涯有去舟。\n蛮城和雨闭，峡水带春流。",
        "dynasty": "宋",
        "collection_info": null
    },
    {
        "title": "岑公岩",
        "author": "张俞",
        "content": "池光復涵澈，万象皆镜入。\n亭观出浮云，彤彤映邦域。\n左右浮屠宫，岿然争嶪岌。\n孰云南浦陋，今始逢藻饰。",
        "dynasty": "宋",
        "collection_info": null
    },
    {
        "title": "韩信坛",
        "author": "张俞",
        "content": "汉用亡臣策，登坛授钺时。\n须知数仞土，曾立太平基。",
        "dynasty": "宋",
        "collection_info": null
    },
    {
        "title": "博望侯墓",
        "author": "张俞",
        "content": "九译使车通，君王悦战锋。\n争残四夷国，只在一枝筇。",
        "dynasty": "宋",
        "collection_info": null
    },
    {
        "title": "题隠真谷",
        "author": "张俞",
        "content": "绵绵褒斜路，窈窈郑真谷。\n斯人已千载，高谊犹在目。",
        "dynasty": "宋",
        "collection_info": null
    },
    {
        "title": "除夜宿黄沙馆书怀",
        "author": "张俞",
        "content": "穷年抚剑独无眠，世路危疑倦往还。\n夜半无人残月白，狐鸣枭啸满空山。",
        "dynasty": "宋",
        "collection_info": null
    },
    {
        "title": "岁穷雨夜独卧山斋",
        "author": "张俞",
        "content": "岁晏云深谁与游，嵓房终夜雨如秋。\n不知海上三山梦，何似人间万户侯。",
        "dynasty": "宋",
        "collection_info": null
    },
    {
        "title": "朱槿花二首  其一",
        "author": "张俞",
        "content": "风雨无人弄晚芳，野桥千树斗红房。\n朝荣暮落成何事，可笑纷华不久长。",
        "dynasty": "宋",
        "collection_info": null
    },
    {
        "title": "朱槿花二首  其二",
        "author": "张俞",
        "content": "朝菌一年迷晦朔，灵蓂千岁换春秋。\n如何槿艷无终日，独倚栏干为尔羞。",
        "dynasty": "宋",
        "collection_info": null
    },
    {
        "title": "翠微寺",
        "author": "张俞",
        "content": "翠微寺本翠微宫，楼阁亭台数十重。\n天子不来僧又死，樵夫时倒一株松。",
        "dynasty": "宋",
        "collection_info": null
    },
    {
        "title": "陪孙之翰太傅登成都楼",
        "author": "张俞",
        "content": "龊龊古之人，伤心广陵废。\n遂弦芜城歌，半夜一挥涕。\n蕙纨随草衰，藻黼归尘翳。\n魂石敛邱封，歌堂从水逝。\n熏光杳沈灭，吞恨徒千岁。\n我怀吴蜀国，祸乱若符契。\n目览台城墟，心感君王世。\n干戈日驰逐，狼虎争吞噬。\n山河实天堑，城阙巍地肺。\n霸力不久炎，倏忽如焚薙。\n空余万雉城，岌倚寒云际。\n麋鹿玩苹阴，狐狸栖棘卫。\n江汉含呜咽，岷峨抱迢递。\n荒村烟花遥，落日寒风厉。\n因知市朝人，自古悲兴替。",
        "dynasty": "宋",
        "collection_info": null
    },
    {
        "title": "谒白帝庙",
        "author": "张俞",
        "content": "孤山扞江口，上有白帝祠。\n横视天下险，万流皆俯窥。\n古殿锁神物，悲风出阴帷。\n天昏瓦栋折，狐鼠亦生威。\n优巫日鼓舞，鬼怪生奔驰。\n雷霆卷蛟窟，雹火烧松枝。\n入户精魄动，有如阴兵随。\n吁哉汉盗乱，海内遂崩离。\n赤龙始潜跃，逐鹿过秦时。\n公孙奋神剑，定蜀图安危。\n陇坻开北户，荆门启东陲。\n长驱百万众，日斗天下师。\n羣豪插羽翼，与汉争雄雌。\n两帝不并立，兴亡良可悲。\n天运虽有在，圣贤岂无为。\n昭皇揽英杰，袭轨奄重基。\n风云共浩荡，千古余寒碑。\n威神竟不没，万里震南夷。",
        "dynasty": "宋",
        "collection_info": null
    },
    {
        "title": "邛州青霞嶂",
        "author": "张俞",
        "content": "雾山琼合自云川，户有清溪种玉田。\n万本桃花不知处，几人曾得问秦年。",
        "dynasty": "宋",
        "collection_info": null
    },
    {
        "title": "邛州青霞嶂 题西山临江亭",
        "author": "张俞",
        "content": "南北逢除日，天涯有去舟。\n蛮城和雨闭，峡水带春流。\n不负新年感，惟多故国愁。\n宁无贺新酒，徒此事羁囚。",
        "dynasty": "宋",
        "collection_info": null
    },
    {
        "title": "游灵岩",
        "author": "张俞",
        "content": "玉文山后灵岩寺，四百年来选佛场。\n满地白云关不住，石泉流出落花香。",
        "dynasty": "宋",
        "collection_info": null
    },
    {
        "title": "句  其一",
        "author": "张俞",
        "content": "高光如有嗣，吴魏岂胜诛。",
        "dynasty": "宋",
        "collection_info": null
    },
    {
        "title": "句  其二",
        "author": "张俞",
        "content": "可胜亡国恨，犹有爱山心。",
        "dynasty": "宋",
        "collection_info": null
    },
    {
        "title": "句  其三",
        "author": "张俞",
        "content": "万顷碧波看不尽，一拳孤岫望中明。",
        "dynasty": "宋",
        "collection_info": null
    },
    {
        "title": "句  其四",
        "author": "张俞",
        "content": "千年黄鹤无消息，满自空寒万里秋。",
        "dynasty": "宋",
        "collection_info": null
    },
    {
        "title": "句  其五",
        "author": "张俞",
        "content": "与谁天末分青髻，长向人间画翠哦。",
        "dynasty": "宋",
        "collection_info": null
    },
    {
        "title": "句  其六",
        "author": "张俞",
        "content": "真人自有龙蹻术，可笑长生事战争。",
        "dynasty": "宋",
        "collection_info": null
    },
    {
        "title": "句  其七",
        "author": "张俞",
        "content": "欲作外臣谁是友，白云孤鹤在岩扉。",
        "dynasty": "宋",
        "collection_info": null
    },
    {
        "title": "句  其八",
        "author": "张俞",
        "content": "昔乃荆棘荒，今为蕙兰袭。",
        "dynasty": "宋",
        "collection_info": null
    },
    {
        "title": "句  其九",
        "author": "张俞",
        "content": "康乐有情遥寄想，青溪句在十三峯。",
        "dynasty": "宋",
        "collection_info": null
    },
    {
        "title": "句  其一○",
        "author": "张俞",
        "content": "生涯自笑惟诗在，旋种芭蕉听雨声。",
        "dynasty": "宋",
        "collection_info": null
    },
    {
        "title": "句  其一一",
        "author": "张俞",
        "content": "独得万古意。",
        "dynasty": "宋",
        "collection_info": null
    },
    {
        "title": "宿上清宫",
        "author": "勾台符",
        "content": "寄宿翠微颠，身疑入半天。\n晓钟鸣物外，残月落岩前。",
        "dynasty": "宋",
        "collection_info": null
    },
    {
        "title": "延庆宫",
        "author": "勾台符",
        "content": "一簇楼台地，嵯峨四面函。\n路盘七折岭，坐对六时岩。",
        "dynasty": "宋",
        "collection_info": null
    },
    {
        "title": "句  其一",
        "author": "勾台符",
        "content": "松门开碧嶂，五甃锁清泉。",
        "dynasty": "宋",
        "collection_info": null
    },
    {
        "title": "句  其二",
        "author": "勾台符",
        "content": "无叶滋春色，有花开晚红。",
        "dynasty": "宋",
        "collection_info": null
    },
    {
        "title": "句  其三",
        "author": "勾台符",
        "content": "料得桓温登剑阁，便抛李势入岷山。",
        "dynasty": "宋",
        "collection_info": null
    },
    {
        "title": "句  其四",
        "author": "勾台符",
        "content": "胚浑凿开元精结，三十六峰排截嶭。",
        "dynasty": "宋",
        "collection_info": null
    },
    {
        "title": "句  其五",
        "author": "勾台符",
        "content": "酷爱青城好山色，终年不出白云门。",
        "dynasty": "宋",
        "collection_info": null
    },
    {
        "title": "句  其六",
        "author": "勾台符",
        "content": "右执范贤袂，左拍薛昌肩。\n举头傲白日，长啸揭青天。",
        "dynasty": "宋",
        "collection_info": null
    },
    {
        "title": "逍遥峯访李觏不遇",
        "author": "饶子尚",
        "content": "迭嶂南奔似跃龙，逍遥楼畔识奇踪。\n云根盘地三千丈，石徇参天第一峯。\n岁久已知苍藓合，晓为常怪翠云封。\n肩舆却过株槎路，曙色岚光隔几重。",
        "dynasty": "宋",
        "collection_info": null
    },
    {
        "title": "过董孝君祠",
        "author": "杜醇",
        "content": "湖环阚麓任清涟，古庙尘埋自汉传。\n剑吐寒芒愤已雪，碑刊轶事墨犹鲜。\n芳名百世留青史，至行千年启后贤。\n爵禄可辞甘海曲，富春耕钓与骈肩。",
        "dynasty": "宋",
        "collection_info": null
    },
    {
        "title": "赠干明寺绣尼集句",
        "author": "曹希藴",
        "content": "睡起杨花满绣床，为他人作嫁衣裳。\n因过行院逢僧话，始觉空门气味长。",
        "dynasty": "宋",
        "collection_info": null
    },
    {
        "title": "新月",
        "author": "曹希藴",
        "content": "禁鼓初闻第一敲，乍看新月出林梢。\n谁家宝鑑新磨出，匣小参差盖不交。",
        "dynasty": "宋",
        "collection_info": null
    },
    {
        "title": "句",
        "author": "曹希藴",
        "content": "记得小轩岑寂夜，月移疏影上东墙。",
        "dynasty": "宋",
        "collection_info": null
    },
    {
        "title": "寄睦州苏七使君",
        "author": "张伯玉",
        "content": "阔步曾飞到广寒，一麾聊顿野云间。\n虬蟠涧底未失水，鹤在笼中且看山。\n旧日笑谈犹壮否，近来书信亦稀还。\n严滩桐岭宜秋醉，却恐才高不奈閒。",
        "dynasty": "宋",
        "collection_info": null
    },
    {
        "title": "桐庐苏七太守通判晏鲁望远寄倡和之什辄伸记美",
        "author": "张伯玉",
        "content": "桐君圃外州，树石最清幽。\n水截三吴秀，山当百粤秋。\n岩垧无俗土，宅舍有高楼。\n画隼真才望，题舆雅唱酬。\n滩声环醉枕，鹭影入茶瓯。\n蚤晚陪清躅，梯云奉俊游。",
        "dynasty": "宋",
        "collection_info": null
    },
    {
        "title": "寄新定苏七太守",
        "author": "张伯玉",
        "content": "闻道银符渡睦溪，桐山应为长清晖。\n渔翁几十迎舟拜，沙鸟成双夹斾飞。\n检点簿书茶贡蚤，体量风物橘奴肥。\n题舆自媿来何晚，未得云中瞩使威。",
        "dynasty": "宋",
        "collection_info": null
    },
    {
        "title": "之官新定同年李郎中以诗赋别即事感怀次韵上答",
        "author": "张伯玉",
        "content": "雨后惊涛激箭催，为君停棹把离杯。\n宦游向老令人笑，别恨伤春触处来。\n故国未归江令宅，全家且上子陵台。\n如今遇酒伸眉醉，休问多才与不才。",
        "dynasty": "宋",
        "collection_info": null
    },
    {
        "title": "之官新定寓兴三首  其一",
        "author": "张伯玉",
        "content": "关山雨雪征人泪，京洛风尘倦客心。\n谁信子陵溪上去，一川秋净涤烦襟。",
        "dynasty": "宋",
        "collection_info": null
    },
    {
        "title": "之官新定寓兴三首  其二",
        "author": "张伯玉",
        "content": "汴水东浮不繫舟，到官无事只轻鸥。\n不才自古侥天幸，请却俸钱溪上游。",
        "dynasty": "宋",
        "collection_info": null
    },
    {
        "title": "之官新定寓兴三首  其三",
        "author": "张伯玉",
        "content": "溪山千古绝浮埃，时拂朝衣上钓台。\n却恐被它渔父笑，糟醨不啜又閒来。",
        "dynasty": "宋",
        "collection_info": null
    },
    {
        "title": "之官新定却寄并州通判王几道",
        "author": "张伯玉",
        "content": "新定与并门，天南天北人。\n扁舟江外客，别乘塞垣身。\n朔马惊鸣橐，秋鲈上钓纶。\n何时叙离阔，把酒碧嵩春。",
        "dynasty": "宋",
        "collection_info": null
    },
    {
        "title": "七里滩",
        "author": "张伯玉",
        "content": "漱玉鸣珠七里滩，到今犹照客星寒。\n卢奴有水徒千顷，未得高贤一瞬看。",
        "dynasty": "宋",
        "collection_info": null
    },
    {
        "title": "舟次子陵钓台",
        "author": "张伯玉",
        "content": "十载从军去又来，强为颜面走尘埃。\n久惭簪笏未归去，且喜妻孥共此来。\n旋撷岸蔬供野饭，欲题岩壁拂苍苔。\n子陵昔日诚高趣，未必全家上钓台。",
        "dynasty": "宋",
        "collection_info": null
    },
    {
        "title": "睦州",
        "author": "张伯玉",
        "content": "千家楼阁丽朝晖，人到于今说钓矶。\n雨后数峯骄欲斗，春来两港活如飞。\n高吟多谢沈家令，中酒长怜杜紫微。\n更爱严城无锁处，白云摇漾去还归。",
        "dynasty": "宋",
        "collection_info": null
    },
    {
        "title": "送交代倅车晏十一鲁望",
        "author": "张伯玉",
        "content": "鲁望江南客，风骚猎将坛。\n高吟得意处，清韵逼人寒。\n场屋声华旧，襟灵渤澥宽。\n闺门尽羔鴈，庭野列芝兰。\n僶勉来新定，淹留就小官。\n酒论浩劫饮，山欲上天看。\n待月高峯寺，听猿七里滩。\n入云移翠簜，凿石引鸣湍。\n一日交符去，芳风善继难。\n红尘久离阔，白首此相欢。\n留方医鹤膝，贶别遗渔竿。\n虎杏宁知用，松筠幸未残。\n路长分骥騄，火烈辨琅玕。\n沙际多平仲，鸰原有谢安。\n卷舒知自得，不用苦弹冠。",
        "dynasty": "宋",
        "collection_info": null
    },
    {
        "title": "监州新定却寄并州旧僚",
        "author": "张伯玉",
        "content": "久从光禄长城戍，却到严陵旧钓滩。\n休问簿书边报急，且听宅舍水声寒。\n舟浮南渡云千里，睡起东窗日数竿。\n寄语晋溪溪上月，楚天虽远一般看。",
        "dynasty": "宋",
        "collection_info": null
    },
    {
        "title": "同年李郎中以诗见寄仍许见过次韵和答",
        "author": "张伯玉",
        "content": "新定溪山国，病怀忻所依。\n桐君谈药妙，严濑得鱼肥。\n吏退钞书谱，朋来典道衣。\n轩车如顾我，春酒上苔矶。",
        "dynasty": "宋",
        "collection_info": null
    },
    {
        "title": "乌龙寺祈雨回马上口占",
        "author": "张伯玉",
        "content": "官曹苦覊束，祈灵得幽便。\n夹路松披纷，蹑石烟分练。\n迎轩玉泉响，鸣驺沙鸟散。\n晓日破霜阴，前峯蔼葱蒨。\n逶迤步高阁，窈窕出云汉。\n坐来清思生，语余疏磬缓。\n方将尘滓涤，还忧簿书乱。\n偃旆拂归鞯，回首青猿断。",
        "dynasty": "宋",
        "collection_info": null
    },
    {
        "title": "西湖楼",
        "author": "张伯玉",
        "content": "积水照层峯，登临谁与同。\n望来生羽翼，醉欲上烟空。\n细细湿花雨，疏疏开袖风。\n新安江上景，尽属此楼中。",
        "dynasty": "宋",
        "collection_info": null
    },
    {
        "title": "玉泉祈雨",
        "author": "张伯玉",
        "content": "南州富潨射，万壑纵奔濑。\n兹泉一何高，夐与寥廓对。\n邈非猿鸟到，迅恐岩磝碎。\n霜落天地清，玉立江海外。\n人区未蒙泽，蛟龙兹有待。\n浅石谅难渟，当与云涨会。",
        "dynasty": "宋",
        "collection_info": null
    },
    {
        "title": "登乌龙山寺阁",
        "author": "张伯玉",
        "content": "桐川本无尘，况此幽阁逈。\n万木含秋声，一轩与天浄。\n前峯翠分滴，后谷语相应。\n槛下江云归，檐前古雪凝。\n岩僧对游客，湛若寒冰莹。\n百虑缘心空，独饭随疏磬。\n嗟余本林壑，谬与世纷竞。\n一作市朝人，几伤麋鹿性。\n旧山别来久，萝蔓锁幽径。\n长恐客沈深，未得归期定。\n息中来此境，时觉襟韵胜。\n犹媿招隠心，联为小山咏。",
        "dynasty": "宋",
        "collection_info": null
    },
    {
        "title": "后庵试茶",
        "author": "张伯玉",
        "content": "郡僻好藏身，心閒久无事。\n前轩饱食罢，后庵取茶试。\n岩边启茶钥，溪畔涤茶器。\n小竈松火然，深铛雪花沸。\n瓯中尽余绿，物外有深意。\n滥官来此游，时得拂尘累。\n莫笑后庵茶，閒中好滋味。",
        "dynasty": "宋",
        "collection_info": null
    },
    {
        "title": "郡斋閒步",
        "author": "张伯玉",
        "content": "花木方塘小，楼台宅院深。\n以何消俸禄，无事任山林。\n雨雪覊游路，风沙苦战心。\n若论当此景，不啻万黄金。",
        "dynasty": "宋",
        "collection_info": null
    },
    {
        "title": "到新定后却寄苏州蒋侍郎",
        "author": "张伯玉",
        "content": "遂翁亭畔碧桃开，招隠溪头画舫回。\n曾奉云鸿此真赏，到今羽翼出尘埃。\n閒窥玉字书千卷，渴饮金茎露一杯。\n别后霜天苦寥阔，海云深处望公台。",
        "dynasty": "宋",
        "collection_info": null
    },
    {
        "title": "自新定沿牒三衢舟中寓兴寄所知",
        "author": "张伯玉",
        "content": "井落瓯闽近，乡亭百粤连。\n一蓱游宦客，两桨上滩船。\n石壅千寻浪，山围几匝天。\n乱篙鸣远屿，羣譟捧危舷。\n峡断疑无路，汀回復济川。\n林深羡沙鸟，村近喜人烟。\n岂昧垂堂诫，都由稍食牵。\n家山旧庐在，蚤晚赋归田。",
        "dynasty": "宋",
        "collection_info": null
    },
    {
        "title": "舟次兰溪却寄新定太守",
        "author": "张伯玉",
        "content": "解纚向萧瑟，叙别喜英豪。\n野水征颿迥，秋天醉幕高。\n使旟标画隼，骑吹压霜涛。\n几日狂酲析，思君梦更劳。",
        "dynasty": "宋",
        "collection_info": null
    },
    {
        "title": "新安江舟中奉酬孙观书记",
        "author": "张伯玉",
        "content": "十年塞外忆江山，今日扁舟纵眼看。\n匝岸野花红似簇，避人沙鸟起成团。\n放怀自古酒为得，老笔到今诗最难。\n君解高吟我方饮，几人能共此清欢。",
        "dynasty": "宋",
        "collection_info": null
    },
    {
        "title": "送清溪郑中舍官满还京",
        "author": "张伯玉",
        "content": "郑宰金闺彦，年来解绂归。\n囊装轻剑在，场屋故人稀。\n水馆酒初罢，霜江颿欲飞。\n无烦重回首，行矣近天晖。",
        "dynasty": "宋",
        "collection_info": null
    },
    {
        "title": "桐庐官满先寄杭州资政待郎",
        "author": "张伯玉",
        "content": "海角千家郡，天南一水涯。\n倦游惭梗泛，多滞喜瓜时。\n弱羽诚难振，危根只自持。\n几门尝际遇，百步亦参差。\n万壑喷霆雾，千峯出险巇。\n牢愁客星见，孤节涧松知。\n贺厦宁无託，披云幸有期。\n鲁堂金石地，商欲再言诗。",
        "dynasty": "宋",
        "collection_info": null
    },
    {
        "title": "和王治臣新定即事",
        "author": "张伯玉",
        "content": "碧泉千脉泻金沟，名是东南俗阜州。\n任昉旧诗题县石，贺齐高迭照江流。\n月明几处游归客，春色何人醉倚楼。\n我是江潭钓鱼者，喜君相见且相留。",
        "dynasty": "宋",
        "collection_info": null
    },
    {
        "title": "王治臣以余在告宠示嘉什",
        "author": "张伯玉",
        "content": "新安泉石最为佳，多病何劳养岁华。\n药好幸依桐圃近，山安惟畏酒垆赊。\n狂思逸客浮沧海，渴想仙人饮绛霞。\n欲傍重阳搘策起，菊房新小玉生芽。",
        "dynasty": "宋",
        "collection_info": null
    },
    {
        "title": "次韵王治臣九日使君席上二章  其一",
        "author": "张伯玉",
        "content": "楚枫丹外客颿稀，水拍长天鴈字垂。\n乐事喜逢千日酒，凭高正在九秋时。\n吴歈调笑歌杨叶，蛮鼓鑑闳引柘枝。\n使骑相逢且留饮，行看卓马辔如丝。",
        "dynasty": "宋",
        "collection_info": null
    },
    {
        "title": "次韵王治臣九日使君席上二章  其二",
        "author": "张伯玉",
        "content": "新安江碧郡楼危，九日登临醉袖垂。\n莫笑松筠岁寒地，却胜桃李艳阳时。\n清渟酒莹红螺面，窈窕笙攒碧玉枝。\n未必尊前叹迟暮，几人如我始牵丝。",
        "dynasty": "宋",
        "collection_info": null
    },
    {
        "title": "答延平王八使君望江亭见怀之什",
        "author": "张伯玉",
        "content": "望江亭上望桐江，烟水茫然隔锁窗。\n擢第蚤同丹桂树，从军俱在碧油幢。\n天遥皓月人千里，书託红鳞锦一双。\n开府时多家令瘦，酒旗犹恐未相降。",
        "dynasty": "宋",
        "collection_info": null
    },
    {
        "title": "钓台",
        "author": "张伯玉",
        "content": "尽逐鲸鲵埽八区，故人惟我更无余。\n云台功将任图画，天上客星閒卷舒。\n若把杀人来逐鹿，争似全身归钓鱼。\n先生有意羲皇外，不为林泉傲帝居。",
        "dynasty": "宋",
        "collection_info": null
    },
    {
        "title": "罢新定至钱塘喜见孙观书记",
        "author": "张伯玉",
        "content": "桐江撝袂蚤三年，把臂重来讲旧篇。\n陌上风尘成底事，鬓边霜雪但悠然。\n虬蟠我亦思沧海，鹗荐初方上碧天。\n忍把离杯又抛掷，别愁纷泊满春烟。",
        "dynasty": "宋",
        "collection_info": null
    },
    {
        "title": "至和中得倅新定今领福唐再经此郡感旧书怀因呈使君刘孝叔",
        "author": "张伯玉",
        "content": "十年前倅北州来，平日风情尚壮哉。\n玉水声中寒濯笔，石楠乡裏夜衔杯。\n可怜白首成何事，犹得红旌向北回。\n太守故人应笑我，践言堪媿子陵台。",
        "dynasty": "宋",
        "collection_info": null
    },
    {
        "title": "饭芝川村舍",
        "author": "张伯玉",
        "content": "嫩苗苒苒头角秀，柔桑褭褭阴影轻。\n茆檐饭起上马去，一声雨后黄鹂鸣。",
        "dynasty": "宋",
        "collection_info": null
    },
    {
        "title": "宿普光寺",
        "author": "张伯玉",
        "content": "无端未得归林下，又向南方拥使麾。\n夜宿禅关更萧洒，一轩寒月照清池。",
        "dynasty": "宋",
        "collection_info": null
    },
    {
        "title": "宿桐庐县江口",
        "author": "张伯玉",
        "content": "桐庐江水碧，百丈见游鱼。\n元是新安水，流从下濑初。\n清风寒到底，明月静涵虚。\n尘土谁难濯，人心自不知。",
        "dynasty": "宋",
        "collection_info": null
    },
    {
        "title": "桐庐寺晓钟",
        "author": "张伯玉",
        "content": "扁舟下桐圃，霜月满寒潭。\n疏钟一声起，清与天地参。\n春容逗万壑，窈窕出层岚。\n覊魂不成寐，洗耳涤尘贪。",
        "dynasty": "宋",
        "collection_info": null
    },
    {
        "title": "桐江口见雪",
        "author": "张伯玉",
        "content": "无诸地无霜，从古困炎热。\n晓出桐江口，喜见羣峯雪。\n酌酒高颿下，归思满寥泬。\n从今不繫舟，泛泛老清澈。",
        "dynasty": "宋",
        "collection_info": null
    },
    {
        "title": "出七里泷口望桐庐县",
        "author": "张伯玉",
        "content": "泷口波自平，沧洲分两溪。\n辛勤下百粤，乍出天一涯。\n近入桐庐市，潮水滥中泜。\n不闻湍濑声，沙鸟浩然飞。\n然我两俱适，吾亦浩然归。",
        "dynasty": "宋",
        "collection_info": null
    },
    {
        "title": "龙门岩",
        "author": "张伯玉",
        "content": "未到子陵台，先见龙门石。\n万物镇羣峯，闯然耸双壁。\n清泉界中道，亢若高门闢。\n樵童走深径，渔户掩沈碧。\n白首钓鱼郎，不知有行客。",
        "dynasty": "宋",
        "collection_info": null
    },
    {
        "title": "至睦州泊新安江口",
        "author": "张伯玉",
        "content": "前岁过此州，手持七闽节。\n虽远更惮劳，揽辔迟明发。\n回瞻七里滩，何日榜舟歇。\n幸得满三年，解符下瓯粤。\n却到新安江，依然旧澄澈。\n敛巾照江水，无白可添髮。\n州人多故吏，罗立皆磬折。\n问我此去心，復有何施设。\n兴言顾诸老，谢尔相慰说。\n此度归来心，可共严陵说。",
        "dynasty": "宋",
        "collection_info": null
    },
    {
        "title": "港口渡",
        "author": "张伯玉",
        "content": "三月悲风瑟瑟寒，小船舟檝渡溪难。\n日高待得过岸去，回首修篁千万竿。",
        "dynasty": "宋",
        "collection_info": null
    },
    {
        "title": "送睦州丁郎中",
        "author": "张伯玉",
        "content": "雨后桐江木叶稀，坐棠无事枕閒欹。\n扁舟几认严君钓，古壁多逢沈令诗。\n夜静好当轮省宿，晓寒堪忆趁朝时。\n山城寂寞郎官贵，想对秋风动所思。",
        "dynasty": "宋",
        "collection_info": null
    },
    {
        "title": "寄睦州朱少卿",
        "author": "张伯玉",
        "content": "何幸乡枌託使麾，忆曾淮澨见风仪。\n泉分龙岫成新酿，庙锁琼蕤换旧枝。\n二水清涵潭月夜，千峯晴捲雪云时。\n向来萧洒称名郡，少缓龚黄次补期。",
        "dynasty": "宋",
        "collection_info": null
    },
    {
        "title": "经大洋吴氏别业",
        "author": "张伯玉",
        "content": "渐老故人少，与君兹晤言。\n方山共邻里，好畤旧田园。\n溪色寒生枕，松阴翠入轩。\n犹怜巾子在，相对举清尊。",
        "dynasty": "宋",
        "collection_info": null
    },
    {
        "title": "新定望湖楼",
        "author": "张伯玉",
        "content": "龙盘山影倒寒流，十里屏风翠入楼。\n画笔肯归涵碧手，湖光疑对涌金秋。\n主翁爱客排三雅，渔父忘机任直鈎。\n为访红云遶花岛，满船歌舞按梁州。",
        "dynasty": "宋",
        "collection_info": null
    },
    {
        "title": "同孝叔游萧洒亭",
        "author": "张伯玉",
        "content": "昔日贤侯多兴咏，为怜萧洒復潺湲。\n一桥飞处横牛渚，二水清来见浙源。\n雨涨瀑泉添岳面，晚晴春草带潮痕。\n好风新月相留意，只恐张纲拥使轩。",
        "dynasty": "宋",
        "collection_info": null
    },
    {
        "title": "题思范轩二首  其一",
        "author": "张伯玉",
        "content": "英衮多年去竹轩，更思风节记山樊。\n抗言后坐遗忠美，通使河源旧策存。\n诗石欲留千古永，棠阴还对一楼繁。\n使君才望须相继，莫厌林间驻画轓。",
        "dynasty": "宋",
        "collection_info": null
    },
    {
        "title": "题思范轩二首  其二",
        "author": "张伯玉",
        "content": "天下儒宗不世勋，履声今绝岂重闻。\n空余逸韵传流水，犹喜清风在此君。\n山倚孔祠分积翠，篆寻严濑挂香云。\n接花酬倡将三记，时拂尘篇见旧文。",
        "dynasty": "宋",
        "collection_info": null
    },
    {
        "title": "题玉泉",
        "author": "张伯玉",
        "content": "灵源曾记古篇章，飞入霜筠万丈长。\n六月林风吹宝瑟，九秋山翠坼银潢。\n试茶石鼎云含液，酿酒兵厨菊有香。\n到此欲知真玉性，不为圆折本来方。",
        "dynasty": "宋",
        "collection_info": null
    },
    {
        "title": "同孝叔游玉泉",
        "author": "张伯玉",
        "content": "石磴松阴一化城，泉源疑透古瑶京。\n僧知到耳此根静，客来洗心诸虑清。\n星记祥光重璧合，蓝田霁色暮烟生。\n潺湲似识君将去，相送出山多别情。",
        "dynasty": "宋",
        "collection_info": null
    },
    {
        "title": "初夏同孝叔游普光寺",
        "author": "张伯玉",
        "content": "鱼跳莲叶青钱小，雪压花枝玉燕参。\n细草使轓瞻鹿扰，微风池果落鶑含。\n满瓯春茗浮仙露，一点尖峯滴翠岚。\n却逐归舟更多景，晚来雌霓挂寒潭。",
        "dynasty": "宋",
        "collection_info": null
    },
    {
        "title": "初夏同孝叔游朱氏园",
        "author": "张伯玉",
        "content": "冻醪卢橘助登临，此地相逢旧有音。\n石润自知梅信蚤，池方应为玉流深。\n诗成千色排清砌，话久花枝转夕阴。\n不见避疆妨底事，月楼归去正龙吟。",
        "dynasty": "宋",
        "collection_info": null
    },
    {
        "title": "留题千峯榭呈孝叔",
        "author": "张伯玉",
        "content": "君把元英诗集披，羣山依旧遶轩墀。\n杜陵几醉花前地，谢客曾吟日落时。\n雨过荷香兼酒美，云深泉韵透帘迟。\n佳名大约称千数，百万岚盘一一奇。",
        "dynasty": "宋",
        "collection_info": null
    },
    {
        "title": "题新定郡斋寄孝叔二首",
        "author": "张伯玉",
        "content": "主人今向日边归，犹有清香满谢池。\n为嘱西风莫摇落，不禁顦顇夕阳时。",
        "dynasty": "宋",
        "collection_info": null
    },
    {
        "title": "古后池荷",
        "author": "张伯玉",
        "content": "花意知君改外台，乱红飞尽见苍苔。\n纵教颜色明年在，前度刘郎肯再来。",
        "dynasty": "宋",
        "collection_info": null
    },
    {
        "title": "留题玉泉山堂",
        "author": "张伯玉",
        "content": "动非缘境静非禅，物物前尘现四天。\n此地筌蹄求妙论，有时璎络献诸仙。\n欲梅泉石多秋思，过夏松篁聒昼眠。\n一箇攒眉招不至，劳师香火漏沈莲。",
        "dynasty": "宋",
        "collection_info": null
    },
    {
        "title": "题新定红渠阁",
        "author": "张伯玉",
        "content": "烟卷龙绡艳格殊，彩霞翻处好风俱。\n几杯仙露含秋色，一曲蟾宫在画图。\n雨送清香浮酒面，泉飞幽韵透城隅。\n州民多有东南美，尽应嘉招入幕无。",
        "dynasty": "宋",
        "collection_info": null
    },
    {
        "title": "州宅",
        "author": "张伯玉",
        "content": "万迭湖山烟水滨，朱门画戟閒松筠。\n登临不踏红尘路，燕寝长居紫府春。\n画静欲骖风外驾，夜寒疑是月中身。\n我惭白首方怀绂，犹得蓬莱作主人。",
        "dynasty": "宋",
        "collection_info": null
    },
    {
        "title": "赠范吏部",
        "author": "张伯玉",
        "content": "海天东下越王州，碧城缭绕环山丘。\n春晴紫翠堆绮屋，日暮烟雨藏朱楼。\n禹祠花底金穴峻，贺老门前银汉秋。\n何当独把钓竿手，笑拥一艘东去游。",
        "dynasty": "宋",
        "collection_info": null
    },
    {
        "title": "答王越州蓬莱阁",
        "author": "张伯玉",
        "content": "书报蓬莱高阁成，越山增翠越波明。\n云收海上天地静，人在月中金翠横。\n游女弄芳珠作佩，仙人度曲玉为笙。\n会须长揖浮丘伯，醉听银河秋浪声。",
        "dynasty": "宋",
        "collection_info": null
    },
    {
        "title": "蓬莱阁醉归",
        "author": "张伯玉",
        "content": "蓬莱阁上醉归时，犹索芳樽步步随。\n啼鸟似来留翠佩，旁人笑为整花枝。\n腰閒半亸黄金印，头上斜欹白接䍦。\n拍手向他宾从道，使君未老莫扶持。",
        "dynasty": "宋",
        "collection_info": null
    },
    {
        "title": "西楼晚望",
        "author": "张伯玉",
        "content": "迭岫敛余霞，轻舠簇远沙。\n斜阳媚城郭，细柳杂汀花。\n两两联归骑，萧萧起暮鸦。\n谁知故园兴，闲在使君家。",
        "dynasty": "宋",
        "collection_info": null
    },
    {
        "title": "逍遥堂寓兴",
        "author": "张伯玉",
        "content": "疎竹閒花阴，了无尘土侵。\n旌麾千骑长，风月一堂深。\n海气生吟榻，烟香披醉襟。\n山翁方自得，莫问去留心。",
        "dynasty": "宋",
        "collection_info": null
    },
    {
        "title": "小楼独酌",
        "author": "张伯玉",
        "content": "老去春来事事慵，春阴独酌小楼中。\n一千里色江南岸，二十四般花信风。\n祗有溪山迎醉目，更无尘土倦樊笼。\n鹪鹩自得诚堪笑，诗有余狂酒有功。",
        "dynasty": "宋",
        "collection_info": null
    },
    {
        "title": "清思堂昼坐",
        "author": "张伯玉",
        "content": "堂上萧然昼户开，澹松疎竹荫苍苔。\n白云无事不肯出，幽鸟有时还自来。\n何处覆车迷径路，几人缓颊走尘埃。\n支离得意谁知我，自对庭花引一杯。",
        "dynasty": "宋",
        "collection_info": null
    },
    {
        "title": "西楼早望",
        "author": "张伯玉",
        "content": "纤纤初日射西楼，楼上帘旌卷绣钩。\n数襞断云秦望晓，一声寒雁鑑湖秋。\n烟波憔悴西施国，风月飘零范蠡舟。\n莫向登临动怀古，有情多为等闲愁。",
        "dynasty": "宋",
        "collection_info": null
    },
    {
        "title": "蓬莱阁閒望写怀",
        "author": "张伯玉",
        "content": "越绝开华国，姚虞启后昆。\n昔闻句允霸，今作帝王藩。\n地得东南重，山侔岳渎尊。\n平湖来万壑，翠袖列千门。\n市井鱼盐合，居人组绣繁。\n牙旗开物表，州宅倚云根。\n六郡趋麟节，三峰出雉垣。\n秦游前事废，禹画旧书存。\n雁鹜来还去，鲸波吐復吞。\n菱歌秋溆远，江信暮潮浑。\n石古寒松偃，楼危昼霭昏。\n冷光浓可截，秀色净无痕。\n露袅还堤柳，风飞列寺旛。\n深林藏杞梓，芳径杂兰荪。\n巧笑花争艷，嬉游玉斗温。\n画船鵰鹢迅，绛袖绮霞翻。\n有意皆行乐，无忧可莳萱。\n乡惟知俎豆，土亦贲丘樊。\n巨舶联艘至，交衢百贷蕃。\n敲冰呈巧手，织素竞交鸳。\n丽圃红柑亚，通畦紫芋蹲。\n茶先春入焙，笋带雪黏盆。\n异萼随时坼，清香触处歕。\n吴趋惭种蠡，楚些陋湘沅。\n往事图难尽，前修孰可援。\n风流王与谢，唱和白兼元。\n顾我栖儒窦，胡为属使鞬。\n迂疎非吏法，蹇浅是辞源。\n谬览先生策，谁调伯氏埙。\n翦裁迷幅尺，追琢昧玙璠。\n学术何曾取，名场辄屡奔。\n技甘同鼫鼠，化敢望溟鲲。\n将幕闲留滞，乌台误选抡。\n埋轮惭避俗，折槛畏当轩。\n坎壈人奚顾，覊孤舌但扪。\n爱书疑有癖，怕事欲无言。\n薪米支离叟，蹄盂炙毂髠。\n一为华省吏，三驾使君轓。\n蹭蹬慵成性，龙钟病愈惛。\n因怀邸中绂，来访道山园。\n税鞅红尘外，班条碧海垠。\n披襟澄沆瀣，缓带涤潺湲。\n乐岁欢康洽，高黉礼让敦。\n南宫罗俊彦，东箭蔼瑶琨。\n退食求凋弊，吹毛析滞寃。\n庖刀怯余刃，櫑剑喜平反。\n重禄容虚受，期民肯惮烦。\n问贤思水薤，教俗养鸡豚。\n䆉䅉西成稻，逍遥北海樽。\n吏符多鹤立，僚友尽鸿骞。\n讵听棠阴颂，聊袪缿讼諠。\n行歌齐繫壤，坐啸比啼猨。\n洞邃宜招隠，时清耻叫阍。\n嗫嚅挥醉笔，伛偻曝晴暾。\n蹑险赍长屐，寻幽叱短辕。\n穷通方自适，语默且休论。\n厌把诗筒发，欣逢酒帟掀。\n桔槹肥果茹，竹马戏儿孙。\n以此为官业，何由报主恩。\n冰霜徒励操，渊谷可惊魂。\n蕙帐羞逋客，庭貆鄙素餐。\n行当解簪绂，归老白云邨。",
        "dynasty": "宋",
        "collection_info": null
    },
    {
        "title": "春日登望海亭",
        "author": "张伯玉",
        "content": "望海亭前春色深，风光澹澹海沈沈。\n潮如世路来还去，山带城芜古到今。\n坐见微云生别岸，吟惊幽鸟起层阴。\n劝君莫苦凭高望，惊动子牟千里心。",
        "dynasty": "宋",
        "collection_info": null
    },
    {
        "title": "再题州宅",
        "author": "张伯玉",
        "content": "昔览微之州宅篇，待将屏障写山川。\n更看白傅明月句，欲上高楼跨紫烟。\n盘纡星斗旁六郡，零落风骚三百年。\n乔木自存人自远，可怜香案旧神仙。",
        "dynasty": "宋",
        "collection_info": null
    },
    {
        "title": "清思堂晓雪初霁望飞来山",
        "author": "张伯玉",
        "content": "密雪晓初霁，朝阳霭融融。\n隠几高堂上，坐对飞来峰。\n梵塔倚天半，楼台出烟中。\n岧然金银阙，瑰碧交玲珑。\n渐转皎日高，杳杳闻疎钟。\n天和发秀彩，灏气如腾虹。\n况予世虑疎，久矣渟心胸。\n更临物外趣，愈觉万缘空。",
        "dynasty": "宋",
        "collection_info": null
    },
    {
        "title": "西园醉归",
        "author": "张伯玉",
        "content": "向晚西园饮乍阑，山公酩酊上轻鞍。\n东方千骑随车出，南国佳人夹路看。\n纵目渐迷山色远，迴头犹忆水声寒。\n归来未放宾游散，更赋新题刻烛观。",
        "dynasty": "宋",
        "collection_info": null
    },
    {
        "title": "鑑湖晚归",
        "author": "张伯玉",
        "content": "会稽太守无事时，缓带长作渔樵嬉。\n大航平榻引宾从，谈笑晚从湖上归。\n湖边居人望簇簇，湖岸花木情依依。\n环峰晻霭天四垂，渌水荡漾双红旗。\n城头迭角已平西，船上樽酒含余辉。\n冷风徐引江鹄飞，白云迴首清猿啼。\n渔讴菱棹烟火微，使人却厌千骑随。\n归来楼阁上灯后，时觉天风清满衣。",
        "dynasty": "宋",
        "collection_info": null
    },
    {
        "title": "会稽山",
        "author": "张伯玉",
        "content": "稽山何崔嵬，奠此东南区。\n羣山状趋附，万壑流萦纡。\n畴昔大禹来，简计天下书。\n诸侯率麏至，万玉争鳬趋。\n防风独强梁，后至行趦趄。\n天威不可舍，败骨盈高车。\n至今憔悴烟，惨澹藏封隅。\n遂令百世后，尊王无异图。\n乃知圣人心，赏罚尽贻谟。",
        "dynasty": "宋",
        "collection_info": null
    },
    {
        "title": "五云溪醉归",
        "author": "张伯玉",
        "content": "每日溪头醉脸红，归来庭院夕阳中。\n依稀听得家人语，扶起五云溪上翁。",
        "dynasty": "宋",
        "collection_info": null
    },
    {
        "title": "书应天寺壁",
        "author": "张伯玉",
        "content": "城郭鏁山林，自无尘土侵。\n一峰来海上，高塔起天心。\n世路有盈缩，灵泉无浅深。\n使君今老矣，閒处得閒吟。",
        "dynasty": "宋",
        "collection_info": null
    },
    {
        "title": "题禹庙",
        "author": "张伯玉",
        "content": "宝穴千峰下，严祠一水傍。\n夜声沧海近，秋势越山长。\n薄葬超前古，贻谋启后王。\n万灵何以报，终古咏怀襄。",
        "dynasty": "宋",
        "collection_info": null
    },
    {
        "title": "访禹穴至阳明洞",
        "author": "张伯玉",
        "content": "宛委山前舣画船，攀萝渐入太霄边。\n因寻大禹藏书穴，深入阳明古洞天。\n万壑秋光含细籁，数峰寒玉立苍烟。\n宝函金篆久稀阔，欲就皇人讲数篇。",
        "dynasty": "宋",
        "collection_info": null
    },
    {
        "title": "早谒禹庙",
        "author": "张伯玉",
        "content": "晓出五云扃，皎日丽初宿雾敛严祠款灵秘。\n拂衽天风散，不听。",
        "dynasty": "宋",
        "collection_info": null
    },
    {
        "title": "九日蕺山戒珠寺戏呈僚友",
        "author": "张伯玉",
        "content": "秦望山前晓雁斜，蕺山云外看黄花。\n谁能蔕芥关心绪，且插茱萸伴物华。\n岁计簿书宁有尽，日生公事了无涯。\n樽前况有兵厨酒，不待兵厨酒亦赊。",
        "dynasty": "宋",
        "collection_info": null
    },
    {
        "title": "书大禹寺壁",
        "author": "张伯玉",
        "content": "萧寺禹祠傍，人閒白日长。\n讽经闻海穴，洗钵动湖光。\n台殿留风月，烟云起栋梁。\n游人晚回首，松竹自苍苍。",
        "dynasty": "宋",
        "collection_info": null
    },
    {
        "title": "游大禹寺迴马上口占",
        "author": "张伯玉",
        "content": "永日跻云峰，向晚下秋谳。\n却望碧城中，楼台翠烟满。\n前旌拥归骑，缓辔徐驭隠。\n旷望写予心，平波海天远。\n顾予畴昔志，本以锄犁挽。\n敢望麋鹿资，遘此云龙旦。\n金门容窃步，玉殿叨灵睠。\n復此千骑来，日逐纷华战。\n平生知退意，长畏岁月晚。\n行当引初服，还把芰荷翦。",
        "dynasty": "宋",
        "collection_info": null
    },
    {
        "title": "寄毛都官",
        "author": "张伯玉",
        "content": "寄问副车毛国镇，别来风味久如何。\n蓬莱阁上谁同饮，宛委山前几番歌。\n应向兰亭摛彩笔，曾教西子画清蛾。\n若还问我今何似，比着前春醉更多。",
        "dynasty": "宋",
        "collection_info": null
    },
    {
        "title": "送花赵提刑",
        "author": "张伯玉",
        "content": "蓬莱阁上牡丹开，尽日凭栏望外台。\n不敢登门谒樽酒，且教山仆送花来。",
        "dynasty": "宋",
        "collection_info": null
    },
    {
        "title": "寄会稽刁景纯学士",
        "author": "张伯玉",
        "content": "雨后稽山紫翠毫，使君千骑压云鳌。\n楼台日暖花木丽，河汉夜凉丝竹高。\n瀛馆久淹骐骥足，越人今识凤凰毛。\n江南老守思离阔，梦想时过白鹭涛。",
        "dynasty": "宋",
        "collection_info": null
    },
    {
        "title": "和国镇晚秋斋中见寄",
        "author": "张伯玉",
        "content": "越国风光与众殊，贰车才调世应无。\n晴楼对酌云平海，夜榻分题月满湖。\n吟啸江山君好手，主张诗酒我非夫。\n行当乞挂朱轮去，别作香山九老图。",
        "dynasty": "宋",
        "collection_info": null
    },
    {
        "title": "得越",
        "author": "张伯玉",
        "content": "尺一除书与会稽，陋儒何以报天辉。\n岂惟大幕张红旆，更得全家住翠微。\n千骑晚随龙节去，一帆春送鹢舟飞。\n支离莫道攘空臂，乞得越州金印归。",
        "dynasty": "宋",
        "collection_info": null
    },
    {
        "title": "清明日",
        "author": "张伯玉",
        "content": "每年每遇清明节，把酒寻花特地忙。\n今日江城衰病起，佛前新火一鑢香。",
        "dynasty": "宋",
        "collection_info": null
    },
    {
        "title": "正旦呈诸僚友",
        "author": "张伯玉",
        "content": "拂雾酴酥酒满巡，越山如鬣水如鳞。\n日边虽望龙庭远，海上初传凤历新。\n好景融融来破雪，和风细细欲黏人。\n莫言老守无心计，排比宾僚醉过春。",
        "dynasty": "宋",
        "collection_info": null
    },
    {
        "title": "腊日喜雪",
        "author": "张伯玉",
        "content": "腊雪常闻百厉销，今年腊日雪飘飘。\n山公预喜明年熟，擘画开春买酒瓢。",
        "dynasty": "宋",
        "collection_info": null
    },
    {
        "title": "明月泉",
        "author": "张伯玉",
        "content": "至今千丈松，犹伴数岩雪。\n不见纤尘飞，寒泉皓明月。",
        "dynasty": "宋",
        "collection_info": null
    },
    {
        "title": "赠陈虞卿",
        "author": "张伯玉",
        "content": "东吴王孙归挂冠，玉丝红鲙满雕盘。\n狂吟但觉日月久，醉舞不知天地宽。\n小圃移花山客瘦，夜窗捣药橘童寒。\n新书近日成多少，且告先生旋借看。",
        "dynasty": "宋",
        "collection_info": null
    },
    {
        "title": "虎丘",
        "author": "张伯玉",
        "content": "东客从来过虎丘，橘花渡口维扁舟。\n阖闾宫殿不可见，但对古塔寒飕飗。\n忆昔夫差全胜日，水犀十万横吴钩。\n楚山既掘荆人冢，越岭仍将句践囚。\n岂谓西施能破国，谁知麋鹿上台游。\n唯有吴王在时月，夜深闲照剑池头。",
        "dynasty": "宋",
        "collection_info": null
    },
    {
        "title": "沪渎",
        "author": "张伯玉",
        "content": "泛泛松江水，迢迢笠泽边。\n万年知禹力，灌溉有余功。",
        "dynasty": "宋",
        "collection_info": null
    },
    {
        "title": "苏小小墓",
        "author": "张伯玉",
        "content": "小小仙踪去不还，空标遗冢落人间。\n钱塘门地家何地，回首临平隔断山。",
        "dynasty": "宋",
        "collection_info": null
    },
    {
        "title": "题月波楼",
        "author": "张伯玉",
        "content": "烟波万里浮舟国，云木华亭鹤唳乡。\n欲驻野王船一饷，数声风笛肯相将。",
        "dynasty": "宋",
        "collection_info": null
    },
    {
        "title": "诗一首",
        "author": "张伯玉",
        "content": "令狐太守好权奇，画楼新建月波晖。\n风光似逐水仙去，物色如从云汉归。\n春澹瀛洲浮海曲，涛惊渤澥起天围。\n从今便作月波唱，醉拍姮娥金缕衣。",
        "dynasty": "宋",
        "collection_info": null
    },
    {
        "title": "王敦城",
        "author": "张伯玉",
        "content": "晋氏开霸图，潜飞入坚壁。\n梦日有余祥，留鞭无旧迹。\n虽矜钱凤计，终堕太真策。\n不作忠良臣，高城有何益。",
        "dynasty": "宋",
        "collection_info": null
    },
    {
        "title": "齐山图",
        "author": "张伯玉",
        "content": "东南真赏有齐山，路隔江湖到者难。\n绝笔扫成千仞翠，数峯高挂一堂寒。\n林僧旧居云泉侣，刺史今为待从官。\n还似东阳重涵碧，丹青写入雍州看。",
        "dynasty": "宋",
        "collection_info": null
    },
    {
        "title": "遥题钱公辅众乐亭",
        "author": "张伯玉",
        "content": "句章太守钱君倚，湖上新为众乐亭。\n花木岂徒游子爱，笙歌长与郡人听。\n坐来高韵天风起，饮罢余香夕雨零。\n安得凭阑纵吟笔，玉觞遥对数峯青。",
        "dynasty": "宋",
        "collection_info": null
    },
    {
        "title": "游叔虞祠",
        "author": "张伯玉",
        "content": "庙中桐叶手中文，闲读高碑拂素尘。\n异陇归禾曾是主，徒林射兕独留神。\n关河莫问周秦事，花木谁分汉魏春。\n惟有门前旧溪水，秋风幽咽送行人。",
        "dynasty": "宋",
        "collection_info": null
    },
    {
        "title": "句",
        "author": "张伯玉",
        "content": "红梅花下一樽酒，抛掷清香是负伊。",
        "dynasty": "宋",
        "collection_info": null
    },
    {
        "title": "亲祀南郊诗",
        "author": "蔡襄",
        "content": "天畀元统，赤运开祉。\n圣祖神宗，海域平砥。\n思皇真考，岳封汾祀。\n饵系戎胡，包束戈矢。\n丕显灵德，光被万里。\n民寿而康，恩及萧苇。\n恭惟皇帝，继文之始。\n兢兢日慎，夙夜勤只。\n哀怜困穷，有如在己。\n惟刑是恤，弗繇怒喜。\n躬服俭约，黜弃浮侈。\n罔有逸欲，日惟三纪。\n大中则经，兴亡则史。\n阴阳时序，日纬躔轨。\n乐律本原，礼法根柢。\n兵韬术数，万微精旨。\n该通变贯，咸烛厥理。\n岁舍壬午，盗发南鄙。\n帝日汝青，治辨行李。\n毋大诛割，定患则已。\n猎猎灵旗，启道径指。\n凶渠踣仆，俘徒授耳。\n岭服既平，勋赏周被。\n封殁录孥，门户晔暐。\n粤兹明年，农家丰美。\n廛庐积腐，庾漕储峙。\n帝咨相臣，匪台德尔。\n穹吴眷赉，祖考佑俾。\n何施不报，将祀郊畤。\n号令四下，若建瓴水。\n荒服述职，奔走输委。\n仲冬丙寅，斋寝以俟。\n先时霾晦，飈籁号起。\n真意益庄，降鉴伊迩。\n夜漏适中，星露云靡。\n大辂既驭，清阳出晷。\n休光无垠，令容有伟。\n爰翊殊庭，奠享仙机。\n高灵委蛇，元气旭卉。\n阴施自远，大功续似。\n拥格纯禧，益厚丕址。\n入宿庙下，月魄初朏。\n龙章采藻，瓒爵擎跪。\n拜于祢宫，慈颜仅咫。\n至诚馨香，甘荐涤瀡。\n哀念劬劳，譬瞻岵屺。\n濯泪霑珪，将逡復止。\n京都之南，崇丘迤逦。\n飞螭蹑尘，法乘徐柅。\n地环帟幄，霄揭隅雉。\n警角飘萧，彀骑连累。\n言降言陟，实惟告已。\n烛错宵明，坛圪空紫。\n交佩陆离，庶旄飒纚。\n乐变神格，列周甲癸。\n三后咸在，上苍临视。\n皇皇富媪，从执笾簋。\n七精闪忽，五镇瑰玮。\n星官下翔，涛祗腾跱。\n等级卑高，食饮嘘哆。\n欣歆告言，奏福来底。\n更御步辇，夹途军垒。\n钲鼓惊轰，跳呼牛鬼。\n异域穷陬，黄髮稚齿。\n动荡成波，讙喧成市。\n端闱停午，玉色尚扆。\n赦泽春行，幽加蛰蚁。\n废滞振拔，垢瑕刷洗。\n宽贷赋取，削减逋诡。\n皇帝慈孝，下民胥拟。\n皇帝恩仁，四国倾倚。\n皇帝日咨，羣公卿士。\n舜隆联夔，商圮朋嚭。\n孰忠予是，孰谗予匪。\n入官多门，孰予窒弭。\n蓄兵过制，孰予究揣。\n百姓窘穷，其患孰弛。\n外夷狃骄，其强孰棰。\n驱人以法，曾莫如耻。\n化民成俗，曾莫如礼。\n百官敕业，相予表裏。\n登任俊良，刬斥姦宄。\n天锡帝年，万有亿秭。\n天锡圣嗣，诜诜众子。\n干刚不息，章明度揆。\n无疆惟民，惟帝其侍。\n臣襄咏歌，直道是履。",
        "dynasty": "宋",
        "collection_info": null
    },
    {
        "title": "御笔赐字诗",
        "author": "蔡襄",
        "content": "皇华使者临清晨，手开宝轴香煤新。\n沿名与字发深旨，宸毫洒落奎钩文。\n精神高远照日月，势力雄健生风云。\n混然气质不可写，乃知学到非天真。\n缄藏自语价希代，谁顾四壁嗟空贫。\n臣闻帝舜优圣域，皋陶大禹为其邻。\n吁俞敕戒成典要，垂覆后世如穹旻。\n陛下仁明如舜禹，豪英进用司鸿钧。\n臣襄材智最驽下，岂有志业通经纶。\n独是丹诚抱忠朴，常欲赞奏上古珍。\n又闻孔子春秋法，片言褒贬贤愚分。\n考经内省不自称，但思至理书诸绅。\n干坤大施入洪化，将图报效无缘因。\n誓心愿竭谟谋义，庶裨万一唐虞君。",
        "dynasty": "宋",
        "collection_info": null
    },
    {
        "title": "四贤一不肖诗 范希文",
        "author": "蔡襄",
        "content": "中朝鸾鹤何仪仪，慷慨大体能者谁。\n之人起家用儒业，驰骋古今无所遗。\n当年得从谏官列，天庭一露胸中奇。\n矢身受责甘如荠，沃然华实相葳蕤。\n汉文不见买生久，诏书晓落东南涯。\n归来俯首文石陛，尹以京兆天子毘。\n名都翼翼郡国首，里区百万多占辞。\n豪宗贵倖矜意气，半言主者承其颐。\n昂昂孤立中不倚，传经决讼无牵羁。\n老姦黠吏束其手，众口和附歌且怡。\n日朝黄幄迩天问，帝前大画当今宜。\n文陈疏举时密启，此语多秘世莫知。\n传者籍籍十得一，一者已足为良医。\n一麾出地番君国，惜此智虑无所施。\n吾君睿明广视听，四招邦俊隆邦基。\n廷臣谏列復钳口，安得长喙号丹墀。\n昼歌夕寝心如疚，咄哉汝忧非汝为。",
        "dynasty": "宋",
        "collection_info": null
    },
    {
        "title": "四贤一不肖诗 余安道",
        "author": "蔡襄",
        "content": "南方之强君子居，卓然安道襟韵孤。\n词科判等屡得隽，呀然鼓焰天地垆。\n三年待诏处京邑，斗粟不足荣妻孥。\n耳闻心虑朝家事，螭头比奏帝日都。\n校书计课当序进，丽赋集仙来显涂。\n诰墨未干寻已夺，不夺不为君子儒。\n前日希文坐言事，手提敕教东南趋。\n希文鲠亮素少与，失势谁復能相扶。\n崭然安道生头角，气虹万丈横天衢。\n臣靖胸中有屈语，举嗌不避萧斧诛。\n使臣仲淹在庭列，日献陛下之嘉谟。\n刺史荣官虽重寄，奈何一郡卷不舒。\n言非由位固当罪，随漕扁舟尽室俱。\n炎陬此去数千里，橐中狼籍惟蠹书。\n高冠长佩丛阙下，千百其羣诃尔愚。\n吾知万世更万世，凛凛英风激懦夫。",
        "dynasty": "宋",
        "collection_info": null
    },
    {
        "title": "四贤一不肖诗 尹师鲁",
        "author": "蔡襄",
        "content": "君子道合久以成，小人利合久以倾。\n世道下衰交以利，遂使周雅称嘤鸣。\n煌煌大都足轩冕，绰有风采为名卿。\n高名重位盖当世，退朝归舍宾已盈。\n胁肩谄笑不知病，指天报遇如要盟。\n一朝势夺德未改，万钧已与毫釐轻。\n畏威谀上亦随毁，矧復鼓舌加其评。\n透迤阴拱质气厚，两豆塞耳心无营。\n鸣呼古人不可见，今人可见谁与明。\n章章节义尹师鲁，饬躬佩道为华荣。\n希文被罪激人怒，君独欣慕如平生。\n抗书毂下自论劾，惟善与恶宜彙征。\n削官窜逐虽适楚，一语不挂离骚经。\n当年亦有大臣逐，朋邪隠缩无主名。\n希文果若事姦险，何此吉士同其声。\n高谭本欲悟人主，岂独区区交友情。",
        "dynasty": "宋",
        "collection_info": null
    },
    {
        "title": "四贤一不肖诗 欧阳永叔",
        "author": "蔡襄",
        "content": "先民至论推天常，补衮扶世为儒方。\n圜冠博带不知本，樗栎安可施青黄。\n帝图日盛人世出，今吾永叔诚有望。\n处心学士贵适用，异端莫得窥其墙。\n子年五月范京兆，服天子命临鄱阳。\n二贤拜疏赎其罪，势若止沸反扬汤。\n敕令百执无越位，谏垣何以敢封囊。\n哀来激愤抑復奋，强食不得下喉吭。\n位卑无路自闻达，目视云阙高苍茫。\n裁书数幅责司谏，落笔騄骥腾康庄。\n刃迎缕析解统要，其间大意可得详。\n书日希文有本末，学通古今气果刚。\n始自理官来秘阁，不五六岁为天章。\n上心倚若左右手，日备顾问邻清光。\n苟尔希文实邪佞，曷不开口论否臧。\n阴观被谴始丑诋，摧枯拉腐奚为彊。\n傥日希文实贤士，因言被责庸何伤。\n汉杀王章与长倩，当时岂曰诛贤良。\n惟时谏官亦结舌，不曰可谏曰罪当。\n遂今百世览前史，往往心愤涕泗滂。\n斯言感切固已至，读者不得令激昂。\n岂图反我为怨府，袖书乞怜天之傍。\n谪官一邑固分耳，恨不剖腹呈琳琅。\n我嗟时辈识君浅，但推藻翰高文场。\n斯人满腹有儒术，使之得地能施张。\n皇家太平几百载，正当鑑古修纪纲。\n贤才进用忠言录，祖述圣德垂无疆。",
        "dynasty": "宋",
        "collection_info": null
    },
    {
        "title": "四贤一不肖诗 高若讷",
        "author": "蔡襄",
        "content": "人禀天地中和生，气之正者为诚明。\n诚明所钟比贤杰，从容中道无欹倾。\n嘉谋谠论范京兆，激姦纠缪扬王庭。\n积羽沈舟毁销骨，正人无徒姦者朋。\n主知胶固未遐弃，两轓五马犹专城。\n欧阳秘阁官职卑，欲雪忠良无路岐。\n累幅长书快幽愤，一责司谏心无疑。\n人谓高君如挞市，出见缙绅无面皮。\n高君携书奏天子，游言容色仍怡怡。\n反谓范文谋疎阔，投彼南方诚为宜。\n永叔忤意窜西蜀，不免一中谗人机。\n汲黯尝纠公孙诈，弘于上前多谢之。\n上待公孙礼益厚，当时史官犹刺讥。\n司谏不能自引咎，復将已过扬当时。\n四公称贤尔不肖，谗言易入天难欺。\n朝家若有观风使，此语请与风人诗。",
        "dynasty": "宋",
        "collection_info": null
    },
    {
        "title": "和王胜之游普明院",
        "author": "蔡襄",
        "content": "昔贤履道第，平时洛都选。\n门外多风尘，林端出台殿。\n名园迤逦清，小径萦纡转。\n修竹环数亩，可爱清不变。\n冰生流水静，叶尽危巢见。\n晴日破云来，游鱼过池面。\n君意高如鸿，孤超遗健羡。\n兹游恐难屡，历览岂云倦。\n放怀穷幽趣，回首抱归恋。\n裁诗赋景物，芬葩有余绚。\n呼童秣予马，追閒性所便。",
        "dynasty": "宋",
        "collection_info": null
    },
    {
        "title": "陪诸君会史馆园",
        "author": "蔡襄",
        "content": "名园霁宿雨，春日正和柔。\n花香泛草际，竹影摇清流。\n鸣禽自往还，游鱼时沈浮。\n出门市朝喧，爱此林亭幽。\n况陪君子讌，飞斝更相酬。\n亦有佳人携，艳歌青眉愁。\n佳人足娱适，远思何夷犹。\n故乡去千里，野堂临溪头。\n梦寐别四载，南望无时休。\n王粲昔从军，登楼以销忧。\n今予岂不然，每到终迟留。",
        "dynasty": "宋",
        "collection_info": null
    },
    {
        "title": "过白乐天坟",
        "author": "蔡襄",
        "content": "乐天本才士，羽仪初颉颃。\n脱身避祸机，遂得林泉尚。\n生爱香山游，死亦香山葬。\n悠悠醉吟魂，终古填幽圹。\n小堂松桧间，跻攀白云上。\n春日照伊流，素波明演漾。\n草树岂有情，一步一回望。",
        "dynasty": "宋",
        "collection_info": null
    },
    {
        "title": "杨叔武北堂夜话",
        "author": "蔡襄",
        "content": "岁晏物景薄，屋阴向晚饶。\n轻云隠微月，残雪栖枯条。\n夫君有高适，顾我慰寂寥。\n潇洒开北堂，拂榻延良宵。\n前几陈古书，坐见千载遥。\n间亦发新句，幽思含九韶。\n神明静外照，念虑醉中消。\n扬雄戒丹毂，颜子安一瓢。\n良玉不火变，翠柏宁霜雕。\n此心固独往，声利讵得招。\n垆灰寒更划，灯灺落仍挑。\n相看数漏板，后会诫重要。",
        "dynasty": "宋",
        "collection_info": null
    },
    {
        "title": "送胡武平出守吴兴",
        "author": "蔡襄",
        "content": "东南有佳士，文高志清苦。\n翩然请郡章，入居使君府。\n霅水生春澜，莹凈沙可数。\n霁日明旌旗，长风送铙鼓。\n烟帆十丈船，湖山一抔土。\n橘嫩宴亭秋，茶香斋阁午。\n神欢所适宜，动默造幽覩。\n应念怀铅人，垂头证鱼鲁。",
        "dynasty": "宋",
        "collection_info": null
    },
    {
        "title": "永叔示及圣俞酬答因奉和寄圣俞",
        "author": "蔡襄",
        "content": "吾友多称君，思见寒附火。\n气温玉开籍，才敏镞加笴。\n尝于师鲁书，言词屡及我。\n乖疎久益新，慕合迎已可。\n奈何縻组绶，无路动车輠。\n近乃得百篇，能诗今信果。\n清寒水石春，怪险蛟螭锁。\n远念烟鸿去，呈妍露葩娜。\n古人虽已矣，风流未应堕。\n东来勿后期，山桃缀红颗。",
        "dynasty": "宋",
        "collection_info": null
    },
    {
        "title": "送安思正之蜀",
        "author": "蔡襄",
        "content": "贱者易屈志，少年多直情。\n子独修节行，爱护如目精。\n辛勤走铨省，历岁纔点名。\n舍居在穷巷，门户面西城。\n妻孥愁屡空，独尔心无营。\n驱骡从僮仆，间或造予庭。\n是时杨叔武，相值极驩诚。\n妙言发潜稸，远意倍幽萌。\n羞谀刺俗子，指急条边兵。\n过从岂云厌，时节忽峥嵘。\n叔武守岳阳，别去方行行。\n子今復之蜀，蜀道天险并。\n橐中无一钱，剑外几百程。\n春风卷地来，凡草犹奋荣。\n如何使之人，憔悴气与形。\n内富在乎我，外穷繫于生。\n此事久已判，努力敦诚明。\n吾友黄君度，实乃浮其声。\n子往从之游，切磨固相成。",
        "dynasty": "宋",
        "collection_info": null
    },
    {
        "title": "寄襄城孙主簿",
        "author": "蔡襄",
        "content": "昔子尚穉孩，从亲来此邑。\n今子稽簿书，职守仍前袭。\n岁月曾未几，风流正相及。\n新硎刃益铦，旧署墨犹湿。\n非徒使气奋，固使家声立。\n征调事渐繁，须材时所急。\n何不一轩翔，荣名亦可拾。\n勖子乃自省，满颜抱羞涩。",
        "dynasty": "宋",
        "collection_info": null
    },
    {
        "title": "送任山归河东",
        "author": "蔡襄",
        "content": "风俗忧思深，在昔言汾绛。\n之人隠其间，白首甘陋巷。\n毕力事诗书，岂特专记诵。\n编年作通记，起周迄炎宋。\n甲子二十五，迴环补遗空。\n予闻春秋法，尊土正一统。\n维持生民纲，树立大邦栋。\n上贤若游夏，鸟兽于麟凤。\n三传自名家，讲解或失中。\n区区休预徒，奔驰困羁控。\n排闢侵异端，寖久成蠹虫。\n仲淹着元经，刘蕡比奴从。\n去圣日弥远，期言谁折衷。\n犹胜儿女曹，烟云费嘲弄。\n君于春秋学，勤劳务包综。\n向时耻飞箝，画策尚禽纵。\n羌戎负恩德，王师压秦雍。\n边圉重疮痍，堪为买生恸。\n庙堂诛贼谋，谓与天下共。\n诏书入岩穴，丐告嘉谋贡。\n使者出河东，辄以姓名送。\n朅来游京邑，天门如可羾。\n岧峣双浮云，下有千人䢇。\n扳缘逐声利，激射苟禄俸。\n蹭蹬不敢前，抚心愈疑恐。\n短翮无吹嘘，微芳少培拥。\n客舍逼隆冬，萧条残雪冻。\n悠悠晋溪上，水石挂清梦。\n长谣復西最，孤怀不偶众。\n身穷见节义，物曲何时用。\n美田随意耕，寒鱼仿经种。\n夜堂素琴横，晚案青蔬供。\n决然顾予别，芜音强吟讽。\n持归传里闬，亦足侑罍瓮。",
        "dynasty": "宋",
        "collection_info": null
    },
    {
        "title": "姑胥行",
        "author": "蔡襄",
        "content": "香泾无故流，胥台有余基。\n太伯以德启，后王结心师。\n夫差昔好战，戈矛临越陲。\n天蟹须食稻，未拯吴人饥。\n于今十一贡，贫甚吴王时。\n全吴古都会，腴田溉湖陂。\n雨晹适小变，数米不足炊。\n吾知事本末，本末何由知。\n家户徼福利，坐输黄衣儿。\n平籴连拖漕，入朶天兵颐。\n囷窌不夕储，势若偷生为。\n长虑且后顾，荀卿有良规。",
        "dynasty": "宋",
        "collection_info": null
    },
    {
        "title": "泊吴江寄胡武平",
        "author": "蔡襄",
        "content": "遥夜吴江濒，露坐鬚成葆。\n天空不带云，野逈正收潦。\n徘徊波上月，滟漾浮光好。\n清风送炎歊，翻觉秋气早。\n乃问苕溪路，舟虞为予道。\n水行至州下，楼台压烟岛。\n凈居譬如仙，嘉产极富媪。\n念君镇雅俗，适以资恬浩。\n岂不欲一往，驩诚寄鳬藻。\n纵游穷佳赏，剧论写幽抱。\n嗟予远庭闱，六年见春草。\n终日讽陔兰，无路羞羊枣。\n胡为久去家，一虑心如捣。\n今而赐告归，计课免雠讨。\n前之奉慈颜，敢惮勤舆皁。\n北来尚何时，汀洲白苹老。\n傥得杯酒同，为君一醉倒。",
        "dynasty": "宋",
        "collection_info": null
    },
    {
        "title": "迁阳道中奉寄杨正臣同年",
        "author": "蔡襄",
        "content": "名第同一籍，家园连七闽。\n何为别眉宇，于今十四春。\n昔子补一尉，扶病走风尘。\n归来解组绂，宴处颐精神。\n架书括遗逸，瓮酎涵清醇。\n东阡与北陌，候问通慇懃。\n或言疾良愈，呼卢气益振。\n或传近诗句，平淡与古邻。\n语之天下事，塞耳不復闻。\n宁当决引去，道固有屈伸。\n嗟予仰尺禄，对雠中秘文。\n天子误采拔，指名填诤臣。\n力微责任重，百虑加一身。\n列章乞便郡，赐告迎慈亲。\n穷冬过梨岭，山蹊出幽榛。\n俯深下坎井，斗起攀苍旻。\n水石啮晚沙，霜风变朝皴。\n粲粲涧中花，孤芳能自珍。\n班班云上鸟，朝鸣亦求羣。\n岁晏时节动，天遥客愁新。\n去子无跬步，笑语绝燕秦。\n作此欲招隠，翻愧林泉人。",
        "dynasty": "宋",
        "collection_info": null
    },
    {
        "title": "碧峯亭",
        "author": "蔡襄",
        "content": "虚亭城西隅，开槛俯临北。\n青山正相向，万状呈峭格。\n落日涵紫翠，深春变颜色。\n云石抱幽致，猿鸟自娱适。\n上穷林端寺，下见海内国。\n贤侯乘閒来，四座揖佳客。\n歌吹有杯酌，笔研角文墨。\n雄谈连今古，大笑一欢戚。\n嗟物亦时遇，旷久兹乃得。\n从知闽州图，復记新名迹。",
        "dynasty": "宋",
        "collection_info": null
    },
    {
        "title": "忆弟",
        "author": "蔡襄",
        "content": "清溪曲曲抱山斜，遶溪十里蔷薇花。\n春风吹香袭人骨，干红淡白相交加。\n眼睛眩晃不能视，烂如赤日凌朝霞。\n时有扁舟向中下，共疑来处从仙家。\n于时邀我临流饮，下踞大石盘犬牙。\n平生意气一快论，屈指世务还惊嗟。\n酒酣襞纸探强韵，胡涂醉字成乱鸦。\n侵更把火入官舍，下马犹吟诗各夸。\n何言花落悲人世，只见溪流度岁华。\n今年初夏我復至，深丛晚艷余孤葩。\n山川故物依然在，惟子别路幽明赊。\n想象音容杳何许，桂旗猎猎随云车。\n悲来独坐荫芳树，涕泪挥洒霑黄沙。\n行人怪我爱溪水，那知此恨无边涯。",
        "dynasty": "宋",
        "collection_info": null
    },
    {
        "title": "道中寄福州王祠部",
        "author": "蔡襄",
        "content": "临津馆下日衔西，风卷寒潮上碧溪。\n画船急桨随潮去，山川满眼烟凄迷。\n醉起开船看潮落，林深日落哀猿啼。\n离魂復与潮东下，兀然愁坐心酸悽。\n今年赐告归乡里，翩翩飞鸟投故栖。\n双亲素髮喜我至，鞠抚欢笑如婴儿。\n东阡北陌来庆问，妪翁罍醆交持携。\n虽欲晨昏在环堵，奈何职守通金闺。\n春暮辞家就行役，幽兰在手空萋萋。\n闽州太守意慷慨，一见欢甚无町畦。\n欲令邦人满瞻听，洒酒高会挝鼓鼙。\n我知君侯落落者，胸中气象盘虹霓。\n问之当今至急务，无若羌虏方突梯。\n君言区处果得术，势类秋隼持寒鸡。\n养兵精悍不在众，黠贼头颅可立提。\n海隅僻郡谁与语，强欲论列惩吹齑。\n又言人生尚忠孝，二者轻重均铢圭。\n以谏名官宜尽节，健行勿絷骅骝蹄。\n别来破热走山驿，神疲骨瘦颜容黧。\n作诗遥寄復感激，岂不戚戚论乖暌。",
        "dynasty": "宋",
        "collection_info": null
    },
    {
        "title": "龟山夜泊书事",
        "author": "蔡襄",
        "content": "十月淮水平，莹凈铺寒簟。\n浴日弄凈光，涵山碎青点。\n开帆直千里，快去曾非渐。\n盲风斗作势，怒浪立呈险。\n枯林助呼嘷，巨蜃工腾闪。\n偎崖少休息，繫缆犹欹飐。\n忠信古云伏，奸邪神所贬。\n扣心良自安，潜祈亦羞谄。\n夜分羣籁息，天明恶云敛。\n霜威寒更清，霁色鲜可染。\n怀安固俗喜，乘危岂予歉。\n赐告虽庆幸，被恩实惭忝。\n慈亲慰衰髮，娇儿别啼脸。\n人情足爱恋，将思辄闭掩。\n世事忽忧来，惊起类痴魇。\n金絮北饵胡，弓刀西压陕。\n天子欲求理，羣材务搜检。\n大明破昏医，久弊刮痕玷。\n有如广厦时，拙者亦磨剡。\n行路勿迟迟，流年空苒苒。",
        "dynasty": "宋",
        "collection_info": null
    },
    {
        "title": "送杨渥赴西安主簿",
        "author": "蔡襄",
        "content": "余思去夏还瓯闽，温风赤日争陶蒸。\n舟行夜寄浙江棱，江涛汹涌来相仍。\n雷电翕虩蛟螭腾，方床竹簟寒生冰。\n上陇西去景色澄，青山两向水一絙。\n猿鸟啼叫交酬应，晚樵出雾鱼投罾。\n脱离滓浊跻陵兢，造託微波讯严陵。\n清遐可使贪者惩，山穷水尽乃攀登。\n烂柯岩岫孤崚嶒，幽邃闚瞩崖险凭。\n少留观爱喜莫胜，子官其间良足称。\n子材又美神粹凝，万象态度遭披凌。\n吟咏设写踰画缯，当有味者论淄渑。\n今予痴仕如秋蝇，飞尘满耳汗浃膺。\n闻子大艑行可乘，骨目森竦神虑兴。\n子姑去嗟予未能，送子一念魂九升。",
        "dynasty": "宋",
        "collection_info": null
    },
    {
        "title": "赠勤师",
        "author": "蔡襄",
        "content": "勤为浮屠人，形类心不偶。\n独负山林栖，远犯风尘走。\n如闻大众居，乃是贤豪薮。\n专意学文章，韩编不离手。\n退之所尚者，岂以言深厚。\n径驰周孔域，不为杂说诱。\n大凡民之生，虫豸均一丑。\n圣人酌中道，君臣与夫妇。\n饮食若衣冠，事行而易守。\n不喜释老言，诋斥遭诬负。\n子今读其书，无乃相纷纠。\n学本勿学末，何为恤众口。",
        "dynasty": "宋",
        "collection_info": null
    },
    {
        "title": "和黄介夫忆竹",
        "author": "蔡襄",
        "content": "君家有美竹，绕庐千百个。\n种时意虑深，别后年华过。\n颜色日益新，根本久已播。\n石间鸣溜去，烟外哀禽和。\n子特何依因，兹焉辜啸卧。\n慈亲齿髮暮，学宦非敢惰。\n风云乖会遇，羽翼顿摧挫。\n遗经极精究，收功若计课。\n怀策游鉅公，鲠语几喙唾。\n忍腹大穷归，离魂费招些。\n予尝欲论荐，身微蚁在磨。\n藉令或指擿，声名屡自堕。\n吾师天下贤，黠羌久未破。\n屈礼致豪英，隽材多将佐。\n古来死恩士，乃是翳桑饿。\n况子挟所能，何门不惊坐。\n丈夫感气义，岂肯类市货。\n行矣勿栖迟，曷日祖车轪。\n忆竹夙有尚，直节无染涴。\n勉哉困益坚，持之以为贺。",
        "dynasty": "宋",
        "collection_info": null
    },
    {
        "title": "李山英以疾归田客有言山英移书石守道者因摭取其略作诗以送之",
        "author": "蔡襄",
        "content": "吾友守道气刚劲，丑邪扶直出天性。\n意高身贱无所发，胸中事事先后併。\n襄尝畏其大勇果，愿以中直为得正。\n忽闻鲁士李山英，移书告之要力行。\n曰今天下最急务，边头战守羌夷横。\n异术纷回蠹化原，佞夫欺巧疵邦政。\n生民失职馈敛繁，势若久旱方雩荣。\n安得快雨洗长空，万物萧森蒙大庆。\n古人有以身徇言，前者已僵后者更。\n况值朝廷上宽大，苦谏兼容天子圣。\n我疾不幸子可属，或列封章或庭诤。\n勿学得路世俗儿，软语妖歌日酣醟。\n乃知山英落落者，支革虽疲心愈竞。\n予思物理似颠倒，难用智愚准衰盛。\n贤豪既少遇又稀，或老且困壮而病。\n就令贵显亦迍踬，尤触阴机石临穽。\n一思九嘆起呼天，何等官曹司是柄。\n由来宰主都冥寞，用舍惟时穷达命。\n山英归去亦何恨，门外无尘春色凈。\n回看名宦似浮沤，都把雄心付觞咏。",
        "dynasty": "宋",
        "collection_info": null
    },
    {
        "title": "送许寺丞知古田县",
        "author": "蔡襄",
        "content": "大雪拥都门，子行亦良苦。\n予贫乏觞豆，子车谁为祖。\n少止听我言，于子不无补。\n于今方用兵，连年戍羌虏。\n战死动万计，募人填卒伍。\n赐衣靡国帑，走粟填边庾。\n平时赋税外，弓刀甲楯弩。\n干名应急须，筋皮角毛羽。\n前年科巩革，农牛半斤斧。\n杀之先冒禁，不杀即鞭楚。\n江南供鵰翎，是物不栖渚。\n十倍买所无，赢利资商买。\n编纸作战䤴，纫联驱妇女。\n输来不适用，空屋窠虫鼠。\n此类如猬毛，更仆难悉数。\n大凡敛贷财，百姓若外府。\n苟可入军须，岂敢怨官取。\n盖患在不均，又索非其土。\n有司失预计，临事纔披簿。\n严程弗渝日，落符洒飞雨。\n使者但依违，州家不敢主。\n况復为邑令，喑吟莫伸吐。\n其间或得才，吏手无容舞。\n子今佩县章，所领十万户。\n志虑固精明，利病前可覩。\n姑能务均一，瘵瘼庶苏愈。",
        "dynasty": "宋",
        "collection_info": null
    },
    {
        "title": "游鼓山灵源洞",
        "author": "蔡襄",
        "content": "郡楼瞻东方，岚光莹人目。\n乘舟逐早潮，十里登南麓。\n云深翳前路，树暗迷幽谷。\n朝鸡乱木鱼，晏日明金屋。\n灵泉注石窦，清吹出篁竹。\n飞毫划峭壁，势力勿惊触。\n扪萝跻上峰，大空延眺瞩。\n孤青浮海山，长白挂天瀑。\n况逢肥遯人，性尚自幽独。\n西景復向城，淹留未云足。",
        "dynasty": "宋",
        "collection_info": null
    },
    {
        "title": "新作春野亭",
        "author": "蔡襄",
        "content": "太守职民治，诏书劭吾农。\n载酒事缅邈，作室当廨中。\n况凭轩牖高，中视田野功。\n澹沲沐新泽，依微生柔风。\n江潮涨新绿，山麓延朝红。\n耕鉏时节动，歌谣声意通。\n惭非共理材，幸遘频年丰。\n未厌畎亩乐，驾言谁相从。",
        "dynasty": "宋",
        "collection_info": null
    },
    {
        "title": "春野亭待月有怀",
        "author": "蔡襄",
        "content": "淅沥凉风来，空郊生暮寒。\n山气鬰苍苍，江流去漫漫。\n阖关行人稀，投栖夕鸟还。\n疎钟度林际，华月吐城端。\n徘徊待遥夜，露下明河宽。\n心朋隔万里，独坐起忧叹。",
        "dynasty": "宋",
        "collection_info": null
    },
    {
        "title": "送柯秘书三子归泉应诏",
        "author": "蔡襄",
        "content": "秘书昔共官临漳，时呼三子侍侧傍。\n修瞳阔颡善应对，举措不类羣儿行。\n遥知成就在他日，尔时迄今十载强。\n闽州太守无伎术，乞持符竹还故乡。\n近观诏书下郡国，选访行实登俊良。\n嶷然三子復过我，衣裾飘洒凝秋霜。\n各携编轴几百幅，互以理要充词章。\n久之潜思叩幽眇，角牙腾触声礌硠。\n言归温陵入场屋，争奋笔舌论短长。\n海鹰上云出瓜翼，天马历地无羁缰。\n秘书多才晚未遇，有如此子传义方。\n吾徒沉昇不须议，且看少者腾声光。",
        "dynasty": "宋",
        "collection_info": null
    },
    {
        "title": "州学饯送解发进士",
        "author": "蔡襄",
        "content": "朝家岁取天下士，官守小大悉分治。\n育材论荐苟失宜，德业英豪苦难致。\n予尝备员内供奉，作书参议科场事。\n乡举察廉未易復，责其节行在长吏。\n策之当世之大务，适时可以观周智。\n问之六经之归趣，知言可以见精意。\n众贤一划天子可，开设学校朔南被。\n世儒苟欲便有司，诏令初传寻已置。\n今年郡国选多士，糊名仍旧搜瑕颣。\n常忧玑贝随手遗，往往中夜起不寐。\n拆封辨号指姓名，十九冥合州人议。\n耽耽黉舍秋景长，芳殽旨酒邀宾醉。\n惜哉今乐与古异，遣士礼数不能备。\n霜天寥寥万象清，健风开送羣飞翅。\n大明帝居一气傍，春日照耀桐槐翠。\n勉思奇策当天心，厚禄荣名时所贵。\n时之所贵亦外物，君子存诚思远至。",
        "dynasty": "宋",
        "collection_info": null
    },
    {
        "title": "寄题滁州丰乐亭",
        "author": "蔡襄",
        "content": "君为滁上守，乘间务幽寻。\n羣从留山阿，美望穷前林。\n良醼追佳赏，高亭旷遐临。\n烟云无定姿，水石唯清音。\n静见鱼鸟适，遥闻鸡犬深。\n时节屡丰有，民里无欺侵。\n岂独延众物，因兹託冲襟。\n大笔每绝唱，芳樽宁孤斟。\n别日念已长，来期讵能今。\n安得凌风翰，相从殚岁阴。",
        "dynasty": "宋",
        "collection_info": null
    },
    {
        "title": "达观亭",
        "author": "蔡襄",
        "content": "峭峻钓龙石，飞亭压其端。\n旷彻四无际，因之名达观。\n扳云跻大庭，仙路何纡盘。\n秋明澄远绿，晚霁凝新寒。\n城郭烟火稠，水陆渔樵安。\n偶暇按民俗，适游心意欢。\n鸣絃俯清流，对酒环苍山。\n重拂衣裾凈，从带夕岚还。",
        "dynasty": "宋",
        "collection_info": null
    },
    {
        "title": "圣泉",
        "author": "蔡襄",
        "content": "源流出何山，涌涸兹有异。\n湛然盈不泓，余波下金地。\n清甘本无滓，渴饮得真味。\n端能发茶色，博亦资农利。\n矧兹民俗安，湓溢尤可憙。\n满酌復携归，良追曲肱意。",
        "dynasty": "宋",
        "collection_info": null
    },
    {
        "title": "圣泉寺松径",
        "author": "蔡襄",
        "content": "青松苒苒门前道，根氐坚牢颜色好。\n鸣籁萧森风雨生，紫鳞开动龙蛇老。\n天若有意别留种，百年其下无纤草。\n雷霆遶遶雪霜重，劲节支扶不颠倒。\n野姿峭拔已背时，肯要藤花彊缠抱。\n南方赤夏苦蒸湿，万木无声就僵槁。\n忽经密荫少休息，肌骨便惊秋气早。\n寄言匠者忽復顾，留作清凉除热恼。",
        "dynasty": "宋",
        "collection_info": null
    },
    {
        "title": "钓龙台",
        "author": "蔡襄",
        "content": "龙在固神物，动与风云会。\n胡为脱渊泉，辄触钩纶害。\n无乃护明珠，睡目方瞢昧。\n而或嗅香饵，贪涎适霑霈。\n不尔腾角牙，自衒鳞虫最。\n来应山岳摇，去等蝉虵蜕。\n传闻旷百世，兹事久晻暧。\n空余古台石，硉矹尘沙外。\n湍流卷白日，岩壑动清籁。\n干坤终苍茫，物理有否泰。",
        "dynasty": "宋",
        "collection_info": null
    },
    {
        "title": "授转运使罢州端居术怀",
        "author": "蔡襄",
        "content": "被诏领均漕，前解闽州符。\n掩关谢来宾，释然舍挛拘。\n日晏眠空斋，啼禽在高梧。\n神情已欣快，痾恙还轻办。\n蹔閒固自适，况与尘滓殊。\n勿乐夸毗子，开眼趋畏途。\n投身试罗网，反用腴妻孥。\n精虑成长谣，鉴此非迷愚。",
        "dynasty": "宋",
        "collection_info": null
    },
    {
        "title": "移居转运宇别小栏花木",
        "author": "蔡襄",
        "content": "三年对小栏，花蘤见颜色。\n红薇开已久，春风长先得。\n素馨出南海，万里来商舶。\n团团末利丛，緐香暑中拆。\n余畦十数种，亦自尚风格。\n念尔幽芳性，乞致多手植。\n瑶草固微生，栽培子岂德。\n别去重来看，犹使中情恻。",
        "dynasty": "宋",
        "collection_info": null
    },
    {
        "title": "北苑十咏 出东门向北苑路",
        "author": "蔡襄",
        "content": "晓行东城隅，光华着诸物。\n溪涨浪花生，山晴鸟声出。\n稍稍见人烟，川原正苍鬰。",
        "dynasty": "宋",
        "collection_info": null
    },
    {
        "title": "北苑十咏 北苑",
        "author": "蔡襄",
        "content": "苍山走千里，斗落分两臂。\n灵泉出地清，嘉卉得天味。\n入门脱世氛，官曹真傲吏。",
        "dynasty": "宋",
        "collection_info": null
    },
    {
        "title": "北苑十咏 茶垄",
        "author": "蔡襄",
        "content": "造化曾无私，亦有意所加。\n夜雨作春力，朝云护日华。\n千万碧玉枝，戢戢抽灵芽。",
        "dynasty": "宋",
        "collection_info": null
    },
    {
        "title": "北苑十咏 采茶",
        "author": "蔡襄",
        "content": "春衫逐红旗，散入青林下。\n阴崖喜先至，新苗渐盈把。\n竟携筠笼归，更带山云写。",
        "dynasty": "宋",
        "collection_info": null
    },
    {
        "title": "北苑十咏 造茶",
        "author": "蔡襄",
        "content": "屑玉寸阴间，抟金新范裏。\n规呈月正圆，势动龙初起。\n焙出香色全，争夸火候是。",
        "dynasty": "宋",
        "collection_info": null
    },
    {
        "title": "北苑十咏 试茶",
        "author": "蔡襄",
        "content": "兔毫紫瓯新，蟹眼青泉煮。\n雪冻作成花，云閒未垂缕。\n愿尔池中波，去作人间雨。",
        "dynasty": "宋",
        "collection_info": null
    },
    {
        "title": "北苑十咏 御井",
        "author": "蔡襄",
        "content": "山好水亦珍，清切甘如醴。\n朱干待方空，玉壁见深底。\n勿为先渴忧，严扄有时启。",
        "dynasty": "宋",
        "collection_info": null
    },
    {
        "title": "北苑十咏 龙塘",
        "author": "蔡襄",
        "content": "泉水循除明，中坻龙矫首。\n振足化仙陂，回晴窥画牖。\n应当岁时旱，嘘吸云雷走。",
        "dynasty": "宋",
        "collection_info": null
    },
    {
        "title": "北苑十咏 凤池",
        "author": "蔡襄",
        "content": "灵禽不世下，刻像成羽翼。\n但类醴泉饮，岂復高梧息。\n似有飞鸣心，六合定何适。",
        "dynasty": "宋",
        "collection_info": null
    },
    {
        "title": "修贡亭",
        "author": "蔡襄",
        "content": "清晨挂朝衣，盥手署新茗。\n腾虬守金钥，疾骑穿云岭。\n修贡贵谨严，作诗谕远永。",
        "dynasty": "宋",
        "collection_info": null
    },
    {
        "title": "题谯国评事壁",
        "author": "蔡襄",
        "content": "长冈隆雄来北边，势到合下方回旋。\n三世白士犹醉眠，山翁作善天应怜。\n如彼发源今流泉，子孙何数鹰马然。\n有起家者出其间，愿翁寿考无穷年。",
        "dynasty": "宋",
        "collection_info": null
    },
    {
        "title": "游冲虚观",
        "author": "蔡襄",
        "content": "真人玉骨轻，御气升瑶台。\n俯首视下方，万落腥尘埃。\n香火久寂寞，山川空徘徊。\n旧树络青蔓，虚坛生紫苔。\n宴坐白昼永，长吟清风来。\n飞花乱棋子，游蜂依酒杯。\n嘉月当醉饮，上客诚珍才。\n神仙那可冀，金鼎何时开。",
        "dynasty": "宋",
        "collection_info": null
    },
    {
        "title": "题延平阁",
        "author": "蔡襄",
        "content": "双溪会一流，新构横鲜赭。\n浮居紫霄端，卧影澄川下。\n峡深风力豪，石峭湍声泻。\n古剑成蛰龙，商帆来阵马。\n晴光转羣山，翠色着万瓦。\n汀洲生芳香，草树自閒冶。\n主郡王士安，高文勇枚贾。\n顾我久疎悴，霜髭渐盈把。\n临津张广筵，穷昼传清斝。\n舞鼍惊浪翻，歌扇娇云惹。\n欢余适晚霁，望外迷空野。\n曾是倦游人，意虑亦潇洒。",
        "dynasty": "宋",
        "collection_info": null
    },
    {
        "title": "送勤上人归吴中",
        "author": "蔡襄",
        "content": "吴江水好吴岫灵，吴人晳白神气清。\n当须比屋皆佳器，奈何傥有名公卿。\n究观是事见藏伏，例学浮图超死生。\n遂令才智蓄利泽，若日不下霑四瀛。\n勤师内外久着力，文字骨节初老成。\n十年栖迟辇毂下，渊然澹薄无经营。\n惜哉明了足见解，独擘迅翮翻青冥。\n残秋忽别东南去，尘土摆落衣裾轻。\n西湖胜处拂谈席，绿波画舫吾其行。",
        "dynasty": "宋",
        "collection_info": null
    },
    {
        "title": "送石昌言知宿州",
        "author": "蔡襄",
        "content": "符离封城古云望，扼控东南地形壮。\n飞流金粟走舟车，镇压奸雄宿兵仗。\n昌言才思才台阁，声名远出风骚将。\n倦直承明得守符，诏书遣临士民上。\n万家裁制须得宜，譬若楩楠迎大匠。\n京师从游日月久，送君酒酣益惆怅。\n人生岂效鸡鹜羣，意在糠粱取甘养。\n边隅多故方急材，往往稠人拔公相。\n吾侪有策空自奇，皎皎丹衷亦谁亮。\n欲随戎马仅胜衣，强作文章还覆醤。\n大都用置繫于时，丈夫未死固难量。\n觥巡卷到君勿辞，行看岸下船头放。\n我今联束若愁鹰，注目青云思远扬。\n一麾当復泛隋渠，愿君加数为公酿。",
        "dynasty": "宋",
        "collection_info": null
    },
    {
        "title": "观宋中道家藏书画",
        "author": "蔡襄",
        "content": "宣献业文学，尝作调羹盐。\n藏书百千帙，传世惟清廉。\n东堂得春和，花卉晨露霑。\n之君延宾从，当昼褰珠帘。\n朱函青锦囊，宝轴红牙籤。\n大令至欧褚，屈玉联钩钤。\n草行战骑合，楷正中军严。\n水墨固昏淡，骨气犹深潜。\n江田亦名手，农野兴鉏镰。\n桑麻妇女喜，馌饷儿童觇。\n列女自幽閒，明眸咽颈纤。\n昔人何遥遥，意会相披瞻。\n南曹古貌醒，博士新诗炎。\n持杯屡属我，谓我毫锥铦。\n煤妪浮醉钿，研流泣秋蟾。\n放洒云雷起，取余风良恬。\n鄙艺岂足多，诧语谁能兼。\n因思左宣献，载檄陪车幨。\n辱公知遇厚，表裏曾无嫌。\n间復请笔法，指病如投砭。\n今朝观故物，惜已悲惭兼。\n层丘恩德重，素髮年华添。\n不能枉尺寻，况乃事飞箝。\n壮心久已衰，奇尚顾未厌。\n幸公有令子，辞源横江灊。\n剧饮以自慰，后庆其人占。",
        "dynasty": "宋",
        "collection_info": null
    },
    {
        "title": "西斋秋暑",
        "author": "蔡襄",
        "content": "斋居一室静，昼永来风微。\n仙棋覆前局，女布便轻衣。\n向人颜色强，与世心事违。\n且效金门隠，讵有田园归。",
        "dynasty": "宋",
        "collection_info": null
    },
    {
        "title": "胡鴈",
        "author": "蔡襄",
        "content": "胡鴈畏空漠，羣飞响洲渚。\n褰云避射弋，万里声悲苦。\n月色满关河，欲下迷处所。\n春江沙平凈，鱼蚌不可数。\n饱暖身肥腴，归路欲远举。\n寻常弓箭儿，仰视随意取。\n从来远祸心，狼藉失旧侣。\n小哉衔芦智，岂识保身语。",
        "dynasty": "宋",
        "collection_info": null
    },
    {
        "title": "即惠山煮茶",
        "author": "蔡襄",
        "content": "此泉何以珍，适与真茶遇。\n在物两称绝，于予独得趣。\n鲜香筯下云，甘滑杯中露。\n当能变俗骨，岂特湔尘虑。\n昼静清风生，飘萧入庭树。\n中含古人意，来者庶冥悟。",
        "dynasty": "宋",
        "collection_info": null
    },
    {
        "title": "题周着作萃贤亭",
        "author": "蔡襄",
        "content": "君家作虚亭，独得江山清。\n四向各有适，万趣各自呈。\n夜深虫鸟息，渐闻泉石鸣。\n日高烟霭去，始见峯峦生。\n之人务佳尚，意与贤豪倾。\n中盘沦薇蕨，傍砌颠瓶罂。\n毫端潜造物，局上暗投兵。\n乐游时景迈，薄宦身事萦。\n种花行老色，驯猿无故情。\n萧散復后期，外尘殊可轻。",
        "dynasty": "宋",
        "collection_info": null
    },
    {
        "title": "瞻礼开师真像",
        "author": "蔡襄",
        "content": "轻澜还故浔，坠轸无遗音。\n好在池边竹，犹存虚直心。\n往復二十年，每见唯清吟。\n觉性既自如，世味随浮沈。\n琅琅白云姿，怅望空山岑。\n岂不悟至理，悲来难可任。",
        "dynasty": "宋",
        "collection_info": null
    },
    {
        "title": "偶作",
        "author": "蔡襄",
        "content": "作墨本谁氏，研摩有强弱。\n摩尽不见墨，此处原非着。",
        "dynasty": "宋",
        "collection_info": null
    },
    {
        "title": "至和杂书五首 八月一日",
        "author": "蔡襄",
        "content": "淮天过尽入吴渠，兰亭晚日光疎疎。\n金桃傅粉好颜色，绿醽泛滟深车渠。\n觥巡屡卷明星出，花翘零落随衣裾。\n幺絃不动凝古意，春容浅破长眉舒。\n庭院帘帷一齐下，红蜡阴沈霜满瓦。\n鸡头软熟七月终，举手分传玉盈把。\n席前碧瓮覆瑶桨，一秋愁泪风前洒。\n云中宝晕万重高，付与轻绡藏冰麝。\n孤城寒柝夜迢遥，谁道刘郎有天马。\n归来却问东海桑，海浪漫漫彩虹挂。\n红丝萦脍晓刀鸣，双龙笑断梦中惊。\n莫将团扇掩尘匣，曾障清歌十数声。",
        "dynasty": "宋",
        "collection_info": null
    },
    {
        "title": "至和杂书五首 八月二日",
        "author": "蔡襄",
        "content": "浓云瞥过双凤飞，清颜照射朝日辉。\n画船南畔烟成阵，鲜荷掩护仙铢衣。\n凝魂杳眇不知处，酒醺香破惊新知。\n一声入耳醉人骨，天容牢落星点稀。\n海山万里风涛外，扶桑未老成春丝。\n春丝不断萦成结，玉环宛转无穷时。\n晓帘半上香飘穗，笑指冰壶凝远泪。\n秦楼后夜鏁孤鸾，秋风不动乌龙睡。\n愿将琼树隔花看，一一花房暗相值。\n浊水芙蕖天际云，长时倚望清江滨。\n迎来未语送归速，暮山紫翠空含嚬。\n劝君美酒千万寿，情如芳草年年新。",
        "dynasty": "宋",
        "collection_info": null
    },
    {
        "title": "至和杂书五首 八月九日",
        "author": "蔡襄",
        "content": "晓虹跨江一千尺，平浪东西入天碧。\n游人初觉秋气凉，衣不禁风薄罗窄。\n渔家小艇方醉眠，艇裏长鱼三尺白。\n彩栏北倚数流萤，似与流萤旧相识。\n香脂揩尽暗成云，银甲试絃初未直。\n桥前流水声潺潺，年华一去何时还。\n重来若问桃花路，记取松亭月影间。",
        "dynasty": "宋",
        "collection_info": null
    },
    {
        "title": "至和杂书五首 八月十二日",
        "author": "蔡襄",
        "content": "高楼中天月色凈，玉山禾熟秋云映。\n草边水际见流萤，流萤独自寻香径。\n棱层鴈塔挂千灯，密意虽通语还併。\n城上惊乌飞復啼，落泊无依终不定。\n欲下长桥夜漏深，烛台飘灺青梧阴。\n仙人若也乘鸾去，彩雾千重何处寻。",
        "dynasty": "宋",
        "collection_info": null
    },
    {
        "title": "八月十九日",
        "author": "蔡襄",
        "content": "潮头出海卷秋风，风豪潮起苍海空。\n弄潮船旗出復没，腾身潮上争骁雄。\n沙头万目注江水，晴雷干雹来无穷。\n窗外帘旌飞猎猎，新醅翠斝行坐中。\n欲作吴歌弄清昼，回看满眼西阳红。\n六曲屏深映云母，珠盘缕缕青鸦茸。\n山移海转有变化，生缘长短须相逢。",
        "dynasty": "宋",
        "collection_info": null
    },
    {
        "title": "读乐天閒居篇",
        "author": "蔡襄",
        "content": "予年四十四，髮白成衰翁。\n非有高盖车，曷与贤者同。\n嗟予出寒远，家世尝力农。\n十九登科第，圣彀参英雄。\n十年出吏选，校书蓬陼中。\n天子投采拔，谓有谏诤风。\n既叨言责地，蹇蹇思匪躬。\n窃不自度量，语剡奸邪胸。\n一毫抗千钧，摈落无流踪。\n同时皆骧首，金紫班着崇。\n唯予守长乐，幸就禄养丰。\n八年江海外，再上螭阶东。\n四十入西阁，宿仇司化工。\n蒙锦投机穽，唯頼天听聪。\n代言游禁密，侍从多从容。\n寻行京兆事，繫断露铦锋。\n是职非所好，辄以死竭忠。\n愿闢大幽都，为君囚四凶。\n愿拂四省堂，为君延夔龙。\n愿舒泰山云，甘泽成岁功。\n愿回太清日，晴景破阴蒙。\n愿跻万人寿，夭扎终不逢。\n愿令编户富，食衣无困穷。\n羣臣走率职，陛下居法宫。\n文彩成礼乐，筹略覊夷戎。\n意言亦良苦，精神庶潜通。\n短步趋远道，心健力不充。\n早衰鬓已华，忧伤乃自攻。\n我知古人心，生德贯上穹。\n何为论贵贱，贵畏非大公。\n南归虽云乐，此念殊忡忡。",
        "dynasty": "宋",
        "collection_info": null
    },
    {
        "title": "元日过浦城西阳岭",
        "author": "蔡襄",
        "content": "逝者东流水，情知无却迴。\n迟留曾到处，嗟古不同来。\n谁道新年好风物，忍将泪眼向春开。",
        "dynasty": "宋",
        "collection_info": null
    },
    {
        "title": "题将军岩",
        "author": "蔡襄",
        "content": "赤日正停午，解衣岩石下。\n石泉殊甘凉，野籁亦潇洒。\n惊猿度岭云，遗果坠庭瓦。\n披轩忽永叹，幽抱不可写。",
        "dynasty": "宋",
        "collection_info": null
    },
    {
        "title": "安静堂书事",
        "author": "蔡襄",
        "content": "勿学异世人，过常不可深。\n勿学慢世人，侧身随浮沈。\n白日当中天，难破是非心。\n不有拔俗器，安得太古音。\n大暑苦烦浊，清泉流高岑。\n烈士无恋嫪，至理须推寻。",
        "dynasty": "宋",
        "collection_info": null
    },
    {
        "title": "丙申秋八月过渔溪驿驿旧有梅数株尝题诗记今无有也二首  其一",
        "author": "蔡襄",
        "content": "曾把早梅枝，思君在别离。\n别离虽云远，万里有还期。\n树枯根已拨，人去復何之。\n故馆动秋色，云物藏寒曦。\n清香不可闻，衰草空繁滋。\n一夜平阶雨，辗转良自知。",
        "dynasty": "宋",
        "collection_info": null
    },
    {
        "title": "丙申秋八月过渔溪驿驿旧有梅数株尝题诗记今无有也二首  其二",
        "author": "蔡襄",
        "content": "梅花不復见，况乃扳花人。\n花飞别故树，粉黛化为尘。\n秋风捲落叶，虫豸鸣悲辛。\n昏鸦投旧巢，匹侣自相亲。\n缺月行復满，归云本无垠。\n因题忆花篇，此意难重陈。",
        "dynasty": "宋",
        "collection_info": null
    },
    {
        "title": "答葛公绰求猿",
        "author": "蔡襄",
        "content": "子求穉猿书至闽，我说猿意持赠君。\n吾州四面列岩巘，鉅木轇葛凌氛氲。\n结窠栽槛走疾置，十日可置澄江濆。\n嗟怜庶品各有性，拘忧适喜无间分。\n彼猿之类宅丘壑，爱恋深厚编前文。\n戏禽虽传古仙者，射臂未许今将军。\n朝栖乔木之苍莽，夕饮幽涧之潺沄。\n山空月明一长啸，商船海上迎风闻。\n君家东园岂不美，桧竹翠密兰茞熏。\n斯猿傥忆故时侣，举首断隔千重云。\n纵之不遣乃得所，推夫此理惠泽雰。\n令吾郡邑决笼柙，蹄者奔逸羽者翂。\n因观微物通万化，譬诸献鹄良有云。",
        "dynasty": "宋",
        "collection_info": null
    },
    {
        "title": "秋夜书廨中壁",
        "author": "蔡襄",
        "content": "遥夜不能寝，值兹节物清。\n大空莹虚碧，仰观澄性情。\n素月若可把，浮云何故生。\n瑶琴且勿弄，谁怜希代声。",
        "dynasty": "宋",
        "collection_info": null
    },
    {
        "title": "秋思",
        "author": "蔡襄",
        "content": "幽兰受新霜，孤雁叫落月。\n沈忧何由平，永夕不可彻。\n将琴鼓忆怜，声急弦屡绝。\n芳华日益远，香泽物已歇。\n秋风吹石门，思君还復诀。\n谁云无生忍，识此悠悠别。",
        "dynasty": "宋",
        "collection_info": null
    },
    {
        "title": "寒食梨花小饮",
        "author": "蔡襄",
        "content": "江南寒薄春尝早，花卉入春先自老。\n嗟予衰病不及时，出见池园半青草。\n纵有余葩在叶间，行看落片随风扫。\n寻春已过索莫归，重忆欢娱耿怀抱。\n虽然妖艷难再得，但只逢花须醉倒。\n二月中央寒食朝，墙隈忽见梨花飘。\n开门四顾粲然白，传催翠帟宾朋招。\n长吟环遶不知数，渐值明月临清霄。\n谁翦轻云成碎蕊，天留密雪封枯条。\n重重尽挂珠缨络，簌簌初呈簂步摇。\n傍花行酒发新唱，满座例举黄金瓢。\n西都姚黄高一尺，扬州宝髻分双翘。\n幽香绝艷信尤物，设欲置之千里遥。\n壁门写生亦名画，未免五彩涂鲛绡。\n莫如此君慰人意，相对一笑开无憀。\n古来英豪多感激，坐使绿鬓朱颜雕。\n劝君且作梨花饮，慎勿称量别流品。",
        "dynasty": "宋",
        "collection_info": null
    },
    {
        "title": "雨晴早出",
        "author": "蔡襄",
        "content": "徂秋久不雨，霑濡纔此旬。\n新阳凈万物，太虚无一尘。\n老稚出旷野，锄犂及清晨。\n爱尔安居乐，力作勿辞贫。",
        "dynasty": "宋",
        "collection_info": null
    },
    {
        "title": "访天台庵",
        "author": "蔡襄",
        "content": "幽人去未还，门户和云闭。\n亭午树阴圆，深冬泉响细。\n寒生羣鸟鸣，清彻孤鹤唳。\n寂寞傍山归，写向沧溟际。",
        "dynasty": "宋",
        "collection_info": null
    },
    {
        "title": "和吴省副青梅",
        "author": "蔡襄",
        "content": "梅华畏高寒，独向江南发。\n那知汴阳墅，青颗摘春月。\n持之务所无，归思动楚越。\n愿君侑清罇，行恐新芳歇。",
        "dynasty": "宋",
        "collection_info": null
    },
    {
        "title": "留别旧居花槛",
        "author": "蔡襄",
        "content": "别意起中夕，出门风吹衣。\n侧月光艷薄，余花香气微。\n清尊岁相向，欲去心有违。\n残葩勿尽放，主人行亦归。",
        "dynasty": "宋",
        "collection_info": null
    },
    {
        "title": "甲辰闰月初伏快雨凉风昼眠初觉庭前小栏花木各有意气效柏梁体",
        "author": "蔡襄",
        "content": "闰夏天地热焰烘，崇朝快雨随清风。\n昼轩梦觉开前栊，画栏花草意气雄。\n侧枕遥问数异同，如子微物烦化工。\n盍各言尔之所从，繁葩富艷生朱红。\n枯条大蕊千万重，修干点缀赤日中。\n蠲去忧忿谁与功，采摘烹煮袪烦胸。\n秋霜鉅实垂如瓮，横柯远引交加丛。\n叶抽绿剑端黄茸，直立开拂泉贷通。\n垒遶翠羽翻虬龙，误入畦町非余公。\n助涤渴肺思菲躬，物物自名词不穷。\n愿当我意乃汝容，负汝不饮惭衰翁。",
        "dynasty": "宋",
        "collection_info": null
    },
    {
        "title": "过皇甫侍郎",
        "author": "蔡襄",
        "content": "丈人几八十，岁晚益穷经。\n阴阳判九六，天地环丙丁。\n初若发泉穴，渐已澄沧溟。\n所宝非世有，愿充天子庭。\n问我久京国，鬓髮何星星。\n无乃矜才能，吐论生风霆。\n不尔负洁修，扬眉自娉婷。\n昏翳本来性，憔悴百岁形。\n子知大方家，真精潜杳冥。\n万化一相遇，起灭如秋萤。\n而于须臾间，计较罍与瓶。\n膏消见远照，水烬闻余馨。\n唯公恳恳诲，敢怠拳拳听。\n追思响践历，媿汗曾未停。\n决然趋所适，金刀贵发硎。\n去矣汴流驶，熏风送扬舲。",
        "dynasty": "宋",
        "collection_info": null
    },
    {
        "title": "南都思杜祁公",
        "author": "蔡襄",
        "content": "祁公清德老，在昔相先帝。\n青云吐论高，白璧持身锐。\n待俗无町畦，取人兼揭厉。\n甘贫安车后，直道洪钧际。\n每闻天下士，行业若材艺。\n未见比调饥，况乃挹襟袂。\n早尝登公门，顾睐叨末契。\n谓有金石姿，良工心劘砺。\n仰瞻通德衢，独立耆英第。\n评书草圣优，煮荈云腴细。\n遗墨秘巾箧，感激君子惠。\n悲风吹白杨，佳城兹久闭。\n声名与濉涣，东流无已岁。",
        "dynasty": "宋",
        "collection_info": null
    },
    {
        "title": "酇阳行",
        "author": "蔡襄",
        "content": "春秋书大水，灾患古所评。\n去年积行潦，田亩鱼蛙生。\n今岁谷翔贵，鼎餁无以烹。\n继亦掇原野，草莱不得萌。\n剥伐及桑枣，折发连檐甍。\n谁家有仓囷，指此为兼并。\n头会復箕敛，劝率以为名。\n壮强先转徙，羸瘠何经营。\n天子忧元元，四郊扬使旌。\n朝暮给饘粥，军廪阙丰盈。\n殍亡与疫死，颠倒投官坑。\n坑满弃道傍，腐肉犬豕争。\n往往互食噉，欲语心惊魂。\n荒村但寂寥，晚日多哭声。\n哭哀声不续，饥病焉能哭。\n止哭復吞声，清血暗双目。\n陇上麦欲黄，寄命在一熟。\n麦熟有几何，人稀麦应足。\n纵得新麦尝，悲哉旧亲属。\n我歌酇阳行，诗成宁忍读。",
        "dynasty": "宋",
        "collection_info": null
    },
    {
        "title": "期秦伯镇不至",
        "author": "蔡襄",
        "content": "高人怀真趣，每欲弃禄仕。\n超然外造化，那復顾妻子。\n有田给饥寒，有路出生死。\n傥得自由身，休随荣利起。\n或闻亳郊涝，族大无余米。\n且持州绂去，官廪尚可指。\n何时当归来，焚香朝玉几。",
        "dynasty": "宋",
        "collection_info": null
    },
    {
        "title": "会亭遇资政孙公赴阙公致仕已七年时召归将有西鄙之任",
        "author": "蔡襄",
        "content": "志节虽落落，不能无谤毁。\n壮年自雄豪，末路遽颠委。\n众口方丛嘈，即欲置之死。\n公尝为大臣，沈寃不辨理。\n恭惟仁宗圣，散地而后已。\n新治甬上居，閒逸安暮齿。\n恭惟今天子，继照明鉴是。\n问公何处在，勉哉为予起。\n使者临其门，将驾不容俟。\n滔滔汴流急，行舟姑少止。\n长堤榆柳深，夜凉襟带褫。\n语终求其要，兹事殊可喜。\n朝廷英俊林，岂无人器使。\n谓公先帝臣，擢任刷前耻。\n惟公体上意，毕力荷恩纪。\n富贵安足论，清心寂如水。\n古人老益壮，忠义在所指。\n况復千载遇，功名迈良史。",
        "dynasty": "宋",
        "collection_info": null
    },
    {
        "title": "泗州登马子山观漕亭",
        "author": "蔡襄",
        "content": "庙社奠东都，恃德非恃险。\n聚兵三十万，待哺无容歉。\n西有砥柱峻，菽麦不踰陕。\n齐鲁粮食囏，灞水不潋滟。\n唯余汴渠利，直贯长淮隒。\n岁输六百万，江湖极收敛。\n挽送入太仓，因陈失盖弇。\n将漕苟不登，汝职兹为忝。\n或谓取太多，六路有丰俭。\n其间一不熟，饥殍谁能掩。\n一旦俾之粟，是人意常慊。\n区处失其宜，斯言反为玷。\n尝欲请增减，革孚亦须渐。\n连营今饭稻，香美若菱芡。\n因循未易论，官曹畏书检。\n虚亭一临眺，比比危樯飐。\n来从数千里，岁时空苒苒。\n雨余山气凈，黛色浅深染。\n夜昏渔火出，倏忽电光闪。\n须臾月色空，水面铺寒簟。\n相逢喜道旧，城柝屡移点。\n因语发长谣，谁能刊琬琰。",
        "dynasty": "宋",
        "collection_info": null
    },
    {
        "title": "和答孙推官久病新起见过",
        "author": "蔡襄",
        "content": "去年大暑过京口，唯子见过牛马走。\n气温貌古风骨粹，如入魏国逢轲叟。\n前趋王事难少留，兀若洪钟未遑扣。\n穷秋忽闻感疾恙，斗蚁入床扬左肘。\n天生贤者固有待，岂得数奇而不偶。\n勿药之喜既和平，大肉快噉饮几斗。\n神明復还方寸静，万卷旧书仍次部。\n新年于已无职事，虽欲耕田不盈亩。\n轻舟将览吴中春，独信樯乌沿霞薮。\n知子玉趾远临访，倒屣出迎唯恐后。\n山堂永日接言词，楚萍色味两俱剖。\n自云君命入岩幽，顾此一身萦组绶。\n病躯未堪事刀笔，野性如何屈杞柳。\n宁甘贫薄且晦处，终岁穷经徒皓首。\n陶家埏埴以为器，其大如瓮小如缶。\n昔人知命斯上通，动静以时随所有。\n我闻子论心恻恻，傥或祭天必薪槱。\n大篇短韵时见投，开霁清旸穿户牖。\n强抽鄙意答长歌，脂泽陋滋容益丑。\n钱塘风物湖山好，与子相从频载酒。\n一水汪湾暮日浴，千岩转侧朝云呕。\n放怀方外聊自适，举杯相属起为寿。\n美哉此乐世难得，勿话归期论子丑。",
        "dynasty": "宋",
        "collection_info": null
    },
    {
        "title": "丙午二月十二日杂言",
        "author": "蔡襄",
        "content": "仲春一浃，我生之辰。\n纪岁之行，五十有五。\n慈亲是时九十二，称觞献寿于膝下。\n曾孙满前侑以词，慈颜强饮至酒所。\n我今鬓髮白垂丝，挥拂莱衣辄起舞。\n愿亲长年无穷已，愿儿强健典州府。\n不富不贫正得宜，如我奉亲难比数。",
        "dynasty": "宋",
        "collection_info": null
    },
    {
        "title": "和王学士水车",
        "author": "蔡襄",
        "content": "星鸟正中春事浓，农夫入田布嘉种。\n田中白水极瀰漫，鹭翅羣骞鱼鬣耸。\n扶持水车倚塍畔，翻翻龙脊超双踵。\n日在天中人在野，脱粟未逢心益恐。\n妇姑晚饷犹德色，童稚伺余窥馌笼。\n夏苗欲长苦焦枯，又送微波上层陇。\n伤哉作劳无早夜，岁终赢饶凡几桶。\n丰年遗秉尚或歉，一有不登皆散冗。\n赋田无利从来远，索息严于公上奉。\n富者不耕耕者饥，役民权枋雄豪总。\n钱塘风俗本夸奢，上商射利尤加勇。\n丁男特壮走长街，仆奴意气金衔駷。\n方春游女湖上行，举首惟愁钗插重。\n笑汝田家弄水车，何不乘时作光宠。",
        "dynasty": "宋",
        "collection_info": null
    },
    {
        "title": "四月八日西湖观民放生",
        "author": "蔡襄",
        "content": "盈舟载鱼虾，投泻清波际。\n应无校人欺，独行流水惠。\n非求升斗活，终免蝼蚁制。\n江湖自相忘，洲岛亦还逝。\n脱渊思曩戒，嗅饵省非计。\n为生岂不幸，萍藻庶可翳。",
        "dynasty": "宋",
        "collection_info": null
    },
    {
        "title": "和王学士芍药",
        "author": "蔡襄",
        "content": "粲尔芳草叶，孤根当砌植。\n违春已自分，熏风犹借力。\n艷艷朝日光，纷披照颜色。\n持之遗佳人，岁久香不息。",
        "dynasty": "宋",
        "collection_info": null
    },
    {
        "title": "观三圣御书应制",
        "author": "蔡襄",
        "content": "圣业存功德，宸毫冠艺文。\n势开千里浪，光动九天云。\n法驾乘时至，仙都与世分。\n皇心钦宝训，求治益精勤。",
        "dynasty": "宋",
        "collection_info": null
    },
    {
        "title": "羣玉殿赐宴",
        "author": "蔡襄",
        "content": "治道承炎历，皇基亘万年。\n深仁涵海岳，至德着坤干。\n文物归元首，臣邻必巨贤。\n蓼萧思及下，奕叶力追先。\n昕色方羣进，胪音忽四传。\n衣冠纷杂沓，台殿鬰蟺蜎。\n宝字崇三圣，瑶图秘九天。\n荣河祥气彻，昭汉晓光旋。\n磊砢珠玑在，峥嵘岁月迁。\n家声终卓越，上意益恭虔。\n书观开舖首，宸毫落彩笺。\n烟云初不定，鸾凤互相鲜。\n拜赐兼金重，珍藏尺璧全。\n人人皆自得，事事独超先。\n睿藻敦风教，冥搜出化权。\n来从玉山府，远过柏梁篇。\n迴驭临高馆，推恩锡广筵。\n迷魂游帝所，休应动星躔。\n申命严樽俎，新章被管絃。\n千龄叨际会，旷古绝寅缘。\n大施难论报，精诚第祝延。\n唯应歌盛美，乐石可磨镌。",
        "dynasty": "宋",
        "collection_info": null
    },
    {
        "title": "上元进诗",
        "author": "蔡襄",
        "content": "迭耸青峰宝炬森，端门初晚翠华临。\n宸游不为三元夜，乐事全归万众心。\n天上清光开夜色，人间和气阁春阴。\n要知尽作华封祝，四十年来惠爱深。",
        "dynasty": "宋",
        "collection_info": null
    },
    {
        "title": "梦中作",
        "author": "蔡襄",
        "content": "白玉楼台第一天，琪花风静彩鸾眠。\n谁人得似秦台女，吹彻云萧上紫烟。",
        "dynasty": "宋",
        "collection_info": null
    },
    {
        "title": "久寓悟空院剎行而书之",
        "author": "蔡襄",
        "content": "寂寂精庐切半空，古原高下稻花中。\n莲趺披素轻云梵，花萼雕红细雨宫。\n孤鹤睡迷千树月，断蝉吟绕五更风。\n心縻尺组遥相谢，归马南蹄疾似蓬。",
        "dynasty": "宋",
        "collection_info": null
    },
    {
        "title": "漳南十咏 龙台",
        "author": "蔡襄",
        "content": "试看初日照龙台，白玉堂高锦障开。\n树色一番连雨凈，溪光几曲抱山来。\n云归深洞天形瘦，风落前村笛弄哀。\n拟结青楼遍题咏，思王何吝斗量才。",
        "dynasty": "宋",
        "collection_info": null
    },
    {
        "title": "漳南十咏 城东水阁",
        "author": "蔡襄",
        "content": "亭上芳樽惜别人，亭前斜日欲归轮。\n伤心定是丹枫树，拂面空来紫陌尘。\n岁月暗惊山色古，愁情长与草芽新。\n何时此地迴飞盖，寂寞栏干又一春。",
        "dynasty": "宋",
        "collection_info": null
    },
    {
        "title": "漳南十咏 南溪",
        "author": "蔡襄",
        "content": "近郭溪光绿好裁，雨睛波底敞栖台。\n荫堤佳树千围合，掠水轻舟一箭开。\n惊钓寒鱼拖糁去，忘机閒鸟信潮迴。\n官余拟欲袪尘意，书遍平沙我独来。",
        "dynasty": "宋",
        "collection_info": null
    },
    {
        "title": "漳南十咏 满月池亭",
        "author": "蔡襄",
        "content": "有客高怀脱世尘，碧湾晴槛乐游频。\n无心自合波中月，照影谁分鑑内人。\n莎砌乱蛙争噪雨，杏梁双燕欲留春。\n长年老厌趋豪末，来揖孤云作上宾。",
        "dynasty": "宋",
        "collection_info": null
    },
    {
        "title": "漳南十咏 西湖",
        "author": "蔡襄",
        "content": "湖上山光一笋青，佛宫高下裹岩扃。\n烟收水曲开尘匣，春送人家入画屏。\n竹气更清初霁雨，梅英犹细欲残星。\n吴船越棹知何处，柳拂长堤月满汀。",
        "dynasty": "宋",
        "collection_info": null
    },
    {
        "title": "漳南十咏 圆山庙",
        "author": "蔡襄",
        "content": "风雅遗芬岳有神，此山灵祀越千春。\n彩毫佳句言犹在，翠剡新词意未真。\n绝顶黑林长带雨，曲崖飞磴不留尘。\n瘴云收尽秋田熟，跋境肴浆再拜人。",
        "dynasty": "宋",
        "collection_info": null
    },
    {
        "title": "漳南十咏 陈将军庙",
        "author": "蔡襄",
        "content": "曾凭水栅誓长江，报国全躯事不双。\n力屈已嗟关羽死，势孤犹笑李陵降。\n宿坟古剑龙腥匣，环壁灵旗兽缠扛。\n神理高高人意近，楮钱祈福暗尘窗。",
        "dynasty": "宋",
        "collection_info": null
    },
    {
        "title": "漳南十咏 白云亭",
        "author": "蔡襄",
        "content": "云擎翚槛翠岩巅，石老松皴不计年。\n举世觉来空白日，几人游去上青天。\n醉看绝壑都无地，啸倚清风只恐仙。\n花晚春残无限意，他时迴首定依然。",
        "dynasty": "宋",
        "collection_info": null
    },
    {
        "title": "漳南十咏 齐云阁",
        "author": "蔡襄",
        "content": "紫阁青梯压翠岑，春情秋思共登临。\n雨岚供眼横千掌，星汉垂檐直半寻。\n忍别朱栏真俗吏，独栖珍树祗仙禽。\n当年人事多奇尚，拟托岩扃息寸心。",
        "dynasty": "宋",
        "collection_info": null
    },
    {
        "title": "漳南十咏 东郊",
        "author": "蔡襄",
        "content": "苒惹晴云酿雨时，东城无处不芳菲。\n斜坡草短孤麛卧，平壠麦深双雉飞。\n照坞乱花惊客眼，罥空轻絮点郎衣。\n年来意气多覊束，无復长楸带酒归。",
        "dynasty": "宋",
        "collection_info": null
    },
    {
        "title": "别宋判官",
        "author": "蔡襄",
        "content": "缕缕青阴拂去鞍，雨花狼籍颤春寒。\n年光别绪侵入鬓，莫向离亭子细看。",
        "dynasty": "宋",
        "collection_info": null
    },
    {
        "title": "城南春会",
        "author": "蔡襄",
        "content": "阴云薄薄地无尘，清晓城南集画轮。\n睢苑即时裁雪霰，颍川连夜聚星辰。\n山眉帖汉晴光拟，鶑舌寻风碎语真。\n芳草有情迷谢客，落花无处问秦人。\n樽前莫厌歌醒耳，世上偏饶泪满巾。\n嘉意未阑繁盛减，东皇底事惜残春。",
        "dynasty": "宋",
        "collection_info": null
    },
    {
        "title": "序宾亭",
        "author": "蔡襄",
        "content": "师律先忧寄，朝家此得人。\n门庭环剑佩，胸胆贯星辰。\n今已閒戎略，畴能卜宴申。\n楼高休暇日，台逈厌登春。\n珍馆瑶甍举，璇题宝篆新。\n鸭栏迴斗颈，龙壁活盘鳞。\n夹幕寒波颤，前峰古黛皴。\n始知仙有路，尽恐世无尘。\n武驭来金虎，儒簪下石麟。\n机分荣辱主，觯序去留宾。\n揖让盈三魄，雌雄竞一神。\n气横飞客箭，歌协大夫苹。\n万古浮云片，劳生断梗身。\n即时懽未已，往事梦非真。\n席久疑枯海，琴幺似隔邻。\n釭花明雨暮，瓮酎压霜晨。\n鸦动残丝柳，鲈肥滑线莼。\n晴霞上丹叶，熟粉护青筠。\n赋景呵吟笔，挥谈密醉茵。\n流年祇容易，嘉会可因循。",
        "dynasty": "宋",
        "collection_info": null
    },
    {
        "title": "望春词",
        "author": "蔡襄",
        "content": "霏霏细雨勒梅黄，一望春容十断肠。\n平芜古柳青青遍，独使潘郎两鬓霜。",
        "dynasty": "宋",
        "collection_info": null
    },
    {
        "title": "落花",
        "author": "蔡襄",
        "content": "何事苍苔数点红，晓来花片落春风。\n可怜春色兼花尽，今古此情无处穷。",
        "dynasty": "宋",
        "collection_info": null
    },
    {
        "title": "耕园驿佛桑花",
        "author": "蔡襄",
        "content": "溪馆初寒似早春，寒花相倚醉于人。\n可怜万木雕零尽，独见繁枝烂熳新。\n清艷夜霑云表露，幽香时过辙中尘。\n名园不肯争颜色，的的夭红野水滨。",
        "dynasty": "宋",
        "collection_info": null
    },
    {
        "title": "溪行",
        "author": "蔡襄",
        "content": "秋色已寥落，清溪纔此行。\n船移酒杯侧，鱼得鲙刀鸣。\n日色浮兼动，风痕灭又生。\n从知隠者趣，不独傲荣名。",
        "dynasty": "宋",
        "collection_info": null
    },
    {
        "title": "净众院尝荔支",
        "author": "蔡襄",
        "content": "霞树珠林暑后新，直疑天意别留春。\n京华百世争鲜贵，自是芳根着海滨。",
        "dynasty": "宋",
        "collection_info": null
    },
    {
        "title": "奉酬王知县赏春不与以诗见赠",
        "author": "蔡襄",
        "content": "仙陬翠观尽繁英，朱白相兼照眼明。\n池浸岚光生晚碧，鸟惊人语断春声。\n谈谐遽喜开怀久，骩骳终惭走笔成。\n佳致可能陶靖节，庭柯斜眄独忘情。",
        "dynasty": "宋",
        "collection_info": null
    },
    {
        "title": "喜弟及第",
        "author": "蔡襄",
        "content": "里闬高高祖德新，鲁庭诗礼孟家邻。\n连登桂籍青袍客，共拜萱堂白首亲。\n倚国精诚明火玉，照人清节对霜筠。\n童襟开慧盈书馆，渐喜芝兰在处春。",
        "dynasty": "宋",
        "collection_info": null
    },
    {
        "title": "西郊",
        "author": "蔡襄",
        "content": "晓盖西郊道，春光极太虚。\n村风香晚稻，溪日曝寒鱼。\n雀噪饥鹰下，山空病木踈。\n归期侵杪岁，友思望吾庐。",
        "dynasty": "宋",
        "collection_info": null
    },
    {
        "title": "三月诣陈逋民",
        "author": "蔡襄",
        "content": "振衣凌晓色，霁野纵游缰。\n莓润溪云重，春深山露香。\n林幽风更细，院静日偏长。\n曾是天皇外，相从识酒乡。",
        "dynasty": "宋",
        "collection_info": null
    },
    {
        "title": "次韵翠岩寺",
        "author": "蔡襄",
        "content": "揽蔓岩扃峻，交绳宝界平。\n斜峰约云势，干树起秋声。\n泉槛妨蛩响，霜楼助月明。\n冥筌兼洒落，警句一何清。",
        "dynasty": "宋",
        "collection_info": null
    },
    {
        "title": "夏晚南墅",
        "author": "蔡襄",
        "content": "夏竹侍前楹，凉襟析旧酲。\n迭云封日茜，斜雨着虹明。\n鱼动池开晕，蝉移树减清。\n葭洲烟向暝，鳬鹜自相迎。",
        "dynasty": "宋",
        "collection_info": null
    },
    {
        "title": "芜阴楼上",
        "author": "蔡襄",
        "content": "野马沈寒气，神禽度细风。\n断霞天共紫，斜日树齐红。\n山口横虚钓，江隈跋远艐。\n解穷千里目，争奈思无穷。",
        "dynasty": "宋",
        "collection_info": null
    },
    {
        "title": "杪秋湖上",
        "author": "蔡襄",
        "content": "旧暑侵凉已分销，萧疎丹树见斜桥。\n千千露竹全潇洒，一一风蝉共寂寥。\n菰米熟汀来客燕，芡丝分水避归桡。\n月魂未上东城角，谁向东城与下招。",
        "dynasty": "宋",
        "collection_info": null
    },
    {
        "title": "和陈殿丞南州新咏",
        "author": "蔡襄",
        "content": "宝坊高阁遍凭栏，曾是芳辰得未閒。\n日上天容低接海，风轻湖底倒摇山。\n夜深佛火寒星外，春过人烟暗树间。\n无意孤吟采幽致，异时行橐断空还。",
        "dynasty": "宋",
        "collection_info": null
    },
    {
        "title": "通源驿别颜茂才",
        "author": "蔡襄",
        "content": "跃马东来不记时，酒醒寒色入征衣。\n垂杨官道连天去，落日邮亭别我归。",
        "dynasty": "宋",
        "collection_info": null
    },
    {
        "title": "陪尹子渐申安礼宿香山寺",
        "author": "蔡襄",
        "content": "二月已强半，寻春登石楼。\n山光侵雨变，草色到云休。\n归鸟沈岩际，行人过树头。\n剥苔看石碣，因火认渔舟。\n渐夜滩声恶，凭虚屋势浮。\n乘閒卿自适，觞咏属吾流。",
        "dynasty": "宋",
        "collection_info": null
    },
    {
        "title": "正月四日",
        "author": "蔡襄",
        "content": "今朝纔见雪泥干，日薄云低又作寒。\n家山千里何时到，溪上梅花正好看。",
        "dynasty": "宋",
        "collection_info": null
    },
    {
        "title": "春晓",
        "author": "蔡襄",
        "content": "曈曈初日注窗明，窗外雏鶑乳燕声。\n东风气味浓于酒，晓梦魔人似宿酲。",
        "dynasty": "宋",
        "collection_info": null
    },
    {
        "title": "晚色",
        "author": "蔡襄",
        "content": "晚色在何处，楼高天宇低。\n閒云无去住，归燕自东西。",
        "dynasty": "宋",
        "collection_info": null
    },
    {
        "title": "过天津桥",
        "author": "蔡襄",
        "content": "日暖溪平冰渐销，水声纔下内前桥。\n山川满眼閒宫殿，草树迷入旧市朝。\n每向寻春偏有意，却成怀古更无聊。\n洛阳平昔多豪俊，惆怅埋魂不可招。",
        "dynasty": "宋",
        "collection_info": null
    },
    {
        "title": "读离骚经",
        "author": "蔡襄",
        "content": "莫怪灵均恋楚滨，可能臣子外君亲。\n精心独去珠无颣，飞语潜来箭有神。\n宋玉招魂推意远，扬雄流涕掩书频。\n江边自是修门路，嗟苦先生陨此身。",
        "dynasty": "宋",
        "collection_info": null
    },
    {
        "title": "暮春登南门",
        "author": "蔡襄",
        "content": "丽谯高倚晚天霞，满目平皋尽物华。\n千曲胡笳催鼓答，三重湘酎倩旗夸。\n连江急雨送归燕，拂地轻风移落花。\n强倚栏干还自问，此情何处是边涯。",
        "dynasty": "宋",
        "collection_info": null
    },
    {
        "title": "和邱提刑寄湖南贾度支",
        "author": "蔡襄",
        "content": "何处多离感，山邮霁野光。\n清吟贯骚雅，远意属荆湘。\n霜树呈秋色，风兰生晚香。\n使轺偏倚望，摛藻寄回肠。",
        "dynasty": "宋",
        "collection_info": null
    },
    {
        "title": "和邱提刑闻新鴈寄贾度支",
        "author": "蔡襄",
        "content": "翔鴈来江渚，秋容在远空。\n几声疎树外，一字断云中。\n虚馆垂檐月，平皋败叶风。\n裁诗託幽思，幽思更无穷。",
        "dynasty": "宋",
        "collection_info": null
    },
    {
        "title": "游龙门香山寺",
        "author": "蔡襄",
        "content": "彩阁萦林转，苍崖隔水开。\n龛明千像日，波起一滩雷。\n绿浅春前草，香余腊后梅。\n背人惊鹭去，将雨好风来。\n云气随衣袂，岚光入酒杯。\n清游知不屡，欲下更徘徊。",
        "dynasty": "宋",
        "collection_info": null
    },
    {
        "title": "闻福昌院春日一川花卉最盛  其一",
        "author": "蔡襄",
        "content": "闻道春深多物华，遥怜春日思无涯。\n烟涵树色相依好，山拥溪流一带斜。\n休问主人先看竹，只随渔叟便逢花。\n凭谁画得当时境，持去江南细与夸。",
        "dynasty": "宋",
        "collection_info": null
    },
    {
        "title": "闻福昌院春日一川花卉最盛  其二",
        "author": "蔡襄",
        "content": "山前溪上最宜春，千树夭桃一雨新。\n争得扁舟随水去，乱花深处问秦人。",
        "dynasty": "宋",
        "collection_info": null
    },
    {
        "title": "登府店福昌山阁",
        "author": "蔡襄",
        "content": "危磴通高阁，登临境迥清。\n云开千岫出，雪霁一川明。\n断雁来孤影，遥泉落细声。\n野烟依竹见，溪树与桥平。\n已助骚人思，空摇远客情。\n扁舟如可泛，历历是江程。",
        "dynasty": "宋",
        "collection_info": null
    },
    {
        "title": "雪中不见女几山",
        "author": "蔡襄",
        "content": "宜阳南路是仙山，雪拥云埋杳霭间。\n洗眼来看无处觅，不知可復在尘寰。",
        "dynasty": "宋",
        "collection_info": null
    },
    {
        "title": "登三乡寺阁",
        "author": "蔡襄",
        "content": "历览宜阳道，披轩临朔风。\n地疑尘世外，人尽画图中。\n岩曲疎钟答，村前小彴通。\n水烟寒更白，山气晓微红。\n游宦真浮梗，流年似转蓬。\n长怀无所寄，尽日送归鸿。",
        "dynasty": "宋",
        "collection_info": null
    },
    {
        "title": "嵩阳道中",
        "author": "蔡襄",
        "content": "千里动秋意，萦迴上古原。\n山樵斵晚日，野火着寒云。\n钟磬出邻寺，牛羊下过村。\n振衣归去好，尘事莫知闻。",
        "dynasty": "宋",
        "collection_info": null
    },
    {
        "title": "访陈处士",
        "author": "蔡襄",
        "content": "桥畔修篁下碧溪，君家元在此桥西。\n来时不似人间世，日暖花香山鸟啼。",
        "dynasty": "宋",
        "collection_info": null
    },
    {
        "title": "题建造寺奉先院",
        "author": "蔡襄",
        "content": "日照溪山生翠光，春深花草杂幽香。\n登临谁会迟留意，门外尘埃去路长。",
        "dynasty": "宋",
        "collection_info": null
    },
    {
        "title": "送别陈比部",
        "author": "蔡襄",
        "content": "祖帐西郊道，川原画阁临。\n烧痕经雨活，树色入溪深。\n斜日有春态，孤云感客心。\n何人知别意，重把酒杯斟。",
        "dynasty": "宋",
        "collection_info": null
    },
    {
        "title": "城西金明池小饮二首  其一",
        "author": "蔡襄",
        "content": "晓出都门外，名园连翠屏。\n融怡春物动，潇洒尘虑醒。\n轻风送花信，远水涵空青。\n旧游无处问，芳树隔重扃。",
        "dynasty": "宋",
        "collection_info": null
    },
    {
        "title": "城西金明池小饮二首  其二",
        "author": "蔡襄",
        "content": "城西禁籞宿烟收，霜薄朝寒上罽裘。\n佳树得春生意动，平池受日翠光浮。\n十年歌笑惊前世，满眼风花是旧游。\n从此曲江芳物好，定知重到更疑留。",
        "dynasty": "宋",
        "collection_info": null
    },
    {
        "title": "送张太傅还乡",
        "author": "蔡襄",
        "content": "置器功成佚退身，故园南望整车茵。\n青冥直上无余事，白首归来有几人。\n门外离筵晴日晓，江边行路杂花春。\n橐金均散心如水，冢树重攀泪满巾。\n杯酒相逢耆旧少，山川不改岁华新。\n从公几杖何由去，更祝千年比大椿。",
        "dynasty": "宋",
        "collection_info": null
    },
    {
        "title": "寒食乐词",
        "author": "蔡襄",
        "content": "皇州令节已藏烟，帝渥乘时锡广筵。\n和气去添春色重，恩光来助日华鲜。\n千声凤吹朱门裏，一番花香谷雨前。\n更喜簪裳嘉宴日，亲逢干羽治平年。",
        "dynasty": "宋",
        "collection_info": null
    },
    {
        "title": "喜欧阳永叔余安道王仲仪除谏官",
        "author": "蔡襄",
        "content": "御笔新除三谏官，士民千口尽相欢。\n昔时流落丹心在，自古忠贤得路难。\n好竭谋猷居帝右，直须风采动朝端。\n人生万事皆尘土，惟是功名永远看。",
        "dynasty": "宋",
        "collection_info": null
    },
    {
        "title": "送杨殿丞通判睦州",
        "author": "蔡襄",
        "content": "苍崖中断一溪来，迤逦人家向水开。\n尽日烟云迎旆去，满泷铙吹引船迴。\n虚斋昼梦鸣禽下，别坞春游画角催。\n莫怪杜郎题处少，更留佳致待清才。",
        "dynasty": "宋",
        "collection_info": null
    },
    {
        "title": "宿扬州",
        "author": "蔡襄",
        "content": "瓜洲堰埭阻行桡，更等江头后信潮。\n独背残灯数归路，风传寒柝夜迢迢。",
        "dynasty": "宋",
        "collection_info": null
    },
    {
        "title": "广陵",
        "author": "蔡襄",
        "content": "广陵归客嘆飞蓬，怀古伤离向此中。\n前世翻波那復问，十年弹指已成空。\n楼头画角催残日，城上寒鸦噪晚风。\n井径萧条人不见，又随潮信度江东。",
        "dynasty": "宋",
        "collection_info": null
    },
    {
        "title": "马奴周晬思之因成",
        "author": "蔡襄",
        "content": "马奴今日方周晬，昨夜迢遥梦到家。\n盘裏应知心所爱，尊前唯祝寿无涯。\n吚嚘弄语羣儿学，踉跄初行乳母夸。\n独上扬州津馆望，江山摇落去鸿斜。",
        "dynasty": "宋",
        "collection_info": null
    },
    {
        "title": "闻鴈",
        "author": "蔡襄",
        "content": "霜风吹鴈入南云，千里征人枕上闻。\n欲问梁园近消息，月沈星转五更分。",
        "dynasty": "宋",
        "collection_info": null
    },
    {
        "title": "江头别杜殿丞",
        "author": "蔡襄",
        "content": "扬子江头南北路，木兰船上往来人。\n年华衮衮东流水，世事劳劳薄宦身。\n回首天涯成远别，忘怀物外自相亲。\n津亭共起忧时嘆，重记津亭泪满巾。",
        "dynasty": "宋",
        "collection_info": null
    },
    {
        "title": "题金山寺",
        "author": "蔡襄",
        "content": "画梁诗板暗流尘，水石鱼龙万句新。\n谁识高僧最深意，慈航长护过江人。",
        "dynasty": "宋",
        "collection_info": null
    },
    {
        "title": "题僧希元禅隠堂",
        "author": "蔡襄",
        "content": "游锡遍他方，归休静默堂。\n孤吟时有得，诸念若为忘。\n删竹减庭翠，煮茶生野香。\n云山莫腾诮，心地本清凉。",
        "dynasty": "宋",
        "collection_info": null
    },
    {
        "title": "经钱塘故宫",
        "author": "蔡襄",
        "content": "废苑芜城裹故宫，行人苑外问秋风。\n当时歌舞何年尽，此意古今无处穷。\n往事萧条随败叶，客情迢递寄孤鸿。\n扁舟欲去更回首，寒树苍苍夕照东。",
        "dynasty": "宋",
        "collection_info": null
    },
    {
        "title": "经林逋旧居二首  其一",
        "author": "蔡襄",
        "content": "修竹无多宅一区，先生曾此隠西湖。\n诗言不喜书封禅，亦有余书补世无。",
        "dynasty": "宋",
        "collection_info": null
    },
    {
        "title": "经林逋旧居二首  其二",
        "author": "蔡襄",
        "content": "山色凝岚水色清，山云长与水云平。\n先生来举持竿手，钓得人间亢俗名。",
        "dynasty": "宋",
        "collection_info": null
    },
    {
        "title": "离钱塘",
        "author": "蔡襄",
        "content": "迎潮小舸满旗风，迴首津亭暮霭中。\n惆怅今宵归去梦，迢迢直至海门东。",
        "dynasty": "宋",
        "collection_info": null
    },
    {
        "title": "至睦州",
        "author": "蔡襄",
        "content": "一带沧波两面山，扁舟中去几时还。\n浮生多半在离别，此意明知未肯閒。",
        "dynasty": "宋",
        "collection_info": null
    },
    {
        "title": "题杉溪驿二首  其一",
        "author": "蔡襄",
        "content": "宵行避酷暑，山路乍萦迴。\n明月正相向，凉风时一来。\n幽林潜物怪，秘洞蓄云雷。\n岂敢惮劳苦，畏途诚可猜。",
        "dynasty": "宋",
        "collection_info": null
    },
    {
        "title": "题杉溪驿二首  其二",
        "author": "蔡襄",
        "content": "隘道临深壑，俯阑千仞强。\n惊禽忽独去，怪石偶成行。\n月下芙蕖色，风前䆉䅉香。\n反惭羣动息，幽意更彷徨。",
        "dynasty": "宋",
        "collection_info": null
    },
    {
        "title": "宿延平津",
        "author": "蔡襄",
        "content": "鸣籁萧森万木声，浓岚环合乱峯青。\n楼台矗处双溪会，雷电交时一剑灵。\n晓市人烟披霁旭，夜潭渔火斗寒星。\n画屏曾指孤舟看，今日孤舟在画屏。",
        "dynasty": "宋",
        "collection_info": null
    },
    {
        "title": "呈沈子山  其一",
        "author": "蔡襄",
        "content": "荷叶新词天下工，玉人垂手倚秋风。\n一声清唱穿云去，斜日烘帘曲未终。",
        "dynasty": "宋",
        "collection_info": null
    },
    {
        "title": "呈沈子山  其二",
        "author": "蔡襄",
        "content": "六月闽溪荔子丹，新秋犹喜荐雕盘。\n自嗟千里归程远，不得繁枝雨后看。",
        "dynasty": "宋",
        "collection_info": null
    },
    {
        "title": "题福州释迦院幽幽亭",
        "author": "蔡襄",
        "content": "路尽得佳赏，川原何凈明。\n周围地形壮，洒落世尘清。\n背郭千峰起，涵空一水横。\n风帆人共远，潮屿岁重耕。\n晓市炊烟合，孤庵汲道萦。\n俯窥岩鸟过，微认野云生。\n香气林端出，秋容物外呈。\n表閒幡弄影，觉静磬传声。\n官舍今稀讼，轓车此驻行。\n唱篇知寡和，君世负诗名。",
        "dynasty": "宋",
        "collection_info": null
    },
    {
        "title": "题渔溪驿",
        "author": "蔡襄",
        "content": "昔年同向腊中迴，曾遶栏干折早梅。\n今日独来攀旧树，风翻黄叶下苍苔。",
        "dynasty": "宋",
        "collection_info": null
    },
    {
        "title": "晚上碧峯亭",
        "author": "蔡襄",
        "content": "城头近晚忽开晴，有色皆鲜是物清。\n地势四来州午向，山围一罅水东行。\n乘风歌吹无时已，面日楼台触处明。\n不比儿曹夸衣锦，自缘恩与养亲荣。",
        "dynasty": "宋",
        "collection_info": null
    },
    {
        "title": "春潮",
        "author": "蔡襄",
        "content": "纳纳春潮草际生，商船鸣樐趁潮行。\n封书欲寄天涯意，海水风涛不计程。",
        "dynasty": "宋",
        "collection_info": null
    },
    {
        "title": "病中偶书二首  其一",
        "author": "蔡襄",
        "content": "已感节候变，物态舒阳春。\n那復壮年意，如今多病身。\n凈室焚香久，烘炉煮药频。\n神欢百虑解，销尽眼前尘。",
        "dynasty": "宋",
        "collection_info": null
    },
    {
        "title": "病中偶书二首  其二",
        "author": "蔡襄",
        "content": "行年三十六，几是半生人。\n举止不入俗，清修难厌贫。\n宴坐炉烟暖，微醺瓮酎醇。\n前看箫管辈，未免作埃尘。",
        "dynasty": "宋",
        "collection_info": null
    },
    {
        "title": "和王介夫游西禅兼呈黄承制",
        "author": "蔡襄",
        "content": "山城只有四围青，海国都无一点尘。\n荔子风标全占夏，荷花颜色未饶春。\n水边清吹传觞久，路上残阳立马频。\n不是閒来夸景物，欲将谣俗寄王人。",
        "dynasty": "宋",
        "collection_info": null
    },
    {
        "title": "兴化军曹殿丞寄荔支",
        "author": "蔡襄",
        "content": "厚叶先枝新绛囊，使君分寄驿人忙。\n彩毫封处曾留意，筠笼开时不见香。\n风色甚豪应少损，路程差近得分尝。\n闽州纵有千千树，未抵家园气味长。",
        "dynasty": "宋",
        "collection_info": null
    },
    {
        "title": "和曹殿丞寄荔支",
        "author": "蔡襄",
        "content": "荔子凝丹摘晓鲜，江南来路与云连。\n託根曾是三山下，结实应归万木先。\n乡国远携甘旨重，宴堂分翫色香全。\n清才仍更传新唱，一一骊珠照眼图。",
        "dynasty": "宋",
        "collection_info": null
    },
    {
        "title": "饮薛老亭晚归",
        "author": "蔡襄",
        "content": "终日行山不出城，城中山势与云平。\n万家市井鱼盐合，千里川原彩画明。\n坐上潮风醒酒力，晚来岩雾盖钟声。\n归时休更燃官烛，在处纱灯夹道迎。",
        "dynasty": "宋",
        "collection_info": null
    },
    {
        "title": "和许寺丞泊钓龙台见寄",
        "author": "蔡襄",
        "content": "钓龙台下舣行桡，猎猎船旗待晚潮。\n万里征人应怅望，一川秋色正萧条。\n雨云来去山明灭，风浪高低日动摇。\n有志四方男子事，莫怀乡国便魂销。",
        "dynasty": "宋",
        "collection_info": null
    },
    {
        "title": "十一月后庭梅花盛开  其一",
        "author": "蔡襄",
        "content": "迎腊梅花无数开，旋看飞片点青苔。\n幽香粉艷谁人见，时有山禽入树来。",
        "dynasty": "宋",
        "collection_info": null
    },
    {
        "title": "十一月后庭梅花盛开  其二",
        "author": "蔡襄",
        "content": "日暖香繁已盛开，开时曾遶百千迴。\n春风岂是多情思，相伴花前去又来。",
        "dynasty": "宋",
        "collection_info": null
    },
    {
        "title": "发箧得亡友书札",
        "author": "蔡襄",
        "content": "宿昔重交义，零落今谁存。\n旧情留纸札，永恨入丘坟。\n世味薄于水，生涯空似云。\n抚孤无力及，流泪復何言。",
        "dynasty": "宋",
        "collection_info": null
    },
    {
        "title": "寄答汝州王仲仪待制",
        "author": "蔡襄",
        "content": "汝水闽山道路长，行邮时復寄新章。\n谏垣笑别三年近，病枕魂飞万里强。\n烈火未应焚玉石，埋轮曾是问豺狼。\n主恩未报头生白，羞见龙泉百炼钢。",
        "dynasty": "宋",
        "collection_info": null
    },
    {
        "title": "正月十八日廿棠院  其一",
        "author": "蔡襄",
        "content": "上元纔过去寻春，红白山花粲粲新。\n似喜使君初病起，隔栏相向笑迎人。",
        "dynasty": "宋",
        "collection_info": null
    },
    {
        "title": "正月十八日廿棠院  其二",
        "author": "蔡襄",
        "content": "天气和柔酒更醇，缓歌花底正青春。\n狂花有意怜醉客，撩乱飞红满一身。",
        "dynasty": "宋",
        "collection_info": null
    },
    {
        "title": "正月十八日廿棠院  其三",
        "author": "蔡襄",
        "content": "无奈閒情着物欢，更愁花草便阑珊。\n夭红嫩翠宜灯烛，放散笙歌静裏看。",
        "dynasty": "宋",
        "collection_info": null
    },
    {
        "title": "福州宁越门外石桥看西山晚照",
        "author": "蔡襄",
        "content": "宁越门前路，归鞍驻石梁。\n西山气色好，晚日正相当。",
        "dynasty": "宋",
        "collection_info": null
    },
    {
        "title": "梦游洛中十首  其一",
        "author": "蔡襄",
        "content": "天际乌云含雨重，楼前红日照山明。\n嵩阳居士今安否，青眼看人万里情。",
        "dynasty": "宋",
        "collection_info": null
    },
    {
        "title": "梦游洛中十首  其二",
        "author": "蔡襄",
        "content": "修竹萧萧曲槛前，清泉㶁㶁小池边。\n琴中一弄履霜操，人静当庭月正圆。",
        "dynasty": "宋",
        "collection_info": null
    },
    {
        "title": "梦游洛中十首  其三",
        "author": "蔡襄",
        "content": "过雨池塘凉气早，落花门户乱红多。\n松亭石上题名处，谁剥莓苔看在么。",
        "dynasty": "宋",
        "collection_info": null
    },
    {
        "title": "梦游洛中十首  其四",
        "author": "蔡襄",
        "content": "庙下春行香雾合，观中朝茹药牙尖。\n故人别后无消息，茺草生坟白露霑。",
        "dynasty": "宋",
        "collection_info": null
    },
    {
        "title": "梦游洛中十首  其五",
        "author": "蔡襄",
        "content": "霜后丹枫照曲堤，酒阑明月下前溪。\n石楼夜半云中笑，惊起沙禽过水西。",
        "dynasty": "宋",
        "collection_info": null
    },
    {
        "title": "梦游洛中十首  其六",
        "author": "蔡襄",
        "content": "韩王宅裏酒千垆，范帅园中花万株。\n行乐主人今已矣，春风还似旧时无。",
        "dynasty": "宋",
        "collection_info": null
    },
    {
        "title": "梦游洛中十首  其七",
        "author": "蔡襄",
        "content": "名花百种结春芳，天与秾华更与香。\n每忆月陂堤下路，便开图画觅姚黄。",
        "dynasty": "宋",
        "collection_info": null
    },
    {
        "title": "梦游洛中十首  其八",
        "author": "蔡襄",
        "content": "草白霜晴鹘睛开，原头游骑四边来。\n枯丛鸦鹊休惊噪，日暮分持走兔迴。",
        "dynasty": "宋",
        "collection_info": null
    },
    {
        "title": "梦游洛中十首  其九",
        "author": "蔡襄",
        "content": "履道园池竹万竿，竹间池际笋斑斓。\n当时酒所夸文战，今日谁登上将坛。",
        "dynasty": "宋",
        "collection_info": null
    },
    {
        "title": "梦游洛中十首  其一○",
        "author": "蔡襄",
        "content": "白马寺前冠盖盛，送行宾友尽英豪。\n耿丞血染边场草，留得声名日月高。",
        "dynasty": "宋",
        "collection_info": null
    },
    {
        "title": "题何山人大隠阁",
        "author": "蔡襄",
        "content": "万井连交道，中天敞静轩。\n由来隠鄽市，全胜贲丘园。\n目极无留赏，心閒不避喧。\n沼光摇屋动，花艷出栏繁。\n雨霁山容静，潮生海气昏。\n幽人披彩槛，永日对芳樽。\n素业名家久，通医与义存。\n丹图环八卦，仙诀遁三元。\n造化今为友，懽忧本聚门。\n应须超世累，宴坐此忘言。",
        "dynasty": "宋",
        "collection_info": null
    },
    {
        "title": "正月巡历部郡侍亲还家",
        "author": "蔡襄",
        "content": "养亲方解郡，奉使又还家。\n远岫乡关近，前旌父老遮。\n挥金贫自愧，舞綵喜仍夸。\n特地延宾友，相期咏白华。",
        "dynasty": "宋",
        "collection_info": null
    },
    {
        "title": "方山渡口占",
        "author": "蔡襄",
        "content": "江上行人空自愁，壮年双鬓已惊秋。\n不知风裏千重浪，何事无情也白头。",
        "dynasty": "宋",
        "collection_info": null
    },
    {
        "title": "江村",
        "author": "蔡襄",
        "content": "黯澹江村春日斜，汀洲芳草野田花。\n孤舟横笛向何处，竹外炊烟一两家。",
        "dynasty": "宋",
        "collection_info": null
    },
    {
        "title": "三月再还家",
        "author": "蔡襄",
        "content": "晓树乡关路，春衣使者轺。\n江眠闻落霰，野饭掇新苗。\n入里威棱减，宁亲喜气饶。\n勤勤父师教，民病若为消。",
        "dynasty": "宋",
        "collection_info": null
    },
    {
        "title": "宿海边寺",
        "author": "蔡襄",
        "content": "潮头欲上风先至，海面初明日近来。\n怪得寺南多语笑，蜑船争送早鱼迴。",
        "dynasty": "宋",
        "collection_info": null
    },
    {
        "title": "建溪桃花",
        "author": "蔡襄",
        "content": "何物山桃不自羞，欲乘风力占溪流。\n仙源明有重来路，莫下横波碍客舟。",
        "dynasty": "宋",
        "collection_info": null
    },
    {
        "title": "吴屯驿晓起",
        "author": "蔡襄",
        "content": "残月依山明胧{月悤}，长烟浮水白糢胡。\n竹林绕舍啼鸦臼，石井当窗下辘轳。\n迎吏远传空状小，仆奴潜报一钱无。\n驺兵不管晨炊绝，呵叫苁笼意气麤。",
        "dynasty": "宋",
        "collection_info": null
    },
    {
        "title": "王台驿见晚李花有感",
        "author": "蔡襄",
        "content": "玉京仙子爱春芳，弄遍琼枝嗅尽香。\n祗有此花知旧意，又随风色过东墙。",
        "dynasty": "宋",
        "collection_info": null
    },
    {
        "title": "昼寝宴坐轩忆与苏才翁会别",
        "author": "蔡襄",
        "content": "投凉下马卧僧家，遶簟清风卷绛纱。\n修竹满前微雨过，远山无际薄云遮。\n武侯奋隠人应到，闽粤孤城日自斜。\n解与尘心消百事，更开新焙煮灵芽。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其一",
        "author": "蔡襄",
        "content": "山僧遗我白纸扇，入手轻快清风多。\n物无大小贵适用，何必吴绫与蜀罗。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其二",
        "author": "蔡襄",
        "content": "野老寻山翦白云，欲将清吹助南熏。\n不堪便面张京兆，恰称能书王右军。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其三",
        "author": "蔡襄",
        "content": "径尺规圆比雪霜，昔人何事恨秋凉。\n珍藏箧笥未为失，更有明年夏日长。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其四",
        "author": "蔡襄",
        "content": "武侯白羽麾三军，帐前甲马生风云。\n怜君才地亦疎薄，相过书林至夜分。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其五",
        "author": "蔡襄",
        "content": "薄似蒲葵质更圆，忽疑明月落尊前。\n南堂暑气生烦浊，一座清凉直几钱。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其六",
        "author": "蔡襄",
        "content": "滉白新笺卷线棱，刮青纤竹缠红藤。\n可怜子夜书帷下，一片圆光得未曾。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其七",
        "author": "蔡襄",
        "content": "堂阴壁罅蚊蚋都，指麾西向先驱除。\n山翁一夜稳眠睡，若或论功谁胜渠。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其八",
        "author": "蔡襄",
        "content": "老去将携只要轻，况临炎暑遶风清。\n儿童爱把承檐溜，未识山家质素情。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其九",
        "author": "蔡襄",
        "content": "不掩歌唇向画堂，不须名笔作花房。\n直应携去林泉好，转觉林泉兴味长。",
        "dynasty": "宋",
        "collection_info": null
    },
    {
        "title": "漳州白莲僧宗要见遗纸扇每扇各书一首  其一○",
        "author": "蔡襄",
        "content": "虚堂永昼来风长，石枕竹簟寒生光。\n文园肺渴厌烦热，更要夫君在侧傍。",
        "dynasty": "宋",
        "collection_info": null
    },
    {
        "title": "怀文雅俨上人",
        "author": "蔡襄",
        "content": "填填车马走沙尘，中有伊人离俗氛。\n千里不逢京下信，五年虚断海边魂。\n何穷世事秋林叶，自在心灵晚岫云。\n闻道西堂今粹隠，暮钟朝磬欲何云。",
        "dynasty": "宋",
        "collection_info": null
    },
    {
        "title": "寄题处州朱山人幽居",
        "author": "蔡襄",
        "content": "之子适所遇，爱此山林居。\n禅心庭下树，仙诀枕中书。\n溪明暑醉后，洞暗春游初。\n逢疴药箓补，得意琴声徐。\n人生随乐住，世事与閒疎。\n勿用挂云网，孤鸿翔太虚。",
        "dynasty": "宋",
        "collection_info": null
    },
    {
        "title": "耕园驿",
        "author": "蔡襄",
        "content": "使轺迢递到天涯，候馆迁延感岁华。\n白髮却攀临砌树，青条犹放过墙花。\n悲来唯见金城柳，醉后曾乘海客槎。\n欲问昔游无处所，晚烟生水日沈沙。",
        "dynasty": "宋",
        "collection_info": null
    },
    {
        "title": "题白莲院东轩",
        "author": "蔡襄",
        "content": "昔年文酒自为情，身外鸿毛万事轻。\n暑醉每怜风引梦，夜归多见月随行。\n重寻兰若余芳在，却怪桑门老态生。\n点数朋游今有几，拂尘看字泪先横。",
        "dynasty": "宋",
        "collection_info": null
    },
    {
        "title": "后舍绯桃",
        "author": "蔡襄",
        "content": "十年树底折香葩，䔩䔩浮光弄晓霞。\n只恨无情是风雨，直将红片入西家。",
        "dynasty": "宋",
        "collection_info": null
    },
    {
        "title": "题龙纪院僧室",
        "author": "蔡襄",
        "content": "山僧九十五，行是百年人。\n焚香犹夜起，喜酒见天真。\n生平持戒定，老大有精神。\n须知不变者，那减故时新。",
        "dynasty": "宋",
        "collection_info": null
    },
    {
        "title": "宿黄蘗听彬长老谭禅",
        "author": "蔡襄",
        "content": "一圆灵寂本清真，谁向苍浪更问津。\n欲说西来无见处，奈何言句亦前尘。",
        "dynasty": "宋",
        "collection_info": null
    },
    {
        "title": "南剑州芋阳舖见腊月桃花",
        "author": "蔡襄",
        "content": "可笑夭桃耐雪风，山家墙外见疎红。\n为君持酒一相向，生意虽殊寂寞同。",
        "dynasty": "宋",
        "collection_info": null
    },
    {
        "title": "士安饮我数杯至观音院纔醒闻滩声泉响因留短阕",
        "author": "蔡襄",
        "content": "林外滩声砌下泉，泠泠幽响静中传。\n朝衫却染京尘去，争得夫君醒醉眠。",
        "dynasty": "宋",
        "collection_info": null
    },
    {
        "title": "别邵武长史朱照邻",
        "author": "蔡襄",
        "content": "窃比君侯病駃騠，时看云路忽长嘶。\n十年还此同不酒，三驿刚来踏雨泥。\n士行满乡元自好，官名当世不胜低。\n未霑釜粟荣新禄，应上亨衢别有梯。",
        "dynasty": "宋",
        "collection_info": null
    },
    {
        "title": "自渔梁驿至衢州大雪有怀",
        "author": "蔡襄",
        "content": "大雪迷空野，征人尚远行。\n干坤初一色，昼夜忽通明。\n有物皆迁白，无尘顿觉清。\n只看流水在，却喜乱山平。\n逐絮飘飘起，投花点点轻。\n玉楼天上出，银阙海中生。\n舞极摇溶态，闻余淅沥声。\n客炉何暇暖，官酤未能醒。\n薄吹消春冻，新旸破晓晴。\n更登分界岭，南望不胜情。",
        "dynasty": "宋",
        "collection_info": null
    },
    {
        "title": "华严院西轩见芍药两枝追想吉祥赏花慨然有感寄呈才翁  其一",
        "author": "蔡襄",
        "content": "吉祥亭下万千枝，看尽将开欲落时。\n却是双红有深意，故留春色缀人思。",
        "dynasty": "宋",
        "collection_info": null
    },
    {
        "title": "华严院西轩见芍药两枝追想吉祥赏花慨然有感寄呈才翁  其二",
        "author": "蔡襄",
        "content": "烘帘微照自生光，吹面轻风与送香。\n谁把金刀收绝艷，醉红深浅上钗梁。",
        "dynasty": "宋",
        "collection_info": null
    },
    {
        "title": "华严院西轩见芍药两枝追想吉祥赏花慨然有感寄呈才翁  其三",
        "author": "蔡襄",
        "content": "的的名花对酒樽，栏边沈醉月黄昏。\n今朝关外寻兰若，忽见孤芳欲断魂。",
        "dynasty": "宋",
        "collection_info": null
    },
    {
        "title": "崇德夜泊寄福建提刑章屯田思钱塘春月并游",
        "author": "蔡襄",
        "content": "夙昔神都别，于今浙水遭。\n故情弥切到，佳月事追遨。\n太守才贤重，清明土俗豪。\n犀珠来戍削，征鼓去啾嘈。\n湖树涵天阔，船旗罥日高。\n醉中春渺渺，愁外夕陶陶。\n新曲寻声倚，名花逐种褒。\n吟亭披越岫，梦枕觉胥涛。\n论议刀矛快，心怀铁石牢。\n淹留趋海角，分散念霜毛。\n鲈鲙红随筯，泷波渌满篙。\n试思南北路，灯暗雨萧骚。",
        "dynasty": "宋",
        "collection_info": null
    },
    {
        "title": "嘉禾郡偶书",
        "author": "蔡襄",
        "content": "尽道瑶池琼树新，仙源寻到不逢人。\n陈王也作惊鸿赋，未必当时见洛神。",
        "dynasty": "宋",
        "collection_info": null
    },
    {
        "title": "读宿州天庆观门扉仙篆有感",
        "author": "蔡襄",
        "content": "玉骨霞衣帝所游，案前香气与星浮。\n无端醉语落尘土，一过人间四十秋。",
        "dynasty": "宋",
        "collection_info": null
    },
    {
        "title": "送张处士二首  其一",
        "author": "蔡襄",
        "content": "垂垂秋雨没鞯泥，经昼门前无马嘶。\n乘静因题送行什，江南归思已凄迷。",
        "dynasty": "宋",
        "collection_info": null
    },
    {
        "title": "送张处士二首  其二",
        "author": "蔡襄",
        "content": "梁园尘土着人腥，有似淮山照眼明。\n爱君心迹曾无繫，一片孤云去就轻。",
        "dynasty": "宋",
        "collection_info": null
    },
    {
        "title": "温成皇后挽词二首  其一",
        "author": "蔡襄",
        "content": "紫极腾轩曜，青春委蕣颜。\n云軿何处去，金殿几时还。\n仗下编箫咽，陵中夜烛閒。\n六宫哀送返，疑是梦魂间。",
        "dynasty": "宋",
        "collection_info": null
    },
    {
        "title": "温成皇后挽词二首  其二",
        "author": "蔡襄",
        "content": "翟綵开新礼，金文易大名。\n真游上仙路，故物感皇情。\n月落辞丹禁，春前引素旌。\n宫闱鸣挽铎，不是佩环声。",
        "dynasty": "宋",
        "collection_info": null
    },
    {
        "title": "司徒侍中宋宣献公挽词五首  其一",
        "author": "蔡襄",
        "content": "重器推隆栋，驰光逐逝川。\n人应骑尾宿，岁亦在辰年。\n文思精天下，忠某尽帝前。\n唯无丰室累，清白是家传。",
        "dynasty": "宋",
        "collection_info": null
    },
    {
        "title": "司徒侍中宋宣献公挽词五首  其二",
        "author": "蔡襄",
        "content": "申命增华衮，遗忠动紫宸。\n世风存令子，暮哭有慈亲。\n復辟前言在，论兵密疎陈。\n如何年不永，无路问苍旻。",
        "dynasty": "宋",
        "collection_info": null
    },
    {
        "title": "司徒侍中宋宣献公挽词五首  其三",
        "author": "蔡襄",
        "content": "怀道初名世，乘时遂致君。\n平分百年算，中据两台文。\n行翣连寒树，凝笳上晚云。\n路人那得识，挥涕指幽坟。",
        "dynasty": "宋",
        "collection_info": null
    },
    {
        "title": "司徒侍中宋宣献公挽词五首  其四",
        "author": "蔡襄",
        "content": "洛宅初开府，非才辱顾隆。\n遗思谣俗在，余论宴堂空。\n已矣苍生望，嗟乎吾道穷。\n岂惟怀旧德，一恸向春风。",
        "dynasty": "宋",
        "collection_info": null
    },
    {
        "title": "司徒侍中宋宣献公挽词五首  其五",
        "author": "蔡襄",
        "content": "去岁洛城东，公归秉枢务。\n今日国门西，輤车行哭度。\n同此晚春节，依旧西山路。\n千古诀幽明，一年纔旦暮。\n远恨寄山川，余哀惨云雾。\n平昔送公诗，何言歌薤露。",
        "dynasty": "宋",
        "collection_info": null
    },
    {
        "title": "哭贾少卿",
        "author": "蔡襄",
        "content": "画旟南度谪长沙，粤海新恩路更赊。\n子日鹏来知主去，辰年龙会为贤嗟。\n犹多婚嫁先捐馆，无復田园可寄家。\n曾是德公推奬厚，一觞何处酹魂车。",
        "dynasty": "宋",
        "collection_info": null
    },
    {
        "title": "别颜慥下第",
        "author": "蔡襄",
        "content": "四上不登第，漂流二十年。\n依依去国恨，杯酒春风前。",
        "dynasty": "宋",
        "collection_info": null
    },
    {
        "title": "和杜相公谢寄茶",
        "author": "蔡襄",
        "content": "破春龙焙走新茶，尽是西溪近社芽。\n纔拆缄封思退傅，为留甘旨减藏家。\n鲜明香色凝云液，清彻神情敌露华。\n却笑虚名陆鸿渐，曾无贤相作诗夸。",
        "dynasty": "宋",
        "collection_info": null
    },
    {
        "title": "谢杜相公",
        "author": "蔡襄",
        "content": "谢政闲宫傅，当年老相君。\n诗情通造化，笔力作风云。\n是则经纶手，施于淡泊文。\n捧窥心感悸，无路候公门。",
        "dynasty": "宋",
        "collection_info": null
    },
    {
        "title": "铨舍后轩",
        "author": "蔡襄",
        "content": "秋栏疎索水荭花，坐见花边日向斜。\n莫问幽人超世诀，即心无累是仙家。",
        "dynasty": "宋",
        "collection_info": null
    },
    {
        "title": "阁下昼眠",
        "author": "蔡襄",
        "content": "急雨初收宫殿明，红薇花落暑风清。\n忽传午正惊残梦，寂寂西轩喜鹊声。",
        "dynasty": "宋",
        "collection_info": null
    },
    {
        "title": "戏答王仲仪",
        "author": "蔡襄",
        "content": "零落黄花动节辰，送行杯酒感风尘。\n谁知最恨张京兆，画徧修眉不示人。",
        "dynasty": "宋",
        "collection_info": null
    },
    {
        "title": "哭石曼卿",
        "author": "蔡襄",
        "content": "仕宦晚益困，忽惊朝露晞。\n嗟嗟命不偶，事事志多违。\n直节未尝屈，英魂何所依。\n有材真国器，无闷即天机。\n前日犹言笑，今亡果是非。\n城南春满路，空见素旌归。",
        "dynasty": "宋",
        "collection_info": null
    },
    {
        "title": "铜雀妓",
        "author": "蔡襄",
        "content": "十五烧香繐帐前，几多幽怨入危絃。\n谁知千载台倾后，何处西陵有墓田。",
        "dynasty": "宋",
        "collection_info": null
    },
    {
        "title": "城西射弓挺之以病不至简示新诗有唯应欠我渭城歌之句谨吟一篇以答佳意",
        "author": "蔡襄",
        "content": "雪后西郊物外清，官閒乘兴此閒行。\n出门疎树无尘色，入内流渠带野声。\n近腊酒醪香更酽，得风弓箭力还生。\n知君病起心犹壮，独背船窗唱渭城。",
        "dynasty": "宋",
        "collection_info": null
    },
    {
        "title": "汾阳夫人挽词二首  其一",
        "author": "蔡襄",
        "content": "福偶天家出，贤名戚里推。\n朱颜不待老，万事却成悲。\n宿露霑新陇，秋风过旧帷。\n谁歌均一德，传继召南诗。",
        "dynasty": "宋",
        "collection_info": null
    },
    {
        "title": "汾阳夫人挽词二首  其二",
        "author": "蔡襄",
        "content": "借有百年在，都如一梦迴。\n幻生还復灭，仙去不重来。\n乐色閒宵院，衣香秘夜台。\n行人知令淑，哭送侍儿哀。",
        "dynasty": "宋",
        "collection_info": null
    },
    {
        "title": "秦灵园书事  其一",
        "author": "蔡襄",
        "content": "槛外珍丛叨下泉，祥符天子泰灵仙。\n忽逢野老临池水，自剪残花趁岁钱。",
        "dynasty": "宋",
        "collection_info": null
    },
    {
        "title": "秦灵园书事  其二",
        "author": "蔡襄",
        "content": "上元天仗款琳房，灵圃遥传玉殿香。\n要识年年桃李色，不关春力是恩光。",
        "dynasty": "宋",
        "collection_info": null
    },
    {
        "title": "读太平告身",
        "author": "蔡襄",
        "content": "绫纹金彩射星霞，润墨新腾玉署麻。\n不用着心惊宠辱，去来元是坦空华。",
        "dynasty": "宋",
        "collection_info": null
    },
    {
        "title": "因书答河东转运杨乐道",
        "author": "蔡襄",
        "content": "前岁君提岭外兵，国门南路送君行。\n由来成事多天幸，直向危时见世情。\n勉力朝廷论大计，甘心江海就私荣。\n牢愁应解侵人骨，未老先教白髮生。",
        "dynasty": "宋",
        "collection_info": null
    },
    {
        "title": "楚州闻晚角有怀",
        "author": "蔡襄",
        "content": "钦天门外警场开，画角千枝迭鼓催。\n今日淮边孤垒畔，晚风时送数声来。",
        "dynasty": "宋",
        "collection_info": null
    },
    {
        "title": "过真慧素上人院见红薇盛开因思西阁后轩数株遂成短章寄翰林原叔八丈禹 玉阁长兼书真慧壁间以记所遇",
        "author": "蔡襄",
        "content": "八月吴天觉早凉，翠丛初拆碎朱房。\n繁枝欲卧不胜力，落片将飞犹是香。\n西阁二年临昼梦，金刀一夕掩春芳。\n栏边想像频回首，渐觉星垣迥汉傍。",
        "dynasty": "宋",
        "collection_info": null
    },
    {
        "title": "杭州访吉祥璘上人追感苏才翁同尝牡丹",
        "author": "蔡襄",
        "content": "曾乘春饮遶花畦，花底余香入燕泥。\n剪处佳人传烛下，归时明月到云西。\n重来草树惊秋色，零落交朋感旧题。\n若使他年逢胜赏，一觞知復共谁携。",
        "dynasty": "宋",
        "collection_info": null
    },
    {
        "title": "宝月法喜堂",
        "author": "蔡襄",
        "content": "少悟浮图法，因传法喜名。\n于人无厚薄，知己尽豪英。\n药舍朝炉暖，棋窗夜烛明。\n性怀元自得，未用厌逢迎。",
        "dynasty": "宋",
        "collection_info": null
    },
    {
        "title": "过泗州岭",
        "author": "蔡襄",
        "content": "二十五年间，三迴共往还。\n那知临白首，相失向青山。\n想像音容在，侵寻鬓髮斑。\n平生多善行，应不下尘寰。",
        "dynasty": "宋",
        "collection_info": null
    },
    {
        "title": "丙申元日过浦城西阳岭",
        "author": "蔡襄",
        "content": "曾侍天王玉几傍，捲帘袍色殿中央。\n重霄未彻宫县乐，上宰初持万寿觞。\n晓日半临幡影转，春风徧送佩声长。\n今朝千里穿云岭，喜奉亲舆返故乡。",
        "dynasty": "宋",
        "collection_info": null
    },
    {
        "title": "宿渔梁驿",
        "author": "蔡襄",
        "content": "庭树疎疎河汉低，瓦沟霜白月平西。\n寒鸦不奈单栖若，落泊惊飞到晓啼。",
        "dynasty": "宋",
        "collection_info": null
    },
    {
        "title": "过南剑州芋阳舖见桃花",
        "author": "蔡襄",
        "content": "七年相别復相逢，墙外千枝依旧红。\n只有苍颜日憔悴，奈缘多感泣春风。",
        "dynasty": "宋",
        "collection_info": null
    },
    {
        "title": "见匀亲抄书泣悼卷末",
        "author": "蔡襄",
        "content": "得汝抄书心自喜，古来清白绍家难。\n谁知向老秋灯下，一见亲踪不忍看。",
        "dynasty": "宋",
        "collection_info": null
    },
    {
        "title": "寓居兴化转运廨舍",
        "author": "蔡襄",
        "content": "病恼连春夏，居閒意味长。\n海风生永昼，山雨送微凉。\n书帙梅蒸润，衣巾荔实香。\n尘缘消遣尽，物我两相忘。",
        "dynasty": "宋",
        "collection_info": null
    },
    {
        "title": "丙申五月游兴化西门上溪",
        "author": "蔡襄",
        "content": "寻溪因过上溪游，雨后溪浑水乱流。\n因傍堤松却飞盖，为闻山鸟辍鸣驺。\n平田䆉䅉青云合，满谷芭蕉碧玉抽。\n开济无功须早去，故时瓜陇有通侯。",
        "dynasty": "宋",
        "collection_info": null
    },
    {
        "title": "谢宋评事",
        "author": "蔡襄",
        "content": "斋馆从容接燕申，每临佳树走觥巡。\n兵锋却后知神物，年寿高来况主人。\n并赏昔闻思故友，分甘今喜奉慈亲。\n岂唯持祝公难老，兼欲灵株比大椿。",
        "dynasty": "宋",
        "collection_info": null
    },
    {
        "title": "谢阮评事",
        "author": "蔡襄",
        "content": "手授新书荷至情，何时仙诀得真精。\n高年转觉面颜少，细字全由眼力明。\n药箓谩劳分上下，丹炉终费侯亏盈。\n争如一语醒然悟，独葆天光不外营。",
        "dynasty": "宋",
        "collection_info": null
    },
    {
        "title": "和诗送茶寄孙之翰",
        "author": "蔡襄",
        "content": "北苑灵芽天下精，要须寒过入春生。\n故人偏爱云腴白，佳句遥传玉律清。\n衰病万缘皆绝虑，甘香一味未忘情。\n封题原是山家宝，尽日虚堂试品程。",
        "dynasty": "宋",
        "collection_info": null
    },
    {
        "title": "泉州安静堂",
        "author": "蔡襄",
        "content": "庭松永昼转春禽，天气初晴又半阴。\n惆怅此生多病恼，正看行乐独伤心。",
        "dynasty": "宋",
        "collection_info": null
    },
    {
        "title": "泉州北藏院见初荷华",
        "author": "蔡襄",
        "content": "初华纔过小荷身，晓露霑红点点匀。\n莫为愁心偏倚望，清江元有未归人。",
        "dynasty": "宋",
        "collection_info": null
    },
    {
        "title": "诏贡士",
        "author": "蔡襄",
        "content": "星骑翩翩鹤诏来，旋闻欢语沸春雷。\n天闲未减真龙种，沧海还空老蚌胎。\n拂纸半毫含意劲，摩云双翅待风开。\n寄言商颍辟荣客，好致吾君放首迴。",
        "dynasty": "宋",
        "collection_info": null
    },
    {
        "title": "福州堂下小栏花卉多是手栽今已繁盛因赏花有所感悼",
        "author": "蔡襄",
        "content": "爱花尽日傍花台，点检当年手自栽。\n前事已随朝暮变，旧华空见浅深开。\n山禽忽下还飞去，溪雨纔收又復来。\n只有春醪能遣恨，无人栏畔共持杯。",
        "dynasty": "宋",
        "collection_info": null
    },
    {
        "title": "登四彻亭",
        "author": "蔡襄",
        "content": "偶尔寻幽上翠微，游人啼鸟似前期。\n花间行印露霑纸，山下放衙云满旗。\n艷艷舞衣朝日处，飘飘商橹落潮时。\n传杯且与乘春醉，身世悠然两自遗。",
        "dynasty": "宋",
        "collection_info": null
    },
    {
        "title": "登清风楼",
        "author": "蔡襄",
        "content": "郭外清溪溪外山，溪云飞上破山颜。\n晴明天气琉璃色，何处峰头带雨还。",
        "dynasty": "宋",
        "collection_info": null
    },
    {
        "title": "榴花洞",
        "author": "蔡襄",
        "content": "洞裏花开无定期，落红曾见逐泉飞。\n仙人应向青山口，管却春花不与归。",
        "dynasty": "宋",
        "collection_info": null
    },
    {
        "title": "寄南海李龙图求素馨含笑花",
        "author": "蔡襄",
        "content": "二草曾观岭外图，开时尝与暑风俱。\n使君已自怜清分，分得新条过海无。",
        "dynasty": "宋",
        "collection_info": null
    },
    {
        "title": "寄题张景山大卿园池",
        "author": "蔡襄",
        "content": "人仰公才世吏师，更甘归老旧林池。\n门阑清似当官处，心力强于少壮时。\n物理自冥非寄酒，兵谋犹在却因棋。\n濠边风月如招隠，愿拂尘裾从所之。",
        "dynasty": "宋",
        "collection_info": null
    },
    {
        "title": "仁宗皇帝挽词七首  其一",
        "author": "蔡襄",
        "content": "道德由来太古同，生灵休养至仁中。\n五兵不试归神武，万物无私是化工。\n玉座忽逢春月尽，金旌遥指洛川穷。\n年年翠辇长陪扈，那向西城别梓宫。",
        "dynasty": "宋",
        "collection_info": null
    },
    {
        "title": "仁宗皇帝挽词七首  其二",
        "author": "蔡襄",
        "content": "向近千秋节，何言七月期。\n遗恩羣玉宴，往事荷宫祠。\n仙路云龙会，秋风鼓角悲。\n万人瞻彩仗，犹认吉行时。",
        "dynasty": "宋",
        "collection_info": null
    },
    {
        "title": "仁宗皇帝挽词七首  其三",
        "author": "蔡襄",
        "content": "声教中原泰，恩仁万国临。\n忧勤符帝梦，付与得天心。\n箫吹凝寒气，云山敛夕阴。\n还期千载后，歌颂莫知深。",
        "dynasty": "宋",
        "collection_info": null
    },
    {
        "title": "仁宗皇帝挽词七首  其四",
        "author": "蔡襄",
        "content": "俭薄留遗诏，遵行在继承。\n桐棺会稽冢，瓦器孝文陵。\n阙外秋萤度，林端晓月澄。\n须知无可欲，终古不骞崩。",
        "dynasty": "宋",
        "collection_info": null
    },
    {
        "title": "仁宗皇帝挽词七首  其五",
        "author": "蔡襄",
        "content": "万世威神在，多方惠泽隆。\n密音通虏壤，行哭亦儿童。\n画翣离丹阙，幽堂对紫嵩。\n孤城空雨泣，白首抱遗弓。",
        "dynasty": "宋",
        "collection_info": null
    },
    {
        "title": "仁宗皇帝挽词七首  其六",
        "author": "蔡襄",
        "content": "俭勤追禹绩，恭让体尧仁。\n措枉朝多直，除苛吏尽循。\n遵儒恩礼异，左戚赏刑均。\n立子知天意，超然即上宾。",
        "dynasty": "宋",
        "collection_info": null
    },
    {
        "title": "仁宗皇帝挽词七首  其七",
        "author": "蔡襄",
        "content": "攒宫开七月，隧路闭千秋。\n地带三川拆，天含万国愁。\n鸟云知圣没，龙驾想神游。\n厚禄将无报，惭恩更白头。",
        "dynasty": "宋",
        "collection_info": null
    },
    {
        "title": "昭陵行",
        "author": "蔡襄",
        "content": "宫人上临候昏钟，帘外香烟烛影红。\n庭柏飞霜陵漏永，可怜今夜月明中。",
        "dynasty": "宋",
        "collection_info": null
    },
    {
        "title": "和子发",
        "author": "蔡襄",
        "content": "空梁诗板岁年多，唯有秋虫占作窠。\n闻道故人时拂拭，此生无奈旧情何。",
        "dynasty": "宋",
        "collection_info": null
    },
    {
        "title": "有遗梅花枕前者因成",
        "author": "蔡襄",
        "content": "谁寄梅花置枕傍，前时復得枕清香。\n因香梦彻江南路，江水浮天月似霜。",
        "dynasty": "宋",
        "collection_info": null
    },
    {
        "title": "甲辰寒日游公谨园池",
        "author": "蔡襄",
        "content": "二月名园蓊鬰青，为怜佳节此閒行。\n偶因觞咏心还适，蹔离尘埃眼倍明。\n风静落花深一寸，日迟啼鸟度千声。\n主公高意何须道，芳物于人自有情。",
        "dynasty": "宋",
        "collection_info": null
    },
    {
        "title": "四月十七日奉安仁宗皇帝御容于景灵孝严殿是日舟次陈留感怀述事十六韵",
        "author": "蔡襄",
        "content": "先帝传基固，真人嗣统平。\n余恩华夏在，高谊古今倾。\n汉法原为庙，仙居别有京。\n海中金阙见，天上玉楼成。\n睿意怀丕烈，宸豪荐大名。\n荐唯将舜拟，严亦与周并。\n龙向朝云起，奎和昼日呈。\n流光俄洊岁，发号庆重明。\n令节千秋过，端仪万众迎。\n讙呼山岳动，驱拂鬼神惊。\n缥缈来佳气，雍容下太清。\n旛旌多异制，歌吹自新声。\n琳馆初停御，銮舆始此行。\n盥孚通至感，福泽被羣生。\n往事时兼远，孤臣泪独横。\n晨兴西响久，悽断老年情。",
        "dynasty": "宋",
        "collection_info": null
    },
    {
        "title": "至锁外",
        "author": "蔡襄",
        "content": "旗声不断鼓声催，堤柳阴浓野色开。\n今日客衣何事凈，京尘不肯出城来。",
        "dynasty": "宋",
        "collection_info": null
    },
    {
        "title": "洪泽阻风",
        "author": "蔡襄",
        "content": "今日风期恶，迟迴一水滨。\n村旗呈酒圣，庙鼓赛河神。\n跃鲤曾惊网，饥乌不避人。\n商工时借问，何处即通津。",
        "dynasty": "宋",
        "collection_info": null
    },
    {
        "title": "游金山寺",
        "author": "蔡襄",
        "content": "平日压尘土，今游兴味长。\n波涛围四际，台殿起中央。\n鱼听晨餐鼓，雪和夕炷香。\n熏风休递吹，襟袂不胜凉。",
        "dynasty": "宋",
        "collection_info": null
    },
    {
        "title": "五月宿江阴军葛公绰草堂",
        "author": "蔡襄",
        "content": "曾解征衣寄草堂，枕边泉石自生凉。\n休论仙诀能延寿，蹔得身閒梦亦长。",
        "dynasty": "宋",
        "collection_info": null
    },
    {
        "title": "七月过孤山勤上人院",
        "author": "蔡襄",
        "content": "青林蔼蔼日晖晖，薄晚凉生暑气微。\n湖上清风如可载，画船十隻不空归。",
        "dynasty": "宋",
        "collection_info": null
    },
    {
        "title": "重阳日有美堂南望",
        "author": "蔡襄",
        "content": "越邑吴封绣错分，华堂繁吹半空闻。\n山峯高下抽青笋，江水东西卧白云。\n菊蕊芬芳初应节，松林照耀欲迎曛。\n州人不见归时醉，未拟风流待使君。",
        "dynasty": "宋",
        "collection_info": null
    },
    {
        "title": "韩玉汝山堂会别梅花已盛至苏州示谕水乡天寒未开",
        "author": "蔡襄",
        "content": "遥知画舫舣江隈，寒勒梅花未得开。\n唯有山堂红烛下，至今繁艷傍尊罍。",
        "dynasty": "宋",
        "collection_info": null
    },
    {
        "title": "梨园小部",
        "author": "蔡襄",
        "content": "倾宫晨起传轻粧，山殿生风夏日长。\n小部新声落天上，无人知是荔枝香。",
        "dynasty": "宋",
        "collection_info": null
    },
    {
        "title": "答葛公绰",
        "author": "蔡襄",
        "content": "山堂争似草堂清，俗事随人百种名。\n頼有四窗春茗在，瓯中时看白云生。",
        "dynasty": "宋",
        "collection_info": null
    },
    {
        "title": "公绰示及生日以九龙泉为寿依韵奉答",
        "author": "蔡襄",
        "content": "多谢山人远祝延，寿杯仍是九龙泉。\n余生事事无心绪，直向清凉度岁年。",
        "dynasty": "宋",
        "collection_info": null
    },
    {
        "title": "和答孙推官久病新起见过钱塘之什二首  其一",
        "author": "蔡襄",
        "content": "于世无机是海翁，客情醒醉任邻钟。\n廉纤雨意还侵夜，料峭春期未减冬。\n宝气上浮难掩玉，岁寒中立不凋松。\n君王自结英雄网，千载风云定有从。",
        "dynasty": "宋",
        "collection_info": null
    },
    {
        "title": "和答孙推官久病新起见过钱塘之什二首  其二",
        "author": "蔡襄",
        "content": "病来安健赋诗夸，甲子新移一岁加。\n吾道所存唯浩气，世缘何着但空花。\n烟云已过同归鴈，杨柳初藏并宿鸦。\n便拟寻山逐幽趣，春泥随马上须遮。",
        "dynasty": "宋",
        "collection_info": null
    },
    {
        "title": "和夜登有美堂",
        "author": "蔡襄",
        "content": "忽闻乘月上层台，正值江湖夜色开。\n云屋万重灯火合，雪山千仞海潮来。\n静游虽有诗情得，独笑应无俗语陪。\n纵使羁怀多感慨，若逢清致少徘徊。",
        "dynasty": "宋",
        "collection_info": null
    },
    {
        "title": "和偶登安济亭",
        "author": "蔡襄",
        "content": "津亭遥望草萋萋，空旷清怀与物齐。\n春水倒行潮欲上，晚云平压日先低。\n高城览古人何在，远渡伤离客自迷。\n好共山翁同出处，不随朝骑五门西。",
        "dynasty": "宋",
        "collection_info": null
    },
    {
        "title": "和江上观潮",
        "author": "蔡襄",
        "content": "地卷天回出海东，人间何事可争雄。\n千年浪说鸱夷怒，一信全疑渤澥空。\n寂静最宜闻夜枕，峥嵘须待驾秋风。\n寻思物理真难测，随月亏圆亦未通。",
        "dynasty": "宋",
        "collection_info": null
    },
    {
        "title": "和答孙推官",
        "author": "蔡襄",
        "content": "拟将身计入扁舟，纵得三公不黑头。\n病体已轻休赋鵩，机心如动辄惊鸥。\n强看吴野江山醉，肯为春风花草愁。\n所向干坤皆客寓，可能与我更迟留。",
        "dynasty": "宋",
        "collection_info": null
    },
    {
        "title": "和古寺偃松",
        "author": "蔡襄",
        "content": "古寺无人野藓滋，空庭永日雪风吹。\n横柯圆若张青盖，老干孤如植紫芝。\n万乘未轻蟠木器，千年终与大椿期。\n须知才短为天幸，江上婆娑得所宜。",
        "dynasty": "宋",
        "collection_info": null
    },
    {
        "title": "和新燕",
        "author": "蔡襄",
        "content": "燕燕何来处处喧，新从海上振轻翰。\n卑飞不避春泥重，并语应愁夜雨寒。\n客舍暗窥吟笔健，宴堂时见酒杯干。\n雕梁信美多移主，愿尔将雏择便安。",
        "dynasty": "宋",
        "collection_info": null
    },
    {
        "title": "开州园纵民游乐二首  其一",
        "author": "蔡襄",
        "content": "风日朝来好，园林雨后清。\n游鱼知水乐，戏蝶见春晴。\n草软迷行迹，花深隠笑声。\n观民聊自适，不用管絃迎。",
        "dynasty": "宋",
        "collection_info": null
    },
    {
        "title": "开州园纵民游乐二首  其二",
        "author": "蔡襄",
        "content": "节候近清明，游人已踏青。\n插花穿戟户，酤酒向旗亭。\n日迥林光润，风迴海气腥。\n未知何处乐，归路已严扃。",
        "dynasty": "宋",
        "collection_info": null
    },
    {
        "title": "遣兴",
        "author": "蔡襄",
        "content": "苦竹生笋四五寸，樱桃开花千万枝。\n空蒙野色当楼处，寂寞春寒带雨时。\n已放清歌逐瑶管，旋篘新酿行金巵。\n衰翁酩酊自为乐，举鞭不问并州儿。",
        "dynasty": "宋",
        "collection_info": null
    },
    {
        "title": "夜雨病中",
        "author": "蔡襄",
        "content": "久雨曾无度，阳和渐向阑。\n杂香生众木，浓翠入孤峦。\n漏缓宵仍静，灯微晓更寒。\n芳时犹卧病，何日出城看。",
        "dynasty": "宋",
        "collection_info": null
    },
    {
        "title": "寒食西湖",
        "author": "蔡襄",
        "content": "山前雨气晓纔收，水际风光翠欲流。\n尽日旌旗停曲岸，满潭钲鼓竞飞舟。\n浮来烟岛疑相就，引去山禽好自由。\n归骑不令歌吹歇，万枝灯烛度花楼。",
        "dynasty": "宋",
        "collection_info": null
    },
    {
        "title": "上巳日州园东楼",
        "author": "蔡襄",
        "content": "地上多于枝上花，东楼凝望惜年华。\n潮头正对伍员庙，燕子争归百姓家。\n粉箨渐高山径笋，绿旗初展石岩茶。\n流芳自与人兼老，樽酒相逢莫重嗟。",
        "dynasty": "宋",
        "collection_info": null
    },
    {
        "title": "四月清明西湖",
        "author": "蔡襄",
        "content": "千顷平湖绿一遭，空城游乐自奢豪。\n画船争胜飞江鹘，翠谳都浮载海鳌。\n芳草堤边裙带短，柔桑陌上髻鬟高。\n楼前尽日闻歌笑，不啻秋风卷怒涛。",
        "dynasty": "宋",
        "collection_info": null
    },
    {
        "title": "效陶秋岩韵",
        "author": "释文珦",
        "content": "眼前几富贵，变灭同浮烟。\n举非吾所钦，眷然思古先。\n穷达无二道，彭殇可齐年。\n中心既昭彻，万象皆澄鲜。",
        "dynasty": "宋",
        "collection_info": null
    },
    {
        "title": "拟古  其一",
        "author": "释文珦",
        "content": "容易三年别，缠绵万里情。\n梦中频见面，终是不分明。",
        "dynasty": "宋",
        "collection_info": null
    },
    {
        "title": "拟古  其二",
        "author": "释文珦",
        "content": "事往不可追，愁来不可扫。\n悠悠百年间，一身孰能保。\n昔为席上珍，今作路傍草。\n倚伏理则然，宁復有当道。\n古者贤圣人，身否亦枯槁。\n嘉名如日月，万世犹杲杲。\n浮云非我心，归根以为宝。\n茫昧曷能明，吾将问苍昊。",
        "dynasty": "宋",
        "collection_info": null
    },
    {
        "title": "偶成",
        "author": "释文珦",
        "content": "名利双蜗角，堪舆一旅亭。\n生平嫌着物，老去更忘形。\n慢火煎茶熟，寒灯照梦醒。\n室空无道伴，自展八还经。",
        "dynasty": "宋",
        "collection_info": null
    },
    {
        "title": "偶作  其一",
        "author": "释文珦",
        "content": "风露洗空寒，秋清四体安。\n偶扶筇杖出，因采菊花餐。\n老觉心情懒，閒知世界宽。\n寒山诗一卷，随意作经看。",
        "dynasty": "宋",
        "collection_info": null
    },
    {
        "title": "偶作  其二",
        "author": "释文珦",
        "content": "陵谷今迁变，衣冠半不存。\n闾阎小儿女，尽解北人言。",
        "dynasty": "宋",
        "collection_info": null
    },
    {
        "title": "骖服腾飞行",
        "author": "释文珦",
        "content": "有客乘车建其，四牡骖服腾飞。\n华绶杂佩陆离，指顾绰有余辉。\n贲然到我柴扉，我生靡识轻肥。\n旋穿敝屣粗衣，延之欲语襟期。\n客言子其病而，胡不与世推移。\n余曰子言诚非，穷达有命有时。\n与其如脂如韦，孰若饭糗羹藜。\n颜子陋巷寒饥，尼父尝称庶几。\n恬淡道德之基，不义富贵奚为。\n将子勿復致辞，吾志非君所知。",
        "dynasty": "宋",
        "collection_info": null
    },
    {
        "title": "运有荣枯行",
        "author": "释文珦",
        "content": "运有荣枯，道有隆污。\n吉凶福祸，相为乘除。\n历览旧载，变灭纷如。\n或以贪残，或以逼诛。\n莫知其端，为之长吁。\n予少愚蠢，不能奔趋。\n翛然物表，与古为徒。\n彼是两忘，乃道之枢。\n庶几中庸，匪疾匪徐。\n不事王侯，不游国都。\n高尚其事，猗那其居。\n烟霞冲澹，松竹扶疎。\n来往忘机，山泽之癯。\n荷裳芰制，可曳可娄。\n竺坟鲁诰，可卷可舒。\n逍遥林壑，宁畏简书。\n临清坐茂，洽比禽鱼。\n自守玄默，死生弗渝。\n安时处顺，其乐只且。",
        "dynasty": "宋",
        "collection_info": null
    },
    {
        "title": "青阳代谢行",
        "author": "释文珦",
        "content": "青阳已代谢，赤帝方司衡。\n草木日繁庑，黄鸟鸣嘤嘤。\n维彼造化者，密运何神灵。\n不知为所迁，但见白髮生。\n囿身天地间，所卫唯生经。\n宜令心气平，毋使疾疠婴。\n顺此阴阳序，四体当安宁。\n凯风吹棘薪，夭夭长枝茎。\n怀念父母恩，有泪如雨倾。\n仰观仍俯察，因之捈中情。",
        "dynasty": "宋",
        "collection_info": null
    },
    {
        "title": "閒中吟",
        "author": "释文珦",
        "content": "云山青青，风泉泠泠。\n山色可爱，泉声可听。\n乃赋归来，盟诸山灵。\n身去世远，心与真冥。\n蔬食果腹，麻衣蔽形。\n尘车绝迹，蓬户常扃。\n不行他缘，唯诵自经。\n眇观人世，沧波一萍。\n朽钝寂漠，待终余龄。\n唤主人公，教常惺惺。",
        "dynasty": "宋",
        "collection_info": null
    },
    {
        "title": "送人之蜀",
        "author": "释文珦",
        "content": "佳友相辞去，西游卒未还。\n单车行数月，万水与千山。\n雨雪年华晚，烟尘道路艰。\n莫教音信绝，添我鬓毛斑。",
        "dynasty": "宋",
        "collection_info": null
    },
    {
        "title": "送人归金华",
        "author": "释文珦",
        "content": "此去金华水作程，扁舟定是过严陵。\n高山蔽日寒多雾，浅濑通潮夜不冰。\n汉代丝风应自咏，故乡三洞与谁登。\n拟从别后题书寄，又怕征鸿未可冯。",
        "dynasty": "宋",
        "collection_info": null
    },
    {
        "title": "送人归山",
        "author": "释文珦",
        "content": "君归西山去，为爱山中云。\n云亦喜君归，日夕常氤氲。\n云踪渺难期，别恨徒殷勤。\n他时望山色，眼中如见君。",
        "dynasty": "宋",
        "collection_info": null
    },
    {
        "title": "送乡友归",
        "author": "释文珦",
        "content": "青春欲尽时，鸟啼花乱飞。\n共起思乡恨，君归吾未归。\n临分重执手，老泪湿荷衣。",
        "dynasty": "宋",
        "collection_info": null
    },
    {
        "title": "句",
        "author": "李应春",
        "content": "象绘耆英希五老，鹤归华表认千年。",
        "dynasty": "宋",
        "collection_info": null
    },
    {
        "title": "玄关一窍颂",
        "author": "周无所住",
        "content": "一窍纔通万窍通，丝毫不动露真空。\n箇中便是真宗祖，认着依前又不中。",
        "dynasty": "宋",
        "collection_info": null
    },
    {
        "title": "真土颂",
        "author": "周无所住",
        "content": "真土从来名强立，学人不晓谩傍求。\n若知真土为中道，何必骑牛更觅牛。",
        "dynasty": "宋",
        "collection_info": null
    },
    {
        "title": "阳晶颂",
        "author": "周无所住",
        "content": "全清绝点号阳晶，纔有纤瑕便属阴。\n多少神仙皆不说，谁人肯向此留心。",
        "dynasty": "宋",
        "collection_info": null
    },
    {
        "title": "玄牝颂",
        "author": "周无所住",
        "content": "万物芸芸，各归其根。\n识得根源，玄牝虚传。",
        "dynasty": "宋",
        "collection_info": null
    },
    {
        "title": "龙虎颂",
        "author": "周无所住",
        "content": "龙虎猖狂，心念炎烈。\n慧剑纔挥，二兽俱灭。",
        "dynasty": "宋",
        "collection_info": null
    },
    {
        "title": "铅汞颂",
        "author": "周无所住",
        "content": "欲识铅汞，情性二物。\n二物和合，还丹了毕。",
        "dynasty": "宋",
        "collection_info": null
    },
    {
        "title": "真炉鼎颂",
        "author": "周无所住",
        "content": "头上顶天，脚下踏地。\n中有一物，煅成宝器。",
        "dynasty": "宋",
        "collection_info": null
    },
    {
        "title": "真药物颂",
        "author": "周无所住",
        "content": "天地之先，无根灵草。\n一意制度，产成至宝。",
        "dynasty": "宋",
        "collection_info": null
    },
    {
        "title": "斤两颂",
        "author": "周无所住",
        "content": "不圆不缺行中道，着意忘怀便落偏。\n更言二八一斤数，开眼明明被孰瞒。",
        "dynasty": "宋",
        "collection_info": null
    },
    {
        "title": "抽添颂  其一",
        "author": "周无所住",
        "content": "若问抽添法，纵擒怕觉迟。\n调停无损益，方始证无为。",
        "dynasty": "宋",
        "collection_info": null
    },
    {
        "title": "抽添颂  其二",
        "author": "周无所住",
        "content": "识得真心无不徧，自己不明被物转。\n可怜无限守株人，退铅进汞错方便。",
        "dynasty": "宋",
        "collection_info": null
    },
    {
        "title": "火候颂",
        "author": "周无所住",
        "content": "真火本无候，时人休强猜。\n要知端的意，无去亦无来。",
        "dynasty": "宋",
        "collection_info": null
    },
    {
        "title": "法度颂",
        "author": "周无所住",
        "content": "清浄药材，密意为丸。\n十二时中，无念火煎。",
        "dynasty": "宋",
        "collection_info": null
    },
    {
        "title": "口诀颂",
        "author": "周无所住",
        "content": "意到心诚，湛然若凝。\n昼夜无间，效验自应。",
        "dynasty": "宋",
        "collection_info": null
    },
    {
        "title": "沐浴颂",
        "author": "周无所住",
        "content": "沐浴无他术，休寻卯酉中。\n困眠饥吃饭，无日不春风。",
        "dynasty": "宋",
        "collection_info": null
    },
    {
        "title": "工夫颂",
        "author": "周无所住",
        "content": "百刻工夫一刻推，一刻还同十二时。\n十二时中归一念，念中无念始真奇。",
        "dynasty": "宋",
        "collection_info": null
    },
    {
        "title": "温养颂",
        "author": "周无所住",
        "content": "恬淡无思虑，虚无任自然。\n胎圆神自化，我命不由天。",
        "dynasty": "宋",
        "collection_info": null
    },
    {
        "title": "句  其一",
        "author": "赵希棼",
        "content": "野屋往来少，春云晴雨多。",
        "dynasty": "宋",
        "collection_info": null
    },
    {
        "title": "句  其二",
        "author": "赵希棼",
        "content": "风雨送迎地，别离多少人。",
        "dynasty": "宋",
        "collection_info": null
    },
    {
        "title": "观石鱼",
        "author": "赵汝廪",
        "content": "预喜金穰验石鳞，□能免俗且怡神。\n晓行鲸背占前梦，瑞绝龟陵知几春。\n拂石已无题字处，观鱼皆是愿丰人。\n片云不为催诗黑，欲雨知予志在民。",
        "dynasty": "宋",
        "collection_info": null
    },
    {
        "title": "庆江检详太夫人  其一",
        "author": "潜放",
        "content": "盛事于今苏老泉，郡侯端的是坡仙。\n棣华咫尺龙颜近，竞诧皆出孟母贤。",
        "dynasty": "宋",
        "collection_info": null
    },
    {
        "title": "庆江检详太夫人  其二",
        "author": "潜放",
        "content": "见说团栾醉寿觥，椒盘长近岁峥嵘。\n今年腊裏欣逢闰，直待春回却举行。",
        "dynasty": "宋",
        "collection_info": null
    },
    {
        "title": "庆江检详太夫人  其三",
        "author": "潜放",
        "content": "笑着斑襕学乳儿，民情物意总相宜。\n嬉嬉同在春风裏，父样尊严母样慈。",
        "dynasty": "宋",
        "collection_info": null
    },
    {
        "title": "庆江检详太夫人  其四",
        "author": "潜放",
        "content": "谁谓庐陵是富州，反成穷匮省支收。\n寿筵只作家常办，不学豪奢逞异羞。",
        "dynasty": "宋",
        "collection_info": null
    },
    {
        "title": "庆江检详太夫人  其五",
        "author": "潜放",
        "content": "只把双珠学道功，可占椿算与萱同。\n平反阴德知多少，尽在慈祥岂弟中。",
        "dynasty": "宋",
        "collection_info": null
    },
    {
        "title": "庆江检详太夫人  其六",
        "author": "潜放",
        "content": "记得迎承过葛川，穉金未肃嫩凉天。\n当时若径趋金阙，安得庐陵有此缘。",
        "dynasty": "宋",
        "collection_info": null
    },
    {
        "title": "庆江检详太夫人  其七",
        "author": "潜放",
        "content": "吉文江口到临川，半是康衢半是舡。\n泛绿依红春正好，鱼轩来往綵衣边。",
        "dynasty": "宋",
        "collection_info": null
    },
    {
        "title": "庆江检详太夫人  其八",
        "author": "潜放",
        "content": "君王宣室正兴思，尺一催归四辈驰。\n寿宴明年当此日，蟠桃宣劝在瑶池。",
        "dynasty": "宋",
        "collection_info": null
    },
    {
        "title": "九仙瀑布泉",
        "author": "柳德骥",
        "content": "白云深处是仙乡，石涧飞流瀑布长。\n天插一泉声潄玉，地高六月夜凝霜。\n烟霞极目浮孤屿，萝薜牵衣出上方。\n明发阴晴谁借问，虚名终愧梦黄粱。",
        "dynasty": "宋",
        "collection_info": null
    },
    {
        "title": "汤岭温泉",
        "author": "柳德骥",
        "content": "化工何事起炎凉，偏使山中泉作汤。\n地气爞爞烧石乳，水香鬰鬰喷硫磺。\n暄波常涌无冬夏，热溜长澌历雪霜。\n闻道骊山有温谷，岂惟神女为秦皇。",
        "dynasty": "宋",
        "collection_info": null
    },
    {
        "title": "端午泉",
        "author": "柳德骥",
        "content": "有个灵泉在翠微，我来问讯水方肥。\n盈虚嘿顺阴阳气，消长先知天地机。\n金井祥开波有縠，银床冷迫石生衣。\n浮名不值一杯水，满酌罂瓶拂袖归。",
        "dynasty": "宋",
        "collection_info": null
    },
    {
        "title": "登立鱼山",
        "author": "艾丑",
        "content": "杳杳灵岩洞府深，有人岩下振潮音。\n龙天耸听生欢喜，留得神鱼立到今。",
        "dynasty": "宋",
        "collection_info": null
    },
    {
        "title": "自题像",
        "author": "周信庵",
        "content": "信庵年生七十二，经过庚子乙亥春。\n自权自力承家业，荣辱无惊乐太真。\n吾归去，别乡亲，平生朴直坦夷人。\n今朝倚杖逍遥处，风月无边碧草新。",
        "dynasty": "宋",
        "collection_info": null
    },
    {
        "title": "饮城楼",
        "author": "李振祖",
        "content": "山外晴云数点鸦，寸心芳草共天涯。\n夕阳城上游人少，十二栏干杨柳花。",
        "dynasty": "宋",
        "collection_info": null
    },
    {
        "title": "怀高履常",
        "author": "倪槐坡",
        "content": "何处存吾道，行藏一草堂。\n贵虽人所欲，贫亦士之常。\n竹静鹤同住，山深兰自香。\n从渠笑疏懒，此兴自深长。",
        "dynasty": "宋",
        "collection_info": null
    },
    {
        "title": "扫苔",
        "author": "倪槐坡",
        "content": "纸屏竹榻亦生涯，掩上柴扉不用推。\n人似春云离復合，愁如潮水去还来。\n壶头新酿今朝熟，篱脚寒梅昨夜开。\n岳顶高僧□有约，想携竹箒扫苍苔。",
        "dynasty": "宋",
        "collection_info": null
    },
    {
        "title": "临终偈",
        "author": "释行元",
        "content": "来亦无所从，去亦无所至。\n来去既一如，春风满天地。",
        "dynasty": "宋",
        "collection_info": null
    },
    {
        "title": "句  其一",
        "author": "释从垣",
        "content": "泉石天象转，花月地痕虚。",
        "dynasty": "宋",
        "collection_info": null
    },
    {
        "title": "句  其二",
        "author": "释从垣",
        "content": "□踏浪□知浪险，蝶翻花宅惜花空。",
        "dynasty": "宋",
        "collection_info": null
    },
    {
        "title": "句  其三",
        "author": "释从垣",
        "content": "习字带秋收柿叶，学诗和月嚥梅花。",
        "dynasty": "宋",
        "collection_info": null
    },
    {
        "title": "句  其四",
        "author": "释从垣",
        "content": "□尽榆钱犹案价，晚风门外落桐花。",
        "dynasty": "宋",
        "collection_info": null
    },
    {
        "title": "句  其五",
        "author": "释从垣",
        "content": "吟诗已得池塘梦，学易独明天地心。",
        "dynasty": "宋",
        "collection_info": null
    },
    {
        "title": "句  其六",
        "author": "释从垣",
        "content": "杜宇一声苍树远，黄鹂三啭落花深。",
        "dynasty": "宋",
        "collection_info": null
    },
    {
        "title": "雁荡归兴",
        "author": "应节严",
        "content": "倚云绝巘极跻攀，力倦何能跨鹤还。\n回首乘鸾千尺上，举头踞虎万寻间。\n石坛胜地留仙住，玉府浮云伴客閒。\n秀水名山观不尽，放吟骚客兴何悭。",
        "dynasty": "宋",
        "collection_info": null
    },
    {
        "title": "句",
        "author": "高达",
        "content": "至今青霄人，犹是门下客。",
        "dynasty": "宋",
        "collection_info": null
    },
    {
        "title": "再游浯溪",
        "author": "张仲",
        "content": "一年两檄过浯溪，□上𢈪亭□□□。\n笑□兴亡千古□，□□崖石与天齐。",
        "dynasty": "宋",
        "collection_info": null
    },
    {
        "title": "游虎丘",
        "author": "郑觉民",
        "content": "丘壑癖所耽，从游虎踞岩。\n山形藏古寺，泉脉涌幽潭。\n远望悲陈迹，清禅任闭庵。\n繇来贤达士，捷径鄙终南。",
        "dynasty": "宋",
        "collection_info": null
    },
    {
        "title": "钓雪歌",
        "author": "欧阳守道",
        "content": "上天同云兮雨雪其霏，之子于钓兮在水之湄。\n鱼潜于渊兮不可求思，泌之洋洋兮可以乐饥。",
        "dynasty": "宋",
        "collection_info": null
    },
    {
        "title": "索胡学圣诗",
        "author": "欧阳守道",
        "content": "为候君诗十日留，无诗何以别交游。\n自缘白雪难于和，莫把明珠暗处投。\n往施固惭三不报，此鸣傥许两相酬。\n今番但挈空囊去，湘水湘山段段愁。",
        "dynasty": "宋",
        "collection_info": null
    },
    {
        "title": "为琛上人题",
        "author": "欧阳守道",
        "content": "今日有心还有累，当来无窄亦无宽。\n难将世事眉双皱，尽付尘缘指一弹。\n烦恼不从生处有，应酬都向梦中看。\n不知向去宽多少，万里秋空孤月寒。",
        "dynasty": "宋",
        "collection_info": null
    },
    {
        "title": "题兴善院凈师月岩图",
        "author": "欧阳守道",
        "content": "君不见长安市，扰扰行人如聚蚁。\n不惟贾客与廛民，往往冠绅大夫士。\n投身闹处思山林，欲归未归长苦心。\n夜深灯火如白昼，呕哑絃管喧繁音。\n孤客欲眠眠不得，四更五更人暂息。\n忽然车毂鸣枕中，百官朝早传呼亟。\n我时起坐一喟然，推窗孤月方流天。\n嗟哉市朝不知夜，挹此清景何由缘。\n归求重觅麋鹿伴，尘劳余业犹羁绊。\n高僧过我出画图，月照岩心僧仰看。\n有岩有月尽佳哉，僧叉不俗何方来。\n此岩岂是南海观，不然五台峨眉鴈荡与天台。\n岩空月圆僧静坐，不用话头劳勘破。\n人言腰钱骑鹤上扬州，何如岩中月下从僧游。",
        "dynasty": "宋",
        "collection_info": null
    },
    {
        "title": "题壁",
        "author": "庐陵田父",
        "content": "云兮云兮，变化有神灵兮。\n捲起地下黄，飞去天上青兮。\n仙人乘云天尺五，借我清阴覆赤土。\n云间逍遥人间苦，年年苦时望君雨。",
        "dynasty": "宋",
        "collection_info": null
    },
    {
        "title": "长江问对篇",
        "author": "章公权",
        "content": "问长江，以汝卫南邦，北人遥想心已降。\n方今大势全倚汝，不知汝亦许不许。\n国人皆悠悠，我心良独忧。\n长城已坦道，黄河已安流。\n淮边日夜风飕飕，汝今孤矣非昔比。\n问汝若何真可倚。\n长江对，壮尔南邦以吾在。\n今来古往只东流，人世兴亡自更改。\n句践临齐晋，刘裕入长安，项王北渡黄河西破关。\n北方或可取，吾不为君阻。\n赤壁中流曾丧兵，广陵望见波涛惊，瓜步欲渡说虚声。\n南方长可守，吾独为君有。\n吾之势何但抵长城，长城今已平。\n吾之力可以当百万，百万昔尝散。\n吾能限南北，不能输事力。\n吾能鼓风涛，不能用英豪。\n君不见吴之末，陈之季，岂必斯时吾独异。\n朝无政事国无人，乌有长江专可倚。\n辱君有问答君知，正恐知之亦忽之。\n烦君奉此献之国，索裘勿俟大寒时。",
        "dynasty": "宋",
        "collection_info": null
    },
    {
        "title": "广德村寺壁间次前尉王文昌韵",
        "author": "张汝锴",
        "content": "世事反观俱了了，鷃鹏何大亦何小。\n木人起舞中郎拍，问着木人应不晓。",
        "dynasty": "宋",
        "collection_info": null
    },
    {
        "title": "题象鼻岩",
        "author": "张汝锴",
        "content": "曾入苍舒万斛舟，至今鼻准蘸清流。\n君王玉辂催行驾，安得身闲伴白鸥。",
        "dynasty": "宋",
        "collection_info": null
    },
    {
        "title": "招六贤之歌",
        "author": "王巳",
        "content": "矩矱兮姱美，风节兮凌厉。\n鹤媒兮一空，宇宙兮莫穷。\n六贤去兮不復返，魂漂摇兮渺何在。\n飞扬千里兮层冰峨峨，雄虺九首兮壶蜂繁多。\n挟飞仙兮同游，揖清献兮并辀。\n俯幽兰兮延伫，褰杜衡兮实处。\n援北斗兮椒浆，聊徜徉兮此堂。",
        "dynasty": "宋",
        "collection_info": null
    },
    {
        "title": "游黄山",
        "author": "焦炳炎",
        "content": "秀出云霄一丈探，诸峰高下护晴岚。\n丹成兔臼香生杵，影见龙津月在潭。\n洞暖有花因七七，云深无语住三三。\n粥鱼敲动山林兴，合傍浮丘去结庵。",
        "dynasty": "宋",
        "collection_info": null
    },
    {
        "title": "句",
        "author": "焦炳炎",
        "content": "迹虽无地着，心实有天知。\n一禽从不获，不敢范驱驰。",
        "dynasty": "宋",
        "collection_info": null
    },
    {
        "title": "题黄山送别图",
        "author": "焦焕炎",
        "content": "我家黄山隅，不识黄山面。\n不自到黄山，见图如不见。\n如何黄山客，又别黄山去。\n落日晚烟昏，黄山在何处。\n黄山有汤泉，可以洗涤尘世缘。\n黄山有瑶草，可以饵之长不老。\n黄山有神丹，得之可以超尘寰。\n胡为别却黄山去，祇把生绡写空翠。",
        "dynasty": "宋",
        "collection_info": null
    },
    {
        "title": "青阳洞天呈青阳主人曾少裕",
        "author": "利登",
        "content": "两崖苍苍峭天柱，停策崖边唤舟渡。\n青巾羽客打舟来，惊起灵蛇绝溪去。\n千年神浆不自惜，万里晴天安得雨。\n但见飞流落半空，空中此水来何处。\n岩下犹涵太古泉，安知上不通银浦。\n苍藤半湿苔藓昏，石罅无根迸孤树。\n洞门一隙仅通人，可惜凿空开洞府。\n干坤明晦自有时，突然栋宇那非数。\n开闢岂无人到来，岩崖尚绝猿猱路。\n先生朝昏息丹岩，万壑归心心不语。\n瑶磬一声天壁寒，白云紫雾惊相顾。",
        "dynasty": "宋",
        "collection_info": null
    },
    {
        "title": "杂兴  其一",
        "author": "利登",
        "content": "渺渺江河流，蛟龙所为沼。\n高山苟无松，不如低平阜。\n洁身服休美，荣辱非所囿。\n孤航何翩翩，独往不我觏。\n眷言友仙乔，寤寐耿长抱。\n安得翔风鸾，栖神此蓬岛。",
        "dynasty": "宋",
        "collection_info": null
    },
    {
        "title": "杂兴  其二",
        "author": "利登",
        "content": "我昔游蓬莱，道过昆崙山。\n青壁峭千仞，中分两径前。\n上径险且难，行可求神仙。\n下径极夷易，蛇虺交蜿蜒。\n毫釐一殊轨，安危异千年。\n弃之从上征，高步追飞鸾。\n勿谓下途易，下途前更艰。",
        "dynasty": "宋",
        "collection_info": null
    },
    {
        "title": "杂兴  其三",
        "author": "利登",
        "content": "滞冻释阳渊，嫩和改阴囿。\n草色谁与媒，青青一何骤。\n美人振长袖，竚立伤年少。\n芳红不少留，况乃飘残照。\n飘零可柰何，四气如环珂。\n白云虽有反，不反亦已多。\n曲流伤直水，远荫无近柯。\n谁令天有汉，杳杳隔秋娥。\n桂林有秋色，洞庭有秋波。\n濯衣千仞溪，涤垢非悦眼。\n涓辰万里游，宁以霖雨缓。\n丈夫秉道心，摧挫志逾勉。\n岂如甘与橙，南北随所变。\n大鹏击逍遥，鹪粒有余羡。\n嗜好非固殊，夫亦各所愿。",
        "dynasty": "宋",
        "collection_info": null
    },
    {
        "title": "杂兴  其四",
        "author": "利登",
        "content": "朝吾出东门，回首瞻长坂。\n凄然数根松，枯华困凌践。\n时春百卉肥，绿苔亦青婉。\n如何虬凤姿，独尔失崭岸。\n伐明根下摧，樵炊枝上剪。\n忍此棘荆蕃，宁此栋梁爨。\n栋梁君自遗，文木固不贱。",
        "dynasty": "宋",
        "collection_info": null
    },
    {
        "title": "杂兴  其五",
        "author": "利登",
        "content": "西登巫阳峰，怅望高唐女。\n灵顾不须臾，而自亏澄素。\n竚嘆为君怀，惜此兰台赋。\n不惜兰台赋，惜此天下云。\n茫茫八纮中，是非谁得论。",
        "dynasty": "宋",
        "collection_info": null
    },
    {
        "title": "杂兴  其六",
        "author": "利登",
        "content": "松柏托茂林，高不寻丈至。\n寸乔附太山，未长已千里。\n置身患不高，余事安足拟。\n游必蓬莱游，栖必昆崙栖。\n仙游必祥云，仙茹必灵芝。\n凤凰虽自饥，妄食固不回。\n痴鸢吓腐鼠，可笑空自疑。",
        "dynasty": "宋",
        "collection_info": null
    },
    {
        "title": "杂兴  其七",
        "author": "利登",
        "content": "我昔此园游，寒梅吐孤艷。\n重来几何间，丛青倏以遍。\n谁云花与叶，同树不相见。",
        "dynasty": "宋",
        "collection_info": null
    },
    {
        "title": "杂兴  其八",
        "author": "利登",
        "content": "昨宵狂风起，折我桑树枝。\n徘徊履桑园，贱妾当何依。\n岂无薜萝生，亦有柔苎肥。\n素情在君子，绮帛良重斯。\n无桑蚕安食，无蚕我安衣。\n长嘆反初路，渺渺天四垂。",
        "dynasty": "宋",
        "collection_info": null
    },
    {
        "title": "北溪苍山谋避寇念青阳苍山徘徊不忍作古调开之",
        "author": "利登",
        "content": "忆我昨选胜，瓶锡来苍山。\n上岩豁万里，下峡穷重玄。\n谓此已胜绝，可以无梅川。\n后同北溪游，青阳税尘鞍。\n险流贯地轴，危瀑垂天关。\n云气夜结构，如有飞来仙。\n迥然幽且深，直可无尘寰。\n乃知天壤宽，浅目非所沿。\n亦岂无胜此，天不丐我闲。\n豺虎白日行，俘掠无崖巅。\n此境亦莫保，惜此时运艰。\n二君皆骏人，铨时洞遐观。\n考槃择涧谷，取数良已悭。\n天尚不子与，而遣缠世患。\n十月崆峒路，霜风吹羁单。\n回首旧游处，野狐嘷暮烟。\n天地岂不宽，我身靡所安。\n思古英达士，岂皆薄龙盘。\n求隠有不可，勋名乃穷年。\n困衡心虑閒，庸非大任缘。\n勉哉慎所从，致主或不难。\n逃死復诵此，自笑还自怜。\n念我昔时语，梦惊老云间。\n兹事今已晚，谁能復长嘆。",
        "dynasty": "宋",
        "collection_info": null
    },
    {
        "title": "梅川莫令君拉苍山诸诗友用予松风首句为韵招予游金精至而盗作不果游走佛岩有感",
        "author": "利登",
        "content": "此行为山来，至此事已非。\n云火四地动，御风谁与期。\n剥床渐及肤，欲去迷所之。\n苍黄走涧谷，胜游翻在斯。\n石梯盘七折，顿豁万里奇。\n拥岩千修篁，中着寒泉飞。\n天壤有此景，惜我前不知。\n逃难乃邂逅，自愧还自悲。\n山风送万古，开闢知谁为。\n亦有如我徒，慷慨来登兹。\n罹难本因此，不悔仍攀窥。\n天亦无如顽，更供爱日晖。\n平生江海眼，此志良未痴。\n忽忆家山远，寒马鸣相依。\n母子各一方，而皆窘贼围。\n欲归莽无从，痛毒沾我衣。",
        "dynasty": "宋",
        "collection_info": null
    },
    {
        "title": "盗犯金川境扶侍母妹復走兴安有怀",
        "author": "利登",
        "content": "歉岁古多盗，于今起丰年。\n村村递迁偪，旗鼓莽相联。\n蚍蝣信有力，復此走兴安。\n淋漓雨万壑，骇浪惊前山。\n携持母妹孤，寄此一叶寒。\n犹胜去年冬，我身落梅川。\n母子各一方，而中隔妖躔。\n呼酒相劳苦，兹犹幸团栾。\n百年几星霜，十九落忧患。\n人生亦何乐，四顾愁我颜。\n平生百事贫，所得惟林泉。\n亦復不过取，溢量常恐颠。\n天公尚不与，谓我取伤廉。\n前登马岗云，回首东南天。\n恻恻不得语，萧然泪潺湲。",
        "dynasty": "宋",
        "collection_info": null
    },
    {
        "title": "予与子寔避盗同走崆峒予以其年十一月归侍金川踰月而子实走豫章阅三载子实携婉妹归梅川道经旴予自金川侍亲归会之酒酣作是诗以饯别壬辰十一月二十七日",
        "author": "利登",
        "content": "闻君归梅水，经我凤凰山。\n走马来相会，匆匆具杯盘。\n君行今已反，我归梦尚寒。\n回首旧游处，白骨犹荒烟。\n昔年崆峒别，心已死生看。\n今日寒林霜，收悲暂欣懽。\n善还已不期，恶别似不难。\n世事未可极，临分更盘桓。",
        "dynasty": "宋",
        "collection_info": null
    },
    {
        "title": "田家即事",
        "author": "利登",
        "content": "小雨初晴岁事新，一犁江上趁初春。\n豆畦种罢无人守，缚得黄茅更似人。",
        "dynasty": "宋",
        "collection_info": null
    },
    {
        "title": "癸巳十一月二十五辞家雪甚作怆然有怀",
        "author": "利登",
        "content": "岁暮游子归，余始为行客。\n朔风万里长，吹雪犯巾帻。\n临行不言苦，不忍母心恻。\n干坤迫短景，寒日易倾仄。\n冰池绿骨巉，冻车琼网涩。\n一寒忍已熟，浪出还自责。\n抚剑睨前冈，云重楚天黑。",
        "dynasty": "宋",
        "collection_info": null
    },
    {
        "title": "董叔宏为予道溪庄胜趣赋古调",
        "author": "利登",
        "content": "一涧潺潺泻烟树，流到溪庄平不度。\n竹风凄瑟夏犹寒，石气萧森朝自雾。\n时平古寨尚留名，世否谁人此逃数。\n干坤一转地有灵，日月无边江又暮。\n幽潭闻说尚龙宫，石屋安知非洞府。\n愿君半天更高楼，送此到海长溪去。",
        "dynasty": "宋",
        "collection_info": null
    },
    {
        "title": "野烧",
        "author": "利登",
        "content": "初如萤灯一点明，须臾数点如疎星。\n忽然联亘势不断，俨如金蛇破夜惊纵横。\n又如长虹百尺渴奔饮江罢，蜿蜒夭矫势欲凌青冥。\n奇光异色不可以正视，倒影茅屋但觉烨弈光荧荧。\n我闻昔者王家有宝镜，镜横八寸名紫珍。\n涂以金膏傅珠粉，碧光绛气连属日月含天庭。\n又闻西方圣者释迦子，祇林演法导群生。\n祥光自顶涌不尽，三千世界合作一色白月明。\n今之奇光异色无乃是，不然安得有此瑞彩突兀来峥嵘。\n天公有妙手，变化谁能名。\n忽从青青现有象，还復槁灭归无形。\n遗烬尚足泽万物，生意行又盈干坤。\n乃知元气本不死，不逐火化常存存。\n君看余泽滋萌达，岂彼死灰能神灵。\n秋风浩荡吹万宝，拭目千室仓箱盈。",
        "dynasty": "宋",
        "collection_info": null
    },
    {
        "title": "赠南丰宰赵虚斋二章  其一",
        "author": "利登",
        "content": "芳鲜桃李花，烨弈春风道。\n春风不可名，桃李花自笑。\n人闲双睫浄，玉立军峰峭。",
        "dynasty": "宋",
        "collection_info": null
    },
    {
        "title": "赠南丰宰赵虚斋二章  其二",
        "author": "利登",
        "content": "有口宁食薇，有身宁衣褐。\n居然观八荒，独立招皓月。\n清风亦知人，萧萧动幽樾。",
        "dynasty": "宋",
        "collection_info": null
    },
    {
        "title": "友人自临川来携庾台赵先生与曾丈诸葛帐干丈联和康乐三谷诗句奇格老追遗韵千年间因难见巧玉迭琼重殆非窘才者所宜逐响矣不鉴芜庸欲藉手以窃风斲之诲辄依韵为四章因承教二丈  其一",
        "author": "利登",
        "content": "谢游半天下，晚岁来兹山。\n平生未识见，惊此红玉泉。\n散珠流芳词，策琼想遗贤。\n上探霞生岩，下历云度阡。\n名存有瑶刻，事往如金烟。\n世有好奇士，剪茨阐绳筌。\n希此红泉名，欲作疑信传。\n胜境会即是，何必户牖前。\n洗耳天河边，听之流潺湲。\n语发谤已兆，况復然不然。",
        "dynasty": "宋",
        "collection_info": null
    },
    {
        "title": "友人自临川来携庾台赵先生与曾丈诸葛帐干丈联和康乐三谷诗句奇格老追遗韵千年间因难见巧玉迭琼重殆非窘才者所宜逐响矣不鉴芜庸欲藉手以窃风斲之诲辄依韵为四章因承教二丈  其二",
        "author": "利登",
        "content": "先生学者师，文笔峭如山。\n有时骋奇怪，倒引天上泉。\n达观古有作，奇探今孰贤。\n我亦颇自好，种芝东南阡。\n笑倚岩间月，冷歌松下烟。\n陆耘秀新插，水捕排旧筌。\n闻师有紫书，愿启黄笈传。\n三月下汝江，支离拜师前。\n归来凤冈上，藉兰潄潺湲。\n服师双麟芝，至今腹果然。",
        "dynasty": "宋",
        "collection_info": null
    },
    {
        "title": "友人自临川来携庾台赵先生与曾丈诸葛帐干丈联和康乐三谷诗句奇格老追遗韵千年间因难见巧玉迭琼重殆非窘才者所宜逐响矣不鉴芜庸欲藉手以窃风斲之诲辄依韵为四章因承教二丈  其三",
        "author": "利登",
        "content": "吾闻烟霞外，粤有天桂山。\n其中多仙子，傲睨游乳泉。\n三仇久已绝，七试嗟独贤。\n愿持琅玕树，种之琼瑶阡。\n从此仙子游，上下陵祥烟。\n羽玄师华存，灵变师道筌。\n涌龙出宝台，绍彼真一传。\n肯如幽求痴，仙景愕不前。\n亦不画肉芝，平地生潺湲。\n所求圣胎凝，视世蝉蜕然。",
        "dynasty": "宋",
        "collection_info": null
    },
    {
        "title": "友人自临川来携庾台赵先生与曾丈诸葛帐干丈联和康乐三谷诗句奇格老追遗韵千年间因难见巧玉迭琼重殆非窘才者所宜逐响矣不鉴芜庸欲藉手以窃风斲之诲辄依韵为四章因承教二丈  其四",
        "author": "利登",
        "content": "家住姑山下，朝暮游姑山。\n澄潭贯地脉，飞流接天泉。\n永栖无昔老，暂游谩时贤。\n古藤蔓直木，苍桧随曲阡。\n犹存万古月，尚照千年烟。\n谁其箓青华，嘿然语玄筌。\n紫锋变窗尘，重此鑪简传。\n九障傥不存，五灵森在前。\n昨者携友朋，攀萝掬潺湲。\n神交善爽徒，宇宙空茫然。",
        "dynasty": "宋",
        "collection_info": null
    },
    {
        "title": "沽酒",
        "author": "利登",
        "content": "有钱但沽酒，莫买南山田。\n勾引催租人，惊散青松烟。",
        "dynasty": "宋",
        "collection_info": null
    },
    {
        "title": "春日",
        "author": "利登",
        "content": "幽偏无一事，终日自长哦。\n课仆锄荒圃，邀人补断簑。\n为贫沽酒少，因病着衣多。\n昨夜冈头雨，春风生绿波。",
        "dynasty": "宋",
        "collection_info": null
    },
    {
        "title": "寄黄希声  其一",
        "author": "利登",
        "content": "相会不几日，相别又经时。\n居然感我怀，何以写所思。\n举目皆我友，我心知者谁。\n知心而久离，此情悲不悲。",
        "dynasty": "宋",
        "collection_info": null
    },
    {
        "title": "寄黄希声  其二",
        "author": "利登",
        "content": "八月寒气高，芳莲谢幽池。\n时运迅不留，俛仰黄华晖。\n少年不再得，而不从以嬉。\n萧条旅馆秋，满耳寒螀啼。",
        "dynasty": "宋",
        "collection_info": null
    },
    {
        "title": "晚步",
        "author": "利登",
        "content": "住在山塘深更深，门前落叶与阶平。\n高人听鹤来相过，野老因樵熟识名。\n一水欲流山影去，断云时伴烧痕生。\n翛然独步莲峰夕，十里松风秋月明。",
        "dynasty": "宋",
        "collection_info": null
    },
    {
        "title": "观雪溪傍  其一",
        "author": "利登",
        "content": "平昔起常晚，兹晨独不眠。\n乍惊花遶院，顿觉树连天。\n竹压溪头路，冰垂岩下泉。\n四时长似此，未必有人怜。",
        "dynasty": "宋",
        "collection_info": null
    },
    {
        "title": "观雪溪傍  其二",
        "author": "利登",
        "content": "爱雪不能寐，凌晨步水滨。\n断梢惊宿鸟，倒竹碍行人。\n迭迭畬堪数，层层屋顿匀。\n梅花无处认，唯觉暗香春。",
        "dynasty": "宋",
        "collection_info": null
    },
    {
        "title": "观雪溪傍  其三",
        "author": "利登",
        "content": "山斋坐不隠，復此出衡门。\n溜涩冰还结，风高竹自翻。\n冻流看欲浊，饥鸟啄仍喧。\n好是今风景，令人忆故园。",
        "dynasty": "宋",
        "collection_info": null
    },
    {
        "title": "观雪溪傍  其四",
        "author": "利登",
        "content": "密雪飞零乱，开窗坐小轩。\n鸟寒飞不去，鸦啄俛仍翻。\n稚子争团塔，山翁半掩门。\n那堪长皓色，终古照干坤。",
        "dynasty": "宋",
        "collection_info": null
    },
    {
        "title": "郊外",
        "author": "利登",
        "content": "春色到江断，野香涵日娇。\n鸟穿芳树语，人隔远山樵。",
        "dynasty": "宋",
        "collection_info": null
    },
    {
        "title": "春日",
        "author": "利登",
        "content": "雨过苔犹湿，风来户半开。\n闲花忽落尽，啼鸟自飞来。",
        "dynasty": "宋",
        "collection_info": null
    },
    {
        "title": "仙塘茅舍  其一",
        "author": "利登",
        "content": "住在山深处，门前数曲滩。\n近村烟势阔，傍水树阴寒。\n钓客嗔棋僻，高人借鹤看。\n只愁山水怪，嫌我着儒冠。",
        "dynasty": "宋",
        "collection_info": null
    },
    {
        "title": "仙塘茅舍  其二",
        "author": "利登",
        "content": "门对平芜阔，荒田带水声。\n牧童兼鸭养，野老叱牛耕。\n山暖松花重，园春菜子生。\n杖藜斜日裏，篱外白云横。",
        "dynasty": "宋",
        "collection_info": null
    },
    {
        "title": "仙塘茅舍  其三",
        "author": "利登",
        "content": "莫言宾客少，幽僻长莓苔。\n也有樵人到，唯无诗士来。\n山风花落尽，溪雨燕飞回。\n又觉年光暮，庭阴满绿槐。",
        "dynasty": "宋",
        "collection_info": null
    },
    {
        "title": "仙塘",
        "author": "利登",
        "content": "一椽自着此山幽，芦苇萧萧绕屋头。\n野老屡来询姓字，社人相约赛春秋。\n寒山此去无飞燕，白水初传有远鸥。\n病起偶然成独往，冷烟斜照使人愁。",
        "dynasty": "宋",
        "collection_info": null
    },
    {
        "title": "稚子",
        "author": "利登",
        "content": "双双稚子戏柴关，抟土为人半印钱。\n更过十年那有此，短簑篷笠种荒田。",
        "dynasty": "宋",
        "collection_info": null
    },
    {
        "title": "后坑茅舍",
        "author": "利登",
        "content": "松风飒飒绕回溪，遥带居人竹一篱。\n想自不知云水好，却令行客立多时。",
        "dynasty": "宋",
        "collection_info": null
    },
    {
        "title": "用赵南塘赠黄希声韵呈南塘  其一",
        "author": "利登",
        "content": "长天漠漠升虬龙，龙光鳞鳞涵紫空。\n黑云忽起瀛海上，白日不照寒郊蓬。\n九野茫茫路如织，我自路绝非途穷。\n缓商同宫琴再抚，四顾欲驾班麟风。",
        "dynasty": "宋",
        "collection_info": null
    },
    {
        "title": "用赵南塘赠黄希声韵呈南塘  其二",
        "author": "利登",
        "content": "凤凰一翥千里论，营营燕蝠争朝昏。\n黄河波清纵可待，失计已落千年浑。\n蹇予生居百代后，上究笙典穷珠坟。\n绿图丹书竟杳寞，嗷嗷宋玉徒招魂。",
        "dynasty": "宋",
        "collection_info": null
    },
    {
        "title": "江亭",
        "author": "利登",
        "content": "江亭凭望久，野色暝苍苍。\n古木浮寒雾，空山入夕阳。\n水流前夜月，风作早来霜。\n却笑垂纶者，因渔亦自忙。",
        "dynasty": "宋",
        "collection_info": null
    },
    {
        "title": "走佛岩道中",
        "author": "利登",
        "content": "避乱走佛岩，依依绝溪水。\n有客六弟昆，遮予访行事。\n一云分路亡，庶或一不死。\n一云相为命，生死同所值。\n远逝宿无舂，近逃寇能至。\n垂涕赠之言，此身苦难避。\n山剽无崖巅，兵骄有城市。\n共守固已非，分逃岂云是。\n风闻宜邑郛，聚落復烟毁。\n沸鼎无清鳞，四瞻谁善地。\n不辰自至斯，干坤古无际。",
        "dynasty": "宋",
        "collection_info": null
    },
    {
        "title": "梅川行",
        "author": "利登",
        "content": "我来苍山未一日，平固弄兵剽宁邑。\n此时乌合犹惧官，风鹤入耳心早寒。\n来无与角去无捕，堂堂墟邑自来去。\n堕军长寇那可言，初时数百俄数千。\n受旗翕忽亘千里，聚落一烬如捲水。\n就中闺女尤可愁，肩缗背箧步牵牛。\n重重阙地搜伏窖，谓无白日再天晓。\n我时避盗逃佛岩，亲眼见盗循山南。\n红葛蒙头履躔顶，萦身锦被翻红浪。\n招贤三尺刃如霜，夹以巨盾张朱鎗。\n皇皇我寨神呵护，山上澄明山下雾。\n路迷踯躅不敢前，依依遂犯连湖去。\n六盗飞红登其巅，环山叫呼声连天。\n纷纷毬雪半空落，赤子甘心自投壑。\n州忘县邑县忘乡，我实自弱非贼彊。\n捐金买静恐不售，尸祝鼠辈拖朱黄。\n何人此日不为盗，已矣独嘆吾生忙。\n已矣独嗟吾生忙，干坤回首空斜阳。",
        "dynasty": "宋",
        "collection_info": null
    },
    {
        "title": "秋步述所见",
        "author": "利登",
        "content": "趁晴收断薪，破晓循幽浦。\n山寒树欲风，云重天将雨。\n兔奔初种畦，鸡拾穫残亩。\n叶深樵无踪，水落鱼可数。\n幽草不须生，千林秋已素。",
        "dynasty": "宋",
        "collection_info": null
    },
    {
        "title": "梅花吟",
        "author": "利登",
        "content": "落日孤烟寒不度，梅花忽见桥西树。\n疎影犹含涧外云，暗香欲薄山前雾。\n寒死不作女儿面，幽绝却怀廊庙具。\n但知殿后压年芳，谁识搀先启春路。\n初开宁无仙子来，已落尚恐神明护。\n后来红紫竞春风，此已成功鼎鼐去。",
        "dynasty": "宋",
        "collection_info": null
    },
    {
        "title": "早起见雪",
        "author": "利登",
        "content": "折竹声高晓梦惊，寒鸦一阵噪冬青。\n起来檐外无行处，昨夜三更犹有星。",
        "dynasty": "宋",
        "collection_info": null
    },
    {
        "title": "次琬妹月夕思亲之什",
        "author": "利登",
        "content": "缓作行程早作归，倚门亲语苦相思。\n白头亲老今多病，不似当初别汝时。",
        "dynasty": "宋",
        "collection_info": null
    },
    {
        "title": "田父怨",
        "author": "利登",
        "content": "黄云百亩割还空，垂老禾堂泣晚舂。\n偿却公私能几许，贩山烧炭过残冬。",
        "dynasty": "宋",
        "collection_info": null
    },
    {
        "title": "野农谣",
        "author": "利登",
        "content": "去年阳春二月中，守令出郊亲劝农。\n红云一道拥归骑，村村镂榜粘春风。\n行行蛇蚓字相续，野农不识何由读。\n唯闻是年秋，粒颗民不收。\n上堂对妻子，炊多籴少饥。\n号啾下堂见官吏，税多输少喧征求。\n呼官视田吏视釜，官去掉头吏不顾。\n内煎外迫两无计，更以饥躯受笞棰。\n古来丘壠几多人，此日孱生岂难弃。\n今年二月春，重见劝农文。\n我勤自钟惰自釜，何用官司劝我氓。\n农亦不必劝，文亦不必述。\n但愿官民通有无，莫令租吏打门叫呼疾。\n或言州家一年三百六十日，念及我农惟此日。",
        "dynasty": "宋",
        "collection_info": null
    },
    {
        "title": "两过黄伯厚皆不遇留诗别之",
        "author": "利登",
        "content": "两过安禅寺，皆言尚未归。\n情知相见近，犹欲復来辞。\n滩浅舟行涩，风轻雨下微。\n白云回首地，天阔柳丝丝。",
        "dynasty": "宋",
        "collection_info": null
    },
    {
        "title": "冬日",
        "author": "利登",
        "content": "藤果累累熟，山晴自遶檐。\n断薪经雨湿，野菜着霜甜。\n诗少客相笑，家贫鹤不嫌。\n谁能更惆怅，痴坐卷疎帘。",
        "dynasty": "宋",
        "collection_info": null
    },
    {
        "title": "玉台体  其一",
        "author": "利登",
        "content": "两弯弓月眉端照，一朶松云鬓畔归。\n欲默不能言不可，娇心无着凭青衣。",
        "dynasty": "宋",
        "collection_info": null
    },
    {
        "title": "玉台体  其二",
        "author": "利登",
        "content": "六曲鸳屏紫玉环，寐衣红地绣双鸾。\n相思未必君如我，一夜芙蓉翠露寒。",
        "dynasty": "宋",
        "collection_info": null
    },
    {
        "title": "玉台体  其三",
        "author": "利登",
        "content": "行云一梦去无踪，凤尾罗衾翠谩重。\n人寿几何禁此别，海棠花下悔相逢。",
        "dynasty": "宋",
        "collection_info": null
    },
    {
        "title": "玉台体  其四",
        "author": "利登",
        "content": "朱杨冉冉四垂春，绿雾低迷惨去程。\n斜日半山烟半岭，人生不合遇倾城。",
        "dynasty": "宋",
        "collection_info": null
    },
    {
        "title": "贵溪有石相背而生俗名之背夫石余谓妻安背夫抑夫弃之耳易之曰夫弃石",
        "author": "利登",
        "content": "双石巑岏倚云瘦，背立苍苍两成丑。\n不知底事忤夫君，千载春风不回首。\n妾身虽弃妾不冤，混沌初开已相守。\n君兴蟠天云，妾亦助君去。\n终当为霖九地回，白日昭昭此情傃。",
        "dynasty": "宋",
        "collection_info": null
    },
    {
        "title": "临平春日有怀",
        "author": "利登",
        "content": "少年贱生理，嗜书彊解事。\n长怀希南风，趋数惭北鄙。\n干坤双鬓改，日月寸心死。\n誓从鹿豕游，乃復叨一第。\n两年三作别，云雾生马耳。\n临平二月春，花事归桃李。\n独寻处士梅，三肃湖边水。\n一官未得仕，畏首復畏尾。\n旁观未知羞，自愧已无地。\n悬知簪绂禽，扰扰事万起。\n终当绿雾中，友彼乘龟子。\n南柯不世勋，仅足雄众蚁。",
        "dynasty": "宋",
        "collection_info": null
    },
    {
        "title": "观溪流",
        "author": "利登",
        "content": "西山连夕雨，涨此百尺浑。\n怒涛响半空，气可飘昆崙。\n一朝势力尽，枯苇有不能。\n洋洋溟渤宽，终古无亏盈。",
        "dynasty": "宋",
        "collection_info": null
    },
    {
        "title": "感兴  其一",
        "author": "利登",
        "content": "圣域久芜漫，功利时竞趋。\n管晏苟有实，安必世唐虞。\n开明周孔心，頼有伊洛儒。\n古来正其心，平治信有余。\n彼哉典午时，相师谈清虚。\n未知千载人，视今又何如。",
        "dynasty": "宋",
        "collection_info": null
    },
    {
        "title": "感兴  其二",
        "author": "利登",
        "content": "寂寂卧空昼，忧怀忽无端。\n揽衣乱西涧，復此凌西山。\n春事已无多，半消霜霰间。\n狂风更甚雨，时蔽江南天。\n寒草昔衰靡，及兹秀平阡。\n日晚幽阳生，余光草中妍。\n徘徊桃李花，瑟瑟飘寒烟。",
        "dynasty": "宋",
        "collection_info": null
    },
    {
        "title": "别游天台云卧往",
        "author": "利登",
        "content": "半月陪杖屦，此别情讵忘。\n平生两知心，踪迹长相望。\n兹游天相之，檐雨对夜床。\n旅行得心朋，在客如家乡。\n如何遽此去，泛彼天台航。\n知君爱奇观，赤城有霞光。\n傥逢五百尊，问我今行藏。\n诗骨瘦未改，双鬓尘已苍。",
        "dynasty": "宋",
        "collection_info": null
    },
    {
        "title": "至家",
        "author": "利登",
        "content": "明时射策难为合，尘世求名本是浮。\n整顿书籤还夜课，增添酒瓮与寒谋。\n羞逢山友长低面，悔把渔竿不到头。\n尽日小楼凝远望，白云黄菊十分秋。",
        "dynasty": "宋",
        "collection_info": null
    },
    {
        "title": "永新道中",
        "author": "利登",
        "content": "冉冉螺川路，兹行本不期。\n地平风到疾，山僻雪消迟。\n渐远乡人少，初行岐路疑。\n断云无意绪，直欲上梅枝。",
        "dynasty": "宋",
        "collection_info": null
    },
    {
        "title": "月",
        "author": "利登",
        "content": "哀哀半规月，前日犹盈轮。\n冉冉几何间，光彩倏已沦。\n至精孰如斯，犹不逃亏盈。\n天地亦无根，万化无长存。\n矧兹寄一形，随天运浑冥。\n若无重素规，谁信天地精。",
        "dynasty": "宋",
        "collection_info": null
    },
    {
        "title": "金川早行",
        "author": "利登",
        "content": "着野霜方新，照天日未出。\n苍茫雾气昏，惨淡一片白。\n吾疑九天外，与此同一色。",
        "dynasty": "宋",
        "collection_info": null
    },
    {
        "title": "和希声莲华樵人遇仙行",
        "author": "利登",
        "content": "芦溪之山高插天，莲峰更压芦溪山。\n峰头青壁几千年，谁知玉阙藏神仙。\n平明采樵陈氏子，五云深处楼台起。\n中有七仙白玉冠，方瞳射人秋自寒。\n台前一道白莲泉，七始花开一成莲。\n固知此子无仙骨，祇以{彳空}㣚入仙室。\n低头乞命却走回，尚復褰裳取莲实。\n归来疑信互相传，朴哉此子非妄言。\n安知琼楼玉室峭千尺，即非面前崔嵬一片石。\n安知世人俗气厚如山，翻把琼楼玉室作石看。\n亦非仙人幻作石，世人俗眼自不识。\n安得鸿都道士白玉簪，持我此诗扣青壁。",
        "dynasty": "宋",
        "collection_info": null
    },
    {
        "title": "仙塘即事",
        "author": "利登",
        "content": "山斋临薄雾，徙倚杏花枝。\n猎客惊熊馆，行人指鹳池。\n为贫锄药卖，因懒上陂迟。\n林外孤烟起，遥知日午时。",
        "dynasty": "宋",
        "collection_info": null
    },
    {
        "title": "衡阳赠定父咏常",
        "author": "利登",
        "content": "半世择交友，深知仅数人。\n情亲无语忌，岁久转心真。\n世乱身难定，话长天易晨。\n相逢元不料，一笑鴈峰春。",
        "dynasty": "宋",
        "collection_info": null
    },
    {
        "title": "次苍山晚出闻汀寇之什",
        "author": "利登",
        "content": "山斋无一事，步到白苹洲。\n滩近溪声夜，云寒石气秋。\n烟尘深冉冉，天地入悠悠。\n回首东南路，干戈半白头。",
        "dynasty": "宋",
        "collection_info": null
    },
    {
        "title": "宝陀清赏夙慕展游愿不从心因成小咏",
        "author": "利登",
        "content": "宝陀十里路，此日想同游。\n万古不收雨，四时长是秋。\n树寒烟半拥，山湿雾长流。\n独我思归苦，无因到上头。",
        "dynasty": "宋",
        "collection_info": null
    },
    {
        "title": "临川道上",
        "author": "利登",
        "content": "晚觉儒冠误，力耕已不任。\n风云入书史，日月送烟林。\n古来一日养，人子百年心。\n清风满天下，欲栖无寸阴。\n太息復太息，孤云生暮岑。",
        "dynasty": "宋",
        "collection_info": null
    },
    {
        "title": "玉台体  其一",
        "author": "利登",
        "content": "羸马前山东復东，沈沈窗户锁愁红。\n春风一把相思骨，又落江南烟雨中。",
        "dynasty": "宋",
        "collection_info": null
    },
    {
        "title": "玉台体  其二",
        "author": "利登",
        "content": "浓绿千竿湑欲流，春风疑只在池头。\n相思一夕天相似，望断西南四百州。",
        "dynasty": "宋",
        "collection_info": null
    },
    {
        "title": "寿丞相  其一",
        "author": "吴势卿",
        "content": "六月麟书雨作霖，生贤此际见天心。\n江都分洒虽名世，莘野商霖始见今。\n门馆无□仪表正，经纶有道本原深。\n正人命脉家常主，一念公忱朋盍簪。",
        "dynasty": "宋",
        "collection_info": null
    },
    {
        "title": "寿丞相  其二",
        "author": "吴势卿",
        "content": "昨丙辰年相魏公，当时克敌首归功。\n何如手补西天漏，仍更神驱塞北空。\n一隙暇时关国祚，十分重任頼忠臣。\n天生贤佐兴王业，正看周诗六月中。",
        "dynasty": "宋",
        "collection_info": null
    },
    {
        "title": "寿丞相  其三",
        "author": "吴势卿",
        "content": "兼善工夫自古难，有谁志学合伊颜。\n儒先拈得四书出，名相措诸万事閒。\n功向时危尤易见，道于世运实相关。\n鲁论一半犹收效，寿国应须安似山。",
        "dynasty": "宋",
        "collection_info": null
    },
    {
        "title": "寿宗室",
        "author": "吴势卿",
        "content": "海珠吐月海水红，翠竹岩近蓬莱宫。\n晨游东华天帝所，望舒前导参丰隆。\n帝曰炎图亿万载，往哉汝谐盘石宗。\n授之虹玉金斗印，一佛出世群仙从。\n麟兮定兮已为瑞，綵袖接武葛氏龙。\n忆昔京畿得贤辅，胥涛欲囓粒食空。\n百万生灵袵席上，三日事业方寸中。\n至今途歌与里咏，活民生佛称我公。\n公侯衮衮世罕有，初心本愿皆阴功。\n枌榆社内木连理，华萼楼间天九重。\n邦臣未识买臣贵，天子应知刘向忠。\n未央前殿催元会，天诏传宣一字封。\n武夷之山三十六，仆居八曲鼓子峰。\n白马仙人向我说，高牙今驻秦甬东。\n起看梅花玉的皪，记得诞日今重逢。\n去年已献鹤飞曲，今年作诗尤未工。\n一年一轴从今始，邺架轴少诗无穷。",
        "dynasty": "宋",
        "collection_info": null
    },
    {
        "title": "寿刘监丞  其一",
        "author": "吴势卿",
        "content": "昨陪骏马骤芳尘，怪得梅花喜色新。\n恰则祝尧开瑞节，居然生甫已今辰。\n冰壶缓度壶天日，翠玉交辉玉树人。\n天下至荣公占尽，綵衣皂盖更青春。",
        "dynasty": "宋",
        "collection_info": null
    },
    {
        "title": "寿刘监丞  其二",
        "author": "吴势卿",
        "content": "佩玉徐行胜急驰，悠然滋味独深知。\n地当韩愈分符处，人羡买臣怀绶时。\n已出六奇陪授钺，更藏一着要观棋。\n经纶毕竟还精密，大任非公更属谁。",
        "dynasty": "宋",
        "collection_info": null
    },
    {
        "title": "寿王通判五首  其一",
        "author": "吴势卿",
        "content": "银潢漾漾月华清，宝婺辉联处士星。\n中有老人南极现，三台齐色照篁屏。",
        "dynasty": "宋",
        "collection_info": null
    },
    {
        "title": "寿王通判五首  其二",
        "author": "吴势卿",
        "content": "仙都仙子锦云裳，手授长生不死方。\n观惠春风今几度，童颜不改只刘郎。",
        "dynasty": "宋",
        "collection_info": null
    },
    {
        "title": "寿王通判五首  其三",
        "author": "吴势卿",
        "content": "留槎阁外记前回，龟伴高斋今再来。\n试问剑州余父老，棠阴勿剪又栽培。",
        "dynasty": "宋",
        "collection_info": null
    },
    {
        "title": "寿王通判五首  其四",
        "author": "吴势卿",
        "content": "古称半刺已翱翔，□垒回旋舞袖长。\n頼有治齐清凈法，宏开寿域海沂康。",
        "dynasty": "宋",
        "collection_info": null
    },
    {
        "title": "寿王通判五首  其五",
        "author": "吴势卿",
        "content": "流霞潋滟照炎天，雪藕调冰佐玳筵。\n屈指西风凉意近，且拚剧饮管流年。",
        "dynasty": "宋",
        "collection_info": null
    },
    {
        "title": "望阙致语",
        "author": "吴势卿",
        "content": "镐燕云开纪诞辰，括山人即华封人。\n圣明天子千秋节，帖泰时年半月春。\n龙左角占农事好，殿西头喜捷书频。\n小臣有录如金鑑，愿献吾君德日新。",
        "dynasty": "宋",
        "collection_info": null
    },
    {
        "title": "当筵致语",
        "author": "吴势卿",
        "content": "此去京师一握天，太平官府似神仙。\n九重明圣无疆寿，千里封圻大有年。\n政已和平春缓缓，民无愁叹鼓渊渊。\n三呼三祝情何已，稽首君恩雨露边。",
        "dynasty": "宋",
        "collection_info": null
    },
    {
        "title": "挽蔡久轩  其一",
        "author": "吴势卿",
        "content": "道学相承祖子孙，诸儒谁得似渊源。\n铜川而上谁家世，程氏之门止弟昆。\n后世定知尊所学，当时未尽用其言。\n四书功用弥天地，惜不推行半鲁论。",
        "dynasty": "宋",
        "collection_info": null
    },
    {
        "title": "挽蔡久轩  其二",
        "author": "吴势卿",
        "content": "识见先几炳蔡蓍，艰难国事虑阽危。\n龟山如用救得半，君实未亡犹可为。\n人渺江涛已如此，公骑箕尾欲何之。\n门生老病丹心折，竚立空山有所思。",
        "dynasty": "宋",
        "collection_info": null
    },
    {
        "title": "挽欧阳梅坡",
        "author": "吴势卿",
        "content": "穆陵老进士，归侍白云乡。\n前辈风流远，斯文感慨长。\n平生足千载，盛德在诸郎。\n斜日城头路，寒梅立莽苍。",
        "dynasty": "宋",
        "collection_info": null
    },
    {
        "title": "咏后山镇水月奇观阁",
        "author": "吴势卿",
        "content": "厌逐京华辇路尘，归来杰阁敞虚明。\n斜阳两岸暮山紫，明月一天秋水横。\n芳草尽头黄犊乐，芦花深处白鸥声。\n是中不仗诗模写，一片丹青可得成。",
        "dynasty": "宋",
        "collection_info": null
    },
    {
        "title": "呈徐知院题意一堂",
        "author": "吴势卿",
        "content": "几载辛勤有此堂，芝峰直面丽谯傍。\n千章山木朝烟合，百尺楼阴夜月凉。\n物我本于仁上一，居诸偏向静中长。\n衰年烛武知何用，空有忧时两鬓霜。",
        "dynasty": "宋",
        "collection_info": null
    },
    {
        "title": "风月之楼落成",
        "author": "吴势卿",
        "content": "手揖双峰俯霁虹，近窥乔木欲相雄。\n一溪流水一溪月，八面疎櫺八面风。\n取用自然无尽藏，高寒如在太虚空。\n落成恰值三秋半，敢请吹开白兔宫。",
        "dynasty": "宋",
        "collection_info": null
    },
    {
        "title": "上郑丞相",
        "author": "徐俨夫",
        "content": "新乐初滥觞，孰闻正始音。\n末流遂滔天，尽入侏离衿。\n一夔亦足矣，焉用喧秋吟。\n愿洗笙笛耳，悉意尊球琳。\n听者或酣卧，岂识君子心。\n凤兮復凤兮，来仪当于今。",
        "dynasty": "宋",
        "collection_info": null
    },
    {
        "title": "贺黄见山应荐",
        "author": "徐俨夫",
        "content": "莫道功名负见山，老天须向定中看。\n但教有子能登第，远胜先生自得官。\n秋日几人夸鹗荐，春风容我共鹏抟。\n卜邻自有东君约，一笑樽前万虑宽。",
        "dynasty": "宋",
        "collection_info": null
    },
    {
        "title": "直钩和韵",
        "author": "徐俨夫",
        "content": "一曲湖边一钓矶，桃花风定柳绵飞。\n渔人岂识濠梁趣，只解沙头尽醉归。",
        "dynasty": "宋",
        "collection_info": null
    },
    {
        "title": "春晚",
        "author": "徐俨夫",
        "content": "门掩春深过客稀，绿阴时復数红飞。\n疎帘半捲荼䕷雨，小立黄昏待燕归。",
        "dynasty": "宋",
        "collection_info": null
    },
    {
        "title": "和阮环绿红白梅",
        "author": "汪梦雷",
        "content": "白白红红相映开，迎春破腊要争魁。\n谁知月上纱窗后，一种横斜度影来。",
        "dynasty": "宋",
        "collection_info": null
    },
    {
        "title": "偶成",
        "author": "汪梦雷",
        "content": "晚望荒城重感嗟，十年行客倦思家。\n渚田稻薄无来雁，庭树枝寒少宿鸦。\n书为在官长废读，酒因多病久停赊。\n何时日暖寻初约，同探疎梅几着花。",
        "dynasty": "宋",
        "collection_info": null
    },
    {
        "title": "喜客泉次韵",
        "author": "冯去非",
        "content": "白云在空山，丹光照崖水。\n仙人迹如埽，客至泉辄喜。\n世路多不平，箇中太清生。\n政以静自怡，亦与凡将迎。\n风波处处息，坎离人人有。\n要使到此踪，尽作蓬瀛友。",
        "dynasty": "宋",
        "collection_info": null
    },
    {
        "title": "凤凰台",
        "author": "冯去非",
        "content": "许大干坤裏，那无一凤鸣。\n台欹红日晚，梧拂翠云生。\n琐琐六朝梦，悠悠千古情。\n寒潮如有恨，时打石头城。",
        "dynasty": "宋",
        "collection_info": null
    },
    {
        "title": "题道士郑渭滨诗卷",
        "author": "冯去非",
        "content": "江湖曾是饮清波，笔染霜华秋最多。\n梦裏诵君新句子，觉来无奈月明何。",
        "dynasty": "宋",
        "collection_info": null
    },
    {
        "title": "江上",
        "author": "冯去非",
        "content": "清秋不可奈，先自懒登楼。\n一雁叫寒水，数峰生远愁。\n干坤消剑气，江海笑诗流。\n不解人间事，眠鸥尽自由。",
        "dynasty": "宋",
        "collection_info": null
    },
    {
        "title": "寓居",
        "author": "冯去非",
        "content": "身世漂流付等闲，向来感慨鬓毛斑。\n唤船载梦西兴渡，借屋盛书北固山。\n开到黄花风渐锐，照残清野月频弯。\n江流送我东来了，何日潮头送我还。",
        "dynasty": "宋",
        "collection_info": null
    },
    {
        "title": "祁门道中",
        "author": "冯去非",
        "content": "麦颖垂垂稻已秧，好风晴日燕飞忙。\n无人得似游丝懒，相逐秋千过粉墙。",
        "dynasty": "宋",
        "collection_info": null
    },
    {
        "title": "所思",
        "author": "冯去非",
        "content": "雁自飞飞水自流，西风不寄小银鈎。\n斜阳何处横孤簟，十二阑干一样愁。",
        "dynasty": "宋",
        "collection_info": null
    },
    {
        "title": "怀颐山老",
        "author": "冯去非",
        "content": "枯吟世虑轻，求道不求名。\n病起春风过，闲居野草生。\n游山寻旧屐，煮茗试新铛。\n别久空相忆，疏钟隔水鸣。",
        "dynasty": "宋",
        "collection_info": null
    },
    {
        "title": "张季海园梅",
        "author": "冯去非",
        "content": "到眼春流急，当桥梅影斜。\n怕闻连夜雨，为爱隔年花。\n寺古名多误，邻新酒少赊。\n如何双屐齿，太半白鸥沙。",
        "dynasty": "宋",
        "collection_info": null
    },
    {
        "title": "山家",
        "author": "冯去非",
        "content": "别崦人家笑语微，好风浑在绿杨枝。\n清明定是花开远，太半蜜蜂经宿归。",
        "dynasty": "宋",
        "collection_info": null
    },
    {
        "title": "鹤山居靖",
        "author": "冯去非",
        "content": "耿耿虚堂一榻秋，人间高枕几王侯。\n乱云未放晓山出，片月不随溪水流。\n检校一身唯有懒，平章千古得无愁。\n湘波见说清人骨，恨不移家阿那州。",
        "dynasty": "宋",
        "collection_info": null
    },
    {
        "title": "偶成",
        "author": "冯去非",
        "content": "春风吹送笑谈香，玉漏银灯破夜凉。\n归去东华听宫漏，杏花落尽六更长。",
        "dynasty": "宋",
        "collection_info": null
    },
    {
        "title": "句  其一",
        "author": "冯去非",
        "content": "茶疏缘睡少。",
        "dynasty": "宋",
        "collection_info": null
    },
    {
        "title": "句  其二",
        "author": "冯去非",
        "content": "却是后生王介甫，不曾携妓涴东山。",
        "dynasty": "宋",
        "collection_info": null
    },
    {
        "title": "石轩席上分韵得石字",
        "author": "胡仲弓",
        "content": "解衣坐虚窗，夜阑万籁寂。\n月出东南隅，照我楼半壁。\n对影欲起舞，袖短不成拍。\n浩歌慰心赏，欢声动金石。\n拊栏发长啸，清风生两腋。\n吟声鬼神悲，醉眼江湖窄。\n吾自乐吾生，光阴似过客。\n物我打一块，天地失形迹。\n山鹤从何来，点破春空碧。\n我欲从之游，八荒随所适。\n戛然鸣一声，云深何处觅。",
        "dynasty": "宋",
        "collection_info": null
    },
    {
        "title": "余用十字为座右铭因足成一首",
        "author": "胡仲弓",
        "content": "不贪以为宝，持戒如护珠。\n暮夜金可纳，鬼神不可诬。\n男儿重气义，何物分锱铢。\n渴饮盗泉人，靡靡真凡夫。",
        "dynasty": "宋",
        "collection_info": null
    },
    {
        "title": "咏冰",
        "author": "胡仲弓",
        "content": "羣阴正胶轕，结作千丈冰。\n江河冻欲枯，雪意犹凭陵。\n舟楫不可济，水波那能兴。\n世路多风寒，履此何兢兢。\n本是污浊流，一合乃许凝。\n阳气动地回，阴无间可乘。\n一旦自消融，红日东方升。",
        "dynasty": "宋",
        "collection_info": null
    },
    {
        "title": "送沈炼师归武夷  其一",
        "author": "胡仲弓",
        "content": "僊骨久已蜕，尚遗空石函。\n白云最深处，猿鹤情相谙。\n松花饥可飧，渴饮寒泉甘。\n招邀武夷君，清风资玄谈。",
        "dynasty": "宋",
        "collection_info": null
    },
    {
        "title": "送沈炼师归武夷  其二",
        "author": "胡仲弓",
        "content": "焚香礼象纬，步虚声摩空。\n升真古洞天，依稀五明宫。\n宝珠如黍米，悬悬太虚中。\n炼师于此时，金丹满炉红。",
        "dynasty": "宋",
        "collection_info": null
    },
    {
        "title": "念昔游四首  其一",
        "author": "胡仲弓",
        "content": "昔年游径山，身在九天上。\n倚栏少徘徊，八极归一望。\n秋容澹如洗，景物呈万状。\n松风奏琴筑，烟屿列屏障。\n清远啸枯藤，野鹤唳幽旷。\n僧僮课梵呗，婉娩如学唱。\n解带临西风，洒落无尽藏。\n缁流亦可人，邀往坐清旷。\n盘飧饤黄独，侑之茅柴酿。\n感师有古意，愧我无酒量。\n长啸下山来，一路时胆壮。\n重作记游篇，付之覆瓿醤。",
        "dynasty": "宋",
        "collection_info": null
    },
    {
        "title": "念昔游四首  其二",
        "author": "胡仲弓",
        "content": "昔游金山寺，一苇破沧溟。\n怒涛正拍天，风雨歘晦冥。\n江豚急吹浪，水面轰雷霆。\n满船失颜色，莫辨死与生。\n此时娄师德，高卧看长鲸。\n过午忽开霁，济岸犹登瀛。\n清风泛我衣，阳光射檐楹。\n舟人相慰劳，山僧笑出迎。\n行行金鳌背，月鑑浮空明。\n波平蒙天影，潮静闻经声。\n殿阁耀金碧，守护真龙形。\n繫缆少沉吟，红轮江西倾。\n炬火烁江面，直使潜鳞惊。\n因成一宿觉，问津维扬城。\n重来知几时，未计岁月成。",
        "dynasty": "宋",
        "collection_info": null
    },
    {
        "title": "念昔游四首  其三",
        "author": "胡仲弓",
        "content": "昔游虎邱山，满天饱风雪。\n毡帽骑款段，瘦岭衰草歇。\n下马独支筇，十步八九蹶。\n石路古木僵，铁花露土骨。\n生公何在许，空堂挂明月。\n衲僧九十余，持戒常精洁。\n讲经石点头，奇哉广长舌。\n我来欲参请，云无法可说。\n有井无辘轳，归去心如渴。",
        "dynasty": "宋",
        "collection_info": null
    },
    {
        "title": "念昔游四首  其四",
        "author": "胡仲弓",
        "content": "昔游半山寺，木落山欲童。\n秋高岚气旺，晓日出曈眬。\n杖藜破莽苍，举步生清风。\n登堂发一笑，绝倒临川公。\n旧像人所祠，新法人所攻。\n空使百年后，直笔诛姦雄。\n不知老瞿昙，衲被和头蒙。\n是非不到耳，静坐薝卜丛。\n自吹无空笛，圣处时一中。\n我亦有髮僧，误踏京尘红。\n来此欲安禅，懒性学虚空。\n入门被师喝，归去成匆匆。",
        "dynasty": "宋",
        "collection_info": null
    },
    {
        "title": "夜梦蒙仲书监作二象笏与余各分其一觉而有赋",
        "author": "胡仲弓",
        "content": "古人创一物，在理不在饰。\n持此非备忘，洁白贵彰德。\n世无骨鲠臣，朝夕侍君侧。\n善恶欠书谏，唾駡谁击贼。\n吏进思效忠，官执欲称职。\n姦回浊天縡，孰任排格力。\n愿为顾少连，勿学元友直。\n上意方简在，竹符畀泥轼。\n政成秉介圭，入觐朝北极。\n簪笔裹紫囊，玉立凛正色。\n顾余初筮令，寒饿日驱迫。\n手板非倒持，倚席惧引慝。\n分我意何厚，榻前便指画。\n一梦虽难凭，品秩从此得。\n毋但啸西爽，清谈更何益。\n课最玺书来，洗眼看黄敕。\n汲引会有期，并力扶社稷。",
        "dynasty": "宋",
        "collection_info": null
    },
    {
        "title": "梦黄吉甫",
        "author": "胡仲弓",
        "content": "梦传失之妄，昼冀见而想。\n岂伊不可怀，而使我心往。\n山林老颠眴，数日占黄壤。\n舟舆来何迟，北望屡戃怳。\n西城荠花时，落魄随两桨。\n岁晚舟渚静，水消烟渺莽。\n踌蹰壁上字，期我无乃迋。",
        "dynasty": "宋",
        "collection_info": null
    },
    {
        "title": "山中夜闻虎啸",
        "author": "胡仲弓",
        "content": "日落山色黄，樵夫不敢下。\n风号万壑哀，鸟雀亦惊怕。\n人谓斑将军，此地正争霸。\n数声地欲裂，咆哮直深夜。\n道人铁石心，惯听何足讶。\n若逢万户侯，羽镞不汝赦。",
        "dynasty": "宋",
        "collection_info": null
    },
    {
        "title": "僧过涧图",
        "author": "胡仲弓",
        "content": "溪急水摇石，野僧蹑石度。\n寒流漾笠影，历险无窘步。\n仆夫后岭来，木末迹樵路。\n苍茫盼精蓝，惨澹没烟雾。\n忆昔山中行，顾瞻歌陟岵。\n今犹梦见之，觉乃忘其故。\n画师从何知，展玩失毫素。\n怅然渺予怀，江乡碧云暮。",
        "dynasty": "宋",
        "collection_info": null
    },
    {
        "title": "山中闻猿",
        "author": "胡仲弓",
        "content": "山人犹未去，空使山猿惊。\n迎风坐枯藤，吟作长短声。\n山猿汝何知，亦有故旧情。\n人兮不如猿，冷暖随时生。\n不见求友鶑，乔木长嘤嘤。",
        "dynasty": "宋",
        "collection_info": null
    },
    {
        "title": "感古十首  其一",
        "author": "胡仲弓",
        "content": "卞氏璧难售，渊明琴本瘖。\n自衒亦可丑，三献机转深。\n无絃避俚耳，举世谁知音。\n所以古达士，万事何容心。\n勿学卞氏璧，请事渊明琴。",
        "dynasty": "宋",
        "collection_info": null
    },
    {
        "title": "感古十首  其二",
        "author": "胡仲弓",
        "content": "管蔡厄周公，陈蔡厄夫子。\n圣人于此时，所俟惟一死。\n絃歌乃自知，赤舄亦几几。\n未明周孔心，道统安所恃。\n天苟丧斯文，坠地扶不起。",
        "dynasty": "宋",
        "collection_info": null
    },
    {
        "title": "感古十首  其三",
        "author": "胡仲弓",
        "content": "豫让口吞炭，智伯头已漆。\n报仇须及晨，安用诈行乞。\n饮器骨已枯，癞哑特小术。\n壮士死于义，千古犹一日。\n弃主事雠人，万死奚足恤。",
        "dynasty": "宋",
        "collection_info": null
    },
    {
        "title": "感古十首  其四",
        "author": "胡仲弓",
        "content": "相如归全璧，范增撞玉斗。\n为主心固同，逆顺异所守。\n发怒俱忘身，裂眦欲碎首。\n此完彼玷缺，尽在一举手。\n万形各有敝，斯名长不朽。",
        "dynasty": "宋",
        "collection_info": null
    },
    {
        "title": "感古十首  其五",
        "author": "胡仲弓",
        "content": "共工触不周，荆卿悲易水。\n所遭虽异时，等为血气使。\n争帝力已穷，报怨反害己。\n一为狂夫愚，一为刺客靡。\n二者俱无成，三叹而已矣。",
        "dynasty": "宋",
        "collection_info": null
    },
    {
        "title": "感古十首  其六",
        "author": "胡仲弓",
        "content": "商君金徙木，赵高鹿为马。\n徒欲取民信，疑心随解瓦。\n罔民适自欺，何以刑天下。\n四维已灭亡，命脉存已寡。\n焚书火咸阳，斯言信非假。",
        "dynasty": "宋",
        "collection_info": null
    },
    {
        "title": "感古十首  其七",
        "author": "胡仲弓",
        "content": "四皓隠商山，子陵隠严濑。\n隠身非隠名，清致一何在。\n羽翼若为成，狂奴滋故态。\n一出竟奚为，名被世人卖。\n所以终南山，捷径不可再。",
        "dynasty": "宋",
        "collection_info": null
    },
    {
        "title": "感古十首  其八",
        "author": "胡仲弓",
        "content": "范蠡泛五湖，子房从赤松。\n功成乞身退，明哲保令终。\n彼美二丈夫，世异辙则同。\n此道久不作，利欲尘相蒙。\n急流不知返，失脚机穽中。",
        "dynasty": "宋",
        "collection_info": null
    },
    {
        "title": "感古十首  其九",
        "author": "胡仲弓",
        "content": "惠连梦春草，江淹梦彩笔。\n一梦何足凭，材名繇此出。\n读书三十年，仅可变形质。\n所向如面墙，此语难致诘。\n何事殷武丁，因梦得良弼。",
        "dynasty": "宋",
        "collection_info": null
    },
    {
        "title": "感古十首  其一○",
        "author": "胡仲弓",
        "content": "杜康精酒法，陆羽修茶经。\n标致虽不同，均是劳吾形。\n采薇及茹芝，亦掇天地英。\n玄酒非曲糵，或可通神明。\n天不生杜陆，人间无醉醒。",
        "dynasty": "宋",
        "collection_info": null
    },
    {
        "title": "山中值雨偶成",
        "author": "胡仲弓",
        "content": "山中云气多，忽合即为雨。\n垤鹳鸣一声，毒龙戏吞吐。\n翻手覆手间，纷纷不可数。\n彼苍难致诘，阴晴竟谁主。\n此雨只在山，何以泽下土。\n阿香推不来，借我霹雳斧。\n斫破太虚空，银河漏莫补。\n风云只片时，一施天下溥。",
        "dynasty": "宋",
        "collection_info": null
    },
    {
        "title": "采采歌",
        "author": "胡仲弓",
        "content": "朝采畹中兰，暮采篱下菊。\n采采復采采，终日不盈掬。\n为怜芳洁姿，忍受红尘触。\n采兰杀风味，采菊盈芬馥。\n落英固可飧，何如饱藜藿。\n秋香亦可纫，何如鸣佩玉。\n俾尔全其天，得志在岩谷。\n所以山中人，终身抱幽独。",
        "dynasty": "宋",
        "collection_info": null
    },
    {
        "title": "次陈芸居问讯后村韵  其一",
        "author": "胡仲弓",
        "content": "人心真滟滪，世路多殽函。\n此险久已涉，此味久已谙。\n易节固不可，贫贱分所甘。\n浩歌一长慨，书与识者谈。",
        "dynasty": "宋",
        "collection_info": null
    },
    {
        "title": "次陈芸居问讯后村韵  其二",
        "author": "胡仲弓",
        "content": "清夜万感集，风荡云物空。\n倚楼看星斗，照破泥丸宫。\n静观人世人，颠倒醉梦中。\n佳趣有谁识，睡觉窗前红。",
        "dynasty": "宋",
        "collection_info": null
    },
    {
        "title": "后村来书有此心如珠有物蒙之之语芸居有诗再用前韵  其一",
        "author": "胡仲弓",
        "content": "襟抱天样宽，万象并包函。\n富贵一虫臂，此理君饱谙。\n直语苦如荼，回味留余甘。\n吟诗秉史笔，未数司马谈。",
        "dynasty": "宋",
        "collection_info": null
    },
    {
        "title": "后村来书有此心如珠有物蒙之之语芸居有诗再用前韵  其二",
        "author": "胡仲弓",
        "content": "男儿重意气，咄咄宁书空。\n笑人愧邓禹，抵掌随臧宫。\n信是心如珠，有物蒙其中。\n非珠亦非物，点雪付炉红。",
        "dynasty": "宋",
        "collection_info": null
    },
    {
        "title": "晴溪",
        "author": "胡仲弓",
        "content": "晴溪湛如酒，越儿中拍浮。\n羡之不可学，徙倚溪上楼。\n直下数游鱼，咳唾鱼惊愁。\n偷生几漏网，为龙知何秋。",
        "dynasty": "宋",
        "collection_info": null
    },
    {
        "title": "明朝是岁除",
        "author": "胡仲弓",
        "content": "明朝是岁除，萍梗身如寄。\n年光马行疾，时事令人醉。\n直语显官嗔，上书明主弃。\n但作送穷文，慎勿言灾异。",
        "dynasty": "宋",
        "collection_info": null
    },
    {
        "title": "四时月  其一",
        "author": "胡仲弓",
        "content": "春月如处女，皎皎暮云间。\n婵娟不自衒，欲见乃许难。\n春云多变态，玉貌长端端。\n封姨扫尘匣，略与幽人看。",
        "dynasty": "宋",
        "collection_info": null
    },
    {
        "title": "四时月  其二",
        "author": "胡仲弓",
        "content": "夏月如循吏，见者皆懽颜。\n当此烈日余，和气一夜还。\n龚黄久不作，元在青云间。\n欲往从之游，天高恐难攀。",
        "dynasty": "宋",
        "collection_info": null
    },
    {
        "title": "四时月  其三",
        "author": "胡仲弓",
        "content": "秋月如翰林，标致清如许。\n天上白玉堂，子独于中处。\n夜直五云边，冰壶了无滓。\n几度醉归来，安用金莲炬。",
        "dynasty": "宋",
        "collection_info": null
    },
    {
        "title": "四时月  其四",
        "author": "胡仲弓",
        "content": "冬月如御史，正色凝云端。\n风霜何凛凛，一见应胆寒。\n乌飞绕三匝，禁树相团栾。\n心术晦昧人，不敢抬头看。",
        "dynasty": "宋",
        "collection_info": null
    },
    {
        "title": "老母适至时已见黜",
        "author": "胡仲弓",
        "content": "千里迎阿㜷，相见翻不乐。\n微禄期奉亲，亲至禄已夺。\n所悲乏故交，何以寓漂泊。\n向来耿介心，馈遗拒不诺。\n及兹谁赈恤，俛首念囊橐。\n空余声誉在，未足救饥渴。\n传言仁义饱，理岂填沟壑。\n况因直道黜，自省何愧怍。\n阿㜷幸无忧，儿有平生学。",
        "dynasty": "宋",
        "collection_info": null
    },
    {
        "title": "岁饥郡行赈恤过余杭呈辛县尹",
        "author": "胡仲弓",
        "content": "山城百货集，富庶如丰年。\n市有醉人卧，野无饿莩眠。\n天目发深秀，余不流清妍。\n山花堕酒琖，水鸟上渔船。\n禄薄吏如隠，心閒令欲仙。\n人言风土美，我羡长官贤。\n何须论赤望，此地称华颠。",
        "dynasty": "宋",
        "collection_info": null
    },
    {
        "title": "送怀玉之越谒秋房使君",
        "author": "胡仲弓",
        "content": "纷纷人海中，有客面如铁。\n前日方游吴，今日又走越。\n一身天地间，行役劳岁月。\n问子去何为，岂是事干谒。\n往访蓬莱翁，欲换诗仙骨。\n此行遇故知，茂林有清樾。\n元龙百尺楼，千钧引一髮。\n妙年负壮志，三军不可夺。\n不见韩致光，虎鬚手曾捋。\n不见烛之武，虽老更奇崛。\n一杯壮行色，肯作儿女别。\n朔风正凝寒，柳已不堪折。\n赠子一枝梅，掉我三寸舌。\n临风语未终，长江橹声发。",
        "dynasty": "宋",
        "collection_info": null
    },
    {
        "title": "送方及民罢官东归",
        "author": "胡仲弓",
        "content": "咄咄復咄咄，北地多霜雪。\n谁能路坦夷，骥足亦遭跌。\n天风本不恶，凤翅乃尔折。\n材大用则小，人巧己则拙。\n问讯既不通，去就当早决。\n虽阨阮籍途，难断张仪舌。\n木天宜晚开，紫薇迟后发。\n会有溧水公，荐书来不绝。",
        "dynasty": "宋",
        "collection_info": null
    },
    {
        "title": "邀月坐中庭",
        "author": "胡仲弓",
        "content": "邀月坐中庭，清影不可驻。\n举酒浇枯肠，落笔欠长句。\n瀣气惟沾衣，秋声远鸣树。\n磕睡依危栏，梦断足幽趣。",
        "dynasty": "宋",
        "collection_info": null
    },
    {
        "title": "山行八韵",
        "author": "胡仲弓",
        "content": "山行有奇观，胜处每自省。\n振策响岩石，探入烟霞境。\n洗耳听泉声，缓步踏松影。\n幽鸟吟清风，尘梦忽唤醒。\n一僧从吾游，策蹇度峻岭。\n山家喜客来，呼儿瀹新茗。\n班荆坐茅檐，款话清昼永。\n何日遂归耕，来此谋二顷。",
        "dynasty": "宋",
        "collection_info": null
    },
    {
        "title": "中秋望月呈诸友",
        "author": "胡仲弓",
        "content": "长空万里琉璃滑，冰轮碾上黄金阙。\n清光烁尽满天星，桂枝摇落蟾蜍活。\n故园此夕尽翘首，望杀阴精眼沥血。\n乌鹊遶树飞且鸣，世间昼夜无分别。\n诗人兀坐冰壶中，清气萧萧透毛骨。\n玉箫何处招凤凰，更抱琵琶对风拨。\n可人来赴今秋期，共举霞觞酌明月。\n醉边且尽今宵欢，后会相望隔闽越。",
        "dynasty": "宋",
        "collection_info": null
    },
    {
        "title": "过大官岭",
        "author": "胡仲弓",
        "content": "大官小官相送迎，閒云割断前山青。\n前山万仞如壁立，南辕北辙何时停。\n憧憧来往成何事，中有一路通天庭。\n天庭走马平如掌，胡为此地劳其形。\n从来大官无险阻，小官跋涉真零丁。\n道人长啸烟霞表，祝君一语君须听。\n大官小官喜经历，咫尺前头是相亭。",
        "dynasty": "宋",
        "collection_info": null
    },
    {
        "title": "晋安城东温泉",
        "author": "胡仲弓",
        "content": "女娲补天愁天破，石底千年埋宿火。\n火蒸泉脉为温汤，凿开浴沼涵天光。\n美人含羞弄清泚，一朶芙蓉蘸秋水。\n起来无力着纤裳，冰肌缥缈轻云香。\n人间何福能堪此，好与天家浴仙子。\n曾闻前代有华清，玉龙活动真妮惊。\n吾皇仁圣格天地，天锡玄符地呈瑞。\n风雷奔击鬼神呼，温泉一夕移燕都。",
        "dynasty": "宋",
        "collection_info": null
    },
    {
        "title": "夜闻琵琶",
        "author": "胡仲弓",
        "content": "金波西流云路洁，千星万星犹点缬。\n身世如在冰壶中，高卧风櫺赏清绝。\n谁家拨动鬰轮袍，自抱心声细推说。\n猝然闻之耳亦清，徐听令人心欲裂。\n八音独有丝声哀，似此琵琶声更切。\n龙香动处絃欲折，自拨一声三击节。\n湓浦有人曾话别，舟中夜闻金缕掣。\n司马酒肠刚似铁，泪珠亦就青衫结。\n清音巧作声呜咽，此器特为愁人设。\n韵如寒泉清且冽，安得曹纲同一拨。\n曲终忽作裂帛声，万籁沉沉天地阔。",
        "dynasty": "宋",
        "collection_info": null
    },
    {
        "title": "次韵送水纹簟与芸居",
        "author": "胡仲弓",
        "content": "火云飞空风日恶，展转吟身何所托。\n珊瑚为枕玉为床，数卷新诗慰寥寞。\n湘纹曾浸水晶寒，有时纔展生微澜。\n持与芸居作清供，百年强健长追欢。\n何日一樽陪李贺，羽扇纶巾看高卧。",
        "dynasty": "宋",
        "collection_info": null
    },
    {
        "title": "谈星林汉留求诗",
        "author": "胡仲弓",
        "content": "君贫卖术我卖文，君贫似我贫一分。\n君挟天盘走湖海，我携破砚登青云。\n两穷相值君莫笑，卖文有时饥可疗。\n天边一点少微星，会与太阳来合照。",
        "dynasty": "宋",
        "collection_info": null
    },
    {
        "title": "秦氏楼",
        "author": "胡仲弓",
        "content": "秦氏楼中双飞燕，楼前柳絮沾人衣。\n春风轻薄穿绣帏，抱琴指按黄金徽。\n鼓终一曲三叹息，思君子兮何时归。",
        "dynasty": "宋",
        "collection_info": null
    },
    {
        "title": "题叶山甫见惠古琴走笔以谢",
        "author": "胡仲弓",
        "content": "南风之歌久绝响，生民不作声希想。\n声音之道与政通，审音知政惟丝桐。\n堪嗟世道多翻覆，几度桑田变陵谷。\n摩挲古物忆当年，人在春风和气天。\n治世之音安以乐，斯琴当年羽衣作。\n物换星移阅几周，不图今日为君留。\n袖来赠与无絃客，得之何啻如珪璧。\n籀文篆古未为奇，我思古人珍秘时。\n古人不可得而见，见琴如见当时面。\n安得寻声问爨人，为吾一洗琴上尘。",
        "dynasty": "宋",
        "collection_info": null
    },
    {
        "title": "子经昔有黄筌玉笋图故人陈众仲题诗其上后为人易去常追忆不已余往借观临之以归郑氏并识以诗",
        "author": "胡仲弓",
        "content": "春雷殷殷盎中鸣，箨龙惊起头角狞。\n斓斑裂土穿石出，长镵斸下津浮玉。\n山人嗜之比八珍，画师写生传千春。\n纤纤翠交烟雨湿，山人嘆嗟山鬼泣。\n玉堂修撰富才情，歌诗赞画增晶英。\n春花欲语娇倚槛，蜀锦鲁缟光可鑑。\n无端五穷睹揶揄，巧偷当面输陶朱。\n我从借观弄毫素，座间一夕珠还浦。\n自知诗尽劣陈黄，无人豪夺君无藏。",
        "dynasty": "宋",
        "collection_info": null
    },
    {
        "title": "蛛丝巧",
        "author": "胡仲弓",
        "content": "蛛丝虽巧能害物，蚕丝虽拙能利人。\n害物晨昏一饱足，利人往往害及身。\n乃知巧者能远祸，拙者生死常为邻。\n吾宁为蚕勿为蛛，所愿杀身以成仁。\n千丝万缕何足恤，要令寒谷皆阳春。",
        "dynasty": "宋",
        "collection_info": null
    },
    {
        "title": "精卫",
        "author": "胡仲弓",
        "content": "子房铸铁报韩仇，智者反为豪侠误。\n倾秦岂在博浪沙，继世自闻嬴业仆。\n吁嗟精卫亦偿冤，一旦奋飞身不顾。\n衔石填海抑何愚，岂在朝朝与暮暮。\n精卫精卫汝不知，沧海终有陵谷时。",
        "dynasty": "宋",
        "collection_info": null
    },
    {
        "title": "感兴",
        "author": "胡仲弓",
        "content": "有丝不绣平原君，有金不铸钟子期。\n此心抱独无人会，百年只有青天知。\n青天冥冥不可诘，举头当中有皦日。\n从来天日不可欺，何用区区守暗室。",
        "dynasty": "宋",
        "collection_info": null
    },
    {
        "title": "钱塘潮图",
        "author": "胡仲弓",
        "content": "轻绡淡墨天冥冥，眼中似觉对西兴。\n银山大浪万鼓过，海潮逆上江倒行。\n前年南游此饯别，亲友握手难为情。\n酒酣拂袂不忍顾，欹枕仰看云帆轻。\n平生浪迹半天下，摇毫掉舌终何成。\n并州故乡真可画，新生白髮星星明。",
        "dynasty": "宋",
        "collection_info": null
    },
    {
        "title": "抱拙以三通鼓为韵见寄次韵",
        "author": "胡仲弓",
        "content": "夜阑缺月浸寒潭，乱山倒影空中涵。\n此时万籁寂无语，碧云鬰结如晴岚。\n可人已趁春风去，举杯对影成三三。\n割席赋诗斗击钵，舟中醉卧推枕函。\n红尘瞇目空相蒙，千金市骏轻花骢。\n何如浓墨恣挥洒，笔锋扫退江文通。\n锦绣丛中燕鶑侣，惜花爱作风光主。\n何如挥麈共清谈，朝访安石暮夷甫。\n焚香烧烛恣狂吟，管甚冬冬催五鼓。",
        "dynasty": "宋",
        "collection_info": null
    },
    {
        "title": "寄懒庵",
        "author": "胡仲弓",
        "content": "天寒日短道路长，白云飞处知吾乡。\n大江之东渭之北，念我故人何可忘。\n别来杨柳春依依，只今开到梅花香。\n扁舟漫浪归未得，京尘海裏安行藏。\n身名未立仰天笑，床头夜夜鸣干将。\n羡师物外无宠辱，庭前柏树常苍苍。\n吁嗟无羽飞不到，二千里外空相望。\n五云前坠满室光，报师之意无以将。\n篇诗浓墨纔淋浪，一声鴈过天南翔。",
        "dynasty": "宋",
        "collection_info": null
    },
    {
        "title": "舟中夜闻弹筝",
        "author": "胡仲弓",
        "content": "舣舟寻近岸，余兴月明中。\n鼓瑟人何在，弹筝意略同。\n声和随去浪，调古动悲风。\n银甲无由见，清音出绣栊。",
        "dynasty": "宋",
        "collection_info": null
    },
    {
        "title": "竹夫人",
        "author": "胡仲弓",
        "content": "虚心陪燕寝，不受虢秦封。\n惟有冰霜节，全无云雨踪。\n李娥书旧恨，湘女敛愁容。\n却是专房宠，无人妬阿侬。",
        "dynasty": "宋",
        "collection_info": null
    },
    {
        "title": "泛舟分韵得横字",
        "author": "胡仲弓",
        "content": "舣舟迷近远，鸥鹭许同盟。\n潮落沙仍涨，风晴浪不惊。\n一川平野秀，半岭断云横。\n后约何时再，吟篷卧月明。",
        "dynasty": "宋",
        "collection_info": null
    },
    {
        "title": "湖边",
        "author": "胡仲弓",
        "content": "乍过黄梅雨，湖边物色饶。\n水深宜鸟浴，藻密碍鱼跳。\n露重荷倾盖，风高柳折腰。\n道人勤借问，此地好渔樵。",
        "dynasty": "宋",
        "collection_info": null
    },
    {
        "title": "山台赴召",
        "author": "胡仲弓",
        "content": "世道今如许，先生亦肯来。\n一番新诏命，只是旧山台。\n心事云间鹤，诗情雪后梅。\n诸公兴党论，未可荐人材。",
        "dynasty": "宋",
        "collection_info": null
    },
    {
        "title": "漫兴",
        "author": "胡仲弓",
        "content": "大笑出尘间，吟身得暂閒。\n解衣临水阁，倚杖看云山。\n归鸟声如市，骑牛歌更蛮。\n明边一点墨，元是野僧还。",
        "dynasty": "宋",
        "collection_info": null
    },
    {
        "title": "远眺",
        "author": "胡仲弓",
        "content": "袖手独凭栏，干坤杯酒间。\n此心常坦易，何地不宽閒。\n木落山头秃，冰坚水面顽。\n梅花可人意，一见一开颜。",
        "dynasty": "宋",
        "collection_info": null
    },
    {
        "title": "题潘庭坚响玉集后",
        "author": "胡仲弓",
        "content": "陛对端平日，雄文四海传。\n一登黄甲后，多在紫岩边。\n好客时招饮，贪诗夜废眠。\n寥寥三百载，先后两庭坚。",
        "dynasty": "宋",
        "collection_info": null
    },
    {
        "title": "湖",
        "author": "胡仲弓",
        "content": "独坐过湖船，凉生欲暮天。\n鸥眠汀草乱，鱼跃浪花圆。\n足迹烟霞外，吟声风月边。\n万缘无所欠，只欠买山钱。",
        "dynasty": "宋",
        "collection_info": null
    },
    {
        "title": "旅中早行",
        "author": "胡仲弓",
        "content": "前山风雨暗，欲去路还迷。\n烛影照行李，钟声催晓鷄。\n年光销旅况，秋气入征蹄。\n如此困行役，何时归去兮。",
        "dynasty": "宋",
        "collection_info": null
    },
    {
        "title": "还翁雪舟吟卷",
        "author": "胡仲弓",
        "content": "世间迂阔者，端的是诗人。\n独坐无生计，相逢尽说贫。\n如君追古作，与我最情亲。\n切莫轻辜负，元龙湖海身。",
        "dynasty": "宋",
        "collection_info": null
    },
    {
        "title": "赠陈通妙",
        "author": "胡仲弓",
        "content": "双成亲嘱咐，从此厌尘缘。\n天上黄冠侣，人间紫府仙。\n金炉行殿晓，玉磬古坛烟。\n待得蟠桃熟，重逢又几年。",
        "dynasty": "宋",
        "collection_info": null
    },
    {
        "title": "除夕寄弟",
        "author": "胡仲弓",
        "content": "年华今告老，人事亦如斯。\n汉殿藏鈎戏，戎家守岁时。\n世情方役役，雨意正垂垂。\n强作屠苏醉，椒盘欲颂谁。",
        "dynasty": "宋",
        "collection_info": null
    },
    {
        "title": "和云心除夕韵",
        "author": "胡仲弓",
        "content": "岁除明日是，心事落梅边。\n节物催双鬓，情怀欠少年。\n桃符依帖写，竹爆应声圆。\n椒颂无人献，酴酥亦自煎。",
        "dynasty": "宋",
        "collection_info": null
    },
    {
        "title": "赠云谷道士",
        "author": "胡仲弓",
        "content": "身形如野鹤，飞去每离羣。\n玉磬随缘定，金丹与众分。\n渴摇花上露，卧枕谷中云。\n传得九仙诀，修真好似君。",
        "dynasty": "宋",
        "collection_info": null
    },
    {
        "title": "矮道人",
        "author": "胡仲弓",
        "content": "白髮苍颜老，孩童三尺身。\n向来阳刺史，留得道州人。\n鳬膝应难续，龟趺卒莫伸。\n朝家无岁贡，流落瘴江滨。",
        "dynasty": "宋",
        "collection_info": null
    },
    {
        "title": "送丁炼师归福堂",
        "author": "胡仲弓",
        "content": "易东流派远，千载见斯人。\n金鼎烹龙虎，丹书役鬼神。\n形臞心更古，食淡语尤真。\n野鹤冲天去，空余华表身。",
        "dynasty": "宋",
        "collection_info": null
    },
    {
        "title": "失脚",
        "author": "胡仲弓",
        "content": "失脚江湖久，忧时鬓欲皤。\n壮心驰北阙，痴梦绕南柯。\n万里关山远，一春风雨多。\n穷檐茅屋下，忍听扊扅歌。",
        "dynasty": "宋",
        "collection_info": null
    },
    {
        "title": "汤惠院以五言定交用韵以谢",
        "author": "胡仲弓",
        "content": "阿邕纔识面，转盼便回春。\n药笼还君富，诗囊笑我贫。\n学遵东鲁训，句逼晚唐人。\n五字论交意，吟边忆李频。",
        "dynasty": "宋",
        "collection_info": null
    },
    {
        "title": "春郊晚归",
        "author": "胡仲弓",
        "content": "苔钱随履迹，柳絮点春衣。\n塔影留残照，钟声出翠微。\n扶将藜杖去，挑取锦囊归。\n缓步微吟久，重城半掩扉。",
        "dynasty": "宋",
        "collection_info": null
    },
    {
        "title": "金粟道人",
        "author": "胡仲弓",
        "content": "曾食如瓜枣，蟠桃几度开。\n石榴书壁去，金粟满包来。\n云气侵丹竈，春山入酒杯。\n步虚声渐远，何处觅蓬莱。",
        "dynasty": "宋",
        "collection_info": null
    },
    {
        "title": "散策郊行有怀社友",
        "author": "胡仲弓",
        "content": "散策寻诗料，过从野老家。\n水宽蛙世界，花暖蝶生涯。\n翠箔风为捲，青山云半遮。\n怀人千里外，搔首夕阳斜。",
        "dynasty": "宋",
        "collection_info": null
    },
    {
        "title": "寒碧席上薪隠分韵得初字",
        "author": "胡仲弓",
        "content": "心远尘难到，高堂便读书。\n凤归巢已覆，鹤去栅常虚。\n野水平荷叶，清风绕竹庐。\n静边生万感，况復晚凉初。",
        "dynasty": "宋",
        "collection_info": null
    },
    {
        "title": "观海口占",
        "author": "胡仲弓",
        "content": "扬帆饱风腹，望眼无东西。\n天围沧海阔，日射昆崙低。\n鱼鼈夜深泣，鸿鹄空中迷。\n风涛且莫作，心撼神龙栖。",
        "dynasty": "宋",
        "collection_info": null
    },
    {
        "title": "枯崖韵速藏叟和篇",
        "author": "胡仲弓",
        "content": "暗尘侵古镜，抱膝月台吟。\n大吕呼不出，小诗留至今。\n五言诗未下，什袭意何深。\n莫是推敲了，禅余自赏音。",
        "dynasty": "宋",
        "collection_info": null
    },
    {
        "title": "和溪翁二首  其一",
        "author": "胡仲弓",
        "content": "学僧居丈室，不似客途中。\n独榻卧明月，长廊受晚风。\n书痴成病懒，诗债喜穷工。\n汩汩尘埃者，吾今愧此翁。",
        "dynasty": "宋",
        "collection_info": null
    },
    {
        "title": "和溪翁二首  其二",
        "author": "胡仲弓",
        "content": "片帆湖海阔，移缆晋江滨。\n客思蛩边老，秋蝉鴈外新。\n同吟儿对榻，独酌影随身。\n暗卜归时节，修书托便鳞。",
        "dynasty": "宋",
        "collection_info": null
    },
    {
        "title": "灯花",
        "author": "胡仲弓",
        "content": "根头余寸草，结作数层红。\n预卜门庭喜，非关造化功。\n开时常入夜，落后不因风。\n误被灯蛾扑，从知色是空。",
        "dynasty": "宋",
        "collection_info": null
    },
    {
        "title": "妙觉山用老溪宝叶二僧韵  其一",
        "author": "胡仲弓",
        "content": "登山无杖策，元不事依凭。\n斜照穿林影，行云碍石棱。\n鸟啼悲宿草，猿饮挂枯藤。\n曾着高僧住，何人为续灯。",
        "dynasty": "宋",
        "collection_info": null
    },
    {
        "title": "妙觉山用老溪宝叶二僧韵  其二",
        "author": "胡仲弓",
        "content": "庵居天半壁，古道拟山阴。\n风劲松鬚落，石高泉眼深。\n钟声清嶂合，幡脚翠岚侵。\n二妙堪名世，诗人曾赏音。",
        "dynasty": "宋",
        "collection_info": null
    },
    {
        "title": "凌霄塔",
        "author": "胡仲弓",
        "content": "浮图山尽处，八表浩无涯。\n脚踏雷轰石，眼生阳艷花。\n天围连海岱，云气杂烟霞。\n如此真孤绝，学仙能几家。",
        "dynasty": "宋",
        "collection_info": null
    },
    {
        "title": "答颐斋併呈诸友",
        "author": "胡仲弓",
        "content": "阴晴千古事，落在醉吟中。\n佳句何人续，清樽此日同。\n幕天浮大白，绣地缬残红。\n江上峰如旧，湘灵曲未终。",
        "dynasty": "宋",
        "collection_info": null
    },
    {
        "title": "答晚香",
        "author": "胡仲弓",
        "content": "一巢如燕寄，来傍主人居。\n着脚须教实，图名却是虚。\n髭因吟尽摘，愁遣酒能鉏。\n干鹊檐前报，天边有吉书。",
        "dynasty": "宋",
        "collection_info": null
    },
    {
        "title": "次韵答颐斋",
        "author": "胡仲弓",
        "content": "雀罗门外设，尘远市廛居。\n抱膝吟梁父，摩声赋子虚。\n苔钱何用铸，草带莫教鉏。\n世事难开口，休投北阙书。",
        "dynasty": "宋",
        "collection_info": null
    },
    {
        "title": "答青山阁见寄",
        "author": "胡仲弓",
        "content": "诗人无俗事，侵晓访僧居。\n山近市声远，楼空松影虚。\n耕云虽有地，种药恐无鉏。\n但学观心法，何须课佛书。",
        "dynasty": "宋",
        "collection_info": null
    },
    {
        "title": "次韵答方元吉",
        "author": "胡仲弓",
        "content": "新知如旧识，话久觉情真。\n云出壶山早，风行晋水春。\n家贫因过客，世变为诗人。\n曾点龙门额，烦君再问津。",
        "dynasty": "宋",
        "collection_info": null
    },
    {
        "title": "为续芸赋",
        "author": "胡仲弓",
        "content": "芸居老衣钵，付与宁馨儿。\n旧种无多叶，生香不断枝。\n折芳归艺圃，剩馥入诗脾。\n粉省他年事，清名当自期。",
        "dynasty": "宋",
        "collection_info": null
    },
    {
        "title": "青莲寺避暑",
        "author": "胡仲弓",
        "content": "尽日畏炎夏，随缘到上方。\n此心无热恼，何地不清凉。\n款话移禅榻，高眠背夕阳。\n衣巾并枕簟，长带佛炉香。",
        "dynasty": "宋",
        "collection_info": null
    },
    {
        "title": "骤雨",
        "author": "胡仲弓",
        "content": "神龙奋头角，顷刻致风雷。\n云逐溪南去，雨从山北来。\n炎凉分枕簟，洒落满楼台。\n物物皆霑足，余膏及草莱。",
        "dynasty": "宋",
        "collection_info": null
    },
    {
        "title": "赠谭山人",
        "author": "胡仲弓",
        "content": "地僻人稀到，柴门镇日开。\n依山泥药竈，累石筑经台。\n野鹤连窠买，梅花间竹栽。\n世无真隠者，只此是蓬莱。",
        "dynasty": "宋",
        "collection_info": null
    },
    {
        "title": "夜过萧寺",
        "author": "胡仲弓",
        "content": "寻僧过野寺，清话捧茶瓯。\n幡影风生树，钟声月在楼。\n梅花熏纸帐，贝叶看银鈎。\n为问西来意，因成一夜留。",
        "dynasty": "宋",
        "collection_info": null
    },
    {
        "title": "长人诗",
        "author": "胡仲弓",
        "content": "裙长难掩膝，绝似汉金人。\n楼志幻全体，天丁现后身。\n眼高倾四海，力大引千钧。\n手挽银河水，来涓衣上尘。",
        "dynasty": "宋",
        "collection_info": null
    },
    {
        "title": "洪楼分得车字韵",
        "author": "胡仲弓",
        "content": "江湖诗境阔，终不似楼居。\n老怕吟毡冷，生来酒兴疎。\n爱閒随有鹤，因病出无馿。\n莫笑柴扉窄，犹堪长者车。",
        "dynasty": "宋",
        "collection_info": null
    },
    {
        "title": "送赵庸斋去国",
        "author": "胡仲弓",
        "content": "十年居要路，依旧老书生。\n公论是非定，宗臣去就轻。\n羣鸦分地噪，一凤仰天鸣。\n善类俄星散，何因见太平。",
        "dynasty": "宋",
        "collection_info": null
    },
    {
        "title": "山居  其一",
        "author": "胡仲弓",
        "content": "懒踏红尘路，山居世念轻。\n浇兰清夜气，撼竹引秋声。\n缺月当栏挂，閒云贴水轻。\n不知何处鹤，亦作太平鸣。",
        "dynasty": "宋",
        "collection_info": null
    },
    {
        "title": "山居  其二",
        "author": "胡仲弓",
        "content": "山扉风自掩，地僻少将迎。\n奇字挑灯看，新吟击钵成。\n凤花开自落，萤草腐还生。\n静听邻琴响，疑调慢角声。",
        "dynasty": "宋",
        "collection_info": null
    },
    {
        "title": "寄林可山  其一",
        "author": "胡仲弓",
        "content": "相去各天涯，江湖会面迟。\n数年不通问，一见便言诗。\n近世无和靖，今人说项斯。\n孤山梅已熟，滋味独君知。",
        "dynasty": "宋",
        "collection_info": null
    },
    {
        "title": "寄林可山  其二",
        "author": "胡仲弓",
        "content": "可人期不至，日日望山孤。\n不是招吟侣，多应觅酒徒。\n虚名付蕉鹿，清兴动莼鲈。\n见说同川好，能通一苇无。",
        "dynasty": "宋",
        "collection_info": null
    },
    {
        "title": "寄芸居",
        "author": "胡仲弓",
        "content": "京尘方衮衮，君独此安居。\n竹简编科斗，芸香辟蠹鱼。\n眼空湖海士，儿读圣贤书。\n一样吟樽乐，公卿未必如。",
        "dynasty": "宋",
        "collection_info": null
    },
    {
        "title": "寄容老",
        "author": "胡仲弓",
        "content": "抖擞征衣着，京尘点涴深。\n羡君有丘壑，愧我未山林。\n卜隠中年事，怀人静夜心。\n何时遂归兴，杯酒共清吟。",
        "dynasty": "宋",
        "collection_info": null
    },
    {
        "title": "寄藏叟",
        "author": "胡仲弓",
        "content": "版扉常半掩，人静少经过。\n禅思夜来得，吟情秋后多。\n月高幡影直，风定磬声和。\n何日同携手，云山访薜萝。",
        "dynasty": "宋",
        "collection_info": null
    },
    {
        "title": "寄怀玉",
        "author": "胡仲弓",
        "content": "别去未多时，征尘又满衣。\n忧时阍屡叩，避俗手频挥。\n病有诗堪疗，贫无家可归。\n半生湖海上，莫忘北山薇。",
        "dynasty": "宋",
        "collection_info": null
    },
    {
        "title": "次同叔见寄二首  其一",
        "author": "胡仲弓",
        "content": "归期何日卜，鴈不到天涯。\n谤有书盈箧，愁无地种花。\n吟梅销旅况，刻竹记年华。\n心事凭谁说，凭栏数暝鸦。",
        "dynasty": "宋",
        "collection_info": null
    },
    {
        "title": "次同叔见寄二首  其二",
        "author": "胡仲弓",
        "content": "昔年三笑地，目断虎溪桥。\n立雪腰难折，凌云气尚飘。\n干坤双辙迹，湖海一诗瓢。\n樽酒何时共，论文坐半宵。",
        "dynasty": "宋",
        "collection_info": null
    },
    {
        "title": "王用和归从莆水寄呈后村",
        "author": "胡仲弓",
        "content": "江湖从学者，尽欲倚刘墙。\n自笑尘埃瞇，难熏衣钵香。\n薜萝缘古树，桃李背春场。\n萤爝飘流去，能依万丈光。",
        "dynasty": "宋",
        "collection_info": null
    },
    {
        "title": "寄颐斋",
        "author": "胡仲弓",
        "content": "蛙声喧夜枕，买静入林居。\n好句敲唐响，清谈笑晋虚。\n素馨和月种，山药带云锄。\n閒裏多忙事，篝灯课子书。",
        "dynasty": "宋",
        "collection_info": null
    },
    {
        "title": "寄月塘",
        "author": "胡仲弓",
        "content": "怀人看皓月，清梦落梅边。\n书债閒销日，吟魂飞上天。\n为贫驱宦牒，习懒坐寒毡。\n但得投簪去，何须二顷田。",
        "dynasty": "宋",
        "collection_info": null
    },
    {
        "title": "寄敏斋",
        "author": "胡仲弓",
        "content": "地隔马牛风，村居野兴浓。\n宦情随蝶梦，吟鬓觉龙钟。\n竹外琴三迭，梅边信一封。\n怀人不可耐，山水几千重。",
        "dynasty": "宋",
        "collection_info": null
    },
    {
        "title": "寄适安朝宗",
        "author": "胡仲弓",
        "content": "桐阴湖水绿，清气日盈门。\n室迩人何远，官卑道更尊。\n诗吟唐律语，琴写古人言。\n三妙堪名世，无因得细论。",
        "dynasty": "宋",
        "collection_info": null
    },
    {
        "title": "寄王道源",
        "author": "胡仲弓",
        "content": "南来趋斗禄，出处最分明。\n不受吏尘触，常依古道行。\n宦情云样薄，心事水边清。\n待洗巢由耳，欹风听凤鸣。",
        "dynasty": "宋",
        "collection_info": null
    },
    {
        "title": "寄水竹",
        "author": "胡仲弓",
        "content": "吴江江上望，平处少波涛。\n冬日思鲈鲙，天风落凤毛。\n二难并四美，独立仰三高。\n秀野曾招隠，清名不可逃。",
        "dynasty": "宋",
        "collection_info": null
    },
    {
        "title": "寄抱拙",
        "author": "胡仲弓",
        "content": "割席坐春风，清谈滋味浓。\n齐门听鼓瑟，长乐忆闻钟。\n道等千钧重，诗轻万户封。\n梅花今在望，载酒几时重。",
        "dynasty": "宋",
        "collection_info": null
    },
    {
        "title": "怀悟书",
        "author": "胡仲弓",
        "content": "秋鴈欲离羣，怀人几夜分。\n吟当半窗月，坐断两山云。\n旛影无心动，钟声出定闻。\n林间谋隠者，修洁莫如君。",
        "dynasty": "宋",
        "collection_info": null
    },
    {
        "title": "听宫入琴",
        "author": "胡仲弓",
        "content": "羣哇方杂奏，忽听数声琴。\n天地有清气，君王知正音。\n悲风生指玉，明月照徽金。\n曾抚昭君怨，宫人泪满襟。",
        "dynasty": "宋",
        "collection_info": null
    },
    {
        "title": "将之官越上留别诸友",
        "author": "胡仲弓",
        "content": "一官如许冷，况復是清贫。\n槐市风何古，兰亭本却真。\n春行蓬岛外，月满鑑湖滨。\n想得同吟者，携诗举似人。",
        "dynasty": "宋",
        "collection_info": null
    },
    {
        "title": "山中归呈友人",
        "author": "胡仲弓",
        "content": "拟结岩边草，怀君夜梦刀。\n山林胜朝市，道谊寄风骚。\n壮志贫难折，吟肩病越高。\n主人有公论，清气属吾曹。",
        "dynasty": "宋",
        "collection_info": null
    },
    {
        "title": "寄西涧叶侍郎",
        "author": "胡仲弓",
        "content": "拟立门前雪，来时春又深。\n望尘思北面，因病负初心。\n形役犹甘分，肠枯费苦吟。\n升堂定何日，洗耳听规箴。",
        "dynasty": "宋",
        "collection_info": null
    },
    {
        "title": "祈雪",
        "author": "胡仲弓",
        "content": "天意怜贫者，冬深雪尚悭。\n朔风吹黑道，云气护青山。\n色瑞占三白，年丰露一斑。\n调元人已老，事体颇相关。",
        "dynasty": "宋",
        "collection_info": null
    },
    {
        "title": "和枯崖山居韵",
        "author": "胡仲弓",
        "content": "自了尘缘后，山林恨不深。\n百年浑是梦，万事付无心。\n秋月寮中话，清风竹外吟。\n湖东多胜践，何日共幽寻。",
        "dynasty": "宋",
        "collection_info": null
    },
    {
        "title": "次冯深居韵赠原上人",
        "author": "胡仲弓",
        "content": "浄洗尘埃脚，时来访道林。\n但知谋隠是，何用入山深。\n瀹茗延新话，撞钟动苦吟。\n夜分僧出定，静听海潮音。",
        "dynasty": "宋",
        "collection_info": null
    },
    {
        "title": "次希道弟韵寄竹院孚上人",
        "author": "胡仲弓",
        "content": "闭门商古道，细雨湿青春。\n属和卯君句，殷勤巳上人。\n蒲团安地位，秀语发天真。\n旧日曾同社，吾今愧许询。",
        "dynasty": "宋",
        "collection_info": null
    },
    {
        "title": "怀枯崖悟师",
        "author": "胡仲弓",
        "content": "分携方解制，相约在严冬。\n岩脚日千里，山头云几重。\n归装侬自悞，吟锡子何从。\n不应天台供，定知游雪峰。",
        "dynasty": "宋",
        "collection_info": null
    },
    {
        "title": "悟枯崖将过莆城参访后村书此赠行",
        "author": "胡仲弓",
        "content": "吟单何日起，持钵倚刘墙。\n莲社招师入，松阴去路长。\n白云迷眼界，明月照诗囊。\n莫吸西江水，风波不可当。",
        "dynasty": "宋",
        "collection_info": null
    },
    {
        "title": "与瞻甫同访际书记",
        "author": "胡仲弓",
        "content": "销閒寻静处，古寺与居同。\n坐语僧窗日，行吟塔树风。\n香随薝卜化，句到葛藤空。\n未必西来者，能知一苇功。",
        "dynasty": "宋",
        "collection_info": null
    },
    {
        "title": "约枯崖话",
        "author": "胡仲弓",
        "content": "雨中曾折角，策蹇访僧寮。\n待约蕉庵住，莫从莲社招。\n清风资话柄，流水走诗瓢。\n行道知何日，同携过石桥。",
        "dynasty": "宋",
        "collection_info": null
    },
    {
        "title": "和际书记见寄",
        "author": "胡仲弓",
        "content": "人生随聚散，水面看浮萍。\n梦入江湖社，诗传河岳灵。\n免毫挥月颖，鹤毳落霜翎。\n未洗尘埃脚，何因访柏庭。",
        "dynasty": "宋",
        "collection_info": null
    },
    {
        "title": "閒居寄枯崖",
        "author": "胡仲弓",
        "content": "地偏人罕到，独榻拟禅床。\n欹枕圆残梦，推窗待晚凉。\n行云无定迹，新月不多光。\n安得君同社，清谈滋味长。",
        "dynasty": "宋",
        "collection_info": null
    },
    {
        "title": "赠悟上人",
        "author": "胡仲弓",
        "content": "怪来趋向别，乃是拙庵孙。\n秋色添禅寂，松声夺俗喧。\n路行须避蚁，饭剩或呼猿。\n单钵随缘住，寻常懒出门。",
        "dynasty": "宋",
        "collection_info": null
    },
    {
        "title": "崇福寺次枯崖韵",
        "author": "胡仲弓",
        "content": "觉城向东际，寺在古松湾。\n流水意俱远，白云僧共閒。\n新吟呈绣佛，旧梦绕囊山。\n勘破赵州话，犹疑隔一关。",
        "dynasty": "宋",
        "collection_info": null
    },
    {
        "title": "和枯崖悟上人韵",
        "author": "胡仲弓",
        "content": "相逢疑夙昔，不拟定交初。\n馈我诗盈轴，知君腹有书。\n空门容不得，吟属问何如。\n云是汤休辈，毋令相见疎。",
        "dynasty": "宋",
        "collection_info": null
    },
    {
        "title": "送枯崖归囊山",
        "author": "胡仲弓",
        "content": "江湖无足禁，信步到温陵。\n借榻同为客，打包别有僧。\n禅心如止水，诗句可传灯。\n已尽山阴兴，归欤扫葛藤。",
        "dynasty": "宋",
        "collection_info": null
    },
    {
        "title": "松湾访僧",
        "author": "胡仲弓",
        "content": "一关锁已透，见性復明心。\n佛屋灯常续，禅房春又深。\n楼空遗稿在，琴古暗尘侵。\n待约许询辈，时来访道林。",
        "dynasty": "宋",
        "collection_info": null
    },
    {
        "title": "山中访枯崖归偶成",
        "author": "胡仲弓",
        "content": "寻僧归路远，策杖点苔痕。\n坐醉松间石，行吟郭外村。\n天风翻贝叶，海气润墙根。\n醉捻梅花笑，心期与子论。",
        "dynasty": "宋",
        "collection_info": null
    },
    {
        "title": "赠岩居僧",
        "author": "胡仲弓",
        "content": "清閒消不尽，方觉此身尊。\n洞古少行迹，山空多烧痕。\n静知心是佛，生与佛无恩。\n斋料从谁给，频齑野菜根。",
        "dynasty": "宋",
        "collection_info": null
    },
    {
        "title": "次韵送黄端玉归莆",
        "author": "胡仲弓",
        "content": "主人情分熟，客兴未应阑。\n从古知心少，只今行路难。\n吟身霜竹瘦，归梦早梅寒。\n若见潜夫说，官清贫亦安。",
        "dynasty": "宋",
        "collection_info": null
    },
    {
        "title": "倚窗诗",
        "author": "胡仲弓",
        "content": "倚窗成小立，风伯为清尘。\n帘捲梅当户，云开月闯人。\n疎钟来远寺，落叶度吟身。\n无限关心事，栖迟寂寞滨。",
        "dynasty": "宋",
        "collection_info": null
    },
    {
        "title": "雪后",
        "author": "胡仲弓",
        "content": "一冬寒意少，既雪又还晴。\n地面冰初结，天涯春已深。\n六花随雨化，三白有梅争。\n袖手灞桥道，怀人心事清。",
        "dynasty": "宋",
        "collection_info": null
    },
    {
        "title": "雪中杂兴四首  其一",
        "author": "胡仲弓",
        "content": "六花正零乱，却与雨相和。\n地面频频化，山头渐渐皤。\n歌楼寒较少，穷巷积偏多。\n百卉归根后，惟松不改柯。",
        "dynasty": "宋",
        "collection_info": null
    },
    {
        "title": "雪中杂兴四首  其二",
        "author": "胡仲弓",
        "content": "独坐看诗话，瓶梅相对清。\n瓦灯寒不晕，雪屋夜偏明。\n煨栗填饥腹，煎茶长道情。\n睡魔排遣尽，窗外听鷄声。",
        "dynasty": "宋",
        "collection_info": null
    },
    {
        "title": "雪中杂兴四首  其三",
        "author": "胡仲弓",
        "content": "怪得檐前溜，原来是雪消。\n山枯空有骨，水涸不成潮。\n寒鴈鸣沙碛，饥鸦啄柳条。\n物情总如此，吟鬓任萧萧。",
        "dynasty": "宋",
        "collection_info": null
    },
    {
        "title": "雪中杂兴四首  其四",
        "author": "胡仲弓",
        "content": "穷通俱莫问，久远是前程。\n涉世事多俗，吟诗人较清。\n论心欠兰友，知己有梅兄。\n不被虚名缚，江湖得散行。",
        "dynasty": "宋",
        "collection_info": null
    },
    {
        "title": "南雪",
        "author": "胡仲弓",
        "content": "南地无寒脉，胡为雪载涂。\n草池方积玉，瓦屋又跳珠。\n鱼冻难争水，鸦饥懒哺雏。\n玉堂与茅舍，随分有红炉。",
        "dynasty": "宋",
        "collection_info": null
    },
    {
        "title": "宝应寺",
        "author": "胡仲弓",
        "content": "来借维摩榻，披襟待晚凉。\n鸣蜩喧古木，斗雀堕虚廊。\n染翰题新壁，移樽避夕阳。\n二公亭畔路，爱惹芰荷香。",
        "dynasty": "宋",
        "collection_info": null
    },
    {
        "title": "次心泉卜隠韵",
        "author": "胡仲弓",
        "content": "诛茅法石巅，知己有青天。\n猿鹤寻前约，山林续旧缘。\n烟霞来枕上，风月绕吟边。\n窗户多栽竹，相期晚节坚。",
        "dynasty": "宋",
        "collection_info": null
    },
    {
        "title": "隠者  其一",
        "author": "胡仲弓",
        "content": "老去绝尘缘，人疑行地仙。\n釜中惟煮石，囊裏不储钱。\n寄迹茅三架，随身诗一编。\n云山深处住，与鹤作忘年。",
        "dynasty": "宋",
        "collection_info": null
    },
    {
        "title": "隠者  其二",
        "author": "胡仲弓",
        "content": "种药满山巅，山衣木叶联。\n有时扶杖出，只到洞门前。\n击石求鲜火，敲冰引滞泉。\n深居聊避世，不为学神仙。",
        "dynasty": "宋",
        "collection_info": null
    },
    {
        "title": "戊午天基圣节口号",
        "author": "胡仲弓",
        "content": "瓣香三舞蹈，咫尺是天颜。\n雨露涵濡下，风云际会间。\n寸心瞻北阙，万寿祝南山。\n可是儒毡冷，堪陪玉笋班。",
        "dynasty": "宋",
        "collection_info": null
    },
    {
        "title": "选官图",
        "author": "胡仲弓",
        "content": "百年穷仕宦，尽在此图中。\n真假名虽别，升沉理则同。\n前程如漆黑，末着满盆红。\n时采毋虚掷，平迁至上公。",
        "dynasty": "宋",
        "collection_info": null
    },
    {
        "title": "重九日法轮庵次凤山韵  其一",
        "author": "胡仲弓",
        "content": "野眺逾高阪，钟传响外幽。\n僧从孤寺出，客倚一林秋。\n池上烟飞去，亭皋影尚留。\n远风山下起，吹我上层楼。",
        "dynasty": "宋",
        "collection_info": null
    },
    {
        "title": "重九日法轮庵次凤山韵  其二",
        "author": "胡仲弓",
        "content": "竟日延荒寺，秋声不可歌。\n磬中闻午至，石上见寒过。\n野鸟心常肃，孤僧鬓已皤。\n欲归情不尽，门外夕阳多。",
        "dynasty": "宋",
        "collection_info": null
    },
    {
        "title": "送处逊渡淮谒秋壑",
        "author": "胡仲弓",
        "content": "江湖波浪恶，底事欲西往。\n去作扬州客，来寻贾垒盟。\n金山迷远望，玉树候吟声。\n野鹤曾游处，登临一怆情。",
        "dynasty": "宋",
        "collection_info": null
    },
    {
        "title": "怀李希膺",
        "author": "胡仲弓",
        "content": "病居身懒出，可是故人疏。\n春后无佳句，天边有近书。\n改弦知不远，制锦定何如。\n未刬门前草，难通长者车。",
        "dynasty": "宋",
        "collection_info": null
    },
    {
        "title": "山行即事",
        "author": "胡仲弓",
        "content": "踏破几重云，来寻别墅春。\n促装童仆懒，题壁主人嗔。\n瘦岭盘山骨，枯藤络树身。\n野花长满地，不犯软红尘。",
        "dynasty": "宋",
        "collection_info": null
    },
    {
        "title": "送松坡下第调官南归",
        "author": "胡仲弓",
        "content": "同点龙门额，君先赋式微。\n自怜为客久，不忍送人归。\n受钺张油幙，行囊富綵衣。\n江干回首处，云树两依依。",
        "dynasty": "宋",
        "collection_info": null
    },
    {
        "title": "过梨岭作",
        "author": "胡仲弓",
        "content": "山头日正焚，山脚雨纷纷。\n石罅疑无地，树身常出云。\n神灵香不断，天近路平分。\n星斗迫人句，晚唐诗亦云。",
        "dynasty": "宋",
        "collection_info": null
    },
    {
        "title": "和枯崖山行韵",
        "author": "胡仲弓",
        "content": "名山僧占尽，甘作老卢能。\n虎豹何堪捋，虬龙尚可登。\n吟随双蜡屐，醉倚万年藤。\n兴尽未归去，斜阳上塔层。",
        "dynasty": "宋",
        "collection_info": null
    },
    {
        "title": "与石壁诸友山行分得山字",
        "author": "胡仲弓",
        "content": "藤萝纡古径，努力共跻攀。\n佛屋泉声落，僧窗云影閒。\n经残香篆冷，杯短锦囊悭。\n兴尽未归去，夕阳犹在山。",
        "dynasty": "宋",
        "collection_info": null
    },
    {
        "title": "分得台字走笔",
        "author": "胡仲弓",
        "content": "白云最深处，屐齿破苍苔。\n借榻寻僧话，携樽领客来。\n禽声喧竹坞，日影过花台。\n长啸下山去，犹倾凿落杯。",
        "dynasty": "宋",
        "collection_info": null
    },
    {
        "title": "次周懒窠韵",
        "author": "胡仲弓",
        "content": "风月无边际，吟身乐未央。\n江湖三寸舌，文字九回肠。\n竹伴孤高节，梅熏暗澹香。\n笑他蒲柳质，耐得几番霜。",
        "dynasty": "宋",
        "collection_info": null
    },
    {
        "title": "次懒窠见寄韵",
        "author": "胡仲弓",
        "content": "园丁无择种，萧艾杂椒兰。\n世俗欠真识，达人当大观。\n无絃徒自赏，有铗莫空弹。\n独倚西风立，推敲一字难。",
        "dynasty": "宋",
        "collection_info": null
    },
    {
        "title": "隠真岩次翁景辅韵",
        "author": "胡仲弓",
        "content": "山林营小隠，此隠未为真。\n遗粟浑閒事，因金却误人。\n洞迷归去路，羽化本来身。\n后此岩居者，犹言寂寞滨。",
        "dynasty": "宋",
        "collection_info": null
    },
    {
        "title": "过山庵",
        "author": "胡仲弓",
        "content": "天地一间屋，心安到处家。\n淡中尝世味，吟裏足生涯。\n煨芋频添炭，烹泉旋品茶。\n空山无纸帐，梦不到梅花。",
        "dynasty": "宋",
        "collection_info": null
    },
    {
        "title": "观蚁",
        "author": "胡仲弓",
        "content": "饱知羶可慕，来往斗相迎。\n忙似人行役，多于鴈出征。\n数行缘壁去，一半上阶行。\n何处堪投宿，相逢细问程。",
        "dynasty": "宋",
        "collection_info": null
    },
    {
        "title": "秋夜",
        "author": "胡仲弓",
        "content": "欹枕卧明月，西风拂帐尘。\n病因贫作祟，閒与懒为邻。\n意少吟难足，愁多梦不真。\n数声窗外竹，恼杀断肠人。",
        "dynasty": "宋",
        "collection_info": null
    },
    {
        "title": "端砚",
        "author": "胡仲弓",
        "content": "中书为尚友，铁面迫人寒。\n易得乌龙角，难逢紫马肝。\n石英能比玉，歙好不如端。\n曾记文闱内，蒙君青眼看。",
        "dynasty": "宋",
        "collection_info": null
    },
    {
        "title": "独倚",
        "author": "胡仲弓",
        "content": "独倚危楼望，清风动斗牛。\n功名两蛮触，身世一蜉蝣。\n乐道贫何损，吟诗醉便休。\n静中生万感，烧烛看吴鈎。",
        "dynasty": "宋",
        "collection_info": null
    },
    {
        "title": "久客",
        "author": "胡仲弓",
        "content": "久作他州客，飘飘若转蓬。\n物华秋色裏，心事杵声中。\n读易因知命，吟诗不讳穷。\n遣愁犹未了，一鴈叫西风。",
        "dynasty": "宋",
        "collection_info": null
    },
    {
        "title": "侠客",
        "author": "胡仲弓",
        "content": "仗剑一长笑，出门游四方。\n雄心吞宇宙，侠骨耐风霜。\n豺虎须擒攫，狐狸敢颉颃。\n大梁二壮士，千古姓名香。",
        "dynasty": "宋",
        "collection_info": null
    },
    {
        "title": "客裏",
        "author": "胡仲弓",
        "content": "客裏多风雨，征衣不厌重。\n轻车须稳驾，狭路易相逢。\n滩浅水声激，山深云气浓。\n迎人野花笑，绝色若为容。",
        "dynasty": "宋",
        "collection_info": null
    },
    {
        "title": "和颐斋梅花韵",
        "author": "胡仲弓",
        "content": "寒谷有春意，南枝向北山。\n自经题品后，落在是非间。\n林外竹相亚，篱根鹤伴閒。\n折来休用插，恐点鬓毛斑。",
        "dynasty": "宋",
        "collection_info": null
    },
    {
        "title": "梅花窠子",
        "author": "胡仲弓",
        "content": "园丁藏密室，不许雪霜欺。\n火气十分燠，春风第一枝。\n横斜无定影，屈曲漫趋时。\n人力夺天巧，东君未必知。",
        "dynasty": "宋",
        "collection_info": null
    },
    {
        "title": "落梅",
        "author": "胡仲弓",
        "content": "谢娥三弄笛，错恨五更风。\n树老余香少，花残瘦影空。\n深堆和靖墓，浅点寿阳宫。\n结果重来此，方知造化工。",
        "dynasty": "宋",
        "collection_info": null
    },
    {
        "title": "钱塘江待潮",
        "author": "胡仲弓",
        "content": "潮至千艘动，涛喧万鼓鸣。\n江翻晴雪卷，海涨石塘平。\n帆影林端见，波光屋上明。\n青山自吴越，相峙两含情。",
        "dynasty": "宋",
        "collection_info": null
    },
    {
        "title": "雨中有怀",
        "author": "胡仲弓",
        "content": "一天风雨暗，楼外失青峦。\n枕簟三更梦，襟怀六月寒。\n酒船知独载，诗卷为谁删。\n咫尺松湾路，思君欲见难。",
        "dynasty": "宋",
        "collection_info": null
    },
    {
        "title": "哭墓",
        "author": "胡仲弓",
        "content": "拜亲亲不待，事事与心违。\n万里有归日，九泉无见时。\n愁生新绿绶，泪满旧斑衣。\n从此白云断，何当慰所思。",
        "dynasty": "宋",
        "collection_info": null
    },
    {
        "title": "题村居壁",
        "author": "胡仲弓",
        "content": "何处村居好，山边况水边。\n数间茅屋下，一带槿篱前。\n遶舍千竿竹，传家二顷田。\n但求安乐法，不必问流年。",
        "dynasty": "宋",
        "collection_info": null
    },
    {
        "title": "书怀",
        "author": "胡仲弓",
        "content": "贫居无外事，图得念头清。\n冷眼观时政，平心阅世情。\n好花临水种，瘦竹傍墙生。\n自足供幽致，何须隠姓名。",
        "dynasty": "宋",
        "collection_info": null
    },
    {
        "title": "世途",
        "author": "胡仲弓",
        "content": "世途犹炙热，一雨便成秋。\n长啸风生腋，孤吟人倚楼。\n生涯付杯酒，清梦绕鱼舟。\n壮士悲何事，湖山忆旧游。",
        "dynasty": "宋",
        "collection_info": null
    },
    {
        "title": "将乐县",
        "author": "胡仲弓",
        "content": "石径盘千折，林枫大十围。\n山如昌化县，水似弋阳溪。\n楼阁层层画，田园种种宜。\n惜非乡国远，有意卜幽栖。",
        "dynasty": "宋",
        "collection_info": null
    },
    {
        "title": "赋玳瑁鱼",
        "author": "胡仲弓",
        "content": "海灵如许巧，龟贝点成纹。\n背负十三卦，旁分四六文。\n殻中藏勺水，身后管梳云。\n贵介诸公蜕，何因得似君。",
        "dynasty": "宋",
        "collection_info": null
    },
    {
        "title": "雪晴",
        "author": "胡仲弓",
        "content": "云解雪初晴，青山依旧青。\n水涵霜夜月，梅落晓天星。\n造物无今古，人生几醉醒。\n倚楼吟未足，更上武林亭。",
        "dynasty": "宋",
        "collection_info": null
    },
    {
        "title": "怀钱塘旧居",
        "author": "胡仲弓",
        "content": "钱塘漂泊久，别后梦连宵。\n忽听滩头水，犹疑江上潮。\n暗尘侵竹简，夜雨洗芭蕉。\n料得苏堤路，西风犯柳条。",
        "dynasty": "宋",
        "collection_info": null
    },
    {
        "title": "西溪即事",
        "author": "胡仲弓",
        "content": "柴门斜对水，一径锁松萝。\n积雨溪流急，閒云山占多。\n村庄留客饭，樵父教儿歌。\n听得田间语，安排收晚禾。",
        "dynasty": "宋",
        "collection_info": null
    },
    {
        "title": "忆昔",
        "author": "胡仲弓",
        "content": "忆昔岁云暮，狂吟天一涯。\n江湖聊寄迹，时节最思家。\n有担空行李，无盘可颂花。\n寒梅带香味，相伴守年华。",
        "dynasty": "宋",
        "collection_info": null
    },
    {
        "title": "题水竹居",
        "author": "胡仲弓",
        "content": "云根无觅处，藏在此山阿。\n地僻尘缘少，心清诗料多。\n竹虚元有节，水止故无波。\n甚欲投簪去，同君住薜萝。",
        "dynasty": "宋",
        "collection_info": null
    },
    {
        "title": "夜行口占",
        "author": "胡仲弓",
        "content": "夜程多晦昧，举步要分明。\n肯以中途废，须寻直道行。\n心灯长不烬，眼镜自然清。\n白昼昏迷者，荆榛满路生。",
        "dynasty": "宋",
        "collection_info": null
    },
    {
        "title": "病后呈芸居",
        "author": "胡仲弓",
        "content": "病骨清于鹤，临风直欲飞。\n閒多酬病债，吟苦费心机。\n带缓腰围减，囊空药裹稀。\n未能全谢客，扶杖扫林扉。",
        "dynasty": "宋",
        "collection_info": null
    },
    {
        "title": "腰痛",
        "author": "胡仲弓",
        "content": "门前齐雪立，因被病相魔。\n堪佩金鱼否，能悬宝剑么。\n折非陶令懒，瘦似沈郎多。\n已办扬州鹤，其如十万何。",
        "dynasty": "宋",
        "collection_info": null
    },
    {
        "title": "与社友定花朝之约",
        "author": "胡仲弓",
        "content": "花朝曾有约，来此定诗盟。\n隠几江湖梦，闭门风雨情。\n身名千载共，心事一般清。\n且尽吟樽乐，徂徕不用赓。",
        "dynasty": "宋",
        "collection_info": null
    },
    {
        "title": "桃源图",
        "author": "胡仲弓",
        "content": "桃源分二种，半在此源栽。\n向为逃秦去，今还归赵来。\n山川犹古昔，人物不尘埃。\n刘阮何为者，无言空自回。",
        "dynasty": "宋",
        "collection_info": null
    },
    {
        "title": "题叶石轩学僧寮",
        "author": "胡仲弓",
        "content": "静坐求心印，传经续祖灯。\n因吟呈佛句，方悟在家僧。\n芸叶熏薝卜，枝辞剪葛藤。\n自从駡师后，无话可参承。",
        "dynasty": "宋",
        "collection_info": null
    },
    {
        "title": "高阳山远眺",
        "author": "胡仲弓",
        "content": "龙寻多伟观，立马少徘徊。\n地僻风埃少，天成图画开。\n仅留官驿在，无復酒徒来。\n一鴈长空去，凭高叫不回。",
        "dynasty": "宋",
        "collection_info": null
    },
    {
        "title": "金陵  其一",
        "author": "胡仲弓",
        "content": "龙虎犹盘踞，前头白鹭洲。\n为今形胜地，往昔帝王州。\n人物金陵古，风烟玉树秋。\n六朝罗绮迹，分付大江流。",
        "dynasty": "宋",
        "collection_info": null
    },
    {
        "title": "金陵  其二",
        "author": "胡仲弓",
        "content": "掩目新亭路，人言似洛阳。\n山河多改变，今古几兴亡。\n有观空鳷鹊，无台栖凤凰。\n当年足歌舞，不拟是偏方。",
        "dynasty": "宋",
        "collection_info": null
    },
    {
        "title": "南浦",
        "author": "胡仲弓",
        "content": "修途无好况，满面受风埃。\n见说山穷处，曾经水患来。\n溪桥横独木，田野长荒莱。\n薄暮投孤馆，寒猿声更哀。",
        "dynasty": "宋",
        "collection_info": null
    },
    {
        "title": "次烟浦即事韵",
        "author": "胡仲弓",
        "content": "吟帆归路远，花雨落纷纷。\n鹭过山加点，鸥飞水破纹。\n淡烟依古树，残照下空坟。\n未见巫阳面，高塘韵漫分。",
        "dynasty": "宋",
        "collection_info": null
    },
    {
        "title": "观碁闻近事有感",
        "author": "胡仲弓",
        "content": "盘中无活路，败局几番新。\n好着输前辈，危机逊后人。\n静边閒袖手，穷处巧翻身。\n黑白无分别，归欤当自陈。",
        "dynasty": "宋",
        "collection_info": null
    },
    {
        "title": "仙霞岭",
        "author": "胡仲弓",
        "content": "未了江湖债，风霜鬓欲华。\n吟身长是客，旅舍不如家。\n山色笼晴昼，湍声潄浅沙。\n不因缰锁絷，来此老烟霞。",
        "dynasty": "宋",
        "collection_info": null
    },
    {
        "title": "九日",
        "author": "胡仲弓",
        "content": "客中逢九日，此日倍思家。\n野店蒭无味，疏篱菊未花。\n龙山孤节物，鴈影各天涯。\n一路看秋色，微吟解嘆嗟。",
        "dynasty": "宋",
        "collection_info": null
    },
    {
        "title": "离家",
        "author": "胡仲弓",
        "content": "大笑出门去，江湖天地宽。\n耐贫为客易，生计靠诗难。\n日月双车毂，功名百丈竿。\n上林有嘉树，且择一枝安。",
        "dynasty": "宋",
        "collection_info": null
    },
    {
        "title": "小吴园",
        "author": "胡仲弓",
        "content": "临水开门径，关防俗子来。\n竹添当户笋，梅老靠墙枝。\n岚气侵衣袂，湖光媚酒巵。\n主人全谢客，时遣鹤相随。",
        "dynasty": "宋",
        "collection_info": null
    },
    {
        "title": "集芳园",
        "author": "胡仲弓",
        "content": "园丁严锁钥，不许俗人看。\n梅落黄金弹，荷开碧玉盘。\n小舟维柳外，青磬出林端。\n猿鹤不相识，行吟独倚栏。",
        "dynasty": "宋",
        "collection_info": null
    },
    {
        "title": "元日",
        "author": "胡仲弓",
        "content": "元日復元日，吟边阅岁华。\n浅斟浮柏叶，清坐对梅花。\n人事年年改，生涯步步差。\n诗情无厚薄，春意又萌芽。",
        "dynasty": "宋",
        "collection_info": null
    },
    {
        "title": "无尘殿",
        "author": "胡仲弓",
        "content": "劫灰飞不到，人迹少曾来。\n浪说珊瑚树，空涵玉镜台。\n洞虚风度竹，泉冷石无苔。\n汩汩樊笼者，何因避世埃。",
        "dynasty": "宋",
        "collection_info": null
    },
    {
        "title": "春晚游蒋园次韵",
        "author": "胡仲弓",
        "content": "挽住斜阳脚，殷勤向小园。\n柳眠犹学舞，花笑独无言。\n自拟湖山景，亲承雨露恩。\n祇愁人散后，腐草点苔痕。",
        "dynasty": "宋",
        "collection_info": null
    },
    {
        "title": "问陈禹锡太博病",
        "author": "胡仲弓",
        "content": "脉虚非别癥，身坐蠹鱼痴。\n造物不青眼，江湖此白眉。\n近年书不至，远宦梦相随。\n遣病无他嘱，加餐诵杜诗。",
        "dynasty": "宋",
        "collection_info": null
    },
    {
        "title": "病后",
        "author": "胡仲弓",
        "content": "病髮凋零后，朱颜似旧无。\n愁多诗债减，贫剧故交疏。\n风挟砧声急，云拖鴈影孤。\n夜来长不寐，欹枕看方书。",
        "dynasty": "宋",
        "collection_info": null
    },
    {
        "title": "哭芸居",
        "author": "胡仲弓",
        "content": "锦囊方络绎，忽报殒吟身。\n泉壤悲千古，江湖少一人。\n病怀诗眷属，医欠药君臣。\n脂岭西风急，兴思暗怆神。",
        "dynasty": "宋",
        "collection_info": null
    },
    {
        "title": "元日次韵",
        "author": "胡仲弓",
        "content": "纔书元旦帖，清事绕吟身。\n杖履堪行乐，箪瓢不似贫。\n灯花天外喜，池草梦中春。\n强饮酴酥酒，陶陶太古民。",
        "dynasty": "宋",
        "collection_info": null
    },
    {
        "title": "浴温泉",
        "author": "胡仲弓",
        "content": "万水皆清冷，温泉独尔奇。\n硫黄闻俗论，礜石见唐诗。\n鸥鹭何曾下，鱼龙定不知。\n无人发根本，空使世常疑。",
        "dynasty": "宋",
        "collection_info": null
    },
    {
        "title": "和梅臞瀑布韵",
        "author": "胡仲弓",
        "content": "银河清夜决，一派落岩前。\n雷激惊龙蛰，霜飞冷鹤眠。\n醉乡思入圣，吟骨欲登仙。\n世路风波恶，山中别有天。",
        "dynasty": "宋",
        "collection_info": null
    },
    {
        "title": "倚楼",
        "author": "胡仲弓",
        "content": "楼高天一握，山入白云根。\n寺在牛鸣地，人行犬吠村。\n晴窗熏野马，寒木下孤猿。\n吟罢月初上，诗僧来扣门。",
        "dynasty": "宋",
        "collection_info": null
    },
    {
        "title": "寄梅臞",
        "author": "胡仲弓",
        "content": "别去忽经旬，春风阅二分。\n几番吟对雨，独自暗思君。\n客裏加频病，愁边骇近闻。\n倚栏商不得，心目乱于云。",
        "dynasty": "宋",
        "collection_info": null
    },
    {
        "title": "寄黄云心",
        "author": "胡仲弓",
        "content": "竹屋少行迹，闭门春昼长。\n天时半晴湿，人意共炎凉。\n苔藓侵阶绿，荼䕷压架香。\n冥搜寻杖履，不为看花忙。",
        "dynasty": "宋",
        "collection_info": null
    },
    {
        "title": "静中",
        "author": "胡仲弓",
        "content": "静中天地阔，岁月听悠悠。\n往事浑如梦，长江不尽流。\n蛩吟似怀古，鴈阵去防秋。\n习得看山癖，终朝懒下楼。",
        "dynasty": "宋",
        "collection_info": null
    },
    {
        "title": "身事",
        "author": "胡仲弓",
        "content": "身事未如意，眉头不暇攒。\n青衫笑官冷，白屋带儒酸。\n癖性生来澹，中年贫最安。\n不为温饱计，尽可耐饥寒。",
        "dynasty": "宋",
        "collection_info": null
    },
    {
        "title": "次韵抱拙即事",
        "author": "胡仲弓",
        "content": "一啸立东皋，轻寒侵二毛。\n晓光浮野草，春色染夭桃。\n有水池添满，无云山更高。\n清源何日约，扫石共歌骚。",
        "dynasty": "宋",
        "collection_info": null
    },
    {
        "title": "次韵琛庭即事",
        "author": "胡仲弓",
        "content": "吏尘飞不到，官况尽凄凉。\n实货归周府，虚名属晋堂。\n日移槐影转，风细荔花香。\n若问公私事，閒蛙话最长。",
        "dynasty": "宋",
        "collection_info": null
    },
    {
        "title": "一第",
        "author": "胡仲弓",
        "content": "六年收一第，不特为荣身。\n殿下拜明主，堂前有老亲。\n衣冠新进士，湖海旧诗人。\n误入功名网，归来负钓纶。",
        "dynasty": "宋",
        "collection_info": null
    },
    {
        "title": "喜郭吉甫擢第调尉八柱还里",
        "author": "胡仲弓",
        "content": "一第全家待，君今衣锦归。\n折来新月桂，忘却故山薇。\n禄近鸂呈瑞，官清马不肥。\n海门西去路，归鸟故飞飞。",
        "dynasty": "宋",
        "collection_info": null
    },
    {
        "title": "颐斋再作催梅诗次韵",
        "author": "胡仲弓",
        "content": "但是南枝尽向阳，凝寒未许暗传香。\n水边疎影空浮月，岭外孤根浅带霜。\n北帝无因全漏泄，东君何事巧遮藏。\n好将羯鼓花前报，莫待狂风破麝囊。",
        "dynasty": "宋",
        "collection_info": null
    },
    {
        "title": "送李茂先去国",
        "author": "胡仲弓",
        "content": "榻前一疏犯龙颜，身在危疑进退间。\n自是直言难见售，却于大义颇相关。\n孤忠力为朝廷计，众望公归台省班。\n毕竟名高人所忌，且移别眼看青山。",
        "dynasty": "宋",
        "collection_info": null
    },
    {
        "title": "严子陵钓台",
        "author": "胡仲弓",
        "content": "聘币凡三到水涯，东都莫是欠人才。\n当时若使无新室，此地安知有钓台。\n鱼水相忘身外乐，羊裘曾卧禁中来。\n桐江一派清如昨，千古高风挽不回。",
        "dynasty": "宋",
        "collection_info": null
    },
    {
        "title": "卧听",
        "author": "胡仲弓",
        "content": "卧听芭蕉捲雨声，熟梅天气半阴晴。\n几年不作云山梦，特地来寻泉石盟。\n竹杖芒鞋方得意，桃笙葵扇又关情。\n清和时节如寒食，昨日街头人卖饧。",
        "dynasty": "宋",
        "collection_info": null
    },
    {
        "title": "次韵山居",
        "author": "胡仲弓",
        "content": "夕阳漏影射疎林，三两人家桑柘阴。\n鹘过桚开归鸟路，钟敲撞碎野猿心。\n常因境胜甘忘食，不为家贫辄废吟。\n说与门前樵牧者，日间过此可相寻。",
        "dynasty": "宋",
        "collection_info": null
    },
    {
        "title": "送后村去国二首  其一",
        "author": "胡仲弓",
        "content": "人言责备过春秋，笑出修门肯怨尤。\n去国早知如许急，劝君何事莫来休。\n是非不信无公论，胜负常关第一筹。\n史笔未青先结局，天刑人祸免推求。",
        "dynasty": "宋",
        "collection_info": null
    },
    {
        "title": "送后村去国二首  其二",
        "author": "胡仲弓",
        "content": "累疏笺天乞挂冠，此时便合整归鞍。\n玉音不许难轻去，局面那知竟未安。\n但得中朝常有道，何妨右史左迁官。\n此行不被梅花累，把作寻常物外看。",
        "dynasty": "宋",
        "collection_info": null
    },
    {
        "title": "寄吴警斋  其一",
        "author": "胡仲弓",
        "content": "去国翩翩又许时，爱君何日不攒眉。\n二贤出处分明甚，四谏声名今似之。\n朝奏一封排佞疏，暮收千首饯行诗。\n山林若问朝廷事，宝剑年来正倒持。",
        "dynasty": "宋",
        "collection_info": null
    },
    {
        "title": "寄吴警斋  其二",
        "author": "胡仲弓",
        "content": "豸冠风采动簪绅，天子如何不得臣。\n去后赤心常体国，从前冷语颇冰人。\n好官尽属时贤做，近事看来局面新。\n轮辙深依梅竹下，一僮一鹤伴吟身。",
        "dynasty": "宋",
        "collection_info": null
    },
    {
        "title": "九月八日寄懒窠",
        "author": "胡仲弓",
        "content": "转盼重阳在眼前，客中岁月浪推迁。\n云飞千里家何处，鴈过一声秋满天。\n节近最关萱草梦，囊空犹欠菊花钱。\n瞑心九日山头路，虽不登高亦惘然。",
        "dynasty": "宋",
        "collection_info": null
    },
    {
        "title": "寄默庵",
        "author": "胡仲弓",
        "content": "剩得吟身漫浪游，机心犹在莫盟鸥。\n一枰碁裏干坤大，九节筇边岁月流。\n涉世间关如履险，忧时感慨似悲秋。\n但营二顷閒田地，却笑区区万户侯。",
        "dynasty": "宋",
        "collection_info": null
    },
    {
        "title": "寄松坡",
        "author": "胡仲弓",
        "content": "别去京华又一霜，怀人心事暮云长。\n高楼不见青山面，明月偏来照屋梁。\n湖海最深难久驻，干坤许大任行藏。\n书生空抱忧时愤，何日与君同较量。",
        "dynasty": "宋",
        "collection_info": null
    },
    {
        "title": "寄适安",
        "author": "胡仲弓",
        "content": "别来不作故人书，堪笑痴翁懒有余。\n世路每于平处险，交情多是密中疎。\n梅花至老香犹在，竹节虽高心本虚。\n门对青山无一事，便教草长不须锄。",
        "dynasty": "宋",
        "collection_info": null
    },
    {
        "title": "和丘君就见寄",
        "author": "胡仲弓",
        "content": "曾坐当年阮籍途，功成何敢嘆桑榆。\n嚼来世味十分淡，吟得诗肠一半枯。\n向日有书干北阙，只今无梦到西湖。\n访君欲话前头事，怕被秋风吹病躯。",
        "dynasty": "宋",
        "collection_info": null
    },
    {
        "title": "寄顺适",
        "author": "胡仲弓",
        "content": "标格因诗总不羣，眼前余子漫纷纷。\n江头社裏新知己，文字行间旧识君。\n心事正须豪杰道，吟声莫遣鬼神闻。\n岁寒消得梅花伴，肯共扁舟载白云。",
        "dynasty": "宋",
        "collection_info": null
    },
    {
        "title": "寄沈迂叟",
        "author": "胡仲弓",
        "content": "鴈飞不到瘴江边，别去而今又一年。\n放下客愁非为酒，抬高诗价莫论钱。\n从来富贵皆尤物，休把行藏问老天。\n世味料君如嚼蜡，白云堆裏且安眠。",
        "dynasty": "宋",
        "collection_info": null
    },
    {
        "title": "寄姚省斋",
        "author": "胡仲弓",
        "content": "笑俯修栏一欠伸，年来踪迹尚埃尘。\n几曾隻字商量酒，强把篇诗料理春。\n风雨无情鶑口噤，江山有恨柳眉颦。\n不知桃李成阴未，我欲行吟避醉人。",
        "dynasty": "宋",
        "collection_info": null
    },
    {
        "title": "寄李适安",
        "author": "胡仲弓",
        "content": "懒踏门前没马尘，适安亭上坐吟身。\n慇懃风月一樽酒，斟酌湖山十里春。\n柳叶未舒先妩媚，梅花虽老更精神。\n白鸥似会冥搜意，来往忘机欲傍人。",
        "dynasty": "宋",
        "collection_info": null
    },
    {
        "title": "寄李希膺二首  其一",
        "author": "胡仲弓",
        "content": "醉倚危栏望海鲸，乍看潮落又潮生。\n眼中世界粟来大，身外干坤叶样轻。\n鸥鹭行藏无俗迹，鱼龙变化讵虚声。\n冥搜误入蛮烟去，祇恐梅花句未清。",
        "dynasty": "宋",
        "collection_info": null
    },
    {
        "title": "寄李希膺二首  其二",
        "author": "胡仲弓",
        "content": "绿玉樽前笑语嬉，青灯影裏坐弹碁。\n交情又属后来者，乐事何如初见时。\n山寺论文辞太苦，海楼握手句尤奇。\n岁寒不见梅花面，辜负暗香疎影诗。",
        "dynasty": "宋",
        "collection_info": null
    },
    {
        "title": "次秀野使君见寄",
        "author": "胡仲弓",
        "content": "分阃南来征弗庭，荐贤须到李阳冰。\n不从沙漠去投笔，便向云山学负苓。\n铃阁祇今增玺绶，路车何日饰鈎膺。\n匣中古剑牢收拾，下取须防有六丁。",
        "dynasty": "宋",
        "collection_info": null
    },
    {
        "title": "寄戴石屏",
        "author": "胡仲弓",
        "content": "子入天台我入闽，归来又见六番春。\n鴈书乏便通安道，鹤颈长延望叔伦。\n吃药未逢医国手，听琴谁见赏音人。\n年来屡作江湖梦，细嚼君诗当问津。",
        "dynasty": "宋",
        "collection_info": null
    },
    {
        "title": "寄赵西岩",
        "author": "胡仲弓",
        "content": "自分男儿未着鞭，龙驹伏枥更多年。\n张仪舌在堪谋国，阮籍途穷只问天。\n弹铗空歌云梦句，焚香静读楚骚篇。\n吟魂常绕江湖上，莫道闽中无杜鹃。",
        "dynasty": "宋",
        "collection_info": null
    },
    {
        "title": "送谢刑部使君赴召  其一",
        "author": "胡仲弓",
        "content": "擿奸方喜俗无譁，一札飞来墨敕斜。\n职业已昇金掌贵，吏民空拥綵旗遮。\n绛车趣召二千石，舆颂欢传十万家。\n桃李竞随春脚去，仅留遗爱在桐花。",
        "dynasty": "宋",
        "collection_info": null
    },
    {
        "title": "送谢刑部使君赴召  其二",
        "author": "胡仲弓",
        "content": "中和报政二年间，五马朝天不可攀。\n南国愿留申伯住，东山催起谢公还。\n银鈎铁画辉棠荫，玉鑑冰壶照笋斑。\n名在御屏推课最，前途重见玺书颁。",
        "dynasty": "宋",
        "collection_info": null
    },
    {
        "title": "泛湖晚归式之有诗见寄因次其韵",
        "author": "胡仲弓",
        "content": "晚趁归舟醉復醒，一湖烟水淡冥冥。\n自怜吟鬓新添白，强学游人去踏青。\n足迹未经龙井寺，梦魂常绕冷泉亭。\n何时携手同登览，花满乌纱酒满缾。",
        "dynasty": "宋",
        "collection_info": null
    },
    {
        "title": "蔡司业争公议而去诗以送之",
        "author": "胡仲弓",
        "content": "此举朝廷繫重轻，先生直以去为荣。\n但令天下无邪党，不愿吾曹有令名。\n模楷昔曾宗李氏，搢绅今尽说阳城。\n是非公论从来定，少待前头风浪平。",
        "dynasty": "宋",
        "collection_info": null
    },
    {
        "title": "颐斋诗筒急递次韵奉酬",
        "author": "胡仲弓",
        "content": "一日怀人三阅秋，白鸥飞去水悠悠。\n江山磨尽古今事，风雨送来天地愁。\n蜗喜自沿商隠壁，燕归错认仲宣楼。\n笛声只在栏干曲，须向西邻高处求。",
        "dynasty": "宋",
        "collection_info": null
    },
    {
        "title": "再和颐斋见寄",
        "author": "胡仲弓",
        "content": "胸怀拍拍贮阳秋，万里江山思远悠。\n自笑半生行酒禁，可能一日免诗愁。\n图书围裏谁分榻，风雨中间独倚楼。\n除却知心吾与汝，吟边何事冀旁求。",
        "dynasty": "宋",
        "collection_info": null
    },
    {
        "title": "立春",
        "author": "胡仲弓",
        "content": "移文火急报花神，好趁阳和去问津。\n未转头间犹是腊，一弹指顷便为春。\n梅先得志求专宠，柳亦趋时愿效颦。\n造化但随人事改，几回粧点几回新。",
        "dynasty": "宋",
        "collection_info": null
    },
    {
        "title": "泠风阁",
        "author": "胡仲弓",
        "content": "高阁凌云四望赊，剑城横案俯千家。\n乘风列子留行馆，飞舄王乔有别衙。\n天女下游箫引凤，仙人来宴枣如瓜。\n溪山胜绝非尘世，帆过真疑海上槎。",
        "dynasty": "宋",
        "collection_info": null
    },
    {
        "title": "西湖怀古",
        "author": "胡仲弓",
        "content": "水拍平堤欲蘸天，濯缨人在小桥边。\n古今尘世知多少，沧海桑田几变迁。\n驼巘勋名无竹写，孤山衣钵有梅传。\n谁能撰取西湖传，持到玉皇香案前。",
        "dynasty": "宋",
        "collection_info": null
    },
    {
        "title": "旱湖",
        "author": "胡仲弓",
        "content": "老天动是一年晴，怪底游人不出城。\n湖上几时无好况，堤边近日少吟声。\n草深盍放牛羊牧，水涸难寻鸥鹭盟。\n但得孤山梅不死，其他风物弗关情。",
        "dynasty": "宋",
        "collection_info": null
    },
    {
        "title": "晚眺  其一",
        "author": "胡仲弓",
        "content": "数点寒鸦过别村，晚来秋色眼中分。\n木从阙处留残照，山欲昏时杂乱云。\n两岸草深虫语话，一汀沙白鸟耕耘。\n林间僧舍知何处，回首钟声远近闻。",
        "dynasty": "宋",
        "collection_info": null
    },
    {
        "title": "晚眺  其二",
        "author": "胡仲弓",
        "content": "几度徘徊对暮天，怀人珍重寄诗篇。\n古今上下几千首，天地中间八九椽。\n唤醒吟魂归浊酒，移将杰句上华颠。\n南来诸老凋零尽，回首斜阳倍黯然。",
        "dynasty": "宋",
        "collection_info": null
    },
    {
        "title": "次赵同叔春雨中韵",
        "author": "胡仲弓",
        "content": "焚香清坐话襟期，绝胜孤篷共载时。\n晓雨旋添山蕨菜，春风又上海棠枝。\n蝶随痴梦飞丹阙，鶑带吟声绕墨池。\n小待阴晴何日定，不成学圃事樊迟。",
        "dynasty": "宋",
        "collection_info": null
    },
    {
        "title": "结交嘆",
        "author": "胡仲弓",
        "content": "湖海相逢一笑嬉，纳交如此岂男儿。\n论心尽道同兰臭，临事无闻伐木诗。\n管鲍虽贫犹忍弃，左羊至死更相知。\n岁寒不负松筠约，除却梅花耐久谁。",
        "dynasty": "宋",
        "collection_info": null
    },
    {
        "title": "冬雨即事寄赵默庵",
        "author": "胡仲弓",
        "content": "梅尚花时便作霖，儿童造化本无心。\n保身独鹤归华表，噤口羣鸦集禁林。\n物态尽随时改变，天公不管世晴阴。\n绝怜西北风寒地，万骑屯中雪正深。",
        "dynasty": "宋",
        "collection_info": null
    },
    {
        "title": "春日过西湖",
        "author": "胡仲弓",
        "content": "百花如锦柳如烟，粧点西湖二月天。\n便道过从来四圣，扁舟旖旎访三贤。\n钱塘门外苏堤上，丰乐楼前芝寺边。\n箇裏万般俱索价，惟余风月不论钱。",
        "dynasty": "宋",
        "collection_info": null
    },
    {
        "title": "九日山拜姜相遗像",
        "author": "胡仲弓",
        "content": "别驾元来是重臣，穷通不足累其身。\n直言悟主成遗恨，劲节如公能几人。\n泉泻冢堂垂鹤泪，苔封碑石剥龙鳞。\n至今绘像丹青手，难写灵台一点真。",
        "dynasty": "宋",
        "collection_info": null
    },
    {
        "title": "次梅庄守岁韵",
        "author": "胡仲弓",
        "content": "吟边阘茸过年余，万斛尘襟未扫除。\n守岁有人献椒颂，辟邪无术诿桃符。\n屠苏不饮防心醉，春帖慵裁欠句书。\n说与江湖诸老大，浮生消得几桑榆。",
        "dynasty": "宋",
        "collection_info": null
    },
    {
        "title": "近事",
        "author": "胡仲弓",
        "content": "近事山中总不知，心清常是太平时。\n勿于贫后方求药，纔得閒来便赋诗。\n千里白云劳梦想，一天明月负襟期。\n有书堪读梅堪看，绝倒人间富贵痴。",
        "dynasty": "宋",
        "collection_info": null
    },
    {
        "title": "贺林自知兄登第",
        "author": "胡仲弓",
        "content": "贺客来迟休怪余，新篇准备暮春初。\n羣儿得志诚逾望，一第于君非有余。\n喜脱平生场屋债，饱看太古圣贤书。\n由来天爵无穷乐，人爵虽荣百不如。",
        "dynasty": "宋",
        "collection_info": null
    },
    {
        "title": "秀野",
        "author": "胡仲弓",
        "content": "主人风度不尘埃，幻作东西两洞来。\n惟有桑田变陵谷，直从心地起楼台。\n水于曲处流觞出，山到尽头留屐回。\n倦客几时归去得，税园随分买花栽。",
        "dynasty": "宋",
        "collection_info": null
    },
    {
        "title": "送汤武谕倅吴门",
        "author": "胡仲弓",
        "content": "诸贤出处最关时，独有先生早见机。\n汉柜昔曾藏谏笔，吴江今可澣朝衣。\n剩留千古清名在，带得一身公论归。\n世事如碁吾懒着，敢将局面例言非。",
        "dynasty": "宋",
        "collection_info": null
    },
    {
        "title": "郊行即事",
        "author": "胡仲弓",
        "content": "贪看梅花短作程，吟鞭不动马蹄轻。\n村庄到处如知己，物色于人亦有情。\n去雁远连潮水落，乱山低与暮云平。\n倚栏无语閒商略，此景谁能画得成。",
        "dynasty": "宋",
        "collection_info": null
    },
    {
        "title": "富沙水后次壁间韵",
        "author": "胡仲弓",
        "content": "聚落成墟空白烟，乱鸦飞绕夕阳边。\n大江东去有遗恨，流水西来无渡船。\n青女魂游花委地，王孙肠断草连天。\n一樽欲酹故人酒，知是瑶池第几仙。",
        "dynasty": "宋",
        "collection_info": null
    },
    {
        "title": "送月塘回蓝溪",
        "author": "胡仲弓",
        "content": "仕路无媒且折枝，官清不必计高卑。\n塞翁失马庸奚损，海客盟鸥盍见疑。\n世狭有材无用处，家贫择宦欲何之。\n蓝溪溪上风波少，自把梅花自赋诗。",
        "dynasty": "宋",
        "collection_info": null
    },
    {
        "title": "可山席上",
        "author": "胡仲弓",
        "content": "炉亭镇上坐书痴，不似山居得自怡。\n倾竹叶杯延旧友，倚梅花树看新诗。\n嚼来此味清于水，语对乡情甘似饴。\n外此不须谈近事，相逢一笑且舒眉。",
        "dynasty": "宋",
        "collection_info": null
    },
    {
        "title": "和抱拙韵  其一",
        "author": "胡仲弓",
        "content": "关关鸠妇亦收声，天意犹悭一日晴。\n槐绿尽供春昼梦，梅黄尚忆岁寒盟。\n海边书托文鳞便，户外诗来喜鹊鸣。\n千里宦情随处好，秋风何用记莼羹。",
        "dynasty": "宋",
        "collection_info": null
    },
    {
        "title": "和抱拙韵  其二",
        "author": "胡仲弓",
        "content": "倚楼长笛两三声，云淡风轻弄晓晴。\n翰墨林中新体制，江湖社裏旧宗盟。\n不堪瓮牖闻蝉噪，独喜梧冈听凤鸣。\n安得坡仙同把酒，山间玉糁可分羹。",
        "dynasty": "宋",
        "collection_info": null
    },
    {
        "title": "和希膺韵",
        "author": "胡仲弓",
        "content": "醉将浓墨写乌丝，湖海相逢彼一时。\n洗竹仅留墙外笋，买花空拣担头枝。\n白鸥早已寒前约，青鸟谁知误后期。\n惆怅玉箫声已断，倚阑重省寄来诗。",
        "dynasty": "宋",
        "collection_info": null
    },
    {
        "title": "和李希膺见寄",
        "author": "胡仲弓",
        "content": "半生几坐阮途穷，可是推敲得句工。\n所见豪雄惟子共，此音今古更谁同。\n西风有檄催行李，明月无情照酒筒。\n我去君留差左计，媒身岂在泛莲红。",
        "dynasty": "宋",
        "collection_info": null
    },
    {
        "title": "有感时事  其一",
        "author": "胡仲弓",
        "content": "湖滨别去五经秋，喜得閒居无悔尤。\n华藻不因焚砚弃，功名直待盖棺休。\n北山何假移文檄，西事犹堪借箸筹。\n四海茫茫才思竭，如君尚向古人求。",
        "dynasty": "宋",
        "collection_info": null
    },
    {
        "title": "有感时事  其二",
        "author": "胡仲弓",
        "content": "近闻怒髮欲衝冠，便有骅骝懒驾鞍。\n入洛几年为计密，擎天八柱果谁安。\n力排魏阙扶公论，人谓膺门出好官。\n犹幸甘陵无部党，不然世事不堪看。",
        "dynasty": "宋",
        "collection_info": null
    },
    {
        "title": "上元观灯",
        "author": "胡仲弓",
        "content": "月挂墙头杨柳枝，繁灯烂漫玉琉璃。\n绮罗尽学宫粧样，歌舞休传外国词。\n满路竞看花灼灼，故京谁念黍离离。\n他年同侍传柑宴，记取楼前掷果时。",
        "dynasty": "宋",
        "collection_info": null
    },
    {
        "title": "题溪亭",
        "author": "胡仲弓",
        "content": "借得溪亭一解衣，忘机燕子去来飞。\n采桑女伴携篮过，罢钓儿郎荡桨归。\n嫩草正芳鹅鸭斗，浅潮初落蟹鱼肥。\n开门坐对真山水，不信人间有是非。",
        "dynasty": "宋",
        "collection_info": null
    },
    {
        "title": "陈氏溪亭次韵",
        "author": "胡仲弓",
        "content": "溪亭镇日着吟身，不浣衣中一点尘。\n水比世间机巧者，山如前辈典刑人。\n唤回魂梦敲茶臼，费尽工夫整钓纶。\n时有野僧排闼至，炷香清坐话头新。",
        "dynasty": "宋",
        "collection_info": null
    },
    {
        "title": "溪亭夜吟",
        "author": "胡仲弓",
        "content": "繫缆堤边江水平，风来细细袭衣轻。\n淡烟几抹沙痕暗，新月一鈎天际明。\n锦绣围中搜野趣，笙歌丛裏和吟声。\n酒阑不尽迟留意，后约须寻李杜盟。",
        "dynasty": "宋",
        "collection_info": null
    },
    {
        "title": "元日",
        "author": "胡仲弓",
        "content": "元日山堂罗俎豆，潜知木主亦悲辛。\n土瓜溪笋非乡物，脔肉村醪拟降神。\n尽日閒门无贺客，侵晨官道有行人。\n喜将弟妹同漂梗，綵服团栾寿老亲。",
        "dynasty": "宋",
        "collection_info": null
    },
    {
        "title": "题桃源图  其一",
        "author": "胡仲弓",
        "content": "桃溪春水绿如苔，溪上红桃夹岸开。\n乳燕掠将芳草去，子鱼衔出落花来。\n田中黍稷随时艺，雨后桑麻绕舍栽。\n此日逢人休问语，生涯闻已半蒿莱。",
        "dynasty": "宋",
        "collection_info": null
    },
    {
        "title": "题桃源图  其二",
        "author": "胡仲弓",
        "content": "图中想像晋桃源，问着桃源不敢言。\n只道乱来无境土，谁知静裏有干坤。\n年深莫辨烟霞迹，洞古犹粘苔藓痕。\n吟杖懒随刘阮去，漫寻春色到柴门。",
        "dynasty": "宋",
        "collection_info": null
    },
    {
        "title": "题窗间墨竹",
        "author": "胡仲弓",
        "content": "一寸毛锥当小鉏，新篁移傍野人居。\n难栖天上鸣阳凤，且伴窗前剔蠹鱼。\n大节肯随风俯仰，数枝长带月扶疎。\n此君本是虚心物，那更形声总是虚。",
        "dynasty": "宋",
        "collection_info": null
    },
    {
        "title": "走笔和法石纪游",
        "author": "胡仲弓",
        "content": "赢得工夫卧看山，山中地步较来宽。\n苛留一段干坤在，耐过几番风雨寒。\n吟思正浓频扫石，醉眸未豁且观澜。\n连鳌已落高人手，却是渔家欠巨竿。",
        "dynasty": "宋",
        "collection_info": null
    },
    {
        "title": "访枯崖不遇",
        "author": "胡仲弓",
        "content": "踏破门前苔藓斑，寻曦不值只空还。\n行云过处青山湿，野水明边白鸟閒。\n扪蝨有人谈古道，挥蝇无路透禅关。\n杖藜独背西风去，偶见苍官亦厚颜。",
        "dynasty": "宋",
        "collection_info": null
    },
    {
        "title": "哭杜立斋先生",
        "author": "胡仲弓",
        "content": "凤鸟纔看刷羽仪，胡为遽报哲人萎。\n可怜如晦遄归日，不及唐朝既效时。\n善类固知难着脚，小人未可便扬眉。\n老天欲寿斯文脉，后死当为继绝思。",
        "dynasty": "宋",
        "collection_info": null
    },
    {
        "title": "哭赵吏部",
        "author": "胡仲弓",
        "content": "篇诗曾送耻斋行，岂料存亡隔此生。\n早控危衷敷鲠论，晚留遗爱在羊城。\n惜无金辂封同姓，空有玉棺归九京。\n箧笥旧藏君杂藁，令人一读一伤情。",
        "dynasty": "宋",
        "collection_info": null
    },
    {
        "title": "次郭吉甫梅仙之官广右",
        "author": "胡仲弓",
        "content": "路入天南更向西，春风匹马赴瓜期。\n折将官柳送行客，归及山梅结果时。\n池上凤凰身未到，滩头鸂鶒事先知。\n徐君曾下陈蕃榻，况是林宗早见推。",
        "dynasty": "宋",
        "collection_info": null
    },
    {
        "title": "和止泓姜秦祠韵",
        "author": "胡仲弓",
        "content": "九日山头两径深，不同出处却同心。\n唤回浮世梦中梦，来向先生吟处吟。\n别驾堂空遗影在，隠君亭破野藤侵。\n古今陈迹休深问，且把寒泉当酒斟。",
        "dynasty": "宋",
        "collection_info": null
    },
    {
        "title": "西塔",
        "author": "胡仲弓",
        "content": "杖策来寻塔庙仙，半程便到碧霄边。\n三千世界浮尘外，百二山河在眼前。\n谁把孤标长插地，只消一柱可擎天。\n夜阑籁静凭栏听，隠隠星河人扣舷。",
        "dynasty": "宋",
        "collection_info": null
    },
    {
        "title": "次韵答王东墅",
        "author": "胡仲弓",
        "content": "元龙湖海分栖迟，懒把琴心累子期。\n不是三生曾有旧，如何一见便论诗。\n春行谷外鶑求友，月在吟边鹊绕枝。\n甚欲买舟寻隠处，悔将名姓与人知。",
        "dynasty": "宋",
        "collection_info": null
    },
    {
        "title": "答颐斋诗筒走寄  其一",
        "author": "胡仲弓",
        "content": "纔听檐花点滴声，锦囊入手便欣情。\n啼干杜宇春言别，赋到牡丹诗改盟。\n洗涤愁肠凭酒遣，揄扬心事借琴鸣。\n诘朝紫翠栏边约，喜有溪毛可絮羹。",
        "dynasty": "宋",
        "collection_info": null
    },
    {
        "title": "答颐斋诗筒走寄  其二",
        "author": "胡仲弓",
        "content": "剪烛西窗听雨声，晓天又弄半阴晴。\n黄金坞裏知无分，紫翠楼前忍负盟。\n君有砖花占日影，我惭瓦釜答雷鸣。\n今朝茹素无清供，喜得邻分玉版羹。",
        "dynasty": "宋",
        "collection_info": null
    },
    {
        "title": "答颐斋诗筒走寄  其三",
        "author": "胡仲弓",
        "content": "绿阴团裏和吟声，幽事相关雨未晴。\n莫把越秦分异见，要知李杜是同盟。\n提壶沽酒墙头报，布谷催耕屋背鸣。\n满目云山犹好在，何时鷄黍荐藜羹。",
        "dynasty": "宋",
        "collection_info": null
    },
    {
        "title": "春日",
        "author": "胡仲弓",
        "content": "春事都无十日留，何妨款段出城游。\n榴花不入诗人眼，柳絮偏供客子愁。\n枝上五禽言似诉，笼中二鼠去如流。\n斜风细雨湖山路，一片花飞人倚楼。",
        "dynasty": "宋",
        "collection_info": null
    },
    {
        "title": "饯储秀野赴广西制司参议",
        "author": "胡仲弓",
        "content": "时艰急似救头燃，快趁春风着一鞭。\n人道轻车谙路熟，我疑重阃得君贤。\n狨衣便带杨花雪，鹤骨犹胜桂岭烟。\n兵画近来无可议，只消买静向南边。",
        "dynasty": "宋",
        "collection_info": null
    },
    {
        "title": "次傅德用府教授韵",
        "author": "胡仲弓",
        "content": "一握干坤尽在望，江山好处即家乡。\n古今万事云来去，身世百年亭短长。\n梦裏有时曾化蝶，吟边得意亦亡羊。\n是非宠辱浑閒事，付与天公为较量。",
        "dynasty": "宋",
        "collection_info": null
    },
    {
        "title": "送吕时可监丞朝假归里",
        "author": "胡仲弓",
        "content": "局面新更着数宽，如何国手要投閒。\n逆知后日清流祸，厌作中朝时样官。\n兄弟真情求去易，君臣大义学来难。\n玉音不许违三月，此意应须反覆看。",
        "dynasty": "宋",
        "collection_info": null
    },
    {
        "title": "次雪舟进退韵",
        "author": "胡仲弓",
        "content": "谁肯因贫卖宝刀，半生湖海分蹉跎。\n春回池草吟魂觉，月在梅花瘦影高。\n旅况又随年事长，交情偏耐岁寒多。\n项斯标格逢人说，读到新诗语更骚。",
        "dynasty": "宋",
        "collection_info": null
    },
    {
        "title": "霸王庙",
        "author": "胡仲弓",
        "content": "栗悍攻城大不仁，拔山力尽误终身。\n当初不学古兵法，到了翻成霸罪人。\n未造汉时知有汉，岂堪秦后又生秦。\n咄嗟气象今何在，千古空留土木神。",
        "dynasty": "宋",
        "collection_info": null
    },
    {
        "title": "张巡庙",
        "author": "胡仲弓",
        "content": "说着睢阳胆已倾，单师曾此控孤城。\n一身肯作偷生计，千古长留不死名。\n庙飨毋忘艰食日，庭松犹学战时声。\n祠前碑记无寻处，頼有唐书为发明。",
        "dynasty": "宋",
        "collection_info": null
    },
    {
        "title": "雪磴",
        "author": "胡仲弓",
        "content": "石磴不可攀，前头有积雪。\n安得冰玉人，对此清高节。",
        "dynasty": "宋",
        "collection_info": null
    },
    {
        "title": "晓枕听禽言",
        "author": "胡仲弓",
        "content": "山鸟不知名，窗前作意鸣。\n自言还自答，终始一般声。",
        "dynasty": "宋",
        "collection_info": null
    },
    {
        "title": "皆春",
        "author": "胡仲弓",
        "content": "黄钟一萌动，物物皆阳春。\n天地妙橐籥，满腔都是仁。",
        "dynasty": "宋",
        "collection_info": null
    },
    {
        "title": "意亭",
        "author": "胡仲弓",
        "content": "主人心地阔，以意名其亭。\n长携一樽酒，坐对前山青。",
        "dynasty": "宋",
        "collection_info": null
    },
    {
        "title": "题野云庵",
        "author": "胡仲弓",
        "content": "庵中有高人，不受红尘触。\n吟诗每夜深，来伴山云宿。",
        "dynasty": "宋",
        "collection_info": null
    },
    {
        "title": "适吾意",
        "author": "胡仲弓",
        "content": "嘲风咏月天，问花寻柳地。\n随遇可行乐，但欲适吾意。",
        "dynasty": "宋",
        "collection_info": null
    },
    {
        "title": "题陈希夷睡图",
        "author": "胡仲弓",
        "content": "形睡神非睡，心閒身亦閒。\n是非都不管，高卧华州山。",
        "dynasty": "宋",
        "collection_info": null
    },
    {
        "title": "山馆对月",
        "author": "胡仲弓",
        "content": "山寺闻晨钟，深省静中发。\n展转睡不成，推窗看明月。",
        "dynasty": "宋",
        "collection_info": null
    },
    {
        "title": "云思",
        "author": "胡仲弓",
        "content": "出岫本无心，云在意亦在。\n松桧无高枝，舒卷何所碍。",
        "dynasty": "宋",
        "collection_info": null
    },
    {
        "title": "咏松  其一",
        "author": "胡仲弓",
        "content": "独抱岁寒心，不知时有四。\n赤日行炎天，林下自秋至。",
        "dynasty": "宋",
        "collection_info": null
    },
    {
        "title": "咏松  其二",
        "author": "胡仲弓",
        "content": "凉飈起深谷，清影摇空山。\n醉眠石上人，梦中度百滩。",
        "dynasty": "宋",
        "collection_info": null
    },
    {
        "title": "咏松  其三",
        "author": "胡仲弓",
        "content": "林高动轻籁，云静天无风。\n缥缈笙鹤下，依稀鸾佩逢。",
        "dynasty": "宋",
        "collection_info": null
    },
    {
        "title": "咏松  其四",
        "author": "胡仲弓",
        "content": "萧萧琴瑟鸣，洒洒霜露下。\n愿期素心人，同游明月夜。",
        "dynasty": "宋",
        "collection_info": null
    },
    {
        "title": "咏松  其五",
        "author": "胡仲弓",
        "content": "高风过岩麓，林杪撼潮海。\n满地落松花，杖履袭清霭。",
        "dynasty": "宋",
        "collection_info": null
    },
    {
        "title": "咏松  其六",
        "author": "胡仲弓",
        "content": "潜心写幽韵，洗耳听寒涛。\n吟声自摇动，误疑泛鱼舠。",
        "dynasty": "宋",
        "collection_info": null
    },
    {
        "title": "咏松  其七",
        "author": "胡仲弓",
        "content": "老枝髯鬣动，古干鳞甲翻。\n积阴生润气，芳菲翳兰荪。",
        "dynasty": "宋",
        "collection_info": null
    },
    {
        "title": "春咏",
        "author": "胡仲弓",
        "content": "沂水乐吾道，兰亭叙幽情。\n古人不復作，四海无吟声。",
        "dynasty": "宋",
        "collection_info": null
    },
    {
        "title": "耕钓境",
        "author": "胡仲弓",
        "content": "莘野特浪耕，璜溪岂真钓。\n珍重富春翁，此境最高妙。",
        "dynasty": "宋",
        "collection_info": null
    },
    {
        "title": "用乌山韵题碧吟卷",
        "author": "胡仲弓",
        "content": "湖海元龙气，因吟恐负身。\n世间无谒客，天下有诗人。",
        "dynasty": "宋",
        "collection_info": null
    },
    {
        "title": "梅",
        "author": "胡仲弓",
        "content": "天地有生意，验之阳气回。\n所以霜雪中，春风先及梅。",
        "dynasty": "宋",
        "collection_info": null
    },
    {
        "title": "溪亭夜集走笔",
        "author": "胡仲弓",
        "content": "倚柱看潮生，渔歌静中发。\n吟罢寂无声，江风对山月。",
        "dynasty": "宋",
        "collection_info": null
    },
    {
        "title": "次松坡梅花韵",
        "author": "胡仲弓",
        "content": "满树苔痕带老苍，水边篱落月昏黄。\n丁宁僮子休教折，只听枝头独自香。",
        "dynasty": "宋",
        "collection_info": null
    },
    {
        "title": "寄越友",
        "author": "胡仲弓",
        "content": "偶向津头买钓蓑，怀人只隔一烟波。\n扁舟欲渡长江去，奈此西湖明月何。",
        "dynasty": "宋",
        "collection_info": null
    },
    {
        "title": "寄杨藴古",
        "author": "胡仲弓",
        "content": "匹马游边已千里，如何未奏凯歌声。\n太平不用干戈策，辜负胸中百万兵。",
        "dynasty": "宋",
        "collection_info": null
    },
    {
        "title": "题武适安宁卷",
        "author": "胡仲弓",
        "content": "听琴未了听吟声，泻出冰壶一片清。\n学到唐人超绝处，前身便是武元衡。",
        "dynasty": "宋",
        "collection_info": null
    },
    {
        "title": "问梅",
        "author": "胡仲弓",
        "content": "费尽工夫点缀春，暗香动处少人闻。\n近来宫样梳粧巧，只要明珠不要君。",
        "dynasty": "宋",
        "collection_info": null
    },
    {
        "title": "孤山问梅",
        "author": "胡仲弓",
        "content": "每到山边与水边，有梅花处忆逋仙。\n湖光清浅黄昏月，招得先生在眼前。",
        "dynasty": "宋",
        "collection_info": null
    },
    {
        "title": "用韵答宝叶",
        "author": "胡仲弓",
        "content": "蒲团出定入玄微，尽是山间林下诗。\n安得远公陪一笑，朗吟同过虎溪时。",
        "dynasty": "宋",
        "collection_info": null
    },
    {
        "title": "客星阁  其一",
        "author": "胡仲弓",
        "content": "太史当年奏客星，知君心事未全清。\n富春果是真谋隠，千古何人识姓名。",
        "dynasty": "宋",
        "collection_info": null
    },
    {
        "title": "客星阁  其二",
        "author": "胡仲弓",
        "content": "莫题诗句累先生，将谓先生亦钓名。\n说与往来台下客，可移一语赠玄英。",
        "dynasty": "宋",
        "collection_info": null
    },
    {
        "title": "省坟",
        "author": "胡仲弓",
        "content": "纸灰飞作满山尘，倚遍灵丘暗怆神。\n日暮归来殽核尽，松阴犹有乞墦人。",
        "dynasty": "宋",
        "collection_info": null
    },
    {
        "title": "梅花盛开有粉蝶衝寒而至",
        "author": "胡仲弓",
        "content": "翩翩拍舞下瑶阶，知是东君间谍来。\n深入粉香人不见，花心摇落却飞回。",
        "dynasty": "宋",
        "collection_info": null
    },
    {
        "title": "湖边",
        "author": "胡仲弓",
        "content": "湖边春色浓于酒，醉尽东西南北人。\n独有诗翁清到底，一生醒眼看青春。",
        "dynasty": "宋",
        "collection_info": null
    },
    {
        "title": "断桥观钓",
        "author": "胡仲弓",
        "content": "一竿明月一丝风，心在烟波渺渺中。\n浮世只消如此过，何因得似钓鱼翁。",
        "dynasty": "宋",
        "collection_info": null
    },
    {
        "title": "赠易数朱俊甫",
        "author": "胡仲弓",
        "content": "三绝韦编及太玄，潜虚象数究先天。\n前人推算空劳力，不似而今卖得钱。",
        "dynasty": "宋",
        "collection_info": null
    },
    {
        "title": "早行",
        "author": "胡仲弓",
        "content": "曙色微分星渐稀，迎人犬吠出疎篱。\n轻车稳坐谁知我，不是坡翁戴笠时。",
        "dynasty": "宋",
        "collection_info": null
    },
    {
        "title": "晓来",
        "author": "胡仲弓",
        "content": "晓来对雪看唐诗，自暖茅柴酒一巵。\n绝胜五陵贵公子，销金帐下饮羔儿。",
        "dynasty": "宋",
        "collection_info": null
    },
    {
        "title": "赠岳仁叔",
        "author": "胡仲弓",
        "content": "不学弓刀破敌围，却拈刀笔学儿嬉。\n世间多少真豪杰，飘落江湖人不知。",
        "dynasty": "宋",
        "collection_info": null
    },
    {
        "title": "赠郑琰",
        "author": "胡仲弓",
        "content": "狂风吹覆凤凰巢，鸮鬼朝翔狐夜号。\n君有胸中千古鑑，世间妍丑想难逃。",
        "dynasty": "宋",
        "collection_info": null
    },
    {
        "title": "九日雨",
        "author": "胡仲弓",
        "content": "避灾野老寻蓑笠，送酒人来白衣湿。\n龙山路滑少人登，篱下菊花含泪泣。",
        "dynasty": "宋",
        "collection_info": null
    },
    {
        "title": "春雨中遣怀二首柬梅臞  其一",
        "author": "胡仲弓",
        "content": "满园桃李渐成莎，为甚东君气未和。\n莫是阳台贪作梦，晴时常少雨常多。",
        "dynasty": "宋",
        "collection_info": null
    },
    {
        "title": "春雨中遣怀二首柬梅臞  其二",
        "author": "胡仲弓",
        "content": "蜡屐登山访草亭，前山未放十分青。\n清明此去无多日，不信老天长晦冥。",
        "dynasty": "宋",
        "collection_info": null
    },
    {
        "title": "访戴炼师不值  其一",
        "author": "胡仲弓",
        "content": "云淡风轻欲暮时，舣舟独载剡溪湄。\n及门若遇戴安道，千古何人更有诗。",
        "dynasty": "宋",
        "collection_info": null
    },
    {
        "title": "访戴炼师不值  其二",
        "author": "胡仲弓",
        "content": "数间茅屋柳成阴，中有幽人抱一琴。\n欲访桃溪无觅处，桃溪更在白云深。",
        "dynasty": "宋",
        "collection_info": null
    },
    {
        "title": "郊外即事  其一",
        "author": "胡仲弓",
        "content": "蹇馿逐逐背斜阳，纔到山间意便凉。\n勿听鹧鸪行不得，云山深处路尤长。",
        "dynasty": "宋",
        "collection_info": null
    },
    {
        "title": "郊外即事  其二",
        "author": "胡仲弓",
        "content": "林密深藏三四家，隔墙古柳着栖鸦。\n牧童两两眠芳草，不管羣牛食豆花。",
        "dynasty": "宋",
        "collection_info": null
    },
    {
        "title": "观海",
        "author": "胡仲弓",
        "content": "海天云气入微茫，遥认潮头数点樯。\n眼界只消如许阔，不知何处是东洋。",
        "dynasty": "宋",
        "collection_info": null
    },
    {
        "title": "即席次韵  其一",
        "author": "胡仲弓",
        "content": "前山雨过碧纹凹，领客携樽出近郊。\n花压重城归去晚，一窗风月恣推敲。",
        "dynasty": "宋",
        "collection_info": null
    },
    {
        "title": "即席次韵  其二",
        "author": "胡仲弓",
        "content": "倚着栏干句便豪，我来登览奈愁何。\n山河一半无收拾，却道东南景最多。",
        "dynasty": "宋",
        "collection_info": null
    },
    {
        "title": "和赵同叔见寄韵  其一",
        "author": "胡仲弓",
        "content": "湖海归来世念轻，短篷终日载吟声。\n天风约住云来往，万里长空一雁横。",
        "dynasty": "宋",
        "collection_info": null
    },
    {
        "title": "和赵同叔见寄韵  其二",
        "author": "胡仲弓",
        "content": "满园桃李手亲栽，治世何尝弃不材。\n可恨天南流落客，九霄雨露不曾来。",
        "dynasty": "宋",
        "collection_info": null
    },
    {
        "title": "和赵同叔见寄韵  其三",
        "author": "胡仲弓",
        "content": "星星吟鬓已成翁，万斛尘埃一笑空。\n自是黄花留晚节，肯将顦顇怨西风。",
        "dynasty": "宋",
        "collection_info": null
    },
    {
        "title": "次韵早梅",
        "author": "胡仲弓",
        "content": "枝头未受雪霜催，偏傍江南暖处开。\n不是东君私造物，有何凭据作花魁。",
        "dynasty": "宋",
        "collection_info": null
    },
    {
        "title": "游瑞源访修上人",
        "author": "胡仲弓",
        "content": "羡师尽得山林趣，顾我初无朝市心。\n欲把山林换朝市，市朝未必似山林。",
        "dynasty": "宋",
        "collection_info": null
    },
    {
        "title": "题宝叶笑端",
        "author": "胡仲弓",
        "content": "碧潭秋月句尤奇，繫竹拈花总是诗。\n说着推敲便堪笑，问师端的笑何时。",
        "dynasty": "宋",
        "collection_info": null
    },
    {
        "title": "与枯崖悟师",
        "author": "胡仲弓",
        "content": "振锡归来又许时，苔痕犹污坐禅衣。\n是非不定空怀古，惭愧高人蚤见几。",
        "dynasty": "宋",
        "collection_info": null
    },
    {
        "title": "月临关",
        "author": "胡仲弓",
        "content": "长笛一声天地寒，不堪回首月临关。\n山河不二无全影，莫说前头桂可攀。",
        "dynasty": "宋",
        "collection_info": null
    },
    {
        "title": "答林颛民",
        "author": "胡仲弓",
        "content": "镆铘如此甘埋光，犹向牖下寻笔床。\n辕驹局促不千里，堂堂七尺空尔长。",
        "dynasty": "宋",
        "collection_info": null
    },
    {
        "title": "野烧",
        "author": "胡仲弓",
        "content": "朝见樵人纵斧斤，暮看野火拥红云。\n棘丛怕有芝兰种，莫把芝兰一例焚。",
        "dynasty": "宋",
        "collection_info": null
    },
    {
        "title": "不碍云山",
        "author": "胡仲弓",
        "content": "赢得工夫看好山，吟魂飞不到人间。\n白云本是无心物，纔得身高便可攀。",
        "dynasty": "宋",
        "collection_info": null
    },
    {
        "title": "题劳劳亭",
        "author": "胡仲弓",
        "content": "流水无情去不还，白杨青草满前山。\n古今多少兴亡事，人自劳劳亭自閒。",
        "dynasty": "宋",
        "collection_info": null
    },
    {
        "title": "杨仲仁为梅返魂有诗因次其韵  其一",
        "author": "胡仲弓",
        "content": "窗草不除生意足，朋溪瓶梅今似之。\n嘘枯苟得一援手，寒暖不问南北枝。",
        "dynasty": "宋",
        "collection_info": null
    },
    {
        "title": "杨仲仁为梅返魂有诗因次其韵  其二",
        "author": "胡仲弓",
        "content": "谢娥羌管徒浪说，东君造化何容私。\n更得孤根有所托，终有结果调羹时。",
        "dynasty": "宋",
        "collection_info": null
    },
    {
        "title": "久雨",
        "author": "胡仲弓",
        "content": "桑田万顷变沧海，四海茫茫不见津。\n天漏祗今无补处，不知谁是作霖人。",
        "dynasty": "宋",
        "collection_info": null
    },
    {
        "title": "山中逢老人",
        "author": "胡仲弓",
        "content": "头白不知今几龄，儿时犹及见昇平。\n可怜野老无知识，却认钱塘是汴京。",
        "dynasty": "宋",
        "collection_info": null
    },
    {
        "title": "世路",
        "author": "胡仲弓",
        "content": "春山寂寂锁云萝，林外钩辀声最多。\n不是哥哥行不得，祇愁世路有风波。",
        "dynasty": "宋",
        "collection_info": null
    },
    {
        "title": "赵庸斋为程生作梅窗二字因为之赋",
        "author": "胡仲弓",
        "content": "作赋何如宋广平，吟诗谁是老逋清。\n庸翁不喜诗兼赋，写与閒人作美名。",
        "dynasty": "宋",
        "collection_info": null
    },
    {
        "title": "题山居十绝 深省",
        "author": "胡仲弓",
        "content": "鲸音千里送惊涛，偏为人间破睡魔。\n待得耳根清静后，觉来醒处已无多。",
        "dynasty": "宋",
        "collection_info": null
    },
    {
        "title": "题山居十绝 柳塘",
        "author": "胡仲弓",
        "content": "翠眉低拂效宫颦，近水亭台剩得春。\n千古渊明扶不起，一枝赠与折腰人。",
        "dynasty": "宋",
        "collection_info": null
    },
    {
        "title": "题山居十绝 寒岩",
        "author": "胡仲弓",
        "content": "境于胜处筑新岩，中有仙翁换骨函。\n门户本来无锁钥，白云从此不须缄。",
        "dynasty": "宋",
        "collection_info": null
    },
    {
        "title": "题山居十绝 掬清",
        "author": "胡仲弓",
        "content": "止水中间别有天，濯缨人去自清涟。\n明珠万斛归尘土，不及山中一掬泉。",
        "dynasty": "宋",
        "collection_info": null
    },
    {
        "title": "题山居十绝 一线天",
        "author": "胡仲弓",
        "content": "许大干坤满世间，管窥蠡测已为难。\n谁将一线通天窍，输与高人着眼看。",
        "dynasty": "宋",
        "collection_info": null
    },
    {
        "title": "题山居十绝 云卧",
        "author": "胡仲弓",
        "content": "来寻高处卧吟身，泉石中间避世尘。\n莫把白云都占断，也分一半与閒人。",
        "dynasty": "宋",
        "collection_info": null
    },
    {
        "title": "题山居十绝 平远",
        "author": "胡仲弓",
        "content": "万里江山万里天，沙平鴈落远相连。\n西风吹断云衣细，一叶飞来是钓船。",
        "dynasty": "宋",
        "collection_info": null
    },
    {
        "title": "题山居十绝 跨鳌",
        "author": "胡仲弓",
        "content": "惊涛日夜战喧豗，危甚瞿塘滟滪堆。\n稳把一竿临碧水，三神山上钓鳌来。",
        "dynasty": "宋",
        "collection_info": null
    },
    {
        "title": "题山居十绝 梅涧",
        "author": "胡仲弓",
        "content": "今昨孤山迥不同，逋仙谁与管春风。\n暗香疎影无寻处，元在泠泠一涧中。",
        "dynasty": "宋",
        "collection_info": null
    },
    {
        "title": "题山居十绝 极目",
        "author": "胡仲弓",
        "content": "万仞岗头着此身，干坤围裏尽红尘。\n欲知山水有穷处，却是离娄看得真。",
        "dynasty": "宋",
        "collection_info": null
    },
    {
        "title": "杂兴",
        "author": "胡仲弓",
        "content": "苏堤拍拍水平湖，谁信田间苗欲枯。\n路上行人方苦热，山中七月已围炉。",
        "dynasty": "宋",
        "collection_info": null
    },
    {
        "title": "晚春",
        "author": "胡仲弓",
        "content": "万红千紫已摧残，留得荼䕷一架看。\n燕子不知人意懒，飞来帘裏诉春寒。",
        "dynasty": "宋",
        "collection_info": null
    },
    {
        "title": "芭蕉花",
        "author": "胡仲弓",
        "content": "绿蜡一株才吐焰，红绡半卷渐抽花。\n窗前映月人无寐，疑是银灯透碧纱。",
        "dynasty": "宋",
        "collection_info": null
    },
    {
        "title": "竹阁",
        "author": "胡仲弓",
        "content": "万竿丛裏立嶆峨，叶叶清风受用多。\n见说香山老居士，夜深犹唱竹枝歌。",
        "dynasty": "宋",
        "collection_info": null
    },
    {
        "title": "凤凰台",
        "author": "胡仲弓",
        "content": "台上梧桐失旧栽，荒丘寂寂掩蒿莱。\n凤凰一去不復返，引得鸱鸮向此来。",
        "dynasty": "宋",
        "collection_info": null
    },
    {
        "title": "题刘氏东陵图",
        "author": "胡仲弓",
        "content": "昔日青门喜种瓜，尚遗种子在天涯。\n如今落在刘郎手，刘邵原来自一家。",
        "dynasty": "宋",
        "collection_info": null
    },
    {
        "title": "秣陵",
        "author": "胡仲弓",
        "content": "山自青青水自流，五云犹绕帝王州。\n谁将千幅鹅溪绢，画出东南一片秋。",
        "dynasty": "宋",
        "collection_info": null
    },
    {
        "title": "梦中",
        "author": "胡仲弓",
        "content": "忽思十数年前事，只似今朝昨日间。\n堪叹梦中犹有梦，浮生能得几时閒。",
        "dynasty": "宋",
        "collection_info": null
    },
    {
        "title": "众芳所",
        "author": "胡仲弓",
        "content": "接䍦倒着醉花傍，染得衣巾一味芳。\n说与园丁严锁钥，免教韩寿去偷香。",
        "dynasty": "宋",
        "collection_info": null
    },
    {
        "title": "端午",
        "author": "胡仲弓",
        "content": "画舸纵横湖水滨，綵丝角黍斗时新。\n年年此日人皆醉，能弔醒魂有几人。",
        "dynasty": "宋",
        "collection_info": null
    },
    {
        "title": "竹坞",
        "author": "胡仲弓",
        "content": "洗竹可留三数竿，清风叶叶扫诗坛。\n莫言此是藏春坞，也有虚心管岁寒。",
        "dynasty": "宋",
        "collection_info": null
    },
    {
        "title": "题杨妃上马娇图",
        "author": "胡仲弓",
        "content": "并辔行春沉醉归，侍儿扶上绣鞍来。\n君王微笑回眸看，肯信嵬坡掩面时。",
        "dynasty": "宋",
        "collection_info": null
    },
    {
        "title": "曹娥庙",
        "author": "胡仲弓",
        "content": "黄绢碑残香草生，当时泪眼不曾晴。\n至今流水声呜咽，犹是曹娥哀怨声。",
        "dynasty": "宋",
        "collection_info": null
    },
    {
        "title": "雨中看花",
        "author": "胡仲弓",
        "content": "顽云痴雨霸春寒，李白桃红总失欢。\n试问东君因底事，却来花上作艰难。",
        "dynasty": "宋",
        "collection_info": null
    },
    {
        "title": "琼花",
        "author": "胡仲弓",
        "content": "洁白全无一点瑕，玉皇敕赐上皇家。\n花神不敢轻分拆，天下应无第二花。",
        "dynasty": "宋",
        "collection_info": null
    },
    {
        "title": "碁诗",
        "author": "胡仲弓",
        "content": "局面年来竟未安，一番下着一番难。\n祇今黑白无分别，输与傍人袖手观。",
        "dynasty": "宋",
        "collection_info": null
    },
    {
        "title": "寄意三绝  其一",
        "author": "胡仲弓",
        "content": "燕楼犹在月明中，还却明珠泪掩红。\n青鸟不来云路隔，碧桃无復旧春风。",
        "dynasty": "宋",
        "collection_info": null
    },
    {
        "title": "寄意三绝  其二",
        "author": "胡仲弓",
        "content": "尘满胡床泪满衣，深闺寂寂锁相思。\n一春幽恨无人共，手捻梨花肠断时。",
        "dynasty": "宋",
        "collection_info": null
    },
    {
        "title": "寄意三绝  其三",
        "author": "胡仲弓",
        "content": "井底银瓶事已非，鸳鸯打散鸭惊飞。\n千金莫试秋胡妇，持向青楼买笑归。",
        "dynasty": "宋",
        "collection_info": null
    },
    {
        "title": "走笔次月夜颐斋见寄",
        "author": "胡仲弓",
        "content": "抱琴时作醉翁吟，吟罢霞觞对月斟。\n客有可人期不至，相思隔断暮云深。",
        "dynasty": "宋",
        "collection_info": null
    },
    {
        "title": "倚楼",
        "author": "胡仲弓",
        "content": "月明独倚异乡楼，北望天涯几许愁。\n故国不归人意老，无情汴水自东流。",
        "dynasty": "宋",
        "collection_info": null
    },
    {
        "title": "听窦圭琴",
        "author": "胡仲弓",
        "content": "指按金徽星斗寒，试听一曲话悲欢。\n妙音怕入时人耳，携入白云深处弹。",
        "dynasty": "宋",
        "collection_info": null
    },
    {
        "title": "元宵",
        "author": "胡仲弓",
        "content": "缓辔归来看夜城，千门灯火照街明。\n自疑不是乘槎客，却傍银河星斗行。",
        "dynasty": "宋",
        "collection_info": null
    },
    {
        "title": "太真卧病图",
        "author": "胡仲弓",
        "content": "鬓蝉雕落柳眉颦，惭愧三郎不见嗔。\n一病早知尸解去，定无罗袜堕边尘。",
        "dynasty": "宋",
        "collection_info": null
    },
    {
        "title": "次枯崖问病韵",
        "author": "胡仲弓",
        "content": "病余已觉二毛侵，湖海诗盟亦懒寻。\n无奈壮怀生万感，黄昏枕上听蛩吟。",
        "dynasty": "宋",
        "collection_info": null
    },
    {
        "title": "元日  其一",
        "author": "胡仲弓",
        "content": "大书春帖当桃符，吟对窗前梅一株。\n湖海相逢无老少，莫分先后饮屠苏。",
        "dynasty": "宋",
        "collection_info": null
    },
    {
        "title": "元日  其二",
        "author": "胡仲弓",
        "content": "绿蜡红纱满路新，翠眉蝉鬓往来人。\n榕阴门户香如雾，十二天街无此春。",
        "dynasty": "宋",
        "collection_info": null
    },
    {
        "title": "征人妇  其一",
        "author": "胡仲弓",
        "content": "候虫唧唧话人愁，镇日思君懒下楼。\n鸿鴈不来边信隔，时凭干鹊噪檐头。",
        "dynasty": "宋",
        "collection_info": null
    },
    {
        "title": "征人妇  其二",
        "author": "胡仲弓",
        "content": "西风吹老碧桐秋，因念征夫事远游。\n独倚小楼重回首，飞来一叶是何舟。",
        "dynasty": "宋",
        "collection_info": null
    },
    {
        "title": "夜坐冥搜闻吟声",
        "author": "胡仲弓",
        "content": "青灯耿耿透窗明，一字推敲睡不成。\n只道衰翁自迂阔，隔楼亦有苦吟声。",
        "dynasty": "宋",
        "collection_info": null
    },
    {
        "title": "南雪",
        "author": "胡仲弓",
        "content": "半生道路困风沙，冰雪骎骎到海涯。\n鉏却旧时桃与李，满园多种木绵花。",
        "dynasty": "宋",
        "collection_info": null
    },
    {
        "title": "观西淙千丈瀑布  其一",
        "author": "胡仲弓",
        "content": "泉声一派迫人寒，疑有痴龙在此间。\n听了西淙三日雨，不知天下有庐山。",
        "dynasty": "宋",
        "collection_info": null
    },
    {
        "title": "观西淙千丈瀑布  其二",
        "author": "胡仲弓",
        "content": "万斛明珠万迭雷，分明激破白云堆。\n何因捲上银河去，莫放濑溪桥下来。",
        "dynasty": "宋",
        "collection_info": null
    },
    {
        "title": "钱塘潮图",
        "author": "胡仲弓",
        "content": "吴缣半幅浪如堆，开卷晴窗殷地雷。\n一见野人心目爽，中秋曾看夜潮来。",
        "dynasty": "宋",
        "collection_info": null
    },
    {
        "title": "乌衣巷",
        "author": "胡仲弓",
        "content": "飞云当日未停骖，巷在秦淮水以南。\n可笑异闻唐小说，余风犹袭晋清谈。",
        "dynasty": "宋",
        "collection_info": null
    },
    {
        "title": "翡翠",
        "author": "胡仲弓",
        "content": "毛羽生来便属人，悔将体段斗精神。\n寄言翡翠休惊讶，但是文章尽累身。",
        "dynasty": "宋",
        "collection_info": null
    },
    {
        "title": "晚静",
        "author": "胡仲弓",
        "content": "当日濂翁此读书，自编小说爱芙蕖。\n方池静植香清远，便拟蓬莱小石渠。",
        "dynasty": "宋",
        "collection_info": null
    },
    {
        "title": "芭蕉",
        "author": "胡仲弓",
        "content": "为爱芭蕉绿叶浓，栽时傍竹引清风。\n近来怕听愁人雨，斫尽檐前三四丛。",
        "dynasty": "宋",
        "collection_info": null
    },
    {
        "title": "翠凉",
        "author": "胡仲弓",
        "content": "千章古木影萧森，未必山林如许深。\n纔见眼前成绿暗，一年又负种花心。",
        "dynasty": "宋",
        "collection_info": null
    },
    {
        "title": "题寿星寺杯泉",
        "author": "胡仲弓",
        "content": "勺水原来亦自多，便盈科后要如何。\n老龙岂是杯中物，放出长江与大河。",
        "dynasty": "宋",
        "collection_info": null
    },
    {
        "title": "游九日山",
        "author": "胡仲弓",
        "content": "散策来游九日山，松风细细袭人寒。\n菊花过了重阳节，自是登高兴未阑。",
        "dynasty": "宋",
        "collection_info": null
    },
    {
        "title": "夜泊朋溪钓隠",
        "author": "胡仲弓",
        "content": "借得溪亭暂解鞍，溪亭拟作钓船看。\n不应隠处近城郭，未必终身把钓竿。",
        "dynasty": "宋",
        "collection_info": null
    },
    {
        "title": "呼猿",
        "author": "胡仲弓",
        "content": "前度寒林去不回，洞门今为小猿开。\n不因掷果为香饵，未必人呼肯下来。",
        "dynasty": "宋",
        "collection_info": null
    },
    {
        "title": "天竺呼猿",
        "author": "胡仲弓",
        "content": "眠云啸月走枯藤，不是园丁叫不譍。\n自恋香林不归去，前生恐是住山僧。",
        "dynasty": "宋",
        "collection_info": null
    },
    {
        "title": "睡猫",
        "author": "胡仲弓",
        "content": "瓶中斗粟鼠窃尽，床上狸奴睡不知。\n无奈家人犹爱护，买鱼和饭养如儿。",
        "dynasty": "宋",
        "collection_info": null
    },
    {
        "title": "桃源图",
        "author": "胡仲弓",
        "content": "误入仙源不记春，花间一见喜津津。\n可怜尘迹空遗恨，一树桃花经几秦。",
        "dynasty": "宋",
        "collection_info": null
    },
    {
        "title": "山行逢樵者",
        "author": "胡仲弓",
        "content": "鹤髮童颜歌负薪，衣襟不染一凡尘。\n担头几点桃花片，恐是当年避世人。",
        "dynasty": "宋",
        "collection_info": null
    },
    {
        "title": "次适安感古二首  其一",
        "author": "胡仲弓",
        "content": "少陵合与古诗班，不是诗家持论宽。\n风雅近来随世变，诗无可采不须官。",
        "dynasty": "宋",
        "collection_info": null
    },
    {
        "title": "次适安感古二首  其二",
        "author": "胡仲弓",
        "content": "二南风化盛行时，里咏涂歌总是诗。\n采到春秋无可采，获麟以后更堪悲。",
        "dynasty": "宋",
        "collection_info": null
    },
    {
        "title": "次黄瑞玉石镜韵",
        "author": "胡仲弓",
        "content": "凿出巉岩似镜形，年深剥尽藓痕青。\n世间更有磨塼者，欲借钳锤与五丁。",
        "dynasty": "宋",
        "collection_info": null
    },
    {
        "title": "送友人",
        "author": "胡仲弓",
        "content": "纔到离亭泪满衣，云山千里梦相随。\n石州一曲阳关酒，窨约归来是几时。",
        "dynasty": "宋",
        "collection_info": null
    },
    {
        "title": "和宫怨",
        "author": "胡仲弓",
        "content": "斜日倒穿龙尾道，杨柳半枯秋色老。\n翠华西幸华清宫，长门落叶无人扫。",
        "dynasty": "宋",
        "collection_info": null
    },
    {
        "title": "宫词  其一",
        "author": "胡仲弓",
        "content": "汉宫春色傍黄昏，曾谒金门奉至尊。\n月上海棠人寂寂，焚香百拜感皇恩。",
        "dynasty": "宋",
        "collection_info": null
    },
    {
        "title": "宫词  其二",
        "author": "胡仲弓",
        "content": "垂杨枝上喜迁鶑，梅子黄时雨乍晴。\n几阵熏风穿玉殿，真珠帘内有欢声。",
        "dynasty": "宋",
        "collection_info": null
    },
    {
        "title": "宫词  其三",
        "author": "胡仲弓",
        "content": "锡宴山亭车马回，三千宫女醉蓬莱。\n遶池游唱逍遥乐，自折红莲一朶来。",
        "dynasty": "宋",
        "collection_info": null
    },
    {
        "title": "宫词  其四",
        "author": "胡仲弓",
        "content": "深夜游宫玉漏迟，侵晨鶑啭上林时。\n无端蝶恋花心动，摇落东风第一枝。",
        "dynasty": "宋",
        "collection_info": null
    },
    {
        "title": "宫词  其五",
        "author": "胡仲弓",
        "content": "夜合花开笑语声，敢将薄倖诉衷情。\n祝君圣寿千秋岁，妾愿年年引驾行。",
        "dynasty": "宋",
        "collection_info": null
    },
    {
        "title": "宫词  其六",
        "author": "胡仲弓",
        "content": "美人戚氏出椒房，金缕衣成八宝粧。\n夜静绮罗香度处，瑶台月下满庭芳。",
        "dynasty": "宋",
        "collection_info": null
    },
    {
        "title": "宫词  其七",
        "author": "胡仲弓",
        "content": "瑶花飞处忆瑶姬，一日倾杯十二时。\n青玉案前呵冻手，推窗自塑雪狮儿。",
        "dynasty": "宋",
        "collection_info": null
    },
    {
        "title": "宫词  其八",
        "author": "胡仲弓",
        "content": "通宵银烛影摇红，坐对孤鸾伴守宫。\n空有妇人娇态在，眼儿薄媚怨春风。",
        "dynasty": "宋",
        "collection_info": null
    },
    {
        "title": "宫词  其九",
        "author": "胡仲弓",
        "content": "桂枝香裏立多时，忽见传言玉女来。\n报道太清歌未彻，何妨爱月夜眠迟。",
        "dynasty": "宋",
        "collection_info": null
    },
    {
        "title": "宫词  其一○",
        "author": "胡仲弓",
        "content": "一自长门芳草生，六宫怕见柳梢青。\n玉楼春尽君王懒，大小梁州不忍听。",
        "dynasty": "宋",
        "collection_info": null
    },
    {
        "title": "玉泉观鱼",
        "author": "胡仲弓",
        "content": "一潭秋水凈无尘，付与羣鱼乐性真。\n镇日倚栏看未足，岂知沧海有修鳞。",
        "dynasty": "宋",
        "collection_info": null
    },
    {
        "title": "秋声",
        "author": "胡仲弓",
        "content": "秋本无言那有声，不然风过物飘零。\n此心祇在人心做，说与行人莫误听。",
        "dynasty": "宋",
        "collection_info": null
    },
    {
        "title": "飞来峰",
        "author": "胡仲弓",
        "content": "山染西湖水漾青，孤高长对冷泉亭。\n飞来何不飞将去，空与山僧作画屏。",
        "dynasty": "宋",
        "collection_info": null
    },
    {
        "title": "快倚亭",
        "author": "胡仲弓",
        "content": "筑得危亭倚太空，品题曾属考亭翁。\n着身高处不知快，多少池台在下风。",
        "dynasty": "宋",
        "collection_info": null
    },
    {
        "title": "恭和皇帝宸翰四绝句  其一",
        "author": "胡仲弓",
        "content": "凭高望杀旧山川，万里云迷不尽天。\n汴水流经淮泗去，更无人买北归船。",
        "dynasty": "宋",
        "collection_info": null
    },
    {
        "title": "恭和皇帝宸翰四绝句  其二",
        "author": "胡仲弓",
        "content": "中兴盛事记磨崖，上有千年苔藓花。\n世变几经流水去，山边犹有漫郎家。",
        "dynasty": "宋",
        "collection_info": null
    },
    {
        "title": "恭和皇帝宸翰四绝句  其三",
        "author": "胡仲弓",
        "content": "放鹤山中访野梅，南枝开了北枝开。\n花神不作趋时态，也待鸾舆亲幸来。",
        "dynasty": "宋",
        "collection_info": null
    },
    {
        "title": "恭和皇帝宸翰四绝句  其四",
        "author": "胡仲弓",
        "content": "御沟镇日水潺潺，安得流红到世间。\n三十六宫新雨露，春风长绕八盘山。",
        "dynasty": "宋",
        "collection_info": null
    },
    {
        "title": "次芸居无题韵",
        "author": "胡仲弓",
        "content": "身似浮云不定栖，倚栏觅句听鸦啼。\n洛阳纸价新来贵，吟得诗成就壁题。",
        "dynasty": "宋",
        "collection_info": null
    },
    {
        "title": "寄方南湖",
        "author": "胡仲弓",
        "content": "风雨中间奔客程，征衣湿尽尚悭晴。\n可人不见空惆怅，拍拍一湖春水平。",
        "dynasty": "宋",
        "collection_info": null
    },
    {
        "title": "次韵顺适遣寄",
        "author": "胡仲弓",
        "content": "拟折芳馨遗所思，要将心事共谋惟。\n暮云遮断松江路，重读夫君别后诗。",
        "dynasty": "宋",
        "collection_info": null
    },
    {
        "title": "游小身岩",
        "author": "胡仲弓",
        "content": "千古岩隈迹未尘，几多斧凿幻全身。\n金身丈六犹言小，绝倒侏儒世上人。",
        "dynasty": "宋",
        "collection_info": null
    },
    {
        "title": "瑞香花",
        "author": "胡仲弓",
        "content": "生处多应散紫芝，清香端的与梅期。\n梅花刚被人描画，却是清香人不知。",
        "dynasty": "宋",
        "collection_info": null
    },
    {
        "title": "刘项祠",
        "author": "胡仲弓",
        "content": "二祠相望几春秋，祀了龙颜祀沐猴。\n章戴溪南梨岭北，不知何处是鸿沟。",
        "dynasty": "宋",
        "collection_info": null
    },
    {
        "title": "客裏",
        "author": "胡仲弓",
        "content": "客裏吟诗几岁寒，归来依旧客衣单。\n一冬不见孤山面，只买梅花带雪看。",
        "dynasty": "宋",
        "collection_info": null
    },
    {
        "title": "水乐洞",
        "author": "胡仲弓",
        "content": "娲皇昔日奏钧天，一派清音知几年。\n寄语山灵好收拾，不须留与世人传。",
        "dynasty": "宋",
        "collection_info": null
    },
    {
        "title": "游水乐烟霞二洞三绝  其一",
        "author": "胡仲弓",
        "content": "此是游山第二回，天风吹断洞云开。\n人生到处须行乐，不为寻梅亦自来。",
        "dynasty": "宋",
        "collection_info": null
    },
    {
        "title": "游水乐烟霞二洞三绝  其二",
        "author": "胡仲弓",
        "content": "爱山分席坐松阴，草草杯盘慰赏心。\n水乐不鸣天籁寂，数声幽鸟和清吟。",
        "dynasty": "宋",
        "collection_info": null
    },
    {
        "title": "游水乐烟霞二洞三绝  其三",
        "author": "胡仲弓",
        "content": "象鼻峰前得少留，烟霞风景记来游。\n等閒拂石题名姓，惹得青云上笔头。",
        "dynasty": "宋",
        "collection_info": null
    },
    {
        "title": "景阳宫井",
        "author": "胡仲弓",
        "content": "隋师已迫长江浒，玉树庭花曲未终。\n千古龙鸾有遗恨，胭脂井上至今红。",
        "dynasty": "宋",
        "collection_info": null
    },
    {
        "title": "过桐江三绝  其一",
        "author": "胡仲弓",
        "content": "解缆移舟淛水滨，晚潮初落岸痕新。\n酒酣卧唱江南曲，月在篷窗冷照人。",
        "dynasty": "宋",
        "collection_info": null
    },
    {
        "title": "过桐江三绝  其二",
        "author": "胡仲弓",
        "content": "客星何预汉中兴，枉把虚名累子陵。\n千古钓坛如壁立，先生去后少人登。",
        "dynasty": "宋",
        "collection_info": null
    },
    {
        "title": "过桐江三绝  其三",
        "author": "胡仲弓",
        "content": "流水高山得趣时，好音政不要人知。\n绝絃此意谁能会，未必尽因钟子期。",
        "dynasty": "宋",
        "collection_info": null
    },
    {
        "title": "用韵送馿与源谷",
        "author": "胡仲弓",
        "content": "长耳追风走似流，黔人空使载馿舟。\n巾箱欲置无容处，来与骚人款段游。",
        "dynasty": "宋",
        "collection_info": null
    },
    {
        "title": "十二月十五夜雪",
        "author": "胡仲弓",
        "content": "听得窗前雪打声，起来眼界甚分明。\n从前浪说丰年瑞，三白如今始作成。",
        "dynasty": "宋",
        "collection_info": null
    },
    {
        "title": "元宵雪",
        "author": "胡仲弓",
        "content": "灯火楼台白玉铺，这般祥瑞不如无。\n谁能断取维摩手，画出元宵踏雪图。",
        "dynasty": "宋",
        "collection_info": null
    },
    {
        "title": "次卓仁夫元宵雪中三绝  其一",
        "author": "胡仲弓",
        "content": "姑射神人雉扇开，三千玉女拥瑶台。\n十分散布犹嫌少，万斛明珠抖下来。",
        "dynasty": "宋",
        "collection_info": null
    },
    {
        "title": "次卓仁夫元宵雪中三绝  其二",
        "author": "胡仲弓",
        "content": "风急梅花片片飞，游人星散市声稀。\n翻思往日西楼约，不至天明不肯归。",
        "dynasty": "宋",
        "collection_info": null
    },
    {
        "title": "次卓仁夫元宵雪中三绝  其三",
        "author": "胡仲弓",
        "content": "绣帘直下整云鬟，歌舞丛中强自懽。\n兴尽归来太多事，不如高卧学袁安。",
        "dynasty": "宋",
        "collection_info": null
    },
    {
        "title": "古意",
        "author": "胡仲弓",
        "content": "流水滔滔去不回，好花能得几时开。\n丁宁莫剪门前竹，留两三竿待凤来。",
        "dynasty": "宋",
        "collection_info": null
    },
    {
        "title": "秋意",
        "author": "胡仲弓",
        "content": "淅淅西风响败栏，椶榈一夜战声干。\n壮心肯逐悲秋老，自剔青灯把剑看。",
        "dynasty": "宋",
        "collection_info": null
    },
    {
        "title": "吴潘二台官以直言左迁董夕郎亦以荐贤之故相继翩然而去公论惜之三学叩阍来归刘声伯感而赋诗因次其韵  其一",
        "author": "胡仲弓",
        "content": "三凤高飞挽不留，辕驹仗马转堪羞。\n明朝封事排阊阖，公论从来在士流。",
        "dynasty": "宋",
        "collection_info": null
    },
    {
        "title": "吴潘二台官以直言左迁董夕郎亦以荐贤之故相继翩然而去公论惜之三学叩阍来归刘声伯感而赋诗因次其韵  其二",
        "author": "胡仲弓",
        "content": "风采纔看耸柏台，如何又遣赋归来。\n晚年造物多颠倒，雷发原来是祸胎。",
        "dynasty": "宋",
        "collection_info": null
    },
    {
        "title": "观道君御书",
        "author": "胡仲弓",
        "content": "带草行书十数行，也随匹马到钱塘。\n伤心一幅槐黄纸，犹染宣和御墨香。",
        "dynasty": "宋",
        "collection_info": null
    },
    {
        "title": "邻雪",
        "author": "胡仲弓",
        "content": "万玉丛中愿卜邻，世无和靖莫相亲。\n石桥春涧留衣钵，端的先生是后人。",
        "dynasty": "宋",
        "collection_info": null
    },
    {
        "title": "含章殿",
        "author": "胡仲弓",
        "content": "千古风流说寿阳，梅花飘落粉犹香。\n寄言长信宫中女，莫学当时亡国粧。",
        "dynasty": "宋",
        "collection_info": null
    },
    {
        "title": "灵和殿",
        "author": "胡仲弓",
        "content": "灵和殿下三眠柳，舞尽春风入画图。\n记得风流年少事，青青还似旧时无。",
        "dynasty": "宋",
        "collection_info": null
    },
    {
        "title": "晚梅次韵  其一",
        "author": "胡仲弓",
        "content": "准拟和羹滋味成，如何尚带隔年英。\n春风可是无分别，遣放夭桃相并生。",
        "dynasty": "宋",
        "collection_info": null
    },
    {
        "title": "晚梅次韵  其二",
        "author": "胡仲弓",
        "content": "年少丛中最老成，春风一点尚留情。\n先生早晚调羹去，说与羣儿莫浪争。",
        "dynasty": "宋",
        "collection_info": null
    },
    {
        "title": "怀林梅臞",
        "author": "胡仲弓",
        "content": "梅花寂寂几黄昏，见说青毡属耳孙。\n欲访咸平旧香影，无僮无鹤暗销魂。",
        "dynasty": "宋",
        "collection_info": null
    },
    {
        "title": "落梅  其一",
        "author": "胡仲弓",
        "content": "花本无情却有情，谁将开落拟浮生。\n盈虚自是天机事，错认楼前羌笛声。",
        "dynasty": "宋",
        "collection_info": null
    },
    {
        "title": "落梅  其二",
        "author": "胡仲弓",
        "content": "南枝不与北枝同，及早开时及早空。\n莫笑北枝开较晚，前头毕竟有春风。",
        "dynasty": "宋",
        "collection_info": null
    },
    {
        "title": "寻梅",
        "author": "胡仲弓",
        "content": "因探梅花踏晓云，隔墙时有暗香闻。\n枝头纔漏春消息，便带春愁一二分。",
        "dynasty": "宋",
        "collection_info": null
    },
    {
        "title": "题高伯寿墨梅  其一",
        "author": "胡仲弓",
        "content": "纔见梅花喜溢眉，无声诗索有声诗。\n自从即墨移来种，莫辨南枝与北枝。",
        "dynasty": "宋",
        "collection_info": null
    },
    {
        "title": "题高伯寿墨梅  其二",
        "author": "胡仲弓",
        "content": "生来洁白本无瑕，翦雪裁冰擅一家。\n堪叹俗流刚点涴，故将水墨写梅花。",
        "dynasty": "宋",
        "collection_info": null
    },
    {
        "title": "闺情",
        "author": "胡仲弓",
        "content": "宝镜愁看泪脸红，银瓶冷落若为容。\n梦魂不怕关山险，飞过巫山十二峰。",
        "dynasty": "宋",
        "collection_info": null
    },
    {
        "title": "闺怨  其一",
        "author": "胡仲弓",
        "content": "君居楚尾妾吴头，咫尺天涯作许愁。\n多谢有情江上月，夜深分照两家楼。",
        "dynasty": "宋",
        "collection_info": null
    },
    {
        "title": "闺怨  其二",
        "author": "胡仲弓",
        "content": "别后粧台镜懒开，倚门日日望书来。\n西风吹过衡阳雁，雁已归回郎未回。",
        "dynasty": "宋",
        "collection_info": null
    },
    {
        "title": "雨中有怀",
        "author": "胡仲弓",
        "content": "几度怀人风雨中，篝灯坐待鼓三通。\n寸心同指长江水，君向西流我向东。",
        "dynasty": "宋",
        "collection_info": null
    },
    {
        "title": "豆粥",
        "author": "胡仲弓",
        "content": "豆白宜烹玉糁糜，绝胜云子雪翻匙。\n芜蒌亭上冰霜裏，曾与君王疗一饥。",
        "dynasty": "宋",
        "collection_info": null
    },
    {
        "title": "秘书省墨竹",
        "author": "胡仲弓",
        "content": "写出此君真面目，笔端造化少人知。\n我疑与可今犹在，安得东坡共赋诗。",
        "dynasty": "宋",
        "collection_info": null
    },
    {
        "title": "闻西事有感",
        "author": "胡仲弓",
        "content": "春水方生秋又残，上流无处避风寒。\n杜鹃飞向东南去，怕见如今蜀道难。",
        "dynasty": "宋",
        "collection_info": null
    },
    {
        "title": "桐庐县",
        "author": "胡仲弓",
        "content": "富春山下桐庐县，江水萦迴千万峰。\n县宰何人真解事，做官来向画图中。",
        "dynasty": "宋",
        "collection_info": null
    },
    {
        "title": "徘徊花",
        "author": "胡仲弓",
        "content": "独擅春花掩众芳，蔷薇水洗内家粧。\n可怜清气无收拾，惹得閒人衣袖香。",
        "dynasty": "宋",
        "collection_info": null
    },
    {
        "title": "秀野",
        "author": "胡仲弓",
        "content": "世路荆榛日日深，山居抱膝且长吟。\n便教定亶无公论，不到风闻松竹林。",
        "dynasty": "宋",
        "collection_info": null
    },
    {
        "title": "赠张南金谈星",
        "author": "胡仲弓",
        "content": "乃祖乘槎去復还，君平饶舌世人傅。\n天机不道因渠泄，更遣云仍学算天。",
        "dynasty": "宋",
        "collection_info": null
    },
    {
        "title": "谈星陈炎发求诗",
        "author": "胡仲弓",
        "content": "从来此物最瞒人，术好多为造物嗔。\n若把天机全泄漏，罚教甘石一生贫。",
        "dynasty": "宋",
        "collection_info": null
    },
    {
        "title": "读后村梅花百咏",
        "author": "胡仲弓",
        "content": "曾被梅花累十春，孤山踪迹断知闻。\n百篇依旧相嘲弄，却恐梅花又怕君。",
        "dynasty": "宋",
        "collection_info": null
    },
    {
        "title": "不如归去",
        "author": "胡仲弓",
        "content": "禽言自是不分明，谁信西川帝子灵。\n千古传讹无订正，至今春晚误人听。",
        "dynasty": "宋",
        "collection_info": null
    },
    {
        "title": "江郎山  其一",
        "author": "胡仲弓",
        "content": "巫山有石称神女，何事江山亦号郎。\n岂是世情强分别，从来造化有阴阳。",
        "dynasty": "宋",
        "collection_info": null
    },
    {
        "title": "江郎山  其二",
        "author": "胡仲弓",
        "content": "观尽千山与万山，几曾得似此峰峦。\n谁能移向西湖上，併与西湖一样看。",
        "dynasty": "宋",
        "collection_info": null
    },
    {
        "title": "雪中有感",
        "author": "胡仲弓",
        "content": "闾阎愁叹不堪闻，风雪如何更作嗔。\n白玉楼台银步障，只宜富贵不宜贫。",
        "dynasty": "宋",
        "collection_info": null
    },
    {
        "title": "杂兴  其一",
        "author": "胡仲弓",
        "content": "百年一瞬息，万事皆尘埃。\n所以身后名，不如掌中杯。\n山园足花草，雨露相先开。\n独有崖下松，春风不曾来。\n青林晓霜重，百卉颜如灰。\n苍髯五大夫，鬰鬰何佳哉。",
        "dynasty": "宋",
        "collection_info": null
    },
    {
        "title": "杂兴  其二",
        "author": "胡仲弓",
        "content": "佳花费事治，十无二三本。\n恶草时扫除，已復相苯䔿。\n试尝问园丁，否泰乃尔反。\n渠方倚锄笑，谓我见事晚。\n老天亦何心，生花日衮衮。",
        "dynasty": "宋",
        "collection_info": null
    },
    {
        "title": "杂兴  其三",
        "author": "胡仲弓",
        "content": "梁武欲为佛，秦皇欲为仙。\n万乘犹不足，要与天齐年。\n人生几两屐，过眼如风烟。\n此心苦无已，忧患常烹煎。\n不见客斯逐，力诋争秦权。\n宁知咸阳市，父子更相怜。",
        "dynasty": "宋",
        "collection_info": null
    },
    {
        "title": "海月堂观涛",
        "author": "胡仲弓",
        "content": "青天与海连，羲娥代吞吐。\n封姨助余威，阳侯倏起舞。\n或奔千丈龙，或轰万迭鼓。\n蓬弱此路通，祇界一斥卤。\n浩浩无津涯，尾闾闢地户。\n嬴女驱鲛人，献怪扶桑府。\n琛球来百蛮，玭珠还合浦。\n独立象冈外，身世等一羽。\n宇宙纳溟渤，万山齐伛偻。\n清风与明月，造物不禁取。\n临流喜得句，玉栏失笑拊。\n眺望此一时，澒洞注千古。\n安得捲上天，霈作天下雨。",
        "dynasty": "宋",
        "collection_info": null
    },
    {
        "title": "过驼巘岭",
        "author": "胡仲弓",
        "content": "中兴诸将士，杀身报明主。\n生前七十创，死后一丘土。\n岭上生愁云，纷纷不可数。\n平生忧国心，气结不能吐。\n肝胆常轮囷，未知死何所。\n杯酒酹夕阳，临风泪如雨。",
        "dynasty": "宋",
        "collection_info": null
    },
    {
        "title": "丑妇谣",
        "author": "胡仲弓",
        "content": "人知丑妇丑，不知丑妇妍。\n丑妇安乎丑，妇德或可全。\n荆钗与布裙，常坐纺织边。\n妍妇巧于人，玉貌长娟娟。\n妩媚及依阿，万态随方圆。\n丑者妍之实，妍者丑之端。\n丑者妍之德，妍者丑之贼。\n人皆恶其丑，我以丑为则。\n人皆爱其妍，我以妍为惑。\n丁宁丑妇人，莫效妍妇颦。\n欲保丑妇德，莫学妍妇色。\n人鑑不可欺，妍丑自明白。",
        "dynasty": "宋",
        "collection_info": null
    },
    {
        "title": "题金粟洞",
        "author": "胡仲弓",
        "content": "名山洞府三十六，若拟帽峰犹未足。\n有人曾此坐丹炉，有人曾此安碁局。\n一朝悟道归去来，依旧紫云锁林屋。\n武荣贾客来洛阳，手携尺书叩岩谷。\n觌面亲逢吕洞宾，有眼不辨郑文叔。\n功成行满欲度人，酬之遗以半升粟。\n岂知粒粒皆金砂，一服可但能辟谷。\n先嗔后喜来重寻，痴心纔动隔山谷。\n故老相传金粟仙，凌霄有塔苍标玉。\n干坤外物号无尘，凡夫到此懒着脚。\n我来稽首问先生，若为乞得壶中药。\n刀圭分与医国人，却入深山抱幽独。\n先生道我亦不尘，且走千岩并万壑。\n它时相过岳阳楼，定把奇书与君读。",
        "dynasty": "宋",
        "collection_info": null
    },
    {
        "title": "过新蓬二岭",
        "author": "胡仲弓",
        "content": "新岭高，蓬岭高，两山前后争嶆峨。\n世途平处多风波，何如岭峤肩相摩。\n脚踏实地无偏颇，着身高处不为劳。\n新岭高，蓬岭高，勿令此地生蓬蒿。",
        "dynasty": "宋",
        "collection_info": null
    },
    {
        "title": "芳庭为作希圣二字以诗谢之",
        "author": "胡仲弓",
        "content": "贯休铁画天下奇，芳庭心法今似之。\n偃波垂露久不作，云烟洒洒光陆离。\n北山塔颖健笔卓，西湖倒泻为研池。\n长空万里纸一幅，等闲挥翰摇坤维。\n大书姓氏笺金阙，书仙惊问子为谁。\n安定后人希圣父，曾披骨鲠干龙墀。\n公权笔谏粗有志，未知所遇何如时。\n书仙闻言发一笑，风云际会须有期。\n何当浓墨写竹帛，千古万古长昭垂。",
        "dynasty": "宋",
        "collection_info": null
    },
    {
        "title": "试剑石",
        "author": "胡仲弓",
        "content": "青蛇生胆气，袖过洞庭湖。\n既有虎堪刺，岂无龙可屠。\n铁山何用碎，崖石至今枯。\n欲断楼兰首，能安砥砺欤。",
        "dynasty": "宋",
        "collection_info": null
    },
    {
        "title": "法山寺",
        "author": "胡仲弓",
        "content": "距城无数里，乃有此名山。\n海近云常漫，林深风易寒。\n斋余飞鸟下，定后野僧閒。\n一宿何曾觉，翩然又起单。",
        "dynasty": "宋",
        "collection_info": null
    },
    {
        "title": "次法石寺即事韵",
        "author": "胡仲弓",
        "content": "近郊来往熟，驯犬向人迎。\n半是吟将老，何时隠得成。\n月明山景合，潮落海痕生。\n归路霜钟外，微闻三数声。",
        "dynasty": "宋",
        "collection_info": null
    },
    {
        "title": "清吟寺",
        "author": "胡仲弓",
        "content": "高僧曾住此，长对佛炉吟。\n萧寺有兴废，清名无古今。\n禅心秋水莹，灯影石坛深。\n不见鬼神泣，空闻钟磬音。",
        "dynasty": "宋",
        "collection_info": null
    },
    {
        "title": "废寺",
        "author": "胡仲弓",
        "content": "钟鼓萧条久，谁从此地来。\n僧房无户牖，佛面有尘埃。\n碑断眠荒草，廊空长绿苔。\n鸺鹠并蝙蝠，时或此徘徊。",
        "dynasty": "宋",
        "collection_info": null
    },
    {
        "title": "得阙越州冷掾",
        "author": "胡仲弓",
        "content": "寒毡纔入手，便动帝乡心。\n千古兰亭在，三年芹水深。\n文排昆体作，诗对越人吟。\n自得高山趣，何当遇赏音。",
        "dynasty": "宋",
        "collection_info": null
    },
    {
        "title": "颐斋联日有事于琛亭赋诗聊为解嘲",
        "author": "胡仲弓",
        "content": "诗人有公事，日日走琛亭。\n紫翠和衣重，香尘满面生。\n蚌还江月湿，龙起浪云腥。\n薏苡亦何有，奚囊澈底清。",
        "dynasty": "宋",
        "collection_info": null
    },
    {
        "title": "次云心韵赠臞仙",
        "author": "胡仲弓",
        "content": "清修如野鹤，心性在云间。\n蔬食从来瘦，林居耐得閒。\n炉分真造化，梦绕旧乡关。\n汩汩尘樊者，闻风想厚颜。",
        "dynasty": "宋",
        "collection_info": null
    },
    {
        "title": "送季同归龙泉",
        "author": "胡仲弓",
        "content": "天寒犹客路，行李况担书。\n唤醒江湖梦，归寻水竹居。\n词华须近古，剑气欲凌虚。\n好趁功名会，言诗特绪余。",
        "dynasty": "宋",
        "collection_info": null
    },
    {
        "title": "明发",
        "author": "胡仲弓",
        "content": "明发占鷄唱，停骖数暝鸦。\n半生多在路，十日九怀家。\n照水芙蓉色，满园荞麦花。\n归田何日是，对客话桑麻。",
        "dynasty": "宋",
        "collection_info": null
    },
    {
        "title": "题黄端玉寒瘦藁",
        "author": "胡仲弓",
        "content": "几回吟杰句，破砚几遭焚。\n古道不復作，唐风犹可闻。\n寒于梅傲雪，瘦似竹侵云。\n近世无郊岛，诗人数到君。",
        "dynasty": "宋",
        "collection_info": null
    },
    {
        "title": "山行观紫云洞",
        "author": "胡仲弓",
        "content": "浪游知几载，久不到山巅。\n泉石曾留意，烟霞未有缘。\n松阴长匝地，塔颖欲钻天。\n待洗尘埃脚，重来访紫仙。",
        "dynasty": "宋",
        "collection_info": null
    },
    {
        "title": "嘲赴缘僧道",
        "author": "胡仲弓",
        "content": "身在尘缘外，如何更趁缘。\n僧堂清富贵，道院小神仙。\n饭饱休持钵，丹成莫卖钱。\n但能了生死，何必问苍天。",
        "dynasty": "宋",
        "collection_info": null
    },
    {
        "title": "山庵",
        "author": "胡仲弓",
        "content": "蒲团清夜话，吟鬓任鬅鬙。\n瀹茗迟留客，焚香静对僧。\n岚蒸侵砚版，月冷逼禅灯。\n万籁俱岑寂，呼童亦不譍。",
        "dynasty": "宋",
        "collection_info": null
    },
    {
        "title": "送傅明府之南安",
        "author": "胡仲弓",
        "content": "抚字及催科，三年鬓已皤。\n公心如日月，浮议任风波。\n父老颦眉说，儿童拍掌歌。\n归装无一物，空有绿旗多。",
        "dynasty": "宋",
        "collection_info": null
    },
    {
        "title": "车中遥观五峰",
        "author": "胡仲弓",
        "content": "五峰天外立，馿脚惯经过。\n十载身萍梗，今朝面薜萝。\n云低山色暗，风急树声多。\n蜡屐何时办，来听樵子歌。",
        "dynasty": "宋",
        "collection_info": null
    },
    {
        "title": "送赵明叔分教潮阳",
        "author": "胡仲弓",
        "content": "昌黎遗俗在，兴教更烦君。\n地产无名木，春生半水芹。\n诗歌麟趾化，笔补鰐鱼文。\n莫厌官毡冷，相期粉省芸。",
        "dynasty": "宋",
        "collection_info": null
    },
    {
        "title": "送梅臞三山",
        "author": "胡仲弓",
        "content": "曾共梅花约，论心到岁寒。\n如何倾别酒，独自上吟鞍。\n药裹留余剂，诗囊有近刊。\n怀人眇云际，频展墨龙看。",
        "dynasty": "宋",
        "collection_info": null
    },
    {
        "title": "自笑",
        "author": "胡仲弓",
        "content": "自笑谋生拙，多应涉世疎。\n为贫趋斗禄，因病试方书。\n榕叶寒侵户，梅花深结庐。\n焚香坐清夜，吟到晓钟初。",
        "dynasty": "宋",
        "collection_info": null
    },
    {
        "title": "倚栏",
        "author": "胡仲弓",
        "content": "倚栏商好句，云散海山青。\n风急天无恙，人惊心地灵。\n潮头迎日月，帆片落沧溟。\n夜静涛声息，龙吟得细听。",
        "dynasty": "宋",
        "collection_info": null
    },
    {
        "title": "薄游",
        "author": "胡仲弓",
        "content": "薄游归较晚，清气满丘园。\n鸦噪盘林影，蛩声咽草根。\n吟肠思茗碗，醉眼迫冰盆。\n心迹两忘处，难同俗子论。",
        "dynasty": "宋",
        "collection_info": null
    },
    {
        "title": "哀黄鸟",
        "author": "胡仲弓",
        "content": "怜君金缕衣，失脚蹈危机。\n自是我心恻，非关物命微。\n引雏谁共食，求友便忘归。\n送汝入幽谷，惊魂何处飞。",
        "dynasty": "宋",
        "collection_info": null
    },
    {
        "title": "题崇福寺青山阁",
        "author": "胡仲弓",
        "content": "禅余无一事，冷面看青山。\n明月几时有，白云终日閒。\n地虚尘不到，天远手难攀。\n直下看人境，纷纷醉梦间。",
        "dynasty": "宋",
        "collection_info": null
    },
    {
        "title": "为源上人题宝叶",
        "author": "胡仲弓",
        "content": "宝莲千万叶，叶叶是如来。\n浄土社中得，无波水上栽。\n根头藏舍利，香气避尘埃。\n移向松湾去，山花不敢开。",
        "dynasty": "宋",
        "collection_info": null
    },
    {
        "title": "寒食",
        "author": "胡仲弓",
        "content": "初过一百五，园林正好看。\n梨花未全秃，梅子带微酸。\n近世烟初禁，何人食肯寒。\n东风犹作恶，谁念客衣单。",
        "dynasty": "宋",
        "collection_info": null
    },
    {
        "title": "不饮",
        "author": "胡仲弓",
        "content": "之子青州裔，生来契分疎。\n难从将进酒，屡下绝交书。\n瓮面空浮螘，樽前但取鱼。\n任他贤与圣，清浊不关渠。",
        "dynasty": "宋",
        "collection_info": null
    },
    {
        "title": "春晚山茶花数朵艷甚",
        "author": "胡仲弓",
        "content": "万红雕落尽，留住隔年花。\n独艷迎人笑，残粧带雨斜。\n物情无老少，春意自繁华。\n颜色休相妬，风流别一家。",
        "dynasty": "宋",
        "collection_info": null
    },
    {
        "title": "题清泉院",
        "author": "胡仲弓",
        "content": "孤僧如槁木，住处远人烟。\n山有千年寺，名因一派泉。\n堂虚遗像暗，壁败野藤穿。\n法座空尘积，无人来叩禅。",
        "dynasty": "宋",
        "collection_info": null
    },
    {
        "title": "题通妙亭柱",
        "author": "胡仲弓",
        "content": "小亭存古意，雅称道家风。\n池水鸭头绿，山茶鹤顶红。\n内丹还九转，法鼓叩三通。\n若问希夷事，檐铃语未终。",
        "dynasty": "宋",
        "collection_info": null
    },
    {
        "title": "游紫泽观",
        "author": "胡仲弓",
        "content": "地偏尘不到，俗客可曾来。\n写帖云侵砚，朝真风满台。\n兰荒根有蠹，梅古树生苔。\n莫论还丹诀，金炉久已灰。",
        "dynasty": "宋",
        "collection_info": null
    },
    {
        "title": "虹桥",
        "author": "胡仲弓",
        "content": "纔过虹桥渡，漫山皆紫泥。\n鸥边秋水落，牛背夕阳低。\n酒向污樽饮，诗从板壁题。\n江郎在何许，灵石与天齐。",
        "dynasty": "宋",
        "collection_info": null
    },
    {
        "title": "山中",
        "author": "胡仲弓",
        "content": "世情纷醉梦，抱独入山林。\n有竹堪医俗，无絃谁赏音。\n松萝青嶂合，鷄犬白云深。\n未必幽居者，能赓梁甫吟。",
        "dynasty": "宋",
        "collection_info": null
    },
    {
        "title": "尤溪山中",
        "author": "胡仲弓",
        "content": "山中寒意足，自笑索裘迟。\n野店鷄声饭，颓垣鸦字诗。\n雨余松径滑，溪涨板桥危。\n问讯恬轩老，乡邻总不知。",
        "dynasty": "宋",
        "collection_info": null
    },
    {
        "title": "柬萧芸庄",
        "author": "胡仲弓",
        "content": "十载江湖梦，鸿飞不到君。\n近闻吟思苦，半为宦情分。\n往事随流水，怀人看暮云。\n相逢又相别，安得细论文。",
        "dynasty": "宋",
        "collection_info": null
    },
    {
        "title": "舟中即事",
        "author": "胡仲弓",
        "content": "携家驱宦牒，短棹泛桃源。\n人语联篷屋，渔歌隔水村。\n云归千嶂合，雨过一江浑。\n为爱招提近，缆船杨柳根。",
        "dynasty": "宋",
        "collection_info": null
    },
    {
        "title": "舟中归兴",
        "author": "胡仲弓",
        "content": "舟胶回短棹，岸曲抱溪斜。\n香篆迷烟草，灯光闪浪花。\n归心随舴艋，遗响託琵琶。\n明月如留客，犹笼浅渡沙。",
        "dynasty": "宋",
        "collection_info": null
    },
    {
        "title": "寄舟中诸吟友",
        "author": "胡仲弓",
        "content": "溪流何太急，画桨去如飞。\n诗垒才无敌，愁城醉解围。\n日斜帆影亚，风细乐声微。\n误入桃源去，月明犹未归。",
        "dynasty": "宋",
        "collection_info": null
    },
    {
        "title": "观江郎石",
        "author": "胡仲弓",
        "content": "江郎何日化，千古镇长青。\n乍见人疑怪，多应地有灵。\n世间无此石，天上应何星。\n海外蓬莱岛，犹疑在杳冥。",
        "dynasty": "宋",
        "collection_info": null
    },
    {
        "title": "桐江舟中",
        "author": "胡仲弓",
        "content": "推篷纳山色，愁坐对黄昏。\n雨过天无翳，舟行水有痕。\n钟声来远寺，犬吠隔烟村。\n柳下渔人屋，收罾早闭门。",
        "dynasty": "宋",
        "collection_info": null
    },
    {
        "title": "延平舟中",
        "author": "胡仲弓",
        "content": "双桨去夷犹，延平津上州。\n英雄三尺剑，今古一潭秋。\n市近人争渡，山迴水急流。\n前头风浪恶，莫放钓鱼舟。",
        "dynasty": "宋",
        "collection_info": null
    },
    {
        "title": "送罗去华",
        "author": "胡仲弓",
        "content": "江湖如许阔，无地着诗流。\n难觅青精饭，空回明月舟。\n分甘贫国士，莫谒富民侯。\n随处风波恶，无鱼可上鈎。",
        "dynasty": "宋",
        "collection_info": null
    },
    {
        "title": "夜饮颐斋以灯前细雨檐花落为韵分得前字又得花字赋二首  其一",
        "author": "胡仲弓",
        "content": "春去如惜别，泪雨滴檐前。\n酒病思卢橘，吟魂逐杜鹃。\n堂虚香穗直，风定烛花圆。\n万籁沈清夜，瓦沟闻落泉。",
        "dynasty": "宋",
        "collection_info": null
    },
    {
        "title": "夜饮颐斋以灯前细雨檐花落为韵分得前字又得花字赋二首  其二",
        "author": "胡仲弓",
        "content": "万仞骚台立海涯，堂堂笔阵走龙蛇。\n唤回蝴蝶三更梦，吟落荼䕷一架花。\n座上风流追靖节，酒边豪放逼刘叉。\n幅巾危坐清源□，小待山阴渐熟瓜。",
        "dynasty": "宋",
        "collection_info": null
    },
    {
        "title": "赠神籁谈天",
        "author": "胡仲弓",
        "content": "曾将甲子问羣生，来向人间说五行。\n眼底精神虽晦昧，胸中造化却分明。\n指推宝历八千数，时弄玉箫三四声。\n袖裏百篇题品尽，何曾识得一公卿。",
        "dynasty": "宋",
        "collection_info": null
    },
    {
        "title": "次韵赋海棠",
        "author": "胡仲弓",
        "content": "万树嫣红压锦城，此花宜雨又宜晴。\n睡中银烛层层照，醉后朱唇晕晕轻。\n携酒独来苏学士，逸诗笑杀杜先生。\n雪儿檀板休教唱，见说娇羞不耐惊。",
        "dynasty": "宋",
        "collection_info": null
    },
    {
        "title": "次麓湖韵送王用和归省侍",
        "author": "胡仲弓",
        "content": "因访诗宗特特来，子猷兴尽转船回。\n故园松竹元无恙，新本芝兰更欠栽。\n杰句多于贫后出，好怀长是醉时开。\n白云只在青山外，归去堂前学老莱。",
        "dynasty": "宋",
        "collection_info": null
    },
    {
        "title": "次林明府清源洞壁间韵",
        "author": "胡仲弓",
        "content": "解带临风卧看山，梦魂飞不到人间。\n云蒸空翠和衣湿，石潄泉声透骨寒。\n解语灵禽如有诉，倦飞野鹤自知还。\n吟诗尽道隠居好，能几人来肯弃官。",
        "dynasty": "宋",
        "collection_info": null
    },
    {
        "title": "再和抱拙清源洞韵",
        "author": "胡仲弓",
        "content": "泉声一路和吟声，可是山云未放晴。\n倦客难攀千丈壁，游仙空负十年盟。\n草庐不信无龙卧，松径微闻有鹤鸣。\n此举羡君高着脚，山肴野䔩荐杯羹。",
        "dynasty": "宋",
        "collection_info": null
    },
    {
        "title": "和杜友游清源洞韵",
        "author": "胡仲弓",
        "content": "涉险何如过虎牢，白云堆裏着身高。\n登临我欲招元亮，谈笑时能接李翱。\n人境下看犹粟粒，洞天西去有蟠桃。\n学仙恐是虚无说，且向峰头跨六鳌。",
        "dynasty": "宋",
        "collection_info": null
    },
    {
        "title": "己酉上元诗同日立春",
        "author": "胡仲弓",
        "content": "又是京华见上元，一番灯火夺春寒。\n花蛾巧剪禁风扑，綵燕新裁带月看。\n客裏无家愁对酒，吟边索句夜凭栏。\n寄言云雨休相妬，天下人人欲纵观。",
        "dynasty": "宋",
        "collection_info": null
    },
    {
        "title": "和李希膺春日醉吟",
        "author": "胡仲弓",
        "content": "节物催人白髮新，放怀不减少年春。\n叵罗酌酒犹堪醉，古锦为囊未是贫。\n清坐相看情不恶，淡交至久味方真。\n妓围笑指红楼去，寂寞穷吟胡楚宾。",
        "dynasty": "宋",
        "collection_info": null
    },
    {
        "title": "和壁间韵",
        "author": "胡仲弓",
        "content": "万仞冈边去路长，道人采药试丹方。\n弈枰谁解争高着，仙乐时闻按大凉。\n日落塔头云气紫，雨余山脚藓痕苍。\n年深洞古无尘迹，惟有先皇御墨香。",
        "dynasty": "宋",
        "collection_info": null
    },
    {
        "title": "寄鲈乡主人",
        "author": "胡仲弓",
        "content": "天北天南独鴈飞，别君动是隔年期。\n尺书久欠鲈乡便，寸步难邀马足驰。\n池草惊回春梦句，梅花开到岁寒枝。\n江湖诸老凋零尽，从此逢人懒说诗。",
        "dynasty": "宋",
        "collection_info": null
    },
    {
        "title": "送赵汝楫分教建安",
        "author": "胡仲弓",
        "content": "又领皋比走建安，青衿喜色上眉端。\n诗因老去难言别，毡到春来不觉寒。\n当日紫阳传授学，他年粉省校雠官。\n圣门岂必肯私淑，莫把规随一例看。",
        "dynasty": "宋",
        "collection_info": null
    },
    {
        "title": "春日杂兴  其一",
        "author": "胡仲弓",
        "content": "渔翁樵叟自行藏，裹饭过从乐未央。\n扑满自缘钱作祟，鸱夷聊以酒为乡。\n老来愿弃人间世，病去欲荒墙下桑。\n黄犊不嫌人日雨，村村苗长绿微茫。",
        "dynasty": "宋",
        "collection_info": null
    },
    {
        "title": "春日杂兴  其二",
        "author": "胡仲弓",
        "content": "残雪初消月正明，茅檐自雨竹窗晴。\n肩寒耸耸吟诗骨，肺渴泠泠醒酒羹。\n少有梅方成野趣，不多松亦作江声。\n高人合着山岩裏，纵有穷愁澈底清。",
        "dynasty": "宋",
        "collection_info": null
    },
    {
        "title": "春日杂兴  其三",
        "author": "胡仲弓",
        "content": "野性最于鱼鹤亲，自知不是世间人。\n生成雪壑冰崖面，收得烟蓑雨笠身。\n杨柳春来青眼旧，山林老去白头新。\n毋多感慨令君瘦，独立斜阳一欠伸。",
        "dynasty": "宋",
        "collection_info": null
    },
    {
        "title": "春日杂兴  其四",
        "author": "胡仲弓",
        "content": "吾生身事信天缘，一死何须较后先。\n未怕时逢真太岁，或言寿过古稀年。\n穷余禄料齑百瓮，醉负生涯囊一钱。\n又见山林春意思，办随芳草落花眠。",
        "dynasty": "宋",
        "collection_info": null
    },
    {
        "title": "春日杂兴  其五",
        "author": "胡仲弓",
        "content": "天与之愚竟不移，经年兀兀槿花篱。\n拙于生事可无粥，工乃穷人頼有诗。\n只恁么休身是客，知何以故鬓成丝。\n寒欺雪屋青灯夜，六十犹痴始是痴。",
        "dynasty": "宋",
        "collection_info": null
    },
    {
        "title": "春日杂兴  其六",
        "author": "胡仲弓",
        "content": "绿绕西畴小作劳，溪村寒入旧绨袍。\n五穷政坐没梁斗，百舌不如无口匏。\n穫稻条桑豳雅颂，纫兰餐菊楚离骚。\n客来更话唐虞上，盍且卑之毋甚高。",
        "dynasty": "宋",
        "collection_info": null
    },
    {
        "title": "春日杂兴  其七",
        "author": "胡仲弓",
        "content": "鹤骨崭崭疾未瘳，怯行山亦倦登楼。\n久知老去自当尔，自入春来雨不休。\n虚器甚惭居士屩，实封难觅醉乡侯。\n小迟须有佳晴日，待试山翁已健不。",
        "dynasty": "宋",
        "collection_info": null
    },
    {
        "title": "春日杂兴  其八",
        "author": "胡仲弓",
        "content": "春来多病感颓龄，草药泥瓶不暂停。\n身似漏船难补贴，齿如败屐久凋零。\n炎黄岂解留年寿，庄老聊堪悦性灵。\n长剑拄颐儿戏耳，底须麟阁更图形。",
        "dynasty": "宋",
        "collection_info": null
    },
    {
        "title": "春日杂兴  其九",
        "author": "胡仲弓",
        "content": "花柳村村奈老何，一春门巷断经过。\n无绳可繫西沈日，有水皆随东逝波。\n妄想已空骑鹤梦，劳生亦厌饭牛歌。\n正须秉烛游清夜，转眼兰亭旧永和。",
        "dynasty": "宋",
        "collection_info": null
    },
    {
        "title": "春日杂兴  其一○",
        "author": "胡仲弓",
        "content": "幽溪几日不曾来，半是红香半绿苔。\n乐事每从忙裏过，好花偏向雨中开。\n惯贫可使居无竹，高隠共忻山有莱。\n投老田庐今日倦，不才多病两悠哉。",
        "dynasty": "宋",
        "collection_info": null
    },
    {
        "title": "春日杂兴  其一一",
        "author": "胡仲弓",
        "content": "高下云藏野老家，纵横水潄竹篱斜。\n勒将春去许多雨，流出山来都是花。\n白首风烟三径草，清时鼓吹一池蛙。\n身閒不耐閒双手，洗甑吹香夜作茶。",
        "dynasty": "宋",
        "collection_info": null
    },
    {
        "title": "春日杂兴  其一二",
        "author": "胡仲弓",
        "content": "南冈北岭对窗扉，看尽朝岚与夕晖。\n社后未曾闻燕语，雨中谁不惜花飞。\n山醅约莫几日熟，沙笋轮囷一尺围。\n莫怨风光损桃李，荼䕷芍药又芳菲。",
        "dynasty": "宋",
        "collection_info": null
    },
    {
        "title": "春日杂兴  其一三",
        "author": "胡仲弓",
        "content": "衝雨衝泥处处行，物情殊不可诗情。\n牡丹又是一年过，春事略无三日晴。\n先后笋争滕薛长，东西鸥背晋齐盟。\n山居寂寞谁堪共，杞叶菊苗俱可耕。",
        "dynasty": "宋",
        "collection_info": null
    },
    {
        "title": "春日杂兴  其一四",
        "author": "胡仲弓",
        "content": "绿阴芳草鸟啼春，与客相携发兴新。\n半落杏花初过雨，微酸梅子已生仁。\n每寻诗去必迁坐，稳跨牛归不问津。\n筋力尚堪蓑笠在，莫欺老子髮如银。",
        "dynasty": "宋",
        "collection_info": null
    },
    {
        "title": "春日杂兴  其一五",
        "author": "胡仲弓",
        "content": "浄扫山房不似贫，旋炊野饭唤比邻。\n子规啼处一村雨，芍药开时三径春。\n丘壑自成安乐国，渔樵尚有老成人。\n茅檐相对坐终日，只说桑麻语自真。",
        "dynasty": "宋",
        "collection_info": null
    },
    {
        "title": "题金粟洞",
        "author": "胡仲弓",
        "content": "谁信东南有此山，几回蜡屐只空还。\n干坤超出浮尘外，世界深藏粒粟间。\n鹤不归来华表在，犀从飞去紫云閒。\n扪萝直上凌霄塔，见说微垣手可攀。",
        "dynasty": "宋",
        "collection_info": null
    },
    {
        "title": "和瞻甫韵",
        "author": "胡仲弓",
        "content": "住在壶中小有天，故山猿鹤作忘年。\n云归每失碁盘石，人去不生丹竈烟。\n肯信玉华空有洞，自贪黄粟便无仙。\n我来立尽斜阳暮，犹捻吟髭风月边。",
        "dynasty": "宋",
        "collection_info": null
    },
    {
        "title": "过岭作",
        "author": "胡仲弓",
        "content": "崇冈峻岭欲凌霄，鸟道行边去路遥。\n客裏恰逢三伏暑，程头方到九秋桥。\n不堪流水鸣呜咽，頼有诗篇慰寂寥。\n但得此身强健在，任渠皤鬓自萧萧。",
        "dynasty": "宋",
        "collection_info": null
    },
    {
        "title": "旧题宝胜寺壁",
        "author": "胡仲弓",
        "content": "十里湖光镜样平，银潢一带向东倾。\n寺从杨柳阴中出，僧在莲花会上行。\n佛地也容担板汉，梵音莫近采菱声。\n我来借榻醒尘梦，归去吟诗韵更清。",
        "dynasty": "宋",
        "collection_info": null
    },
    {
        "title": "早过毫光岭",
        "author": "胡仲弓",
        "content": "轻烟护日晓霞明，身在毫光岭上行。\n虎过新蹄看未了，犬逢旧客喜相迎。\n摘来山栗连蓬买，采得溪芹带叶羹。\n一字推敲犹未稳，奚奴知我有诗成。",
        "dynasty": "宋",
        "collection_info": null
    },
    {
        "title": "郊行同张宰",
        "author": "胡仲弓",
        "content": "雨晴郊外共寻芳，细水交流注野塘。\n花欲恋枝风不肯，柳纔舞影日还藏。\n转添老态难于健，看得閒时少似忙。\n拟访一僧共茶话，禅房扃锁出游方。",
        "dynasty": "宋",
        "collection_info": null
    },
    {
        "title": "和刘后村杂兴  其一",
        "author": "胡仲弓",
        "content": "冬深差喜病根除，药裹犹亲酒盏疎。\n门对好山纯种竹，园通活水可浇蔬。\n檐牙带湿霜晴后，帘额移阴日出初。\n时有邮筒递诗至，吟余便拟借牛车。",
        "dynasty": "宋",
        "collection_info": null
    },
    {
        "title": "和刘后村杂兴  其二",
        "author": "胡仲弓",
        "content": "几年待漏趣朝班，乞得閒身返故山。\n公论尽归恩怨外，清谈不落是非间。\n屠龙肯信无高手，画虎虽成亦强颜。\n马革裹尸徒自壮，争如投老得生还。",
        "dynasty": "宋",
        "collection_info": null
    },
    {
        "title": "和刘后村杂兴  其三",
        "author": "胡仲弓",
        "content": "出处难为卜筮谋，植鳍无復转岩求。\n清风不度麒麟阁，明月空沈鹦鹉洲。\n采石仅埋吟骨在，新亭犹带泪痕羞。\n书生慷慨谈时事，未必膺门肯见留。",
        "dynasty": "宋",
        "collection_info": null
    },
    {
        "title": "和刘后村杂兴  其四",
        "author": "胡仲弓",
        "content": "避俗常关白板扉，北山泉石尚堪嬉。\n临流且赋观鱼乐，忧国何消捋虎危。\n自许丹心长恋阙，独怜万户未逢时。\n割鸡为黍寻常事，客至休言子为谁。",
        "dynasty": "宋",
        "collection_info": null
    },
    {
        "title": "和刘后村杂兴  其五",
        "author": "胡仲弓",
        "content": "迩来笔砚亦相疎，野服焚香读异书。\n筑室不须临孔道，闭门只合造轻车。\n有梅花处犹堪酒，无竹人家不可居。\n涉世直消诫口过，是非荣辱不关渠。",
        "dynasty": "宋",
        "collection_info": null
    },
    {
        "title": "和刘后村杂兴  其六",
        "author": "胡仲弓",
        "content": "诵读未多才思悭，数编遗丑落人间。\n洪音互杂蛙蝉奏，封事宜投虎豹关。\n杨震有知金忍受，相如未死璧终还。\n且须静守心斋坐，学取箪瓢陋巷颜。",
        "dynasty": "宋",
        "collection_info": null
    },
    {
        "title": "和刘后村杂兴  其七",
        "author": "胡仲弓",
        "content": "累疏殷勤奏榻前，忧时急似救头然。\n功名常是中年立，忠孝当于晚节全。\n投祓归来泉石上，班荆坐向竹梅边。\n乌台无復诗公案，弄月嘲风亦偶然。",
        "dynasty": "宋",
        "collection_info": null
    },
    {
        "title": "和刘后村杂兴  其八",
        "author": "胡仲弓",
        "content": "近学时粧越样新，空遗畎亩处忠臣。\n烛之武老未为老，刘伯龙贫可是贫。\n造物不应推若辈，江山亦合助诗人。\n挂冠神武当年事，明哲从来要保身。",
        "dynasty": "宋",
        "collection_info": null
    },
    {
        "title": "和刘后村杂兴  其九",
        "author": "胡仲弓",
        "content": "宦海风波亦足惊，得閒聊尔慰平生。\n虽无塞上雪堪卧，幸有山中田可耕。\n一老拂衣何太勇，羣儿撼树漫相轻。\n绝怜千丈西凉瀑，偏与人间诉不平。",
        "dynasty": "宋",
        "collection_info": null
    },
    {
        "title": "和刘后村杂兴  其一○",
        "author": "胡仲弓",
        "content": "当日曾弹贡禹冠，悬知出处独今难。\n宁将退翮翔千仞，谁肯模棱持两端。\n风雨笔头犹老健，江湖吟鬓未凋残。\n十篇话破平生事，留与时人作样看。",
        "dynasty": "宋",
        "collection_info": null
    },
    {
        "title": "游承天寺偶成",
        "author": "胡仲弓",
        "content": "人间热恼正匆匆，纔入山门便不同。\n云板声中僧出定，月台影裏佛观空。\n堂阴岑寂常如夜，殿角清凉不见风。\n纔得浮云閒半日，明朝马迹又西东。",
        "dynasty": "宋",
        "collection_info": null
    },
    {
        "title": "春晴",
        "author": "胡仲弓",
        "content": "寒斋浅酌喜新晴，绝倒湘累赋独醒。\n清坐苦无佳客话，朗吟生怕俗人听。\n五湖四海双尘屐，万壑千岩一画屏。\n云雨从来翻覆手，黄昏更看照泥星。",
        "dynasty": "宋",
        "collection_info": null
    },
    {
        "title": "次洪阳岩太卿韵为方蒙仲书监赋西清风月",
        "author": "胡仲弓",
        "content": "莫听豳人歌楚茨，鬻书空笑未多赀。\n治中尽说裴怀古，馆下曾宗韩退之。\n西望前山谁拄笏，南来别驾例能诗。\n昔贤自有清标在，添在桐城一段奇。",
        "dynasty": "宋",
        "collection_info": null
    },
    {
        "title": "寄朱静佳明府",
        "author": "胡仲弓",
        "content": "十载江湖嘆不遭，识君岁月漫蹉跎。\n文书南去静边省，山水西来佳处多。\n琴调本高缘抚字，诗逋未了欠催科。\n骚人标致清如许，制锦机中制芰荷。",
        "dynasty": "宋",
        "collection_info": null
    },
    {
        "title": "寒食雨中用李希膺韵",
        "author": "胡仲弓",
        "content": "平明风雨酿春寒，试把饧和杏酪餐。\n野祭人来悲冷节，郊行谁肯共吟鞍。\n煮茶有约泉堪品，禁火无条燧莫钻。\n一百五朝全戒酒，定知梦不到邯郸。",
        "dynasty": "宋",
        "collection_info": null
    },
    {
        "title": "夜饮赵明府归来偶成",
        "author": "胡仲弓",
        "content": "睡思浓时酒已醺，主人犹自倒金樽。\n绮筵散尽月初上，画烛泣残宵正分。\n榕叶声中清醉梦，梅花影裏返吟魂。\n归来小立楼西角，紫帽峰头生白云。",
        "dynasty": "宋",
        "collection_info": null
    },
    {
        "title": "清泉院用柱间韵",
        "author": "胡仲弓",
        "content": "僧居一路曲通村，日落层巅生暮云。\n白石巧于山背出，清泉时向涧边闻。\n钵盂未信承龙化，锡杖曾经解虎纷。\n归去鹤猿应笑我，稚圭何必更移文。",
        "dynasty": "宋",
        "collection_info": null
    },
    {
        "title": "耕田",
        "author": "胡仲弓",
        "content": "田可耕兮圃可蔬，几年梦不到亨衢。\n山林受用琴书鹤，天地交游风月吾。\n事变无涯人老矣，死生有命汝知乎。\n客来时復一杯酒，尽作鲈乡醉隠图。",
        "dynasty": "宋",
        "collection_info": null
    },
    {
        "title": "代寿圆峤颜文昌",
        "author": "胡仲弓",
        "content": "长命新诗恰剪裁，瓣香南望祝蓬莱。\n千龄椿算从天与，九节蒲根着地栽。\n范不待年甘引去，文虽告老召还来。\n肉芝幸有丹书在，留取他年荐寿杯。",
        "dynasty": "宋",
        "collection_info": null
    },
    {
        "title": "寿赵默庵",
        "author": "胡仲弓",
        "content": "九十风光老益强，一生长得对东皇。\n结成梅子味初实，开尽荼䕷晚更香。\n尧历不随春脚去，周天从此日头长。\n年年常记今时节，花满朝冠酒满觞。",
        "dynasty": "宋",
        "collection_info": null
    },
    {
        "title": "和赵同叔送桂花韵",
        "author": "胡仲弓",
        "content": "少年折桂已心灰，纔臭清芬鼻观开。\n喜见月宫和影落，传闻天女散花来。\n黄金枝上留仙粟，白玉台前绝世埃。\n聚远楼空成感慨，不堪时节苦相催。",
        "dynasty": "宋",
        "collection_info": null
    },
    {
        "title": "包家山看桃花",
        "author": "胡仲弓",
        "content": "春风吹到小桃根，便觉仙凡有路分。\n紫气直衝文德殿，綵霞隔断武陵源。\n锦官城向山头出，玉跸声从天上闻。\n一见圜丘怀故土，令人寂寞暗销魂。",
        "dynasty": "宋",
        "collection_info": null
    },
    {
        "title": "次韵柬李希膺",
        "author": "胡仲弓",
        "content": "相逢一笑便忘怀，鼠量难当三百杯。\n幕府清閒无檄至，邮筒络绎有诗来。\n分朋尽屏牛僧孺，取女亲逢羊角哀。\n满眼鶑花良不恶，春风吹上越王台。",
        "dynasty": "宋",
        "collection_info": null
    },
    {
        "title": "柬倪梅村",
        "author": "胡仲弓",
        "content": "萧寺相逢喜溢眉，未言心事我先知。\n半生风月樽中酒，十载江湖社裏诗。\n满眼秋容关客况，背时春色到南枝。\n翻思旧日长安市，醉拍栏干歌楚辞。",
        "dynasty": "宋",
        "collection_info": null
    },
    {
        "title": "用后村韵送陈先辈",
        "author": "胡仲弓",
        "content": "休将心事问西邻，原宪长贫岂是贫。\n黄叶落边迷去路，白云飞处倍思亲。\n世间那得埋金者，原上空惭负土人。\n苦语只堪吾与汝，倚庐抱恨此情均。",
        "dynasty": "宋",
        "collection_info": null
    },
    {
        "title": "南地",
        "author": "胡仲弓",
        "content": "数点青来海上山，山根断处水漫漫。\n为无南雪地偏暖，纔有北风天便寒。\n生理尽归蛮贾去，宦游直作瘴乡看。\n尘迷鉅野家何在，纵有云梯见亦难。",
        "dynasty": "宋",
        "collection_info": null
    },
    {
        "title": "回文体二首  其一",
        "author": "胡仲弓",
        "content": "红花濯锦织前山，日暖啼鶑春昼閒。\n空院古廊风寂寂，僻居幽谷水潺潺。\n宫移旧曲新翻谱，酒晕浓愁浅带颜。\n同调赋诗吟思苦，匆匆急递走囊悭。",
        "dynasty": "宋",
        "collection_info": null
    },
    {
        "title": "回文体二首  其二",
        "author": "胡仲弓",
        "content": "湾前过渡小舟虚，好景粧成天画图。\n山列翠屏开户牖，麦翻黄浪滚田圩。\n閒鸥乐处晴波细，暮鸟归边残日晡。\n攀柳共人人恨别，绵绵落絮有情无。",
        "dynasty": "宋",
        "collection_info": null
    },
    {
        "title": "存方寸地",
        "author": "胡仲弓",
        "content": "此心仅方寸，去天唯咫尺。\n欲付子孙耕，先自竭吾力。",
        "dynasty": "宋",
        "collection_info": null
    },
    {
        "title": "失题  其一",
        "author": "胡仲弓",
        "content": "成蹊虽无言，妩媚随东风。\n挺挺冰雪姿，所禀自不同。",
        "dynasty": "宋",
        "collection_info": null
    },
    {
        "title": "失题  其二",
        "author": "胡仲弓",
        "content": "篇篇剔蠹鱼，字字编科斗。\n萤小无晶光，明月入我牖。",
        "dynasty": "宋",
        "collection_info": null
    },
    {
        "title": "光风霁月",
        "author": "胡仲弓",
        "content": "胸怀自洒落，风月特寓形。\n造物无尽藏，何假乎丹青。",
        "dynasty": "宋",
        "collection_info": null
    },
    {
        "title": "一志",
        "author": "胡仲弓",
        "content": "念头纔起处，此一常分明。\n其中有主帅，谈笑驱五兵。",
        "dynasty": "宋",
        "collection_info": null
    },
    {
        "title": "汲清",
        "author": "胡仲弓",
        "content": "慾波如浊流，心源如古井。\n不患无清泉，祇恶无修绠。",
        "dynasty": "宋",
        "collection_info": null
    },
    {
        "title": "鲈乡道院",
        "author": "胡仲弓",
        "content": "宦情原自薄，卜得吴松居。\n乡味已饱谙，胡为羡鲈鱼。",
        "dynasty": "宋",
        "collection_info": null
    },
    {
        "title": "翠竹",
        "author": "胡仲弓",
        "content": "修修青琅玕，霜雪不可折。\n肯随流水去，頼有岁寒节。",
        "dynasty": "宋",
        "collection_info": null
    },
    {
        "title": "张南起为作苇航图仍示以诗次韵继赋  其一",
        "author": "胡仲弓",
        "content": "风摇古柳散羣鸦，小艇寻诗来水涯。\n身在江湖平稳处，一尘不到浪头花。",
        "dynasty": "宋",
        "collection_info": null
    },
    {
        "title": "张南起为作苇航图仍示以诗次韵继赋  其二",
        "author": "胡仲弓",
        "content": "繫缆萧萧芦苇傍，酒和翰墨醉淋浪。\n灵槎不泝银河去，却向人间羡野航。",
        "dynasty": "宋",
        "collection_info": null
    },
    {
        "title": "过莆城怀刘后村中书因以奉寄  其一",
        "author": "胡仲弓",
        "content": "村在山边云半遮，怀人咫尺是天涯。\n眼前不见玄都观，空负碧桃千树花。",
        "dynasty": "宋",
        "collection_info": null
    },
    {
        "title": "过莆城怀刘后村中书因以奉寄  其二",
        "author": "胡仲弓",
        "content": "入洛深衣已十春，声名千载有知闻。\n不须更结耆英社，溧水前头独绘君。",
        "dynasty": "宋",
        "collection_info": null
    },
    {
        "title": "过莆城怀刘后村中书因以奉寄  其三",
        "author": "胡仲弓",
        "content": "当日扬清激浊流，身危肯作稻粱谋。\n不从党锢诸贤死，窃禄偷生亦可羞。",
        "dynasty": "宋",
        "collection_info": null
    },
    {
        "title": "过莆城怀刘后村中书因以奉寄  其四",
        "author": "胡仲弓",
        "content": "模楷从来属李膺，皋比授业我何能。\n倚墙甚欲重参请，恐累龙门不敢登。",
        "dynasty": "宋",
        "collection_info": null
    },
    {
        "title": "郊行",
        "author": "胡仲弓",
        "content": "杜鹃声裏又花红，处处阴云日影蒙。\n心事太平人事好，眼前无物不春风。",
        "dynasty": "宋",
        "collection_info": null
    },
    {
        "title": "题冯中郎庙",
        "author": "胡仲弓",
        "content": "论将功中可策勋，至今香火密如云。\n生时不遇孝文帝，定有何人肯荐君。",
        "dynasty": "宋",
        "collection_info": null
    },
    {
        "title": "山中有花一种俗名花叶不相见感而赋之",
        "author": "胡仲弓",
        "content": "世间鴈燕本无情，天上参商谁会面。\n花叶自是同根生，何事开时不相见。",
        "dynasty": "宋",
        "collection_info": null
    },
    {
        "title": "红远",
        "author": "胡仲弓",
        "content": "浓淡中边费剪裁，朱唇得酒笑颜开。\n春风不度西流水，休说香从蜀道来。",
        "dynasty": "宋",
        "collection_info": null
    },
    {
        "title": "观中原指掌图",
        "author": "胡仲弓",
        "content": "月明空照八陵碑，玉馆琼楼失旧基。\n故国不堪回首处，西风满地黍离离。",
        "dynasty": "宋",
        "collection_info": null
    },
    {
        "title": "观丙辰省试宣锁作  其一",
        "author": "胡仲弓",
        "content": "四海文章属品题，老夫刮膜有金篦。\n诸君熟读阿房赋，未必能为五色迷。",
        "dynasty": "宋",
        "collection_info": null
    },
    {
        "title": "观丙辰省试宣锁作  其二",
        "author": "胡仲弓",
        "content": "撒幙焚香冰鑑开，观君切莫负多才。\n黜边取迪浑閒事，只恐纷纷掷甓来。",
        "dynasty": "宋",
        "collection_info": null
    },
    {
        "title": "观丙辰省试宣锁作  其三",
        "author": "胡仲弓",
        "content": "一窗丝雨一帘风，当日虀盐滋味同。\n见说主司多好句，肯将蚕蚁待诸公。",
        "dynasty": "宋",
        "collection_info": null
    },
    {
        "title": "过钓鈎岭悼亡友盛景韩",
        "author": "胡仲弓",
        "content": "一见铭旌作许愁，西风飘落冷飕飕。\n早知真气无伸处，悔不当时曲似鈎。",
        "dynasty": "宋",
        "collection_info": null
    },
    {
        "title": "暑中杂兴  其一",
        "author": "胡仲弓",
        "content": "一刻之閒直万金，苦无人可共幽襟。\n成年不作西湖想，听得啼鶑不自禁。",
        "dynasty": "宋",
        "collection_info": null
    },
    {
        "title": "暑中杂兴  其二",
        "author": "胡仲弓",
        "content": "不惯山中夜月寒，满窗树影藓花干。\n移床近壁不敢卧，恐是龙蛇之屈蟠。",
        "dynasty": "宋",
        "collection_info": null
    },
    {
        "title": "暑中杂兴  其三",
        "author": "胡仲弓",
        "content": "今年不上一竿竹，渠岂于人亦世情。\n风雨尚余千箇在，结巢吾欲听秋声。",
        "dynasty": "宋",
        "collection_info": null
    },
    {
        "title": "暑中杂兴  其四",
        "author": "胡仲弓",
        "content": "白鸥吾有一日雅，畴昔见之相与亲。\n沧浪忽欲从此逝，嗔我手揖无诗人。",
        "dynasty": "宋",
        "collection_info": null
    },
    {
        "title": "暑中杂兴  其五",
        "author": "胡仲弓",
        "content": "是非不到野溪边，只就梧桐听雨眠。\n睡熟不知溪水长，鹭鸶飞上钓鱼船。",
        "dynasty": "宋",
        "collection_info": null
    },
    {
        "title": "暑中杂兴  其六",
        "author": "胡仲弓",
        "content": "平生多可曹修士，说我唐诗最逼真。\n不道蹇馿风雪裏，何如黄犊过比邻。",
        "dynasty": "宋",
        "collection_info": null
    },
    {
        "title": "暑中杂兴  其七",
        "author": "胡仲弓",
        "content": "俚谓革华乌脚鬼，吾尊毛颖黑头公。\n与华作传何为者，颖则万世辞文工。",
        "dynasty": "宋",
        "collection_info": null
    },
    {
        "title": "暑中杂兴  其八",
        "author": "胡仲弓",
        "content": "只锄蔬甲亦妨閒，久与溪云断往还。\n今日偶来僧却在，共煎茶吃话庐山。",
        "dynasty": "宋",
        "collection_info": null
    },
    {
        "title": "辛丑上元",
        "author": "胡仲弓",
        "content": "官府张灯试太平，斯民从此不聊生。\n使君只听笙歌沸，不听闾阎愁嘆声。",
        "dynasty": "宋",
        "collection_info": null
    },
    {
        "title": "双髻山",
        "author": "胡仲弓",
        "content": "千古丫鬟高插天，淡粧浓抹傅云烟。\n眼前不见峨眉老，独有青山长少年。",
        "dynasty": "宋",
        "collection_info": null
    },
    {
        "title": "次韵烹笋一绝",
        "author": "胡仲弓",
        "content": "锦䙀纔脱见龙孙，便好西园倒玉尊。\n满肚岁寒无着处，此情难与俗人言。",
        "dynasty": "宋",
        "collection_info": null
    },
    {
        "title": "西来洞天",
        "author": "胡仲弓",
        "content": "可是胸中负怪奇，一丘一壑尽逶迤。\n自从猿向西方去，鹫竺飞来未可知。",
        "dynasty": "宋",
        "collection_info": null
    },
    {
        "title": "送梅村归三山  其一",
        "author": "胡仲弓",
        "content": "此别重逢知几秋，梅花虽老更风流。\n东君未漏春消息，罚与人间作蹇修。",
        "dynasty": "宋",
        "collection_info": null
    },
    {
        "title": "送梅村归三山  其二",
        "author": "胡仲弓",
        "content": "独笑坐鞍自课诗，江云雨树两依依。\n客怀生怕西风恶，纔入秋来便赋归。",
        "dynasty": "宋",
        "collection_info": null
    },
    {
        "title": "远将归  其一",
        "author": "胡仲弓",
        "content": "不勘图经认地名，亦知此去近桐城。\n行人未至心先至，差胜离家第一程。",
        "dynasty": "宋",
        "collection_info": null
    },
    {
        "title": "远将归  其二",
        "author": "胡仲弓",
        "content": "鹤不归来华表閒，辉金耀碧满湖间。\n后来若有林和靖，定不吟梅向此山。",
        "dynasty": "宋",
        "collection_info": null
    },
    {
        "title": "寄题春谷监簿",
        "author": "胡仲弓",
        "content": "敲碎吟扉杳不闻，数声犬吠谷中云。\n几番欲去重回首，立尽斜阳不见君。",
        "dynasty": "宋",
        "collection_info": null
    },
    {
        "title": "丹青阁",
        "author": "胡仲弓",
        "content": "紫芝峰上一凭栏，烟草茫茫天地宽。\n眼界已随流水去，丹青无復旧时看。",
        "dynasty": "宋",
        "collection_info": null
    },
    {
        "title": "失题  其一",
        "author": "胡仲弓",
        "content": "抱琴终日坐槐庭，万绿阴中一掬清。\n天地山河俱荫芘，肯将风浪向人生。",
        "dynasty": "宋",
        "collection_info": null
    },
    {
        "title": "失题  其二",
        "author": "胡仲弓",
        "content": "年来古道不堪行，尽避君厨俊杰名。\n莫枉锥刀鞭算手，且调金石击撞声。",
        "dynasty": "宋",
        "collection_info": null
    },
    {
        "title": "失题  其三",
        "author": "胡仲弓",
        "content": "谪居姜相庸奚损，贫杀元英直是清。\n风月分来无着处，摩挲海眼看长鲸。",
        "dynasty": "宋",
        "collection_info": null
    },
    {
        "title": "梅答",
        "author": "胡仲弓",
        "content": "多谢东君为主张，十分霜雪十分香。\n开时已办和羹料，肯作风流时世装。",
        "dynasty": "宋",
        "collection_info": null
    },
    {
        "title": "西湖寒食",
        "author": "胡仲弓",
        "content": "寒食风光不动尘，西湖几处泪沾巾。\n客中忽作松楸梦，羞见原头滴酹人。",
        "dynasty": "宋",
        "collection_info": null
    },
    {
        "title": "西陵桥",
        "author": "胡仲弓",
        "content": "界破苏公十里堤，雕梁轧水漾虹霓。\n杜鹃也恋钱唐景，不向西陵桥上啼。",
        "dynasty": "宋",
        "collection_info": null
    },
    {
        "title": "梅坡席上次韵牡丹  其一",
        "author": "胡仲弓",
        "content": "为甚花神受气偏，却来南地逞春妍。\n鞓红未数青州种，粉白犹疑洛浦仙。",
        "dynasty": "宋",
        "collection_info": null
    },
    {
        "title": "梅坡席上次韵牡丹  其二",
        "author": "胡仲弓",
        "content": "不学时粧添酒晕，休将风景对茶前。\n沈香亭北空回首，目断关河万里天。",
        "dynasty": "宋",
        "collection_info": null
    },
    {
        "title": "失题",
        "author": "胡仲弓",
        "content": "一别家山不计程，断人肠处若为情。\n客床欲结鸳鸯梦，夜夜相思睡不成。",
        "dynasty": "宋",
        "collection_info": null
    },
    {
        "title": "柬石轩",
        "author": "胡仲弓",
        "content": "便着工夫去看山，兰亭未遇莫空还。\n向来一段风流事，只在茂林修竹间。",
        "dynasty": "宋",
        "collection_info": null
    },
    {
        "title": "义溪舟中",
        "author": "胡仲弓",
        "content": "梦裏不知身是客，却疑身是老坡仙。\n羽衣道士飞将去，月在波心人在船。",
        "dynasty": "宋",
        "collection_info": null
    },
    {
        "title": "春游",
        "author": "胡仲弓",
        "content": "不为寻芳出锦城，偶随吟杖绕山行。\n春风的是多情物，吹下红楼笑语声。",
        "dynasty": "宋",
        "collection_info": null
    },
    {
        "title": "游天竺灵隠三绝  其一",
        "author": "胡仲弓",
        "content": "游山此是第三回，天竺禅门八字开。\n已断此生休佞佛，又随人去乞灵来。",
        "dynasty": "宋",
        "collection_info": null
    },
    {
        "title": "游天竺灵隠三绝  其二",
        "author": "胡仲弓",
        "content": "呼猿纔了復临流，洗出胸中一派秋。\n泉石世间真富贵，几生修得到巢由。",
        "dynasty": "宋",
        "collection_info": null
    },
    {
        "title": "游天竺灵隠三绝  其三",
        "author": "胡仲弓",
        "content": "冷泉亭角坐移时，试看孤峰飞不飞。\n峰自不飞人自醉，暮鸦栖了更忘归。",
        "dynasty": "宋",
        "collection_info": null
    },
    {
        "title": "感怀",
        "author": "胡仲弓",
        "content": "曾将敝帚弃墙阴，十载尘埃懒重寻。\n今日携来扫花径，老夫安得不关心。",
        "dynasty": "宋",
        "collection_info": null
    },
    {
        "title": "读杜牧之诗",
        "author": "胡仲弓",
        "content": "风流不减晋诸贤，涌出胸中万斛泉。\n吟到秦淮商女句，令人忆杀杜樊川。",
        "dynasty": "宋",
        "collection_info": null
    },
    {
        "title": "山村即事",
        "author": "胡仲弓",
        "content": "春风无厚薄，随分到山村。\n歌吹行南陌，秋韆出短垣。\n稻田喧鸟雀，社鼓赛鷄豚。\n何事条桑月，人家紧闭门。",
        "dynasty": "宋",
        "collection_info": null
    },
    {
        "title": "送丁仲圭归合沙",
        "author": "胡仲弓",
        "content": "去秋曾作送行诗，又见贞人话别离。\n杨柳柔条未堪折，梅花聊赠岁寒枝。",
        "dynasty": "宋",
        "collection_info": null
    },
    {
        "title": "落花",
        "author": "胡仲弓",
        "content": "红紫秾时雨未晴，每将春事嘆浮生。\n谁怜绣地愁如织，我欲笺天诉不平。\n半点苍苔犹有迹，一分流水去无情。\n东君更作风光主，蝶粉蜂黄莫浪争。",
        "dynasty": "宋",
        "collection_info": null
    },
    {
        "title": "思故乡",
        "author": "胡仲弓",
        "content": "随龙南渡后，五世作泉人。\n仅识传家谱，空余报国身。\n中原无马迹，鉅野隔边尘。\n北定知何日，归期未有因。",
        "dynasty": "宋",
        "collection_info": null
    },
    {
        "title": "五峰岩",
        "author": "胡仲弓",
        "content": "开到荼䕷春事阑，又寻杖履看青山。\n人行瘦石枯藤上，路入蛮风瘴雨间。\n佛地平分天界限，道场元属鬼门关。\n野僧不会游人意，日未晡时及早还。",
        "dynasty": "宋",
        "collection_info": null
    },
    {
        "title": "云根",
        "author": "胡仲弓",
        "content": "出岫无心直等闲，却于天运颇相关。\n五云飞绕黄金阙，留得云根在越山。",
        "dynasty": "宋",
        "collection_info": null
    },
    {
        "title": "题天海风云之楼",
        "author": "胡仲弓",
        "content": "欲舣扁舟约月明，倚楼少待暮潮平。\n雁边有客关新恨，鸥外无人访旧盟。\n天地能容苍海阔，风波难与白云争。\n回头便踏尘埃路，莫忘山中此段清。",
        "dynasty": "宋",
        "collection_info": null
    },
    {
        "title": "宫怨",
        "author": "胡仲参",
        "content": "泪粉羞临宝鑑前，淡粧争似旧婵娟。\n一言曾忤君王意，闭在长门十五年。",
        "dynasty": "宋",
        "collection_info": null
    },
    {
        "title": "寄竹院方丈孚师",
        "author": "胡仲参",
        "content": "江湖岁月易销磨，振锡归来鬓欲皤。\n性懒吟编多散逸，门闲俗客少经过。\n虚檐破处悬蛛网，落叶空中见鸟窠。\n一片师心谁会得，半窗竹影绿婆娑。",
        "dynasty": "宋",
        "collection_info": null
    },
    {
        "title": "郊行暮归",
        "author": "胡仲参",
        "content": "吟罢归来兴欲狂，重城半掩傍昏黄。\n钟声遥动山灵答，月魄未高人影长。\n竹叶浅斟杯量窄，梅花满插帽檐香。\n不妨竟日酬心赏，纔到明朝事又忙。",
        "dynasty": "宋",
        "collection_info": null
    },
    {
        "title": "偶得",
        "author": "胡仲参",
        "content": "欲问梅花信，山寒去未能。\n静思天外句，坐对夜深灯。\n戒酒频添衲，煎茶旋凿冰。\n月残霜又落，无復叩门僧。",
        "dynasty": "宋",
        "collection_info": null
    },
    {
        "title": "丑妇吟",
        "author": "胡仲参",
        "content": "君不见汉殿丹青未漫灭，马上琵琶向谁说。\n又不见华清舞破霓裳衣，凌波竟堕嵬山血。\n从来艷色多累身，妾貌虽丑心自悦。\n幽闺到老无人知，白髮如丝镜如铁。",
        "dynasty": "宋",
        "collection_info": null
    },
    {
        "title": "晚雨",
        "author": "胡仲参",
        "content": "勃姑鸦舅叫楼西，春色阴晴景不齐。\n浓墨四垂收未起，明边一片夕阳低。",
        "dynasty": "宋",
        "collection_info": null
    },
    {
        "title": "端午",
        "author": "胡仲参",
        "content": "千年流水去滔滔，此日人来弔汨罗。\n江上画船无买处，闭门风雨读离骚。",
        "dynasty": "宋",
        "collection_info": null
    },
    {
        "title": "山中作",
        "author": "胡仲参",
        "content": "村居便野性，况復是清秋。\n为爱山间好，因成旬日留。\n林深喧鸟雀，露重滴松楸。\n昨夜新寒入，篝灯覆弊裘。",
        "dynasty": "宋",
        "collection_info": null
    },
    {
        "title": "入京第一程",
        "author": "胡仲参",
        "content": "六载馆杭州，重来访旧游。\n山中纔过雨，客裏又惊秋。\n岚气蒸衣湿，泉声激石流。\n功名苦行役，羞见渡头鸥。",
        "dynasty": "宋",
        "collection_info": null
    },
    {
        "title": "道中早发",
        "author": "胡仲参",
        "content": "未晓催行色，微吟独据鞍。\n露垂星影湿，月淡水光寒。\n犬吠知村近，鸡鸣觉夜残。\n亲闱在何许，谁念客衣单。",
        "dynasty": "宋",
        "collection_info": null
    },
    {
        "title": "秋晚泛湖",
        "author": "胡仲参",
        "content": "载酒湖边买小舟，水光山色解人愁。\n短篱寂寂菊花晚，两岸萧萧杨柳秋。\n落日波间收戏鼓，暮烟林外出歌楼。\n倚栏长啸西风裏，惊起前汀双白鸥。",
        "dynasty": "宋",
        "collection_info": null
    },
    {
        "title": "试后书怀",
        "author": "胡仲参",
        "content": "踏遍天涯路，春三秋又三。\n文章与时背，言语对人惭。\n湖海气何馁，山林分未甘。\n闲僧时过我，挥麈共玄谈。",
        "dynasty": "宋",
        "collection_info": null
    },
    {
        "title": "夜坐偶成",
        "author": "胡仲参",
        "content": "一字吟难稳，沉沉夜向阑。\n灯明妨短梦，衣薄犯新寒。\n千里家山远，三年客路难。\n明朝有佳便，尺纸报平安。",
        "dynasty": "宋",
        "collection_info": null
    },
    {
        "title": "送诸葛春卿还里",
        "author": "胡仲参",
        "content": "扁舟分袂出湖滨，我向吴中君向闽。\n自笑吟身犹是客，却来远道送行人。\n家山会友凭传语，旅舍逢诗为拂尘。\n天北天南相忆处，梅花毋惜一枝春。",
        "dynasty": "宋",
        "collection_info": null
    },
    {
        "title": "得家书",
        "author": "胡仲参",
        "content": "手剥鳞缄细细看，北堂垂白喜平安。\n为怜客裏多霜雪，寄得衣来正及寒。",
        "dynasty": "宋",
        "collection_info": null
    },
    {
        "title": "雪晴泛湖",
        "author": "胡仲参",
        "content": "雪后湖清浅，令人心眼开。\n林疏知寺近，冰合碍舟回。\n寒色欺吟鬓，斜阳入酒杯。\n山行已清绝，况復是寻梅。",
        "dynasty": "宋",
        "collection_info": null
    },
    {
        "title": "春晚见山茶花一枝独开",
        "author": "胡仲参",
        "content": "荼䕷开尽见山茶，血色娇春带雨斜。\n莫是今年逢闰月，东风吹到背时花。",
        "dynasty": "宋",
        "collection_info": null
    },
    {
        "title": "山中口占三首  其一",
        "author": "胡仲参",
        "content": "四野平田春水肥，前山隠隠带残晖。\n千林晚色无人共，时有樵翁独自归。",
        "dynasty": "宋",
        "collection_info": null
    },
    {
        "title": "山中口占三首  其二",
        "author": "胡仲参",
        "content": "踯躅花开野色浓，和风和雨卧丛丛。\n城中只买零枝看，那似山头满树红。",
        "dynasty": "宋",
        "collection_info": null
    },
    {
        "title": "山中口占三首  其三",
        "author": "胡仲参",
        "content": "饭罢呼僮旋煮茶，棋枰诗卷小生涯。\n从今厌踏红尘路，多在山间少在家。",
        "dynasty": "宋",
        "collection_info": null
    },
    {
        "title": "夜坐即事",
        "author": "胡仲参",
        "content": "午夜空庭寂，心闲坐亦忘。\n竹间风动静，云裏月行藏。\n惊鹊出幽树，寒螀语废廊。\n瓯茶聊当酒，清气入诗肠。",
        "dynasty": "宋",
        "collection_info": null
    },
    {
        "title": "题墨梅竹",
        "author": "胡仲参",
        "content": "洗尽丹青料，清高绝点埃。\n数竿无韵竹，一树不香梅。\n与可今已矣，补之安在哉。\n千年好风致，唤上笔头来。",
        "dynasty": "宋",
        "collection_info": null
    },
    {
        "title": "听雨",
        "author": "胡仲参",
        "content": "听尽灯前细雨声，声声总是别离情。\n何时断得闲烦恼，一任芭蕉滴到明。",
        "dynasty": "宋",
        "collection_info": null
    },
    {
        "title": "夜坐与伯氏苇航对床阅江湖诗偶成一首",
        "author": "胡仲参",
        "content": "对床因话弟兄情，话到山林世念轻。\n几上江湖诗一卷，窗前灯火夜三更。\n茶经未展神先爽，香片纔烧味较清。\n吟罢忽闻谯角动，石桥霜晓有人行。",
        "dynasty": "宋",
        "collection_info": null
    },
    {
        "title": "薄暮",
        "author": "胡仲参",
        "content": "薄暮抱幽独，无言倚小楼。\n日沉千树晚，风起一天秋。\n警枕团新梦，寒衣带旧愁。\n祇因吟太苦，余病未全瘳。",
        "dynasty": "宋",
        "collection_info": null
    },
    {
        "title": "山行",
        "author": "胡仲参",
        "content": "石磴手难攀，林深去復还。\n人行啼鸟外，僧住白云间。\n野兴平秋水，吟魂绕暮山。\n马头风作恶，潘鬓任阑珊。",
        "dynasty": "宋",
        "collection_info": null
    },
    {
        "title": "月夜听琴效渔父辞",
        "author": "胡仲参",
        "content": "风入古松成节奏，泉奔幽磴响琮琤。\n琴中弹意不弹声，猛拂朱絃灯焰落。\n细敲玉版梦魂清，啼乌枝上月三更。",
        "dynasty": "宋",
        "collection_info": null
    },
    {
        "title": "寒中偶题",
        "author": "胡仲参",
        "content": "酒对红炉暖，香凝绣被温。\n老天有私意，寒不到朱门。",
        "dynasty": "宋",
        "collection_info": null
    },
    {
        "title": "枕上得句寄潜君升",
        "author": "胡仲参",
        "content": "无奈篷窗雪打声，梦魂纔稳又还惊。\n枕衾如许犹嫌冷，多少阎闾睡不成。",
        "dynasty": "宋",
        "collection_info": null
    },
    {
        "title": "留宿陈氏书斋",
        "author": "胡仲参",
        "content": "因访吟朋到竹居，春寒策策动窗虚。\n几番好雨偏留客，一盏青灯共读书。\n徐孺旧曾亲下榻，陈遵见说好投车。\n与君静夜评心事，万斛闲愁尽扫除。",
        "dynasty": "宋",
        "collection_info": null
    },
    {
        "title": "游白石山观音寺",
        "author": "胡仲参",
        "content": "绿阴深处石桥横，纔入山门意便清。\n林下一僧无箇事，时来倚树听泉声。",
        "dynasty": "宋",
        "collection_info": null
    },
    {
        "title": "与生上人",
        "author": "胡仲参",
        "content": "久住深山裏，相忘物外形。\n逢人出好语，入定掩残经。\n古字碑成轴，名诗榜作屏。\n欲知祖师意，柏树在中庭。",
        "dynasty": "宋",
        "collection_info": null
    },
    {
        "title": "雨中",
        "author": "胡仲参",
        "content": "愁坐黄昏掩客扉，风翻霜叶满庭飞。\n孤灯挑到寒更尽，犹有行人带雨归。",
        "dynasty": "宋",
        "collection_info": null
    },
    {
        "title": "读岳鄂王行实",
        "author": "胡仲参",
        "content": "飞鹄来何意，英雄此日生。\n山河张胆气，宇宙载风声。\n一片堂中纸，千年身后名。\n至今坟上木，犹作不平鸣。",
        "dynasty": "宋",
        "collection_info": null
    },
    {
        "title": "和林梅臞西淙瀑布图韵",
        "author": "胡仲参",
        "content": "瀑驶惊风雨，危悬峭壁前。\n临流清客耳，入夜搅幽眠。\n旁是龙为庙，高疑山有仙。\n一尘飞不到，长似九秋天。",
        "dynasty": "宋",
        "collection_info": null
    },
    {
        "title": "喜郭希范自上庠归",
        "author": "胡仲参",
        "content": "马蹄明日是君家，千里归来傍节华。\n几夜深闺寒寂寂，有人和泪卜灯花。",
        "dynasty": "宋",
        "collection_info": null
    },
    {
        "title": "用伯氏韵柬梅臞",
        "author": "胡仲参",
        "content": "榾柮炉前坐夜深，寒侵窗户月西沉。\n冥搜天地无穷趣，写尽江湖一片心。\n霜叶落边添客思，梅花瘦处动高吟。\n访君欲问推敲诀，拟把清樽共细斟。",
        "dynasty": "宋",
        "collection_info": null
    },
    {
        "title": "柬竹院孚老",
        "author": "胡仲参",
        "content": "别来旬日许，又过一分春。\n因感尘中事，空惭物外人。\n吟清便境静，语苦见情真。\n近况知何似，篇诗得细询。",
        "dynasty": "宋",
        "collection_info": null
    },
    {
        "title": "送梅臞还三山",
        "author": "胡仲参",
        "content": "十年湖海上，此日值梅兄。\n一见纔倾盖，相逢又问程。\n新编联画卷，清话入诗评。\n从此云山别，因风时寄声。",
        "dynasty": "宋",
        "collection_info": null
    },
    {
        "title": "题雪舟云心二友吟卷",
        "author": "胡仲参",
        "content": "君诗何所似，绝似晚唐诗。\n写出春云状，融成白雪词。\n百篇多态度，二妙一襟期。\n与我为三友，他年题品谁。",
        "dynasty": "宋",
        "collection_info": null
    },
    {
        "title": "清明",
        "author": "胡仲参",
        "content": "杯酒浓浇壠上春，东风吹起纸灰尘。\n可堪肠断中原路，草掩荒丘不见人。",
        "dynasty": "宋",
        "collection_info": null
    },
    {
        "title": "寄黄云心",
        "author": "胡仲参",
        "content": "竹屋少行迹，闭门春昼长。\n天时半晴湿，人意共炎凉。\n苔藓侵阶绿，荼䕷压架香。\n冥搜寻杖屦，不为看花忙。",
        "dynasty": "宋",
        "collection_info": null
    },
    {
        "title": "采桑女",
        "author": "胡仲参",
        "content": "叶满筐箱花满簪，低头微笑出桑阴。\n后来若有秋胡子，说与黄金必动心。",
        "dynasty": "宋",
        "collection_info": null
    },
    {
        "title": "过永春县",
        "author": "胡仲参",
        "content": "距城纔百里，世路便难平。\n碣石唐人墓，桃源晋地名。\n危谯依岳势，荒市带溪声。\n往日罹兵火，颓垣蔓草生。",
        "dynasty": "宋",
        "collection_info": null
    },
    {
        "title": "圩田",
        "author": "胡仲参",
        "content": "圩田依涧水，入夏未栽禾。\n不是春耕晚，山中寒气多。",
        "dynasty": "宋",
        "collection_info": null
    },
    {
        "title": "闺中词  其一",
        "author": "胡仲参",
        "content": "写就相思字，灯前带泪看。\n欲缄还未忍，少待泪痕干。",
        "dynasty": "宋",
        "collection_info": null
    },
    {
        "title": "闺中词  其二",
        "author": "胡仲参",
        "content": "听尽芭蕉雨，愁人夜不眠。\n凭谁将此意，为妾到郎边。",
        "dynasty": "宋",
        "collection_info": null
    },
    {
        "title": "早发",
        "author": "胡仲参",
        "content": "早发六七里，前途曙未分。\n渔舟依岸立，水碓隔溪闻。\n独树支残月，空山半白云。\n清晨那可驻，日出又如焚。",
        "dynasty": "宋",
        "collection_info": null
    },
    {
        "title": "无题",
        "author": "胡仲参",
        "content": "露重湿征衣，风急翻纱帽。\n山下灌园人，倚锄看马过。",
        "dynasty": "宋",
        "collection_info": null
    },
    {
        "title": "过界首",
        "author": "胡仲参",
        "content": "几重岭隔几重湾，路入蒙蒙烟雨间。\n独立溪桥重回首，前头已是剑州山。",
        "dynasty": "宋",
        "collection_info": null
    },
    {
        "title": "思家",
        "author": "胡仲参",
        "content": "夜梦到山居，回头千里余。\n屡传归去信，不得寄来书。\n小径应添笋，荒畦欠理蔬。\n客程频得雨，田里事何如。",
        "dynasty": "宋",
        "collection_info": null
    },
    {
        "title": "渔梁岭禹庙",
        "author": "胡仲参",
        "content": "古今陈迹几兴亡，闽岭何因祀夏王。\n莫是当年平水日，曾驱鱼鳖渡渔梁。",
        "dynasty": "宋",
        "collection_info": null
    },
    {
        "title": "陵上",
        "author": "胡仲参",
        "content": "身为功名役，因思隠者贤。\n只行山后路，羞过钓台前。",
        "dynasty": "宋",
        "collection_info": null
    },
    {
        "title": "西湖会上和赵靖轩韵",
        "author": "胡仲参",
        "content": "不着人间半点愁，每于胜处一凭楼。\n吟边只欠林和靖，坐上追思马少游。\n晕脸芙蕖酣薄暮，低眉杨柳拂新秋。\n酒阑拍掌狂歌舞，自是忘机可狎鸥。",
        "dynasty": "宋",
        "collection_info": null
    },
    {
        "title": "秋意",
        "author": "胡仲参",
        "content": "梧叶飘残客梦惊，拥衾危坐到天明。\n片心除是眉头识，万感都从念脚生。\n江上鲈肥销旅况，楼前雁过带边声。\n挑灯无语闲商略，谋国谋家底计成。",
        "dynasty": "宋",
        "collection_info": null
    },
    {
        "title": "还赵靖轩吟卷",
        "author": "胡仲参",
        "content": "借得君诗在案头，篝灯夜夜看银鈎。\n苦吟暗数秋更尽，何处笛声人倚楼。",
        "dynasty": "宋",
        "collection_info": null
    },
    {
        "title": "重阳",
        "author": "胡仲参",
        "content": "漫浪江湖已十霜，一秋强半又重阳。\n可怜白日浑闲度，偶对黄花觉自伤。\n客舍题诗书感遇，市楼沽酒慰凄凉。\n登高不为酬心赏，直欲凭栏望故乡。",
        "dynasty": "宋",
        "collection_info": null
    },
    {
        "title": "夜来闻曾性之丘君就二友隔楼吟声不绝以诗柬之",
        "author": "胡仲参",
        "content": "月下归来深闭门，衾寒时倩博山温。\n隔楼忽听吟声苦，引得清愁入梦魂。",
        "dynasty": "宋",
        "collection_info": null
    },
    {
        "title": "问性之病",
        "author": "胡仲参",
        "content": "莫向推敲苦用心，闻君病裏亦沉吟。\n书灯挑尽无人共，药鼎煎残到夜深。\n霜后菊花方寂寂，腊前梅事又骎骎。\n相看咫尺如千里，几度逢人问信音。",
        "dynasty": "宋",
        "collection_info": null
    },
    {
        "title": "过千顷寺访谷隠老",
        "author": "胡仲参",
        "content": "别久交情淡，重来似旧时。\n人生云聚散，世事月盈亏。\n茶具权行酒，禅床借看诗。\n漫天多雪意，预约探梅期。",
        "dynasty": "宋",
        "collection_info": null
    },
    {
        "title": "性之寻梅归来有诗因感一绝",
        "author": "胡仲参",
        "content": "处士庐前门径深，仅留佳句与人吟。\n孤山近日无行路，疏影暗香何处寻。",
        "dynasty": "宋",
        "collection_info": null
    },
    {
        "title": "枕上偶成",
        "author": "胡仲参",
        "content": "客楼萧索抱愁眠，雁过声声到枕边。\n念脚动如鱼拨剌，吟身寒似鹭联拳。\n匣中幸有刘琨剑，囊裏犹余杜老钱。\n忽忆西山山下路，夜深霜露滴松阡。",
        "dynasty": "宋",
        "collection_info": null
    },
    {
        "title": "夹河中有矮道人自住小舟持呪为生人莫不异之者",
        "author": "胡仲参",
        "content": "道人神貌古，双鬓欲垂肩。\n坐席容三尺，浮家住一船。\n养生凭佛果，持钵信人缘。\n早泊桥梁下，蓬头起白烟。",
        "dynasty": "宋",
        "collection_info": null
    },
    {
        "title": "寄懒庵",
        "author": "胡仲参",
        "content": "天寒日短道路长，白云飞处知吾乡。\n大江之东渭之北，念我故人何可忘。\n别来杨柳春依依，只今开到梅花香。\n扁舟漫浪归未得，京尘海裏安行藏。\n身名未立仰天笑，床头夜夜鸣干将。\n羡师物外无宠辱，庭前柏树常苍苍。\n吁嗟念羽飞不到，二千里外空相望。\n五云前坠满室光，报师之意无以将。\n篇诗浓墨纔淋浪，一声雁过天南翔。",
        "dynasty": "宋",
        "collection_info": null
    },
    {
        "title": "偶得",
        "author": "胡仲参",
        "content": "挑灯伴寒夜，兀坐竹炉边。\n赤脚知吟苦，时将山茗煎。",
        "dynasty": "宋",
        "collection_info": null
    },
    {
        "title": "和性之见寄韵",
        "author": "胡仲参",
        "content": "窗烛销残转寂寥，柴门无復野僧敲。\n偶来枕上吟诗就，记向心头欠笔抄。\n鸣竹数声疑雪片，寻梅清梦到山坳。\n世情云雨多翻覆，谁是江湖耐久交。",
        "dynasty": "宋",
        "collection_info": null
    },
    {
        "title": "游山中",
        "author": "胡仲参",
        "content": "世途平处起波澜，输与高僧占好山。\n竹麈直为挥俗具，槿篱虚设掩尘关。\n林泉有分酬清供，瓶锡无人伴此闲。\n摆脱名缰须早计，半生犹得住云间。",
        "dynasty": "宋",
        "collection_info": null
    },
    {
        "title": "寒夜作",
        "author": "胡仲参",
        "content": "生计尚茫茫，微吟思故乡。\n羁愁消不尽，寒夜未为长。\n门掩梅花月，禽翻竹叶霜。\n挑灯裁锦字，明发有归航。",
        "dynasty": "宋",
        "collection_info": null
    },
    {
        "title": "读秦纪",
        "author": "胡仲参",
        "content": "万雉云边万马屯，筑来直欲障胡尘。\n谁知斩木为干者，只是长城裏面人。",
        "dynasty": "宋",
        "collection_info": null
    },
    {
        "title": "雪",
        "author": "胡仲参",
        "content": "凝云商作雪，顷刻满天涯。\n片片疏还密，霏霏整復斜。\n映窗疑月影，着地似杨花。\n四望浑同色，微茫认点鸦。",
        "dynasty": "宋",
        "collection_info": null
    },
    {
        "title": "用冯深居韵题莆阳章氏环翠楼",
        "author": "胡仲参",
        "content": "百尺危梯眇海寰，栏干十二尽青山。\n烟光浓淡藏多景，野水周遭匝四环。\n胜地只宜骚客住，老天未放主人闲。\n凭谁说与九仙道，方丈移来在此间。",
        "dynasty": "宋",
        "collection_info": null
    },
    {
        "title": "书怀呈曾性之",
        "author": "胡仲参",
        "content": "览镜嘆头颅，梅花一样臞。\n病因吟后有，愁到醉边无。\n心事归梁燕，年华过隙驹。\n世途难着脚，况復是江湖。",
        "dynasty": "宋",
        "collection_info": null
    },
    {
        "title": "和伯氏春雨中韵  其一",
        "author": "胡仲参",
        "content": "痴寒脉脉压晴莎，春渐三分景未和。\n待得浓阴收拾后，花边春色已无多。",
        "dynasty": "宋",
        "collection_info": null
    },
    {
        "title": "和伯氏春雨中韵  其二",
        "author": "胡仲参",
        "content": "两堤杨柳拂新亭，怪底游人懒踏青。\n手捻梨花成小立，半窗湖水雨冥冥。",
        "dynasty": "宋",
        "collection_info": null
    },
    {
        "title": "寄梅臞",
        "author": "胡仲参",
        "content": "别去忽经旬，春风阅二分。\n几番吟对雨，独自暗思君。\n客裏加频病，愁边骇近闻。\n倚栏商不得，心目乱于云。",
        "dynasty": "宋",
        "collection_info": null
    },
    {
        "title": "和伯氏包山观桃花韵",
        "author": "胡仲参",
        "content": "因访桃花到岭根，御林春色此平分。\n千株未数栽唐观，一幅犹堪画晋源。\n仙在云间无处觅，人行风外有香闻。\n笙箫隠隠宫城隔，立尽黄昏更断魂。",
        "dynasty": "宋",
        "collection_info": null
    },
    {
        "title": "萧山望城中遗",
        "author": "胡仲参",
        "content": "见说天文变，频占太史台。\n但云星犯月，不料火为灾。\n尽夜看烟灭，逢人问讯来。\n丹心勤恋阙，东向极裴回。",
        "dynasty": "宋",
        "collection_info": null
    },
    {
        "title": "吴王试剑石",
        "author": "胡仲参",
        "content": "吴王铸剑成，自谓古难比。\n试之高山巅，石裂断横理。\n那无昔时人，相逢干将里。\n故宫宫中白日长，春风野田百草香。\n有谁慷慨不平事，被褐踏花推酒缸。",
        "dynasty": "宋",
        "collection_info": null
    },
    {
        "title": "次林庭植留别韵",
        "author": "胡仲参",
        "content": "曲生皆可醉，何必问醇醨。\n浩气长看剑，愁肠半贮诗。\n归舟无麦载，去路有梅随。\n瘴海风波恶，此行君自知。",
        "dynasty": "宋",
        "collection_info": null
    },
    {
        "title": "王用和屡言别而未归颐斋有诗戏之次韵奉寄",
        "author": "胡仲参",
        "content": "几度西郊饯马尘，曾将尺素託文鳞。\n荷杯酌尽开怀酒，柳线萦回有脚春。\n瘴海自多流落客，阳关少见别离人。\n出门有碍何为者，徒负江湖老大身。",
        "dynasty": "宋",
        "collection_info": null
    },
    {
        "title": "留别社友",
        "author": "胡仲参",
        "content": "漫浪归来六换秋，又携书剑入皇州。\n得些湖海元龙气，作箇山川司马游。\n奔走客城因念脚，勾牵时事上眉头。\n中朝满目皆知己，还有篇诗遣寄不。",
        "dynasty": "宋",
        "collection_info": null
    },
    {
        "title": "和王和礼留别韵",
        "author": "胡仲参",
        "content": "归骑怱怱十日程，客身犹自恋桐城。\n未应江左追王建，且去隆中卧孔明。\n鸡黍几番陪夜话，鶑花一路伴伶声。\n秦溪溪上无风浪，好与白鸥寻旧盟。",
        "dynasty": "宋",
        "collection_info": null
    },
    {
        "title": "书事",
        "author": "叶采",
        "content": "双双瓦雀行书案，点点杨花入砚池。\n閒坐小窗读周易，不知春去几多时。",
        "dynasty": "宋",
        "collection_info": null
    },
    {
        "title": "迎神词",
        "author": "黄应龙",
        "content": "真人福地金庭宫，身佩含景苍精龙。\n坐朝五岳位显崇，威仪卫从行虚空。\n杳眇浊世尘溟蒙，神符道契浮丘公。\n英爽莹澈表裏融，倏忽飞驭凌刚风。\n凤凰承翼声雝雝，胎仙舞导游方蓬。\n帝闵赤子颠厓中，旱干水溢{疒众}谁恫。\n分司百灵前丰窿，琼台琳宇环奇峰，时驾玉辂沧溟东。\n迩来烈日势藴隆，稻田若枯病我农。\n字民所觊惟年丰，九关虎守呼莫从。\n高真慈念亟感通，天瓢一洒神马騣。\n嘉惠千里成天工，灵贶亿载垂无穷。",
        "dynasty": "宋",
        "collection_info": null
    },
    {
        "title": "寒瀑",
        "author": "陈栩",
        "content": "玄冥布令雨成雪，白瀑倾崖玉作花。\n坐爱奔声空谷窅，幽深方觉是仙家。",
        "dynasty": "宋",
        "collection_info": null
    },
    {
        "title": "暮春",
        "author": "钱端琮",
        "content": "园林深处绿成堆，更着松阴一径苔。\n烟欲过墙风约转，水将争港石衝回。\n断云收雨鸠呼妇，嫩麦盈堤雉应媒。\n独有残红春不管，等閒飞入酒巵来。",
        "dynasty": "宋",
        "collection_info": null
    },
    {
        "title": "青紫峰亭",
        "author": "钱益",
        "content": "壮岁事远游，衰龄守乡井。\n閒看旧游地，偶陟黄旗岭。\n因登青紫峰，双目肆遐骋。\n孤亭倚山巅，当午风日冷。\n凭栏飞鸟外，振衣白云顶。\n胜景浩无边，此意君能领。",
        "dynasty": "宋",
        "collection_info": null
    },
    {
        "title": "平元曲寄二弟植与格",
        "author": "陈碧娘",
        "content": "虎头将军眼如电，领兵夜渡龙舟堰。\n良人腰悬大羽箭，广西略地崖西战。\n三年消息无鸿便，咫尺凭谁寄春怨。\n日长花柳暗庭院，斜倚妆楼倦针线。\n心怀良人几时见，忽覩二郎来我面。\n植兮再吸倾六礶，格也一弹落双燕。\n何不将我张郎西，协义维舟同虎闱。\n无术平寇报明主，恨身不是奇男子。\n倘妾当年未嫁夫，愿学明妃和西虏。\n元人未知肯我许，我能管瑟又能舞。\n二弟慨然舍我去，日覩江头泪如雨。\n几回闻鸡几欲死，未审良人能再覩。",
        "dynasty": "宋",
        "collection_info": null
    },
    {
        "title": "崖山六咏",
        "author": "陈格",
        "content": "战舰衝风起怒涛，北船晓挫暮犹多。\n强胡难满吞天慾，志士横罹伏海号。\n一剑挂腰随我去，万方引领奈君何。",
        "dynasty": "宋",
        "collection_info": null
    },
    {
        "title": "感旧",
        "author": "方岳",
        "content": "昔年访月寒溪头，霜高酒劣棱生裘。\n溪僧辍寝从吾幽，共移不繫渔人舟。\n断崖老木纷金虬，又如苹藻涵清流。\n鹤骨浸烦风露忧，妙语满地无人收。",
        "dynasty": "宋",
        "collection_info": null
    },
    {
        "title": "鹭",
        "author": "方岳",
        "content": "耸两吟肩似我愁，菰蒲叶下一身秋。\n溪风昨夜吹鱼落，飞过前滩看水流。",
        "dynasty": "宋",
        "collection_info": null
    },
    {
        "title": "芭蕉",
        "author": "方岳",
        "content": "数叶芭蕉数叶秋，灯长雨久不眠愁。\n灵溪寺裏夜曾听，又听灵溪溪水流。",
        "dynasty": "宋",
        "collection_info": null
    },
    {
        "title": "读浯碑漫成一绝",
        "author": "张知復",
        "content": "开元天子乐昇平，肯向华清戒履冰。\n纵有浯溪溪上石，元郎何意颂中兴。",
        "dynasty": "宋",
        "collection_info": null
    },
    {
        "title": "上元遇雨",
        "author": "淳佑士人",
        "content": "隠隠雷声天鼓吹，荧荧灯火夜星辰。\n风流太守明如镜，何用姮娥作主人。",
        "dynasty": "宋",
        "collection_info": null
    },
    {
        "title": "山中吟",
        "author": "薛嵎",
        "content": "疎拙本天性，束书归旧林。\n世人皆失笑，泉石自知心。\n山柿红犹涩，池鱼静亦沉。\n于中观物意，吾道乐弥深。",
        "dynasty": "宋",
        "collection_info": null
    },
    {
        "title": "题扶疏亭竹",
        "author": "薛嵎",
        "content": "风晴雨雪天，无趣不萧然。\n影过邻家月，根通石下泉。\n长因终日看，忆得故山眠。\n物性今方会，心虚节自坚。",
        "dynasty": "宋",
        "collection_info": null
    },
    {
        "title": "岁暮书怀",
        "author": "薛嵎",
        "content": "园林春又近，老态更无懽。\n添岁儿童喜，照贫灯火寒。\n直心嗟道丧，多事识才难。\n已种梅千树，从今烂熳看。",
        "dynasty": "宋",
        "collection_info": null
    },
    {
        "title": "赋中上人顽坐",
        "author": "薛嵎",
        "content": "嗜吟忘夜冻，立雪此同机。\n工苦精灵聚，毫端造化归。\n石床趺半结，荒径叶频飞。\n客至应相讶，无心听扣扉。",
        "dynasty": "宋",
        "collection_info": null
    },
    {
        "title": "赋陈子在瓢饮",
        "author": "薛嵎",
        "content": "羡尔甘贫居陋巷，遥知清德继前修。\n平时所乐从中得，外物虽微不过求。\n自枕曲肱安澹泊，闲挑拄杖亦风流。\n百千年内谁相望，寂寞箕山一许由。",
        "dynasty": "宋",
        "collection_info": null
    },
    {
        "title": "舟泊曹娥祠下",
        "author": "薛嵎",
        "content": "身没一朝事，孝名垂至今。\n江空夜涛泣，日落雾天阴。\n社祭陈箫鼓，蛮歌进宝琛。\n予生无愧怍，风浪不惊心。",
        "dynasty": "宋",
        "collection_info": null
    },
    {
        "title": "旅中秋夜",
        "author": "薛嵎",
        "content": "车马日西东，阮生途自穷。\n三年辞旧国，今日又秋风。\n边雁凄凉过，池花寂寞红。\n邦人惯相识，渐觉语音通。",
        "dynasty": "宋",
        "collection_info": null
    },
    {
        "title": "送刘荆山",
        "author": "薛嵎",
        "content": "束书入京阙，忧国最情深。\n天意有兴废，人才无古今。\n布衣万言疏，孤剑一生心。\n直道嗟难遇，贾生终陆沉。",
        "dynasty": "宋",
        "collection_info": null
    },
    {
        "title": "中秋家人翫月",
        "author": "薛嵎",
        "content": "年年照离别，今夕喜团栾。\n不是人心异，全胜昨夜看。\n八荒同皎洁，列宿让清寒。\n自有银河路，乘槎到不难。",
        "dynasty": "宋",
        "collection_info": null
    },
    {
        "title": "古淡师然公游方",
        "author": "薛嵎",
        "content": "野僧携锡别，何处度残春。\n天地无穷事，江湖自在身。\n真心齐得物，道貌异于人。\n昔日安禅地，深山虎亦驯。",
        "dynasty": "宋",
        "collection_info": null
    },
    {
        "title": "天育道中",
        "author": "薛嵎",
        "content": "除将吟卷外，琴与鹤相随。\n问寺路犹远，入山僧未知。\n鸟灵巢佛塔，猿饮挂藤枝。\n陵谷几迁变，道傍横古碑。",
        "dynasty": "宋",
        "collection_info": null
    },
    {
        "title": "山中古松",
        "author": "薛嵎",
        "content": "曾经雷斧劈，上有鹘巢腥。\n过客谁摽纸，山精此托灵。\n虬龙云际顶，龟鸟土中苓。\n月夜境荒寂，秋声不可听。",
        "dynasty": "宋",
        "collection_info": null
    },
    {
        "title": "育王寺",
        "author": "薛嵎",
        "content": "寺在众山裏，白云深更深。\n不知行乐意，何似坐禅心。\n护塔龙常在，倚松僧独吟。\n渡江前赐字，珍重到于今。",
        "dynasty": "宋",
        "collection_info": null
    },
    {
        "title": "太白山观雪",
        "author": "薛嵎",
        "content": "二十里松声，千山雪未晴。\n人当绝顶见，吟到此时清。\n大地球琳满，空林鸟雀惊。\n老僧观物化，无灭亦无生。",
        "dynasty": "宋",
        "collection_info": null
    },
    {
        "title": "天童寺",
        "author": "薛嵎",
        "content": "佛界似仙居，楼台出翠微。\n浙中山水最，海内衲僧归。\n草树有真意，禽鱼尽息机。\n禅房无别事，唯见白云飞。",
        "dynasty": "宋",
        "collection_info": null
    },
    {
        "title": "送潘道士",
        "author": "薛嵎",
        "content": "春渚微茫碧草连，千花飞尽柳飞绵。\n孤云野鹤生遥思，明月清风共一船。\n破褐还寻栖隠地，空囊唯乞送行篇。\n先生自有修真诀，不倚丹砂驻少年。",
        "dynasty": "宋",
        "collection_info": null
    },
    {
        "title": "过村翁家",
        "author": "薛嵎",
        "content": "白髮茅茨下，耰鉏力未衰。\n儿孙收滞穗，鸡犬入寒篱。\n俗朴人家善，山深井税迟。\n能言耆旧事，相问坐移时。",
        "dynasty": "宋",
        "collection_info": null
    },
    {
        "title": "薛野鹤",
        "author": "薛嵎",
        "content": "瘦形如鹤头如雪，流浪江湖岁月深。\n但是胸中有丘壑，何分城市与山林。",
        "dynasty": "宋",
        "collection_info": null
    },
    {
        "title": "渔父",
        "author": "薛嵎",
        "content": "一笠一蓑衣，空江雨雪霏。\n得鱼虽假饵，于世本无机。\n晚唱教儿和，闲身尽醉归。\n沧浪犹未足，长羡白鸥飞。",
        "dynasty": "宋",
        "collection_info": null
    },
    {
        "title": "开炉节赋",
        "author": "薛嵎",
        "content": "闲身何所似，丈室老维摩。\n茅屋地炉小，荒园树叶多。\n移窗就梅影，晒草补渔蓑。\n似此宁辞苦，边寒尚枕戈。",
        "dynasty": "宋",
        "collection_info": null
    },
    {
        "title": "除夜苦雨",
        "author": "薛嵎",
        "content": "华髮负沧洲，星霜又一周。\n未凭终夜雨，能洗隔年愁。\n池草起吟思，树禽栖屋头。\n空余壮心在，灯下看吴鈎。",
        "dynasty": "宋",
        "collection_info": null
    },
    {
        "title": "呈楮溪主人",
        "author": "薛嵎",
        "content": "一水傍通四五池，竹亭茅榭亦相宜。\n中间更着高人住，不到溪山无好诗。",
        "dynasty": "宋",
        "collection_info": null
    },
    {
        "title": "寄公衮舍弟",
        "author": "薛嵎",
        "content": "每恨世交薄，相期情最深。\n秋风一迴首，明月两关心。\n鹤病难为药，砂顽不化金。\n余生百计拙，耐可事清吟。",
        "dynasty": "宋",
        "collection_info": null
    },
    {
        "title": "己亥大旱官催秋苗甚急",
        "author": "薛嵎",
        "content": "立秋纔一日，期会到林泉。\n已悟征苗意，曾吟喜雨篇。\n饥锄山草尽，暍汲井泥坚。\n闻道邻州牧，忧民夜不眠。",
        "dynasty": "宋",
        "collection_info": null
    },
    {
        "title": "新筑湖外草阁",
        "author": "薛嵎",
        "content": "挥手红尘吾老矣，断堤流水草堂新。\n几年荆棘无行路，一日云山有主人。\n未许园丁知姓字，先从渔父问仁邻。\n谢他鸥鹭烟光裏，飞去飞来伴隠沦。",
        "dynasty": "宋",
        "collection_info": null
    },
    {
        "title": "山居简饮冰友清溪槐径二弟",
        "author": "薛嵎",
        "content": "别后全无梦，寄书安得频。\n谁怜独往意，天弃苦吟人。\n债长新年息，贫欺渐老身。\n入林知未密，犹与俗相亲。",
        "dynasty": "宋",
        "collection_info": null
    },
    {
        "title": "送友人之括苍",
        "author": "薛嵎",
        "content": "石门当半道，想见泊舟时。\n伴鹤立终日，就岩题几诗。\n近山秋易老，问隠地偏宜。\n我亦江湖去，心期尔得知。",
        "dynasty": "宋",
        "collection_info": null
    },
    {
        "title": "为张上翁赋松交",
        "author": "薛嵎",
        "content": "之人梅竹操，抱此岁寒心。\n古道久不作，高风独在今。\n无言欣意会，肥遯爱山深。\n我亦萧闲者，从君涧壑吟。",
        "dynasty": "宋",
        "collection_info": null
    },
    {
        "title": "友人入京",
        "author": "薛嵎",
        "content": "猿鹤亦悲鸣，家山莫浪轻。\n千峰带秋色，一路独吟情。\n野水衝潮白，孤云趁月行。\n遥怜归梦断，七十二滩声。",
        "dynasty": "宋",
        "collection_info": null
    },
    {
        "title": "秋试下有感",
        "author": "薛嵎",
        "content": "焦桐何处是知音，犹向残编惜寸阴。\n此日便为终隠计，青山已负十年心。\n梅花独对寒流洁，野鸟高飞古木深。\n万古红尘徒扰扰，几人头上有朝簪。",
        "dynasty": "宋",
        "collection_info": null
    },
    {
        "title": "哭薛元善兄弟",
        "author": "薛嵎",
        "content": "寂寞一窗灯，随风灭又明。\n空堂连夜雨，白髮哭儿声。\n树色悲摇落，交情隔死生。\n唯应骨肉爱，为鬼亦同行。",
        "dynasty": "宋",
        "collection_info": null
    },
    {
        "title": "送松风僧渊中二公游方",
        "author": "薛嵎",
        "content": "无累云相似，悠悠天地间。\n新秋生远思，此去未应还。\n撼锡惊栖鹤，听松思故山。\n吟诗与说法，同是一机关。",
        "dynasty": "宋",
        "collection_info": null
    },
    {
        "title": "湖外别业四咏 归洁庵",
        "author": "薛嵎",
        "content": "行藏自有意，非命亦非时。\n洗耳笑心褊，折腰惭悟迟。\n荣枯花上见，寒暑鬓边知。\n独立衡门下，悠悠千古思。",
        "dynasty": "宋",
        "collection_info": null
    },
    {
        "title": "湖外别业四咏 渔村晚照",
        "author": "薛嵎",
        "content": "旧游忆得潇湘路，今喜烟波似旧时。\n泽畔怕逢渔父问，桃源已被世人知。\n数家草市添新户，一树寒鸦傍古祠。\n兰杜香深洲渚阔，小窗长日赋骚辞。",
        "dynasty": "宋",
        "collection_info": null
    },
    {
        "title": "湖外别业四咏 苜蓿轩",
        "author": "薛嵎",
        "content": "好是春风长育天，阑干低护晓窗前。\n园丁未必知吾事，补阙清声四百年。",
        "dynasty": "宋",
        "collection_info": null
    },
    {
        "title": "湖外别业四咏 蓑衣步",
        "author": "薛嵎",
        "content": "水浸石根冷，风吹藤叶飞。\n菰蒲秋影裏，长趁钓船归。",
        "dynasty": "宋",
        "collection_info": null
    },
    {
        "title": "寄宋希仁兄弟",
        "author": "薛嵎",
        "content": "咫尺不相见，闭门唯苦吟。\n听残寒夜雨，灰尽壮年心。\n身外一贫在，灯前百虑深。\n所欣交友义，白首亦如今。",
        "dynasty": "宋",
        "collection_info": null
    },
    {
        "title": "送僧自然过许峰",
        "author": "薛嵎",
        "content": "知心逢岂易，语别喜从容。\n因得静中趣，又寻云外峰。\n吟篇题在竹，拄杖曲如松。\n后会期难定，来书勿厌重。",
        "dynasty": "宋",
        "collection_info": null
    },
    {
        "title": "题中川张氏所居",
        "author": "薛嵎",
        "content": "鸥鸟往来处，此翁甘隠沦。\n地因人物着，名入郡图新。\n夜月情怀淡，茅茨意态真。\n高风无识拔，老却采薇身。",
        "dynasty": "宋",
        "collection_info": null
    },
    {
        "title": "松风阁",
        "author": "薛嵎",
        "content": "地形连斗阁连云，松籁曾经佛祖闻。\n永夜月明人到少，海光山色自平分。",
        "dynasty": "宋",
        "collection_info": null
    },
    {
        "title": "题仙岩玉桂花",
        "author": "薛嵎",
        "content": "生在龙居最上层，重重碎玉簇孤藤。\n灵根旧说宜丹汞，仙种元无到马塍。\n风过乍疑吹佩响，日笼还似点酥凝。\n三年刻楮成何事，除却天工人不能。",
        "dynasty": "宋",
        "collection_info": null
    },
    {
        "title": "和雁来红",
        "author": "薛嵎",
        "content": "若将群卉分高下，此种无因到画栏。\n寒蝶不知红是叶，飞来犹作野花看。",
        "dynasty": "宋",
        "collection_info": null
    },
    {
        "title": "刘荆山渔屋",
        "author": "薛嵎",
        "content": "客星沉没钓台空，千载风流独此翁。\n万顷波心歌杜若，九霄云外见冥鸿。\n已将名字编渔户，只有琴书在室中。\n杨柳烟深杖藜出，满头衰白任春风。",
        "dynasty": "宋",
        "collection_info": null
    },
    {
        "title": "归云壁上人游方归",
        "author": "薛嵎",
        "content": "亦是无心出，不如归意闲。\n一身随铁锡，十载住金山。\n定石沾花雨，清斋带病颜。\n常云迷觉路，只在片言间。",
        "dynasty": "宋",
        "collection_info": null
    },
    {
        "title": "友人以修炼游方或传其以此死者为赋是诗",
        "author": "薛嵎",
        "content": "鹤骨难污世上尘，西风惆怅瘗湖云。\n莫悲生死今朝隔，须信仙凡此路分。\n丹竈空遗鷄犬恨，青山谁吊鹿麋群。\n蓬莱今古知何在，秋草唯添处处坟。",
        "dynasty": "宋",
        "collection_info": null
    },
    {
        "title": "李氏爱山楼",
        "author": "薛嵎",
        "content": "境自吾心会，于焉识所存。\n鸟声喧后寂，树色郭中村。\n静寿备仁理，干坤悟易门。\n白云同此意，相对亦无言。",
        "dynasty": "宋",
        "collection_info": null
    },
    {
        "title": "黄蜀葵",
        "author": "薛嵎",
        "content": "娇黄无力趁芳菲，待得秋风落叶飞。\n空有丹心能就日，年年憔悴对斜晖。",
        "dynasty": "宋",
        "collection_info": null
    },
    {
        "title": "赠渔者",
        "author": "薛嵎",
        "content": "几度看山愧白鸥，身名心事两悠悠。\n何如醉醒寒江上，风捲芦花雪满头。",
        "dynasty": "宋",
        "collection_info": null
    },
    {
        "title": "真隠寺呈延上人",
        "author": "薛嵎",
        "content": "塔光圆照室，香炷读经晨。\n林下有清福，尘中无悟人。\n岩阴常候雨，松色不知春。\n青草何年墓，标题界碣新。",
        "dynasty": "宋",
        "collection_info": null
    },
    {
        "title": "茅屋",
        "author": "薛嵎",
        "content": "茅舍竹椽短，不劳朱垩施。\n高无神鬼瞰，贫与子孙宜。\n近古意全朴，当风势亦危。\n梅花有幽致，一树隔疎篱。",
        "dynasty": "宋",
        "collection_info": null
    },
    {
        "title": "胡贤良进史",
        "author": "薛嵎",
        "content": "白首裒遗传，难甘閟一丘。\n表成趋阙拜，路左别家愁。\n文字归中秘，科名异杂流。\n当年韩吏部，何自抱深忧。",
        "dynasty": "宋",
        "collection_info": null
    },
    {
        "title": "秋夜宋希仁同吟松风阁有感",
        "author": "薛嵎",
        "content": "相逢长日坐如痴，瘦得吟肩耸过颐。\n天意復生郊岛在，人心自逐古今移。\n高秋月色行松顶，半夜山中读楚辞。\n此道若无千载后，尘昏何处照妍媸。",
        "dynasty": "宋",
        "collection_info": null
    },
    {
        "title": "寄罗浮杨天经居士",
        "author": "薛嵎",
        "content": "罗浮峰对海坛峰，只隔长江半里风。\n君向西方了生死，我于易象悟穷通。\n数声清梵空林下，一幅渔罾落照中。\n各各闭门无俯仰，不相同处偶相同。",
        "dynasty": "宋",
        "collection_info": null
    },
    {
        "title": "冬日杂言五首  其一",
        "author": "薛嵎",
        "content": "茅檐日出胜重裘，饱饭看山倦即休。\n识得箇中真气味，自然无梦到封侯。",
        "dynasty": "宋",
        "collection_info": null
    },
    {
        "title": "冬日杂言五首  其二",
        "author": "薛嵎",
        "content": "古藤荒草乱成堆，自课园丁日日来。\n只有梅花耐清苦，霜风枝上犯寒开。",
        "dynasty": "宋",
        "collection_info": null
    },
    {
        "title": "冬日杂言五首  其三",
        "author": "薛嵎",
        "content": "竹炉槁叶坐烧残，冷屋荒村夜更寒。\n冻得形模龟样缩，谁知方寸似天宽。",
        "dynasty": "宋",
        "collection_info": null
    },
    {
        "title": "冬日杂言五首  其四",
        "author": "薛嵎",
        "content": "鹤唳柴门月过墙，梅花如雪满林香。\n风光直许闲人占，不耐闲人夜亦忙。",
        "dynasty": "宋",
        "collection_info": null
    },
    {
        "title": "冬日杂言五首  其五",
        "author": "薛嵎",
        "content": "布被烘来暖似汤，蒙头高卧未昏黄。\n道人不是贪鼾睡，省事门中第一方。",
        "dynasty": "宋",
        "collection_info": null
    },
    {
        "title": "雁山纪游七首 寿昌寺",
        "author": "薛嵎",
        "content": "野服挂僧单，禅扉月未关。\n桂香清近佛，秋色老依山。\n目尽遥峰出，步回流水闲。\n相传登荡路，数处可跻攀。",
        "dynasty": "宋",
        "collection_info": null
    },
    {
        "title": "雁山纪游七首 能仁寺",
        "author": "薛嵎",
        "content": "过尽盘山险，登临意忽平。\n殿灯摇佛影，瀑布杂钟声。\n湫阔龙居顶，路迴峰换名。\n晓行林日薄，海气接云生。",
        "dynasty": "宋",
        "collection_info": null
    },
    {
        "title": "雁山纪游七首 大龙湫",
        "author": "薛嵎",
        "content": "深冬雷未蛰，雨雹半空飞。\n久立怪生眼，迴看日变晖。\n万松声不出，尺蜃鬣犹威。\n僧说分流阔，长年无旱饥。",
        "dynasty": "宋",
        "collection_info": null
    },
    {
        "title": "雁山纪游七首 灵岩寺",
        "author": "薛嵎",
        "content": "千岩崚骨露，随怪各生形。\n目力到天尽，心旌倚佛宁。\n夜钟传谷杳，石气逼灯青。\n崖腹猕猴住，多年性亦灵。",
        "dynasty": "宋",
        "collection_info": null
    },
    {
        "title": "雁山纪游七首 浄明寺",
        "author": "薛嵎",
        "content": "入寺嫌僧俗，独行松径幽。\n夜扉崖室寂，斋磬铁盂秋。\n谷栈云迷级，石溪霜迸流。\n维摩不语坐，何日病能瘳。",
        "dynasty": "宋",
        "collection_info": null
    },
    {
        "title": "雁山纪游七首 灵峰寺",
        "author": "薛嵎",
        "content": "神功开地秘，怪石尽为峰。\n佛界虚空造，龙居十二重。\n睛瞳随境役，蟾兔及秋逢。\n却忆谢灵运，岭头迷去踪。",
        "dynasty": "宋",
        "collection_info": null
    },
    {
        "title": "雁山纪游七首 宝冠灵云二寺",
        "author": "薛嵎",
        "content": "夜钟寥閴远相闻，古佛青山自结邻。\n片石挂空平可渡，两峰侵汉立如人。\n云归荡顶无多路，僧住岩根老此身。\n为忆龙湫重迴首，来看瀑布独逡巡。",
        "dynasty": "宋",
        "collection_info": null
    },
    {
        "title": "刘荆山谒贾秋壑",
        "author": "薛嵎",
        "content": "鬓丝千缕去衝寒，酒放诗豪强自宽。\n天下英雄从古少，人生遇合至今难。\n婚姻债裏抛吟屋，雨雪声中起客单。\n造物与君强健在，归囊知有暮年欢。",
        "dynasty": "宋",
        "collection_info": null
    },
    {
        "title": "素上人圆鑑",
        "author": "薛嵎",
        "content": "何须百炼取晶荧，大化非由巧力成。\n所性本来无阙蚀，认形却恐未分明。\n寒泉深夜辘轳静，素魄中天世界清。\n到此万缘皆了了，笑他拂拭堕缠萦。",
        "dynasty": "宋",
        "collection_info": null
    },
    {
        "title": "新春感怀五首  其一",
        "author": "薛嵎",
        "content": "新春风物旧山川，老大情怀一惘然。\n桃树不知秦世换，落花流水自年年。",
        "dynasty": "宋",
        "collection_info": null
    },
    {
        "title": "新春感怀五首  其二",
        "author": "薛嵎",
        "content": "儿女添年暗自欣，不知婚嫁逼侬身。\n羹藜衣褐由天分，莫负当初种德人。",
        "dynasty": "宋",
        "collection_info": null
    },
    {
        "title": "新春感怀五首  其三",
        "author": "薛嵎",
        "content": "自悔中年废读书，余生祇可业樵渔。\n青山白屋笑归去，从我高眠百事疎。",
        "dynasty": "宋",
        "collection_info": null
    },
    {
        "title": "新春感怀五首  其四",
        "author": "薛嵎",
        "content": "新种黄精助晚粮，生涯小小拙何妨。\n春风吹鬓不重绿，白日笑人长自忙。",
        "dynasty": "宋",
        "collection_info": null
    },
    {
        "title": "新春感怀五首  其五",
        "author": "薛嵎",
        "content": "多置田园占好官，妻儿奴婢尽生欢。\n贫家有子纔堪教，身后穷愁且放宽。",
        "dynasty": "宋",
        "collection_info": null
    },
    {
        "title": "送廉村宗人薛庭芝薛如晦还里",
        "author": "薛嵎",
        "content": "老我儒冠误，怜君亦固穷。\n山川居壤异，友爱所天同。\n江渡乘潮阔，霜林逐晓空。\n永怀楸壠敬，淹泊志难通。",
        "dynasty": "宋",
        "collection_info": null
    },
    {
        "title": "郊外隠居",
        "author": "薛嵎",
        "content": "自是山林士，非因失志余。\n儿童知稼穑，猿鹤近诗书。\n曙色浮沧海，春风满太虚。\n固穷须学力，不敢废经锄。",
        "dynasty": "宋",
        "collection_info": null
    },
    {
        "title": "赵东阁倅越",
        "author": "薛嵎",
        "content": "百指忍贫需远次，壮心销尽鬓丝知。\n身如韦素居常泰，官被声名折得迟。\n束檐喜闻千里戍，出山唯有十年诗。\n兰亭风月应须记，人物依稀似晋时。",
        "dynasty": "宋",
        "collection_info": null
    },
    {
        "title": "秋日书怀",
        "author": "薛嵎",
        "content": "万事荣枯一聚尘，尘中谁是独醒人。\n壮无学力吟将退，老入贤关路转贫。\n昨夜立秋凉到晓，空斋对月静如宾。\n首阳千载蕨薇绿，唯有夷齐纪逸民。",
        "dynasty": "宋",
        "collection_info": null
    },
    {
        "title": "为归云师赋野航",
        "author": "薛嵎",
        "content": "遇坎与乘流，谁能舍迹求。\n即空皆是境，大渡本无舟。\n风浪随机息，干坤任泡浮。\n可怜迷岸者，漂荡几时休。",
        "dynasty": "宋",
        "collection_info": null
    },
    {
        "title": "夜坐课子侄",
        "author": "薛嵎",
        "content": "微风弄孤烛，蛬响泣将晨。\n欲办男儿事，当为志气人。\n箪瓢非外乐，韦布只身贫。\n慎勿忘科第，务求荣尔亲。",
        "dynasty": "宋",
        "collection_info": null
    },
    {
        "title": "赋王九山沧浪阁",
        "author": "薛嵎",
        "content": "千年孺子吟，谁会此时心。\n方寸有泾渭，烟波无古今。\n水禽知雨候，山气爱秋深。\n不尽凭栏意，桡歌归故林。",
        "dynasty": "宋",
        "collection_info": null
    },
    {
        "title": "省试舟中",
        "author": "薛嵎",
        "content": "阙下春光近，囊金又一空。\n霜风欺败絮，星斗隔疎篷。\n世道谁能挽，妻孥见未同。\n青灯对黄册，销尽几英雄。",
        "dynasty": "宋",
        "collection_info": null
    },
    {
        "title": "旅店早起",
        "author": "薛嵎",
        "content": "半醒梦犹在，拥衾无限情。\n晓窗灯影淡，山路雪吟清。\n岁暮羡归客，囊空兼去程。\n故书多废理，惊愧动心旌。",
        "dynasty": "宋",
        "collection_info": null
    },
    {
        "title": "鲍靖之左藏",
        "author": "薛嵎",
        "content": "一门期负荷，太息此生终。\n世道不如古，君心谁与同。\n官清余橐在，虞返故堂空。\n作善宁须报，悠悠付彼穹。",
        "dynasty": "宋",
        "collection_info": null
    },
    {
        "title": "下第",
        "author": "薛嵎",
        "content": "寸晷场中较尺寻，荣亲无路泪盈襟。\n一贫谁过箪瓢巷，百口难宽儿女心。\n昨梦重圆知误喜，平生失计为工吟。\n近来文体尤趋薄，古道何由可语今。",
        "dynasty": "宋",
        "collection_info": null
    },
    {
        "title": "为槐径弟赋亦爱",
        "author": "薛嵎",
        "content": "无私天地情，物我岂殊形。\n此事关方寸，何人立户庭。\n一琴调舜曲，半壁写西铭。\n万虑境常适，谁能羡独醒。",
        "dynasty": "宋",
        "collection_info": null
    },
    {
        "title": "初夏过湖外别业",
        "author": "薛嵎",
        "content": "郊原新绿喜初晴，一曲湖光潋滟明。\n几处楼台空锁钥，百年人物尽丘茔。\n好花自分随春去，恶木宁思择地生。\n独念索居闻识寡，夜窗长对读书檠。",
        "dynasty": "宋",
        "collection_info": null
    },
    {
        "title": "赵东阁奏院去国",
        "author": "薛嵎",
        "content": "帆远浙江风，莼鲈趣一同。\n无人持国是，举世咎诗穷。\n身退山林重，心怡学问充。\n冥鸿离罾缴，瞬息九霄空。",
        "dynasty": "宋",
        "collection_info": null
    },
    {
        "title": "为迪上人赋寒倚",
        "author": "薛嵎",
        "content": "山僧爱修竹，种此出嚣尘。\n霜雪不知苦，岁时长自春。\n定回闲坐石，风过动吟身。\n傥欲求归止，清虚即道真。",
        "dynasty": "宋",
        "collection_info": null
    },
    {
        "title": "刘荆山过惟扬再谒贾秋壑",
        "author": "薛嵎",
        "content": "扉屦践淮雪，故人师帅欢。\n灯前话畴昔，时事又艰难。\n陪宴平山晓，寻梅古署寒。\n却归访泉石，珍重慰团栾。",
        "dynasty": "宋",
        "collection_info": null
    },
    {
        "title": "山居述怀",
        "author": "薛嵎",
        "content": "山瓢动瀑冰，一枕曲肱清。\n未遇勤求日，非沽隠逸名。\n梅边月在水，寒夜酒如兵。\n悟得乘除数，贫中心自平。",
        "dynasty": "宋",
        "collection_info": null
    },
    {
        "title": "本无师住甸阳山庵",
        "author": "薛嵎",
        "content": "万松围坐石，大海浴金轮。\n不识入城路，唯修成佛身。\n出生来虎子，持咒拱山神。\n何必工吟苦，机锋自绝尘。",
        "dynasty": "宋",
        "collection_info": null
    },
    {
        "title": "冬兰",
        "author": "薛嵎",
        "content": "出林讵为晚，知我岁寒心。\n不入离骚怨，来亲冰雪吟。\n众芳归槁壤，独干长穷阴。\n为有幽人致，相看情倍深。",
        "dynasty": "宋",
        "collection_info": null
    },
    {
        "title": "闲居杂兴十首  其一",
        "author": "薛嵎",
        "content": "亦有入城路，门前秋草长。\n荷鉏书在手，负锸醉为乡。\n霜渡溪流涩，厨烟树叶香。\n为贫从俭约，犹欠半年粮。",
        "dynasty": "宋",
        "collection_info": null
    },
    {
        "title": "闲居杂兴十首  其二",
        "author": "薛嵎",
        "content": "昔日黄金屋，十年荆棘林。\n浮生真亦假，世事古犹今。\n电隙无留景，云泉属自心。\n纷纷蜗角裏，朝暮几升沈。",
        "dynasty": "宋",
        "collection_info": null
    },
    {
        "title": "闲居杂兴十首  其三",
        "author": "薛嵎",
        "content": "铁砚几磨研，依然萤雪边。\n薄才遗圣世，无禄尽亲年。\n多病唯谙药，当寒不识绵。\n素心期淡泊，冰蘗誓能坚。",
        "dynasty": "宋",
        "collection_info": null
    },
    {
        "title": "闲居杂兴十首  其四",
        "author": "薛嵎",
        "content": "秋虫随响灭，振羽不知疲。\n譬彼附炎士，宁思失势时。\n垂竿动天象，定策茹商芝。\n投分谅非浅，翻然弗可追。",
        "dynasty": "宋",
        "collection_info": null
    },
    {
        "title": "闲居杂兴十首  其五",
        "author": "薛嵎",
        "content": "闭户谢流俗，青山独自看。\n淡交从古少，冷面对人难。\n农圃元非学，神仙不在丹。\n孤怀无别想，回向此心观。",
        "dynasty": "宋",
        "collection_info": null
    },
    {
        "title": "闲居杂兴十首  其六",
        "author": "薛嵎",
        "content": "四时俱橐籥，一气自迴旋。\n谁谓春风力，能专万物权。\n荣枯忘晦朔，霜雪抱贞坚。\n赋分有深浅，殊非天道偏。",
        "dynasty": "宋",
        "collection_info": null
    },
    {
        "title": "闲居杂兴十首  其七",
        "author": "薛嵎",
        "content": "已是中年后，何当绝悔尤。\n渔樵非始志，灯火企前修。\n叶落秋容见，巢倾鹤貌愁。\n诗穷安敢避，天为拙人谋。",
        "dynasty": "宋",
        "collection_info": null
    },
    {
        "title": "闲居杂兴十首  其八",
        "author": "薛嵎",
        "content": "土木非吾事，支东復拄西。\n雨盈沟壅叶，檐侧础沈泥。\n护壁时编苇，登楼恐折梯。\n若无忧挠至，终岁亦安栖。",
        "dynasty": "宋",
        "collection_info": null
    },
    {
        "title": "闲居杂兴十首  其九",
        "author": "薛嵎",
        "content": "近觉吟无趣，权将俗累删。\n鶑花老眼倦，风雨半春闲。\n野面便粗褐，柴扉掩暮山。\n片云寻处泊，飞度竹檐间。",
        "dynasty": "宋",
        "collection_info": null
    },
    {
        "title": "闲居杂兴十首  其一○",
        "author": "薛嵎",
        "content": "白髮天应弃，春风吹不青。\n神仙归恍惚，书传出英灵。\n周粟岂医饿，湘流难活醒。\n迄今名字在，百世仰芳馨。",
        "dynasty": "宋",
        "collection_info": null
    },
    {
        "title": "潘怀古参学",
        "author": "薛嵎",
        "content": "同吟四十过三四，常恨诗衔欠一官。\n人事中年多感慨，仕途今日更艰难。\n炉亭围坐推前辈，夜店单床定薄寒。\n最喜亲庭佳阙近，尽携儿女入长安。",
        "dynasty": "宋",
        "collection_info": null
    },
    {
        "title": "廉村族人命赋唐补阙薛公墓  其一",
        "author": "薛嵎",
        "content": "一自东宫吟苜蓿，吁嗟直道竟难容。\n精忠夙伫危邦虑，明哲宁高避世踪。\n疎傅有心辞汉陛，甘盘无梦佐商宗。\n寥寥千载闻风者，引领犹能式墓松。",
        "dynasty": "宋",
        "collection_info": null
    },
    {
        "title": "廉村族人命赋唐补阙薛公墓  其二",
        "author": "薛嵎",
        "content": "何处青山无白骨，先生高节死犹存。\n古今人物一抔土，闽浙诗书百世孙。\n乡邑有祠尊往哲，樵刍知禁避荒垣。\n断碑残碣堪摩拭，惭愧年年宿草蕃。",
        "dynasty": "宋",
        "collection_info": null
    },
    {
        "title": "潘南夫察院出台乡人荣其归拉余迎访因赋七言",
        "author": "薛嵎",
        "content": "囊封朝上暮身挤，谗口何如万目齐。\n昔谓椒兰诚择地，今知萧艾适同畦。\n波涛不动中流砥，风雨难瘖晦旦鸡。\n自着渔蓑厌趋谒，晨钟欣出郭门西。",
        "dynasty": "宋",
        "collection_info": null
    },
    {
        "title": "早起即事",
        "author": "薛嵎",
        "content": "隔水钟声枕上闻，城中人事已纷纷。\n开门放鹤溪边去，衝破闲阶一片云。",
        "dynasty": "宋",
        "collection_info": null
    },
    {
        "title": "电眸相士索诗",
        "author": "薛嵎",
        "content": "筑室渔村五六年，湖光山色在吟边。\n道人不作闲人看，浪说前程博酒钱。",
        "dynasty": "宋",
        "collection_info": null
    },
    {
        "title": "林景云参学",
        "author": "薛嵎",
        "content": "一门四世同堂乐，门外传呼释褐归。\n自此高车访游旧，屏将呵从叩渔扉。\n三冬晴暖春寒在，千里诗书野意违。\n又说携琴搜逸谱，休嫌古调按今徽。",
        "dynasty": "宋",
        "collection_info": null
    },
    {
        "title": "王九山提刑于子城西旧宅累石作小阜见示五言因次韵奉呈",
        "author": "薛嵎",
        "content": "幽怀随所寓，数石几窗前。\n荆棘傥迷道，山林空浩然。\n云生宁择地，龙处即为渊。\n谁谓达观士，终当违市廛。",
        "dynasty": "宋",
        "collection_info": null
    },
    {
        "title": "郭氏抗云楼",
        "author": "薛嵎",
        "content": "宴坐群峰表，太空无一尘。\n青山独往意，白首自由身。\n放鹤重霄阔，凭栏万木春。\n纷纷荆棘裏，跬步亦逡巡。",
        "dynasty": "宋",
        "collection_info": null
    },
    {
        "title": "郭氏遗经堂",
        "author": "薛嵎",
        "content": "校雠存手泽，肯构烱前光。\n际此圣明代，应无屋壁藏。\n半窗分雪影，群蠹避芸香。\n静想趋庭意，居然师友旁。",
        "dynasty": "宋",
        "collection_info": null
    },
    {
        "title": "徐太古主清江簿",
        "author": "薛嵎",
        "content": "四灵诗体变江西，玉笥峰青首入题。\n旧隠乍违鸥鹭去，新篇高与簿书齐。\n身闲自喜瓜期远，俸薄还因楮价低。\n掺别正逢寒食日，洞庭春渌草萋萋。",
        "dynasty": "宋",
        "collection_info": null
    },
    {
        "title": "渔村会诸友戏呈",
        "author": "薛嵎",
        "content": "矶头濯足动沧浪，独醒何曾与世妨。\n尽写骚经粘屋壁，未逢渔父似潇湘。\n远山不离烟云色，流水时闻兰杜香。\n制得荷衣恐惊俗，对人称是楚贤装。",
        "dynasty": "宋",
        "collection_info": null
    },
    {
        "title": "再别徐太古主簿",
        "author": "薛嵎",
        "content": "枌社过从久，新知尽不如。\n素心非必仕，此别遂成疎。\n清苦辞藜藿，寒暄慎起居。\n川途修復阻，相忆眇愁予。",
        "dynasty": "宋",
        "collection_info": null
    },
    {
        "title": "悼张寺丞",
        "author": "薛嵎",
        "content": "五马归来绝送迎，全将沤泡视浮荣。\n宅依林麓楼台小，门有诗书气味清。\n身后只如僧冷淡，墓头曾是手经营。\n夫人扶疾秋窗下，深夜看经带哭声。",
        "dynasty": "宋",
        "collection_info": null
    },
    {
        "title": "瓢饮陈子在病后见寄次韵奉答",
        "author": "薛嵎",
        "content": "闻君卧病长于悒，文会过从迹顿疎。\n空对秋风惊节物，无因杯酒具园蔬。\n柴荆昼揜听残雨，灯火凉生理故书。\n一启来缄拜佳什，清泠如奉笑谈余。",
        "dynasty": "宋",
        "collection_info": null
    },
    {
        "title": "栖褊绝句",
        "author": "薛嵎",
        "content": "不学踰垣与闭门，诛茅先卜远人村。\n钓鱼矶在平如席，坐对青山无一言。",
        "dynasty": "宋",
        "collection_info": null
    },
    {
        "title": "重游雁山分得六题 荡顶",
        "author": "薛嵎",
        "content": "高平余十里，湖湗落中间。\n此地可耕凿，长年迷草菅。\n一庵犹有路，四望忽无山。\n道者了经课，慰余登陟艰。",
        "dynasty": "宋",
        "collection_info": null
    },
    {
        "title": "重游雁山分得六题 龙鼻水",
        "author": "薛嵎",
        "content": "怪极生真想，饥凶祷请勤。\n半身鳞甲具，一勺渺瀰分。\n应谷声如鬼，飞空石碍云。\n精诚随寓在，亦以感通闻。",
        "dynasty": "宋",
        "collection_info": null
    },
    {
        "title": "重游雁山分得六题 天聪洞",
        "author": "薛嵎",
        "content": "天听本非耳，形容独费吟。\n岂伊穿凿力，能探杳冥心。\n混沌开中窍，空虚纳众音。\n下临千仞险，当暑骨毛森。",
        "dynasty": "宋",
        "collection_info": null
    },
    {
        "title": "重游雁山分得六题 水帘谷",
        "author": "薛嵎",
        "content": "石壁斧修痕，风泉断续闻。\n琉璃光闪日，空洞湿飞云。\n妙出神功造，源从湫底分。\n谁能为鈎起，深处谒龙君。",
        "dynasty": "宋",
        "collection_info": null
    },
    {
        "title": "重游雁山分得六题 照胆潭",
        "author": "薛嵎",
        "content": "彼我俱澄澈，中涵理趣深。\n游鯈具龙体，幽洞通潭心。\n影动猿摇树，沙明日耀金。\n片岩经霹雳，痕凿到于今。",
        "dynasty": "宋",
        "collection_info": null
    },
    {
        "title": "重游雁山分得六题 五老峰",
        "author": "薛嵎",
        "content": "岩前看不足，化此石为身。\n忆昔白头者，于中第几人。\n相逢应失笑，久立岂迷津。\n勿厌薜萝密，痴容免俗嗔。",
        "dynasty": "宋",
        "collection_info": null
    },
    {
        "title": "哭瓢饮陈子在  其一",
        "author": "薛嵎",
        "content": "案头萤火散，惆怅夜吟魂。\n路暗重泉迥，堂空半影存。\n命无藜藿富，书独鬼神尊。\n猿鹤声声怨，愁人不可言。",
        "dynasty": "宋",
        "collection_info": null
    },
    {
        "title": "哭瓢饮陈子在  其二",
        "author": "薛嵎",
        "content": "蝉蜕尘埃外，闲身乐未涯。\n山林天岂靳，修短数难移。\n吟砚谁濡墨，空瓢想挂枝。\n深衣古贤貌，犹觊梦来时。",
        "dynasty": "宋",
        "collection_info": null
    },
    {
        "title": "哭瓢饮陈子在  其三",
        "author": "薛嵎",
        "content": "每恨去城远，番番语别难。\n论交置疏数，尽醉就团栾。\n事往遽成感，松雕不待寒。\n尚余亲翰墨，收泪再三看。",
        "dynasty": "宋",
        "collection_info": null
    },
    {
        "title": "哭瓢饮陈子在  其四",
        "author": "薛嵎",
        "content": "寝食难忘置，心怀故友情。\n花枝封蜡寄，诗递出门迎。\n忍听偏亲哭，相期嗣子成。\n乘除理终定，人事未容轻。",
        "dynasty": "宋",
        "collection_info": null
    },
    {
        "title": "月海远上人游方过灵隠",
        "author": "薛嵎",
        "content": "一点灵光在，月生沧海深。\n此中难着语，何处可相寻。\n野寺斋无定，穷冬日易阴。\n听松行九里，却坐冷泉吟。",
        "dynasty": "宋",
        "collection_info": null
    },
    {
        "title": "渔村杂句十首  其一",
        "author": "薛嵎",
        "content": "莫论尘土与烟霞，收拾襟怀即我家。\n絮帽蒙头霜月下，水村深夜看梅花。",
        "dynasty": "宋",
        "collection_info": null
    },
    {
        "title": "渔村杂句十首  其二",
        "author": "薛嵎",
        "content": "非智非愚浪着鞭，前程倒指事茫然。\n临流一洗巢由耳，独立斜阳认钓船。",
        "dynasty": "宋",
        "collection_info": null
    },
    {
        "title": "渔村杂句十首  其三",
        "author": "薛嵎",
        "content": "尽醉茅柴得自由，芦花飞雪满人头。\n蓑衣碎叶重重补，听雨吟风卒未休。",
        "dynasty": "宋",
        "collection_info": null
    },
    {
        "title": "渔村杂句十首  其四",
        "author": "薛嵎",
        "content": "青山如主復如宾，相对无言意自真。\n富贵不应忘此味，从来世上少闲人。",
        "dynasty": "宋",
        "collection_info": null
    },
    {
        "title": "渔村杂句十首  其五",
        "author": "薛嵎",
        "content": "月下门开不用敲，渡头长繫木兰桡。\n盘餐市远从真率，会宿何妨屡卜宵。",
        "dynasty": "宋",
        "collection_info": null
    },
    {
        "title": "渔村杂句十首  其六",
        "author": "薛嵎",
        "content": "泽畔行行歌楚骚，一襟忠愤付湘涛。\n难教举世无醒者，莫羡渔翁活计高。",
        "dynasty": "宋",
        "collection_info": null
    },
    {
        "title": "渔村杂句十首  其七",
        "author": "薛嵎",
        "content": "三五人家住一湾，近城无路去来难。\n溪边自结同吟友，松柏青青到岁寒。",
        "dynasty": "宋",
        "collection_info": null
    },
    {
        "title": "渔村杂句十首  其八",
        "author": "薛嵎",
        "content": "野水微茫路欲迷，重重沙渚自高低。\n鹭鸶飞过无心泊，直入残阳树杪栖。",
        "dynasty": "宋",
        "collection_info": null
    },
    {
        "title": "渔村杂句十首  其九",
        "author": "薛嵎",
        "content": "猿鹤何曾肯受羁，偶来亭畔立多时。\n物情未到忘机地，步步行行只自疑。",
        "dynasty": "宋",
        "collection_info": null
    },
    {
        "title": "渔村杂句十首  其一○",
        "author": "薛嵎",
        "content": "白云相顾尚依依，十载江湖负宿知。\n时事未容轻所学，山中依旧只吟诗。",
        "dynasty": "宋",
        "collection_info": null
    },
    {
        "title": "普觉院登上人房老梅擅名滋久昔四灵与其先师道公方公游赋咏盈纸距今三世矣余每至其所辄徘徊不忍去登亦对坐不倦有前辈之风槐径弟拉同游者赋诗因用其韵俾登藏之庶不愧昔日尔  其一",
        "author": "薛嵎",
        "content": "年年心与雪霜期，一点寒生古树枝。\n昨夜故人相问信，隔窗无月坐移时。",
        "dynasty": "宋",
        "collection_info": null
    },
    {
        "title": "普觉院登上人房老梅擅名滋久昔四灵与其先师道公方公游赋咏盈纸距今三世矣余每至其所辄徘徊不忍去登亦对坐不倦有前辈之风槐径弟拉同游者赋诗因用其韵俾登藏之庶不愧昔日尔  其二",
        "author": "薛嵎",
        "content": "四灵殁后谁知己，惟有清香满旧枝。\n头白山僧犹爱客，为曾亲见老师时。",
        "dynasty": "宋",
        "collection_info": null
    },
    {
        "title": "感兴",
        "author": "薛嵎",
        "content": "箪瓢吾道在，此乐语人难。\n遗却形骸累，始知天地宽。\n远山不辨树，高屋易生寒。\n数夜雪风急，编芦壁未完。",
        "dynasty": "宋",
        "collection_info": null
    },
    {
        "title": "新年换桃符",
        "author": "薛嵎",
        "content": "桃符频换句难新，休对春风诉旧贫。\n近日儿童谈道学，几时征诏及闲人。\n山田收薄官输在，树雪吹残曙色真。\n慨昔巢由老岩穴，终身击壤作尧民。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其一",
        "author": "薛嵎",
        "content": "晴空万里散余霞，一叶渔舟稳似家。\n学道未能全寡欲，水边隙地亦栽花。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其二",
        "author": "薛嵎",
        "content": "兰菊分畦笋作鞭，南山相对意悠然。\n城中有路何曾入，只许苍头趁钓船。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其三",
        "author": "薛嵎",
        "content": "此身闲却有来由，白髮中年已上头。\n莫道无官无可弃，从今放下一齐休。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其四",
        "author": "薛嵎",
        "content": "独作渔樵最上宾，土风淳朴物情真。\n鲍家兄弟皆和乐，林子诗豪胆压人。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其五",
        "author": "薛嵎",
        "content": "巡檐修竹晚风敲，古寺僧归月下桡。\n童子闭门无一事，只须清坐过中宵。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其六",
        "author": "薛嵎",
        "content": "微吟朗咏足风骚，切莫危言试怒涛。\n云本无心泉自洁，不因作意立名高。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其七",
        "author": "薛嵎",
        "content": "生涯小小落溪湾，妻子知时不说难。\n毕竟直鈎为计拙，晚来无酒可销寒。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其八",
        "author": "薛嵎",
        "content": "暝色和烟四望迷，仰眠牛背觉天低。\n村翁遥指笙歌处，此地鱼沉鸟不栖。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其九",
        "author": "薛嵎",
        "content": "雉入樊笼马受羁，低头犹怕欠趋时。\n人心到此无真识，未必人疑先自疑。",
        "dynasty": "宋",
        "collection_info": null
    },
    {
        "title": "渔村杂诗十首再和前韵  其一○",
        "author": "薛嵎",
        "content": "岁寒无物可相依，惟有梅花似故知。\n名世何曾在科甲，西湖处士只吟诗。",
        "dynasty": "宋",
        "collection_info": null
    },
    {
        "title": "春晴泛湖",
        "author": "薛嵎",
        "content": "平湖新涨绿，沙觜浄涵波。\n芳草思无际，春风情最多。\n移舟动山影，止乐听渔歌。\n得意唯鸿鹄，高飞避网罗。",
        "dynasty": "宋",
        "collection_info": null
    },
    {
        "title": "呈井南刘主簿",
        "author": "薛嵎",
        "content": "何处井南居，青山遶屋庐。\n竹生从碍路，泉响不惊鱼。\n有道貌亦古，淡交情似疎。\n慈亲更弥寿，堂上步徐徐。",
        "dynasty": "宋",
        "collection_info": null
    },
    {
        "title": "春半",
        "author": "薛嵎",
        "content": "春半数风雨，水村增晓寒。\n不辞蓑笠重，自觉起居安。\n隔雾山疑失，占晴础未干。\n可怜桃与李，无语受摧残。",
        "dynasty": "宋",
        "collection_info": null
    },
    {
        "title": "太古元西堂过万寿谒住山肇淮海禅师并简",
        "author": "薛嵎",
        "content": "老子旧知己，江湖独尔思。\n此行逢作者，送别若为辞。\n风雨过春半，诗书滞海涯。\n心心傥相印，亦足慰衰迟。",
        "dynasty": "宋",
        "collection_info": null
    },
    {
        "title": "忆汪氏山亭旧游并简",
        "author": "薛嵎",
        "content": "因山为址屋无多，中有幽人衣薜萝。\n自撷溪毛充野腹，频敲牛角和渔歌。\n舟车相过情难数，姓字长留石可磨。\n遥想对床风雨际，一灯终夜照吟哦。",
        "dynasty": "宋",
        "collection_info": null
    },
    {
        "title": "古淡然老得帖住长芦不受却归松风旧寺次社中韵",
        "author": "薛嵎",
        "content": "拄杖挑云上半肩，寻幽重到旧栖禅。\n浮生多故成南北，白髮相惊问岁年。\n房闭松声难辨雨，山连海脉暗通泉。\n自从勇却长芦请，猿鹤终宵亦稳眠。",
        "dynasty": "宋",
        "collection_info": null
    },
    {
        "title": "佺上人游方",
        "author": "薛嵎",
        "content": "燕鸿来去尽，萧索此时心。\n杖锡投何寺，风霜别故林。\n夜床煨叶火，朝谷应樵音。\n往往长松下，看山坐独吟。",
        "dynasty": "宋",
        "collection_info": null
    },
    {
        "title": "送宋饮冰过四明郡斋  其一",
        "author": "薛嵎",
        "content": "元戎招士重亲临，喜遂诗书万里心。\n乍免客愁供帐具，暂停游事戟门深。\n秋空矫首瞻魁彩，夜烛凭花听雁音。\n从此文名沧海阔，好风三日到鸡林。",
        "dynasty": "宋",
        "collection_info": null
    },
    {
        "title": "送宋饮冰过四明郡斋  其二",
        "author": "薛嵎",
        "content": "忆昔曾登太白巅，闲云留我石床眠。\n集诗删失题犹记，人事乖违岁屡迁。\n极羡故交游汗漫，不禁离思对婵娟。\n山中乏致兼金馈，形迹相忘二十年。",
        "dynasty": "宋",
        "collection_info": null
    },
    {
        "title": "松风隆首座住云际禅院",
        "author": "薛嵎",
        "content": "山门开望海，钟鼓动鱼龙。\n人具慈悲相，秋生寂寞容。\n随身唯一钵，留偈别双松。\n后夜桥西月，支筇失所从。",
        "dynasty": "宋",
        "collection_info": null
    },
    {
        "title": "入京逢故人",
        "author": "薛嵎",
        "content": "长贫復羁旅，共爽十年欢。\n在世谁无累，如君事独难。\n蹴居怜火后，多病卧春残。\n纵决归山计，烟萝不疗寒。",
        "dynasty": "宋",
        "collection_info": null
    },
    {
        "title": "下第归故园",
        "author": "薛嵎",
        "content": "扁舟摇荡水心村，几度烟波入梦魂。\n猨鹤认名听号令，渔樵执礼叙寒温。\n浮生多事景逾促，自古求人道不尊。\n莫为穷途妨旷达，定应束帛贲丘园。",
        "dynasty": "宋",
        "collection_info": null
    },
    {
        "title": "山中",
        "author": "薛嵎",
        "content": "依然木石居，造物任乘除。\n时事今休问，山中计不疎。\n泉声增雨后，禽语变春初。\n吟得诗名世，终身甘荷锄。",
        "dynasty": "宋",
        "collection_info": null
    },
    {
        "title": "山居十首  其一",
        "author": "薛嵎",
        "content": "深涧游群鱼，高树鸣幽禽。\n山中白日长，同此逍遥心。\n脱粳香可炊，浊酒聊自斟。\n过兹非所求，孰为升与沉。",
        "dynasty": "宋",
        "collection_info": null
    },
    {
        "title": "山居十首  其二",
        "author": "薛嵎",
        "content": "阴壑生暮寒，白云如炊烟。\n麋鹿不识人，时復近我前。\n青松三四株，石床在其边。\n意思清且闲，可以终余年。",
        "dynasty": "宋",
        "collection_info": null
    },
    {
        "title": "山居十首  其三",
        "author": "薛嵎",
        "content": "名利能移人，智者为之愚。\n历观古英雄，鲜或全其躯。\n幸逃世网牵，园绮真吾徒。\n勿令千载下，嘆惜斯人无。",
        "dynasty": "宋",
        "collection_info": null
    },
    {
        "title": "山居十首  其四",
        "author": "薛嵎",
        "content": "前村雨脚收，斜阳挂高树。\n老翁牵牛归，颇亦有幽趣。\n山风响茅屋，崖月导芒屦。\n平生江湖心，于此谢驰骛。",
        "dynasty": "宋",
        "collection_info": null
    },
    {
        "title": "山居十首  其五",
        "author": "薛嵎",
        "content": "龙居洞云深，飞泉泻绝壁。\n不闻耳边喧，但觉心境寂。\n富贵由他人，得失俱抱戚。\n孰能全其天，山中樗与栎。",
        "dynasty": "宋",
        "collection_info": null
    },
    {
        "title": "山居十首  其六",
        "author": "薛嵎",
        "content": "午睡不觉长，童子入城迴。\n地炉散微烟，煨芋已成灰。\n独酌无佳宾，梅花为吾开。\n须臾山月高，顾影空徘徊。",
        "dynasty": "宋",
        "collection_info": null
    },
    {
        "title": "山居十首  其七",
        "author": "薛嵎",
        "content": "木落山转空，景驶寒亦早。\n百草无愠容，低头就枯槁。\n形生復形化，安用置怀抱。\n千古丘跖分，所论非寿夭。",
        "dynasty": "宋",
        "collection_info": null
    },
    {
        "title": "山居十首  其八",
        "author": "薛嵎",
        "content": "古调今谁弹，至乐非外假。\n渊明爱无絃，此意知者寡。\n放鹤未归来，时倚长松下。\n旁观彼何人，笑我衣裳野。",
        "dynasty": "宋",
        "collection_info": null
    },
    {
        "title": "山居十首  其九",
        "author": "薛嵎",
        "content": "老妻倦缝纫，痴儿厌藜藿。\n一贫谁復言，多累吾已错。\n山半云可耕，山下泉可凿。\n轩冕亦傥来，岂得长如昨。",
        "dynasty": "宋",
        "collection_info": null
    },
    {
        "title": "山居十首  其一○",
        "author": "薛嵎",
        "content": "柴门长日关，不碍溪水流。\n桃花树难寻，怅望迴轻舟。\n虽无武陵源，事与昔人侔。\n已矣勿復言，白首安吾丘。",
        "dynasty": "宋",
        "collection_info": null
    },
    {
        "title": "廉村薛庭芝诉贫于余余亦贫不能周之赠以是诗",
        "author": "薛嵎",
        "content": "两穷相值愁无计，同是开元补阙孙。\n百世清风于此在，莫将贫悴对人言。",
        "dynasty": "宋",
        "collection_info": null
    },
    {
        "title": "素上人游方",
        "author": "薛嵎",
        "content": "山深不可见，一锡又云飞。\n梵译通方语，林霜点衲衣。\n神闲生境寂，思苦入吟微。\n寒月空相照，何人夜扣扉。",
        "dynasty": "宋",
        "collection_info": null
    },
    {
        "title": "送蓑衣与陈子渊漫成口号",
        "author": "薛嵎",
        "content": "莎草为衣叶叶新，已知难上贵官身。\n野人相赠无他意，从使心亲迹更亲。",
        "dynasty": "宋",
        "collection_info": null
    },
    {
        "title": "自君之出矣三首  其一",
        "author": "薛嵎",
        "content": "自君之出矣，泪对花枝洒。\n风窗挑夜灯，心在无油泻。",
        "dynasty": "宋",
        "collection_info": null
    },
    {
        "title": "自君之出矣三首  其二",
        "author": "薛嵎",
        "content": "自君之出矣，荏苒度寒燠。\n譬彼双鲤鱼，书辞长在腹。",
        "dynasty": "宋",
        "collection_info": null
    },
    {
        "title": "自君之出矣三首  其三",
        "author": "薛嵎",
        "content": "自君之出矣，抱此离恨情。\n春蚕不作丝，缠绵过一生。",
        "dynasty": "宋",
        "collection_info": null
    },
    {
        "title": "越僧一书记索赋二绝 松风阁",
        "author": "薛嵎",
        "content": "何处笙箫起半空，满山斜日动蛟龙。\n老僧无语凭栏久，过尽白云千万重。",
        "dynasty": "宋",
        "collection_info": null
    },
    {
        "title": "越僧一书记索赋二绝 月泉",
        "author": "薛嵎",
        "content": "月色泉声境自真，有身终不惹埃尘。\n山中受用祇如此，住者知为澹泊人。",
        "dynasty": "宋",
        "collection_info": null
    },
    {
        "title": "为郑菊山赋斗室",
        "author": "薛嵎",
        "content": "居然真乐地，跬步亦徜徉。\n大器何曾局，修程未易量。\n中天应躔象，吾道即宫墙。\n万斛泉源在，非徒志秕糠。",
        "dynasty": "宋",
        "collection_info": null
    },
    {
        "title": "松阜弟于宝成寺祖墓之侧营创别业为赋得闲亭诗取又得浮生半日闲之句",
        "author": "薛嵎",
        "content": "陟巘心已清，復此风雨蔽。\n高人疏凿余，理道颇超诣。\n卜筑谐素志，缁侣欣共济。\n修竹尚无恙，巢鹤亦数世。\n空山岚欲滴，近水石可憇。\n春睡朝旭升，夜语孤烛继。\n高扁出林麓，先壠记苗裔。\n严钟警晨昏，群岫罗扈卫。\n身同野鹿游，迹许巢父媲。\n蜗角自为雄，蚁磨卒至毙。\n靡怀半日羡，讵识终老计。\n吾庐并渔村，兴往辄鼓枻。\n野衣裁芰荷，败屋粘薜荔。\n川陆阻会面，岁月迅流逝。\n兹情不可忘，淡交慎勿替。\n及时毕婚嫁，即事无芥蔕。\n相从丘壑真，永使心迹契。\n泉石闻斯言，庶以当盟誓。",
        "dynasty": "宋",
        "collection_info": null
    },
    {
        "title": "项大着挽诗",
        "author": "薛嵎",
        "content": "耻为恩门屈，宁辞御史迁。\n力陈归老疏，自尽读书年。\n秘府神游地，浮荣梦觉前。\n世间真不死，未必属苍天。",
        "dynasty": "宋",
        "collection_info": null
    },
    {
        "title": "刘荆山归自惟扬新营渔屋退居",
        "author": "薛嵎",
        "content": "谩道归来晚，闲中日最长。\n渔翁尊齿序，客子效戎装。\n野水涵秋霁，风荷动夕阳。\n十年毕婚嫁，亦胜为人忙。",
        "dynasty": "宋",
        "collection_info": null
    },
    {
        "title": "定庵远山主",
        "author": "薛嵎",
        "content": "修持功行满，不堕劫中尘。\n龙象西天邃，杉松卵塔新。\n腊高同辈尽，敛薄小师贫。\n生灭理无二，交深独怆神。",
        "dynasty": "宋",
        "collection_info": null
    },
    {
        "title": "哭槐径弟",
        "author": "薛嵎",
        "content": "孤僻由天性，看山独展眉。\n岂无身后虑，犹课病中诗。\n泉石宁非祟，苍旻不可知。\n平生唯爱菊，增我九秋悲。",
        "dynasty": "宋",
        "collection_info": null
    },
    {
        "title": "林氏梅岩",
        "author": "薛嵎",
        "content": "古意元从澹泊来，云根香雪点矶苔。\n静观造化春长在，不是冰霜冻得开。\n半影落池涵洁白，一峰无路接尘埃。\n逋仙家世君端的，只恐清吟未易陪。",
        "dynasty": "宋",
        "collection_info": null
    },
    {
        "title": "王九山挽诗  其一",
        "author": "薛嵎",
        "content": "古史无完傅，清风独可模。\n从谁问出处，举世在泥涂。\n气直于时忤，身荣与道俱。\n士林为重惜，挥泪奠生刍。",
        "dynasty": "宋",
        "collection_info": null
    },
    {
        "title": "王九山挽诗  其二",
        "author": "薛嵎",
        "content": "修行过衲子，蔬饭几昏晨。\n自草休官疏，犹嫌在世身。\n片云先冢近，寒月万松邻。\n为鬼还应别，平生有善因。",
        "dynasty": "宋",
        "collection_info": null
    },
    {
        "title": "王九山挽诗  其三",
        "author": "薛嵎",
        "content": "俗论鄙迂儒，公胡独受欺。\n焦桐方入调，夜鹊忽惊枝。\n心事将谁许，身名负己知。\n九原如可作，白首誓为期。",
        "dynasty": "宋",
        "collection_info": null
    },
    {
        "title": "逢旧友生",
        "author": "薛嵎",
        "content": "交游半零落，身在復长贫。\n对语寒灯尽，相看白髮新。\n兵兴无乐土，市近少闲人。\n遥忆桃源路，鸟啼花自春。",
        "dynasty": "宋",
        "collection_info": null
    },
    {
        "title": "和清溪可居壁间韵  其一",
        "author": "薛嵎",
        "content": "松风相对揜重关，何止浮生半日闲。\n此是仙家真境界，蓬莱犹在有无间。",
        "dynasty": "宋",
        "collection_info": null
    },
    {
        "title": "和清溪可居壁间韵  其二",
        "author": "薛嵎",
        "content": "日日虚廊步百迴，吟边时有可人来。\n西湖处士诗名世，老向孤山亦为梅。",
        "dynasty": "宋",
        "collection_info": null
    },
    {
        "title": "林景云令祖夫妻随其子各居同日葬",
        "author": "薛嵎",
        "content": "真诰岩前旧筑居，夫妻双化是仙期。\n至今耕陇桑麻地，全似桃源晋宋时。\n窀穸同晨符吉卜，亲朋分夜别灵帷。\n诗书孙子名方盛，锦诰重恩日未迟。",
        "dynasty": "宋",
        "collection_info": null
    },
    {
        "title": "康氏端斋",
        "author": "薛嵎",
        "content": "于焉能取友，人己两无偏。\n立行有如此，前修宜比肩。\n吟情近风雅，胸次着林泉。\n愧我全迂僻，交游又十年。",
        "dynasty": "宋",
        "collection_info": null
    },
    {
        "title": "陈子渊台州添倅",
        "author": "薛嵎",
        "content": "高志爱官闲，来从玉笋班。\n离家买湖石，开印对巾山。\n风月添新句，朋游记旧颜。\n桃花元有约，猥贱未能攀。",
        "dynasty": "宋",
        "collection_info": null
    },
    {
        "title": "潘氏梅所",
        "author": "薛嵎",
        "content": "种梅营数椽，四壁但萧然。\n清带山林气，香来笔砚边。\n云深天向晚，人立鹤趋前。\n余亦岁寒者，相从恰暮年。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其一",
        "author": "薛嵎",
        "content": "因缘还是范湾边，干巽峰高四应全。\n千古青山逢具眼，数茎秋鬓近衰年。\n倒骑黄犊循来路，贪看行龙下远田。\n惭愧邻翁为指说，传闻此地产英贤。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其二",
        "author": "薛嵎",
        "content": "外家后事凄凉甚，老妇思亲哭最哀。\n今日青山留我在，他年寒食望甥来。\n极知造物成吾志，可但精灵慰夜台。\n惆怅昔时原上路，独余宿草见春回。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其三",
        "author": "薛嵎",
        "content": "草塘相望隔重云，愧我为兄蚤哭君。\n少日对吟听夜雨，老来无计抚孤坟。\n泉台冥漠唯增感，人事安排已十分。\n莫待他年推吉应，如今友爱最先闻。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其四",
        "author": "薛嵎",
        "content": "敢慕昔贤居旷达，分甘吟骨寄山阿。\n刘伶常备随身锸，陶令曾为自挽歌。\n未必浮生于此悟，算来忙处为人多。\n北邙原上堪回首，莫枉心情用太过。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其五",
        "author": "薛嵎",
        "content": "十万买山浑可事，放教身死骨犹香。\n不知筋力何年尽，看到杉松几尺长。\n管郭岂能谋富贵，诗书元自着兴亡。\n采薇歌在无人识，千载清风独首阳。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其六",
        "author": "薛嵎",
        "content": "分明来日已无几，还似参禅未透时。\n吟骨纵清难免死，黄菁多啖亦充饥。\n题诗遣得山精去，近俗偏将古墓夷。\n合眼便为泉下鬼，此身康济莫宜迟。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其七",
        "author": "薛嵎",
        "content": "大有公卿弗似吾，一枝藤上挂葫芦。\n旋疏苔石通崖溜，自祝山神保鹤雏。\n休羡铭旌题极品，试将槐树植三株。\n依然此事凭阴德，从古幽明理不殊。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其八",
        "author": "薛嵎",
        "content": "赢得青山终老看，闲身受用不须多。\n风霜落木时将暮，功业无心镜懒磨。\n道士共联石鼎句，村童能和草庵歌。\n盖棺一事安排了，肯信光阴去似梭。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其九",
        "author": "薛嵎",
        "content": "山中百事且休闻，也莫参禅莫炼神。\n缠树古藤无了日，随风乱叶岂由身。\n闲来景物吟方到，静处工夫识始真。\n想得大槐宫裏梦，日高犹有未醒人。",
        "dynasty": "宋",
        "collection_info": null
    },
    {
        "title": "近买山范湾自营藏地与亡弟草塘君及外家墓茔悉可跂望感事述情继有是作  其一○",
        "author": "薛嵎",
        "content": "依然且作住庵看，茆屋三间办不难。\n户外莫容千驷马，客床唯置两蒲团。\n深林藏虎风长怒，短木支门睡自安。\n西北干戈犹未已，偶逢乐土度衰残。",
        "dynasty": "宋",
        "collection_info": null
    },
    {
        "title": "高新甫云崖",
        "author": "薛嵎",
        "content": "步步危机死不知，白云深处最平夷。\n猨啼鹤唳非无意，纔近高人便入诗。",
        "dynasty": "宋",
        "collection_info": null
    },
    {
        "title": "悼薛君载",
        "author": "薛嵎",
        "content": "衣被唯綀褐，长闲未觉贫。\n将何折君寿，不尽百年身。\n竹树多于屋，禽鱼近得人。\n生无世情恋，宁復怨苍旻。",
        "dynasty": "宋",
        "collection_info": null
    },
    {
        "title": "石窗通上人南游并谒刘后村",
        "author": "薛嵎",
        "content": "所师郊与岛，知己又应难。\n羽檄边烽急，风霜岁事残。\n出家忘路远，度海识天宽。\n文畅浮屠者，当时亦慕韩。",
        "dynasty": "宋",
        "collection_info": null
    },
    {
        "title": "君成弟清溪",
        "author": "薛嵎",
        "content": "孺子歌犹在，沧浪可濯缨。\n流来如玉洁，止处似心平。\n鱼避飞鳬影，荷添落雨声。\n诗书源更远，千古媲交情。",
        "dynasty": "宋",
        "collection_info": null
    },
    {
        "title": "哭中师雪崖",
        "author": "薛嵎",
        "content": "众裏知心少，唯师是故人。\n临终书未答，昨夜梦全真。\n鹤唳浑如哭，花开不似春。\n近逢同住者，得问病元因。",
        "dynasty": "宋",
        "collection_info": null
    },
    {
        "title": "霁雪亭",
        "author": "薛嵎",
        "content": "千树玉成林，远香清可寻。\n几疑安道在，直得老逋吟。\n迥与春风异，唯宜昼日阴。\n尘中无此景，羡尔弃华簪。",
        "dynasty": "宋",
        "collection_info": null
    },
    {
        "title": "方氏墓庐扁曰白云飞处",
        "author": "薛嵎",
        "content": "诸峰互隠蔽，一望一增悲。\n触目易成感，思亲无尽时。\n松扉阴似雨，翁仲立如痴。\n出岫亦何意，悠然自不知。",
        "dynasty": "宋",
        "collection_info": null
    },
    {
        "title": "渔村偶题",
        "author": "薛嵎",
        "content": "莫道柴门窄，断无车马声。\n苦吟成集少，久病见人生。\n花落寒犹在，春阴雨未成。\n渔村名自我，鸥鹭勿相轻。",
        "dynasty": "宋",
        "collection_info": null
    },
    {
        "title": "唐补阙清风亭",
        "author": "薛嵎",
        "content": "去国遗忠荩，朝盘托讽深。\n因知洁己意，亦是爱君心。\n貌像意全古，子孙贫至今。\n清风如可继，块土已埋沉。",
        "dynasty": "宋",
        "collection_info": null
    },
    {
        "title": "寄珂雪屋",
        "author": "薛嵎",
        "content": "积雪覆茅屋，僧居清更清。\n浮生千劫尽，长日一灯明。\n野鸟呼能下，山灵避不行。\n旧时江月住，时听诵经声。",
        "dynasty": "宋",
        "collection_info": null
    },
    {
        "title": "赋山云侄偶锄",
        "author": "薛嵎",
        "content": "扶犂人所贱，何苦事耕耘。\n生意未终息，雨声曾厌闻。\n诗书长在手，畚锸岂劳君。\n祇恐青云上，能将此志分。",
        "dynasty": "宋",
        "collection_info": null
    },
    {
        "title": "还甘泉沈氏诗卷",
        "author": "薛嵎",
        "content": "之人吾畏友，相望水东西。\n笔下山林趣，诗中五十题。\n读书长闭户，自奉只羹藜。\n名字他年出，双松应共齐。",
        "dynasty": "宋",
        "collection_info": null
    },
    {
        "title": "万象亭",
        "author": "薛嵎",
        "content": "年年此地驻吟鞍，十万人家指掌宽。\n天上星辰依旧远，山中松桂不知寒。\n月生沧海一轮静，云泊阑干片影残。\n见说亭基从古在，拟将图志试寻看。",
        "dynasty": "宋",
        "collection_info": null
    },
    {
        "title": "朱氏云壑",
        "author": "薛嵎",
        "content": "舒卷悠悠付太空，居然丘壑具胸中。\n人生知己终难必，世上无心自不同。\n片石若浮龙在水，远峰欲露树吟风。\n羡君隠处有如此，想见诗成字字工。",
        "dynasty": "宋",
        "collection_info": null
    },
    {
        "title": "本无师与槐径弟交游二十年矣古人谓百篇诗尽和一盏酒须分余于二公亦云槐径既殁本无编其往来之诗号曰云林酬唱僭述鄙句奉呈",
        "author": "薛嵎",
        "content": "中年为此别，悲动故交情。\n案上云林卷，山中风木声。\n梦回惊復喜，诗在死如生。\n几番西郊路，逢师独自行。",
        "dynasty": "宋",
        "collection_info": null
    },
    {
        "title": "宣氏梅边",
        "author": "薛嵎",
        "content": "自入孤山咏，梅花最识诗。\n喜逢吟苦友，共此岁寒期。\n曙色雪初霁，暗香春未知。\n前村风景别，祇是爱茅茨。",
        "dynasty": "宋",
        "collection_info": null
    },
    {
        "title": "耕乐",
        "author": "薛嵎",
        "content": "躬耕乐道真吾事，三聘看来未是荣。\n时尚可为君更悟，何妨藜藿度残生。",
        "dynasty": "宋",
        "collection_info": null
    },
    {
        "title": "王民山惠诗",
        "author": "薛嵎",
        "content": "民山名字出，朋辈独推先。\n不奉寒暄问，于今四十年。\n传来诗似锦，倏去步如仙。\n自古山林士，无营貌亦贤。",
        "dynasty": "宋",
        "collection_info": null
    },
    {
        "title": "渔村即事",
        "author": "薛嵎",
        "content": "维舟古渡头，四望是汀洲。\n水阔唯宜夏，荷枯不碍秋。\n困归牛背稳，晓汲井云浮。\n独坐愁无侣，多番为月留。",
        "dynasty": "宋",
        "collection_info": null
    },
    {
        "title": "潘氏可轩",
        "author": "薛嵎",
        "content": "可人居此地，称此可轩名。\n力学倘无倦，终身集大成。\n言辞寓深浅，权度要分明。\n体认工夫到，何妨缓作程。",
        "dynasty": "宋",
        "collection_info": null
    },
    {
        "title": "青藜阁为林景云赋",
        "author": "薛嵎",
        "content": "九斗峰前太乙临，星辰亦监此时心。\n楼高不碍光芒入，坐久忽惊风露深。\n千古圣贤书裏见，吾身学问性中寻。\n夜窗勤苦追先哲，名字何分昔与今。",
        "dynasty": "宋",
        "collection_info": null
    },
    {
        "title": "追惜永嘉前政知县赵大猷时景定改元",
        "author": "薛嵎",
        "content": "兴言民父恩犹在，何故年来尽不如。\n清节苦于为士日，归装轻似到官初。\n月明往事寻思遍，灯下怀人音问疎。\n矫首天朝除目到，放教田里得安居。",
        "dynasty": "宋",
        "collection_info": null
    },
    {
        "title": "高氏石云",
        "author": "薛嵎",
        "content": "阆仙曾得句，月下自推敲。\n以此幽闲趣，长为淡泊交。\n水寒梅照影，霜滑鸟归巢。\n余亦同怀者，从君结把茅。",
        "dynasty": "宋",
        "collection_info": null
    },
    {
        "title": "清醒",
        "author": "薛嵎",
        "content": "独怀忠愤赴湘中，举国昏昏志不同。\n渔父笑君君亦笑，烟波相望各西东。",
        "dynasty": "宋",
        "collection_info": null
    },
    {
        "title": "囊萤  其一",
        "author": "薛嵎",
        "content": "山中不羡青藜贵，清梦何曾到石渠。\n裁得綀囊连夜喜，儿童也学裹衣裾。",
        "dynasty": "宋",
        "collection_info": null
    },
    {
        "title": "囊萤  其二",
        "author": "薛嵎",
        "content": "残星数点照科斗，此事分明属后生。\n记得年时头未雪，夜窗不觉又三更。",
        "dynasty": "宋",
        "collection_info": null
    },
    {
        "title": "谢松冈侄惠诗",
        "author": "薛嵎",
        "content": "韦布名犹盛，诗书不负人。\n每过临水宅，长想钓鱼身。\n思苦诗难和，岁寒交始真。\n乃翁怜病久，余病復兼贫。",
        "dynasty": "宋",
        "collection_info": null
    },
    {
        "title": "邵氏悦心堂",
        "author": "薛嵎",
        "content": "扰扰利名役，鬓髭霜雪侵。\n要知充此性，即是悦吾心。\n有道境常裕，无营味最深。\n纷华安肯羡，出见更酣沈。",
        "dynasty": "宋",
        "collection_info": null
    },
    {
        "title": "别鹤",
        "author": "薛嵎",
        "content": "见说瀛洲万里程，相思犹觊下青冥。\n已归天上神仙籍，不就人间饮啄腥。\n昨夜月明如失友，故园笼在且休扃。\n邻家亦有雏堪待，丹顶微微振薄翎。",
        "dynasty": "宋",
        "collection_info": null
    },
    {
        "title": "冬日野步",
        "author": "薛嵎",
        "content": "树上有禽啼似春，声高声下亦何心。\n幽人拄杖移时立，句句诗中是苦吟。",
        "dynasty": "宋",
        "collection_info": null
    },
    {
        "title": "山中梅花  其一",
        "author": "薛嵎",
        "content": "诗人魂在梅花上，不比垂杨管别离。\n野鹤声声声渐远，定应飞报月明知。",
        "dynasty": "宋",
        "collection_info": null
    },
    {
        "title": "山中梅花  其二",
        "author": "薛嵎",
        "content": "已有梅花未有诗，青山相对动愁眉。\n山翁只在山中住，花落花开总不知。",
        "dynasty": "宋",
        "collection_info": null
    },
    {
        "title": "山中",
        "author": "薛嵎",
        "content": "长日山中坐，白云应笑人。\n浮生尘未脱，至老趣难真。\n身在影犹赘，年丰家自贫。\n莫将吟事废，柳色已知春。",
        "dynasty": "宋",
        "collection_info": null
    },
    {
        "title": "渔父词七首  其一",
        "author": "薛嵎",
        "content": "兰芷流来水亦香，满汀鸥鹭动斜阳。\n声欵乃，间鸣榔，侬家只住岸西旁。",
        "dynasty": "宋",
        "collection_info": null
    },
    {
        "title": "渔父词七首  其二",
        "author": "薛嵎",
        "content": "翁妪齐眉妇亦贤，小姑颜貌正笄年。\n头髮乱，髻鬟偏，爱把花枝立柂前。",
        "dynasty": "宋",
        "collection_info": null
    },
    {
        "title": "渔父词七首  其三",
        "author": "薛嵎",
        "content": "湘妃泪染竹痕斑，风雨连朝下钓难。\n春浪急，石矶寒，买得茅柴味亦酸。",
        "dynasty": "宋",
        "collection_info": null
    },
    {
        "title": "渔父词七首  其四",
        "author": "薛嵎",
        "content": "满湖飞雪搅长空，急起呼儿上短篷。\n蓑笠具，画图同，铁笛声长曲未终。",
        "dynasty": "宋",
        "collection_info": null
    },
    {
        "title": "渔父词七首  其五",
        "author": "薛嵎",
        "content": "离骚读罢怨声声，曾向江边问屈平。\n醒还醉，醉还醒，笑指沧浪可濯缨。",
        "dynasty": "宋",
        "collection_info": null
    },
    {
        "title": "渔父词七首  其六",
        "author": "薛嵎",
        "content": "白髮髼松不记年，扁舟泊在荻花边。\n天上月，水中天，夜夜烟波得意眠。",
        "dynasty": "宋",
        "collection_info": null
    },
    {
        "title": "渔父词七首  其七",
        "author": "薛嵎",
        "content": "只有青山可卜邻，妻儿语笑意全真。\n休识字，莫嫌贫，方是安闲第一人。",
        "dynasty": "宋",
        "collection_info": null
    },
    {
        "title": "渔村远望因思槐径弟同游之乐",
        "author": "薛嵎",
        "content": "满山残雪满溪云，唯有沙鸥独见亲。\n往事不堪频入梦，吟篇无数更愁人。\n扁舟欲渡同谁载，破衲蒙头近六旬。\n尚拟来生因可结，凄凉何处问苍旻。",
        "dynasty": "宋",
        "collection_info": null
    },
    {
        "title": "闲居言怀",
        "author": "薛嵎",
        "content": "老子从来不为名，放教心地到和平。\n庭前草色知春近，窗外梅花终夜明。\n纸帐梦回移月影，石溪流断失滩声。\n吟边莫问红尘事，只住茅茨亦自清。",
        "dynasty": "宋",
        "collection_info": null
    },
    {
        "title": "柴门",
        "author": "薛嵎",
        "content": "春风随处好，吟事又相催。\n触石云飞去，呼童鹤误来。\n杖藜无疾步，花地有香埃。\n不许车尘入，柴门只半开。",
        "dynasty": "宋",
        "collection_info": null
    },
    {
        "title": "独宿山中  其一",
        "author": "薛嵎",
        "content": "涧水松风声不断，白云飞上屋头栖。\n山中昨夜孤吟客，只把无眠便作题。",
        "dynasty": "宋",
        "collection_info": null
    },
    {
        "title": "独宿山中  其二",
        "author": "薛嵎",
        "content": "诛茅无地结庵迟，借得人家近翠微。\n何事树禽惊不起，也应知我久忘机。",
        "dynasty": "宋",
        "collection_info": null
    },
    {
        "title": "渔家",
        "author": "薛嵎",
        "content": "生涯渔业在，屋漏旋增茅。\n莫道直鈎拙，翻同稚子敲。\n夜灯切竹火，宾坐具山肴。\n中有白头者，离骚手自抄。",
        "dynasty": "宋",
        "collection_info": null
    },
    {
        "title": "题山中井泉",
        "author": "薛嵎",
        "content": "井口依山缺，更无沙砾浑。\n相传海眼出，久视石碑存。\n定案星辰位，不多穿凿痕。\n旱年人尽汲，汲尽復源源。",
        "dynasty": "宋",
        "collection_info": null
    },
    {
        "title": "郑氏时斋",
        "author": "薛嵎",
        "content": "力学竞分阴，俄惊岁月深。\n岂为科举地，自遂读书心。\n名教有余乐，尘埃不可寻。\n肯同碌碌者，白首尚籯金。",
        "dynasty": "宋",
        "collection_info": null
    },
    {
        "title": "松冈过许峰送葬",
        "author": "薛嵎",
        "content": "此行吟更苦，哭舅万山深。\n处士花犹昔，何人诗在今。\n奉亲无旅况，对佛动慈心。\n霜夜增寒思，半床安纸衾。",
        "dynasty": "宋",
        "collection_info": null
    },
    {
        "title": "挽陈运管安人孙氏",
        "author": "薛嵎",
        "content": "舅家如母在，恸哭泪沾襟。\n平日经声断，兹晨佛力深。\n墓庐犹手构，捆则是夫箴。\n山上半慈竹，从知契夙心。",
        "dynasty": "宋",
        "collection_info": null
    },
    {
        "title": "君誉病愈相访",
        "author": "薛嵎",
        "content": "有谁怜我老，贤弟独知心。\n月夜空相忆，梅花都未吟。\n愁因失鹤致，贫为买山深。\n连日勤过记，新篘得共斟。",
        "dynasty": "宋",
        "collection_info": null
    },
    {
        "title": "还寓乐侄诗卷",
        "author": "薛嵎",
        "content": "吾诗吟未了，今尔亦工吟。\n笔下心思苦，书中理趣深。\n青灯宜远到，白日易西沈。\n多谢怜衰疾，连朝独见临。",
        "dynasty": "宋",
        "collection_info": null
    },
    {
        "title": "园中",
        "author": "薛嵎",
        "content": "莫道趋时拙，书中乐未涯。\n荷锄依树歇，联句笑人迟。\n仙去井犹在，年荒草不衰。\n近来筋力减，累失看花期。",
        "dynasty": "宋",
        "collection_info": null
    },
    {
        "title": "贾鹿岩",
        "author": "薛嵎",
        "content": "不是长江派，因何亦好吟。\n从知世味淡，自觉野情深。\n科举无名字，案头唯古今。\n新铭为读尽，可惜老山林。",
        "dynasty": "宋",
        "collection_info": null
    },
    {
        "title": "山中遇雨",
        "author": "薛嵎",
        "content": "草荒泥磴滑，老病厌扶持。\n雨逐云先后，路随山险夷。\n天寒禽自浴，屋漏榻频移。\n吟事愁无绪，梅花意亦悲。",
        "dynasty": "宋",
        "collection_info": null
    },
    {
        "title": "山居有感",
        "author": "薛嵎",
        "content": "无忮復无求，山林终自由。\n雪飞犹欠积，云住欲相留。\n朋友疏因数，功名喜亦忧。\n休休亭记在，此是死前休。",
        "dynasty": "宋",
        "collection_info": null
    },
    {
        "title": "湖外泛雪",
        "author": "薛嵎",
        "content": "雨雪连朝意未休，支筇难步最高楼。\n梅花不识春风面，野水相平古渡头。\n船上看山无屋碍，尘中阅世似沤浮。\n一生穷苦缘诗僻，莫把诗穷认作愁。",
        "dynasty": "宋",
        "collection_info": null
    },
    {
        "title": "病中感兴",
        "author": "薛嵎",
        "content": "风霜岁又除，藜杖步徐徐。\n儿辈忧无药，床头喜有书。\n背因曝日暖，交为诉贫疎。\n天定由人事，不如深闭庐。",
        "dynasty": "宋",
        "collection_info": null
    },
    {
        "title": "忆嵇师奥观梅并贵行弟殁后之思",
        "author": "薛嵎",
        "content": "不到嵇师今几春，凄凉疋马去无因。\n同游人葬梅花下，应笑花开不见人。",
        "dynasty": "宋",
        "collection_info": null
    },
    {
        "title": "守岁五首  其一",
        "author": "薛嵎",
        "content": "儿辈呼卢不计钱，地炉围坐笑声喧。\n老夫自筭吟边事，栽竹移花近百篇。",
        "dynasty": "宋",
        "collection_info": null
    },
    {
        "title": "守岁五首  其二",
        "author": "薛嵎",
        "content": "明日焚香叩九关，六旬修未到清闲。\n莫怜身在尘中老，雪后骑馿亦看山。",
        "dynasty": "宋",
        "collection_info": null
    },
    {
        "title": "守岁五首  其三",
        "author": "薛嵎",
        "content": "鹤雏添岁顶微红，想见瀛洲路亦通。\n昨夜柴门长半掩，三更敲尽叫归笼。",
        "dynasty": "宋",
        "collection_info": null
    },
    {
        "title": "守岁五首  其四",
        "author": "薛嵎",
        "content": "新岁纔余七日粮，灯前犹自笑人忙。\n茅檐霜下寒衣薄，爇尽蒹葭夜更长。",
        "dynasty": "宋",
        "collection_info": null
    },
    {
        "title": "守岁五首  其五",
        "author": "薛嵎",
        "content": "平日过从乏贵游，更来湖上棹扁舟。\n除将儿女年年拜，邻舍相逢坐即休。",
        "dynasty": "宋",
        "collection_info": null
    },
    {
        "title": "山云惠二物 梅枝",
        "author": "薛嵎",
        "content": "赠我江南一朶春，独清滋味自相亲。\n只愁月下推敲拙，难与梅花作主人。",
        "dynasty": "宋",
        "collection_info": null
    },
    {
        "title": "山云惠二物 画竹",
        "author": "薛嵎",
        "content": "跬步园林种亦难，渭川还有几千竿。\n山云遗我冰绡轴，得与梅花相对看。",
        "dynasty": "宋",
        "collection_info": null
    },
    {
        "title": "渔村有感",
        "author": "薛嵎",
        "content": "小窗长日苦吟声，独倚阑干看晚晴。\n居士莫疑贫可弃，春风不为病相轻。\n梅边纸帐重重影，壁上离骚字字清。\n鸥鹭往来情更熟，只消此地度残生。",
        "dynasty": "宋",
        "collection_info": null
    },
    {
        "title": "吴樵溪山居",
        "author": "柴望",
        "content": "老子无家计，萧然屋数间。\n头边惟白髮，眼底是青山。\n棋急鸟声散，琴低鹤睡閒。\n片云长似伴，朝去暮飞还。",
        "dynasty": "宋",
        "collection_info": null
    },
    {
        "title": "金台泊舟",
        "author": "柴望",
        "content": "欲谋归去计，归去更匆匆。\n王化何时北，江流日夜东。\n片帆山共水，竟夕雨和风。\n时事只如此，相催成老翁。",
        "dynasty": "宋",
        "collection_info": null
    },
    {
        "title": "宿湖外",
        "author": "柴望",
        "content": "懒入城中去，来维柳下舟。\n空江明月上，残雨夕阳收。\n好景多归夜，他乡易得秋。\n倚梧吟不尽，樽酒更登楼。",
        "dynasty": "宋",
        "collection_info": null
    },
    {
        "title": "山居",
        "author": "柴望",
        "content": "老来无一事，僮与鹤相随。\n绕屋疎疎竹，编墙短短篱。\n起来花换影，知已睡多时。\n莫厌山居寂，山人祇自宜。",
        "dynasty": "宋",
        "collection_info": null
    },
    {
        "title": "诏许出狱呈京尹节斋赵公",
        "author": "柴望",
        "content": "臣子狂愚献直言，圣明宽大度如天。\n十封应诏皆焚藁，一片忧时祇似弦。\n数象逢丁阳九厄，元龟为鑑后千年。\n今朝有旨从天下，不到长沙到席前。",
        "dynasty": "宋",
        "collection_info": null
    },
    {
        "title": "灵芝寺别祖席诸友",
        "author": "柴望",
        "content": "落日寒城暮雨余，满斟离酒意何如。\n见妻还指张仪舌，痛国谁怜贾谊书。\n羸马病僮旋僱倩，寺禽山獠亦欷歔。\n长安可是深居处，更向深山深处居。",
        "dynasty": "宋",
        "collection_info": null
    },
    {
        "title": "富阳道中",
        "author": "柴望",
        "content": "几年只向长安去，今日囊书被旨回。\n马首独行秋叶路，鲈鱼时共菊花杯。\n黄昏钟动雁初下，夜半月明潮正来。\n我自不归归便得，故园早晚早梅开。",
        "dynasty": "宋",
        "collection_info": null
    },
    {
        "title": "和周居易见寄韵",
        "author": "柴望",
        "content": "十年为客上长安，人指冰山不会寒。\n开口尽言投老易，到头只是挂冠难。\n低栖屋宇居常稳，巧小园池坐尽宽。\n别有前溪鱼可钓，也须栽竹傍栏干。",
        "dynasty": "宋",
        "collection_info": null
    },
    {
        "title": "钱唐",
        "author": "柴望",
        "content": "不记钱王建国年，尚遗强弩射潮痕。\n地迴王气归吴分，山挟潮声出海门。\n南渡几年犹昨日，西湖疎影自黄昏。\n客来独凭栏干处，时听渔歌过远村。",
        "dynasty": "宋",
        "collection_info": null
    },
    {
        "title": "越王勾践墓",
        "author": "柴望",
        "content": "秦望山头自夕阳，伤心谁復赋凄凉。\n今人不见亡吴事，故墓犹传霸越乡。\n雨打乱花迷复道，鸟翻黄叶下宫墙。\n登临莫向高台望，烟树中原正渺茫。",
        "dynasty": "宋",
        "collection_info": null
    },
    {
        "title": "送马太初之越",
        "author": "柴望",
        "content": "一去山阴一冉溪，如何还只恁分携。\n雨无聊頼人无寐，水又潺湲鸟又啼。\n明日不知君上马，中宵谁与共闻鸡。\n去时应有兰亭句，为我临池援笔题。",
        "dynasty": "宋",
        "collection_info": null
    },
    {
        "title": "戒珠寺右军宅",
        "author": "柴望",
        "content": "苍树寒烟两渺茫，后来谁此弔兴亡。\n晋朝风物今流水，萧寺钟声几夕阳。\n话燕梁空春雨急，爱鹅人去暮山长。\n学书弟子知何在，风过池塘墨尚香。",
        "dynasty": "宋",
        "collection_info": null
    },
    {
        "title": "和王景阳越中寄别韵",
        "author": "柴望",
        "content": "故人书只问平安，已分还山岂愿官。\n猿鹤不惊松径梦，貂蝉难换竹皮冠。\n长安落叶秋深见，故国斜阳雨后看。\n莫道剡中吟不尽，不成吟处亦停鞍。",
        "dynasty": "宋",
        "collection_info": null
    },
    {
        "title": "金山寺",
        "author": "柴望",
        "content": "荻花芦叶正珊珊，山在长江寺在山。\n门径但从船出入，僧房多住水中间。\n江空落日斜犹照，夜半秋潮去復还。\n吟兴未阑天欲曙，一行斜雁起苍湾。",
        "dynasty": "宋",
        "collection_info": null
    },
    {
        "title": "凤皇台",
        "author": "柴望",
        "content": "洒尽梧桐酒一杯，兴亡前事独徘徊。\n乌衣冉冉斜阳下，白鹭茫茫江水来。\n凤去不知经几载，客来惟只见高台。\n閒于登眺成孤啸，五百年间王气回。",
        "dynasty": "宋",
        "collection_info": null
    },
    {
        "title": "石头城和王宁翁韵",
        "author": "柴望",
        "content": "怀乡弔古易伤心，绝顶危亭共客临。\n朝市曾经兵火后，山川转觉树云深。\n百年歌舞空台沼，六代豪华漫陆沉。\n惟有乱鸦归去晚，夕阳无限暮城阴。",
        "dynasty": "宋",
        "collection_info": null
    },
    {
        "title": "多景楼",
        "author": "柴望",
        "content": "早被垂杨繫去舟，五更潮落大江头。\n关河北望几千里，淮海南来第一楼。\n昔日最多风景处，今人偏动黍离愁。\n烟沙澒洞翻苹末，欲倚西风问仲谋。",
        "dynasty": "宋",
        "collection_info": null
    },
    {
        "title": "山阴兰亭",
        "author": "柴望",
        "content": "寂寂山阴事已尘，至今亭址尚嶙峋。\n落花时节朝朝雨，插柳人家处处春。\n曲水自流寒食酒，茂林无復永和人。\n昭陵茧纸今何在，空有梅花点翠珉。",
        "dynasty": "宋",
        "collection_info": null
    },
    {
        "title": "别故人",
        "author": "柴望",
        "content": "便未成名也自归，不应猿鹤更猜疑。\n冷看世事频移局，懒与仙人共弈棋。\n南渡只今惟有酒，西兴临别是谁诗。\n行藏正要知时节，却是时人未得知。",
        "dynasty": "宋",
        "collection_info": null
    },
    {
        "title": "送叶若矶之金陵谒信庵",
        "author": "柴望",
        "content": "一片斜阳落渡头，青衫乌帽独登楼。\n江流建业三千里，山色淮南数百州。\n都督正开羊祜府，谁人得上李膺舟。\n此行不为扬州鹤，一字犹堪万户侯。",
        "dynasty": "宋",
        "collection_info": null
    },
    {
        "title": "呈中书权直程沧洲",
        "author": "柴望",
        "content": "玉旨传宣夜直扉，制麻侵晓进呈归。\n三槐龙影连青琐，千柳鶑声度紫薇。\n袖惹炉香飘雾霭，砚传盘露映旌旗。\n承恩更赐金莲炬，犹胜清光太乙藜。",
        "dynasty": "宋",
        "collection_info": null
    },
    {
        "title": "富春严子陵祠",
        "author": "柴望",
        "content": "桑田何处海漫漫，耕垄传闻建武间。\n真主不缘符白水，先生安可饭青山。\n至今衰草遗寒烧，此日秋江起暮鹇。\n万里崎岖祠下路，不知行役几人閒。",
        "dynasty": "宋",
        "collection_info": null
    },
    {
        "title": "归来",
        "author": "柴望",
        "content": "归计年来付酒杯，任他猿鹤自相猜。\n东家种竹西邻看，前日移花昨夜开。\n钟送夕阳归草木，风吹凉月上楼台。\n老来懒听他家曲，惟看柴门长绿苔。",
        "dynasty": "宋",
        "collection_info": null
    },
    {
        "title": "越山",
        "author": "柴望",
        "content": "吴越山分两岸青，遥遥帆影是西兴。\n江花历乱如红雨，云树高低似画屏。\n钱氏古乡迷鸟道，越王芳草上诸陵。\n已知太乙临吴分，晓看祥乌夜看星。",
        "dynasty": "宋",
        "collection_info": null
    },
    {
        "title": "寄徐编校",
        "author": "柴望",
        "content": "近传丹诏下彤墀，夜鹤寒猿也自疑。\n江上晚风终自急，山中白石最相宜。\n潮生潮灭鸥先见，花落花开蝶未知。\n怀玉山人如问我，烂柯山下看围棋。",
        "dynasty": "宋",
        "collection_info": null
    },
    {
        "title": "重到都门效辘轳体",
        "author": "柴望",
        "content": "两年不作京华梦，重到湖山事已非。\n柳外晚风寒食节，花间天气雨晴时。\n阑干独凭鶑飞去，帘幙低垂燕未归。\n欲託焦桐理心事，满庭芳草又斜晖。",
        "dynasty": "宋",
        "collection_info": null
    },
    {
        "title": "金陵秋赋别江寿翁",
        "author": "柴望",
        "content": "忆向西风折翅归，每忻黄菊满疎篱。\n十书诣阙无知己，千里离家有路歧。\n岁月易惊孤客梦，文章难比少年时。\n荻花芦叶休凄怨，自有新开窦桂枝。",
        "dynasty": "宋",
        "collection_info": null
    },
    {
        "title": "奇气楼",
        "author": "柴望",
        "content": "此斋全占崧高胜，更尽楼前第一奇。\n芳草碧连天水处，数峰青断暮烟时。\n山川不逐阴晴换，宇宙閒看岁月移。\n琴已懒弹书懒读，一帘花影咏春迟。",
        "dynasty": "宋",
        "collection_info": null
    },
    {
        "title": "高斋晚望",
        "author": "柴望",
        "content": "纔是青山便卜邻，世情那得较纷纭。\n露含远岫分为雨，烟起人家去作云。\n柳色晴光扶槛入，鶑声人语隔窗闻。\n高斋独捲重帘坐，花落棋床日未曛。",
        "dynasty": "宋",
        "collection_info": null
    },
    {
        "title": "西湖",
        "author": "柴望",
        "content": "年年柳眼青归处，门外游人可自閒。\n天气又晴晴又雨，楼台依寺寺依山。\n酒边歌拍穿花外，船上箫声落水间。\n光景留连空自惜，鹧鸪啼罢暮城关。",
        "dynasty": "宋",
        "collection_info": null
    },
    {
        "title": "客中夜雨",
        "author": "柴望",
        "content": "离情先怯向边州，寒叶敲窗更报秋。\n几点搅残千里梦，一声滴作两乡愁。\n苦缘杨柳沾离席，偏傍梧桐溅小楼。\n惟有孤灯照明灭，夜深无语揽重裘。",
        "dynasty": "宋",
        "collection_info": null
    },
    {
        "title": "江心寺",
        "author": "柴望",
        "content": "寺比金焦彻夜开，一山恰似小蓬莱。\n塔分两岸波中影，潮长三门石上苔。\n遗老为言前日事，上皇曾渡此江来。\n中流滚滚英雄恨，输与高僧入定回。",
        "dynasty": "宋",
        "collection_info": null
    },
    {
        "title": "重题黄鹤楼",
        "author": "柴望",
        "content": "自从崔颢题诗后，更有何人弔祢衡。\n芳草不知鹦鹉恨，晴天惟见汉阳城。\n楼头月落酒方醒，岸口风高雁正鸣。\n五百年前黄鹤去，閒寻鸥鹭订诗盟。",
        "dynasty": "宋",
        "collection_info": null
    },
    {
        "title": "送朱南山开蜀阃",
        "author": "柴望",
        "content": "殿上传宣内引官，一封历历奏忠肝。\n八千里路先声至，百万都人夹道观。\n节度晋公先授钺，淮阴韩信旧登坛。\n擎天正要中流柱，莫拟人间蜀道难。",
        "dynasty": "宋",
        "collection_info": null
    },
    {
        "title": "别永嘉使君赵致轩",
        "author": "柴望",
        "content": "一番出处计何如，流泊中川不为渔。\n落日凄凉秋老矣，西风浩荡客归欤。\n吟成白髮逢知己，费尽黄金买古书。\n明发灞桥桥上路，藉君帆力更吹嘘。",
        "dynasty": "宋",
        "collection_info": null
    },
    {
        "title": "蕲州别友",
        "author": "柴望",
        "content": "客中逢客上夷陵，辗转凄凉睡不成。\n无酒送君之远道，有谁吹角向江城。\n白髮乱生人渐老，青灯相对雨无情。\n诘朝共发蕲州路，知到江山更几程。",
        "dynasty": "宋",
        "collection_info": null
    },
    {
        "title": "送监丞弟元亨参江陵阃",
        "author": "柴望",
        "content": "北虏纔闻郭子仪，上流决有退师期。\n诸公但酾临江酒，老子祇围别墅棋。\n露布夜传诛鞑靼，蜡丸便递破符离。\n书生已办平淮表，先寄鹡鸰原上诗。",
        "dynasty": "宋",
        "collection_info": null
    },
    {
        "title": "即事",
        "author": "柴望",
        "content": "澒洞风尘莽未明，天翻地覆劫将盈。\n翠华海上知何似，白首山中空自惊。\n哭向鶑花非世界，梦迷弓剑绕皇陵。\n谁知薇蕨同杯酒，为酹兴亡终古灵。",
        "dynasty": "宋",
        "collection_info": null
    },
    {
        "title": "和通判弟随亨书感韵",
        "author": "柴望",
        "content": "风沙万里梦堪惊，地老天荒只此情。\n世上但知王蠋义，人间惟有伯夷清。\n堂前归燕春何处，花外啼鹃月几更。\n莫话凄凉当日事，剑歌泪尽血霑缨。",
        "dynasty": "宋",
        "collection_info": null
    },
    {
        "title": "中秋待月用弟察推元彪韵",
        "author": "柴望",
        "content": "待月南楼月不明，百年虚负此宵情。\n浮阴乱向空中起，圆影偏从塞外清。\n江国潇潇凄露气，山城处处动笳声。\n何人独抱琵琶坐，泪滴冰絃暗恨生。",
        "dynasty": "宋",
        "collection_info": null
    },
    {
        "title": "梦傅说",
        "author": "柴望",
        "content": "傅说为霖寤寐中，高宗一念与天通。\n后来亦有君王梦，不是阳台便月宫。",
        "dynasty": "宋",
        "collection_info": null
    },
    {
        "title": "西施",
        "author": "柴望",
        "content": "十二金钗对对铺，三千粉黛腻如酥。\n君王莫道六宫丑，一箇西施已坏吴。",
        "dynasty": "宋",
        "collection_info": null
    },
    {
        "title": "范蠡",
        "author": "柴望",
        "content": "五月菰蒲八月秋，年年清酒酹江头。\n伍胥忿怒三闾怨，争似鸱夷一钓舟。",
        "dynasty": "宋",
        "collection_info": null
    },
    {
        "title": "长城",
        "author": "柴望",
        "content": "漠漠沙场万里遥，千夫一日起临洮。\n若无道德为干橹，更是秦人筑欠高。",
        "dynasty": "宋",
        "collection_info": null
    },
    {
        "title": "沛中歌",
        "author": "柴望",
        "content": "秦时日月汉山河，家计今谁与仲多。\n天子不知天下贵，酒中惟唱沛中歌。",
        "dynasty": "宋",
        "collection_info": null
    },
    {
        "title": "云梦",
        "author": "柴望",
        "content": "纪生尚可称皇帝，韩信何妨作假王。\n今日僞游真是僞，只因一蹑误高皇。",
        "dynasty": "宋",
        "collection_info": null
    },
    {
        "title": "长生",
        "author": "柴望",
        "content": "武皇何事驾虚空，金阙求仙路未通。\n王母不来方士去，茂陵可是广寒宫。",
        "dynasty": "宋",
        "collection_info": null
    },
    {
        "title": "苏武",
        "author": "柴望",
        "content": "十九年间不辱君，论功何独后诸臣。\n若教倒数凌烟像，也是当时第一人。",
        "dynasty": "宋",
        "collection_info": null
    },
    {
        "title": "子陵台",
        "author": "柴望",
        "content": "曾与刘郎共起居，如何不肯受除书。\n最怜人笑先生错，正好为官却钓鱼。",
        "dynasty": "宋",
        "collection_info": null
    },
    {
        "title": "昭阳殿",
        "author": "柴望",
        "content": "祸水流来汉火亡，白头宫女恨昭阳。\n至今人见飞来燕，犹为君王暗断肠。",
        "dynasty": "宋",
        "collection_info": null
    },
    {
        "title": "淝水",
        "author": "柴望",
        "content": "想见西风对垒时，目中先已料安危。\n淮淝百万兵虽众，未抵东山一局棋。",
        "dynasty": "宋",
        "collection_info": null
    },
    {
        "title": "除夕对梅",
        "author": "柴望",
        "content": "青春无復驻年华，几度江梅暗忆家。\n惆怅新愁添白髮，鬓边如雪映寒花。",
        "dynasty": "宋",
        "collection_info": null
    },
    {
        "title": "上忠斋丞相  其一",
        "author": "柴望",
        "content": "世事篙人一叶舟，长歌短棹发中流。\n今朝正得东风便，纔是西风便转头。",
        "dynasty": "宋",
        "collection_info": null
    },
    {
        "title": "上忠斋丞相  其二",
        "author": "柴望",
        "content": "烂柯山下采樵民，尽日观棋局局新。\n黑白两般都着过，后来一着要高人。",
        "dynasty": "宋",
        "collection_info": null
    },
    {
        "title": "上忠斋丞相  其三",
        "author": "柴望",
        "content": "江南江北路迢迢，往事东风恨未消。\n昨夜杜鹃啼不了，始知春在洛阳桥。",
        "dynasty": "宋",
        "collection_info": null
    },
    {
        "title": "上忠斋丞相  其四",
        "author": "柴望",
        "content": "九陌红尘扑帽纱，囊书几度进官家。\n近来不甚知时事，只是栽桑不种花。",
        "dynasty": "宋",
        "collection_info": null
    },
    {
        "title": "塞下行赠韦士颖归鄂渚上江陵谒阃相",
        "author": "柴望",
        "content": "长安二月春正浓，长江二月风正急。\n城头杨柳雪絮飞，道傍黏雨沱潦湿。\n邯郸谁家侠少年，上马意气挥金鞭，下马扫笔大如椽。\n兴来一石未能醉，剧饮数斗口流涎。\n玉山跌倒扶未起，金鞭留当酒家裏。\n隔楼彷佛画眉人，相邀夜宿鸳鸯被。\n睡魔不醒五更钟，笛声吹断相思泪。\n嘐嘐鸣鸡将度关，欲去未去踟蹰间。\n道逢项庄把剑舞，楼上美人歌玉环。\n划然掣电蛟龙怒，便指南楼问归路。\n二千三百里更长，尔备衣粮我屝屦。\n青衫着破不堪典，典到青衫共谁语。\n世上岂无虬髯汉，散财结客千千万。\n岂无燕昭万黄金，筑作高台礼瓌彦。\n秦坑汉駡不肯收，自是一番遭薄贱。\n唐人科举更糊名，天下英雄消沮尽。\n生儿不学去封侯，锥毛弄秃成霜鬓。\n世无荆轲樊于期，只今谁復是男儿。\n我闻兵凶战危事，愁杀天上蚩尤旗。\n人心承平易思乱，中原块土急驱汉。\n蔡城未下闢未诛，机来一髮不容间。\n三边未即妖祲清，天河何时能洗兵。\n送君不作断肠客，三尺一骑君西征。\n临岐酌酒再三语，今日君王自神武。\n此行投笔事班超，不必区区问儿女。\n上流夜夜雨如箭，下流炮火惊淮甸。\n襄师重屯郢州北，淮师未解长江面。\n劝君莫赋横槊诗，楼头正要筹边算。\n军前一着天下奇，夜斩楼兰无人知。\n露布直到天子墀，六宫懽动龙颜怡。\n维清象武献太庙，未央前殿称玉巵。\n搴旗斩将不足道，运筹帷幄果谓谁，曰何功第一参次之。\n噫吁嘻，帝命我公归衮衣。",
        "dynasty": "宋",
        "collection_info": null
    },
    {
        "title": "白云庄四首 掬泉轩",
        "author": "柴望",
        "content": "好山深处静开轩，目送孤云手弄泉。\n枕石堂无金玉富，濯缨家有子孙贤。\n初寻旧隠逢三伏，已发新吟仅百篇。\n闻说夜分烦暑散，凉飈浑似素秋天。",
        "dynasty": "宋",
        "collection_info": null
    },
    {
        "title": "白云庄四首 平溪堂",
        "author": "柴望",
        "content": "亭号休休古退藏，岂如溪上构虚堂。\n坐邀城市真潇洒，却谓江湖太渺茫。\n下笔新题无俗事，携筇野服是家常。\n临流最有清风快，未见古人心已凉。",
        "dynasty": "宋",
        "collection_info": null
    },
    {
        "title": "白云庄四首 晚望台",
        "author": "柴望",
        "content": "治圃我依浮石滩，筑台君占白云山。\n三秋一日登临外，百里同风咫尺间。\n峯黛阴晴常黯黯，溜琴朝夕自潺潺。\n休官谁道何曾见，林下如今两处閒。",
        "dynasty": "宋",
        "collection_info": null
    },
    {
        "title": "白云庄四首 懒归阁",
        "author": "柴望",
        "content": "溪流回合逗方池，轩槛前临面翠微。\n紫陌红尘行不顾，白云青嶂坐忘归。\n方荣即隠谁能继，未老休官世所稀。\n我昔凌云登阁会，主翁留饮见蟾晖。",
        "dynasty": "宋",
        "collection_info": null
    },
    {
        "title": "月夜溪庄访旧",
        "author": "柴望",
        "content": "山山明月路，何处认梅花。\n石色冷如水，溪流白似沙。\n清吟幽客梦，华髮故人家。\n相见即归去，已应河汉斜。",
        "dynasty": "宋",
        "collection_info": null
    },
    {
        "title": "客中九日",
        "author": "潘玙",
        "content": "破帽西风急，寒窗败叶飞。\n重阳今日是，三径几时归。\n檐上多黄菊，门前少白衣。\n吟情淡如水，一雁叫斜晖。",
        "dynasty": "宋",
        "collection_info": null
    },
    {
        "title": "东吴府佥见山觅酒",
        "author": "潘玙",
        "content": "火龙走日烁炎天，久渴羁肠拟吸川。\n见说蓝桥风月好，愿分清致到吟边。",
        "dynasty": "宋",
        "collection_info": null
    },
    {
        "title": "忆舍弟",
        "author": "潘玙",
        "content": "汝向下邳去，吾犹上国居。\n几番曾入梦，十月不收书。\n血满干戈地，尘飞盗贼墟。\n无人问消息，生死竟何如。",
        "dynasty": "宋",
        "collection_info": null
    },
    {
        "title": "赠道士王玉壶",
        "author": "潘玙",
        "content": "屦不染凡尘，云深竹屋春。\n安心能学道，屋指别无人。\n丹熟玄机透，琴清古乐真。\n前缘君悟否，老子是龙身。",
        "dynasty": "宋",
        "collection_info": null
    },
    {
        "title": "赠白云道人",
        "author": "潘玙",
        "content": "白云堆裏缚茅庐，活计无多乐有余。\n午竈旋添烧药火，夜檠频勘养生书。\n门无过客常笼鹤，园凿新池学钓鱼。\n身远利名心似水，梦闲时復到华胥。",
        "dynasty": "宋",
        "collection_info": null
    },
    {
        "title": "寄翁石龟",
        "author": "潘玙",
        "content": "惯呼风月入毫端，人作神仙以上看。\n天赋此清梅亦逊，地因所寓稿随刊。\n符分半刺于今易，诗得全名自古难。\n洗去淫哇追大雅，能于文海障狂澜。",
        "dynasty": "宋",
        "collection_info": null
    },
    {
        "title": "寄适园朱表兄",
        "author": "潘玙",
        "content": "适园分袂后，又復半年余。\n笑我多行役，无书话起居。\n溪山虽地隔，兄弟可情疎。\n办得归耕计，相依结小庐。",
        "dynasty": "宋",
        "collection_info": null
    },
    {
        "title": "酬朱适园访见诗",
        "author": "潘玙",
        "content": "曾同山友过江湄，何处清游晚未归。\n沽酒□羊来好语，开笼放鹤在何时。\n云方卷叶收春雨，柳未吹花点客衣。\n京洛相逢宜少驻，东风杖屦好追随。",
        "dynasty": "宋",
        "collection_info": null
    },
    {
        "title": "薝卜花",
        "author": "潘玙",
        "content": "未说司花刻玉工，人知名与佛相同。\n可怜结了黄金子，依旧身归色界中。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "潘玙",
        "content": "雪中独爱此花开，莫笑花飞委绿苔。\n骨裏有香吹不散，明年依旧领春回。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "潘玙",
        "content": "冰玉丰姿夐绝尘，山林谁伴岁寒盟。\n腊前有雪曾相约，天下无花似此清。\n不待春风施造化，只嫌晚角说平生。\n月香水影吾家事，却被诗人掠美名。",
        "dynasty": "宋",
        "collection_info": null
    },
    {
        "title": "湖舡分得行字韵",
        "author": "潘玙",
        "content": "三月鶑花烂熳春，寻芳谁不趁清明。\n要为终日看山计，只买扁舟载酒行。\n老柳半枯存古意，浮云多变类人情。\n何时结屋西湖上，雨笠烟蓑寄此生。",
        "dynasty": "宋",
        "collection_info": null
    },
    {
        "title": "枕上闻钟",
        "author": "潘玙",
        "content": "酒醒残月明，欹枕听钟声。\n风露秋将晚，家山梦辄惊。\n客尘侵老鬓，官职借虚名。\n却羡僧无事，此心如水清。",
        "dynasty": "宋",
        "collection_info": null
    },
    {
        "title": "听弹归去来辞",
        "author": "潘玙",
        "content": "渊明昔赋归去辞，后世寄声焦桐丝。\n先生弹罢和者谁，春山花落啼子规。",
        "dynasty": "宋",
        "collection_info": null
    },
    {
        "title": "曹娥堰打船",
        "author": "潘玙",
        "content": "曹娥庙前路，平日几经行。\n浦浅舟难入，月斜潮始生。\n牛随堰索转，犬吠燎盆明。\n上得官河去，心安睡可成。",
        "dynasty": "宋",
        "collection_info": null
    },
    {
        "title": "停鞍",
        "author": "潘玙",
        "content": "古驿晚停鞍，西风客帽寒。\n山昏云气湿，秋老叶声干。\n昔为作诗苦，今嗟行路难。\n铃音边报急，醉裏亦眉攒。",
        "dynasty": "宋",
        "collection_info": null
    },
    {
        "title": "看剑有感",
        "author": "潘玙",
        "content": "开匣看长剑，功名志莫酬。\n中原何日復，世事与谁谋。\n豪杰多相忘，干戈卒未休。\n斜阳照青野，雁过亦含愁。",
        "dynasty": "宋",
        "collection_info": null
    },
    {
        "title": "捲帘",
        "author": "潘玙",
        "content": "捲帘迎霁色，双鹊噪庭柯。\n时节清明过，园林绿荫多。\n拂鸾挥画扇，织翠试轻罗。\n欲困思煎茗，敲门有客过。",
        "dynasty": "宋",
        "collection_info": null
    },
    {
        "title": "览镜",
        "author": "潘玙",
        "content": "览镜颜如改，登楼足尚疲。\n惜于多病裏，过了少年时。\n对月能忘酒，看花间有诗。\n独余豪气在，频把剑尘吹。",
        "dynasty": "宋",
        "collection_info": null
    },
    {
        "title": "书道者庵",
        "author": "潘玙",
        "content": "心与道相安，幽居远市廛。\n分花栽别圃，煮茗试新泉。\n地僻全成隠，身闲半是仙。\n金丹非易炼，此法向谁传。",
        "dynasty": "宋",
        "collection_info": null
    },
    {
        "title": "道宫夜醮",
        "author": "潘玙",
        "content": "五云宫阙拥霓旌，子夜誊章扣玉清。\n星月满坛尘不动，天风吹落步虚声。",
        "dynasty": "宋",
        "collection_info": null
    },
    {
        "title": "梨山李王祠",
        "author": "潘玙",
        "content": "白玉楼成阅几春，今瞻祠貌俨如生。\n一麾出守唐朝旧，八字封王宋爵荣。\n花发梨山存故蹟，水流柘浦响清声。\n传闻有祷须形梦，能使人知桂籍名。",
        "dynasty": "宋",
        "collection_info": null
    },
    {
        "title": "招信道上",
        "author": "潘玙",
        "content": "岁晚行人少，兵余败□多。\n边风鸣晓雁，淮水浴天鹅。\n昔梦所不到，今来无奈何。\n翩然策归骑，烟月自渔蓑。",
        "dynasty": "宋",
        "collection_info": null
    },
    {
        "title": "湖边",
        "author": "潘玙",
        "content": "久不到湖边，春风忆去年。\n看来游览地，难值艷阳天。\n花柳矜新态，溪山际宿缘。\n逢僧知寺近，索茗且谭禅。",
        "dynasty": "宋",
        "collection_info": null
    },
    {
        "title": "和潮韵",
        "author": "潘玙",
        "content": "海若驱车到浙江，西风吹起水云乡。\n雷轰万鼓不成雨，雪驾千峯祇荐凉。\n犀手谩持吴弩射，貂珰空走伍祠香。\n登楼且作川鲸饮，总付兴亡与夕阳。",
        "dynasty": "宋",
        "collection_info": null
    },
    {
        "title": "荷叶浦",
        "author": "潘玙",
        "content": "残照明衰草，斜风掠小船。\n虽过荷叶浦，不是藕花天。\n雁影浮寒水，鸦声落暮烟。\n年丰时节好，清兴满吟边。",
        "dynasty": "宋",
        "collection_info": null
    },
    {
        "title": "九里松路上",
        "author": "潘玙",
        "content": "联骑松边路，天将晓色分。\n涧鸣泉溅石，山暗树栖云。\n诗梦迎风醒，钟声想寺闻。\n只嫌搅清思，乌鹊噪纷纷。",
        "dynasty": "宋",
        "collection_info": null
    },
    {
        "title": "四圣观御园海棠花",
        "author": "潘玙",
        "content": "燕子来时春政好，御园剩拆海棠花。\n如今翠辇游观少，一片东风属道家。",
        "dynasty": "宋",
        "collection_info": null
    },
    {
        "title": "山圃梅",
        "author": "潘玙",
        "content": "旧种梅盈圃，山居未是贫。\n腊前春讯息，林下玉精神。\n水月西湖梦，风霜晚岁身。\n分明隠君子，不肯惹红尘。",
        "dynasty": "宋",
        "collection_info": null
    },
    {
        "title": "春花吟",
        "author": "潘玙",
        "content": "春未来时花未觉，春欲去时花又落。\n莫言世事无始终，春亦于花太情薄。\n我今问花并问春，司花司春者何人。\n空中髣髴有神语，此当问之于大钧。\n不如再作问钧赋，赋成直上天门去。\n扣天乞与花长春，免使花飞怨春暮。",
        "dynasty": "宋",
        "collection_info": null
    },
    {
        "title": "晚菊",
        "author": "潘玙",
        "content": "可惜重阳已过期，黄花无数绕山篱。\n政缘懒作趋时态，多少幽香人不知。",
        "dynasty": "宋",
        "collection_info": null
    },
    {
        "title": "采桑曲",
        "author": "潘玙",
        "content": "东采桑，西采桑，春风陌上罗裙香。\n为怕蚕饥急归去，回头忽见薄情郎，如何富贵却相忘。",
        "dynasty": "宋",
        "collection_info": null
    },
    {
        "title": "爱柳",
        "author": "潘玙",
        "content": "万紫千红锦织成，一宵风雨尽飘零。\n争如杨柳全春色，不管春归色自青。",
        "dynasty": "宋",
        "collection_info": null
    },
    {
        "title": "移种菖蒲",
        "author": "潘玙",
        "content": "谁剪苍龙髯，种之水边石。\n不与草争春，四时挺幽碧。\n余心具静观，而爱此正色。\n一朝移香根，古瓷手亲植。\n疏之以泠风，沐之以甘泽。\n得此伴闲身，凡花何足惜。\n呼童汛浄室，寘彼芝兰侧。\n如参物外人，利名念俱释。\n如亲诗中仙，冷澹趣相得。\n人物本一体，清浊霄壤隔。\n物以类而聚，人于交贵择。\n人为物之灵，讵可乏真识。",
        "dynasty": "宋",
        "collection_info": null
    },
    {
        "title": "鸠",
        "author": "潘玙",
        "content": "斑斑羽拂晓烟青，一样东风两样声。\n计拙不如鸱妇巧，绸缪桑户趁天晴。",
        "dynasty": "宋",
        "collection_info": null
    },
    {
        "title": "雁",
        "author": "潘玙",
        "content": "岁岁来宾似有期，此心非恋稻粱肥。\n不怜不带中原信，空对西风作字飞。",
        "dynasty": "宋",
        "collection_info": null
    },
    {
        "title": "听子规有感",
        "author": "潘玙",
        "content": "客边听子规，忍见百花飞。\n唤得春先去，如何汝未归。\n蜀山仍旧在，世事觉今非。\n只合三缄口，空林伴夕晖。",
        "dynasty": "宋",
        "collection_info": null
    },
    {
        "title": "嘲杜鹃",
        "author": "潘玙",
        "content": "把握年光属大钧，花开花落不由春。\n杜鹃若是知机早，归去何须苦劝人。",
        "dynasty": "宋",
        "collection_info": null
    },
    {
        "title": "听雁有感",
        "author": "潘玙",
        "content": "怕听云间雁，新愁上客眉。\n尖风欺破褐，落日迫残棋。\n菊老休赊酒，梅开又费诗。\n鸰原千里隔，谁与话心期。",
        "dynasty": "宋",
        "collection_info": null
    },
    {
        "title": "嘲雁",
        "author": "潘玙",
        "content": "羽族无如尔列行，于时底事较炎凉。\n应嫌塞北多风雪，却向江南恋稻粱。\n春到但知归计急，火明不料祸机藏。\n自从寄了苏卿信，此后传书竟渺茫。",
        "dynasty": "宋",
        "collection_info": null
    },
    {
        "title": "丈亭",
        "author": "潘玙",
        "content": "今古此行路，往来无了期。\n荒亭尘压旁，废庙土侵碑。\n日落空江暮，山遥去鸟迟。\n待潮潮未长，沽醉且吟诗。",
        "dynasty": "宋",
        "collection_info": null
    },
    {
        "title": "小窗",
        "author": "潘玙",
        "content": "小小明窗瞰水开，惜花常是手亲栽。\n春山欲晓听鶑语，社雨纔晴认燕来。\n自涤砚砖闲试墨，笑持茗椀胜衔杯。\n有时细炼推敲字，搔首斜阳立几回。",
        "dynasty": "宋",
        "collection_info": null
    },
    {
        "title": "田家",
        "author": "潘玙",
        "content": "田事收成了，仓箱积万千。\n鷄鸣秋屋外，牛卧夕阳边。\n溪树争收果，村醪不值钱。\n幸无征役苦，一醉乐丰年。",
        "dynasty": "宋",
        "collection_info": null
    },
    {
        "title": "野人家二首  其一",
        "author": "潘玙",
        "content": "枯藤伴椶屦，行到野人家。\n细雨肥梅实，轻风动菜花。\n村深难贳酒，客至旋煎茶。\n笑说生涯事，栽桑与种麻。",
        "dynasty": "宋",
        "collection_info": null
    },
    {
        "title": "野人家二首  其二",
        "author": "潘玙",
        "content": "映门绿叶长桑麻，满地深黄菜着花。\n祇道春风恋城市，也留情向野人家。",
        "dynasty": "宋",
        "collection_info": null
    },
    {
        "title": "华藏云海亭",
        "author": "潘玙",
        "content": "一亭突兀出湖边，惯与渔翁繫钓舡。\n吴越兴亡今已矣，山川流峙只依然。\n诗情空寄千年恨，眼力谁穷万里天。\n独有缁郎闲似我，却于鸥鹭结清缘。",
        "dynasty": "宋",
        "collection_info": null
    },
    {
        "title": "冷泉亭和贾秋壑韵",
        "author": "潘玙",
        "content": "重到古招提，青松旧□围。\n泉声流涧远，亭影带云微。\n小雨随风去，残花逐絮飞。\n白猿呼不应，人世几斜晖。",
        "dynasty": "宋",
        "collection_info": null
    },
    {
        "title": "山居苦",
        "author": "潘玙",
        "content": "凿破碧云开牖户，花多留得春长久。\n种蔬种豆了生涯，心闲只与琴为友。",
        "dynasty": "宋",
        "collection_info": null
    },
    {
        "title": "湖居",
        "author": "潘玙",
        "content": "旋营小屋并湖滨，最喜闲身叶样轻。\n俗子过门令我病，好山到眼觉心清。\n新开白地多栽竹，怕惹红尘少入城。\n鱼鸟忘机自飞泳，酒边尽可助吟情。",
        "dynasty": "宋",
        "collection_info": null
    },
    {
        "title": "王岩幽隠居",
        "author": "潘玙",
        "content": "一片清闲福，山间结小庐。\n此身为隠计，有地学农锄。\n午饮煎溪茗，朝羹摘野蔬。\n无人知姓字，可以避征书。",
        "dynasty": "宋",
        "collection_info": null
    },
    {
        "title": "山处",
        "author": "潘玙",
        "content": "浮云富贵不关心，只向闲中寄此生。\n山色四时仁者静，梅花万古圣之清。\n惯临风月搜吟趣，无復江湖梦客程。\n独爱邻僧常过我，一瓯茶罢事棋枰。",
        "dynasty": "宋",
        "collection_info": null
    },
    {
        "title": "山馆",
        "author": "潘玙",
        "content": "山馆坐秋雨，风吹霁景开。\n夕阳明远水，落叶走空阶。\n白髮人谁健，黄花节又催。\n看云动孤酌，聊以尉吟怀。",
        "dynasty": "宋",
        "collection_info": null
    },
    {
        "title": "秋日闲居二首  其一",
        "author": "潘玙",
        "content": "诗困权时卧竹窗，梦闲随雁到衡阳。\n觉来落日窥帘影，茶鼎松风泼鼻香。",
        "dynasty": "宋",
        "collection_info": null
    },
    {
        "title": "秋日闲居二首  其二",
        "author": "潘玙",
        "content": "西风挟雨过江来，水树烟村罨画开。\n待得夜晴窗有月，横斜祇欠数枝梅。",
        "dynasty": "宋",
        "collection_info": null
    },
    {
        "title": "秋日江居",
        "author": "潘玙",
        "content": "家枕沧江住，西风捲暮秋。\n云行天欲动，潮长屋如浮。\n落叶悬渔网，斜阳满客舟。\n吟成谁管领，拍手唤沙鸥。",
        "dynasty": "宋",
        "collection_info": null
    },
    {
        "title": "秋日山居",
        "author": "潘玙",
        "content": "数椽依碧嶂，飞瀑溅藤萝。\n地僻行人少，夜凉明月多。\n生涯安澹薄，乐事在吟哦。\n病后惟便睡，秋蛩聒砌莎。",
        "dynasty": "宋",
        "collection_info": null
    },
    {
        "title": "横舟亭",
        "author": "潘玙",
        "content": "与世浮沉者，中流几失维。\n此舟聊寓意，之子免乘危。\n夜雨蓬为屋，秋风钧不丝。\n莫嫌长舣岸，终有济川时。",
        "dynasty": "宋",
        "collection_info": null
    },
    {
        "title": "闲居",
        "author": "潘玙",
        "content": "厌于奔走乐闲居，湖海交游任阔疎。\n燕去又为千里客，雁来谁寄一行书。\n青山对面如相识，白髮无情亦懒梳。\n屋外有园三数亩，春风尽可学耕锄。",
        "dynasty": "宋",
        "collection_info": null
    },
    {
        "title": "休倚楼",
        "author": "潘玙",
        "content": "碧天如水片云收，雁雁西风字字秋。\n江上有楼休独倚，夕阳衰草几多愁。",
        "dynasty": "宋",
        "collection_info": null
    },
    {
        "title": "登楼",
        "author": "潘玙",
        "content": "凉桐叶叶按秋声，搔首危楼百感生。\n天欲尽头烟水阔，雁拖残日下芜城。",
        "dynasty": "宋",
        "collection_info": null
    },
    {
        "title": "怕上楼",
        "author": "潘玙",
        "content": "凭高多感慨，怕上夕阳楼。\n云阁四山雨，江分两岸秋。\n雁来惊客意，枣熟动边愁。\n醉裏看长剑，英雄志未酬。",
        "dynasty": "宋",
        "collection_info": null
    },
    {
        "title": "饮张弌斋月台",
        "author": "潘玙",
        "content": "同上最高台，山头晚色开。\n风纔驱雨去，月渐出云来。\n世事悲秋扇，吟情付酒杯。\n谁家砧杵动，寒计又相催。",
        "dynasty": "宋",
        "collection_info": null
    },
    {
        "title": "书寓居壁",
        "author": "潘玙",
        "content": "家枕官河住，楼闲春已深。\n水风清燕语，帘日碎桐阴。\n煮茗降书困，焚香启道心。\n浮云轻富贵，城市即山林。",
        "dynasty": "宋",
        "collection_info": null
    },
    {
        "title": "小窗即事",
        "author": "潘玙",
        "content": "小窗秋色静，云影弄斜阳。\n山带雨余翠，菊存霜后香。\n诗情多冷澹，酒态强轩昂。\n近得梅为友，相看风味长。",
        "dynasty": "宋",
        "collection_info": null
    },
    {
        "title": "倚栏",
        "author": "潘玙",
        "content": "酒醒思往事，搔首倚危栏。\n夜静风鸣树，天凉月满山。\n客情怜去燕，秋思入幽兰。\n抚剑发长啸，此身空自闲。",
        "dynasty": "宋",
        "collection_info": null
    },
    {
        "title": "湖上寺",
        "author": "潘玙",
        "content": "西湖风物好，每被寺僧分。\n榻卧通宵月，窗开迭嶂云。\n天宽多境界，地静隔嚣氛。\n忆昔陪清话，平生所未闻。",
        "dynasty": "宋",
        "collection_info": null
    },
    {
        "title": "送僧铁山见赵山台",
        "author": "潘玙",
        "content": "山台惯与吟僧接，新剖澄江太守符。\n前日相逢曾有约，今番一见必如初。\n固知海裏难为水，须认衣中自藴珠。\n握手只谭风与月，莫因名利復踌躇。",
        "dynasty": "宋",
        "collection_info": null
    },
    {
        "title": "书兰莫德全壁",
        "author": "潘玙",
        "content": "谁谓居廛身未清，在家心似出家僧。\n铜壶惯买梅花插，相对无言悟小乘。",
        "dynasty": "宋",
        "collection_info": null
    },
    {
        "title": "寺中",
        "author": "潘玙",
        "content": "春深寺逾静，云伴小窗闲。\n客思落花裏，鸡声疎竹间。\n昼全无一事，身似坐空山。\n幽意何人会，吟僧时往还。",
        "dynasty": "宋",
        "collection_info": null
    },
    {
        "title": "读少陵近体诗",
        "author": "潘玙",
        "content": "少陵近体诗，其间备众体。\n炼语发英华，立意为根柢。\n如击常山蛇，应处贯首尾。\n今人一体看，而不究其理。",
        "dynasty": "宋",
        "collection_info": null
    },
    {
        "title": "书红尘兰若吟卷",
        "author": "潘玙",
        "content": "家住东风花柳边，客来试茗学谈禅。\n有时病酒关门睡，梦到维摩丈室前。",
        "dynasty": "宋",
        "collection_info": null
    },
    {
        "title": "送郑渭滨归里",
        "author": "潘玙",
        "content": "十年学道客长安，炼得丹成返故山。\n剩带锦囊诗料去，肯嫌黄叶路程寒。\n梅边月照人千里，竹下云封屋两间。\n此后旦评声价重，不将旧日阿蒙看。",
        "dynasty": "宋",
        "collection_info": null
    },
    {
        "title": "送柴仲山归里",
        "author": "潘玙",
        "content": "长台在何处，俄听话归期。\n雪霁千山月，梅开一路诗。\n京尘随地尽，春色到家知。\n欲把西湖酒，重来是几时。",
        "dynasty": "宋",
        "collection_info": null
    },
    {
        "title": "送朱静佳簿君归",
        "author": "潘玙",
        "content": "武夷山下路，此去几时程。\n检历冬将暮，驱车月正明。\n客边聊话别，吟裏莫寒盟。\n只怕除书到，中途趣入京。",
        "dynasty": "宋",
        "collection_info": null
    },
    {
        "title": "送吟卷还赵万里",
        "author": "潘玙",
        "content": "吟中蜚隽声，太白是前身。\n风月无非我，江山得主人。\n冰梭织古锦，庙瑟奏阳春。\n洗眼观新稿，客怀清绝尘。",
        "dynasty": "宋",
        "collection_info": null
    },
    {
        "title": "送胡月山游浙西",
        "author": "潘玙",
        "content": "西湖摽隽名，谁不缔吟盟。\n长说贫为累，犹嫌思未清。\n残编饥鼠啮，破壁乱蛩鸣。\n一棹松江去，故人应动情。",
        "dynasty": "宋",
        "collection_info": null
    },
    {
        "title": "送宣昭子游淮",
        "author": "潘玙",
        "content": "几年携剑过边城，非但谭兵善用兵。\n果是胸中抱材气，肯于纸上立功名。\n事当着力机须敏，人匪知心语莫轻。\n况有故交能刮目，此行端不负平生。",
        "dynasty": "宋",
        "collection_info": null
    },
    {
        "title": "游丹山",
        "author": "孙子秀",
        "content": "四明洞天居第九，巨灵擘石开窗牖。\n扪萝陟巘不惮劳，同行况遇忘年友。\n老苔护石苍虎闲，飞瀑悬岩玉龙吼。\n豁然人与境俱胜，醉歌拍缶忘升斗。\n固知壶中别有天，未必醉翁真在酒。\n徘徊步月澹忘归，世事浮云竟何有。",
        "dynasty": "宋",
        "collection_info": null
    },
    {
        "title": "早春游东山石洞",
        "author": "孙子秀",
        "content": "穹石丹崖出，攒峰万壑回。\n古苔阴洞寂，新雨绿波开。\n渡绝移丛篠，飞春泛落梅。\n东山有夙尚，且尽手中杯。",
        "dynasty": "宋",
        "collection_info": null
    },
    {
        "title": "句",
        "author": "陈仲微",
        "content": "死为异国他乡鬼，生是江南直谏臣。",
        "dynasty": "宋",
        "collection_info": null
    },
    {
        "title": "赵子固水仙图",
        "author": "程骧",
        "content": "几日东风雨乍晴，独骑官马绕湖行。\n诗成酒力都消尽，人与仙花一样清。",
        "dynasty": "宋",
        "collection_info": null
    },
    {
        "title": "游洞霄登蓬山隠居",
        "author": "魏克愚",
        "content": "仙境孰为真，蓬山隠独清。\n树林阴上下，楼观影峥嵘。\n雨送流泉响，禽供捣药声。\n何须天柱顶，身已在空明。",
        "dynasty": "宋",
        "collection_info": null
    },
    {
        "title": "游洞霄登秀楼",
        "author": "魏克愚",
        "content": "暝色秀林霏，危楼挹翠微。\n静中知必寿，乐矣自忘归。\n道话清堪对，尘襟凈欲飞。\n金丹在何许，我欲扣玄机。",
        "dynasty": "宋",
        "collection_info": null
    },
    {
        "title": "杏花",
        "author": "厉文翁",
        "content": "杏花菖叶渐烂斑，率属劭农入祖关。\n昔日郎君方彩袖，今朝太守已苍颜。",
        "dynasty": "宋",
        "collection_info": null
    },
    {
        "title": "庭竹",
        "author": "厉文翁",
        "content": "渭川未暇栽千亩，庭槛聊须种数根。\n敢爱深秋群木脱，独欺风雨战黄昏。",
        "dynasty": "宋",
        "collection_info": null
    },
    {
        "title": "茶",
        "author": "厉文翁",
        "content": "海滨鱼盐胜耕稼，尝呼父老采丁宁。\n江乡鱼茗尤逐末，为分利害别重轻。\n拔茶种桑何苦口，崇阳因得良吏名。",
        "dynasty": "宋",
        "collection_info": null
    },
    {
        "title": "无题",
        "author": "厉文翁",
        "content": "滟滪拓瞿唐，二孤障澜蠡。\n大哉神禹功，天地相终始。",
        "dynasty": "宋",
        "collection_info": null
    },
    {
        "title": "句  其一",
        "author": "厉文翁",
        "content": "暮云春雪江南北，回首人生嘆路歧。",
        "dynasty": "宋",
        "collection_info": null
    },
    {
        "title": "句  其二",
        "author": "厉文翁",
        "content": "翠草庭前生意足，甘棠堤上去思多。",
        "dynasty": "宋",
        "collection_info": null
    },
    {
        "title": "句  其三",
        "author": "厉文翁",
        "content": "苍芜万顷渺无边，鞭石飞梁接市廛。",
        "dynasty": "宋",
        "collection_info": null
    },
    {
        "title": "句  其四",
        "author": "厉文翁",
        "content": "且喜卧龙常自在，新诗特地报平安。",
        "dynasty": "宋",
        "collection_info": null
    },
    {
        "title": "句  其五",
        "author": "厉文翁",
        "content": "若见集英门外柳，为言曾惹御炉香。",
        "dynasty": "宋",
        "collection_info": null
    },
    {
        "title": "游金石台",
        "author": "家坤翁",
        "content": "庐陵游乐夕阳山，太守何人若是班。\n三岛幻成一丘小，五峯对峙两溪环。\n竹间庭院邻翁卜，木杪楼台仙者寰。\n紫笑扶疎枝干老，春来得兴颇开颜。",
        "dynasty": "宋",
        "collection_info": null
    },
    {
        "title": "次曾南丰韵",
        "author": "家坤翁",
        "content": "忆昔诗豪为写真，至今光景尚如新。\n亭中客鬓几人老，山下灵根千岁春。\n倏歘相逢皆召杜，舂容莫逆少雷陈。\n我来随分重知见，似与夫君夙有因。",
        "dynasty": "宋",
        "collection_info": null
    },
    {
        "title": "创建魁星阁",
        "author": "何万选",
        "content": "天开奎壁作灵神，杰构凌霄景运新。\n乍向鱼洲排雁塔，更看虎阜跃龙津。\n山林风俗如邹鲁，翰苑文章迈汉秦。\n此后鰲头夸遂水，应知魁阁瑞光频。",
        "dynasty": "宋",
        "collection_info": null
    },
    {
        "title": "宿淮阴县作",
        "author": "陈羽",
        "content": "秋灯点点淮阴市，楚客连樯宿淮水。\n夜深风起鱼鼈腥，韩信祠堂月明裏。",
        "dynasty": "宋",
        "collection_info": null
    },
    {
        "title": "城下闻夷歌",
        "author": "陈羽",
        "content": "犍为城下䍧牱路，空冢滩西贾客舟。\n此夜可怜江上月，夷歌铜鼓不胜愁。",
        "dynasty": "宋",
        "collection_info": null
    },
    {
        "title": "梓州与温商夜别",
        "author": "陈羽",
        "content": "凤凰城裏花时别，玄武江边月下逢。\n客舍莫辞先买酒，相门曾忝共登龙。\n近风骚屑千家竹，隔水悠扬五夜钟。\n明日又行西蜀路，不堪天际远山重。",
        "dynasty": "宋",
        "collection_info": null
    },
    {
        "title": "广陵秋夜月",
        "author": "陈羽",
        "content": "霜落寒空月上楼，月中歌吹满扬州。\n相看醉舞倡楼月，不觉隋家陵树秋。",
        "dynasty": "宋",
        "collection_info": null
    },
    {
        "title": "春暖",
        "author": "陈羽",
        "content": "东风吹暖气，消散入晴天。\n渐变池塘色，欲生杨柳烟。",
        "dynasty": "宋",
        "collection_info": null
    },
    {
        "title": "隠居",
        "author": "陈羽",
        "content": "稚子新能编笋笠，山妻旧解补荷衣。\n秋山隔岸清猿叫，湖水当门白鸟飞。",
        "dynasty": "宋",
        "collection_info": null
    },
    {
        "title": "姑苏台览古",
        "author": "陈羽",
        "content": "忆昔吴王争霸日，歌谣满耳上苏台。\n三千宫女看花处，人静台空花自开。",
        "dynasty": "宋",
        "collection_info": null
    },
    {
        "title": "句",
        "author": "陈羽",
        "content": "中朝驸马何平叔，南国佳人陆士龙。",
        "dynasty": "宋",
        "collection_info": null
    },
    {
        "title": "光风霁月亭",
        "author": "吕人龙",
        "content": "江边回首见峥嵘，砥柱颓波气象狞。\n三面好山俱觌面，一泓寒绿不闻声。\n月从康节诗边吐，风向包羲易裏生。\n如此生涯天未老，更须着脚外间行。",
        "dynasty": "宋",
        "collection_info": null
    },
    {
        "title": "上融堂",
        "author": "吕人龙",
        "content": "直道人间未可孤，朝廷有意用真儒。\n故将通鑑烦司马，不使春秋欠董狐。\n握节米猪高节不，盗名齐豹得名无。\n若商败狄鏖秦事，先轸何尝是匹夫。",
        "dynasty": "宋",
        "collection_info": null
    },
    {
        "title": "题钓台  其一",
        "author": "吕人龙",
        "content": "钓台还是先生物，洛汭今非汉帝家。\n过客不知兴废事，又驰车马入京华。",
        "dynasty": "宋",
        "collection_info": null
    },
    {
        "title": "题钓台  其二",
        "author": "吕人龙",
        "content": "万古寒潭数曲山，红尘不到白鸥閒。\n先生自是生涯淡，却厌浮云满世间。",
        "dynasty": "宋",
        "collection_info": null
    },
    {
        "title": "春归",
        "author": "吕人龙",
        "content": "过却清明艷冶天，梨花飞雪柳森烟。\n欲凭鶑燕留春住，无奈东风信杜鹃。",
        "dynasty": "宋",
        "collection_info": null
    },
    {
        "title": "宿建兴寺",
        "author": "吕人龙",
        "content": "路入招提晚更深，万山秋老薄寒生。\n芙容枝上无多雨，自把孤怀滴到明。",
        "dynasty": "宋",
        "collection_info": null
    },
    {
        "title": "寿右丞相  其一",
        "author": "冰壶",
        "content": "东方正气毓元身，夙禀春阳泽物心。\n应昴酇侯依汉日，骑箕傅说作商霖。\n地隆鼎铉关三极，风动笙镛叶八音。\n稽首君亲同介寿，郧山鄞水等高深。",
        "dynasty": "宋",
        "collection_info": null
    },
    {
        "title": "寿右丞相  其二",
        "author": "冰壶",
        "content": "淳佑更絃第二春，顺开黄道对昌辰。\n貔貅不动红尘骑，鸿雁于归青野人。\n千载龙云符气运，一堂鱼水会精神。\n地寒燕谷须钧播，挥手东风造化仁。",
        "dynasty": "宋",
        "collection_info": null
    },
    {
        "title": "和静照诗韵  其一",
        "author": "释妙弘",
        "content": "莫辞迢递供杯茶，香喷云腴映彩霞。\n两两梦中休说梦，觉来浑是梦中花。",
        "dynasty": "宋",
        "collection_info": null
    },
    {
        "title": "和静照诗韵  其二",
        "author": "释妙弘",
        "content": "寻幽觅胜到天台，触目风光剪剪开。\n欲问昙猷旧遗迹，千山排闼送青来。",
        "dynasty": "宋",
        "collection_info": null
    },
    {
        "title": "和静照诗韵  其一",
        "author": "释普济",
        "content": "各逞神通现瑞茶，非云非雪亦非霞。\n梦中说梦非见见，报道从来眼不花。",
        "dynasty": "宋",
        "collection_info": null
    },
    {
        "title": "和静照诗韵  其二",
        "author": "释普济",
        "content": "半千尊者眼如眉，一一从头为点开。\n踏断石桥成两段，方知亲过一回来。",
        "dynasty": "宋",
        "collection_info": null
    },
    {
        "title": "比梅三绝  其一",
        "author": "潘桂",
        "content": "铁肝迂叟秉刚肠，只有梅花可比方。\n任意东风染红紫，自留冰雪腊前香。",
        "dynasty": "宋",
        "collection_info": null
    },
    {
        "title": "比梅三绝  其二",
        "author": "潘桂",
        "content": "功名高并蜀山苍，已矣封州道路长。\n岁晚凛然何所似，暗香疏影正昏黄。",
        "dynasty": "宋",
        "collection_info": null
    },
    {
        "title": "比梅三绝  其三",
        "author": "潘桂",
        "content": "千枝枯瘁剩残葩，雪虐风饕压不斜。\n人道梅花似潘子，如何自不比梅花。",
        "dynasty": "宋",
        "collection_info": null
    },
    {
        "title": "墨梅  其一",
        "author": "家铉翁",
        "content": "非香之香，非色之色。\n伴我孤吟，风清月白。",
        "dynasty": "宋",
        "collection_info": null
    },
    {
        "title": "墨梅  其二",
        "author": "家铉翁",
        "content": "冰崖孤芳，雪林早春。\n伴我读易，见天地心。",
        "dynasty": "宋",
        "collection_info": null
    },
    {
        "title": "风雨归舟图  其一",
        "author": "家铉翁",
        "content": "挂帆涉沧波，瞬息三万里。\n蓬莱有会期，莫为风雨止。",
        "dynasty": "宋",
        "collection_info": null
    },
    {
        "title": "风雨归舟图  其二",
        "author": "家铉翁",
        "content": "前津风色恶，断岸寄孤艇。\n输他田舍翁，午酲犹未醒。",
        "dynasty": "宋",
        "collection_info": null
    },
    {
        "title": "中秋日客退独坐偶成",
        "author": "家铉翁",
        "content": "春月令人悦，秋月令人悲。\n人意自悲欢，夫岂月所为。\n炯然此方寸，圆明贯四时。\n闭门独自赏，无盈亦无亏。",
        "dynasty": "宋",
        "collection_info": null
    },
    {
        "title": "东方职生之地而异端之书指为地下狱余窃非之",
        "author": "家铉翁",
        "content": "五行木维仁，四德春维元。\n混沦判八极，维东最为尊。\n万形囿大化，生生此其门。\n兹为九州镇，岂以三望论。\n彼为异端说，怪诞惊愚昏。\n妄指阳明地，同彼长夜阍。\n愚人戢冥威，奔走不惮烦。\n顽夫惊罪福，未死先飞魂。\n年年春向晚，时事羞苹蘩。\n我在神即在，帝顾良亦繁。",
        "dynasty": "宋",
        "collection_info": null
    },
    {
        "title": "萱草篇",
        "author": "家铉翁",
        "content": "诗人美萱草，盖谓忧可忘。\n人子惜此花，植之盈北堂。\n庶以悦亲意，岂特怜芬芳。\n使君有慈母，星髮寿且康。\n晨昏谨色养，彩服戏其傍。\n燕喜酌春酒，欢然釂金觞。\n物理似有助，丛萱忽非常。\n竞吐栗玉艷，欲夺金芝光。\n秀本自稠迭，骈枝亦荧煌。\n乃知风人意，比兴宜成章。\n东野情思苦，少忧多悲伤。\n谓此儿女花，莫能解刚肠。\n斯言虽有激，疑其未通方。\n忧心无时已，徒枉憔悴乡。\n寓物傥适意，何须动悲凉。\n况復循吏政，和声入封疆。\n抚俗时用乂，事亲日尤长。\n萱草岁岁盛，此乐安可量。",
        "dynasty": "宋",
        "collection_info": null
    },
    {
        "title": "孔同知孔圣之裔垂念逆旅用意勤甚诗以谢之",
        "author": "家铉翁",
        "content": "岩岩鲁山高，可望不可即。\n袖有一瓣香，无路瞻圣域。\n朅来高河阳，乃在天壤北。\n离羣久索居，心茅殆欲塞。\n人言圣哲孙，来凭贰车式。\n洙源分派清，龟蒙见孤崱。\n愿效陈亢问，少祛樊须惑。\n莫为徐羣先，未遂仪封识。\n良朋忽踵门，厚意传矜恻。\n分我纤纩温，贲我素丝緎。\n寒谷回春温，古道见颜色。\n洪惟夫子墙，如天有辰极。\n六经恢衣被，万化视法则。\n嗟我早端诚，求道未有得。\n暮年遭时屯，愿跻愈自力。\n圣壁多旧藏，闻孙世秉德。\n稽首求一言，书绅永为式。",
        "dynasty": "宋",
        "collection_info": null
    },
    {
        "title": "圯上行",
        "author": "家铉翁",
        "content": "三代以还惟有汉，六经之外更无书。\n汉家自继商周统，经术当传孔孟余。\n天生伟人元气会，莘亩说岩乃其徒。\n扫除申商斥仪衍，混合宇宙需吾儒。\n便应平跻古王佐，小却亦称大丈夫。\n云何赤帝应运起，乃以黄石为先驱。\n太公六韬岂不善，颠秦蹶项或所需。\n繄欲上嘉羲黄媲隆古，诗书礼乐不可一日无。\n惜哉子房遯世早，不及遗经细探讨。\n使公得与齐鲁两生游，吾知汉道同商周。",
        "dynasty": "宋",
        "collection_info": null
    },
    {
        "title": "三山吴履道承出示理皇御书唐人诗恭题其后",
        "author": "家铉翁",
        "content": "先君曩侍缉熙殿，拜赐天画盈筐箱。\n帝书超轶钟王上，不与欧柳论低昂。\n孤臣流落滨九死，老眼尚能识偏傍。\n旅檐惊见亟再拜，拜起不觉涕泪滂。\n几拟从君换此宝，囊空无物可以将。\n待归从君乞模本，刻之琬琰永为子孙藏。",
        "dynasty": "宋",
        "collection_info": null
    },
    {
        "title": "元和修復马政图",
        "author": "家铉翁",
        "content": "君不见明皇开元初，前驱万骑云烟铺。\n中年不戒履霜渐，乃以牧权付之营州轧荦奴。\n驱我天闲入鼠穴，八坊奇产空无余。\n元和天子奋威断，收拾旧物还中区。\n向来汧渭孳生处，犹有牧人自营牧与刍。\n争持私牵应诏书，愿备法驾王前驱。\n诗翁感叹成八解，何人画工画为图。\n此图似是八之一，元和旧事犹可识。",
        "dynasty": "宋",
        "collection_info": null
    },
    {
        "title": "题蒋同知所藏马图前后凡五",
        "author": "家铉翁",
        "content": "行而前者骊与皇，从而后者骍与驹。\n匪双匪驷良马五，画出人间五马图。\n祝君出典大藩牧，愿君旗旄旌节耀前驱。\n古来共说人生五马贵，况復盛年劲气绿鬓长眉鬚。",
        "dynasty": "宋",
        "collection_info": null
    },
    {
        "title": "保定士人以所藏太白像见示笔意甚奇为题此李去非好吟太白之裔欤书一本送之",
        "author": "家铉翁",
        "content": "晨兴有客访我来，光采燄燄出屋上。\n衔袖疑有希世珍，徐而出之岸然长庚相。\n高标直欲干青冥，逸气可以走象罔。\n传来定非凡俗工，应有高人得之自梦想。\n愿君宝藏勿轻畀，瓣芗朝夕勤嚮仰。\n可以长君胸次之瑰奇，可以助君诗情之豪畅。\n傥来万事付浮云，眼中随地得真赏。\n他年若遇天台坐忘真，便应骖鸾御鹤朝神清，一洗人间千劫尘中尘。",
        "dynasty": "宋",
        "collection_info": null
    },
    {
        "title": "韩京叔古木寒泉图",
        "author": "家铉翁",
        "content": "朝来我梦三伟人，振袂而入清风生。\n扫门坐需佳客至，邻叟醉墨俄然成。\n古木昂藏出涧壑，下临百丈寒泉清。\n高冠长剑万夫望，其傍那有锄笠两耦耕。\n岁寒坐对亦已久，东风看取岩穴春。\n卧龙腾骧碧落上，南山夜半雷雨惊。",
        "dynasty": "宋",
        "collection_info": null
    },
    {
        "title": "题陈子新所藏云山小景渔矶二士",
        "author": "家铉翁",
        "content": "道人胸次绝尘滓，能得工夫无尽意。\n醉中引兴春山青，醒来弄翰秋风起。\n晦明变幻在毫端，倏忽烟波几千里。\n少年我尝识其人，不见于今垂五纪。\n此图似是夫君笔，余子纷纷溟涬耳。\n黄沙苍茫雪苑冬，旅窗展玩万虑空。\n恍如身在苕源东，摄衣步上云山最高峰。\n二客追随不能及，相与指点平沙明月中。",
        "dynasty": "宋",
        "collection_info": null
    },
    {
        "title": "雪中梅竹图",
        "author": "家铉翁",
        "content": "梅兄乃我义理朋，竹友从我林壑游。\n青青不受尘土涴，皜皜肯与红紫侔。\n别来天涯今几载，老大相逢俱白头。\n玉龙排空展鳞鬣，天姥振佩锵琳璆。\n古心姱节自为伴，严气正性谁能俦。\n儿童莫作飞絮看，道眼无以空花求。\n花飞絮舞两值遇，殆天之合非人谋。\n娇禽谩夸颜色好，弱羽难禁寒风遒。\n寄尔南枝尺寸地，莫与鹜羣为辈流。\n何人画工巧位置，使我坐对消閒愁。\n却风吹灰万象改，平生故交还在不。\n绨袍犹思见范叔，雪堂剩欲逢元修。\n故山自有归隠处，琅玕成林雪成坞。\n会当见汝面目真，西湖西畔踏雪寻故人。",
        "dynasty": "宋",
        "collection_info": null
    },
    {
        "title": "赵提举求作字余辞以不能工仍作诗谢之",
        "author": "家铉翁",
        "content": "少年振臂入场屋，寸晷谩书夸拙速。\n中年收敛归法度，不能为颜仅为谷。\n晚岁颇为忧患困，弱腕不禁事物逐。\n要之作字非所长，空腔仅存十年读。\n有客来从析津头，翰墨多藏玉韫椟。\n从我乞书戏我耳，为君小试知君蹙。\n长笺浄练雪不如，墙角鼠芒嗟已秃。\n此邦椽笔广文翁，何用更向寒汀索野鹜。",
        "dynasty": "宋",
        "collection_info": null
    },
    {
        "title": "辛巳正月十六日张云斋过访郭舜元高飞卿持草书黄庭来会作上元歌",
        "author": "家铉翁",
        "content": "市人欢呼赏元夕，羁人掩关玩周易。\n易中具足光明灯，一灯散作千百亿。\n粤从上元甲子到于今，经几上元此灯炯炯如一日。\n静思此理发长啸，短檠孤坐看虚碧。\n广文先生乃我义理朋，从我求观无尽灯。\n我灯无尽易无尽，五行阴阳太极惟一心。\n东邻有客好奇逸，袖出异书光芒与我易相射。\n平生但识羲孔元之元，不省虚皇大道玄中玄。\n我欲与君互酬答，各妙其妙勿以言语传。\n会得易中极玄中玄，与子日日张灯作上元。",
        "dynasty": "宋",
        "collection_info": null
    },
    {
        "title": "南至前一日蒋君伯禄携山谷草字来示上有南轩题跋亦南至前一日异哉",
        "author": "家铉翁",
        "content": "羲之趁姿媚，鲁公尚气节。\n黄家妙画兼数体，圜转之中有卓绝。\n天涯明日一阳生，茅斋孤坐昼掩门。\n有客袖示三四纸，如覩天上五色云。\n嗟余老矣岂能事书法，有会心处赏之不能辍。\n此书当与造化侔，生意浩然不可遏。",
        "dynasty": "宋",
        "collection_info": null
    },
    {
        "title": "六月菊以夏中破萼至秋晚枝条虽苍劲而花色灼然鲜明贯暑寒而不改菊中之贞士也余以比之商山四皓为之赋",
        "author": "家铉翁",
        "content": "九月菊偏与秋霜宜，六月不受炎暑欺。\n秋霜似同君子操，岁寒相遇长相好。\n暑不与贞士谋，杨燥怒煌如相仇。\n要之二菊所遭有难易，夏居其难秋若居其易。\n君不见当年秦焰焦中州，儒坛处处同荒丘。\n独余商山老人在，高卧林泉节不改。\n平生不识咸阳门，晚随币聘来汉京。\n欲兴诗书谈王道，再使风俗还归治古淳。\n我评此花似此老，傲暑凌寒无不可。\n种之阶庭今几年，我自识花花识我。\n粤从夏五开敷到残秋，更与黄花为辈俦。\n嗟哉黄花非辈俦，老行难逐少年游。\n此菊当为菊中第一流。",
        "dynasty": "宋",
        "collection_info": null
    },
    {
        "title": "过沛题旅壁",
        "author": "家铉翁",
        "content": "单吕早识隆准公，择壻能得人中龙。\n云何託女不託宗，欢娱未了万事空。\n沛人犹言令善相，善相如此术亦穷。\n高皇先识万物表，芟刈羣雄如薙草。\n孽女近在目睫间，滥觞不戒使滔天。\n向非遗后余此二三老，安知北军袒右与袒左。\n嗟哉涂山启夏任启周，女德王功相匹休。\n令名堂堂照千古，不似沛中吕氏女。",
        "dynasty": "宋",
        "collection_info": null
    },
    {
        "title": "牡丹坪诗",
        "author": "家铉翁",
        "content": "洛花古来称第一，金为之相玉为质。\n画堂深处养根荄，丽日光中见颜色。\n人力栽培傥未周，本然之天从而失。\n我家大峨峰顶牡丹坪，傲雪凌霜知几春。\n冬深突兀层崖上，春来烂漫红云生。\n相传皇人炼丹处，帝勅六丁为守护。\n天葩只合奉天人，那许移根到下处。\n吁嗟皇人长与花为主，世上红紫纷纷何足数。",
        "dynasty": "宋",
        "collection_info": null
    },
    {
        "title": "假馆诗",
        "author": "家铉翁",
        "content": "江南遗老瀛边客，来时鬓斑今雪白。\n几年坐困市井尘，五迁来到诗书宅。\n中州典型尚未艾，故家文献宛如昔。\n主人盛年兀老苍，古心不为名利役。\n昼閒对客无俗谈，夜灯从容须挟册。\n有疑必问问必中，讲学定知有源脉。\n世人骛外如轮云，君心向道坚金石。\n念我南冠久絷维，分我三间明月席。\n绨袍厚德更高古，冬有纤纩夏有绤。\n我衰拟作菟裘藏，感君推田城西陌。\n今年不归明年復不归，病骨嵚𡼭会当化为原上骼。\n拟从诸君豫乞石一方，他年埋之冢前三四尺。\n上书宋使姓某其名某，下书人是西州之西老逢掖。\n平生着书苦不多，可传者见之春秋与周易。",
        "dynasty": "宋",
        "collection_info": null
    },
    {
        "title": "为景山题",
        "author": "家铉翁",
        "content": "先天而生者道之初，后天而存者道之寿。\n人能知道为可贵，斯能与道同其久。\n粤从羲黄迄孔孟，大原千古垂不朽。\n书以道事万化源，易以明理羣经首。\n诗三百所蔽思无邪，礼三千主敬内自守。\n我性其性天其天，念兹在兹谨所授。\n纷华过眼空中云，绮丽堕前苗之莠。\n德人澄心制万变，仁寿天爵我固有。\n福惟自求命自作，慾浄理明鑑无垢。\n勿贰以二参以三，环堵中间维道囿。\n存之又存悟本元，心与道一逢原在左右。\n惟兹皇览揆度辰，临阳浸长泰道亨。\n为君大书汤盘九字铭，愿君进德日新又新与岁而俱新。",
        "dynasty": "宋",
        "collection_info": null
    },
    {
        "title": "闻杨和卿在馆中读易不去手赠以诗",
        "author": "家铉翁",
        "content": "人人读医经，知尊黄与岐。\n杨子读医经，乃以羲文周孔而为归。\n易中有妙义，医中之奥与易相表裏。\n六十四卦字字是心法，八十一篇篇篇具易理。\n神圣工巧莫向外边求，洁凈精微只此本心是。\n君观恒卦字之文，左心右日合而成。\n心体湛然绝纤翳，日新又新常惺惺。\n要之医经本自易经出，前圣作之后圣述。\n子以医心会易心，三部九候中间有太极。",
        "dynasty": "宋",
        "collection_info": null
    },
    {
        "title": "伯成尝受学于河朔前辈鹤鸣翁其学亦宗濂洛赠以诗勉其自拔于流俗",
        "author": "家铉翁",
        "content": "南方共宗鹤山老，北方亦有鹤鸣翁。\n鹤山道脉接濂洛，鹤鸣之派应与鹤山同。\n九皋清闻犹历耳，谁谓九原不可起。\n诜诜高弟今几人，衣钵传来二三子。\n遗书定知满筐箱，夜光炜煜照行李。\n在阴有鸣须有和，乘轩可贵未可喜。\n君不见辽东仙子丁令威，向神清而上刷羽仪。\n万人拭目看孤飞，凫鹥纷纷那能随。",
        "dynasty": "宋",
        "collection_info": null
    },
    {
        "title": "九日偶成呈彦举",
        "author": "家铉翁",
        "content": "高阳今日是重阳，与客凭高送一觞。\n白首相逢俱老大，黄花随地看芬芳。\n故园三径都荒了，目断晴空归路渺。\n人生暮景更天涯，眼中愁绪知多少。\n寒风萧萧吹我衣，酒阑莫遣帽檐欹。\n我歌老圃秋容句，君诵渊明归去辞。\n我歌君和日欲夕，我醉君扶君须力。\n明年此会还相忆，江东暮云千里隔。",
        "dynasty": "宋",
        "collection_info": null
    },
    {
        "title": "赠谈故人高鹏举",
        "author": "家铉翁",
        "content": "东邻歌呼闹如市，西隣笙箫正鼎沸。\n高生择术颇可人，夜阑挑灯说书史。\n说出忠臣烈士报国心，四座闻者为堕泪。\n闻君年少曾读书，壮大无成乃与优伶俱。\n左手执籥右秉翟，念到简兮应嗟吁。\n他年了却官中呼，仍作书生挟册归里闾。",
        "dynasty": "宋",
        "collection_info": null
    },
    {
        "title": "赠河间隠者苑君年八十有一",
        "author": "家铉翁",
        "content": "海上有三山，瀛洲居其一。\n何年飞来神州赤县东，其上至今犹有神仙宅。\n庞眉皓首方瞳翁，乔松羡门乃其匹。\n深衣大带儒中仙，不读黄庭读周易。\n干元用九独探数之原，九九妙契干策八十一。\n万事万物从此始，衍之又衍至于千百亿。\n寿翁以金书玉箓长生符，不若寿翁以邵子先天周子一太极。\n梅边生意浩无穷，坐阅人间蟠桃几回实。",
        "dynasty": "宋",
        "collection_info": null
    },
    {
        "title": "送陈真谷赴邢州幕",
        "author": "家铉翁",
        "content": "嗟余仗节五寒暑，岂不欲归迷归路。\n天涯获识我辈人，乃是三生林壑侣。\n病身不死頼公药，僦屋无人因公户。\n萧然一身水上萍，惟公为我北道主。\n前晨除书到里门，虽为公喜惜公去。\n明朝欲别更悽然，谁为我依有文度。\n公身方健供时需，人生富贵在迟暮。\n衣锦归来定何年，我帆已落吴松浦。\n再见便作来生期，临分哽咽不得语。",
        "dynasty": "宋",
        "collection_info": null
    },
    {
        "title": "陈子新前后十年叶赞府寮修明学政讲堂成以诗美之",
        "author": "家铉翁",
        "content": "子产存郑校，僖公修泮宫。\n彼皆在其位，夫岂难为功。\n是邦学政久坠地，过者千百但吁忾。\n有美君子逢掖生，无位乃能行其志。\n手披荆榛植栋宇，春秋祠事乃有所。\n衮章巍巍耀城阙，黉舍煌煌列笾俎。\n尔来几及一星周，欲绪前功谁与主。\n治中别驾我辈人，惟君復能赞其成。\n大厦聿新来众隽，讲席备设招诸生。\n众人所迂君所急，胸次抱负谁能识。\n后先几年惟一心，兴颓举废多其力。\n我来是邦知君久，负荷万钧绰其有。\n更从兴学知君深，少觇用世经纶手。\n君不见新甫之柏徂徕松，可栋可楹皆在雪霜后。\n愿培远业待时需，令名与学千载垂不朽。",
        "dynasty": "宋",
        "collection_info": null
    },
    {
        "title": "朱信叔洛阳人往佐长安省幕",
        "author": "家铉翁",
        "content": "洛阳中州中，长安中州雄。\n大山巨泽九土镇，三光五岳淑景通。\n君居洛南雅是温石辈，今佐大幕全护咸秦衝。\n高怀颇堪陪坐啸，逸气直上干青空。\n筹帷暇日频访古，溪山好处须从容。\n秦宫汉苑久已成陈迹，寒烟茂树倏忽迷西东。\n车邻激壮满汧渭，周雅博大基镐丰。\n请君收取入笔砚，可以陶写诗书胸。\n由秦而西是为入蜀道，乘兴一登岷峨矗天峯。\n我家正住岷峨下，定有乡人故老诹衰踪。\n为言仗节瀛海上，齿髮衰谢气如虹。",
        "dynasty": "宋",
        "collection_info": null
    },
    {
        "title": "刘文蔚久苦目眚昨日乘凉来过共谈先天图义一夕翳去明现闾里以为异事因诗纪之",
        "author": "家铉翁",
        "content": "心以静而虚，眼以动而应。\n心如明月悬太空，眼如当户挂清镜。\n月光不受微云干，镜光或为尘土暝。\n学问之道贵澄源，源之既澄流自正。\n但令心体常如月体明，寒风暑暄岂能为我病。\n吾友平生读书眼，炯然不与事物竞。\n外圜偶被轻埃薄，灵府不摇中自定。\n杜门息交踰三旬，强本胜邪在一静。\n昨日扶杖过我蜗角庐，共谈壁上先天内外图。\n穷探羲孔象中意，不与异说论悬殊。\n高谈亹亹竟日暮，睛光滟滟生清矑。\n夜归不烦炬火照，入门索观细字书。\n晨兴宿雾尽扫却，银海烂烂可以贯碧虚。\n神耶天耶孰能诘，心耶眼耶万变同一枢。\n里人共传先生有良剂，争持病目求我涤懵瞇。\n先生无药亦无方，请将心来为君洗。",
        "dynasty": "宋",
        "collection_info": null
    },
    {
        "title": "赠云山逸人刘巨川瞽而谈命",
        "author": "家铉翁",
        "content": "世人具眼知多少，见山不知云山好。\n斯人背境自观心，识破云山千万层。\n须知万物备于我，高下散殊何往而非道。\n善观物者观以心，目所未见心已瞭。\n闻君学易多历年，妙处能探造化先。\n维艮之背不与事物对，物具一极常与此心会。\n君知云山云山亦知君，是之谓行其庭不见其人。",
        "dynasty": "宋",
        "collection_info": null
    },
    {
        "title": "赠谈命王逸民",
        "author": "家铉翁",
        "content": "逸民古称避世士，不以功名累其意。\n有人向彼话穷通，拂衣归来洗其耳。\n君字逸民见君心，云胡乃以谈天为己事。\n要令世间竞进人，稍知山林岩壑味。\n吁嗟逸民莫学商山翁，商山卒为三聘起。\n成都卜隠老君平，身处涧槃名声动朝市。\n案头周易是本经，未来千载瞭然在胸次。",
        "dynasty": "宋",
        "collection_info": null
    },
    {
        "title": "岁暮传易终成长吟书送景山茂实",
        "author": "家铉翁",
        "content": "易乎易，万古传来惟一易。\n羲文之心即是周孔心，问谁要于心外寻脚迹。\n画之前，妙处难为言。\n画之后，干坤实居万化先。\n谁将干坤大父母，下与五十六卦为等伍。\n既道先天一字无，云何却以后天混入先天图。\n嗟吁平生粗知读周易，只向本本原原认太极。\n一易之外更无之，嗟哉何人更以三为七。\n欲知玄，问子云。\n欲知包，问子平。\n欲知筮，当叩焦与京。\n要识干坤真面目，请将四圣之经闭户十年读。",
        "dynasty": "宋",
        "collection_info": null
    },
    {
        "title": "谢舜元以墨竹为赠",
        "author": "家铉翁",
        "content": "我家苕源山深处，万竹森森饱风雨。\n一从脚踏黄沙堆，不见此君四寒暑。\n夜来有梦到家山，苍筠翠榦犹依然。\n觉来欲赋不得赋，谁能为我传其天。\n东邻萧然岁寒客，寓意于物无留迹。\n当年亲识洋州孙，写得寒梢数千尺。\n怜我卧疴少佳悰，卷送四壁泠然风。\n笔端妙处夺天巧，与我胸中生意俱无穷。\n高阳台下见此两奇特，子新之梅舜元竹。\n后先俱为洞山来，夜夜白虹贯茅屋。",
        "dynasty": "宋",
        "collection_info": null
    },
    {
        "title": "谢刘仲宽惠茶",
        "author": "家铉翁",
        "content": "忆昨中原全盛时，五方贡茶走京师。\n建溪头纲最先到，天子特命开经闱。\n儒臣讲毕上命坐，瀹茗初试琼瓯甆。\n云章昭回耀几席，羣公进谢因进规。\n我生也后不及见，耳闻盛事长嗟咨。\n十年流落古瀛下，谁谓荼苦甘如饴。\n蓬山伟人国俊彦，哀此下土南冠羁。\n肯分锡赍贲衰朽，定知眷奬超凡私。\n公才雅在严徐右，公学独出河汾师。\n穹班近闻长秘府，奎壁分野生光辉。\n儒臣见用天下福，讲席宏开太平期。\n苍崖赤子望苏息，霖雨八荒舍公而其谁。",
        "dynasty": "宋",
        "collection_info": null
    },
    {
        "title": "为旃檀像赋",
        "author": "家铉翁",
        "content": "稽首古旃檀，曾共释迦语。\n旃檀释迦面目本来同，真身幻身何事相尔汝。\n如人对镜照形像，拱兮揖兮若宾主。\n须臾人去镜亦空，尔影我形两无覩。\n木人漂流宇宙间，神通妙用归何许。\n万人从渠索释迦，求福有时与福遇。\n佛如明月行太空，向曙俄然不知处。\n痴人竞向波间觅，波间本非月所住。\n真邪幻邪两忘言，如来无来亦无去。\n君不见佛书九译来中原，妙处乃以无言传。\n莫道旃檀有口不解说，非说之说三十二相全。",
        "dynasty": "宋",
        "collection_info": null
    },
    {
        "title": "见星行赠武春卿",
        "author": "家铉翁",
        "content": "天星之荧荧兮，历几千万年光景常如新。\n人心之存存兮，特宇宙一粟粒乃能与天星同其明。\n天象此以为象兮，维实理之着见。\n人心此以为心兮，乃妙用之流行。\n微云去来等妄幻，本体湛虚绝纤尘。\n是故善观心者感星而自悟，境与心会不知星之为我我之为星。\n嗟尔甘石氏之为学，仰测璇象若尺之有寸寸之有分。\n但能以常数而窥陈迹，不能外躔郭而探造化之所以神。\n我欲与君陵太虚而步碧落，稽首再拜谒帝庭。\n仰瞻天辰上曜之正色，次阅苍龙赤鸟兔龟形。\n愿求天光洒我昏浊质，使我自心圜明莹彻，会万象而涵太清。\n归来跳出阴阳五行外，初筮再三闭口勿復论。",
        "dynasty": "宋",
        "collection_info": null
    },
    {
        "title": "寄洞霄道友清溪翁",
        "author": "家铉翁",
        "content": "汉家中郎年七十，霜鬓垂垂人不识。\n冬深破屦踏层冰，暑到露头走赤日。\n穷坚老壮本分事，百年未死为形役。\n洞天九锁鬰嵯峨，古来相传神仙宅。\n我尝结茅天柱前，屐齿苍苔印行迹。\n劫火洞然城郭非，清境不坏还如昔。\n安期羡门我辈人，圆峤方壶一咫尺。\n梦魂几度如相逢，别来已久知相忆。\n愿分仙家九转丹，服之身轻生羽翼。\n周游八表任去来，跳出阴阳寒暑域。",
        "dynasty": "宋",
        "collection_info": null
    },
    {
        "title": "前岁上元与赵任卿寓临安追逐甚乐今年同在建溪任卿先赴郡席小雪忽作且知早筵遂散独坐无聊因得二诗却寄  其一",
        "author": "家铉翁",
        "content": "山城灯火已萧然，扫巷游人更雪天。\n厌听落梅翻永夜，喜看飞絮卜丰年。\n狂随戏蝶装罗髻，巧逐纤腰上舞筵。\n明日瑶阶对琼树，会须微月与争妍。",
        "dynasty": "宋",
        "collection_info": null
    },
    {
        "title": "前岁上元与赵任卿寓临安追逐甚乐今年同在建溪任卿先赴郡席小雪忽作且知早筵遂散独坐无聊因得二诗却寄  其二",
        "author": "家铉翁",
        "content": "沙河红烛暮争然，花市清箫夜彻天。\n客舍风光如昨梦，帝城歌酒又经年。\n老僧强作琉璃供，上客先逢玳瑁筵。\n不许裴郎同夜饮，新粧月底为谁妍。",
        "dynasty": "宋",
        "collection_info": null
    },
    {
        "title": "和唐寿隆上元三首  其一",
        "author": "家铉翁",
        "content": "满城和气在春台，玉漏沉沉铁锁开。\n明月谁知千里共，华灯同照万人来。\n市桥未涨丰容柳，江路犹残的皪梅。\n欲与先生拚醉赏，未须归去隠蒿莱。",
        "dynasty": "宋",
        "collection_info": null
    },
    {
        "title": "和唐寿隆上元三首  其二",
        "author": "家铉翁",
        "content": "明月升天镜上台，灯如莲沼万枝开。\n恨无立部歌仍舞，空有游人往更来。\n秀如王子登门竹，味胜曹公止渴梅。\n已向歌谣挹和气，预知丰岁变污莱。",
        "dynasty": "宋",
        "collection_info": null
    },
    {
        "title": "和唐寿隆上元三首  其三",
        "author": "家铉翁",
        "content": "几年踪迹远中台，梦想传柑宴斚开。\n懒拥牙旗穿市去，纵看玉李堕天来。\n从教独照青藜炬，莫使轻吹画角梅。\n也有江风浮彩巘，坐令形势卷东莱。",
        "dynasty": "宋",
        "collection_info": null
    },
    {
        "title": "题渤海高夫人行实",
        "author": "家铉翁",
        "content": "当年初赋柏舟诗，正是中原板荡时。\n手挟雏孤历关险，身边鴈影到天涯。\n五迁纔定霜侵鬓，百岁何曾笑展眉。\n为报儿孙须努力，墓前他日要丰碑。",
        "dynasty": "宋",
        "collection_info": null
    },
    {
        "title": "挽刘文蔚  其一",
        "author": "家铉翁",
        "content": "五年瀛下寄閒身，耐久交朋喜有君。\n竟日坐谈唯在道，有时游戏亦论文。\n高风每欲追鹏运，雅志那能混鹜羣。\n留得浩然英气在，便将生死付朝曛。",
        "dynasty": "宋",
        "collection_info": null
    },
    {
        "title": "挽刘文蔚  其二",
        "author": "家铉翁",
        "content": "先天妙义说来多，圣处工夫几切磋。\n一点英灵长不昧，平生学力定难磨。\n暮春风景堪闻瑟，尘世纷华付掷梭。\n闻道南行缘底事，要从濂洛溉余波。",
        "dynasty": "宋",
        "collection_info": null
    },
    {
        "title": "九日登瀛台",
        "author": "家铉翁",
        "content": "此地无山喜有台，南瞻北眺两宜哉。\n衰翁无事日倾倒，佳客何人时一来。\n孤鹤飞鸣知我在，征鸿嘹唳为谁哀。\n老来万事如归宿，不为忧愁强把杯。",
        "dynasty": "宋",
        "collection_info": null
    },
    {
        "title": "西州旧俗每当立春前后以巢菜作餠互相招邀名曰东坡餠顷在燕尝有诗云西州最重眉山餠冬后春前无别羞今度燕山试收拾中间惟欠一元修元修即巢菜之别号盖豌豆菜也东坡故人巢元修尝致其种于黄冈下因得名元修南方有之燕中无此种余来河间再见立春感旧事用前韵  其一",
        "author": "家铉翁",
        "content": "朔风吹我过瀛州，釜甑生尘转可羞。\n聊向春前寻故事，定知食餠记前修。",
        "dynasty": "宋",
        "collection_info": null
    },
    {
        "title": "西州旧俗每当立春前后以巢菜作餠互相招邀名曰东坡餠顷在燕尝有诗云西州最重眉山餠冬后春前无别羞今度燕山试收拾中间惟欠一元修元修即巢菜之别号盖豌豆菜也东坡故人巢元修尝致其种于黄冈下因得名元修南方有之燕中无此种余来河间再见立春感旧事用前韵  其二",
        "author": "家铉翁",
        "content": "我家自贵东坡餠，不为人间肉食羞。\n闻道西山薇蕨长，摘来我可辈元修。",
        "dynasty": "宋",
        "collection_info": null
    },
    {
        "title": "西州旧俗每当立春前后以巢菜作餠互相招邀名曰东坡餠顷在燕尝有诗云西州最重眉山餠冬后春前无别羞今度燕山试收拾中间惟欠一元修元修即巢菜之别号盖豌豆菜也东坡故人巢元修尝致其种于黄冈下因得名元修南方有之燕中无此种余来河间再见立春感旧事用前韵  其三",
        "author": "家铉翁",
        "content": "凄凉如在黄冈下，苦淡从教邻壁羞。\n拟向城隅问耕稼，锄犂阙坏不堪修。",
        "dynasty": "宋",
        "collection_info": null
    },
    {
        "title": "春欲暮雪作不已简子新  其一",
        "author": "家铉翁",
        "content": "一任西园雪作堆，阳和已自徧根荄。\n春光只在花梢裏，更倩君诗为一催。",
        "dynasty": "宋",
        "collection_info": null
    },
    {
        "title": "春欲暮雪作不已简子新  其二",
        "author": "家铉翁",
        "content": "社后春光正可人，眼中物物露精神。\n雪花底事犹飞舞，要与梨花分半春。",
        "dynasty": "宋",
        "collection_info": null
    },
    {
        "title": "春欲暮雪作不已简子新  其三",
        "author": "家铉翁",
        "content": "乍暖轻寒春正深，晚云犹解作同云。\n从教门外雪三尺，认取沂边春十分。",
        "dynasty": "宋",
        "collection_info": null
    },
    {
        "title": "春欲暮雪作不已简子新  其四",
        "author": "家铉翁",
        "content": "庭前草色浑未露，坞外桃花肯破颜。\n七十日春閒过了，半分春色尚犹悭。",
        "dynasty": "宋",
        "collection_info": null
    },
    {
        "title": "春欲暮雪作不已简子新  其五",
        "author": "家铉翁",
        "content": "和平心事春三月，淡泊生涯水一杯。\n老矣只余归梦在，世间万事付心灰。",
        "dynasty": "宋",
        "collection_info": null
    },
    {
        "title": "中秋月蚀邦人鸣钲救月不约而齐中原旧俗犹有存者感而有作  其一",
        "author": "家铉翁",
        "content": "风扫沈阴万象开，断云扶月出阳台。\n万人拭目看天眼，蟇蚀何曾蚀得来。",
        "dynasty": "宋",
        "collection_info": null
    },
    {
        "title": "中秋月蚀邦人鸣钲救月不约而齐中原旧俗犹有存者感而有作  其二",
        "author": "家铉翁",
        "content": "大化周流不暂停，从来息处见其生。\n冰轮万古长如此，本体何曾有晦明。",
        "dynasty": "宋",
        "collection_info": null
    },
    {
        "title": "中秋日菊盛开  其一",
        "author": "家铉翁",
        "content": "蓓蕾黄花当径开，朣胧佳月出云来。\n中秋见菊从前少，端为瀛公诗句催。",
        "dynasty": "宋",
        "collection_info": null
    },
    {
        "title": "中秋日菊盛开  其二",
        "author": "家铉翁",
        "content": "天宇高寒露欲零，城头月色正亭亭。\n诸公定有惊人句，施与波神月下听。",
        "dynasty": "宋",
        "collection_info": null
    },
    {
        "title": "中秋日菊盛开  其三",
        "author": "家铉翁",
        "content": "年年菊占晚秋清，今夕东篱放早英。\n月共黄花如有约，花开半夜月偏明。",
        "dynasty": "宋",
        "collection_info": null
    },
    {
        "title": "九日即事雪中见菊  其一",
        "author": "家铉翁",
        "content": "瀛海茫茫又晚秋，瀛山漠漠几浮沤。\n人间底事登高处，来上元龙百尺楼。",
        "dynasty": "宋",
        "collection_info": null
    },
    {
        "title": "九日即事雪中见菊  其二",
        "author": "家铉翁",
        "content": "怪得西风吹袂凉，客中又过一重阳。\n今年喜见东篱雪，要与黄花共晚香。",
        "dynasty": "宋",
        "collection_info": null
    },
    {
        "title": "九日即事雪中见菊  其三",
        "author": "家铉翁",
        "content": "九月黄花正是时，谁催青女试瑰琦。\n冰天雪夜无人问，玉质金相我自知。",
        "dynasty": "宋",
        "collection_info": null
    },
    {
        "title": "晚步",
        "author": "家铉翁",
        "content": "闭门自要身心敛，出户方知天地宽。\n晚步中庭人不识，道余痴想白云端。",
        "dynasty": "宋",
        "collection_info": null
    },
    {
        "title": "市桥月色",
        "author": "家铉翁",
        "content": "今夜鲸川月色明，卧烟虹影正横陈。\n市桥得月喧箫鼓，堪羡溪桥觅句人。",
        "dynasty": "宋",
        "collection_info": null
    },
    {
        "title": "雪中玩易偶成",
        "author": "家铉翁",
        "content": "道如大路人能见，德有輶伦识者稀。\n四望皓然都洁浄，洁中还要辨精微。",
        "dynasty": "宋",
        "collection_info": null
    },
    {
        "title": "纪梦  其一",
        "author": "家铉翁",
        "content": "何年沧海变桑田，绛阙琼宫尚俨然。\n留得瀛州人在境，故应犹有地行仙。",
        "dynasty": "宋",
        "collection_info": null
    },
    {
        "title": "纪梦  其二",
        "author": "家铉翁",
        "content": "天风吹我上瑶京，谒帝通明羽卫森。\n班退归来清梦觉，红云犹自满衣襟。",
        "dynasty": "宋",
        "collection_info": null
    },
    {
        "title": "纪梦  其三",
        "author": "家铉翁",
        "content": "秋来夜气更清明，月朗窗虚梦不成。\n似报云间仙仗过，分明听得步虚声。",
        "dynasty": "宋",
        "collection_info": null
    },
    {
        "title": "迁居得甘井诗  其一",
        "author": "家铉翁",
        "content": "海咸河淡都尝遍，荼苦荠甘我自知。\n世味曾教千百变，先生舌本只如饴。",
        "dynasty": "宋",
        "collection_info": null
    },
    {
        "title": "迁居得甘井诗  其二",
        "author": "家铉翁",
        "content": "真水由来自有源，非河非海性其天。\n为君甃饰标三字，唤作城西君子泉。",
        "dynasty": "宋",
        "collection_info": null
    },
    {
        "title": "题李氏敬聚堂  其一",
        "author": "家铉翁",
        "content": "千载河间旧典刑，诗书习气至今存。\n故家乔木知谁在，五世同居是义门。",
        "dynasty": "宋",
        "collection_info": null
    },
    {
        "title": "题李氏敬聚堂  其二",
        "author": "家铉翁",
        "content": "辛勤勿坠百年业，閒暇留情一卷书。\n要向儒科着声闻，先从讲学下工夫。",
        "dynasty": "宋",
        "collection_info": null
    },
    {
        "title": "题李氏敬聚堂  其三",
        "author": "家铉翁",
        "content": "和平遇物斯为美，恻怛存心即是仁。\n休怪艺翁太淳质，由来忍字本诸经。",
        "dynasty": "宋",
        "collection_info": null
    },
    {
        "title": "题李氏敬聚堂  其四",
        "author": "家铉翁",
        "content": "闻君出宰山水县，家教所推民俗淳。\n田里定知耕逊畔，市廛安得讼分人。",
        "dynasty": "宋",
        "collection_info": null
    },
    {
        "title": "题李氏敬聚堂  其五",
        "author": "家铉翁",
        "content": "枝叶皆从一本生，源源本本是天伦。\n易经着义交相爱，相忍何如相爱亲。",
        "dynasty": "宋",
        "collection_info": null
    },
    {
        "title": "题李氏敬聚堂  其六",
        "author": "家铉翁",
        "content": "人言尔祖玉藴石，传到儿孙蓝出青。\n眼底桐枝多秀色，早令授业各专经。",
        "dynasty": "宋",
        "collection_info": null
    },
    {
        "title": "题李氏敬聚堂  其七",
        "author": "家铉翁",
        "content": "一矜字十年除得，一信字五年乃成。\n我赠君家一敬字，须知受用在平生。",
        "dynasty": "宋",
        "collection_info": null
    },
    {
        "title": "题丹见庞居士图  其一",
        "author": "家铉翁",
        "content": "团栾共坐说无生，家话只堪儿女听。\n谁遣老禅来入社，迎门笑语是轰霆。",
        "dynasty": "宋",
        "collection_info": null
    },
    {
        "title": "题丹见庞居士图  其二",
        "author": "家铉翁",
        "content": "岩前花发四时春，岩下风光日日新。\n大化周流常不息，谁能伴汝说无生。",
        "dynasty": "宋",
        "collection_info": null
    },
    {
        "title": "隠者图  其一",
        "author": "家铉翁",
        "content": "诗翁到处寻诗料，得似渔翁乐意赊。\n两上波心两游戏，箇中真赏属谁家。",
        "dynasty": "宋",
        "collection_info": null
    },
    {
        "title": "隠者图  其二",
        "author": "家铉翁",
        "content": "微吟缓策过桥来，天际轻阴日未斜。\n指点前村竹深处，更寻钓叟问生涯。",
        "dynasty": "宋",
        "collection_info": null
    },
    {
        "title": "隠者图  其三",
        "author": "家铉翁",
        "content": "诗人偏爱渔人乐，渔乐诗情一样奇。\n欵乃数声烟雨外，非宫非征自成诗。",
        "dynasty": "宋",
        "collection_info": null
    },
    {
        "title": "隠者图  其四",
        "author": "家铉翁",
        "content": "平地何年生怪石，天教隠者作渔隈。\n莫言昔日磻溪事，恐被山灵发笑咍。",
        "dynasty": "宋",
        "collection_info": null
    },
    {
        "title": "赠隠者忘机  其一",
        "author": "家铉翁",
        "content": "寂然不动机已兆，感而遂通机乃神。\n一阳昨夜回冰底，生意流行万象春。",
        "dynasty": "宋",
        "collection_info": null
    },
    {
        "title": "赠隠者忘机  其二",
        "author": "家铉翁",
        "content": "万古周流此一机，何尝丝髮涉人为。\n不须苦用忘忘意，认取存存不息时。",
        "dynasty": "宋",
        "collection_info": null
    },
    {
        "title": "赵省斋出示所和天童师偈句亦次其韵  其一",
        "author": "家铉翁",
        "content": "异教何知平与倾，彼倾却是我之平。\n饶渠亲识瞿昙面，未必曾逢太白星。",
        "dynasty": "宋",
        "collection_info": null
    },
    {
        "title": "赵省斋出示所和天童师偈句亦次其韵  其二",
        "author": "家铉翁",
        "content": "虚空楼阁易欹倾，宝地工夫似掌平。\n四圣传来是周易，箇中自有定盘星。",
        "dynasty": "宋",
        "collection_info": null
    },
    {
        "title": "赵省斋出示所和天童师偈句亦次其韵  其三",
        "author": "家铉翁",
        "content": "邂逅当年盖已倾，重来议论更和平。\n何时肆设皋比座，指示五徒衡上星。",
        "dynasty": "宋",
        "collection_info": null
    },
    {
        "title": "咏红梨花",
        "author": "家铉翁",
        "content": "万玉林中惯识君，霜天月夜富精神。\n谁将红粉涴颜色，却与夭桃斗莫春。",
        "dynasty": "宋",
        "collection_info": null
    },
    {
        "title": "人有画花中四伦者偶记毗陵旧诗即题其上  其一",
        "author": "家铉翁",
        "content": "万红深处一花王，犹带姚家宫样黄。\n物物有君还有佐，殿春须属召公棠。",
        "dynasty": "宋",
        "collection_info": null
    },
    {
        "title": "人有画花中四伦者偶记毗陵旧诗即题其上  其二",
        "author": "家铉翁",
        "content": "扶疎桂树月中生，谁遣人间伴大椿。\n桂欲芳时椿正老，等閒相伴八千春。",
        "dynasty": "宋",
        "collection_info": null
    },
    {
        "title": "人有画花中四伦者偶记毗陵旧诗即题其上  其三",
        "author": "家铉翁",
        "content": "佩玉垂绅廊庙人，幽花小草岂其伦。\n须知四海皆兄弟，淡泊论交处处亲。",
        "dynasty": "宋",
        "collection_info": null
    },
    {
        "title": "人有画花中四伦者偶记毗陵旧诗即题其上  其四",
        "author": "家铉翁",
        "content": "夭桃艷杏得春饶，涧草林花品亦殽。\n谁似三君丈人行，万山深处自论交。",
        "dynasty": "宋",
        "collection_info": null
    },
    {
        "title": "寄江南故人",
        "author": "家铉翁",
        "content": "曾向钱唐住，闻鹃忆蜀乡。\n不知今夕梦，到蜀到钱唐。",
        "dynasty": "宋",
        "collection_info": null
    },
    {
        "title": "题梅竹图",
        "author": "家铉翁",
        "content": "余家乎岷之下兮，有梅萧萧，有竹森森。\n今洎乎瀛之野兮，秋草萋萋，黄沙冥冥。\n有怀彼美兮在天一垠，梦不可即兮聊因其似而记其真。\n真兮似兮，岂墨君笔史之可寻。\n皓兮苍兮，吾独想其岁寒之心。",
        "dynasty": "宋",
        "collection_info": null
    },
    {
        "title": "题雪花达摩布衣偈",
        "author": "家铉翁",
        "content": "拈花公案且莫道，西来正被拈花恼。\n一花开后几花开，微笑不禁成绝倒。\n归去来，人未老，掉下从前旧草鞋。\n衲被蒙头面壁坐，提起不直一落索。\n放下大地无处着，从来被他碍手脚。\n为君索火当街烧，布袋依前是弥勒。",
        "dynasty": "宋",
        "collection_info": null
    },
    {
        "title": "鸣絃斋",
        "author": "家铉翁",
        "content": "徽金轸玉七絃存，流水音中政事分。\n直自武城曾听后，至今方始得重闻。",
        "dynasty": "宋",
        "collection_info": null
    },
    {
        "title": "鲸川八景 东城春早",
        "author": "家铉翁",
        "content": "阳回冰底见云堆，春意东来梅已知。\n待得东城花柳放，早春已是得春迟。",
        "dynasty": "宋",
        "collection_info": null
    },
    {
        "title": "鲸川八景 西园秋暮",
        "author": "家铉翁",
        "content": "九九中间易道在，天心惟许菊花知。\n一年好景君须识，都在西园把菊时。",
        "dynasty": "宋",
        "collection_info": null
    },
    {
        "title": "鲸川八景 冰岸水灯",
        "author": "家铉翁",
        "content": "华灯万炬照沉渊，移得星辰下九天。\n莫言燃犀当日事，川灵今夜亦欢然。",
        "dynasty": "宋",
        "collection_info": null
    },
    {
        "title": "鲸川八景 沙堤风柳",
        "author": "家铉翁",
        "content": "突兀长堤一望问，几人东去復西还。\n堤边日日办迎送，风自翩翻柳自闲。",
        "dynasty": "宋",
        "collection_info": null
    },
    {
        "title": "鲸川八景 戍楼残照",
        "author": "家铉翁",
        "content": "卢龙久已属神州，谁认歌楼作戍楼。\n莫说关头兴废事，江山犹有石郎羞。",
        "dynasty": "宋",
        "collection_info": null
    },
    {
        "title": "鲸川八景 客船晚烟",
        "author": "家铉翁",
        "content": "去棹来帆一聚尘，箇中那復有诗情。\n晚来应是卢仝过，留得茶烟一抹横。",
        "dynasty": "宋",
        "collection_info": null
    },
    {
        "title": "鲸川八景 莲塘雨声",
        "author": "家铉翁",
        "content": "赢得荷风伴晚凉，夜阑急雨到陂塘。\n茅檐似减三分暑，鼻观俄然失却香。",
        "dynasty": "宋",
        "collection_info": null
    },
    {
        "title": "九日登瀛台和昔人韵二首",
        "author": "家铉翁",
        "content": "屋角东边十仞台，龙蟠虎踞亦奇哉。\n四时长是几案物，九日仍烦杖屦来。\n乐事无穷谁共管，孤云在望我堪哀。\n梦随鸿鹄南飞去，岑下长号酹一杯。",
        "dynasty": "宋",
        "collection_info": null
    },
    {
        "title": "寂照石佛",
        "author": "家铉翁",
        "content": "溪上石人何往矣，山中石佛是其畴。\n若教石佛能谈妙，应有石人来点头。",
        "dynasty": "宋",
        "collection_info": null
    },
    {
        "title": "宿半塘寺",
        "author": "赵与訔",
        "content": "夜宿半塘寺，惟闻塔上铃。\n老僧行道影，童子颂经声。\n竹密风犹劲，窗幽月愈明。\n瓦炉香断处，一榻洒然清。",
        "dynasty": "宋",
        "collection_info": null
    },
    {
        "title": "句",
        "author": "吴釿",
        "content": "阮籍摩挲青眼旧，邹阳感慨白头新。",
        "dynasty": "宋",
        "collection_info": null
    },
    {
        "title": "游道岩观  其一",
        "author": "邓希恕",
        "content": "乘云不到玉皇家，岩上仙桃几度花。\n今日喜偕三益友，看来丹竈炼黄芽。",
        "dynasty": "宋",
        "collection_info": null
    },
    {
        "title": "游道岩观  其二",
        "author": "邓希恕",
        "content": "石敲新火煮云腴，细讲濂溪太极图。\n此去不知千载后，有人来讲此图无。",
        "dynasty": "宋",
        "collection_info": null
    },
    {
        "title": "句",
        "author": "邓希恕",
        "content": "龟鹤与羣同寿隽，貂蝉相映半时贤。",
        "dynasty": "宋",
        "collection_info": null
    },
    {
        "title": "泛沅湘闚九疑寄题江华杜□杳重建寒亭",
        "author": "徐铨孙",
        "content": "山水因人胜，穷搜喜得君。\n石根瞿令字，亭背次山文。\n湍激堪临渴，松阴可避曛。\n相望余一舍，猛□杖□云。",
        "dynasty": "宋",
        "collection_info": null
    },
    {
        "title": "挽故知容州朝请陶公章二首  其一",
        "author": "危骖",
        "content": "今代平塘老，前身靖节翁。\n直心行杲日，清德照寒空。\n乐道箪瓢外，归真躯殻中。\n政应高扁墓，百世使闻风。",
        "dynasty": "宋",
        "collection_info": null
    },
    {
        "title": "挽故知容州朝请陶公章二首  其二",
        "author": "危骖",
        "content": "巴陵三载掾，太半并棠阴。\n仆守濂溪训，公推靖献心。\n迨更深夜箦，茹纳惜时金。\n引领西山路，天风泪满襟。",
        "dynasty": "宋",
        "collection_info": null
    },
    {
        "title": "乡饮酒倡和诗",
        "author": "曾颖茂",
        "content": "异席宾阶愧上西，喜观微俗顿风移。\n一堂酬酢古冠屦，千里循良世鼎彝。\n诗继绍兴贤守句，教明直讲太平仪。\n辽辽旷典今重举，从此愚夫可与知。",
        "dynasty": "宋",
        "collection_info": null
    },
    {
        "title": "读明妃引",
        "author": "陈僴",
        "content": "骊山举燧因褒姒，蜀道蒙尘为太真。\n能遣明妃嫁夷狄，画工原是汉忠臣。",
        "dynasty": "宋",
        "collection_info": null
    },
    {
        "title": "□韵呈徐□勘□□□",
        "author": "杜汪",
        "content": "规广前贤迹，相期幸有君。\n搜奇辱佳句，纪实待高文。\n古木风长悄，阴崖日易曛。\n何时陪胜赏，举手上霄云。",
        "dynasty": "宋",
        "collection_info": null
    },
    {
        "title": "集杜工部句咏寒亭",
        "author": "杜汪",
        "content": "湖南清绝地，长夏想为情。\n六月风日冷，炎天冰雪生。\n蓬莱如可到，心迹喜双清。\n去郭轩楹敞，幽居不用名。",
        "dynasty": "宋",
        "collection_info": null
    },
    {
        "title": "集工部句题暖谷",
        "author": "杜汪",
        "content": "作尉穷谷僻，官高何足论。\n温温有风味，忆昔李公存。",
        "dynasty": "宋",
        "collection_info": null
    },
    {
        "title": "促织歌",
        "author": "贾似道",
        "content": "新虫调理要相当，残暑盆窝须近凉。\n渐到秋深畏风冷，不宜频浴恐防伤。\n养时盆罐须宽阔，下食依时要审详。\n水食调匀蛩必旺，看时切莫对阳光。\n水时併尽方堪斗，不可伤饥患饱忙。\n盆内土须蚯蚓粪，相宜盖为按阴阳。\n如此宿虫无姤色，仍将宿水换新浆。\n假如草叶供虫嚙，齿软仍知牙更僵。\n过笼窝罐安排固，行动提携总不妨。\n酒后切忌将来看，壮气冲伤走跳狂。\n误放橘橙充食物，食之虫腹反为殃。\n安顿必须清凈处，油烟熏损不刚强。\n过期未斗频频看，仍復收拾用意藏。\n倘或打食口齿谩，必须医损按前方。\n不察强弱当场斗，必是遭输笑不良。\n盖盆谨慎休留隙，免使奔逃意下慌。\n看取调养依斯谱，虫体无伤齿更刚。\n堪怜一种清幽物，岁岁三秋声韵长。",
        "dynasty": "宋",
        "collection_info": null
    },
    {
        "title": "论形",
        "author": "贾似道",
        "content": "钳象蜈蚣钳，嘴象狮子嘴。\n头象蜻蜓头，腿象蚱蜢腿。\n颜色要相当，毛张栻斯为美。",
        "dynasty": "宋",
        "collection_info": null
    },
    {
        "title": "论头  其一",
        "author": "贾似道",
        "content": "大头圆结菢，脑搭浅无多。\n丝路根根透，光明亮不摩。",
        "dynasty": "宋",
        "collection_info": null
    },
    {
        "title": "论头  其二",
        "author": "贾似道",
        "content": "昏小脑搭重，路粗半节儿。\n棠梨三角额，此等不须题。",
        "dynasty": "宋",
        "collection_info": null
    },
    {
        "title": "论脸  其一",
        "author": "贾似道",
        "content": "五色诸虫脸，锄弯注地长。\n再如锅底黑，此物号强良。",
        "dynasty": "宋",
        "collection_info": null
    },
    {
        "title": "论脸  其二",
        "author": "贾似道",
        "content": "酒醉猫儿脸，花花白路纹。\n此般生像者，弃物不须论。",
        "dynasty": "宋",
        "collection_info": null
    },
    {
        "title": "论项  其一",
        "author": "贾似道",
        "content": "项似蜻蜓样，毛丁又起班。\n更兼形色正，打遍世无双。",
        "dynasty": "宋",
        "collection_info": null
    },
    {
        "title": "论项  其二",
        "author": "贾似道",
        "content": "紧隘花班项，无毛黑漆光。\n纵有完颜勇，终须受祸殃。",
        "dynasty": "宋",
        "collection_info": null
    },
    {
        "title": "论项  其三",
        "author": "贾似道",
        "content": "青项堆青钿，白毛根闪青。\n朱砂火盆底，桃皮等类形。\n白腐冬瓜大，宽臊垒起星。\n毛丁有肐𦞂，入手不当轻。",
        "dynasty": "宋",
        "collection_info": null
    },
    {
        "title": "论项  其四",
        "author": "贾似道",
        "content": "鳖小更短促，无毛一片光。\n这般生像者，不养又何妨。",
        "dynasty": "宋",
        "collection_info": null
    },
    {
        "title": "论翅  其一",
        "author": "贾似道",
        "content": "紫翅青金翅，木翅与油单。\n黑色全如墨，梅花两瓣攒。\n松阔偕长短，蓑衣得更难。\n遮身不见节，薄绉另相看。",
        "dynasty": "宋",
        "collection_info": null
    },
    {
        "title": "论翅  其二",
        "author": "贾似道",
        "content": "膏药积不绉，松短阔长同。\n金紫须长翅，其余只在中。",
        "dynasty": "宋",
        "collection_info": null
    },
    {
        "title": "论腿  其一",
        "author": "贾似道",
        "content": "大腿圆长健，小脚粗铁线。\n班白黄色真，此名金不换。",
        "dynasty": "宋",
        "collection_info": null
    },
    {
        "title": "论腿  其二",
        "author": "贾似道",
        "content": "短鳖兼穷细，屁勋青黑同。\n只好留墙壁，何须问主公。",
        "dynasty": "宋",
        "collection_info": null
    },
    {
        "title": "论肉  其一",
        "author": "贾似道",
        "content": "紫黑苍黄肉，青白胜鹅梨。\n黑青肉亦白，淡黄白亦宜。",
        "dynasty": "宋",
        "collection_info": null
    },
    {
        "title": "论肉  其二",
        "author": "贾似道",
        "content": "肉色欠纯正，腰上多红铃。\n月头红白间，百战不能赢。",
        "dynasty": "宋",
        "collection_info": null
    },
    {
        "title": "论蝴蜂形",
        "author": "贾似道",
        "content": "貌若蝴蜂腿脚纤，细腰项紧两头尖。\n遍身黄色金纹理，百口之中一口钳。",
        "dynasty": "宋",
        "collection_info": null
    },
    {
        "title": "论蝼蝈形",
        "author": "贾似道",
        "content": "蝼蝈之形最难相，牙长腿短头尖亮。\n尾豁过肩三二分，正是雌头拖肚样。",
        "dynasty": "宋",
        "collection_info": null
    },
    {
        "title": "论蜘蛛形",
        "author": "贾似道",
        "content": "身材局促似蜘蛛，且喜牙长六足铺。\n羽翼不长肩盖尽，等闲觅得夜明珠。",
        "dynasty": "宋",
        "collection_info": null
    },
    {
        "title": "论螳螂形  其一",
        "author": "贾似道",
        "content": "首短身长何足用，羽翅好是航船𦨴。\n若还六足尽尖长，此是螳螂最堪用。",
        "dynasty": "宋",
        "collection_info": null
    },
    {
        "title": "论螳螂形  其二",
        "author": "贾似道",
        "content": "身狭牙尖大肚皮，脚前乔立仰头窥。\n此蛩不问青黄色，斗到深秋必定输。",
        "dynasty": "宋",
        "collection_info": null
    },
    {
        "title": "论蚱蜢形",
        "author": "贾似道",
        "content": "头大肩尖腿脚长，秀钉模样最难当。\n侧生身分高而厚，斗到秋深赢满场。",
        "dynasty": "宋",
        "collection_info": null
    },
    {
        "title": "论玉蜂形",
        "author": "贾似道",
        "content": "尖翅名呼是玉蜂，千中难遇实难逢。\n如君遇着须不避，不比寻常是毒虫。",
        "dynasty": "宋",
        "collection_info": null
    },
    {
        "title": "论枣核形",
        "author": "贾似道",
        "content": "身如枣核两头尖，左右观来是块砖。\n往来千遍无辞口，一秋咬败万千千。",
        "dynasty": "宋",
        "collection_info": null
    },
    {
        "title": "论竈鸡形",
        "author": "贾似道",
        "content": "头尖项细肚皮拖，白翅生来满背铺。\n腿脚不长身懒拥，当头金线叫喽啰。",
        "dynasty": "宋",
        "collection_info": null
    },
    {
        "title": "论蟑螂形",
        "author": "贾似道",
        "content": "易名宽翅号蟑螂，翅阔头尖牙用长。\n身要匾摊脚要细，只许英雄三二番。",
        "dynasty": "宋",
        "collection_info": null
    },
    {
        "title": "论蝴蜂形",
        "author": "贾似道",
        "content": "头尖肚大象蝴蜂，两翅含开腿脚穷。\n此虫只好无钱斗，当真必害主人翁。",
        "dynasty": "宋",
        "collection_info": null
    },
    {
        "title": "论虾脊龟形",
        "author": "贾似道",
        "content": "龟形虾脊不宜红，腿脚俱长力不庸。\n色黑体肥毛白项，金丝金线绝伦虫。",
        "dynasty": "宋",
        "collection_info": null
    },
    {
        "title": "论龟鹤形",
        "author": "贾似道",
        "content": "头如蚕嘴肚如琴，两翅啾啾叫不鸣。\n识者若逢此促织，这般号作大将军。",
        "dynasty": "宋",
        "collection_info": null
    },
    {
        "title": "论土狗形",
        "author": "贾似道",
        "content": "头粗项阔肚低拖，翼翅生来半背铺。\n脚腿壮肥身巨𪢬，当头起线叫如锣。",
        "dynasty": "宋",
        "collection_info": null
    },
    {
        "title": "论土蜂形",
        "author": "贾似道",
        "content": "尖翅名呼是土蜂，紫黄色者实难逢。\n这般色样如君得，不比常虫是毒虫。",
        "dynasty": "宋",
        "collection_info": null
    },
    {
        "title": "论枣核形",
        "author": "贾似道",
        "content": "身如枣核两头尖，仔细观来却是舡。\n交锋便见强中口，咬退诸虫不敢前。",
        "dynasty": "宋",
        "collection_info": null
    },
    {
        "title": "论蟹踞形",
        "author": "贾似道",
        "content": "蛩身弓起如蟹踞，不拘五色或麻头。\n任人观看则不怕，此是名虫何处求。",
        "dynasty": "宋",
        "collection_info": null
    },
    {
        "title": "论虾青形",
        "author": "贾似道",
        "content": "龟背虾青不宜红，腿脚俱长斗不慵。\n色黑貌凡非物类，金丝透顶绝伦虫。",
        "dynasty": "宋",
        "collection_info": null
    },
    {
        "title": "论真红色",
        "author": "贾似道",
        "content": "眼如椒子遍身红，腿脚如霜鬚尾同。\n若逢敌手君休怕，数番咬死又成功。",
        "dynasty": "宋",
        "collection_info": null
    },
    {
        "title": "论真青色",
        "author": "贾似道",
        "content": "青金头象菩提子，头上毛青靛染成。\n若还钳得芝蔴白，请君斗尽莫疑生。",
        "dynasty": "宋",
        "collection_info": null
    },
    {
        "title": "论真黄色",
        "author": "贾似道",
        "content": "翅金肉白顶红麻，项糁毛青腿少瑕。\n更有一双牙似墨，这般相貌最为佳。",
        "dynasty": "宋",
        "collection_info": null
    },
    {
        "title": "论真黑色",
        "author": "贾似道",
        "content": "黑者须当头似漆，仔细看来无别色。\n于中牙肚白如银，到作将军为第一。",
        "dynasty": "宋",
        "collection_info": null
    },
    {
        "title": "论真白色",
        "author": "贾似道",
        "content": "白头白项翅如银，上手观来一似冰。\n枣红牙齿如针利，总无骨肉似将军。",
        "dynasty": "宋",
        "collection_info": null
    },
    {
        "title": "论真紫色",
        "author": "贾似道",
        "content": "紫者须当要色浓，更兼肋腿与身同。\n头雌腰阔阴阳翅，赢尽埸中独请功。",
        "dynasty": "宋",
        "collection_info": null
    },
    {
        "title": "论水红色",
        "author": "贾似道",
        "content": "水红鬚尾水红衣，白肚团员模样奇。\n班点一些浑不染，傍人号作杜公儿。",
        "dynasty": "宋",
        "collection_info": null
    },
    {
        "title": "论深青色",
        "author": "贾似道",
        "content": "颜色深沉似污泥，紫头青项尽相宜。\n齿长腹肚兼华白，斗到秋深花带归。",
        "dynasty": "宋",
        "collection_info": null
    },
    {
        "title": "论淡青色",
        "author": "贾似道",
        "content": "头紫葡萄项掺青，正身厚阔似鸦明。\n殻纹淡薄轻银翅，斗着交锋速便赢。",
        "dynasty": "宋",
        "collection_info": null
    },
    {
        "title": "论紫青色",
        "author": "贾似道",
        "content": "紫头青项背如龟，青不青兮紫不绯。\n仔细看来茄子色，更兼腿大最为奇。",
        "dynasty": "宋",
        "collection_info": null
    },
    {
        "title": "论灰青色",
        "author": "贾似道",
        "content": "颜色深沉不好看，灰头灰项不新鲜。\n只因翅皱长牙齿，斗相凶顽必抢前。",
        "dynasty": "宋",
        "collection_info": null
    },
    {
        "title": "论淡黄色",
        "author": "贾似道",
        "content": "肉白红头项掺青，头粗脚壮齿如针。\n这般虫子非容易，九遍交锋十次赢。",
        "dynasty": "宋",
        "collection_info": null
    },
    {
        "title": "论河蟹色",
        "author": "贾似道",
        "content": "赤色却如河蟹色，麻头秀项极难得。\n枣红牙齿尽相宜，只恐项光头又黑。",
        "dynasty": "宋",
        "collection_info": null
    },
    {
        "title": "论虾青色",
        "author": "贾似道",
        "content": "有等名为虾殻青，比似青来翅不金。\n不问牙钳白不白，须看项上带毛丁。",
        "dynasty": "宋",
        "collection_info": null
    },
    {
        "title": "论油丹色",
        "author": "贾似道",
        "content": "黑头青项翅油丹，腿脚牙长似雪霜。\n相貌这般无觅处，斗时绝胜岂寻常。",
        "dynasty": "宋",
        "collection_info": null
    },
    {
        "title": "论乌鸦色",
        "author": "贾似道",
        "content": "黑色明如黑漆光，白牙绣项皂罗裳。\n肚皮腿脚皆如玉，内相将军不可当。",
        "dynasty": "宋",
        "collection_info": null
    },
    {
        "title": "青麻头",
        "author": "贾似道",
        "content": "掺青皱翅紫麻头，肚白身肥牙似鈎。\n毛项花牙长腿脚，鬬鸡生相斗三秋。",
        "dynasty": "宋",
        "collection_info": null
    },
    {
        "title": "真青麻头",
        "author": "贾似道",
        "content": "线项麻头纹理明，蜻蜓头翅项浑青。\n侧生身分高而厚，斗着交锋速便赢。",
        "dynasty": "宋",
        "collection_info": null
    },
    {
        "title": "白麻头",
        "author": "贾似道",
        "content": "黄色辉光耀似金，枣红牙齿利如针。\n更有葡萄毛肉体，日交三度也还赢。",
        "dynasty": "宋",
        "collection_info": null
    },
    {
        "title": "白牙青",
        "author": "贾似道",
        "content": "紫头银线项青毛，银牙白脚绝伦高。\n可柰秋风消索处，自然勇力不相饶。",
        "dynasty": "宋",
        "collection_info": null
    },
    {
        "title": "拖肚黄",
        "author": "贾似道",
        "content": "头项焦黄身黑粗，更兼腿大及臀拖。\n若还牙齿尖而厚，日斗数番也不多。",
        "dynasty": "宋",
        "collection_info": null
    },
    {
        "title": "红头",
        "author": "贾似道",
        "content": "红如血点项朱砂，入手观来一朵花。\n一朝二广交锋胜，到底终须不恋家。",
        "dynasty": "宋",
        "collection_info": null
    },
    {
        "title": "真青",
        "author": "贾似道",
        "content": "青色头如菩提子，项上毛青靛染成。\n牙铃更得芝麻白，任君尽斗足欢情。",
        "dynasty": "宋",
        "collection_info": null
    },
    {
        "title": "紫青",
        "author": "贾似道",
        "content": "琥珀头尖项紫青，翅如苏叶肉还青。\n天生一付牙红紫，交锋一口立黄金。",
        "dynasty": "宋",
        "collection_info": null
    },
    {
        "title": "淡青",
        "author": "贾似道",
        "content": "淡青生来牙要红，头麻项阔翅玲珑。\n更生肉肚如雪白，赢尽秋虫独奏功。",
        "dynasty": "宋",
        "collection_info": null
    },
    {
        "title": "黑青",
        "author": "贾似道",
        "content": "黑者须当黑似漆，仔细看来无别色。\n更兼牙肚白如银，名号将军为第一。",
        "dynasty": "宋",
        "collection_info": null
    },
    {
        "title": "虾青",
        "author": "贾似道",
        "content": "麻头青项翅如金，肉腿生来白似银。\n钳更细长苏木色，此虫名号是虾青。",
        "dynasty": "宋",
        "collection_info": null
    },
    {
        "title": "蟹青",
        "author": "贾似道",
        "content": "此虫名称湖蟹青，腿脚班黄翅不金。\n不看牙钳红与白，须观项上有毛丁。",
        "dynasty": "宋",
        "collection_info": null
    },
    {
        "title": "青麻",
        "author": "贾似道",
        "content": "麻头青项有毛丁，翅绉肉白腿脚长。\n更生一付牙钳黑，三秋得胜喜非常。",
        "dynasty": "宋",
        "collection_info": null
    },
    {
        "title": "青金翅",
        "author": "贾似道",
        "content": "麻头青项翅如金，肉腿如同银打成。\n牙钳更生如漆黑，赢尽诸人匣内金。",
        "dynasty": "宋",
        "collection_info": null
    },
    {
        "title": "真黄",
        "author": "贾似道",
        "content": "天生金色遍身黄，肉腿如同金箔装。\n更生一付乌牙齿，敌尽诸虫不可当。",
        "dynasty": "宋",
        "collection_info": null
    },
    {
        "title": "红黄",
        "author": "贾似道",
        "content": "头似珊瑚项班红，翅如金箔肉带黄。\n腿脚𪢬长如玉色，秋虫见了自慌张。",
        "dynasty": "宋",
        "collection_info": null
    },
    {
        "title": "紫黄",
        "author": "贾似道",
        "content": "头似樱珠项似金，肉脚如同金裹成。\n牙钳不问何颜色，诸虫咬着便昏沉。",
        "dynasty": "宋",
        "collection_info": null
    },
    {
        "title": "深黄",
        "author": "贾似道",
        "content": "黄者生来金箔黄，腿脚班黄腰𪢬长。\n若生一付乌牙齿，三秋饶大莫商量。",
        "dynasty": "宋",
        "collection_info": null
    },
    {
        "title": "淡黄",
        "author": "贾似道",
        "content": "淡黄生来腿脚白，三样头尖如琥珀。\n初秋斗间最迷痴，末后逢强绝口敌。",
        "dynasty": "宋",
        "collection_info": null
    },
    {
        "title": "狗蝇黄",
        "author": "贾似道",
        "content": "麻头黄项翅铺金，腿脚班黄肉蜜色。\n牙钳若是黑如灰，敌尽场中为第一。",
        "dynasty": "宋",
        "collection_info": null
    },
    {
        "title": "真紫",
        "author": "贾似道",
        "content": "紫者如同着紫袍，头浓刚性项如毛。\n钳更细长如血色，独占场中第一豪。",
        "dynasty": "宋",
        "collection_info": null
    },
    {
        "title": "红头紫",
        "author": "贾似道",
        "content": "红头紫勇敌刚强，项赤红班腿𪢬长。\n翅紫牙湾如桑剪，此虫名号促织王。",
        "dynasty": "宋",
        "collection_info": null
    },
    {
        "title": "纯红",
        "author": "贾似道",
        "content": "眼如椒核遍身红，尾项如朱腿亦同。\n若逢敌手君休怕，数番咬死又成功。",
        "dynasty": "宋",
        "collection_info": null
    },
    {
        "title": "深紫",
        "author": "贾似道",
        "content": "紫者当头要紫浓，更兼翅胁与身同。\n头红项阔阴阳翅，赢尽场中有大功。",
        "dynasty": "宋",
        "collection_info": null
    },
    {
        "title": "黑紫",
        "author": "贾似道",
        "content": "黑紫生来似茄皮，腿脚兼黄赤肚皮。\n钳若生来紫黑色，早秋赢到雪花飞。",
        "dynasty": "宋",
        "collection_info": null
    },
    {
        "title": "淡紫",
        "author": "贾似道",
        "content": "名为淡紫遍身明，项如青靛齿紫红。\n头上三尖腰要阔，战得场中不敢逢。",
        "dynasty": "宋",
        "collection_info": null
    },
    {
        "title": "紫麻",
        "author": "贾似道",
        "content": "头麻项路透金丝，项毛翅绉腿班狸。\n四脚兼黄肉带赤，秋虫见影不相持。",
        "dynasty": "宋",
        "collection_info": null
    },
    {
        "title": "紫金翅",
        "author": "贾似道",
        "content": "紫头青项翅如金，腿脚兼黄肉带蜜。\n必须生有紫黑钳，咬杀秋虫人失色。",
        "dynasty": "宋",
        "collection_info": null
    },
    {
        "title": "纯白",
        "author": "贾似道",
        "content": "白头白项白丝攒，翅似铺银肉似霜。\n乌牙黑脸肚如粉，此物正是促织王。",
        "dynasty": "宋",
        "collection_info": null
    },
    {
        "title": "淡白",
        "author": "贾似道",
        "content": "白头白项翅铺银，入手观来却似冰。\n此虫异众称奇白，总无颜色是将军。",
        "dynasty": "宋",
        "collection_info": null
    },
    {
        "title": "白麻头",
        "author": "贾似道",
        "content": "麻头白面白如银，细丝透顶根根明。\n更加青项长肥腿，战斗之时必定赢。",
        "dynasty": "宋",
        "collection_info": null
    },
    {
        "title": "乌青",
        "author": "贾似道",
        "content": "乌青生来似定墨，腿脚班狸肉带黑。\n钳若细长似血红，合战交锋如霹雳。",
        "dynasty": "宋",
        "collection_info": null
    },
    {
        "title": "乌麻",
        "author": "贾似道",
        "content": "乌麻头路透银丝，项阔毛班肉带黑。\n更若翅乌牙钳赤，得遇此虫真有益。",
        "dynasty": "宋",
        "collection_info": null
    },
    {
        "title": "乌头金翅",
        "author": "贾似道",
        "content": "乌头青项翅金黄，腿脚班狸肉带苍。\n牙钳更生乌紫色，诸虫见了岂能当。",
        "dynasty": "宋",
        "collection_info": null
    },
    {
        "title": "红麻头",
        "author": "贾似道",
        "content": "红麻秉性敌刚强，赤项红班脚𪢬长。\n翅紫牙湾如桑剪，诸虫交口便难当。",
        "dynasty": "宋",
        "collection_info": null
    },
    {
        "title": "黄麻头",
        "author": "贾似道",
        "content": "麻头黄项翅金色，腿脚班黄肉带蜜。\n牙钳若是炭样乌，斗胜叫鸣闻四壁。",
        "dynasty": "宋",
        "collection_info": null
    },
    {
        "title": "紫麻头",
        "author": "贾似道",
        "content": "麻头项上透金丝，项毛翅绉腿班貍。\n脚亦微黄肉带赤，秋虫见了怎支持。",
        "dynasty": "宋",
        "collection_info": null
    },
    {
        "title": "乌麻头",
        "author": "贾似道",
        "content": "乌麻头路透银丝，项阔毛臊肉带梨。\n更若翅乌牙钳赤，得遇此虫真是奇。",
        "dynasty": "宋",
        "collection_info": null
    },
    {
        "title": "锦簑衣",
        "author": "贾似道",
        "content": "翅宽翅急最为低，识者当场便敢欺。\n生得两边如鸟翅，名传天下锦蓑衣。",
        "dynasty": "宋",
        "collection_info": null
    },
    {
        "title": "玉锄头",
        "author": "贾似道",
        "content": "黑牙黑面不堪收，此等虫儿莫去求。\n若得面肥头脚大，杜家名号玉锄头。",
        "dynasty": "宋",
        "collection_info": null
    },
    {
        "title": "金束带",
        "author": "贾似道",
        "content": "十个红铃九个败，脱却红铃休赌赛。\n红铃若得满腰生，常胜号为金束带。",
        "dynasty": "宋",
        "collection_info": null
    },
    {
        "title": "齐膂翅",
        "author": "贾似道",
        "content": "中秋齐膂最为英，头项宽舒翅皱文。\n敦厚牙长兼脚大，金风纔动不堪闻。",
        "dynasty": "宋",
        "collection_info": null
    },
    {
        "title": "梅花翅  其一",
        "author": "贾似道",
        "content": "翅似梅花口似刀，番来覆去咬千交。\n总然赢得他每者，只好看盆无二遭。",
        "dynasty": "宋",
        "collection_info": null
    },
    {
        "title": "梅花翅  其二",
        "author": "贾似道",
        "content": "翅似梅花蜘蛛形，身上如同梅花片。\n如此之虫亦怪哉，满场斗胜真堪羡。",
        "dynasty": "宋",
        "collection_info": null
    },
    {
        "title": "琵琶翅  其一",
        "author": "贾似道",
        "content": "殻翅琵琶不用青，若还紫色也相应。\n要知斗处关张勇，头小牙长体似金。",
        "dynasty": "宋",
        "collection_info": null
    },
    {
        "title": "琵琶翅  其二",
        "author": "贾似道",
        "content": "琵琶项上带销金，又看鬚长六足明。\n若是黑青全没用，腿长肉厚满场赢。",
        "dynasty": "宋",
        "collection_info": null
    },
    {
        "title": "琵琶翅  其三",
        "author": "贾似道",
        "content": "哂哂连叫两三声，此虫便是竈鸡形。\n玉腿白牙赢到底，黄牙项细是输名。",
        "dynasty": "宋",
        "collection_info": null
    },
    {
        "title": "长衣",
        "author": "贾似道",
        "content": "长衣须养青金翅，腿脚玲珑尾要齐。\n总然口似青锋剑，只宜口快不宜迟。",
        "dynasty": "宋",
        "collection_info": null
    },
    {
        "title": "噉色头",
        "author": "贾似道",
        "content": "黑头红项背身跎，更兼大腿及捶拖。\n牙齿赤红如钳样，连赢数阵不为多。",
        "dynasty": "宋",
        "collection_info": null
    },
    {
        "title": "青黄二色  其一",
        "author": "贾似道",
        "content": "黄头青项销金翅，二色俱全便为最。\n若还三件一齐生，斗到秋深绝无对。",
        "dynasty": "宋",
        "collection_info": null
    },
    {
        "title": "青黄二色  其二",
        "author": "贾似道",
        "content": "青黄二色翅项明，此等生来何处寻。\n初秋斗到深秋后，百度交锋百度赢。",
        "dynasty": "宋",
        "collection_info": null
    },
    {
        "title": "油纸灯  其一",
        "author": "贾似道",
        "content": "头圆腿壮遍身黄，翅滑如油肉带苍。\n牙钳一对如红色，此物虫中是霸王。",
        "dynasty": "宋",
        "collection_info": null
    },
    {
        "title": "油纸灯  其二",
        "author": "贾似道",
        "content": "头混腿脚一身黄，翅滑牙红促织王。\n易名叫做油莉挞，赌花管取满头装。",
        "dynasty": "宋",
        "collection_info": null
    },
    {
        "title": "阴阳牙",
        "author": "贾似道",
        "content": "此虫生来两个牙，一红一白实堪夸。\n不拘五色麻头者，一见诸虫不怕他。",
        "dynasty": "宋",
        "collection_info": null
    },
    {
        "title": "真三段",
        "author": "贾似道",
        "content": "紫头青项有毛长，金翅生来肉带苍。\n两腿圆长班白色，红牙一对没人当。",
        "dynasty": "宋",
        "collection_info": null
    },
    {
        "title": "草三段  其一",
        "author": "贾似道",
        "content": "麻头青项白毛丁，金翅绉绉肉带青。\n腿脚班黄牙似炭，当场健战众皆惊。",
        "dynasty": "宋",
        "collection_info": null
    },
    {
        "title": "草三段  其二",
        "author": "贾似道",
        "content": "满头白粉紫葡萄，并无纹理项青毛。\n更兼淡薄轻银翅，三段之名亦似高。",
        "dynasty": "宋",
        "collection_info": null
    },
    {
        "title": "三段锦",
        "author": "贾似道",
        "content": "麻头青项翅销金，体白牙长六足明。\n更有异常腰背阔，蜀川三段锦花名。",
        "dynasty": "宋",
        "collection_info": null
    },
    {
        "title": "两头鎗",
        "author": "贾似道",
        "content": "鬚无尾短最堪伤，虫大终须不是强。\n两尾腿长还倒插，闻名尽说两头鎗。",
        "dynasty": "宋",
        "collection_info": null
    },
    {
        "title": "绣花针",
        "author": "贾似道",
        "content": "小能敌大果然强，虫小赢多必是良。\n累胜上肩魁大者，这般虫小也非常。",
        "dynasty": "宋",
        "collection_info": null
    },
    {
        "title": "红头额",
        "author": "贾似道",
        "content": "红头虽然似花枝，早秋虽胜未为奇。\n再来得胜亦不可，胜少输多何必疑。",
        "dynasty": "宋",
        "collection_info": null
    },
    {
        "title": "红铃月头额",
        "author": "贾似道",
        "content": "虫名月额及红铃，来往交锋暂或赢。\n纵然得胜终难久，赢得钱来不可行。",
        "dynasty": "宋",
        "collection_info": null
    },
    {
        "title": "香师{月肩}铃",
        "author": "贾似道",
        "content": "香师红额共{月肩}铃，只好三番两次赢。\n卸却红铃难保久，总然赢得也无情。",
        "dynasty": "宋",
        "collection_info": null
    },
    {
        "title": "月头线额",
        "author": "贾似道",
        "content": "线额空纹彩更良，月头堪惜不久长。\n应是腿寒终不耐，柰何脚小便寻常。",
        "dynasty": "宋",
        "collection_info": null
    },
    {
        "title": "红铃  其一",
        "author": "贾似道",
        "content": "红肩红胁不为奇，连连赢得也防虞。\n今铃落了终难復，无情去斗却成灰。",
        "dynasty": "宋",
        "collection_info": null
    },
    {
        "title": "红铃  其二",
        "author": "贾似道",
        "content": "红肩红肋及红铃，止有三场两次赢。\n脱下红铃休要斗，总然赢得也无名。",
        "dynasty": "宋",
        "collection_info": null
    },
    {
        "title": "阔翅",
        "author": "贾似道",
        "content": "阔翅之虫识亦难，臀长匾薄也应凡。\n要知才貌青黄色，头小牙长两腿班。",
        "dynasty": "宋",
        "collection_info": null
    },
    {
        "title": "独脚",
        "author": "贾似道",
        "content": "独脚全凭绰菆功，助帮其拐可成功。\n切须休要饶他大，两腿俱全力不同。",
        "dynasty": "宋",
        "collection_info": null
    },
    {
        "title": "残疾",
        "author": "贾似道",
        "content": "不问青黄赤白黑，不拘大小与残疾。\n秃鬚秃尾小无爪，此物见之不足惜。",
        "dynasty": "宋",
        "collection_info": null
    },
    {
        "title": "呆物  其一",
        "author": "贾似道",
        "content": "定知黑白全无用，须信青黄不可欺。\n若是狭长终有失，身形厚阔最迷痴。",
        "dynasty": "宋",
        "collection_info": null
    },
    {
        "title": "呆物  其二",
        "author": "贾似道",
        "content": "头昏项紧有何奇，腿脚花班黑肚皮。\n翅上更有膏药积，只好将来去餵鸡。",
        "dynasty": "宋",
        "collection_info": null
    },
    {
        "title": "呆物  其三",
        "author": "贾似道",
        "content": "飞虫能斗体轻盈，拔翅成疮斗负疼。\n可用剪刀裁内翅，自然百战百番赢。",
        "dynasty": "宋",
        "collection_info": null
    },
    {
        "title": "促织论赋",
        "author": "贾似道",
        "content": "促织斗时人要主，贪财饶大虫辛苦。\n总然赢得已着伤，当场必悞下锋主。",
        "dynasty": "宋",
        "collection_info": null
    },
    {
        "title": "养法十二条  其一",
        "author": "贾似道",
        "content": "盆须用古不须新，盆热天炎色要昏。\n养过重阳九月九，旧盆不用换新盆。",
        "dynasty": "宋",
        "collection_info": null
    },
    {
        "title": "养法十二条  其二",
        "author": "贾似道",
        "content": "养到天寒霜降时，附子煎汤冷浴伊。\n常把盆中围得密，此时方用水窝儿。",
        "dynasty": "宋",
        "collection_info": null
    },
    {
        "title": "养法十二条  其三",
        "author": "贾似道",
        "content": "下食须当过日中，若还不准是场空。\n水清无要如冰冷，须要安些蜀地铜。",
        "dynasty": "宋",
        "collection_info": null
    },
    {
        "title": "养法十二条  其四",
        "author": "贾似道",
        "content": "喂食还须只一件，莫信傍人教你换。\n鸡荳菱肉尽非宜，不及朝朝黄米饭。",
        "dynasty": "宋",
        "collection_info": null
    },
    {
        "title": "配合  其一",
        "author": "贾似道",
        "content": "呼雌之法与君知，不贴之时便换雌。\n一个不贴又一个，若还呼久太非宜。",
        "dynasty": "宋",
        "collection_info": null
    },
    {
        "title": "配合  其二",
        "author": "贾似道",
        "content": "蛩声不发莫添双，呼叫连绵情性狂。\n三尾黑头须是小，剪鬚去爪正相当。",
        "dynasty": "宋",
        "collection_info": null
    },
    {
        "title": "禁忌",
        "author": "贾似道",
        "content": "硫黄橘气最难当，煎药须教莫近傍。\n顿处常教遮得暗，切须休露太阳光。",
        "dynasty": "宋",
        "collection_info": null
    },
    {
        "title": "养胎",
        "author": "贾似道",
        "content": "虫腹怀胎号产魔，落胎全仗水虾婆。\n切须养办心休急，斗者之时败者多。",
        "dynasty": "宋",
        "collection_info": null
    },
    {
        "title": "浴雌",
        "author": "贾似道",
        "content": "喂食三尾时时铃，免使虫儿咬失伤。\n常将三尾频频浴，解使呼雌有彩光。",
        "dynasty": "宋",
        "collection_info": null
    },
    {
        "title": "防微",
        "author": "贾似道",
        "content": "朝晨出宿看虫形，须交提出斗盆听。\n捻聒叫声观喜怒，蛩喜如同虎啸声。",
        "dynasty": "宋",
        "collection_info": null
    },
    {
        "title": "辨虫老嫩",
        "author": "贾似道",
        "content": "要知促织与苍雏，秘诀分明在两鬚。\n贴齿老黄生日久，悬牙如玉离泥初。\n头高必定无心斗，埋首人称老野狐。\n有此秘方劳记取，十场罕有一场输。",
        "dynasty": "宋",
        "collection_info": null
    },
    {
        "title": "积食不消化诀",
        "author": "贾似道",
        "content": "积食不化甚堪嗟，水畔红虫是可佳。\n研细任君分两处，喂毕斗胜是谁家。",
        "dynasty": "宋",
        "collection_info": null
    },
    {
        "title": "鬬法八条其一",
        "author": "贾似道",
        "content": "比头比项比身材，若大分毫便拆开。\n尾短更兼鬚又秃，强将他斗不担财。",
        "dynasty": "宋",
        "collection_info": null
    },
    {
        "title": "其二防敌",
        "author": "贾似道",
        "content": "左右不离常夹撁，临斗之时多少变。\n他若回身撁捍遮，踢着之时必伤面。",
        "dynasty": "宋",
        "collection_info": null
    },
    {
        "title": "其三择撁",
        "author": "贾似道",
        "content": "撁头要长捍要直，落撁不要如弩力。\n撁头急落栅儿中，便是青天遭霹雳。\n把撁犹如人把舵，舵若横时舟受祸。\n撁头须取白露前，好撁就中金宝货。",
        "dynasty": "宋",
        "collection_info": null
    },
    {
        "title": "其四接力",
        "author": "贾似道",
        "content": "五日方容斗一场，若还频斗损牙关。\n虫儿不食因何事，蛟损牙关服食难。",
        "dynasty": "宋",
        "collection_info": null
    },
    {
        "title": "其五六不鬬法",
        "author": "贾似道",
        "content": "荡胲无后芡，不食又延笼。\n嚙牙併炼齿，终须落下锋。",
        "dynasty": "宋",
        "collection_info": null
    },
    {
        "title": "其六审势",
        "author": "贾似道",
        "content": "他若无情休要斗，分斗开时向面点。\n你若频捻必酸牙，焰头过了形多变。",
        "dynasty": "宋",
        "collection_info": null
    },
    {
        "title": "其七惜才",
        "author": "贾似道",
        "content": "雄师百战百番赢，不可交他出阵频。\n身弱难禁生力对，一时托大悞虫身。",
        "dynasty": "宋",
        "collection_info": null
    },
    {
        "title": "其八鬬败",
        "author": "贾似道",
        "content": "此番不比寻常败，饱食泥盆待一旬。\n临日带饥将出斗，依然还做上将军。",
        "dynasty": "宋",
        "collection_info": null
    },
    {
        "title": "用三尾贴法歌",
        "author": "贾似道",
        "content": "蛩吟三尾莫添双，呼叫连绵怕性狂。\n三尾黑头须用小，尖头独脚始相当。\n喂交三尾时常饱，免致虫吟悞损伤。\n更将三尾频频浴，解使雌雄有彩光。",
        "dynasty": "宋",
        "collection_info": null
    },
    {
        "title": "总言  其一",
        "author": "贾似道",
        "content": "莫言促织正奇能，养者须当耐性情。\n只宜漫斗无疎失，不可忙忙去斗频。\n交锋一口停三日，大斗须还隔一旬。\n不依此法随心好，撞了齐肩必定倾。",
        "dynasty": "宋",
        "collection_info": null
    },
    {
        "title": "总言  其二",
        "author": "贾似道",
        "content": "其中奥妙细谈推，依此之中必作魁。\n三分之中晓得一，常常得胜带花回。",
        "dynasty": "宋",
        "collection_info": null
    },
    {
        "title": "总言  其三",
        "author": "贾似道",
        "content": "虫性分悲喜，世人难得知。\n嚼牙能斗口，鼓翅得赢时。\n须识蝇头撁，傍危则自知。\n总然虫禁齿，如病遇良医。",
        "dynasty": "宋",
        "collection_info": null
    },
    {
        "title": "题促织  其一",
        "author": "贾似道",
        "content": "玉绳低转过南楼，人在冰壶夜色幽。\n湛湛露华凉似洗，啾啾蛩韵巧如讴。\n絮叨高下恣情诉，断续悠扬不肯休。\n叫彻五更寻隠处，自封门户共雌俦。",
        "dynasty": "宋",
        "collection_info": null
    },
    {
        "title": "题促织  其二",
        "author": "贾似道",
        "content": "玉罐金笼喂养频，王孙珍爱日相亲。\n争雄肯负东君意，决胜宁辞一芥身。\n鼓翼有声如唱凯，洗□□□□生嗔。\n大哉天地生群物，羡尔区区志不伦。",
        "dynasty": "宋",
        "collection_info": null
    },
    {
        "title": "梅花  其一",
        "author": "贾似道",
        "content": "朔风吹雨正尘埃，忽见江梅驿使来。\n忆着家山石桥畔，一枝冷落为谁开。",
        "dynasty": "宋",
        "collection_info": null
    },
    {
        "title": "梅花  其二",
        "author": "贾似道",
        "content": "山北山南雪半消，村村店店酒旗招。\n春风过处人行少，一树疏花傍小桥。",
        "dynasty": "宋",
        "collection_info": null
    },
    {
        "title": "梅花  其三",
        "author": "贾似道",
        "content": "尘外冰姿世外心，宜晴宜雨更宜阴。\n收回疏影月初坠，约住寒香雪正深。",
        "dynasty": "宋",
        "collection_info": null
    },
    {
        "title": "芍药  其一",
        "author": "贾似道",
        "content": "又是扬州芍药时，花应笑我赋归迟。\n满堂留得春如画，对酒何妨鬓似丝。\n玉立黄尘那可到，锦围红蜡最相宜。\n买山若就当移种，此际谁能杖履随。",
        "dynasty": "宋",
        "collection_info": null
    },
    {
        "title": "芍药  其二",
        "author": "贾似道",
        "content": "温温玉立绿阴中，不犯芳菲逐万红。\n折尽长淮多暇日，簪联四座足春风。\n应如庆历梅花瑞，况有昌黎属句工。\n问得君王乞身去，移根栽傍曲栏东。",
        "dynasty": "宋",
        "collection_info": null
    },
    {
        "title": "芍药  其三",
        "author": "贾似道",
        "content": "上了甘泉三捷书，长淮万里一尘无。\n清和时节如春在，红药精神与昔殊。\n丛玉生香歌可谱，围金有客瑞重图。\n公堂且尽今朝醉，已问君王乞鑑湖。",
        "dynasty": "宋",
        "collection_info": null
    },
    {
        "title": "琼花",
        "author": "贾似道",
        "content": "寂寂蕃釐观裏花，伊谁封殖得名嘉。\n应知天下无他本，惟有扬州是尔家。\n种雪春温团影密，攒冰香重压枝斜。\n倚阑莫问荣枯事，付与东风管物华。",
        "dynasty": "宋",
        "collection_info": null
    },
    {
        "title": "草",
        "author": "贾似道",
        "content": "草木起寒色，望来秋更清。\n舟横遥夜月，风度隔城更。\n避俗心虽在，休官疏未行。\n空惭旧吟侣，有句续唐声。",
        "dynasty": "宋",
        "collection_info": null
    },
    {
        "title": "天竺通元庵分韵得閒字",
        "author": "贾似道",
        "content": "十里高松树，松边屋数间。\n客同终夜话，心是一般閒。\n灯色难禁雨，秋声不离山。\n明朝分手后，俗事不相关。",
        "dynasty": "宋",
        "collection_info": null
    },
    {
        "title": "松",
        "author": "贾似道",
        "content": "城中得此观，不用远寻幽。\n松影半坛月，竹色一帘秋。",
        "dynasty": "宋",
        "collection_info": null
    },
    {
        "title": "竹",
        "author": "贾似道",
        "content": "松阴半坛日，竹声一槛秋。\n每番看鹤过，疑似有仙游。",
        "dynasty": "宋",
        "collection_info": null
    },
    {
        "title": "杨柳",
        "author": "贾似道",
        "content": "燕子楼边柳色新，画眉人去镜生尘。\n来年羞结空床梦，闲拨琵琶过一春。",
        "dynasty": "宋",
        "collection_info": null
    },
    {
        "title": "天台石桥",
        "author": "贾似道",
        "content": "古路行终日，僧房出翠微。\n瀑为煎茗水，云是坐禅衣。\n尊者难相遇，游人又独归。\n一猿桥外急，却是不忘机。",
        "dynasty": "宋",
        "collection_info": null
    },
    {
        "title": "归葛岭旧居",
        "author": "贾似道",
        "content": "罢官归旧宅，山水得频过。\n息影堤边树，清心湖面波。\n劳无功可纪，顽有命相磨。\n见说连朝雨，田家正翦禾。",
        "dynasty": "宋",
        "collection_info": null
    },
    {
        "title": "咸淳三年生日口号",
        "author": "贾似道",
        "content": "君恩犹使居湖曲，年未为高奈病何。\n做却潞公官职了，较来谢事不争多。",
        "dynasty": "宋",
        "collection_info": null
    },
    {
        "title": "孤山",
        "author": "贾似道",
        "content": "半是楼台换却村，几回独立更销魂。\n断堤野水梅花宅，千古春风月一痕。",
        "dynasty": "宋",
        "collection_info": null
    },
    {
        "title": "赠孤山周道士",
        "author": "贾似道",
        "content": "梅花和靖宅，此处住来清。\n肯以诗为事，终于世有名。\n山空丹鹤老，湖浄白鸥明。\n时亦扶筇出，何曾踏帝城。",
        "dynasty": "宋",
        "collection_info": null
    },
    {
        "title": "崇恩演福禅寺偈",
        "author": "贾似道",
        "content": "灵山一别几经春，今日重来喜见君。\n佛法一肩担荷却，黄鹤楼前第一尊。",
        "dynasty": "宋",
        "collection_info": null
    },
    {
        "title": "天竺山行",
        "author": "贾似道",
        "content": "山北山南雪半消，村村店店酒旗招。\n春风过处人行少，一树疏花傍小桥。",
        "dynasty": "宋",
        "collection_info": null
    },
    {
        "title": "于潜道中",
        "author": "贾似道",
        "content": "数家烟火深村裏，几处牛羊落日中。\n客久不归心事远，梧桐叶叶是秋风。",
        "dynasty": "宋",
        "collection_info": null
    },
    {
        "title": "昌化道中",
        "author": "贾似道",
        "content": "西风落叶路漫漫，衣袂微生旦暮寒。\n只隔片云家便到，远山移入梦中看。",
        "dynasty": "宋",
        "collection_info": null
    },
    {
        "title": "与友人会宿城中",
        "author": "贾似道",
        "content": "江湖相隔久，不料宿京城。\n终夜同谈笑，对床如弟兄。\n湿萤飞復落，残烛灭还明。\n此去仍多事，重期未必成。",
        "dynasty": "宋",
        "collection_info": null
    },
    {
        "title": "咸淳庚午冬大雪遗安抚潜侍郎  其一",
        "author": "贾似道",
        "content": "腊前又放玉园林，一片花飞一片心。\n瀌奕端由人所召，燮调多愧病难任。\n干坤浩浩无偏处，田野穰穰更自今。\n但得诸贤成此乐，擢舟我欲去山阴。",
        "dynasty": "宋",
        "collection_info": null
    },
    {
        "title": "咸淳庚午冬大雪遗安抚潜侍郎  其二",
        "author": "贾似道",
        "content": "玉立堂堂君子林，由来彦圣好于心。\n时和定是占书岁，贤居奚须更难任。\n上瑞以人夸自昔，太平有象适当今。\n莫令一片花飞却，留取春光到绿荫。",
        "dynasty": "宋",
        "collection_info": null
    },
    {
        "title": "咸淳庚午冬大雪遗安抚潜侍郎  其三",
        "author": "贾似道",
        "content": "穷年枯坐似禅林，为喜祥霙写我心。\n归去来兮怀靖节，不能者止愧周任。\n西园佳话从知旧，东国诸贤復见今。\n满斛明珠逾美瑞，定应摹刻徧碑荫。",
        "dynasty": "宋",
        "collection_info": null
    },
    {
        "title": "甲戌寒食",
        "author": "贾似道",
        "content": "寒食家家插柳枝，留春春亦不多时。\n人生有酒须当醉，青冢儿孙几箇悲。",
        "dynasty": "宋",
        "collection_info": null
    },
    {
        "title": "杜鹃",
        "author": "贾似道",
        "content": "一年一番听，无事亦低眉。\n催得人归去，由来自不知。\n春山穿翠霭，月树滴燕脂。\n遗恨因亡国，流传似可疑。",
        "dynasty": "宋",
        "collection_info": null
    },
    {
        "title": "句  其一",
        "author": "贾似道",
        "content": "浦浦风来趁藕花。",
        "dynasty": "宋",
        "collection_info": null
    },
    {
        "title": "句  其二",
        "author": "贾似道",
        "content": "轻袂杨花落，遥装燕子随。",
        "dynasty": "宋",
        "collection_info": null
    },
    {
        "title": "句  其三",
        "author": "贾似道",
        "content": "飞花落絮满长安，饮尽离杯度渺漫。",
        "dynasty": "宋",
        "collection_info": null
    },
    {
        "title": "句  其四",
        "author": "贾似道",
        "content": "稻花香满路，菰叶乱苍洲。",
        "dynasty": "宋",
        "collection_info": null
    },
    {
        "title": "句  其五",
        "author": "贾似道",
        "content": "梅花见处多留句，谏草藏来定得名。",
        "dynasty": "宋",
        "collection_info": null
    },
    {
        "title": "刺贾似道",
        "author": "太学生",
        "content": "昨夜江头长碧波，满船都载相公醝。\n虽知要作调羹用，未必调羹用许多。",
        "dynasty": "宋",
        "collection_info": null
    },
    {
        "title": "嘲贾似道",
        "author": "理宗朝士人",
        "content": "三分天下二分亡，犹把山川寸寸量。\n纵使一丘添一亩，也应不似旧封疆。",
        "dynasty": "宋",
        "collection_info": null
    },
    {
        "title": "可惜",
        "author": "丁开",
        "content": "日者今何及，天乎有不平。\n功高人共嫉，事定我当烹。\n父老俱呜咽，天王本圣明。\n不愁罹党祸，携泪向孤城。",
        "dynasty": "宋",
        "collection_info": null
    },
    {
        "title": "漂泊岳阳遇张中行因泛舟洞庭晚宿君山联句",
        "author": "丁开",
        "content": "元气无根株，地脉有断绝。\n日月互吞吐，云雾自生灭。\n楚妃结幽想，巴客答清吷。\n宁知莽苍中，不假巨鳌力。\n势阅南纪浮，思随西风发。\n形影寄孤舟，吾道成鴃舌。\n笑谈正凌傲，俯仰不偪侧。\n每与景物会，未省欢娱毕。\n迭翠晚愔愔，堕黄秋的的。\n鱼龙负赑赑，独鸟去不息。\n旷原眇周抱，异境超慌惚。\n径度万顷空，忽得一拳碧。\n稍稍鸡犬近，依依钟梵夕。\n推门月微堕，煮茗香初歇。\n衣裳识霜信，瓶钵了禅悦。\n事定心源清，梦回斗柄直。\n周游兴欲尽，长往计未决。\n出门更回首，沙水荡虚白。\n美哉神禹功，已矣三苗国。\n山川长不朽，愚智俱可惜。\n神交正冥冥，指点空历历。\n慎勿语俗人，桃源恐相失。",
        "dynasty": "宋",
        "collection_info": null
    },
    {
        "title": "建业",
        "author": "丁开",
        "content": "谁遣凄凉满眼中，苹花渺渺又秋风。\n龙蹲虎踞江山大，马去牛来社稷空。\n纵有千人惟诺诺，本无百岁更匆匆。\n干坤颠倒孤舟在，聊復残生伴钓翁。",
        "dynasty": "宋",
        "collection_info": null
    },
    {
        "title": "扬州岁莫",
        "author": "丁开",
        "content": "万国春回日，层成晚眺余。\n江声隔吴楚，原色到邳徐。\n大阅军容壮，狂歌客礼疎。\n百年寒荻裏，风雨忆吾庐。",
        "dynasty": "宋",
        "collection_info": null
    },
    {
        "title": "漂泊岳阳泛舟洞庭晚宿君山与丁开联句",
        "author": "张中行",
        "content": "无正文。",
        "dynasty": "宋",
        "collection_info": null
    },
    {
        "title": "江帆",
        "author": "汪涯",
        "content": "江帆去去可肠断，千古万古越王台。\n埽空黄叶晚风定，飞尽碧天晴鸟回。\n半生无成坐笔砚，万事不理问樽罍。\n年年看梅今白首，已矣英雄留七哀。",
        "dynasty": "宋",
        "collection_info": null
    },
    {
        "title": "采石独酌",
        "author": "汪涯",
        "content": "欲落不落月在手，百年几何持钓纶。\n不知春色万象表，绿烟漠漠入江滨。\n天翻地覆有今夕，酒熟诗温无可人。\n向来谈笑成黄土，堕泪未了鸡司晨。",
        "dynasty": "宋",
        "collection_info": null
    },
    {
        "title": "江行  其一",
        "author": "汪涯",
        "content": "江陵白鱼如斫玉，挂席独去风日寒。\n封题两瓮寄白髮，儿涯不是作鱼官。",
        "dynasty": "宋",
        "collection_info": null
    },
    {
        "title": "江行  其二",
        "author": "汪涯",
        "content": "秋光荡漾满行色，邻舟吹笛不堪闻。\n洞庭濯足一樽酒，夫君不来空白云。",
        "dynasty": "宋",
        "collection_info": null
    },
    {
        "title": "南徐怀古呈吴履斋",
        "author": "曹𨙅",
        "content": "匹马来逢塞草秋，淮云一片隔神州。\n黄昏灯火西津渡，白昼风烟北固楼。\n犹有断碑和晋宋，谁将遗石问孙刘。\n天荒地老英雄尽，落日长江万古愁。",
        "dynasty": "宋",
        "collection_info": null
    },
    {
        "title": "寄豫章诗社诸君子",
        "author": "曹𨙅",
        "content": "向来心事剑能知，曾结仙人汗漫期。\n南浦看花春载酒，西园刻烛夜吟诗。\n凄凉风月随残梦，零落江湖似断棋。\n千里洪崖秋水隔，暮云无处说相思。",
        "dynasty": "宋",
        "collection_info": null
    },
    {
        "title": "憩凉月观焦山在望",
        "author": "曹𨙅",
        "content": "凉寻小径坐，心与大江闲。\n素月镜秋水，碧云巾暮山。\n残蝉移别树，吠犬出幽关。\n近对焦仙洞，飞霞不可攀。",
        "dynasty": "宋",
        "collection_info": null
    },
    {
        "title": "灯市",
        "author": "曹𨙅",
        "content": "春满天街夜色酣，绮罗香结雾漫漫。\n试灯帘幕深藏暖，扫雪楼台浅带寒。\n宝骑骄嘶金騕褭，翠翘醉倚玉阑干。\n江云忽断笙歌散，几点粧梅落舞鸾。",
        "dynasty": "宋",
        "collection_info": null
    },
    {
        "title": "水阳精舍",
        "author": "曹𨙅",
        "content": "塔高铃自语，碑断苏成文。\n老树擎凉月，初荷卷湿云。\n萤飞临水见，犬吠隔篱闻。\n静对高僧坐，无眠到夜分。",
        "dynasty": "宋",
        "collection_info": null
    },
    {
        "title": "午窗",
        "author": "曹𨙅",
        "content": "午窗破梦角巾斜，自涤铜铛煮茗芽。\n满院绿苔春色静，冥冥细雨落桐花。",
        "dynasty": "宋",
        "collection_info": null
    },
    {
        "title": "琼花",
        "author": "翁孟寅",
        "content": "春云一片辞天隙，千年万年不收拾。\n化作灵花沧海头，犹对春风怨红日。\n一从污世尘，几度□□腥。\n琼琼抱寸心，乱离常独醒。\n我疑太白散余烈，飞入花心白如雪。\n西北劲气磨不尽，孤根屡枯还再结。\n地祇一笑万蕊香，玄鹤不来空断肠。\n阴云上天白日暗，何时来看春风狂。",
        "dynasty": "宋",
        "collection_info": null
    },
    {
        "title": "夜泊",
        "author": "翁孟寅",
        "content": "夜泊寒沙际，江风起旧愁。\n离情惟怕晚，归梦又逢秋。",
        "dynasty": "宋",
        "collection_info": null
    },
    {
        "title": "和贾平章咸淳庚午冬大雪遗安抚潜侍郎诗",
        "author": "鲍度",
        "content": "一陶催发万园林，平施工夫天地心。\n计出陈奇歼巨寇，盟推滕六长诸任。\n三登气象先呈腊，一统封疆后视今。\n多谢玉龙擎重力，太平蓑笠好溪阴。",
        "dynasty": "宋",
        "collection_info": null
    },
    {
        "title": "赋湖中渔翁",
        "author": "蜀僧",
        "content": "篮裏无鱼欠酒钱，酒家门外繫渔船。\n几回欲脱蓑衣当，又恐明朝是雨天。",
        "dynasty": "宋",
        "collection_info": null
    },
    {
        "title": "石华表",
        "author": "徐宗斗",
        "content": "仙人窀穸古，山寂自崔嵬。\n一柱华天表，千年壮壑隈。\n春深青薜荔，雨足绿苍苔。\n世远空遗迹，令威何日回。",
        "dynasty": "宋",
        "collection_info": null
    },
    {
        "title": "白髮",
        "author": "顾逢",
        "content": "一茎白一茎，两鬓忽然更。\n难把黄金买，从教青镜明。\n染来还似旧，镊去又重生。\n多少人无此，相看未可轻。",
        "dynasty": "宋",
        "collection_info": null
    },
    {
        "title": "无心",
        "author": "顾逢",
        "content": "世态真堪笑，机深祸亦深。\n多谋还损己，有寿必无心。\n呕肺因诗苦，开怀遇酒斟。\n平生随造物，不暇问升沉。",
        "dynasty": "宋",
        "collection_info": null
    },
    {
        "title": "息心",
        "author": "顾逢",
        "content": "诗酒无穷乐，功名陌上尘。\n息心长寿药，瞑目后生身。\n白日一回梦，青山万古春。\n不知天地裏，谁是悟空人。",
        "dynasty": "宋",
        "collection_info": null
    },
    {
        "title": "劳心",
        "author": "顾逢",
        "content": "多少劳心者，青春已白髭。\n百年皆醉日，一死是醒时。\n天地蜉蝣化，江湖杜宇悲。\n此身元自赘，况復有妻儿。",
        "dynasty": "宋",
        "collection_info": null
    },
    {
        "title": "儒巾",
        "author": "顾逢",
        "content": "儒冠同昔日，吾道未尝衰。\n毕竟犹存古，从教不入时。\n簪花何足逊，漉酒尚堪为。\n懒把青铜照，伤心两鬓丝。",
        "dynasty": "宋",
        "collection_info": null
    },
    {
        "title": "谢人惠米",
        "author": "顾逢",
        "content": "今年俸米不曾收，五字田中自有秋。\n二十斛珠光灿烂，且无日籴太仓愁。",
        "dynasty": "宋",
        "collection_info": null
    },
    {
        "title": "谢徐容斋送米",
        "author": "顾逢",
        "content": "米囊入户甑无尘，一室欢声四壁春。\n高廪如山堆积者，肯思白髮老人诗。",
        "dynasty": "宋",
        "collection_info": null
    },
    {
        "title": "竹石园堂酒边即事",
        "author": "顾逢",
        "content": "到此须终日，相忘醉不成。\n一天惟有月，万籁绝无声。\n鱼口萍吞吐，萤光草晦明。\n夜阑重秉烛，犹对石棋枰。",
        "dynasty": "宋",
        "collection_info": null
    },
    {
        "title": "嚼菜根",
        "author": "顾逢",
        "content": "口体累人终不免，菜根能嚼乐无穷。\n吾儒食惯知真味，谁信犹便几富翁。",
        "dynasty": "宋",
        "collection_info": null
    },
    {
        "title": "谢叶诚斋金丹",
        "author": "顾逢",
        "content": "往岁因痰壅，几为病废人。\n金丹如不服，粉骨已成尘。\n去死仅一线，更生又五春。\n再深诗裏债，笔砚日相亲。",
        "dynasty": "宋",
        "collection_info": null
    },
    {
        "title": "枕上怀卢进斋",
        "author": "顾逢",
        "content": "三载吴庠住，何由再合并。\n老来情不舍，枕上梦频成。\n撼树风终夜，敲窗雨数声。\n每思湖上酒，无日不同倾。",
        "dynasty": "宋",
        "collection_info": null
    },
    {
        "title": "雪夜怀赵存我碧澜潜心三昆仲",
        "author": "顾逢",
        "content": "坐久冰生砚，无聊捻白髭。\n友朋上心处，风雪打头时。\n夜永孤灯共，天寒一雁知。\n儿童来膝下，拨火觅蹲鸱。",
        "dynasty": "宋",
        "collection_info": null
    },
    {
        "title": "病中怀邓觉非",
        "author": "顾逢",
        "content": "卧病寂寥中，浮生悟得空。\n半床清夜月，一枕破窗风。\n旅思闻孤笛，秋声过断鸿。\n可人常入梦，簪盍几时同。",
        "dynasty": "宋",
        "collection_info": null
    },
    {
        "title": "月夜怀徐冰壑",
        "author": "顾逢",
        "content": "静掩书斋对短檠，夜深风露逼人清。\n遥思万壑千山裏，猿正啼时月正明。",
        "dynasty": "宋",
        "collection_info": null
    },
    {
        "title": "赠广淳破衣  其一",
        "author": "顾逢",
        "content": "包笠皆为累，游方仅此身。\n从教粗褐碎，不用一丝纫。\n赴供无闲日，得钱回施人。\n生平甘忍辱，性地本来淳。",
        "dynasty": "宋",
        "collection_info": null
    },
    {
        "title": "赠广淳破衣  其二",
        "author": "顾逢",
        "content": "禅外亲文墨，年来更用情。\n三椽趺坐后，彻晓读书声。\n破砚雨窗润，孤灯雪屋明。\n更参诸大老，莫计万山程。",
        "dynasty": "宋",
        "collection_info": null
    },
    {
        "title": "赠僧足庵",
        "author": "顾逢",
        "content": "幽居不可寻，高卧白云深。\n举眼皆贪者，何人有止心。\n三衣了冬夏，一钵饱山林。\n此外无他事，听松生绿阴。",
        "dynasty": "宋",
        "collection_info": null
    },
    {
        "title": "赠老僧",
        "author": "顾逢",
        "content": "众僧尊夏腊，灵岳遍曾登。\n渡水手中杖，行山溪畔藤。\n心空默是印，眉白雪为棱。\n自得巡方道，栖禅老未能。",
        "dynasty": "宋",
        "collection_info": null
    },
    {
        "title": "赠僧",
        "author": "顾逢",
        "content": "繁华举世皆如梦，今古何人肯暂闲。\n唯有东林学禅客，白头闲坐对青山。",
        "dynasty": "宋",
        "collection_info": null
    },
    {
        "title": "赠僧庆云衲",
        "author": "顾逢",
        "content": "赴供归来后，跏趺对篆熏。\n三椽忘岁月，一衲老烟云。\n俗客无门入，闲情有砚分。\n山中高卧好，城市正纷纭。",
        "dynasty": "宋",
        "collection_info": null
    },
    {
        "title": "赠白云",
        "author": "顾逢",
        "content": "蒲团穿几箇，性地忽然开。\n禅向静中透，诗从悟处来。\n三椽青嶂裏，一榻白云堆。\n自说为僧后，浮生百念灰。",
        "dynasty": "宋",
        "collection_info": null
    },
    {
        "title": "赠四明月岩永昌上人",
        "author": "顾逢",
        "content": "杖锡游方外，丛林历几春。\n息心修道者，铁脊坐禅人。\n泉落岩千丈，天空月一轮。\n眼前清境界，不识世间尘。",
        "dynasty": "宋",
        "collection_info": null
    },
    {
        "title": "赠灵殿僧道宁一洲上人",
        "author": "顾逢",
        "content": "高谊如师果是稀，寺中扶策病翁归。\n西风吹我肌生粟，便对西风解一衣。",
        "dynasty": "宋",
        "collection_info": null
    },
    {
        "title": "赠不食姑",
        "author": "顾逢",
        "content": "绝粒非凡术，仙丹固得存。\n一龛常瞑目，长日不开门。\n浴水无冬夏，逢人少语言。\n飞来天际鹤，时见下庭轩。",
        "dynasty": "宋",
        "collection_info": null
    },
    {
        "title": "赠护国寺山上宏道者",
        "author": "顾逢",
        "content": "三十年趺坐，何曾下此山。\n忘形超物外，无梦到人间。\n窗暗月来照，门开风自关。\n虎狼情亦狎，夜夜庙前还。",
        "dynasty": "宋",
        "collection_info": null
    },
    {
        "title": "赠叶肖岩",
        "author": "顾逢",
        "content": "笔底妙如神，传来面目真。\n便教知本相，不必问何人。\n一幅元非画，百年留此身。\n山林樵穫者，只是旧衣巾。",
        "dynasty": "宋",
        "collection_info": null
    },
    {
        "title": "赠笔工",
        "author": "顾逢",
        "content": "科场久废不曾开，一扫千军谩有才。\n今日毛锥无用处，功名不自此中来。",
        "dynasty": "宋",
        "collection_info": null
    },
    {
        "title": "赠僧隆古  其一",
        "author": "顾逢",
        "content": "一峰峻碧入云端，怪石苍松耐岁寒。\n天地奠形时便有，今人莫作等闲看。",
        "dynasty": "宋",
        "collection_info": null
    },
    {
        "title": "赠僧隆古  其二",
        "author": "顾逢",
        "content": "万山深处断人烟，溪水潺潺接涧泉。\n白髮老僧陵上住，晋朝松在屋头边。",
        "dynasty": "宋",
        "collection_info": null
    },
    {
        "title": "赠天台徐秋岩",
        "author": "顾逢",
        "content": "马乳真堪摘，曾参日观师。\n云随笔落处，月上架来时。\n写意元非画，无声只是诗。\n寒藤吹不动，颗颗自攒枝。",
        "dynasty": "宋",
        "collection_info": null
    },
    {
        "title": "赠峡山胡半村",
        "author": "顾逢",
        "content": "四邻鸡犬地，花竹自我阴。\n去郭不多远，入山犹未深。\n林峦常在望，樵牧久知心。\n他日如全隠，深居不可寻。",
        "dynasty": "宋",
        "collection_info": null
    },
    {
        "title": "赠林东之",
        "author": "顾逢",
        "content": "往年曾赴召，万里涉修途。\n乐府师长吉，名家祖老逋。\n云烟生笔砚，风月乐江湖。\n金殿朝天日，宫衣宠渥殊。",
        "dynasty": "宋",
        "collection_info": null
    },
    {
        "title": "赠薛野鹤子继野",
        "author": "顾逢",
        "content": "老鹤传遗韵，君诗尽可观。\n江湖为客易，父子得名难。\n草色烟城暗，蛩声秋寺寒。\n自言乡仆至，束檐又长安。",
        "dynasty": "宋",
        "collection_info": null
    },
    {
        "title": "赠吾世衍",
        "author": "顾逢",
        "content": "士友多交接，惟君有敬心。\n少年精古篆，诸老喜新吟。\n箫品神仙曲，琴弹山水音。\n无人知此乐，只有竹房深。",
        "dynasty": "宋",
        "collection_info": null
    },
    {
        "title": "寄王巨卿御史",
        "author": "顾逢",
        "content": "虽然居宪府，只似在家时。\n年老扶筇出，官清借马骑。\n布袍安素分，白髮结相知。\n长日关门坐，弹琴与赋诗。",
        "dynasty": "宋",
        "collection_info": null
    },
    {
        "title": "寄赵西皋先生",
        "author": "顾逢",
        "content": "居官但欲归，每恨去官迟。\n天下苍生福，朝中宰相时。\n龙蛇三寸笔，风月百篇诗。\n此去除书至，难言以病辞。",
        "dynasty": "宋",
        "collection_info": null
    },
    {
        "title": "寄黄直斋别驾",
        "author": "顾逢",
        "content": "不道还吴去，知心有故人。\n残灯时对榻，一室夜生春。\n天下襟怀士，诗家骨肉亲。\n槐阴多第宅，谁肯纳闲宾。",
        "dynasty": "宋",
        "collection_info": null
    },
    {
        "title": "寄宁海诗社诸友",
        "author": "顾逢",
        "content": "旧有诗筒在，读来醒睡魂。\n绿林多事后，白社几家存。\n明月人千里，远山云一痕。\n书成无便寄，心事若为论。",
        "dynasty": "宋",
        "collection_info": null
    },
    {
        "title": "寄韩简斋老友",
        "author": "顾逢",
        "content": "曾问梅花开未开，拟扶短策步苍苔。\n可怜雨雪飘零尽，不得花边醉一回。",
        "dynasty": "宋",
        "collection_info": null
    },
    {
        "title": "寄林石田老友",
        "author": "顾逢",
        "content": "西湖惟二老，乍别更伤情。\n诗与何人说，酒无知己倾。\n病躯添药债，夜影对灯檠。\n喜有僧相访，门前日送迎。",
        "dynasty": "宋",
        "collection_info": null
    },
    {
        "title": "寄陈石窗林石田老友",
        "author": "顾逢",
        "content": "典刑惟二老，利禄等鸿毛。\n士行贫中见，诗名犯后高。\n苦心亲笔砚，冷眼看儿曹。\n肥马轻裘辈，多应笑弊袍。",
        "dynasty": "宋",
        "collection_info": null
    },
    {
        "title": "寄徐雪江温日观老友",
        "author": "顾逢",
        "content": "诗画琴三绝，干坤只一身。\n生前长聚首，死后更无人。\n材大身犹寿，名高分合贫。\n自怜传五字，造物亦相嗔。",
        "dynasty": "宋",
        "collection_info": null
    },
    {
        "title": "寄徐雪江珦潜山老友",
        "author": "顾逢",
        "content": "雪江连雪巘，天目一般清。\n三老真希有，几年能再生。\n琴中弹自谱，讲外着诗声。\n岂独笺庄老，犹于翰墨精。",
        "dynasty": "宋",
        "collection_info": null
    },
    {
        "title": "寄四明干月庭厉二友",
        "author": "顾逢",
        "content": "无言独倚楼，故人在心头。\n几作宵中梦，多生别后愁。\n溪声疏竹下，月色一庭秋。\n此景皆诗料，何时共唱酬。",
        "dynasty": "宋",
        "collection_info": null
    },
    {
        "title": "寄邓山房高士",
        "author": "顾逢",
        "content": "老来骨相清如鹤，炼就红炉一大丹。\n只把古琴藏石匣，子期仙去不曾弹。",
        "dynasty": "宋",
        "collection_info": null
    },
    {
        "title": "寄八十僧宝月溪",
        "author": "顾逢",
        "content": "同庚同志又同师，湖海无人是旧知。\n百念俱灰惟一癖，死为鬼后亦吟诗。",
        "dynasty": "宋",
        "collection_info": null
    },
    {
        "title": "寄僧珦潜山",
        "author": "顾逢",
        "content": "讲道未凋零，犹堪续祖灯。\n谁知青嶂裏，自有白头僧。\n老貌松根石，闲心月下冰。\n往来车马者，应笑倚枯藤。",
        "dynasty": "宋",
        "collection_info": null
    },
    {
        "title": "寄僧钟山凈珏",
        "author": "顾逢",
        "content": "忘怀独有师，每恨会时稀。\n作别不得见，相寻闻已归。\n两鸡花下斗，一蝶雨中飞。\n想在陈湖寺，纫衣掩竹扉。",
        "dynasty": "宋",
        "collection_info": null
    },
    {
        "title": "寄宏叟恢上人",
        "author": "顾逢",
        "content": "留吴几两月，每见若亲知。\n却恨临行日，相寻不见师。\n黄花篱下酒，白髮坐中诗。\n别后频思忆，书成欲寄谁。",
        "dynasty": "宋",
        "collection_info": null
    },
    {
        "title": "寄白莲寺隆虚岩",
        "author": "顾逢",
        "content": "人自菁山出，先须问老师。\n未痊张籍眼，不废贯休诗。\n课佛轮珠滑，翻经破帽欹。\n几年修浄业，喜近白莲池。",
        "dynasty": "宋",
        "collection_info": null
    },
    {
        "title": "寄田润斋道录",
        "author": "顾逢",
        "content": "锐志休官去，皆缘道法灵。\n一符方落笔，万怪已潜形。\n柳下犬迎客，花边鹤听经。\n结交三十载，我醉独君醒。",
        "dynasty": "宋",
        "collection_info": null
    },
    {
        "title": "寄张山居隠君",
        "author": "顾逢",
        "content": "卖卜山中去，逃名竟不闻。\n始终全一节，今古少如君。\n拨火烧黄叶，枕书眠白云。\n恨无薇可采，只食水中芹。",
        "dynasty": "宋",
        "collection_info": null
    },
    {
        "title": "寄蒋自庵",
        "author": "顾逢",
        "content": "破屋依萧寺，仅能容此身。\n无心长自笑，一语不言贫。\n议论思诸老，交游择好人。\n名门谁解识，帽破与衣鹑。",
        "dynasty": "宋",
        "collection_info": null
    },
    {
        "title": "寄俞半村",
        "author": "顾逢",
        "content": "他无事役心，祇是苦于吟。\n结屋能终隠，入山何必深。\n雨中看瀑布，月下听松琴。\n有此幽居乐，须当一访寻。",
        "dynasty": "宋",
        "collection_info": null
    },
    {
        "title": "寄韩梅居",
        "author": "顾逢",
        "content": "去载书来日，曾回一卷诗。\n每当孤坐处，长忆共吟时。\n春酒花朝曲，秋灯雨夜棋。\n人间无聚散，安得有相思。",
        "dynasty": "宋",
        "collection_info": null
    },
    {
        "title": "寄损益川",
        "author": "顾逢",
        "content": "休已灯难续，相传喜有师。\n好诗谁共语，妙趣自能知。\n步月频看影，听松无厌时。\n山中名已出，莫悔出山迟。",
        "dynasty": "宋",
        "collection_info": null
    },
    {
        "title": "寄童梅岩",
        "author": "顾逢",
        "content": "数尽寒更六十点，钟声听了又鸡催。\n枕间展转不得睡，底事故人犹未来。",
        "dynasty": "宋",
        "collection_info": null
    },
    {
        "title": "寄赵碧澜  其一",
        "author": "顾逢",
        "content": "窗下看书坐，挑灯庭欲分。\n秋声鸣处远，落叶静中闻。\n庭月一方雪，炉香数朵云。\n寄来诗在几，读着又思君。",
        "dynasty": "宋",
        "collection_info": null
    },
    {
        "title": "寄赵碧澜  其二",
        "author": "顾逢",
        "content": "琴诗山水乐，顿与世情疏。\n每到相思际，还看所寄书。\n春风肥野蕨，晓雨润园蔬。\n此地能容我，同君一处居。",
        "dynasty": "宋",
        "collection_info": null
    },
    {
        "title": "寄赵碧澜右之  其一",
        "author": "顾逢",
        "content": "二十年朋友，同吟五字诗。\n琴精毛敏仲，字逼晋羲之。\n多听诸公说，堪为后辈师。\n苕溪深隠好，不欲仕明时。",
        "dynasty": "宋",
        "collection_info": null
    },
    {
        "title": "寄赵碧澜右之  其二",
        "author": "顾逢",
        "content": "移家归故第，只在霅溪边。\n旧别无旬日，今回恰数年。\n鶑花晴暖际，风雨晦冥天。\n总是思君处，孤吟每日怜。",
        "dynasty": "宋",
        "collection_info": null
    },
    {
        "title": "寄卢梅岩",
        "author": "顾逢",
        "content": "梅边灯下别，又见石榴开。\n人入多番梦，书无一字来。\n背风花下落，衝雨燕双回。\n却忆中秋夜，杯余醉讲台。",
        "dynasty": "宋",
        "collection_info": null
    },
    {
        "title": "寄四明史雪汀",
        "author": "顾逢",
        "content": "每见江湖友，相逢说项斯。\n未能通去信，先得寄来诗。\n汀上雪晴日，山中梅放时。\n何当携手出，同谒老逋祠。",
        "dynasty": "宋",
        "collection_info": null
    },
    {
        "title": "寄四明赵秋汀",
        "author": "顾逢",
        "content": "作别踰三纪，飘蓬更陆沉。\n一汀秋夜月，千里故人心。\n有梦长如昔，无书直至今。\n传闻辞禄后，教子老山林。",
        "dynasty": "宋",
        "collection_info": null
    },
    {
        "title": "寄金华方养晦",
        "author": "顾逢",
        "content": "懒对青铜镜，羞看两鬓丝。\n自怜垂老日，多有未刊诗。\n短策山林裏，孤灯雨雪时。\n苦吟心欲呕，读着转伤悲。",
        "dynasty": "宋",
        "collection_info": null
    },
    {
        "title": "寄申屠雪矶",
        "author": "顾逢",
        "content": "病起何由慰所思，几回重读寄来诗。\n定应闭户敲推处，雪满渔矶未必知。",
        "dynasty": "宋",
        "collection_info": null
    },
    {
        "title": "寄杜北山",
        "author": "顾逢",
        "content": "住与老逋邻，空湖隔市尘。\n布衣安破屋，白髮守清贫。\n引鹤风穿袖，听猿月满身。\n五言吟得苦，一字不投人。",
        "dynasty": "宋",
        "collection_info": null
    },
    {
        "title": "寄林平山",
        "author": "顾逢",
        "content": "登高先一日，扶病强相辞。\n几度怀君处，孤灯独坐时。\n炉温余篆在，鸡唱和声随。\n安得相同醉，狂歌别后诗。",
        "dynasty": "宋",
        "collection_info": null
    },
    {
        "title": "寄光福老磻古溪",
        "author": "顾逢",
        "content": "藏一诸公相聚日，鬓毛尚黑齿牙坚。\n伤心流落江湖上，不见溪翁四十年。",
        "dynasty": "宋",
        "collection_info": null
    },
    {
        "title": "寄王修竹",
        "author": "顾逢",
        "content": "小楼分袂后，别久忆君多。\n逆境诗排遣，残躯病折磨。\n静闻花落几，闲看螘移窠。\n几夜窗前梦，携筇竹下过。",
        "dynasty": "宋",
        "collection_info": null
    },
    {
        "title": "寄韩简斋",
        "author": "顾逢",
        "content": "年来衰飒甚，伛偻较前增。\n顾影如枯木，梳头似老僧。\n酒杯辞满劝，山路怯先登。\n仅免愁风雨，欢颜得少陵。",
        "dynasty": "宋",
        "collection_info": null
    },
    {
        "title": "寄卢进斋",
        "author": "顾逢",
        "content": "酒边无日不团栾，独冷斋中忆旧欢。\n窗外一株红杏树，三年不得与君看。",
        "dynasty": "宋",
        "collection_info": null
    },
    {
        "title": "寄集庆寺闻碧溪",
        "author": "顾逢",
        "content": "达者古来少，贪心竟莫医。\n尘中何了日，梦裏亦忙时。\n富贵人无足，膏肓病不知。\n黄金身外物，万事且随宜。",
        "dynasty": "宋",
        "collection_info": null
    },
    {
        "title": "寄金坛汤进卿",
        "author": "顾逢",
        "content": "几度野窗下，看君所寄诗。\n识韩虽未遂，说项已先知。\n独鹤留晴影，残花怕雨时。\n苦无千里远，每恨纳交迟。",
        "dynasty": "宋",
        "collection_info": null
    },
    {
        "title": "寄平江薛梅坡",
        "author": "顾逢",
        "content": "别君五十载春冬，遥想年来亦老容。\n见说多番入城市，路中相觅不相逢。",
        "dynasty": "宋",
        "collection_info": null
    },
    {
        "title": "寄秋江许端甫",
        "author": "顾逢",
        "content": "妙年亲雅道，诸老日从游。\n师法林和靖，家声许郢州。\n江湖千里志，风月一襟秋。\n好句人传志，诗名不待求。",
        "dynasty": "宋",
        "collection_info": null
    },
    {
        "title": "寄径山首座",
        "author": "顾逢",
        "content": "双径平分席，丛林总下风。\n东西两班首，兄弟几人同。\n地涌溪云白，潮推海日红。\n不须思出世，只合老山中。",
        "dynasty": "宋",
        "collection_info": null
    },
    {
        "title": "寄黄鹤山吕雪村",
        "author": "顾逢",
        "content": "君从庐墓我西东，数载惭无一字通。\n却喜梦游黄鹤寺，几番携手月明中。",
        "dynasty": "宋",
        "collection_info": null
    },
    {
        "title": "寄碧澜赵右之",
        "author": "顾逢",
        "content": "交游岁月深，彼此各知音。\n佳句不离口，可人长在心。\n多愁悲白玉，一笑弃黄金。\n流水高山乐，床头自有琴。",
        "dynasty": "宋",
        "collection_info": null
    },
    {
        "title": "怀寄碧澜赵右之",
        "author": "顾逢",
        "content": "以诗相寄表殷勤，君信如何竟不闻。\n每向友朋门首过，有琴声处必思君。",
        "dynasty": "宋",
        "collection_info": null
    },
    {
        "title": "怀寄周静得",
        "author": "顾逢",
        "content": "老尽黄花梅又开，故人不见入城来。\n武康县北三桥步，夜夜梦中行一回。",
        "dynasty": "宋",
        "collection_info": null
    },
    {
        "title": "寄谢李雪林",
        "author": "顾逢",
        "content": "日本僧高谊，劳君序拙吟。\n名虽传海外，价不及鸡林。\n白髮消豪气，青灯见苦心。\n岂无钟子耳，但欠伯牙琴。",
        "dynasty": "宋",
        "collection_info": null
    },
    {
        "title": "和吴中友人见寄韵",
        "author": "顾逢",
        "content": "孤踪水上萍，岂料过希龄。\n药圣贫难疗，钱神祷不灵。\n行云风断续，蜕叶雨飘零。\n半世知心者，书灯一点青。",
        "dynasty": "宋",
        "collection_info": null
    },
    {
        "title": "和林平山见寄韵",
        "author": "顾逢",
        "content": "劳劳终日者，少见白头时。\n过去事皆梦，未来人不知。\n偷生贫是福，真病药难医。\n学得巢由隠，无愁可上眉。",
        "dynasty": "宋",
        "collection_info": null
    },
    {
        "title": "申屠雪矶见寄韵",
        "author": "顾逢",
        "content": "潘阆祠前住，天教得此邻。\n百年传盛事，一巷两诗人。\n老境羞磻水，高风想富春。\n但教樽有酒，不必更言贫。",
        "dynasty": "宋",
        "collection_info": null
    },
    {
        "title": "谢陆梅磵曹靖庵见和拙稿",
        "author": "顾逢",
        "content": "梅磵先赓三体句，靖庵又和五言诗。\n不知二稿流传后，能续君诗更有谁。",
        "dynasty": "宋",
        "collection_info": null
    },
    {
        "title": "谢远方诸友下访",
        "author": "顾逢",
        "content": "远友相寻意极浓，尽言专访老吟翁。\n来从千里求诗去，愧我全无一句工。",
        "dynasty": "宋",
        "collection_info": null
    },
    {
        "title": "谢徐容斋见访",
        "author": "顾逢",
        "content": "问病来车马，穷檐非所宜。\n拘挛眠枕席，扶策唤妻儿。\n鹊信今朝报，灯花昨夜知。\n从前潘阆巷，无此宠荣时。",
        "dynasty": "宋",
        "collection_info": null
    },
    {
        "title": "老桂",
        "author": "顾逢",
        "content": "分得蟾宫种，凡葩岂足论。\n古香吹不尽，生意至今存。\n秋晚花三色，年深树半根。\n更无攀折日，此恨向谁言。",
        "dynasty": "宋",
        "collection_info": null
    },
    {
        "title": "落花",
        "author": "顾逢",
        "content": "树底飞红雨，园林一望空。\n寂寥春去路，狼籍晓来风。\n乱影斜阳裏，余香流水中。\n可怜衰谢日，不与乍开同。",
        "dynasty": "宋",
        "collection_info": null
    },
    {
        "title": "落梅",
        "author": "顾逢",
        "content": "孤山花已老，片片受风吹。\n莫叹凋残去，曾夸烂熳时。\n香痕留宿雨，春色恋空枝。\n看取成青子，何尝生意衰。",
        "dynasty": "宋",
        "collection_info": null
    },
    {
        "title": "落叶",
        "author": "顾逢",
        "content": "秋林霜后红，恰与染来同。\n风雨一番过，亭台几树空。\n乱飘窗纸上，流出水沟中。\n待看春三月，浓阴万绿丛。",
        "dynasty": "宋",
        "collection_info": null
    },
    {
        "title": "西瓜",
        "author": "顾逢",
        "content": "多自淮乡得，天然碧玉团。\n破来肌体莹，嚼处齿牙寒。\n清敌炎威退，凉生酒量宽。\n东门无此种，雪片簇冰盘。",
        "dynasty": "宋",
        "collection_info": null
    },
    {
        "title": "无弦琴",
        "author": "顾逢",
        "content": "三尺孤桐古，其中趣最优。\n只须从意会，不必以声求。\n袖手时横膝，忘言自点头。\n孙登犹未悟，多却一丝留。",
        "dynasty": "宋",
        "collection_info": null
    },
    {
        "title": "棋边和韵",
        "author": "顾逢",
        "content": "子分黑白似精兵，相对沉吟手自停。\n一着要须寻活路，旧曾险处莫重经。",
        "dynasty": "宋",
        "collection_info": null
    },
    {
        "title": "枕上",
        "author": "顾逢",
        "content": "俗念枕边灰，晨钟又唤回。\n若无红日出，方免白头催。\n花不多时好，人谁百岁来。\n死生弹指顷，有酒且衔杯。",
        "dynasty": "宋",
        "collection_info": null
    },
    {
        "title": "舟中枕上",
        "author": "顾逢",
        "content": "官塘来往縴纷纷，月入疏篷漏碎纹。\n数尽寒更天未晓，两三声雁枕边闻。",
        "dynasty": "宋",
        "collection_info": null
    },
    {
        "title": "古圆镜",
        "author": "顾逢",
        "content": "翠剥青铜面，年深入手轻。\n似教藏美恶，不欲大分明。\n细雨波心碎，浮云月底行。\n便令无点翳，谁解照前生。",
        "dynasty": "宋",
        "collection_info": null
    },
    {
        "title": "湖舟",
        "author": "顾逢",
        "content": "箫鼓别船鸣，吟边酒自倾。\n远山多少意，幽鸟两三声。\n风急浪争起，云开雨不成。\n断桥归已晚，塔杪夕阳明。",
        "dynasty": "宋",
        "collection_info": null
    },
    {
        "title": "雪夜枕上",
        "author": "顾逢",
        "content": "客楼临水际，转觉夜寒生。\n欹枕天将晓，搜诗睡不成。\n雪多添月色，风近远钟声。\n却喜心无事，梅花纸帐清。",
        "dynasty": "宋",
        "collection_info": null
    },
    {
        "title": "秋扇",
        "author": "顾逢",
        "content": "明月藏尘箧，曾归掌握中。\n得时思酷暑，袖手怯西风。\n用舍人相似，炎凉心不同。\n汗流沾背处，蔽日岂无功。",
        "dynasty": "宋",
        "collection_info": null
    },
    {
        "title": "方竹杖",
        "author": "顾逢",
        "content": "直节老犹坚，棱分四角全。\n自缘生处别，不逐世情圆。\n夜倚闲看月，春扶醉上船。\n只愁规漆者，本体失天然。",
        "dynasty": "宋",
        "collection_info": null
    },
    {
        "title": "汤婆子",
        "author": "顾逢",
        "content": "皤然一器微，有用在冬时。\n永夜寒如许，孤衾暖不知。\n少年皆见弃，老者最相宜。\n却恨无情处，春来便别离。",
        "dynasty": "宋",
        "collection_info": null
    },
    {
        "title": "雷峰寺听琴",
        "author": "顾逢",
        "content": "尽日山窗下，松风细细吹。\n喜于同坐处，乐在听琴时。\n幽几静相对，斜阳过不知。\n江湖襟谊好，临别问来期。",
        "dynasty": "宋",
        "collection_info": null
    },
    {
        "title": "听赵碧澜操琴",
        "author": "顾逢",
        "content": "弹来三尺桐，知用几年功。\n听到希声处，凉生不语中。\n断霞明似日，急雨过如风。\n曲罢炉香在，还思敏仲翁。",
        "dynasty": "宋",
        "collection_info": null
    },
    {
        "title": "王质观棋",
        "author": "顾逢",
        "content": "弈边忘日月，况復遇神仙。\n石上无多着，人间几百年。\n指枰如料敌，落子欲争先。\n想尔腰柯烂，回头亦骇然。",
        "dynasty": "宋",
        "collection_info": null
    },
    {
        "title": "赠吴门造笺",
        "author": "顾逢",
        "content": "剡藤光泽浄无瑕，捣杵工夫自一家。\n安得张颠醉狂笔，此中飞走活龙蛇。",
        "dynasty": "宋",
        "collection_info": null
    },
    {
        "title": "月夜泛舟",
        "author": "顾逢",
        "content": "晴湖浮素练，芦苇冷秋霜。\n四望皆空阔，孤舟泛渺茫。\n水纹星动影，云缝月流光。\n不似渔翁乐，终身鸥鹭乡。",
        "dynasty": "宋",
        "collection_info": null
    },
    {
        "title": "湖舟即事",
        "author": "顾逢",
        "content": "楼阁青山裏，阑干几处凭。\n乐同湖上酒，清在坐中僧。\n水影飞双蝶，风声磨一鹰。\n夕阳堪入画，金蚓走春冰。",
        "dynasty": "宋",
        "collection_info": null
    },
    {
        "title": "舟中偶成",
        "author": "顾逢",
        "content": "江海船行东復西，风蒲高挂一樯危。\n往来逆顺休相讶，逆者还须有顺时。",
        "dynasty": "宋",
        "collection_info": null
    },
    {
        "title": "倚篷",
        "author": "顾逢",
        "content": "山光远近青，尽入倚篷吟。\n夜雨一番过，春流几寸深。\n车声惊睡犊，帆影闪飞禽。\n村舍偏潇洒，家家杨柳阴。",
        "dynasty": "宋",
        "collection_info": null
    },
    {
        "title": "湖上观钓",
        "author": "顾逢",
        "content": "每见湖堤畔，持竿立柳阴。\n不多吞饵者，空起羡鱼心。\n严濑山林石，磻溪岁月深。\n何如池馆上，倚槛看浮沉。",
        "dynasty": "宋",
        "collection_info": null
    },
    {
        "title": "月宫沙戏",
        "author": "顾逢",
        "content": "兔舂金臼药，幻出广寒宫。\n时听数声响，皆归一转功。\n云霄大境界，几案小屏风。\n何独沙为戏，人间万事同。",
        "dynasty": "宋",
        "collection_info": null
    },
    {
        "title": "候仙亭即事",
        "author": "顾逢",
        "content": "一峰飞到此，胜景幻幽林。\n苍径望不尽，白云行渐深。\n钟声传日午，笠影卸松阴。\n候得神仙否，神仙不可寻。",
        "dynasty": "宋",
        "collection_info": null
    },
    {
        "title": "灵隠观风亭雪矶小酌",
        "author": "顾逢",
        "content": "林峦深密地，怪石紫苔存。\n留得巉岩势，全无斧凿痕。\n浮云沉水底，落叶走山根。\n最喜倾杯处，高僧遇老温。",
        "dynasty": "宋",
        "collection_info": null
    },
    {
        "title": "过林和靖祠",
        "author": "顾逢",
        "content": "入得梅村去，烟云锁废祠。\n我来迟几日，花已过多时。\n童鹤看如活，山川变不知。\n游人休着句，不比暗香诗。",
        "dynasty": "宋",
        "collection_info": null
    },
    {
        "title": "天竺道中",
        "author": "顾逢",
        "content": "衝开秋色去，深入万松间。\n风月无边乐，干坤几箇闲。\n断云难掩日，急水不流山。\n树杪忽然响，斜飞过白鹇。",
        "dynasty": "宋",
        "collection_info": null
    },
    {
        "title": "茜水道中",
        "author": "顾逢",
        "content": "半世客孤篷，惊心景不同。\n路危人自恐，港涩艣无功。\n折树龙眠水，长桥虹跨空。\n潮来通海道，争趁一帆风。",
        "dynasty": "宋",
        "collection_info": null
    },
    {
        "title": "太仓道中  其一",
        "author": "顾逢",
        "content": "露气侵衣月满船，梦回依约五更天。\n枕间听得鸣鸡犬，知在谁家村上眠。",
        "dynasty": "宋",
        "collection_info": null
    },
    {
        "title": "太仓道中  其二",
        "author": "顾逢",
        "content": "江烟漠漠暮天昏，且把扁舟繫树根。\n欲问村中沽酒处，家家风雨不开门。",
        "dynasty": "宋",
        "collection_info": null
    },
    {
        "title": "圆池",
        "author": "顾逢",
        "content": "一片水环璧，分明镜可窥。\n游鱼吹白沫，浴鹭扑清漪。\n有月有星夜，无云无雨时。\n倚栏相对处，如看浑天仪。",
        "dynasty": "宋",
        "collection_info": null
    },
    {
        "title": "堤上",
        "author": "顾逢",
        "content": "堤上喧丝竹，风流几少年。\n衣冠虽较别，山水只如前。\n绿柳阴中马，斜阳影裏船。\n晚云眉一抹，横翠断霞边。",
        "dynasty": "宋",
        "collection_info": null
    },
    {
        "title": "慧山",
        "author": "顾逢",
        "content": "空山尘不到，白昼定僧禅。\n龙口一泓水，人间第二泉。\n殿高云气湿，屋断树阴连。\n张祜曾题品，唐碑尚俨然。",
        "dynasty": "宋",
        "collection_info": null
    },
    {
        "title": "湖上",
        "author": "顾逢",
        "content": "湖边春已过，正是绿阴时。\n独步无人处，微吟得意诗。\n斜阳浮舴艋，远水立鸬鷀。\n物命真堪惜，游鱼脱钓丝。",
        "dynasty": "宋",
        "collection_info": null
    },
    {
        "title": "卢进斋湖上韵",
        "author": "顾逢",
        "content": "潦倒江湖上，光阴梦裏过。\n黄金消酒债，白髮苦诗魔。\n风细松琴慢，天晴柳絮多。\n断桥斜阳裏，一路听笙歌。",
        "dynasty": "宋",
        "collection_info": null
    },
    {
        "title": "题直上天津",
        "author": "顾逢",
        "content": "欲向银河去，唐家有画船。\n更无风浪险，竟到斗牛边。\n笑傲琼楼上，歌吟玉宇前。\n乘槎今有便，不必羡张骞。",
        "dynasty": "宋",
        "collection_info": null
    },
    {
        "title": "鰲山下灯市即事",
        "author": "顾逢",
        "content": "元夕牌灯大字题，高悬綵架果然奇。\n鰲山山下人来往，只听笙歌不看诗。",
        "dynasty": "宋",
        "collection_info": null
    },
    {
        "title": "石湖行春桥",
        "author": "顾逢",
        "content": "十里湖光漾碧霄，山云吞吐笔难描。\n宜凉宜月犹宜雪，何独行春过此桥。",
        "dynasty": "宋",
        "collection_info": null
    },
    {
        "title": "寒食日湖上",
        "author": "顾逢",
        "content": "寒食家家扫纸灰，道傍相吊总悲哀。\n湖边多少诗人墓，不见儿孙酹酒来。",
        "dynasty": "宋",
        "collection_info": null
    },
    {
        "title": "早秋湖上",
        "author": "顾逢",
        "content": "藕花香裏去，独步自寻诗。\n秋意在何处，夕阳将下时。\n鸟幽忘立久，山好觉行迟。\n饮兴忽然动，桥边有酒旗。",
        "dynasty": "宋",
        "collection_info": null
    },
    {
        "title": "花市",
        "author": "顾逢",
        "content": "卖声喧市巷，红紫售东风。\n祇说春无价，谁知雨有功。\n蝶随群檐出，鶑恨故园空。\n松柏何人爱，甘心岩壑中。",
        "dynasty": "宋",
        "collection_info": null
    },
    {
        "title": "孤山梅后",
        "author": "顾逢",
        "content": "晴雪白漫漫，山中几树残。\n但知开处好，谁向落时看。\n影不随流水，香犹在曲阑。\n飞来和靖鹤，相对立前滩。",
        "dynasty": "宋",
        "collection_info": null
    },
    {
        "title": "夏菊",
        "author": "顾逢",
        "content": "粲粲发幽芳，何愁午夜霜。\n花先开六月，节不待重阳。\n彭泽应无种，东篱未有香。\n王弘如此见，必遣白衣忙。",
        "dynasty": "宋",
        "collection_info": null
    },
    {
        "title": "鸳鸯梅",
        "author": "顾逢",
        "content": "似厌沙头睡，来栖陇树中。\n一花飞夜雨，双子倚东风。\n冰雪芳心共，池塘旧梦同。\n只愁羌笛响，惊散晓林空。",
        "dynasty": "宋",
        "collection_info": null
    },
    {
        "title": "徐容斋庭下竹",
        "author": "顾逢",
        "content": "碧玉黄金竹，求来此种难。\n数竿真可爱，几度共相看。\n月影画半幅，风声雨一般。\n岁寒心不改，日日报平安。",
        "dynasty": "宋",
        "collection_info": null
    },
    {
        "title": "供花即事",
        "author": "顾逢",
        "content": "满地盆花间样栽，四时长有好花开。\n劝君莫惜供花费，只恐园丁不献来。",
        "dynasty": "宋",
        "collection_info": null
    },
    {
        "title": "多心茶花",
        "author": "顾逢",
        "content": "此花别是山茶种，鹤顶丹红眩碧柯。\n开出多心虽可爱，一心好处不须多。",
        "dynasty": "宋",
        "collection_info": null
    },
    {
        "title": "绿阴",
        "author": "顾逢",
        "content": "夏木千重裹，春无迹可窥。\n静如云聚处，动似雨来时。\n坐对清相逼，行吟暑不知。\n幽禽啼復歇，难认着巢枝。",
        "dynasty": "宋",
        "collection_info": null
    },
    {
        "title": "二色芙蓉花",
        "author": "顾逢",
        "content": "拒霜一树碧丛丛，两色花开迥不同。\n疑是酒边西子在，半醒半醉立西风。",
        "dynasty": "宋",
        "collection_info": null
    },
    {
        "title": "白菊花",
        "author": "顾逢",
        "content": "渊明篱落发铅华，疑是西湖处士家。\n一白自知非正色，此心只欲比梅花。",
        "dynasty": "宋",
        "collection_info": null
    },
    {
        "title": "红梅",
        "author": "顾逢",
        "content": "寿阳曾点额，脂粉带余馨。\n晴雨看如醉，冰霜冻不醒。\n溪清羞洁白，色艷易飘零。\n桃杏休相忌，东君眼自青。",
        "dynasty": "宋",
        "collection_info": null
    },
    {
        "title": "梅影",
        "author": "顾逢",
        "content": "最喜孤山夜，斜枝月下清。\n透窗疑笔写，映地若天生。\n鹤步踏不动，蜂腰时自横。\n几回云聚散，晦后再分明。",
        "dynasty": "宋",
        "collection_info": null
    },
    {
        "title": "白莲花",
        "author": "顾逢",
        "content": "种向东林得，此花真箇希。\n芳心能自洁，玉体静相依。\n每讶鸥将浴，犹疑鹭不飞。\n月明无处认，香气袭人衣。",
        "dynasty": "宋",
        "collection_info": null
    },
    {
        "title": "玉绣毬花",
        "author": "顾逢",
        "content": "正是红稀绿暗时，花如圆玉莹无疵。\n何人团雪高抛去，冻在枝头春不知。",
        "dynasty": "宋",
        "collection_info": null
    },
    {
        "title": "芳所堂赏桂杨顺斋酒边赋",
        "author": "顾逢",
        "content": "秋风芳所地，把酒又重来。\n种有仙凡异，花分早晚开。\n满簪乌帽去，如入月宫回。\n莫说郄诜事，功名念已灰。",
        "dynasty": "宋",
        "collection_info": null
    },
    {
        "title": "不买花",
        "author": "顾逢",
        "content": "清似咸平处士家，案头诗卷是生涯。\n胆瓶莫讶无花插，过了梅花不买花。",
        "dynasty": "宋",
        "collection_info": null
    },
    {
        "title": "雨中赏蔷薇",
        "author": "顾逢",
        "content": "春风庭院少迟留，烂熳红英带雨羞。\n最是花边情绪恶，看花狼藉为花愁。",
        "dynasty": "宋",
        "collection_info": null
    },
    {
        "title": "父子同赏杨寺月牡",
        "author": "顾逢",
        "content": "世上月丹无此种，倚栏不觉夕阳斜。\n百年雨露春风力，高树一根三色花。",
        "dynasty": "宋",
        "collection_info": null
    },
    {
        "title": "访菊",
        "author": "顾逢",
        "content": "白髮萧萧映帽纱，相扶访菊到山家。\n搀先一日东篱醉，要见人间未见花。",
        "dynasty": "宋",
        "collection_info": null
    },
    {
        "title": "黄医谕求菊存诗",
        "author": "顾逢",
        "content": "门前三径在，潇洒傍林塘。\n何事惟栽菊，其家本姓黄。\n严霜坚晚节，细雨润幽香。\n指下谁能及，多收起死方。",
        "dynasty": "宋",
        "collection_info": null
    },
    {
        "title": "九日对菊",
        "author": "顾逢",
        "content": "秋满南山菊满篱，卷帘相对坐多时。\n琴中自得无弦趣，蝶与西风总不知。",
        "dynasty": "宋",
        "collection_info": null
    },
    {
        "title": "雨边对菊",
        "author": "顾逢",
        "content": "一片东篱菊，凄凉风雨边。\n花虽黄似旧，髮更白于前。\n把酒伤今日，登高忆去年。\n渊明曾作令，相对亦无钱。",
        "dynasty": "宋",
        "collection_info": null
    },
    {
        "title": "雪后寻梅",
        "author": "顾逢",
        "content": "寻梅不惮路程赊，行遍山边与水涯。\n几处树头残雪在，只疑昨夜又开花。",
        "dynasty": "宋",
        "collection_info": null
    },
    {
        "title": "探梅",
        "author": "顾逢",
        "content": "探梅自策短筇来，是处溪山到一回。\n岁岁见花人已老，几番花落又花开。",
        "dynasty": "宋",
        "collection_info": null
    },
    {
        "title": "墙外见梅",
        "author": "顾逢",
        "content": "隔水园林剩有梅，重门扃钥少曾开。\n主翁只恐吹香出，不道花梢过屋来。",
        "dynasty": "宋",
        "collection_info": null
    },
    {
        "title": "孤山问梅",
        "author": "顾逢",
        "content": "欲扣陇头信，侵晨踏雪来。\n不知今夜裏，先放几花开。\n地有孤根在，春从何处回。\n向人如解语，约我办樽罍。",
        "dynasty": "宋",
        "collection_info": null
    },
    {
        "title": "嚼梅",
        "author": "顾逢",
        "content": "冷竈无烟过午时，可怜童鹤望邻炊。\n饥来细把梅花嚼，不信梅花不疗饥。",
        "dynasty": "宋",
        "collection_info": null
    },
    {
        "title": "百舌",
        "author": "顾逢",
        "content": "得意春风裏，山林异样鸣。\n虽无三寸舌，解作百禽声。\n巧处难求色，听时可辨名。\n金笼容不得，应是愧流鶑。",
        "dynasty": "宋",
        "collection_info": null
    },
    {
        "title": "雁影",
        "author": "顾逢",
        "content": "万里衡阳别，翱翔背夕晖。\n数行天外过，一片水中飞。\n无迹留沙渚，有声过钓矶。\n回头还自顾，上下带云归。",
        "dynasty": "宋",
        "collection_info": null
    },
    {
        "title": "海东青",
        "author": "顾逢",
        "content": "相传产海东，不与众禽同。\n两翅飞腾去，层霄顷刻中。\n转眸明似电，追马疾如风。\n坠得天鹅落，人皆指远空。",
        "dynasty": "宋",
        "collection_info": null
    },
    {
        "title": "飞来峰猿",
        "author": "顾逢",
        "content": "天竺如巴峡，画图无此奇。\n挂藤伸黑臂，剥果餧黄儿。\n孤影池中夜，三声月下时。\n倚阑僧不去，应是苦于诗。",
        "dynasty": "宋",
        "collection_info": null
    },
    {
        "title": "纸鸢",
        "author": "顾逢",
        "content": "祇是凭风力，飞腾自不知。\n转来高处去，肯顾此身危。\n云外摇双翼，空中寄一丝。\n每愁吹断后，欲觅意何之。",
        "dynasty": "宋",
        "collection_info": null
    },
    {
        "title": "下竺寺金鱼",
        "author": "顾逢",
        "content": "黄金成一片，雨过唼方池。\n想尔浮沉乐，如吾爱傲时。\n水声频拨剌，人影不惊疑。\n中有成龙者，腾空未可知。",
        "dynasty": "宋",
        "collection_info": null
    },
    {
        "title": "观鬬蟋蟀有感",
        "author": "顾逢",
        "content": "徼虫亦可伤，何事苦争强。\n百胜终归死，一秋空自忙。\n吟残庭际月，冷怯草根霜。\n不入儿童手，谁能较短长。",
        "dynasty": "宋",
        "collection_info": null
    },
    {
        "title": "冬夜闻蛩",
        "author": "顾逢",
        "content": "尚有一蛩在，悲吟废草边。\n想于深夜裏，自忆早秋前。\n胜负皆成梦，孤寒似可怜。\n晚年飘泊老，此况亦同然。",
        "dynasty": "宋",
        "collection_info": null
    },
    {
        "title": "冠胜轩",
        "author": "顾逢",
        "content": "六桥多少景，尽在倚栏中。\n佳处无如此，看来总不同。\n湖光四时别，山影半江空。\n图尽天开出，人间笔未工。",
        "dynasty": "宋",
        "collection_info": null
    },
    {
        "title": "寄题翠侍轩",
        "author": "顾逢",
        "content": "华轩居地隠，尘世总相忘。\n白髮坐来久，青山立在旁。\n两峰如拱手，一鹤自升堂。\n唯诺疑相应，松琴奏羽商。",
        "dynasty": "宋",
        "collection_info": null
    },
    {
        "title": "题风雨楼",
        "author": "顾逢",
        "content": "湖上晴看好，雨中犹更奇。\n无穷凭槛趣，正是捲帘时。\n鸥鹭飞相失，山林晚不知。\n烟云多变态，难画亦难诗。",
        "dynasty": "宋",
        "collection_info": null
    },
    {
        "title": "雨楼即事",
        "author": "顾逢",
        "content": "客久颜容改，羞开古镜奁。\n瘦添清骨相，老减白髭髯。\n云暗山无塔，楼空雨一帘。\n休官归去后，疏散似陶潜。",
        "dynasty": "宋",
        "collection_info": null
    },
    {
        "title": "听雨轩",
        "author": "顾逢",
        "content": "此地偏于静夜宜，炉香相对一编诗。\n几回闻得敲窗响，不是开门落叶时。",
        "dynasty": "宋",
        "collection_info": null
    },
    {
        "title": "碧澜堂即事",
        "author": "顾逢",
        "content": "白苹洲暖漾晴波，雪点沙汀立鹭多。\n几度月明窗下见，打渔人醉枕轻蓑。",
        "dynasty": "宋",
        "collection_info": null
    },
    {
        "title": "冷泉亭即事",
        "author": "顾逢",
        "content": "亭上数僧俱不识，倚阑无语坐多时。\n听谈五字中奇句，尽是山翁旧日诗。",
        "dynasty": "宋",
        "collection_info": null
    },
    {
        "title": "石湖山居  其一",
        "author": "顾逢",
        "content": "湖光终日对，且喜绝尘纷。\n时事年来别，山中人不闻。\n霜林晴滴雨，寒井晚云生。\n门掩松风裏，知心有范君。",
        "dynasty": "宋",
        "collection_info": null
    },
    {
        "title": "石湖山居  其二",
        "author": "顾逢",
        "content": "幽居入翠微，乐似在松时。\n野景俱成画，山行总是诗。\n黠禽争浴水，戏鹊倒悬枝。\n此意谁能识，徜徉只自知。",
        "dynasty": "宋",
        "collection_info": null
    },
    {
        "title": "石湖山居  其三",
        "author": "顾逢",
        "content": "越来溪上望，雨涨一篙深。\n折苇眠枯叶，老莲生苦心。\n水连孤屿远，山入半湖阴。\n喜近行春路，时于月下吟。",
        "dynasty": "宋",
        "collection_info": null
    },
    {
        "title": "西湖城边水阁即事",
        "author": "顾逢",
        "content": "水阁凉亭饮宴时，遥看葛岭亦伤悲。\n歌童舞女今何在，一带枯桩立鹭鸶。",
        "dynasty": "宋",
        "collection_info": null
    },
    {
        "title": "西湖如画轩",
        "author": "顾逢",
        "content": "世间何处觅西湖，风月无边酒一壶。\n尽道此中如画景，不知此景画中无。",
        "dynasty": "宋",
        "collection_info": null
    },
    {
        "title": "题徐容斋先生爱兰轩",
        "author": "顾逢",
        "content": "入得善人室，尘凡一洗空。\n三闾心上事，九畹国香中。\n坐对清幽地，时来旎□风。\n纷纷桃与李，不与此花同。",
        "dynasty": "宋",
        "collection_info": null
    },
    {
        "title": "西湖书院重建三贤堂  其一",
        "author": "顾逢",
        "content": "三贤堂废西湖上，文庙重营气宇新。\n若得雪江相配享，方知创立是何人。",
        "dynasty": "宋",
        "collection_info": null
    },
    {
        "title": "西湖书院重建三贤堂  其二",
        "author": "顾逢",
        "content": "堂上瞻三像，衣冠各俨然。\n两朝贤太守，一代老诗仙。\n棠影春风裏，梅花夜月边。\n西湖新学校，千载后同传。",
        "dynasty": "宋",
        "collection_info": null
    },
    {
        "title": "琴书斋",
        "author": "顾逢",
        "content": "不道邺侯家，有人如伯牙。\n七絃真得趣，万卷足生涯。\n石鼎时添火，铜瓶日换花。\n高山流水罢，笔下走龙蛇。",
        "dynasty": "宋",
        "collection_info": null
    },
    {
        "title": "题诗境楼",
        "author": "顾逢",
        "content": "白昼鈎帘坐，湖山静裏看。\n分明吟世界，尽在此阑干。\n妙处写不就，题来句转难。\n几回风雪际，遥忆灞桥寒。",
        "dynasty": "宋",
        "collection_info": null
    },
    {
        "title": "和移家春洲寄韵",
        "author": "顾逢",
        "content": "家具与妻儿，知经几处移。\n不堪多病日，顿忆少年时。\n犬吠风行叶，鱼惊月在池。\n人生俱是寓，无我重流离。",
        "dynasty": "宋",
        "collection_info": null
    },
    {
        "title": "留别干月亭",
        "author": "顾逢",
        "content": "客中愁送别，临别转伤心。\n最是情相得，犹教老不禁。\n离怀空记忆，远信有浮沉。\n争似长携手，山边水际吟。",
        "dynasty": "宋",
        "collection_info": null
    },
    {
        "title": "过林忠甫山房",
        "author": "顾逢",
        "content": "虽是无猿鹤，何殊林麓间。\n从教居近市，不必入深山。\n白日窗如炙，清风门自关。\n留连诗酒乐，坐久竟忘还。",
        "dynasty": "宋",
        "collection_info": null
    },
    {
        "title": "寓拥叶精舍",
        "author": "顾逢",
        "content": "禅房静掩扃，长日勘传灯。\n身健高飞鹤，心空入定僧。\n炭烟生湿瘿，檐水滴晴冰。\n从此无依恋，相随只瘦藤。",
        "dynasty": "宋",
        "collection_info": null
    },
    {
        "title": "邓觉非寓舍即事",
        "author": "顾逢",
        "content": "老屋幽深静掩门，四围多有古碑存。\n庭前黄叶无人扫，留得秋风在树根。",
        "dynasty": "宋",
        "collection_info": null
    },
    {
        "title": "访明月堂",
        "author": "顾逢",
        "content": "山路亦迢迢，殷勤访久要。\n三门虽未入，一仆已相邀。\n枕臂眠平石，扶筇过险桥。\n诗翁归步醉，空费酒旗招。",
        "dynasty": "宋",
        "collection_info": null
    },
    {
        "title": "秀邸绿阴堂",
        "author": "顾逢",
        "content": "连朝风雨卷残红，四望亭台眼界空。\n多少东君生物意，不知俱在绿阴中。",
        "dynasty": "宋",
        "collection_info": null
    },
    {
        "title": "过冷泉亭",
        "author": "顾逢",
        "content": "绿影浮阴玉一渊，吟翁同立石阑边。\n池中石与诗中字，知是几年磨得圆。",
        "dynasty": "宋",
        "collection_info": null
    },
    {
        "title": "甫游冷泉亭",
        "author": "顾逢",
        "content": "万绿重重如泼翠，一泓泉水浸苍苔。\n分明天地开图画，山自飞来猿自来。",
        "dynasty": "宋",
        "collection_info": null
    },
    {
        "title": "过林石田湖上所居",
        "author": "顾逢",
        "content": "第一桥边住，柴扉傍钓矶。\n天晴扶杖出，寺近与僧归。\n梁燕穿帘去，沙鸥入屋飞。\n几回吟苦处，独立对斜晖。",
        "dynasty": "宋",
        "collection_info": null
    },
    {
        "title": "过杨春磵所居",
        "author": "顾逢",
        "content": "过门须忆老相知，日日长看掩竹扉。\n只有画梁巢燕在，主人三载不曾归。",
        "dynasty": "宋",
        "collection_info": null
    },
    {
        "title": "过沈东林所居",
        "author": "顾逢",
        "content": "屋破深山裏，门无车马尘。\n谁知青竹坞，中有白莲人。\n坐上长留客，诗中不见贫。\n池塘园圃乐，花木四时春。",
        "dynasty": "宋",
        "collection_info": null
    },
    {
        "title": "史紫微徐容斋阎静轩过潘阆巷所居",
        "author": "顾逢",
        "content": "门外喧车马，欢声震四邻。\n争疑来陋巷，不道访诗人。\n枉驾屈三老，开樽愧一贫。\n逍遥祠宇近，容邈亦精神。",
        "dynasty": "宋",
        "collection_info": null
    },
    {
        "title": "过杜北山老友旧居",
        "author": "顾逢",
        "content": "曲院犹存破屋斜，北山老子旧诗家。\n往来多少人惆怅，只见山茶一树花。",
        "dynasty": "宋",
        "collection_info": null
    },
    {
        "title": "过叶苔矶故居有感",
        "author": "顾逢",
        "content": "天井坊中过，令人忆故知。\n几回上心处，诸老倚楼时。\n犹记负暄稿，谁传咏史诗。\n坐间年最小，今已白髭眉。",
        "dynasty": "宋",
        "collection_info": null
    },
    {
        "title": "过凈慈傅无文竹院退居",
        "author": "顾逢",
        "content": "李涉题诗处，轩窗一室明。\n游人闲半日，老子乐余生。\n碧落云无影，清风竹有声。\n自言身后事，龛塔已圆成。",
        "dynasty": "宋",
        "collection_info": null
    },
    {
        "title": "访金荪壁山居",
        "author": "顾逢",
        "content": "徐行策瘦筇，不觉过层峰。\n隠者在何处，白云知几重。\n细泉鸣碎石，远籁起高松。\n只恐南天竺，夕阳催暮钟。",
        "dynasty": "宋",
        "collection_info": null
    },
    {
        "title": "闲居杂兴  其一",
        "author": "顾逢",
        "content": "满眼皆诗料，诗成稿自添。\n好山长在眼，终日不垂帘。\n风度云行水，鸟随花堕檐。\n炉香窗下坐，飞絮上书籤。",
        "dynasty": "宋",
        "collection_info": null
    },
    {
        "title": "闲居杂兴  其二",
        "author": "顾逢",
        "content": "萧然一弊庐，门巷似樵渔。\n鷄犬情相得，山林乐有余。\n霜浓黄木叶，雨过绿园蔬。\n独坐寒窗下，时看未见书。",
        "dynasty": "宋",
        "collection_info": null
    },
    {
        "title": "雪后月夜登楼",
        "author": "顾逢",
        "content": "雪屋凝寒冻不流，碧天如水似中秋。\n一楼月色无人共，听尽钟声未下楼。",
        "dynasty": "宋",
        "collection_info": null
    },
    {
        "title": "碧磵同饮丽景楼分韵得花字",
        "author": "顾逢",
        "content": "醉倚歌楼上，归来帽欲斜。\n山衔半规日，云间一棱霞。\n砌雪胶庭草，檐冰坠瓦花。\n明朝重有约，同访赵州茶。",
        "dynasty": "宋",
        "collection_info": null
    },
    {
        "title": "刘萧云水阁",
        "author": "顾逢",
        "content": "亭台入画图，石怪树萧疏。\n池上多佳致，城中无此居。\n垂杨偏称鹤，宿鹭不惊鱼。\n酒罢出门去，云棱月一梳。",
        "dynasty": "宋",
        "collection_info": null
    },
    {
        "title": "登姑苏怀古",
        "author": "顾逢",
        "content": "高台登眺处，凉思爽衰颜。\n只此阑干外，不知多少山。\n龙收残雨去，鹤带断云还。\n一片兴亡恨，越来溪上閒。",
        "dynasty": "宋",
        "collection_info": null
    },
    {
        "title": "雨窗即事",
        "author": "顾逢",
        "content": "羞将铁砚磨，万事总谈何。\n断酒除狂兴，看书起睡魔。\n霜林秋色惨，山馆雨声多。\n安得乘渔艇，空江挂绿蓑。",
        "dynasty": "宋",
        "collection_info": null
    },
    {
        "title": "斯岩庵",
        "author": "顾逢",
        "content": "舣棹水之涯，重来访可师。\n磬声连古寺，僧语隔疏篱。\n果熟时抛地，花繁欲堕枝。\n三年前到此，不记旧题诗。",
        "dynasty": "宋",
        "collection_info": null
    },
    {
        "title": "儒学礼上公堂即事",
        "author": "顾逢",
        "content": "明伦堂上横经日，列坐诸生酒半酣。\n折得一枝梅在手，几多人笑学官贪。",
        "dynasty": "宋",
        "collection_info": null
    },
    {
        "title": "访王文质西塾",
        "author": "顾逢",
        "content": "独对梅花坐，枝头数点开。\n画中无此景，雪裏有僧来。\n饥鹤窥流水，行龟落冻苔。\n茶边清话处，一字共敲推。",
        "dynasty": "宋",
        "collection_info": null
    },
    {
        "title": "汤信卿新移书塾",
        "author": "顾逢",
        "content": "又见荣迁去，门多客往还。\n别开新缝帐，重对旧青山。\n孤塔秋风裏，闲云远树间。\n西窗堪夜坐，有月不须关。",
        "dynasty": "宋",
        "collection_info": null
    },
    {
        "title": "王巨卿御史西塾",
        "author": "顾逢",
        "content": "乌台清要地，门户少曾开。\n俗客无由入，诗人不惮来。\n闲云行碧落，倦马卧苍苔。\n再约中秋夜，同倾月下杯。",
        "dynasty": "宋",
        "collection_info": null
    },
    {
        "title": "过秀邸赐第",
        "author": "顾逢",
        "content": "往年珠履客，独有老夫存。\n触目景非昔，伤心事莫论。\n楼台新白屋，瓦砾旧朱门。\n却忆朝回日，山堂共酒樽。",
        "dynasty": "宋",
        "collection_info": null
    },
    {
        "title": "题可耕渔处",
        "author": "顾逢",
        "content": "自得田园趣，临溪屋数椽。\n最堪犂钓处，只在水云边。\n细雨归庄犊，斜阳晒网船。\n烹鲜供一饱，垂老正相便。",
        "dynasty": "宋",
        "collection_info": null
    },
    {
        "title": "相严寺僧楼",
        "author": "顾逢",
        "content": "镜样湖光照眼明，无风无浪水如冰。\n画图只在阑干外，柳下行人楼上僧。",
        "dynasty": "宋",
        "collection_info": null
    },
    {
        "title": "东陵方丈纳凉",
        "author": "顾逢",
        "content": "爱入高明处，云扉策杖登。\n暑威消宿雨，清话听高僧。\n骤马风檐铁，残星晚殿灯。\n山中凉可喜，涧水一泓冰。",
        "dynasty": "宋",
        "collection_info": null
    },
    {
        "title": "同吴心云避暑",
        "author": "顾逢",
        "content": "寺在深山裏，轩窗面面嘉。\n画图看水石，僧供款茶瓜。\n台蚁搬生饭，池鱼喷落花。\n何人溪上住，竹林两三家。",
        "dynasty": "宋",
        "collection_info": null
    },
    {
        "title": "晞渊仲斋避暑",
        "author": "顾逢",
        "content": "避暑来高寺，终朝脱帽翁。\n四檐青嶂下，一枕绿阴中。\n云意看无尽，禽声听不同。\n楼台城市有，何地觅凉风。",
        "dynasty": "宋",
        "collection_info": null
    },
    {
        "title": "秋夜宿山寺",
        "author": "顾逢",
        "content": "静夜留山寺，清谈对老庞。\n树声如有雨，秋气欲无窗。\n檐马随风走，楼钟带月撞。\n何人呼渡急，隔水吠村厖。",
        "dynasty": "宋",
        "collection_info": null
    },
    {
        "title": "天童寺",
        "author": "顾逢",
        "content": "双峨聚首去年冬，知得还归太白峯。\n二十里松山色裏，天晴时节一枝筇。",
        "dynasty": "宋",
        "collection_info": null
    },
    {
        "title": "秋夜宿僧房",
        "author": "顾逢",
        "content": "白云分半榻，正在磵声边。\n一夜山中宿，三生石上缘。\n听猿推枕坐，爱月近窗眠。\n不觉天将晓，疎钟度暝烟。",
        "dynasty": "宋",
        "collection_info": null
    },
    {
        "title": "过僧房",
        "author": "顾逢",
        "content": "一饱听钟鱼，浮生百念疎。\n不知门外事，长对案头书。\n白日闲中过，青山深处居。\n老天怜供薄，夜雨长园蔬。",
        "dynasty": "宋",
        "collection_info": null
    },
    {
        "title": "过下竺清古源房",
        "author": "顾逢",
        "content": "草堂人别久，今日特相过。\n转觉交游少，徒增感慨多。\n岩花香宿雨，春叶暗庭柯。\n窗下破孤寂，幽禽啼翠萝。",
        "dynasty": "宋",
        "collection_info": null
    },
    {
        "title": "再过悟竹庭房",
        "author": "顾逢",
        "content": "两度客僧庐，交情密似初。\n墨云胶冻砚，鬓雪落寒梳。\n鸣鹤声高下，盘鹰羽疾徐。\n此时亲老念，重读寄来书。",
        "dynasty": "宋",
        "collection_info": null
    },
    {
        "title": "石堂上人房夜坐",
        "author": "顾逢",
        "content": "秋夜坐来清，禅房静掩扃。\n希贤思益语，爱国读忠经。\n香篆行微蚓，灯花落小萤。\n西风怜寂寞，一曲奏檐铃。",
        "dynasty": "宋",
        "collection_info": null
    },
    {
        "title": "下竺寺堂前独坐",
        "author": "顾逢",
        "content": "风舞花旛万缕轻，石炉香冷一灯明。\n坐来耳目身心静，髣髴慈云礼忏声。",
        "dynasty": "宋",
        "collection_info": null
    },
    {
        "title": "题方家峪刘寺山门",
        "author": "顾逢",
        "content": "洒墨起云端，神威耸众观。\n直疑鲜甲动，相对骨毛寒。\n瞠目真如活，腾空似不难。\n传闻风雨夜，雷电遶阑干。",
        "dynasty": "宋",
        "collection_info": null
    },
    {
        "title": "寄真觉庵",
        "author": "顾逢",
        "content": "百年如闪电，未可百年期。\n少见回头者，能思瞑目时。\n山林忙不歇，猿鹤冷相窥。\n千里求名客，多应恶子规。",
        "dynasty": "宋",
        "collection_info": null
    },
    {
        "title": "觉报和蒲溪方丈送友归",
        "author": "顾逢",
        "content": "汶阳诗板在，拂拭剑池前。\n欲识无由得，相逢岂偶然。\n溪蒲凉雨后，塞雁断云边。\n又作家山计，巴陵有便船。",
        "dynasty": "宋",
        "collection_info": null
    },
    {
        "title": "浚耕云敬得方丈",
        "author": "顾逢",
        "content": "耕云老子久相期，同赋山中鶑燕诗。\n可惜我来迟数日，牡丹过了有花时。",
        "dynasty": "宋",
        "collection_info": null
    },
    {
        "title": "杂兴  其一",
        "author": "顾逢",
        "content": "檐雀啾啾无歇时，几回衔食餧雏归。\n羽毛长得完全后，子母东西各自飞。",
        "dynasty": "宋",
        "collection_info": null
    },
    {
        "title": "杂兴  其二",
        "author": "顾逢",
        "content": "弹丸弩矢取飞禽，日日端亲望远林。\n百发少曾能一中，可怜轻动杀生心。",
        "dynasty": "宋",
        "collection_info": null
    },
    {
        "title": "杂兴  其三",
        "author": "顾逢",
        "content": "庭院秋深露气清，夜窗纫补一灯明。\n莫嫌捣练喧人耳，多少贫家无此声。",
        "dynasty": "宋",
        "collection_info": null
    },
    {
        "title": "杂兴  其四",
        "author": "顾逢",
        "content": "等闲白却少年头，悟得空时总不愁。\n毕竟生来何所有，只如水上一浮沤。",
        "dynasty": "宋",
        "collection_info": null
    },
    {
        "title": "杂兴  其五",
        "author": "顾逢",
        "content": "我于推步亦留心，造化无踰碧玉经。\n何日酒星离命度，且教老眼几时醒。",
        "dynasty": "宋",
        "collection_info": null
    },
    {
        "title": "杂兴  其六",
        "author": "顾逢",
        "content": "雅道终为造物嗔，不教淹屈定教贫。\n诗家一脉难相继，父子得名能几人。",
        "dynasty": "宋",
        "collection_info": null
    },
    {
        "title": "杂兴  其七",
        "author": "顾逢",
        "content": "异乡飘泊暂归来，独上芜城望一回。\n三十年前人已往，楼台不是旧楼台。",
        "dynasty": "宋",
        "collection_info": null
    },
    {
        "title": "云边偶成  其一",
        "author": "顾逢",
        "content": "彭殇皆定数，万事转头非。\n不悟身如寄，安知死是归。\n世情趋马首，道眼识鹑衣。\n堪笑磻磎老，皤然立钓矶。",
        "dynasty": "宋",
        "collection_info": null
    },
    {
        "title": "云边偶成  其二",
        "author": "顾逢",
        "content": "达者由来少，机心肯暂停。\n几家纔富贵，中道又凋零。\n白髮人间宝，黄金水上萍。\n无钱陶靖节，醉眼不曾醒。",
        "dynasty": "宋",
        "collection_info": null
    },
    {
        "title": "题良玉上人十老诗卷",
        "author": "顾逢",
        "content": "展开此卷便开颜，十老诗无一字閒。\n多少工夫难及处，几年吟得到其间。",
        "dynasty": "宋",
        "collection_info": null
    },
    {
        "title": "题厉竹溪诗稿",
        "author": "顾逢",
        "content": "觅句如禅定，君应入悟门。\n淡中真有味，空处妙难言。\n下字去花草，读书为本根。\n莫疑知者少，清气入干坤。",
        "dynasty": "宋",
        "collection_info": null
    },
    {
        "title": "题赵蒙斋子山居诗集",
        "author": "顾逢",
        "content": "用书全不觉，地步有余宽。\n如此自然句，还须识者观。\n空中圆未易，妙处到尤难。\n草圣更奇特，龙蛇走一般。",
        "dynasty": "宋",
        "collection_info": null
    },
    {
        "title": "断碑",
        "author": "顾逢",
        "content": "此地何时立，相传岁月多。\n仅留残刻在，免得后人磨。\n剥处补苍藓，断痕穿细莎。\n欲知前代事，几度读来讹。",
        "dynasty": "宋",
        "collection_info": null
    },
    {
        "title": "字耕",
        "author": "顾逢",
        "content": "此田无水旱，只在砚池中。\n善作诸家体，能成八法功。\n墨痕生夏雨，笔颖熟秋风。\n蓑笠辛勤者，常忧岁不丰。",
        "dynasty": "宋",
        "collection_info": null
    },
    {
        "title": "牟少卿夫妇七十求诗",
        "author": "顾逢",
        "content": "未当求致仕，知命已先归。\n举案能同寿，如公者亦稀。\n庞眉天下老，绿髮镜中希。\n吕望真堪笑，高年尚钓矶。",
        "dynasty": "宋",
        "collection_info": null
    },
    {
        "title": "观移碑石有感",
        "author": "顾逢",
        "content": "自古兴衰皆有数，移来旧碣作新碑。\n少年会见重磨日，还忆今朝刻字时。",
        "dynasty": "宋",
        "collection_info": null
    },
    {
        "title": "诗债",
        "author": "顾逢",
        "content": "诗债未能偿得尽，白头犹自耸吟肩。\n如何黑髮人先死，地下修文爱少年。",
        "dynasty": "宋",
        "collection_info": null
    },
    {
        "title": "阎静轩先生还吴",
        "author": "顾逢",
        "content": "湖山重作记，当代得名公。\n多有前时事，皆归片石中。\n船头擎白浪，帆腹饱秋风。\n共载还吴□，樽前笑语同。",
        "dynasty": "宋",
        "collection_info": null
    },
    {
        "title": "送徐阎二游洞霄",
        "author": "顾逢",
        "content": "洞天三十六，大涤景犹希。\n楼阁仙人宅，云霞羽士衣。\n风号松虎啸，雨卷瀑龙飞。\n捣药禽犹在，时闻出翠微。",
        "dynasty": "宋",
        "collection_info": null
    },
    {
        "title": "寿吕浩翁端明",
        "author": "顾逢",
        "content": "寿乐长生宴，欢声满座频。\n华灯留五日，今夕庆千春。\n且作山中相，直诚天上人。\n儿孙列庭下，冰玉更相亲。",
        "dynasty": "宋",
        "collection_info": null
    },
    {
        "title": "严月涧同饮湖边",
        "author": "顾逢",
        "content": "斗酒復斗酒，高歌山水边。\n世间无此乐，我辈即神仙。\n狂发花前笑，醉来松下眠。\n行人相偶语，堪作画图传。",
        "dynasty": "宋",
        "collection_info": null
    },
    {
        "title": "题山居图",
        "author": "顾逢",
        "content": "展卷拟曾到，柴门非一湾。\n抱琴随白鹤，坐石看青山。\n隠者有余乐，贵人无此閒。\n更须添数笔，着我在其间。",
        "dynasty": "宋",
        "collection_info": null
    },
    {
        "title": "厉杭云袖诗见访",
        "author": "顾逢",
        "content": "此心无所着，閒散似神仙。\n每日三餐饭，谁家一熟田。\n健吟输少俊，起思忆衰年。\n安得同携手，倘徉泉石边。",
        "dynasty": "宋",
        "collection_info": null
    },
    {
        "title": "雪中同郑所南访赵溪梅",
        "author": "顾逢",
        "content": "移宅虽然远，携筇到两回。\n只知相别去，不道又重来。\n溪鲫和冰煮，邻醅带雪开。\n诗家堪入画，满眼玉楼台。",
        "dynasty": "宋",
        "collection_info": null
    },
    {
        "title": "和文本公先生赠许端甫",
        "author": "顾逢",
        "content": "世上无难事，难中独有诗。\n看来都说易，吟到苦方知。\n潭影三年句，蝉声一字师。\n古人如此癖，刻烛未为奇。",
        "dynasty": "宋",
        "collection_info": null
    },
    {
        "title": "秋晚与许端甫山行",
        "author": "顾逢",
        "content": "山行多妙处，妙在倚筇中。\n到此兴难尽，吟成诗不同。\n松涛鸣绝壑，叶雨下晴空。\n钟鼓云边寺，应知有路通。",
        "dynasty": "宋",
        "collection_info": null
    },
    {
        "title": "题善权寺",
        "author": "顾逢",
        "content": "英台修读地，旧刻字犹存。\n一阁出霄汉，万松连寺门。\n洞深云气冷，池浅鹿行潭。\n山下流来水，风雷日夜喧。",
        "dynasty": "宋",
        "collection_info": null
    },
    {
        "title": "题虎邱",
        "author": "顾逢",
        "content": "此山虽小众山尊，半近吴城半近村。\n一壑风烟龙窟宅，满堂巾盔佛儿孙。\n生公说法台空在，陆羽煎茶井不存。\n唤起幽人无限意，塔铃独语到黄昏。",
        "dynasty": "宋",
        "collection_info": null
    },
    {
        "title": "史云麓先生席上赠顾梅山",
        "author": "顾逢友",
        "content": "五字诗名着少年，端嘉诸老喜相传。\n几回春雨堂中醉，笑拍阑干月正圆。",
        "dynasty": "宋",
        "collection_info": null
    },
    {
        "title": "顾君际号梅山",
        "author": "顾逢友",
        "content": "数亩萧疏一径宽，散飞香雪遍林端。\n应思处士桥边路，吟遶横枝月影寒。",
        "dynasty": "宋",
        "collection_info": null
    },
    {
        "title": "题吴田园杂兴诗",
        "author": "顾逢友",
        "content": "一卷田园杂兴诗，世人传诵已多时。\n其中字字有来处，不是笺来不得知。",
        "dynasty": "宋",
        "collection_info": null
    },
    {
        "title": "御览所同顾君际检书",
        "author": "顾逢友",
        "content": "金锁朱门次第开，万籤黄册绝尘埃。\n此中亦有先生稿，应是曾经御览来。",
        "dynasty": "宋",
        "collection_info": null
    },
    {
        "title": "顾君际近集",
        "author": "顾逢友",
        "content": "有诏曾求魏仲先，草堂飞鹤避茶烟。\n晚营馁鬼今何限，弱冠诗名六十年。",
        "dynasty": "宋",
        "collection_info": null
    },
    {
        "title": "赠梅山顾先生",
        "author": "徐容斋",
        "content": "钱塘诗老顾梅山，乡校孤吟乐一箪。\n修翼分甘栖宿下，短章功到寂寥间。\n呕心长吉奚奴锦，染指昌黎白玉丹。\n好句真能换凡骨，觉君春色上苍颜。",
        "dynasty": "宋",
        "collection_info": null
    },
    {
        "title": "赠顾梅山",
        "author": "雷苦斋",
        "content": "携手河梁送子卿，池塘春草梦中生。\n武林今有梅山老，五字才高笔代耕。",
        "dynasty": "宋",
        "collection_info": null
    },
    {
        "title": "赠馆人顾梅山",
        "author": "王素行",
        "content": "前朝相补一官归，东海僧传五字诗。\n今日蒲轮征不去，逢人笑指鬓边丝。",
        "dynasty": "宋",
        "collection_info": null
    },
    {
        "title": "赠陆自明",
        "author": "王素行",
        "content": "家世本龟蒙，冥搜趣不穷。\n诗如诸子别，体与老夫同。\n笔影灯窗下，书声雪屋中。\n此时多用力，下字欲清空。",
        "dynasty": "宋",
        "collection_info": null
    },
    {
        "title": "寄梅山广文先生",
        "author": "程中山",
        "content": "谁谓梅山耄，胸中耿耿存。\n五言非小垒，一艺可专门。\n年老人皆敬，名高道自尊。\n羣儿夸疾走，先长不堪论。",
        "dynasty": "宋",
        "collection_info": null
    },
    {
        "title": "寄梅山顾君际",
        "author": "家性存",
        "content": "门掩桑舆昼，炉寒郊岛灰。\n山荒无应下，梅瘦等春开。\n宇宙归诗眼，功名入酒杯。\n思君三日雨，有梦付潮来。",
        "dynasty": "宋",
        "collection_info": null
    },
    {
        "title": "题释英白云集",
        "author": "陈麟",
        "content": "树立烟行句，工夫百炼成。\n年方登弱冠，诗已有高名。\n湖上看山色，松边听瀑声。\n无心趋利禄，谁识白云情。",
        "dynasty": "宋",
        "collection_info": null
    },
    {
        "title": "庆南楼居士  其一",
        "author": "周应合",
        "content": "阻寿南楼恰二年，此心恧甚思依然。\n今朝喜遇称觞日，袖裏新诗再办□。",
        "dynasty": "宋",
        "collection_info": null
    },
    {
        "title": "庆南楼居士  其二",
        "author": "周应合",
        "content": "凈土何如乐土真，金莲开处善根成。\n西来孰谓南无佛，今见南楼一佛生。",
        "dynasty": "宋",
        "collection_info": null
    },
    {
        "title": "庆南楼居士  其三",
        "author": "周应合",
        "content": "南极垣头现一星，辉光特着老人名。\n不随东壁西庚照，要对南楼夜夜明。",
        "dynasty": "宋",
        "collection_info": null
    },
    {
        "title": "庆南楼居士  其四",
        "author": "周应合",
        "content": "万古南山耸翠屏，岧峣上拂斗牛星。\n不随北华西崧见，要对南楼岁岁青。",
        "dynasty": "宋",
        "collection_info": null
    },
    {
        "title": "望江楼",
        "author": "周应合",
        "content": "澄江如练正高秋，一笛吹秋上此楼。\n有客乘风来纵酒，长歌远送下滩舟。",
        "dynasty": "宋",
        "collection_info": null
    },
    {
        "title": "句  其一",
        "author": "谌祜",
        "content": "两表蜀天开日月，三军汉地出旌旗。",
        "dynasty": "宋",
        "collection_info": null
    },
    {
        "title": "句  其二",
        "author": "谌祜",
        "content": "王侯螘穴青青草，鼓吹蛙庐焱焱镫。",
        "dynasty": "宋",
        "collection_info": null
    },
    {
        "title": "句  其三",
        "author": "谌祜",
        "content": "动地百年无桀跖，后天一寿有颜曾。",
        "dynasty": "宋",
        "collection_info": null
    },
    {
        "title": "句  其四",
        "author": "谌祜",
        "content": "百年窗下棋千着，万事灯前酒一斟。",
        "dynasty": "宋",
        "collection_info": null
    },
    {
        "title": "句  其五",
        "author": "谌祜",
        "content": "白髮古今天北极，黄华宇宙客西风。",
        "dynasty": "宋",
        "collection_info": null
    },
    {
        "title": "句  其六",
        "author": "谌祜",
        "content": "封浚九州尧舜禹，典刑万世契夔龙。",
        "dynasty": "宋",
        "collection_info": null
    },
    {
        "title": "句  其七",
        "author": "谌祜",
        "content": "陶写有时欣律熟，去来无着证鑪芬。",
        "dynasty": "宋",
        "collection_info": null
    },
    {
        "title": "句  其八",
        "author": "谌祜",
        "content": "西风木叶吹秦晋，春雨桃华送古今。",
        "dynasty": "宋",
        "collection_info": null
    },
    {
        "title": "句  其九",
        "author": "谌祜",
        "content": "两水夹城飘近远，万山拥翠绿参差。",
        "dynasty": "宋",
        "collection_info": null
    },
    {
        "title": "句  其一○",
        "author": "谌祜",
        "content": "不知元佑今何日，慨想儋翁过此时。",
        "dynasty": "宋",
        "collection_info": null
    },
    {
        "title": "句  其一一",
        "author": "谌祜",
        "content": "为惜旧时慈母线，宁甘今夜隔帘霜。",
        "dynasty": "宋",
        "collection_info": null
    },
    {
        "title": "句  其一二",
        "author": "谌祜",
        "content": "梦犹平昔醒来别，忆到儿童事转长。",
        "dynasty": "宋",
        "collection_info": null
    },
    {
        "title": "句  其一三",
        "author": "谌祜",
        "content": "江山落日前朝梦，风雨黄华太古心。",
        "dynasty": "宋",
        "collection_info": null
    },
    {
        "title": "句  其一四",
        "author": "谌祜",
        "content": "观空观化此凭栏，会合人间景一团。\n棋罢客随流水散，酒阑花带夕阳看。",
        "dynasty": "宋",
        "collection_info": null
    },
    {
        "title": "句  其一五",
        "author": "谌祜",
        "content": "飞雨隔愁横笛后，残镫照梦落花前。",
        "dynasty": "宋",
        "collection_info": null
    },
    {
        "title": "句  其一六",
        "author": "谌祜",
        "content": "诗到二南风化在，句流三谢语言工。",
        "dynasty": "宋",
        "collection_info": null
    },
    {
        "title": "句  其一七",
        "author": "谌祜",
        "content": "中原一髮天涯梦，元佑孤臣海外归。",
        "dynasty": "宋",
        "collection_info": null
    },
    {
        "title": "句  其一八",
        "author": "谌祜",
        "content": "造物未尝私化外，英雄何事老隆中。",
        "dynasty": "宋",
        "collection_info": null
    },
    {
        "title": "句  其一九",
        "author": "谌祜",
        "content": "看翻后夜月回照，梦忆前生地不同。",
        "dynasty": "宋",
        "collection_info": null
    },
    {
        "title": "句  其二○",
        "author": "谌祜",
        "content": "天地浮萍云聚散，江山罨画月西东。",
        "dynasty": "宋",
        "collection_info": null
    },
    {
        "title": "句  其二一",
        "author": "谌祜",
        "content": "地上断无秦世草，山中犹读汉时书。",
        "dynasty": "宋",
        "collection_info": null
    },
    {
        "title": "句  其二二",
        "author": "谌祜",
        "content": "梦临水月心先觉，看到霜空幻亦稀。",
        "dynasty": "宋",
        "collection_info": null
    },
    {
        "title": "句  其二三",
        "author": "谌祜",
        "content": "天开暝色云千里，雨洗秋空月十分。",
        "dynasty": "宋",
        "collection_info": null
    },
    {
        "title": "句  其二四",
        "author": "谌祜",
        "content": "止水不留前世景，夕阳空照古人心。",
        "dynasty": "宋",
        "collection_info": null
    },
    {
        "title": "句  其二五",
        "author": "谌祜",
        "content": "花閒笑语从云散，天下英雄岂陆沈。",
        "dynasty": "宋",
        "collection_info": null
    },
    {
        "title": "句  其二六",
        "author": "谌祜",
        "content": "隔云烽火山河旧，列土旌旗雨露深。",
        "dynasty": "宋",
        "collection_info": null
    },
    {
        "title": "句  其二七",
        "author": "谌祜",
        "content": "层城楼橹看如画，三镇军民梦解围。",
        "dynasty": "宋",
        "collection_info": null
    },
    {
        "title": "句  其二八",
        "author": "谌祜",
        "content": "树带夕阳雅半集，藋寒秋浦雁初来。",
        "dynasty": "宋",
        "collection_info": null
    },
    {
        "title": "句  其二九",
        "author": "谌祜",
        "content": "交游雨过三生梦，今古风前酒一杯。",
        "dynasty": "宋",
        "collection_info": null
    },
    {
        "title": "句  其三○",
        "author": "谌祜",
        "content": "千帆过眼人何在，一笛穿云水自横。",
        "dynasty": "宋",
        "collection_info": null
    },
    {
        "title": "句  其三一",
        "author": "谌祜",
        "content": "宫烛骊山酒未醒，妖星䁭䁭弄青荧。\n三朝伐叛知谋略，万国归心服典刑。",
        "dynasty": "宋",
        "collection_info": null
    },
    {
        "title": "句  其三二",
        "author": "谌祜",
        "content": "梦游碧落风偏急，望断金精月正中。",
        "dynasty": "宋",
        "collection_info": null
    },
    {
        "title": "句  其三三",
        "author": "谌祜",
        "content": "万壑松风天鼓吹，四围花月锦帘栊。",
        "dynasty": "宋",
        "collection_info": null
    },
    {
        "title": "句  其三四",
        "author": "谌祜",
        "content": "风雨昼酣秦地阔，关河春梦楚云低。",
        "dynasty": "宋",
        "collection_info": null
    },
    {
        "title": "句  其三五",
        "author": "谌祜",
        "content": "蕃汉盛衰霜叶梦，陈隋兴废露华秋。",
        "dynasty": "宋",
        "collection_info": null
    },
    {
        "title": "句  其三六",
        "author": "谌祜",
        "content": "聚火有莲知佛性，衡门无雁见交情。",
        "dynasty": "宋",
        "collection_info": null
    },
    {
        "title": "句  其三七",
        "author": "谌祜",
        "content": "一帆秋水渔歌远，半塔斜阳雁影高。",
        "dynasty": "宋",
        "collection_info": null
    },
    {
        "title": "句  其三八",
        "author": "谌祜",
        "content": "邑自乱来新鼓角，屋从兵后尚蓬蒿。",
        "dynasty": "宋",
        "collection_info": null
    },
    {
        "title": "句  其三九",
        "author": "谌祜",
        "content": "落雁景翻秋宇迥，乱雅啼带夕阳飞。",
        "dynasty": "宋",
        "collection_info": null
    },
    {
        "title": "句  其四○",
        "author": "谌祜",
        "content": "蜀天过雨浮岚翠，汉地连云小麦黄。",
        "dynasty": "宋",
        "collection_info": null
    },
    {
        "title": "句  其四一",
        "author": "谌祜",
        "content": "城上鸟乌知息战，陈前笳鼓缓归装。\n将军斗大黄金印，犹待先登缚鬼章。",
        "dynasty": "宋",
        "collection_info": null
    },
    {
        "title": "句  其四二",
        "author": "谌祜",
        "content": "凤城色映红云见，龙衮香飘紫气浮。",
        "dynasty": "宋",
        "collection_info": null
    },
    {
        "title": "句  其四三",
        "author": "谌祜",
        "content": "地势尊严今上国，天王明圣此中兴。",
        "dynasty": "宋",
        "collection_info": null
    },
    {
        "title": "句  其四四",
        "author": "谌祜",
        "content": "弦管入春波面醉，云天开镜画中行。",
        "dynasty": "宋",
        "collection_info": null
    },
    {
        "title": "句  其四五",
        "author": "谌祜",
        "content": "潮回海北风偏壮，秋满江南客未归。",
        "dynasty": "宋",
        "collection_info": null
    },
    {
        "title": "句  其四六",
        "author": "谌祜",
        "content": "宫大阿房行日月，关通函谷混车书。",
        "dynasty": "宋",
        "collection_info": null
    },
    {
        "title": "句  其四七",
        "author": "谌祜",
        "content": "雁寒景落三山月，骑俊神通万里城。",
        "dynasty": "宋",
        "collection_info": null
    },
    {
        "title": "句  其四八",
        "author": "谌祜",
        "content": "帝城烟冷江沱在，郿坞金多社稷危。",
        "dynasty": "宋",
        "collection_info": null
    },
    {
        "title": "句  其四九",
        "author": "谌祜",
        "content": "吴天北斗行宫在，汉节西风閒道归。",
        "dynasty": "宋",
        "collection_info": null
    },
    {
        "title": "句  其五○",
        "author": "谌祜",
        "content": "雅翻汉月催黄髮，雁断胡天想翠华。",
        "dynasty": "宋",
        "collection_info": null
    },
    {
        "title": "句  其五一",
        "author": "谌祜",
        "content": "燕云海阔归鸿杳，蜀汉城荒戍马閒。",
        "dynasty": "宋",
        "collection_info": null
    },
    {
        "title": "句  其五二",
        "author": "谌祜",
        "content": "汉殿落花龙衮弃，周原荒棘虎营新。",
        "dynasty": "宋",
        "collection_info": null
    },
    {
        "title": "句  其五三",
        "author": "谌祜",
        "content": "短褐尚时吟杜曲，采芝何处问秦峯。",
        "dynasty": "宋",
        "collection_info": null
    },
    {
        "title": "句  其五四",
        "author": "谌祜",
        "content": "晋墅风流棋局散，江东柱石酒壶倾。",
        "dynasty": "宋",
        "collection_info": null
    },
    {
        "title": "句  其五五",
        "author": "谌祜",
        "content": "雁过大江风帖帖，雅啼荒树日悠悠。",
        "dynasty": "宋",
        "collection_info": null
    },
    {
        "title": "句  其五六",
        "author": "谌祜",
        "content": "赤帜露光王汉地，锦帆波荡帝隋舟。",
        "dynasty": "宋",
        "collection_info": null
    },
    {
        "title": "句  其五七",
        "author": "谌祜",
        "content": "楚草泽深陈胜在，秦瓜地旷邵平閒。",
        "dynasty": "宋",
        "collection_info": null
    },
    {
        "title": "句  其五八",
        "author": "谌祜",
        "content": "天开汉统王巴蜀，云从秦繇起沛丰。",
        "dynasty": "宋",
        "collection_info": null
    },
    {
        "title": "句  其五九",
        "author": "谌祜",
        "content": "向日不知今解老，他时应忆此何年。",
        "dynasty": "宋",
        "collection_info": null
    },
    {
        "title": "句  其六○",
        "author": "谌祜",
        "content": "万国梦回秦月在，千年事过蜀云飞。",
        "dynasty": "宋",
        "collection_info": null
    },
    {
        "title": "句  其六一",
        "author": "谌祜",
        "content": "六鳌倾侧动干坤，国母巡荒护帝孙。\n北极星辰临草地，西风观阙卧花门。",
        "dynasty": "宋",
        "collection_info": null
    },
    {
        "title": "句  其六二",
        "author": "谌祜",
        "content": "南极大明秋气迥，西风吹梦泰阶平。",
        "dynasty": "宋",
        "collection_info": null
    },
    {
        "title": "句  其六三",
        "author": "谌祜",
        "content": "西风客老雄心在，泰古人稀侠骨香。",
        "dynasty": "宋",
        "collection_info": null
    },
    {
        "title": "句  其六四",
        "author": "谌祜",
        "content": "梁有字题何岁月，藏无经在亦香镫。",
        "dynasty": "宋",
        "collection_info": null
    },
    {
        "title": "句  其六五",
        "author": "谌祜",
        "content": "千山落木秋来客，两袖西风旦过僧。",
        "dynasty": "宋",
        "collection_info": null
    },
    {
        "title": "句  其六六",
        "author": "谌祜",
        "content": "昨日共吟今是梦，少时轻别老翻愁。",
        "dynasty": "宋",
        "collection_info": null
    },
    {
        "title": "句  其六七",
        "author": "谌祜",
        "content": "天教向老逢春在，诗且忘忧此命通。",
        "dynasty": "宋",
        "collection_info": null
    },
    {
        "title": "句  其六八",
        "author": "谌祜",
        "content": "何事重来看明月，不堪垂老向西风。",
        "dynasty": "宋",
        "collection_info": null
    },
    {
        "title": "句  其六九",
        "author": "谌祜",
        "content": "风雨黄花秋兴熟，江湖归路客愁轻。",
        "dynasty": "宋",
        "collection_info": null
    },
    {
        "title": "句  其七○",
        "author": "谌祜",
        "content": "昨朝骨肉关情大，今日平安过望多。",
        "dynasty": "宋",
        "collection_info": null
    },
    {
        "title": "句  其七一",
        "author": "谌祜",
        "content": "归来今夕岁云徂，且共平安酒一壶。\n浩劫定中逃得过，旧愁空外看来无。",
        "dynasty": "宋",
        "collection_info": null
    },
    {
        "title": "句  其七二",
        "author": "谌祜",
        "content": "五更历转花红在，万里晴光草绿敷。",
        "dynasty": "宋",
        "collection_info": null
    },
    {
        "title": "句  其七三",
        "author": "谌祜",
        "content": "一日又从头上过，百年多在梦中行。",
        "dynasty": "宋",
        "collection_info": null
    },
    {
        "title": "句  其七四",
        "author": "谌祜",
        "content": "月明老树吟风鹤，露湿荒郊徧士枭。",
        "dynasty": "宋",
        "collection_info": null
    },
    {
        "title": "句  其七五",
        "author": "谌祜",
        "content": "事去尚时寻败局，老来犹日读何书。",
        "dynasty": "宋",
        "collection_info": null
    },
    {
        "title": "句  其七六",
        "author": "谌祜",
        "content": "术岂有灵能起死，梦从何处忍忘归。",
        "dynasty": "宋",
        "collection_info": null
    },
    {
        "title": "句  其七七",
        "author": "谌祜",
        "content": "燕尚有情迎社到，蜨空无梦过时休。",
        "dynasty": "宋",
        "collection_info": null
    },
    {
        "title": "句  其七八",
        "author": "谌祜",
        "content": "壮日尚曾云出岫，暮年偏怪海扬尘。",
        "dynasty": "宋",
        "collection_info": null
    },
    {
        "title": "句  其七九",
        "author": "谌祜",
        "content": "紫微星奠三阶正，黄道天开万象新。",
        "dynasty": "宋",
        "collection_info": null
    },
    {
        "title": "句  其八○",
        "author": "谌祜",
        "content": "梁燕未归花尚在，杜鹃有恨月常孤。",
        "dynasty": "宋",
        "collection_info": null
    },
    {
        "title": "句  其八一",
        "author": "谌祜",
        "content": "此情消遣终难去，无路追寻岂是愚。",
        "dynasty": "宋",
        "collection_info": null
    },
    {
        "title": "句  其八二",
        "author": "谌祜",
        "content": "天空日照阴霾伏，八表天开泰象同。",
        "dynasty": "宋",
        "collection_info": null
    },
    {
        "title": "句  其八三",
        "author": "谌祜",
        "content": "禹甸草荒昏雾徧，汉宫花梦昼云酣。",
        "dynasty": "宋",
        "collection_info": null
    },
    {
        "title": "句  其八四",
        "author": "谌祜",
        "content": "花柳晴光新态度，江湖春梦老英雄。",
        "dynasty": "宋",
        "collection_info": null
    },
    {
        "title": "句  其八五",
        "author": "谌祜",
        "content": "日月任从愁裏过，客尘常向静中参。",
        "dynasty": "宋",
        "collection_info": null
    },
    {
        "title": "句  其八六",
        "author": "谌祜",
        "content": "归棹舞风鸥不下，愁笳吹月雁斜行。",
        "dynasty": "宋",
        "collection_info": null
    },
    {
        "title": "句  其八七",
        "author": "谌祜",
        "content": "风雨低黄鹄，江湖老白鸥。",
        "dynasty": "宋",
        "collection_info": null
    },
    {
        "title": "句  其八八",
        "author": "谌祜",
        "content": "歌舞从儿女，艰难忆父兄。",
        "dynasty": "宋",
        "collection_info": null
    },
    {
        "title": "句  其八九",
        "author": "谌祜",
        "content": "塞云横蜀栈，胡马出巴陵。",
        "dynasty": "宋",
        "collection_info": null
    },
    {
        "title": "句  其九○",
        "author": "谌祜",
        "content": "白髮风前酒，黄花雨后镫。",
        "dynasty": "宋",
        "collection_info": null
    },
    {
        "title": "句  其九一",
        "author": "谌祜",
        "content": "月满商山夜，风高汉殿秋。",
        "dynasty": "宋",
        "collection_info": null
    },
    {
        "title": "句  其九二",
        "author": "谌祜",
        "content": "世情江水淡，心事海鸥知。",
        "dynasty": "宋",
        "collection_info": null
    },
    {
        "title": "句  其九三",
        "author": "谌祜",
        "content": "巴云秋景薄，汉月夜光寒。",
        "dynasty": "宋",
        "collection_info": null
    },
    {
        "title": "句  其九四",
        "author": "谌祜",
        "content": "克復归神主，多才自不难。",
        "dynasty": "宋",
        "collection_info": null
    },
    {
        "title": "句  其九五",
        "author": "谌祜",
        "content": "玉花嘶徼外，翠辇过云中。",
        "dynasty": "宋",
        "collection_info": null
    },
    {
        "title": "句  其九六",
        "author": "谌祜",
        "content": "社稷新亭涕，山河禹贡书。",
        "dynasty": "宋",
        "collection_info": null
    },
    {
        "title": "句  其九七",
        "author": "谌祜",
        "content": "星辰天北户，汉沔国西门。",
        "dynasty": "宋",
        "collection_info": null
    },
    {
        "title": "句  其九八",
        "author": "谌祜",
        "content": "马悲仙仗过，雁入海门斜。",
        "dynasty": "宋",
        "collection_info": null
    },
    {
        "title": "句  其九九",
        "author": "谌祜",
        "content": "国被儒冠误，如今尚忍言。\n雪霜昏日月，盗贼满干坤。",
        "dynasty": "宋",
        "collection_info": null
    },
    {
        "title": "句  其一○○",
        "author": "谌祜",
        "content": "昔谁醒中梦，今独梦中醒。\n万缘水上沤，百岁花前景。",
        "dynasty": "宋",
        "collection_info": null
    },
    {
        "title": "句  其一○一",
        "author": "谌祜",
        "content": "中年叹忧患，不及儿童岁。\n今儿机械多，反不如人意。",
        "dynasty": "宋",
        "collection_info": null
    },
    {
        "title": "句  其一○二",
        "author": "谌祜",
        "content": "月行虚空閒，月影印在水。\n月落影还无，一笑人閒世。",
        "dynasty": "宋",
        "collection_info": null
    },
    {
        "title": "句  其一○三",
        "author": "谌祜",
        "content": "地上有钱流，冥閒无半字。\n自作槁木看，静阅沧江流。",
        "dynasty": "宋",
        "collection_info": null
    },
    {
        "title": "句  其一○四",
        "author": "谌祜",
        "content": "江头春水多，汤汤今復古。\n不载落花回，只载斜阳去。",
        "dynasty": "宋",
        "collection_info": null
    },
    {
        "title": "句  其一○五",
        "author": "谌祜",
        "content": "胡笳明月夜，汉节秋风前。\n此士已骨朽，此名至今传。",
        "dynasty": "宋",
        "collection_info": null
    },
    {
        "title": "句  其一○六",
        "author": "谌祜",
        "content": "旧者今不见，今者旧不知。\n万古明月在，千山黄云飞。",
        "dynasty": "宋",
        "collection_info": null
    },
    {
        "title": "句  其一○七",
        "author": "谌祜",
        "content": "东郊独行冰玉时，江左诸贤王谢起。\n若以比花花或宜，自不矜持花亦耻。",
        "dynasty": "宋",
        "collection_info": null
    },
    {
        "title": "句  其一○八",
        "author": "谌祜",
        "content": "屈原离骚芳草徧，召南治世梅先见。\n皎如佩玉上清来，不敢班渠国风变。",
        "dynasty": "宋",
        "collection_info": null
    },
    {
        "title": "句  其一○九",
        "author": "谌祜",
        "content": "花今国在横浦南，看谁冰雪来同参。\n入南出南此时节，元佑名卿花底雪。\n骨香直到桑海翻，花尚永存香岂灭。",
        "dynasty": "宋",
        "collection_info": null
    },
    {
        "title": "句  其一一○",
        "author": "谌祜",
        "content": "茂陵秋草不如钱，老尽日光行宇宙。",
        "dynasty": "宋",
        "collection_info": null
    },
    {
        "title": "句  其一一一",
        "author": "谌祜",
        "content": "世言如花人薄命，谁识如花入卫霍。\n只今保塞愿称臣，鬓蝉夺却貂蝉勋。",
        "dynasty": "宋",
        "collection_info": null
    },
    {
        "title": "句  其一一二",
        "author": "谌祜",
        "content": "一声金殿玉阑干，一曲马嵬坡下土。\n夕阳空照古今愁，年年醉醒桃花雨。",
        "dynasty": "宋",
        "collection_info": null
    },
    {
        "title": "句  其一一三",
        "author": "谌祜",
        "content": "山花笑人人似醉，劝农文似天花坠。\n农今一杯回劝官，吏瘠民肥官有利。\n官休休，民休休，劝农文在墙壁头。\n官此日，民此日，官酒三行官事毕。",
        "dynasty": "宋",
        "collection_info": null
    },
    {
        "title": "句  其一一四",
        "author": "谌祜",
        "content": "黄叶枝头又早春，红花景裏多明日。\n任翻河汉风北来，终是干坤日东出。",
        "dynasty": "宋",
        "collection_info": null
    },
    {
        "title": "句  其一一五",
        "author": "谌祜",
        "content": "笳鼓宫商塞外归，似此殊勋古难匹。\n后来渭上朝正月，尚忆祁连冢中骨。",
        "dynasty": "宋",
        "collection_info": null
    },
    {
        "title": "句  其一一六",
        "author": "谌祜",
        "content": "后无关险无中士，大夜宜春狐昼舞。\n万户千门草绿深，芦叶捲吹红日暮。",
        "dynasty": "宋",
        "collection_info": null
    },
    {
        "title": "句  其一一七",
        "author": "谌祜",
        "content": "莫将黩武议前朝，今日人思此奇绝。",
        "dynasty": "宋",
        "collection_info": null
    },
    {
        "title": "句  其一一八",
        "author": "谌祜",
        "content": "失道原不在阴陵，放逐义帝知亡形。\n西风所过皆残灭，不据关险都彭城。",
        "dynasty": "宋",
        "collection_info": null
    },
    {
        "title": "句  其一一九",
        "author": "谌祜",
        "content": "霓裳风秋舞天半，舞到玉花飞石栈。\n三台四辅绕星垣，只一曲中知后患。\n风流天子悟转圜，不见蜀山横翠面。",
        "dynasty": "宋",
        "collection_info": null
    },
    {
        "title": "句  其一二○",
        "author": "谌祜",
        "content": "梨园曲谱韶音秘，响入马嵬花委地。\n开元不再宫不花，天街草绿西风起。",
        "dynasty": "宋",
        "collection_info": null
    },
    {
        "title": "道爱堂",
        "author": "姚正子",
        "content": "官称文母俨如临，冰鑑何须清白箴。\n学道正传蘧瑗脉，爱人默契武城心。\n帘垂永昼流疏影，琴入熏风奏雅音。\n芹泮未为无子羽，从知善教入人深。",
        "dynasty": "宋",
        "collection_info": null
    },
    {
        "title": "天基节当筵致语口号",
        "author": "方蒙仲",
        "content": "晓日金门气鬰葱，人间万里总祥风。\n再登况遇三登盛，独乐何如众乐同。\n行有玉觞陪迩列，岂无金鑑洞遗忠。\n天恩年寿何分别，尽在簪花舞蹈中。",
        "dynasty": "宋",
        "collection_info": null
    },
    {
        "title": "手种芙蓉入秋盛开  其一",
        "author": "方蒙仲",
        "content": "天然富贵又风流，簇簇湘妃起聚头。\n唤做牡丹何不可，高他一着见深秋。",
        "dynasty": "宋",
        "collection_info": null
    },
    {
        "title": "手种芙蓉入秋盛开  其二",
        "author": "方蒙仲",
        "content": "空山寂寂朋游少，为爱风姿手自栽。\n九十日秋犹暖热，一枝谢又一枝开。",
        "dynasty": "宋",
        "collection_info": null
    },
    {
        "title": "手种芙蓉入秋盛开  其三",
        "author": "方蒙仲",
        "content": "留侯美好妇人然，楚汉功成更得仙。\n疑与拒霜同品格，生来质弱节高坚。",
        "dynasty": "宋",
        "collection_info": null
    },
    {
        "title": "手种芙蓉入秋盛开  其四",
        "author": "方蒙仲",
        "content": "闹蓝政自亦不恶，冷局由来未易知。\n开又争他桃李分，何缘同得芷兰时。",
        "dynasty": "宋",
        "collection_info": null
    },
    {
        "title": "早梅",
        "author": "方蒙仲",
        "content": "尚居阑菊殿，岂占杏桃先。\n梅自伤迟暮，人犹作早看。",
        "dynasty": "宋",
        "collection_info": null
    },
    {
        "title": "红梅",
        "author": "方蒙仲",
        "content": "不但色秾华，更觉香幽迥。\n笑杀海棠仙，死抱渊材恨。",
        "dynasty": "宋",
        "collection_info": null
    },
    {
        "title": "消梅",
        "author": "方蒙仲",
        "content": "四月沙河市，青盆雪色盐。\n吴儿甘美饫，可是喜酸咸。",
        "dynasty": "宋",
        "collection_info": null
    },
    {
        "title": "绿蕚梅",
        "author": "方蒙仲",
        "content": "楚楚碧霞裳，轻轻青玉履。\n三千一太真，道粧侍天子。",
        "dynasty": "宋",
        "collection_info": null
    },
    {
        "title": "鸳鸯梅",
        "author": "方蒙仲",
        "content": "夜半长生殿，金钗恨最长。\n分明后身是，环子伴三郎。",
        "dynasty": "宋",
        "collection_info": null
    },
    {
        "title": "层梅",
        "author": "方蒙仲",
        "content": "化工真是巧，玉蘂更层层。\n若使□□刻，千年犹未成。",
        "dynasty": "宋",
        "collection_info": null
    },
    {
        "title": "黄香梅",
        "author": "方蒙仲",
        "content": "香清还耐久，粲粲镂金葩。\n想见蜂为蜡，单方采此花。",
        "dynasty": "宋",
        "collection_info": null
    },
    {
        "title": "黄梅",
        "author": "方蒙仲",
        "content": "双雀啅余芳，长记来时路。\n瞥见金弹丸，相呼远飞去。",
        "dynasty": "宋",
        "collection_info": null
    },
    {
        "title": "青梅如豆",
        "author": "方蒙仲",
        "content": "春去雨霏霏，青梅未接时。\n青青几万斛，可惜不充饥。",
        "dynasty": "宋",
        "collection_info": null
    },
    {
        "title": "盐梅",
        "author": "方蒙仲",
        "content": "众口一酸调，佳处在味外。\n忽使水火争，谁令居鼎鼐。",
        "dynasty": "宋",
        "collection_info": null
    },
    {
        "title": "墨梅",
        "author": "方蒙仲",
        "content": "补之敕谥村，简斋致公辅。\n未必画惭诗，只为遇不遇。",
        "dynasty": "宋",
        "collection_info": null
    },
    {
        "title": "兼山会食",
        "author": "方蒙仲",
        "content": "惯从客裏换春秋，愧见平生马少游。\n怀去仅赢一黄勅，传呼能得几苍头。\n浮沉冷宦存吾拙，梦寐清言写我忧。\n屡欲相从奏咸夏，怕惊俚耳又休休。",
        "dynasty": "宋",
        "collection_info": null
    },
    {
        "title": "木犀",
        "author": "方蒙仲",
        "content": "灵根久向月中栽，不信天香坠下来。\n自是人间与天上，一般种子一齐开。",
        "dynasty": "宋",
        "collection_info": null
    },
    {
        "title": "旋开梅",
        "author": "方蒙仲",
        "content": "邻笛不须吹，惊喷枝头雪。\n主人日日来，长见开时节。",
        "dynasty": "宋",
        "collection_info": null
    },
    {
        "title": "半开梅",
        "author": "方蒙仲",
        "content": "含情笑不言，政是多情处。\n参得个中禅，此事尝分付。",
        "dynasty": "宋",
        "collection_info": null
    },
    {
        "title": "盛开梅  其一",
        "author": "方蒙仲",
        "content": "烂熳不须怜，摇落尤佳致。\n身卧积藓中，受事天富贵。",
        "dynasty": "宋",
        "collection_info": null
    },
    {
        "title": "盛开梅  其二",
        "author": "方蒙仲",
        "content": "十分香色十分清，摇落都从盛处生。\n物理盈虚例如此，世间何事不浮荣。",
        "dynasty": "宋",
        "collection_info": null
    },
    {
        "title": "和刘后村梅花百咏  其一",
        "author": "方蒙仲",
        "content": "从来芳事无时歇，雨洒风飘且莫悲。\n收拾苍苔成艾紬，茶山后有放翁诗。",
        "dynasty": "宋",
        "collection_info": null
    },
    {
        "title": "和刘后村梅花百咏  其二",
        "author": "方蒙仲",
        "content": "莫恃千芳胜一莸，兰渐芝滫便休休。\n年来萧艾吁堪怕，剩拾天香置宝篝。",
        "dynasty": "宋",
        "collection_info": null
    },
    {
        "title": "和刘后村梅花百咏  其三",
        "author": "方蒙仲",
        "content": "紫府仙人水月英，绝嫌臭秽溷真清。\n玉尘月赋三千斛，一洗人间死鬼兄。",
        "dynasty": "宋",
        "collection_info": null
    },
    {
        "title": "和刘后村梅花百咏  其四",
        "author": "方蒙仲",
        "content": "儿时两颔已生髭，一饱皇皇亟失时。\n索性断它烟火气，餐英汲润当朝炊。",
        "dynasty": "宋",
        "collection_info": null
    },
    {
        "title": "和刘后村梅花百咏  其五",
        "author": "方蒙仲",
        "content": "参横月落梦何从，且领清香入盏中。\n一岁见梅须一醉，梅前有几百年翁。",
        "dynasty": "宋",
        "collection_info": null
    },
    {
        "title": "和刘后村梅花百咏  其六",
        "author": "方蒙仲",
        "content": "拾遗当日醉于诗，江路寻梅兀似痴。\n花底柳边真梦事，居然短褐鬓如丝。",
        "dynasty": "宋",
        "collection_info": null
    },
    {
        "title": "和刘后村梅花百咏  其七",
        "author": "方蒙仲",
        "content": "岁岁年年花状头，瑶珰琼佩瑞光浮。\n玉螭赏遍三千界，不识珠帘十二楼。",
        "dynasty": "宋",
        "collection_info": null
    },
    {
        "title": "和刘后村梅花百咏  其八",
        "author": "方蒙仲",
        "content": "惆怅庭前三树株，十年依旧一锥无。\n从今只作梅生活，底用江头千木奴。",
        "dynasty": "宋",
        "collection_info": null
    },
    {
        "title": "和刘后村梅花百咏  其九",
        "author": "方蒙仲",
        "content": "百万瑶妃传粉酥，诗翁列屋世间无。\n江南穷相韩熙载，有甚歌姬画作图。",
        "dynasty": "宋",
        "collection_info": null
    },
    {
        "title": "和刘后村梅花百咏  其一○",
        "author": "方蒙仲",
        "content": "凛凛冰清岩壑气，亭亭玉立庙廊身。\n从前误把瑶姬比，雌了梅花俗了人。",
        "dynasty": "宋",
        "collection_info": null
    },
    {
        "title": "和刘后村梅花百咏  其一一",
        "author": "方蒙仲",
        "content": "少陵前仅陆君诗，骚裏居多摭茝蓠。\n未必梅花非有待，不妨敲琢古人遗。",
        "dynasty": "宋",
        "collection_info": null
    },
    {
        "title": "和刘后村梅花百咏  其一二",
        "author": "方蒙仲",
        "content": "短篱疎竹自周遮，官舍过如野老家。\n不是陋儒太孤绝，自看梅后觉无花。",
        "dynasty": "宋",
        "collection_info": null
    },
    {
        "title": "和刘后村梅花百咏  其一三",
        "author": "方蒙仲",
        "content": "三年朝露借恩光，剩种江梅作洞房。\n待得百年俱玉雪，冷官亦自有甘棠。",
        "dynasty": "宋",
        "collection_info": null
    },
    {
        "title": "和刘后村梅花百咏  其一四",
        "author": "方蒙仲",
        "content": "一生梦不识愁台，口吻悲鸣有底哀。\n树上玉人应冷笑，从今不敢送愁来。",
        "dynasty": "宋",
        "collection_info": null
    },
    {
        "title": "和刘后村梅花百咏  其一五",
        "author": "方蒙仲",
        "content": "倚树静看成入定，巡檐对语似谈空。\n是花是雪都休问，但觉清香满袖风。",
        "dynasty": "宋",
        "collection_info": null
    },
    {
        "title": "和刘后村梅花百咏  其一六",
        "author": "方蒙仲",
        "content": "青子成时殊苦淡，玉英嚼处更清酸。\n自缘芳洁盈腔裏，安肯甘甜转舌间。",
        "dynasty": "宋",
        "collection_info": null
    },
    {
        "title": "和刘后村梅花百咏  其一七",
        "author": "方蒙仲",
        "content": "从知枯淡芬芳远，自古荣华朽腐多。\n且作从容廊庙看，一丘一壑觉如何。",
        "dynasty": "宋",
        "collection_info": null
    },
    {
        "title": "和刘后村梅花百咏  其一八",
        "author": "方蒙仲",
        "content": "无人可共倚雕栏，折得横枝独自看。\n梅癖难医君信否，东阳瘦损少陵酸。",
        "dynasty": "宋",
        "collection_info": null
    },
    {
        "title": "和刘后村梅花百咏  其一九",
        "author": "方蒙仲",
        "content": "帘围玉馆愁吟尽，锦藉瑶瓶怕摘残。\n姑息梅花讵须尔，山家何处有朱栏。",
        "dynasty": "宋",
        "collection_info": null
    },
    {
        "title": "和刘后村梅花百咏  其二○",
        "author": "方蒙仲",
        "content": "雨霰潇潇天地宽，相看岛瘦与郊寒。\n埋腰立雪心良苦，拥鼻吟风事大难。",
        "dynasty": "宋",
        "collection_info": null
    },
    {
        "title": "和刘后村梅花百咏  其二一",
        "author": "方蒙仲",
        "content": "吟人写物例浮夸，未易形容是此花。\n好事休刊和靖集，一联已足自成家。",
        "dynasty": "宋",
        "collection_info": null
    },
    {
        "title": "和刘后村梅花百咏  其二二",
        "author": "方蒙仲",
        "content": "一气居然分冷暖，南枝开早北枝迟。\n都城巧力真堪羡，竞买梅花八月时。",
        "dynasty": "宋",
        "collection_info": null
    },
    {
        "title": "和刘后村梅花百咏  其二三",
        "author": "方蒙仲",
        "content": "玉羽江莲美莫当，酴醿缟袂雪为裳。\n白之谓白何分别，毕竟还梅是当行。",
        "dynasty": "宋",
        "collection_info": null
    },
    {
        "title": "和刘后村梅花百咏  其二四",
        "author": "方蒙仲",
        "content": "自是不容加染涴，看来良亦富才情。\n落羌女管声声怨，点寿阳粧片片轻。",
        "dynasty": "宋",
        "collection_info": null
    },
    {
        "title": "和刘后村梅花百咏  其二五",
        "author": "方蒙仲",
        "content": "不把山林换市朝，鲜明自是一时标。\n便令大冶安能铸，傥有小山差可招。",
        "dynasty": "宋",
        "collection_info": null
    },
    {
        "title": "和刘后村梅花百咏  其二六",
        "author": "方蒙仲",
        "content": "肠断当年古吹台，酒酣欲叫谪仙回。\n夜深落月照颜色，端的宫袍入梦来。",
        "dynasty": "宋",
        "collection_info": null
    },
    {
        "title": "和刘后村梅花百咏  其二七",
        "author": "方蒙仲",
        "content": "智琼久已乘龙去，留得人间十二枝。\n插向瓦瓶伴孤枕，别无玉骨与冰肌。",
        "dynasty": "宋",
        "collection_info": null
    },
    {
        "title": "和刘后村梅花百咏  其二八",
        "author": "方蒙仲",
        "content": "託根岂解媚中珰，采蕨祇当慕首阳。\n未必木天无秽史，岂其枌省尽清郎。",
        "dynasty": "宋",
        "collection_info": null
    },
    {
        "title": "和刘后村梅花百咏  其二九",
        "author": "方蒙仲",
        "content": "雪儿按瑟侯门妬，玉女偷花帝座嗔。\n彼美人兮笑林薄，风流别是一家春。",
        "dynasty": "宋",
        "collection_info": null
    },
    {
        "title": "和刘后村梅花百咏  其三○",
        "author": "方蒙仲",
        "content": "綵叶如云观玚蘂，金盆照日品桃花。\n安知尤物真瓌特，落在西湖处士家。",
        "dynasty": "宋",
        "collection_info": null
    },
    {
        "title": "和刘后村梅花百咏  其三一",
        "author": "方蒙仲",
        "content": "煮木石餐多药竈，断荤羶气独茶铛。\n诗人自合长年瘦，底事梅花更瘦生。",
        "dynasty": "宋",
        "collection_info": null
    },
    {
        "title": "和刘后村梅花百咏  其三二",
        "author": "方蒙仲",
        "content": "刻玉琱琼费尽工，待看佳实绿阴中。\n早推花作羣芳首，谁道梨为百果宗。",
        "dynasty": "宋",
        "collection_info": null
    },
    {
        "title": "和刘后村梅花百咏  其三三",
        "author": "方蒙仲",
        "content": "梅嘆知音少旷夔，政须我辈与伸眉。\n逋仙诗胜多多许，咀嚼无令一字遗。",
        "dynasty": "宋",
        "collection_info": null
    },
    {
        "title": "和刘后村梅花百咏  其三四",
        "author": "方蒙仲",
        "content": "行吟坐想午忘饥，剔尽青灯睡失时。\n唐宋以来多作者，姑为汉魏补梅诗。",
        "dynasty": "宋",
        "collection_info": null
    },
    {
        "title": "和刘后村梅花百咏  其三五",
        "author": "方蒙仲",
        "content": "驿处徘徊磴处缘，任教人唤作梅颠。\n赊它陆凯二十字，唤起杜陵三百年。",
        "dynasty": "宋",
        "collection_info": null
    },
    {
        "title": "和刘后村梅花百咏  其三六",
        "author": "方蒙仲",
        "content": "纯是沉檀和乳麝，许多珠瓅间金块。\n素娥亲捣摊成片，玉帝闲游撒下来。",
        "dynasty": "宋",
        "collection_info": null
    },
    {
        "title": "和刘后村梅花百咏  其三七",
        "author": "方蒙仲",
        "content": "十分正色白为难，眼底红黄总热瞒。\n安得云英挥玉杵，臈余为合返魂丹。",
        "dynasty": "宋",
        "collection_info": null
    },
    {
        "title": "和刘后村梅花百咏  其三八",
        "author": "方蒙仲",
        "content": "雪破白时惊臈早，雨肥红处已春归。\n到头不识东皇面，看尽蜂黄蝶粉飞。",
        "dynasty": "宋",
        "collection_info": null
    },
    {
        "title": "和刘后村梅花百咏  其三九",
        "author": "方蒙仲",
        "content": "最堪避世有墙东，细别熏莸鼻观中。\n商皓芝香真可老，陶朱铜臭敢称公。",
        "dynasty": "宋",
        "collection_info": null
    },
    {
        "title": "和刘后村梅花百咏  其四○",
        "author": "方蒙仲",
        "content": "俨然盛服对严宾，肯向花中作素臣。\n映彻九泉明一世，清言须让晋诸人。",
        "dynasty": "宋",
        "collection_info": null
    },
    {
        "title": "和刘后村梅花百咏  其四一",
        "author": "方蒙仲",
        "content": "夜色朝光两莫知，树间但见白差差。\n江南到处名姝少，一律前村雪裏词。",
        "dynasty": "宋",
        "collection_info": null
    },
    {
        "title": "和刘后村梅花百咏  其四二",
        "author": "方蒙仲",
        "content": "百年老树半边枯，众卉难攀觉太孤。\n欲进素馨交茉莉，柰渠浪蘂欠根株。",
        "dynasty": "宋",
        "collection_info": null
    },
    {
        "title": "和刘后村梅花百咏  其四三",
        "author": "方蒙仲",
        "content": "鸥社同盟交最久，兔园授简事堪悲。\n开元才子多佳句，借向宫人笛裏吹。",
        "dynasty": "宋",
        "collection_info": null
    },
    {
        "title": "和刘后村梅花百咏  其四四",
        "author": "方蒙仲",
        "content": "童黄安足名天下，太白常疑在世间。\n生纵不陪振鹭列，死犹可葬伯鸾山。",
        "dynasty": "宋",
        "collection_info": null
    },
    {
        "title": "和刘后村梅花百咏  其四五",
        "author": "方蒙仲",
        "content": "方见横斜忽乱飞，噫其造物未昌时。\n点衣片片皆诗料，爱惜移时不敢吹。",
        "dynasty": "宋",
        "collection_info": null
    },
    {
        "title": "和刘后村梅花百咏  其四六",
        "author": "方蒙仲",
        "content": "后村画卷四方来，输与先生作袜材。\n貌就寒林差易事，玉堂云雾欠人裁。",
        "dynasty": "宋",
        "collection_info": null
    },
    {
        "title": "和刘后村梅花百咏  其四七",
        "author": "方蒙仲",
        "content": "香臭难逃万古评，白黄安得一般清。\n好看玉树临风立，羞杀金莲帖地行。",
        "dynasty": "宋",
        "collection_info": null
    },
    {
        "title": "和刘后村梅花百咏  其四八",
        "author": "方蒙仲",
        "content": "此花清绝畏人知，间许吟人嚥入脾。\n嚥去居然佳句少，谁云臭腐可神奇。",
        "dynasty": "宋",
        "collection_info": null
    },
    {
        "title": "和刘后村梅花百咏  其四九",
        "author": "方蒙仲",
        "content": "含章遗迹杳难详，汉苑唐都更可伤。\n说与诗人莫嘲咏，梅花眼见几兴亡。",
        "dynasty": "宋",
        "collection_info": null
    },
    {
        "title": "和刘后村梅花百咏  其五○",
        "author": "方蒙仲",
        "content": "痴儿安得妄评弹，刚道空花用处难。\n最是香能蠲客醉，更如玉可灭人瘢。",
        "dynasty": "宋",
        "collection_info": null
    },
    {
        "title": "和刘后村梅花百咏  其五一",
        "author": "方蒙仲",
        "content": "香奁陋体实堪哀，惭谢诸公费輓推。\n铁石心肠元作赋，浮华讵足定人才。",
        "dynasty": "宋",
        "collection_info": null
    },
    {
        "title": "和刘后村梅花百咏  其五二",
        "author": "方蒙仲",
        "content": "惜花心固凄凉矣，遶树身犹矍铄哉。\n且莫怨嗟难可口，和羹事只系时来。",
        "dynasty": "宋",
        "collection_info": null
    },
    {
        "title": "和刘后村梅花百咏  其五三",
        "author": "方蒙仲",
        "content": "老天机轴无停手，忙织千葩染万红。\n惟有一冬闲岁月，梅花专局不分功。",
        "dynasty": "宋",
        "collection_info": null
    },
    {
        "title": "和刘后村梅花百咏  其五四",
        "author": "方蒙仲",
        "content": "窗明不寐夜寥寥，恍惚珠幢跨玉桥。\n冷掾久严红妓禁，綵鸾莫误唤文箫。",
        "dynasty": "宋",
        "collection_info": null
    },
    {
        "title": "和刘后村梅花百咏  其五五",
        "author": "方蒙仲",
        "content": "乐事赏心谁不有，可人胜士古来难。\n樽前莫怪同游少，恐被梅花白眼看。",
        "dynasty": "宋",
        "collection_info": null
    },
    {
        "title": "和刘后村梅花百咏  其五六",
        "author": "方蒙仲",
        "content": "千顷琼田徒手得，连云綵阁一朝成。\n平生富贵梅时健，肯作穷人冻饿声。",
        "dynasty": "宋",
        "collection_info": null
    },
    {
        "title": "和刘后村梅花百咏  其五七",
        "author": "方蒙仲",
        "content": "禹锡当年出省台，玄都花谢转生哀。\n梅花不涉春风事，看取先生几度来。",
        "dynasty": "宋",
        "collection_info": null
    },
    {
        "title": "和刘后村梅花百咏  其五八",
        "author": "方蒙仲",
        "content": "一生不信有金芝，今岁庭前碧玉枝。\n只恨相看无一语，怳如月下对桓伊。",
        "dynasty": "宋",
        "collection_info": null
    },
    {
        "title": "和刘后村梅花百咏  其五九",
        "author": "方蒙仲",
        "content": "沸鼎干坤尘未消，椒菌杂袭少高标。\n君王曾梦商岩否，此物差堪与燮调。",
        "dynasty": "宋",
        "collection_info": null
    },
    {
        "title": "和刘后村梅花百咏  其六○",
        "author": "方蒙仲",
        "content": "简斋绝句天为笑，旋到调羹鼎伴来。\n只合拜梅为座主，画梅且尔况真梅。",
        "dynasty": "宋",
        "collection_info": null
    },
    {
        "title": "和刘后村梅花百咏  其六一",
        "author": "方蒙仲",
        "content": "少豪放出旅枯槎，归橐垂垂返海涯。\n叔子诸公自佳耳，关人心事只梅花。",
        "dynasty": "宋",
        "collection_info": null
    },
    {
        "title": "和刘后村梅花百咏  其六二",
        "author": "方蒙仲",
        "content": "溪北溪南雪跨悬，琼楼玉宇照庭前。\n萸坪竹馆辛夷坞，肯与王维赌辋川。",
        "dynasty": "宋",
        "collection_info": null
    },
    {
        "title": "和刘后村梅花百咏  其六三",
        "author": "方蒙仲",
        "content": "披衣徙倚天方曙，秉烛吟哦夜忽中。\n不是被他驱使得，爱他意政与人同。",
        "dynasty": "宋",
        "collection_info": null
    },
    {
        "title": "和刘后村梅花百咏  其六四",
        "author": "方蒙仲",
        "content": "心事芬芬流品胜，一生清友是梅臞。\n可怜介甫交游尽，岁晚钟山进二俞。",
        "dynasty": "宋",
        "collection_info": null
    },
    {
        "title": "和刘后村梅花百咏  其六五",
        "author": "方蒙仲",
        "content": "怀中黄敕墨犹新，曾尾羣贤步玉津。\n惆怅看花成昨梦，大输今岁赏梅人。",
        "dynasty": "宋",
        "collection_info": null
    },
    {
        "title": "和刘后村梅花百咏  其六六",
        "author": "方蒙仲",
        "content": "生涯冷淡乐者少，声色希夷见若无。\n洛下只知海棠会，岭南竞作荔枝图。",
        "dynasty": "宋",
        "collection_info": null
    },
    {
        "title": "和刘后村梅花百咏  其六七",
        "author": "方蒙仲",
        "content": "极知云月浩无边，所恨舂容欠大篇。\n宵立我犹嫌俗士，形臞尔可配儒仙。",
        "dynasty": "宋",
        "collection_info": null
    },
    {
        "title": "和刘后村梅花百咏  其六八",
        "author": "方蒙仲",
        "content": "一从香影句名佳，嗣响纔称竹外斜。\n千古梅诗三句好，何如阁笔只看花。",
        "dynasty": "宋",
        "collection_info": null
    },
    {
        "title": "和刘后村梅花百咏  其六九",
        "author": "方蒙仲",
        "content": "宝络珠璎佛子龛，荒原断磵隠君庵。\n清言悟法无人会，时有游蜂细细参。",
        "dynasty": "宋",
        "collection_info": null
    },
    {
        "title": "和刘后村梅花百咏  其七○",
        "author": "方蒙仲",
        "content": "薜荔帷兮药作房，芳华底用浴兰汤。\n倾城梳洗祇招惎，且可随宜淡淡粧。",
        "dynasty": "宋",
        "collection_info": null
    },
    {
        "title": "和刘后村梅花百咏  其七一",
        "author": "方蒙仲",
        "content": "十分元得孤寒力，一点无关坱圠功。\n谁令春风来得晚，梅花也不傲春风。",
        "dynasty": "宋",
        "collection_info": null
    },
    {
        "title": "和刘后村梅花百咏  其七二",
        "author": "方蒙仲",
        "content": "和靖墓荒吟骨冷，孤山新庙尚危栏。\n便当纯用梅花祭，一洗蕉黄与荔丹。",
        "dynasty": "宋",
        "collection_info": null
    },
    {
        "title": "和刘后村梅花百咏  其七三",
        "author": "方蒙仲",
        "content": "懒入寿宫供贵主，难凭庾驿寄时贤。\n不如吹入霜天角，尚为君王戍北边。",
        "dynasty": "宋",
        "collection_info": null
    },
    {
        "title": "和刘后村梅花百咏  其七四",
        "author": "方蒙仲",
        "content": "温柔乡苦不胜衣，端正楼嫌微有肌。\n安得花神供步辇，不肥不瘦美兼之。",
        "dynasty": "宋",
        "collection_info": null
    },
    {
        "title": "和刘后村梅花百咏  其七五",
        "author": "方蒙仲",
        "content": "旧友凋零新友少，惟梅到处只依然。\n愿言白髮三千丈，饱看高花五百年。",
        "dynasty": "宋",
        "collection_info": null
    },
    {
        "title": "和刘后村梅花百咏  其七六",
        "author": "方蒙仲",
        "content": "西湖已死犹名世，东阁更佳何与人。\n但得心传清白事，不须足踏软红尘。",
        "dynasty": "宋",
        "collection_info": null
    },
    {
        "title": "和刘后村梅花百咏  其七七",
        "author": "方蒙仲",
        "content": "树边久立任衣单，为爱天香彻骨寒。\n脑子斛量犹觉臭，安知人世有沉檀。",
        "dynasty": "宋",
        "collection_info": null
    },
    {
        "title": "和刘后村梅花百咏  其七八",
        "author": "方蒙仲",
        "content": "花昔罗浮山下居，肌肤玉雪缟衣裾。\n冷斋不到朝云死，独与松风伴大苏。",
        "dynasty": "宋",
        "collection_info": null
    },
    {
        "title": "和刘后村梅花百咏  其七九",
        "author": "方蒙仲",
        "content": "初似穷儿观异宝，俄惊上帝锡嘉名。\n荒山底处生珠藏，蓬户居然扁玉清。",
        "dynasty": "宋",
        "collection_info": null
    },
    {
        "title": "和刘后村梅花百咏  其八○",
        "author": "方蒙仲",
        "content": "雪裹空身无庇叶，风前妙质忽飞尘。\n一襦不着中寒去，莫是陈三辈行人。",
        "dynasty": "宋",
        "collection_info": null
    },
    {
        "title": "和刘后村梅花百咏  其八一",
        "author": "方蒙仲",
        "content": "扫空习气尚余狂，岂不怀思拾众芳。\n花裏素王真足贵，橘中皓叟更无香。",
        "dynasty": "宋",
        "collection_info": null
    },
    {
        "title": "和刘后村梅花百咏  其八二",
        "author": "方蒙仲",
        "content": "玉英瑶圃美人家，宝璐琼芳兴绝佳。\n此是梅花真实相，谁云骚不品梅花。",
        "dynasty": "宋",
        "collection_info": null
    },
    {
        "title": "和刘后村梅花百咏  其八三",
        "author": "方蒙仲",
        "content": "不慕清官况热官，竹篱纸帐睡差安。\n却愁帝敕梅龙去，第一瑶台分外寒。",
        "dynasty": "宋",
        "collection_info": null
    },
    {
        "title": "和刘后村梅花百咏  其八四",
        "author": "方蒙仲",
        "content": "忍寒宁死饿宁僵，不去偷它贾女香。\n感嘆怀铅成底事，辛勤餐玉竟无方。",
        "dynasty": "宋",
        "collection_info": null
    },
    {
        "title": "和刘后村梅花百咏  其八五",
        "author": "方蒙仲",
        "content": "无色无香应是画，雨珠雨玉柰何穷。\n素餐终老坐成晚，白业它生扫未空。",
        "dynasty": "宋",
        "collection_info": null
    },
    {
        "title": "落梅",
        "author": "方蒙仲",
        "content": "青冢锁香魂，罗浮埋玉质。\n美人薄命多，临风空太息。",
        "dynasty": "宋",
        "collection_info": null
    },
    {
        "title": "残梅",
        "author": "方蒙仲",
        "content": "枝北復枝南，明星□□□。\n不用怨春风，且作初开看。",
        "dynasty": "宋",
        "collection_info": null
    },
    {
        "title": "以诗句咏梅 残雪消迟月出蚤",
        "author": "方蒙仲",
        "content": "自嫌太奇绝，混以雪和月。\n却有一味香，教人细分别。",
        "dynasty": "宋",
        "collection_info": null
    },
    {
        "title": "以诗句咏梅 点缀裙腰粉不扫",
        "author": "方蒙仲",
        "content": "慎勿扫苍苔，芳英堪藉地。\n丘壑足风流，欠得脂粉气。",
        "dynasty": "宋",
        "collection_info": null
    },
    {
        "title": "以诗句咏梅 妙意有在终无言",
        "author": "方蒙仲",
        "content": "梅曾无一语，人□不能休。\n觉得逋仙句，梅犹未点头。",
        "dynasty": "宋",
        "collection_info": null
    },
    {
        "title": "以诗句咏梅 十年花送诗人老",
        "author": "方蒙仲",
        "content": "花老几人来，人老花常少。\n安得似花人，年年陪一笑。",
        "dynasty": "宋",
        "collection_info": null
    },
    {
        "title": "以诗句咏梅 淡薄似龙知我意",
        "author": "方蒙仲",
        "content": "平生惟有梅，与语觉差可。\n此外岂无花，周旋宁作我。",
        "dynasty": "宋",
        "collection_info": null
    },
    {
        "title": "以诗句咏梅 幽闲元不为人香",
        "author": "方蒙仲",
        "content": "道不为人香，其如人竞即。\n香外更多佳，人亦未易识。",
        "dynasty": "宋",
        "collection_info": null
    },
    {
        "title": "以诗句咏梅 疎影横斜水清浅",
        "author": "方蒙仲",
        "content": "甚处足横斜，孤山水一涯。\n从来个中水，只许照梅花。",
        "dynasty": "宋",
        "collection_info": null
    },
    {
        "title": "以诗句咏梅 暗香浮动月黄昏",
        "author": "方蒙仲",
        "content": "但见白硙硙，香从何处来。\n广寒异人世，莫是桂花开。",
        "dynasty": "宋",
        "collection_info": null
    },
    {
        "title": "以诗句咏梅 独立晚风香满袖",
        "author": "方蒙仲",
        "content": "有人善丹青，画我风满袖。\n其如香笔下，描不就□□。",
        "dynasty": "宋",
        "collection_info": null
    },
    {
        "title": "以诗句咏梅 一枝犹傍故人香",
        "author": "方蒙仲",
        "content": "山林殊市朝，易隔故人面。\n珍重山中人，留面长相见。",
        "dynasty": "宋",
        "collection_info": null
    },
    {
        "title": "以诗句咏梅 绿阴青子明年事",
        "author": "方蒙仲",
        "content": "淡淡腊前花，离离夏初实。\n结裹若异然，不是东皇力。",
        "dynasty": "宋",
        "collection_info": null
    },
    {
        "title": "以诗句咏梅 及早归来带雪看",
        "author": "方蒙仲",
        "content": "南州雪易消，得春却差早。\n到处有梅花，不如在家好。",
        "dynasty": "宋",
        "collection_info": null
    },
    {
        "title": "以诗句咏梅 折得寒香不露机",
        "author": "方蒙仲",
        "content": "天香无尽藏，参透古来希。\n便使露些子，犹为杜德机。",
        "dynasty": "宋",
        "collection_info": null
    },
    {
        "title": "以诗句咏梅 水边风日笑横枝",
        "author": "方蒙仲",
        "content": "人生贵德时，一笑亦足适。\n三冬冰雪辰，几遇佳风日。",
        "dynasty": "宋",
        "collection_info": null
    },
    {
        "title": "以诗句咏梅 未害广平心铁似",
        "author": "方蒙仲",
        "content": "白叟醉杨柳，韩翁忆李桃。\n便令铁心者，其柰玉颜何。",
        "dynasty": "宋",
        "collection_info": null
    },
    {
        "title": "以诗句咏梅 屋帘斜入一枝低",
        "author": "方蒙仲",
        "content": "异时兰见锄，只以当门故。\n请君阳春看，少让梅一步。",
        "dynasty": "宋",
        "collection_info": null
    },
    {
        "title": "以诗句咏梅 多情立马待黄昏",
        "author": "方蒙仲",
        "content": "清绝畏人知，幽香发深省。\n故用此时来，徘徊花下影。",
        "dynasty": "宋",
        "collection_info": null
    },
    {
        "title": "以诗句咏梅 一树横斜独可人",
        "author": "方蒙仲",
        "content": "玉堂亦茅舍，未易得疎亲。\n且莫轻相可，梅非多可人。",
        "dynasty": "宋",
        "collection_info": null
    },
    {
        "title": "以诗句咏梅 巡檐说尽心期事",
        "author": "方蒙仲",
        "content": "一生心下事，皆可对人言。\n独有这些子，难为世俗论。",
        "dynasty": "宋",
        "collection_info": null
    },
    {
        "title": "以诗句咏梅 玉立寒烟寂寞滨",
        "author": "方蒙仲",
        "content": "戎衍瑶林机，秀雪玉圃珍。\n向令能寂寞，岂不是佳人。",
        "dynasty": "宋",
        "collection_info": null
    },
    {
        "title": "以诗句咏梅 探请东皇第一机",
        "author": "方蒙仲",
        "content": "东皇第一机，谩道凭花寄。\n那知东皇来，已落第二义。",
        "dynasty": "宋",
        "collection_info": null
    },
    {
        "title": "以诗句咏梅 水边篱落忽横枝",
        "author": "方蒙仲",
        "content": "花疑天女现，根讶化人移。\n到眼如曾识，无心转见奇。",
        "dynasty": "宋",
        "collection_info": null
    },
    {
        "title": "以诗句咏梅 林中笑破冰霜面",
        "author": "方蒙仲",
        "content": "澹寂自天姿，逢人借颜色。\n一笑比河清，希仁太孤特。",
        "dynasty": "宋",
        "collection_info": null
    },
    {
        "title": "以诗句咏梅 山意衝寒欲放梅",
        "author": "方蒙仲",
        "content": "逆境春容少，穷时节义难。\n此花小异处，却要十分寒。",
        "dynasty": "宋",
        "collection_info": null
    },
    {
        "title": "以诗句咏梅 老枝横出数花新",
        "author": "方蒙仲",
        "content": "荒山俄积玉，老蚌忽明珠。\n惟是据枯槁，年来一字无。",
        "dynasty": "宋",
        "collection_info": null
    },
    {
        "title": "以诗句咏梅 月地云阶谩一樽",
        "author": "方蒙仲",
        "content": "樽前酹花神，诗因酒转新。\n方知这奇事，不属独醒人。",
        "dynasty": "宋",
        "collection_info": null
    },
    {
        "title": "以诗句咏梅 风清月落无人见",
        "author": "方蒙仲",
        "content": "佳则风月境，远而烟水乡。\n此花元本分，定不为人香。",
        "dynasty": "宋",
        "collection_info": null
    },
    {
        "title": "以诗句咏梅 冷蘂疎枝半不禁",
        "author": "方蒙仲",
        "content": "梅亦有何好，花中偏得名。\n只为淡生活，不傍闹门庭。",
        "dynasty": "宋",
        "collection_info": null
    },
    {
        "title": "以诗句咏梅 雪后园林纔半树",
        "author": "方蒙仲",
        "content": "只见漫天雪，元来亦有花。\n两三花自好，半树太多些。",
        "dynasty": "宋",
        "collection_info": null
    },
    {
        "title": "以诗句咏梅 为君援笔赋梅花",
        "author": "方蒙仲",
        "content": "昔逋纔两句，共不用文章。\n援笔人皆是，写来当甚强。",
        "dynasty": "宋",
        "collection_info": null
    },
    {
        "title": "以诗句咏梅 疎枝的皪樽前影",
        "author": "方蒙仲",
        "content": "耻与俗同犀，惟有身随影。\n不谓世尘中，梅亦更此境。",
        "dynasty": "宋",
        "collection_info": null
    },
    {
        "title": "以诗句咏梅 微月黄昏句裏香",
        "author": "方蒙仲",
        "content": "千载几梅诗，难在道着处。\n便是武夷翁，亦赏西湖句。",
        "dynasty": "宋",
        "collection_info": null
    },
    {
        "title": "以诗句咏梅 孤山山下醉眠处",
        "author": "方蒙仲",
        "content": "佳句天所嗔，谪与水仙偶。\n樽酒酹逋翁，更道香影不。",
        "dynasty": "宋",
        "collection_info": null
    },
    {
        "title": "以诗句咏梅 且撼长条餐落英",
        "author": "方蒙仲",
        "content": "玉尘固清俸，也莫大餐多。\n试问采薇子，而今还在么。",
        "dynasty": "宋",
        "collection_info": null
    },
    {
        "title": "以诗句咏梅 江头千树春欲暗",
        "author": "方蒙仲",
        "content": "世閒如此花，涉春便憔悴。\n不识青黄君，岁年管何事。",
        "dynasty": "宋",
        "collection_info": null
    },
    {
        "title": "以诗句咏梅 万里春随远客来",
        "author": "方蒙仲",
        "content": "万里载梅归，道是春来路。\n那知春到时，梅已随风去。",
        "dynasty": "宋",
        "collection_info": null
    },
    {
        "title": "以诗句咏梅 真与雪霜娱晚景",
        "author": "方蒙仲",
        "content": "难得雪成持，不柰风无頼。\n生来避闹蓝，行不超色界。",
        "dynasty": "宋",
        "collection_info": null
    },
    {
        "title": "以诗句咏梅 一枝风物便清和",
        "author": "方蒙仲",
        "content": "尽是矜风日，谁能耐雪霜。\n难中见工巧，黑常胜青皇。",
        "dynasty": "宋",
        "collection_info": null
    },
    {
        "title": "以诗句咏梅 未将梅蘂惊秋眼",
        "author": "方蒙仲",
        "content": "只言梅信末，不柰此愁何。\n莫待一枝折，撩人愁更多。",
        "dynasty": "宋",
        "collection_info": null
    },
    {
        "title": "以诗句咏梅 谁寄寒斋雪夜春",
        "author": "方蒙仲",
        "content": "寒炉耿夜长，竦肩得文句。\n将以一枝春，逢人无寄处。",
        "dynasty": "宋",
        "collection_info": null
    },
    {
        "title": "以诗句咏梅 玉笛冰滩索同赋",
        "author": "方蒙仲",
        "content": "笛谱久无传，冷落孤山社。\n觅得半个难，何况同赋者。",
        "dynasty": "宋",
        "collection_info": null
    },
    {
        "title": "以诗句咏梅 小窗斜日两三枝",
        "author": "方蒙仲",
        "content": "窗非作梅地，梅雅与窗宜。\n未识日斜后，何如月落时。",
        "dynasty": "宋",
        "collection_info": null
    },
    {
        "title": "以诗句咏梅 要尝雪月并明时",
        "author": "方蒙仲",
        "content": "雪月是花非，但觉夜成旦。\n世事忌分明，朦胧差好看。",
        "dynasty": "宋",
        "collection_info": null
    },
    {
        "title": "以诗句咏梅 竹外一枝斜更好",
        "author": "方蒙仲",
        "content": "梅岂必□竹，居何与梅事。\n政尔亦偶然，人自见之异。",
        "dynasty": "宋",
        "collection_info": null
    },
    {
        "title": "以诗句咏梅 朔云为断蜂蝶信",
        "author": "方蒙仲",
        "content": "风月本无穷，台观亦□恶。\n妙处吾能言，却恐儿辈觉。",
        "dynasty": "宋",
        "collection_info": null
    },
    {
        "title": "以诗句咏梅 为散冰花除热恼",
        "author": "方蒙仲",
        "content": "狂与豪倾酒，饥肠共索诗。\n为梅成热恼，除是把□医。",
        "dynasty": "宋",
        "collection_info": null
    },
    {
        "title": "梅{艹撩}",
        "author": "方蒙仲",
        "content": "商家宰相羹，周代笾人供。\n自古实为先，唐后花始重。",
        "dynasty": "宋",
        "collection_info": null
    },
    {
        "title": "宜月梅",
        "author": "方蒙仲",
        "content": "人言广寒宫，合种梅花树。\n那知白玉容，自怕嫦娥妬。",
        "dynasty": "宋",
        "collection_info": null
    },
    {
        "title": "宜霜梅",
        "author": "方蒙仲",
        "content": "青女出骖鸾，负恃天然色。\n一等淡梳粧，太真迎虢国。",
        "dynasty": "宋",
        "collection_info": null
    },
    {
        "title": "宜雪梅",
        "author": "方蒙仲",
        "content": "长愁花易开，倏被风吹尽。\n因爱雪花飞，枝头巧相映。",
        "dynasty": "宋",
        "collection_info": null
    },
    {
        "title": "雪花梅",
        "author": "方蒙仲",
        "content": "新样巧翻腾，淡粧尤出俗。\n说与莫轻飞，寿阳眠正熟。",
        "dynasty": "宋",
        "collection_info": null
    },
    {
        "title": "雨中梅",
        "author": "方蒙仲",
        "content": "瑶妃一念差，谪堕人间世。\n琼阙未忘情，时带盈盈泪。",
        "dynasty": "宋",
        "collection_info": null
    },
    {
        "title": "孤山梅",
        "author": "方蒙仲",
        "content": "千古水仙玉，坡以逋仙配。\n山谷弟山矾，两事同一意。",
        "dynasty": "宋",
        "collection_info": null
    },
    {
        "title": "溪桥梅",
        "author": "方蒙仲",
        "content": "一阵晓风寒，惊飞点去鞍。\n行人易愁绝，便作柳花看。",
        "dynasty": "宋",
        "collection_info": null
    },
    {
        "title": "隔溪梅",
        "author": "方蒙仲",
        "content": "美人隔秋水，伫立柰愁何。\n剪取灵均语，临风恍浩歌。",
        "dynasty": "宋",
        "collection_info": null
    },
    {
        "title": "庾岭梅",
        "author": "方蒙仲",
        "content": "留樵五百诗，半为梅花赋。\n悔不庾岭游，天成诗一部。",
        "dynasty": "宋",
        "collection_info": null
    },
    {
        "title": "罗浮梅",
        "author": "方蒙仲",
        "content": "坡翁短衫情，此语差足据。\n为爱松风亭，朝云已仙去。",
        "dynasty": "宋",
        "collection_info": null
    },
    {
        "title": "西湖梅",
        "author": "方蒙仲",
        "content": "忆昔跨吟鞍，花翁赏新句。\n回首十年强，肠断天竺路。",
        "dynasty": "宋",
        "collection_info": null
    },
    {
        "title": "桂林吟梅",
        "author": "方蒙仲",
        "content": "几回桂州梦，欠一桂州诗。\n何日万里外，吟梅真大奇。",
        "dynasty": "宋",
        "collection_info": null
    },
    {
        "title": "前村梅",
        "author": "方蒙仲",
        "content": "何缘春信息，第一到田家。\n为甚笙歌院，重重绣幕遮。",
        "dynasty": "宋",
        "collection_info": null
    },
    {
        "title": "江路梅",
        "author": "方蒙仲",
        "content": "翁仲为余泣，江头负月明。\n一从少陵死，此路断人行。",
        "dynasty": "宋",
        "collection_info": null
    },
    {
        "title": "咏西岭梅花",
        "author": "方蒙仲",
        "content": "雨后众崖碧，白处纷寒梅。\n遥遥迎客意，欲下山坡来。\n穷村受春晚，邂逅今日开。\n绛领承玉面，临风一低回。\n折归无可赠，孤赏心悠哉。",
        "dynasty": "宋",
        "collection_info": null
    },
    {
        "title": "春梅",
        "author": "方蒙仲",
        "content": "青皇手一陶，苦要牢笼去。\n不敢受恩多，桃李休相妬。",
        "dynasty": "宋",
        "collection_info": null
    },
    {
        "title": "亭前梅",
        "author": "方蒙仲",
        "content": "相彼一长鬚，赤脚亦无有。\n二梅侍侧焉，岂不差胜不。",
        "dynasty": "宋",
        "collection_info": null
    },
    {
        "title": "寄驿梅",
        "author": "方蒙仲",
        "content": "春色满梢头，所思尚千里。\n京洛贵人多，谁欤堪寄似。",
        "dynasty": "宋",
        "collection_info": null
    },
    {
        "title": "隔墙梅",
        "author": "方蒙仲",
        "content": "寂寂度年光，坚贞玉雪香。\n冶容谁氏子，终日傍垂杨。",
        "dynasty": "宋",
        "collection_info": null
    },
    {
        "title": "墙角梅",
        "author": "方蒙仲",
        "content": "整整復欹欹，微微褪玉肌。\n娇羞说不尽，露下月低时。",
        "dynasty": "宋",
        "collection_info": null
    },
    {
        "title": "孤梅",
        "author": "方蒙仲",
        "content": "墙角老槎牙，槎牙阅岁华。\n谁知槁欲死，解出背时花。",
        "dynasty": "宋",
        "collection_info": null
    },
    {
        "title": "探梅",
        "author": "方蒙仲",
        "content": "短褐一枝筇，穿花云几重。\n日边花鸟使，定不到山中。",
        "dynasty": "宋",
        "collection_info": null
    },
    {
        "title": "四望梅",
        "author": "方蒙仲",
        "content": "摽梅其实七，此特损其三。\n风赋久不作，有诗谁共谈。",
        "dynasty": "宋",
        "collection_info": null
    },
    {
        "title": "见梅",
        "author": "方蒙仲",
        "content": "平生空四海，红紫委如尘。\n梅处生新敬，宁非具限人。",
        "dynasty": "宋",
        "collection_info": null
    },
    {
        "title": "爱梅",
        "author": "方蒙仲",
        "content": "谩言同一嗜，世尽爱梅人。\n亦有行歌者，腰镰采作薪。",
        "dynasty": "宋",
        "collection_info": null
    },
    {
        "title": "笑坐金鞍歌落梅",
        "author": "方蒙仲",
        "content": "谪仙豪放甚，小妾伴金鞍。\n未可将穷相，诗人一例看。",
        "dynasty": "宋",
        "collection_info": null
    },
    {
        "title": "问梅",
        "author": "方蒙仲",
        "content": "夜月玉堂前，春风紫盖边。\n想君都看破，宁与我周旋。",
        "dynasty": "宋",
        "collection_info": null
    },
    {
        "title": "梅答",
        "author": "方蒙仲",
        "content": "人言是金屋，我见即柴门。\n但认安身处，区区何足论。",
        "dynasty": "宋",
        "collection_info": null
    },
    {
        "title": "折梅",
        "author": "方蒙仲",
        "content": "看梅如看画，由我不由他。\n千树江头少，一枝瓶裏多。",
        "dynasty": "宋",
        "collection_info": null
    },
    {
        "title": "此君室  其一",
        "author": "方蒙仲",
        "content": "人兮吾与游，竹兮吾与俱。\n世浊此独清，室小自有余。",
        "dynasty": "宋",
        "collection_info": null
    },
    {
        "title": "此君室  其二",
        "author": "方蒙仲",
        "content": "环堵未可轻，足稽天下事。\n何必晋诸贤，自是周二子。",
        "dynasty": "宋",
        "collection_info": null
    },
    {
        "title": "此君室  其三",
        "author": "方蒙仲",
        "content": "为嫌太孤高，邂逅松梅友。\n忽与竹同评，是遇知音不。",
        "dynasty": "宋",
        "collection_info": null
    },
    {
        "title": "此君室  其四",
        "author": "方蒙仲",
        "content": "清福造物悭，数竿自超俗。\n苦觅渭滨封，万此岂有足。",
        "dynasty": "宋",
        "collection_info": null
    },
    {
        "title": "此君室  其五",
        "author": "方蒙仲",
        "content": "辈行有后先，志节无今古。\n君看锦䙀儿，楚楚已可数。",
        "dynasty": "宋",
        "collection_info": null
    },
    {
        "title": "此君室  其六",
        "author": "方蒙仲",
        "content": "不入闹园林，雅媚佳山水。\n君子亦党乎，贤者后乐此。",
        "dynasty": "宋",
        "collection_info": null
    },
    {
        "title": "此君室  其七",
        "author": "方蒙仲",
        "content": "直节立人懦，清标爽吾惛。\n岂不益友哉，人中田承君。",
        "dynasty": "宋",
        "collection_info": null
    },
    {
        "title": "此君室  其八",
        "author": "方蒙仲",
        "content": "风来声清圆，月明影婆娑。\n挺挺岩壑姿，时亦妩媚何。",
        "dynasty": "宋",
        "collection_info": null
    },
    {
        "title": "此君室  其九",
        "author": "方蒙仲",
        "content": "滔滔天地间，非我安知我。\n大儿王子猷，小儿文与可。",
        "dynasty": "宋",
        "collection_info": null
    },
    {
        "title": "此君室  其一○",
        "author": "方蒙仲",
        "content": "泛菊秋始佳，爱莲夏方娱。\n不如交此君，清兴无时无。",
        "dynasty": "宋",
        "collection_info": null
    },
    {
        "title": "此君室  其一一",
        "author": "方蒙仲",
        "content": "仆也环堵人，公也钧天居。\n本出元子下，岂必竹马余。",
        "dynasty": "宋",
        "collection_info": null
    },
    {
        "title": "此君室  其一二",
        "author": "方蒙仲",
        "content": "先生啸诺余，尝欲访青士。\n门生可举舆，不必命儿子。",
        "dynasty": "宋",
        "collection_info": null
    },
    {
        "title": "此君室  其一三",
        "author": "方蒙仲",
        "content": "此士党有挟，则不与之友。\n持此问秋崖，一笑见颔不。",
        "dynasty": "宋",
        "collection_info": null
    },
    {
        "title": "此君室  其一四",
        "author": "方蒙仲",
        "content": "横厨先玉盘，羶荤鄙哉俗。\n竹谓高将军，汝手污吾足。",
        "dynasty": "宋",
        "collection_info": null
    },
    {
        "title": "此君室  其一五",
        "author": "方蒙仲",
        "content": "矫矫不可羁，一节足千古。\n桃李闹漫山，岁寒谁汝数。",
        "dynasty": "宋",
        "collection_info": null
    },
    {
        "title": "此君室  其一六",
        "author": "方蒙仲",
        "content": "千载兰亭人，所乐在山水。\n等闲一笑间，风度乃如此。",
        "dynasty": "宋",
        "collection_info": null
    },
    {
        "title": "此君室  其一七",
        "author": "方蒙仲",
        "content": "柳以柔故重，枣以弱故惛。\n凛凛首阳人，何頼东皇君。",
        "dynasty": "宋",
        "collection_info": null
    },
    {
        "title": "此君室  其一八",
        "author": "方蒙仲",
        "content": "不因排根人，安得兹婆娑。\n请赋淇奥诗，但恐居亡何。",
        "dynasty": "宋",
        "collection_info": null
    },
    {
        "title": "此君室  其一九",
        "author": "方蒙仲",
        "content": "问卿自用卿，为我宁作我。\n道莫强项为，本见折腰可。",
        "dynasty": "宋",
        "collection_info": null
    },
    {
        "title": "此君室  其二○",
        "author": "方蒙仲",
        "content": "风檐诵新句，绝胜丝竹娱。\n此竹古来有，此诗今时无。",
        "dynasty": "宋",
        "collection_info": null
    },
    {
        "title": "采芹亭  其一",
        "author": "方蒙仲",
        "content": "百年亭子一朝新，三舍先生遇拂尘。\n城裏看花多处所，此中只待采芹人。",
        "dynasty": "宋",
        "collection_info": null
    },
    {
        "title": "采芹亭  其二",
        "author": "方蒙仲",
        "content": "叹息西湖湖上峯，几人看得少从容。\n任他万马羣中走，还我闲身伴雨龙。",
        "dynasty": "宋",
        "collection_info": null
    },
    {
        "title": "采芹亭  其三",
        "author": "方蒙仲",
        "content": "宜月宜风还宜雪，烟雨冥蒙景更宜。\n说与客来休剥啄，先生长是倚阑时。",
        "dynasty": "宋",
        "collection_info": null
    },
    {
        "title": "采芹亭  其四",
        "author": "方蒙仲",
        "content": "便好时时具小槎，徧游水北水南涯。\n游时要拣山深处，恐有山人处士家。",
        "dynasty": "宋",
        "collection_info": null
    },
    {
        "title": "采芹亭  其五",
        "author": "方蒙仲",
        "content": "年时桂子例先开，新岁芙蓉手自栽。\n不惜一春风雨过，许多好事待秋来。",
        "dynasty": "宋",
        "collection_info": null
    },
    {
        "title": "采芹亭  其六",
        "author": "方蒙仲",
        "content": "短帽轻衫亦復家，前村后陌柳初花。\n不须多学舞雩兴，随分春光管领些。",
        "dynasty": "宋",
        "collection_info": null
    },
    {
        "title": "采芹亭  其七",
        "author": "方蒙仲",
        "content": "洲墅楼前眼界新，杜园池馆更迴萦。\n是中一景偏真率，觉得溪山却浑成。",
        "dynasty": "宋",
        "collection_info": null
    },
    {
        "title": "采芹亭  其八",
        "author": "方蒙仲",
        "content": "侧畔颓垣且莫支，也须别相草堂基。\n要知风月无边处，不着亭台更自奇。",
        "dynasty": "宋",
        "collection_info": null
    },
    {
        "title": "采芹亭  其九",
        "author": "方蒙仲",
        "content": "老山代出买山钱，更贴前头碧玉环。\n报答风光无一句，不知更看几州山。",
        "dynasty": "宋",
        "collection_info": null
    },
    {
        "title": "采芹亭  其一○",
        "author": "方蒙仲",
        "content": "眼中光景几回新，无限英雄一窖尘。\n但说百年亭已老，不知曾有百年人。",
        "dynasty": "宋",
        "collection_info": null
    },
    {
        "title": "采芹亭  其一一",
        "author": "方蒙仲",
        "content": "人道西南三数峯，虽云峭拔欠雍容。\n嗟哉偃娈要何用，却学为蛇羞作龙。",
        "dynasty": "宋",
        "collection_info": null
    },
    {
        "title": "采芹亭  其一二",
        "author": "方蒙仲",
        "content": "野性于人投合少，惟山差与意中宜。\n专留一榻为渠下，绝似陈蕃见穉时。",
        "dynasty": "宋",
        "collection_info": null
    },
    {
        "title": "采芹亭  其一三",
        "author": "方蒙仲",
        "content": "武夷山顶足仙槎，欲徃从之天一涯。\n具唤小舟酹三谏，向来我祖是通家。",
        "dynasty": "宋",
        "collection_info": null
    },
    {
        "title": "采芹亭  其一四",
        "author": "方蒙仲",
        "content": "屈指夫容次第开，典衣去买海棠栽。\n溪边堪插荷花否，便可四时携酒来。",
        "dynasty": "宋",
        "collection_info": null
    },
    {
        "title": "采芹亭  其一五",
        "author": "方蒙仲",
        "content": "此中小住自为佳，无柰看山眼欲花。\n把作西湖风物看，不争多否也争些。",
        "dynasty": "宋",
        "collection_info": null
    },
    {
        "title": "采芹亭  其一六",
        "author": "方蒙仲",
        "content": "见说西湖又一新，小楼高阁巧相萦。\n江山何待人粧点，堪笑吴儿不老成。",
        "dynasty": "宋",
        "collection_info": null
    },
    {
        "title": "采芹亭  其一七",
        "author": "方蒙仲",
        "content": "屋老知非一木支，待时胜似有镃基。\n安知好事无来者，幻出新亭愈崛奇。",
        "dynasty": "宋",
        "collection_info": null
    },
    {
        "title": "采芹亭  其一八",
        "author": "方蒙仲",
        "content": "觅得广文沽酒钱，便须归隠四山环。\n岂无半幅鹅溪绢，貌取亭前一带山。",
        "dynasty": "宋",
        "collection_info": null
    },
    {
        "title": "采芹亭  其一九",
        "author": "方蒙仲",
        "content": "佳处知音若不多，似将俚耳听云和。\n溪山无自不挂眼，亭乎亭乎如汝何。",
        "dynasty": "宋",
        "collection_info": null
    },
    {
        "title": "学厅桃符  其一",
        "author": "方蒙仲",
        "content": "头胪如此可何官，习气居然简册间。\n似有宿缘吾士友，差强人意此溪山。\n青衿笑语非为冷，黄卷工夫可得闲。\n珍重相期进明德，莫教具素有惭颜。",
        "dynasty": "宋",
        "collection_info": null
    },
    {
        "title": "学厅桃符  其二",
        "author": "方蒙仲",
        "content": "非民非吏一闲身，倏忽空山又见春。\n明月清风终岁有，浮云苍物几番新。\n不知世有弹冠事，但愿门多挟册人。\n畴昔东嘉子徐子，勉旃傥可嗣芳尘。",
        "dynasty": "宋",
        "collection_info": null
    },
    {
        "title": "学厅桃符  其三",
        "author": "方蒙仲",
        "content": "而立之年不啻过，十分减尽少年豪。\n吃它官饭如何稳，着了朝衫说甚高。\n勤向溪山供日课，剩栽花木足年劳。\n客来不周嗟无肉，菜本新添数百窠。",
        "dynasty": "宋",
        "collection_info": null
    },
    {
        "title": "寿徐意一参政  其一",
        "author": "方蒙仲",
        "content": "红云朵裏紫霞杯，敕使今朝四度来。\n意一堂中开九袠，太微星裏现三台。",
        "dynasty": "宋",
        "collection_info": null
    },
    {
        "title": "寿徐意一参政  其二",
        "author": "方蒙仲",
        "content": "吕氏早皆期正献，范家晚竟相忠宣。\n不成二十年声望，久坐难兄一旧毡。",
        "dynasty": "宋",
        "collection_info": null
    },
    {
        "title": "寿徐意一参政  其三",
        "author": "方蒙仲",
        "content": "众芳摇落此何时，争看江梅拆一枝。\n相去小春纔四日，调羹消息不应迟。",
        "dynasty": "宋",
        "collection_info": null
    },
    {
        "title": "寿徐意一参政  其四",
        "author": "方蒙仲",
        "content": "黄花晚节香愈劲，老圃秋容景更奇。\n欲侑瓣香无好语，且偷忠献一联诗。",
        "dynasty": "宋",
        "collection_info": null
    },
    {
        "title": "熙春朝阳",
        "author": "方蒙仲",
        "content": "山占樵城最上头，眼前历历记曾游。\n古来不少二千石，海内今谁第一流。\n小队未妨需隙暇，大书已觉振岩幽。\n于今幸际丰登日，满泛松觥剩句酬。",
        "dynasty": "宋",
        "collection_info": null
    },
    {
        "title": "信笔",
        "author": "方蒙仲",
        "content": "笔床茶竈答蛩吟，摇落秋风万里心。\n白髮萧萧酒初醒，一龛镫火四更深。",
        "dynasty": "宋",
        "collection_info": null
    },
    {
        "title": "赠点易娄君復",
        "author": "王义山",
        "content": "伏羲先天易，其初一太极。\n太极生阴阳，阴阳各有画。\n濂溪何所传，妙得于太极。\n极上作一圈，一圈只是白。\n伏羲已为赘，大小圈更十。\n不知果何意，多是祖河图。\n所以负笭者，敢于嗤吾徒。\n愿与易相忘，圈点画皆无。",
        "dynasty": "宋",
        "collection_info": null
    },
    {
        "title": "郊坛奏告礼成口号",
        "author": "王义山",
        "content": "夜半宫中响佩环，小臣髣佛见天颜。\n月星明穊斋坛上，穹昊鉴临方寸间。\n五色云祥开景运，两行露立缀仙班。\n皇心自与天心合，万姓欢呼法驾还。",
        "dynasty": "宋",
        "collection_info": null
    },
    {
        "title": "挽度宗  其一",
        "author": "王义山",
        "content": "道隆兼德厚，民庶乐难名。\n宫合府中一，身修天下平。\n有条皆快活，无事不清明。\n长乐天将晚，如闻问寝声。",
        "dynasty": "宋",
        "collection_info": null
    },
    {
        "title": "挽度宗  其二",
        "author": "王义山",
        "content": "建隆成帝业，肇造宋干坤。\n永穆昔传子，慈元今抱孙。\n羹墙有尧在，谟训即汤存。\n血染攀髯泪，哀缠彻九阍。",
        "dynasty": "宋",
        "collection_info": null
    },
    {
        "title": "挽遂初陈尚书",
        "author": "王义山",
        "content": "到得咸淳国步艰，几回抗疏动天颜。\n丈夫那肯死牖下，余子从教活草间。\n有分珠厓终着去，无心白髮望生还。\n故人目断暮云处，雾雨蒙蒙山外山。",
        "dynasty": "宋",
        "collection_info": null
    },
    {
        "title": "寄题黄静斋",
        "author": "王义山",
        "content": "静中乐处是琴书，此乐输君二美俱。\n明镜无尘佛关捩，内丹养火夜工夫。\n梅花窗下参同契，翠草庭前太极图。\n探得黄庭真诀了，不须更看养生符。",
        "dynasty": "宋",
        "collection_info": null
    },
    {
        "title": "题僧南浦诗卷",
        "author": "王义山",
        "content": "齐己诸人殻已蝉，不传诗印又多年。\n水萍粘瓦终无用，风絮沾泥不是禅。\n谁识咸酸居味外，要追风雅到删前。\n读师句法真家数，拂拂松阴响涧泉。",
        "dynasty": "宋",
        "collection_info": null
    },
    {
        "title": "斋居杂兴  其一",
        "author": "王义山",
        "content": "道理须从妙处寻，静中观物了吾心。\n一时俯仰成朝暮，万变纷纭几古今。\n蠖屈蛇伸非矫揉，鸢飞鱼跃自升沉。\n莫随名利相牵引，方寸胶舟泥寸涔。",
        "dynasty": "宋",
        "collection_info": null
    },
    {
        "title": "斋居杂兴  其二",
        "author": "王义山",
        "content": "一身自有一干坤，拍拍阳和禀得淳。\n诗思已随春意动，夜衾不怕晓寒新。\n未应云谷成辽邈，常把沧洲入想因。\n觅句看书无箇事，清泉可饮便非贫。",
        "dynasty": "宋",
        "collection_info": null
    },
    {
        "title": "斋居杂兴  其三",
        "author": "王义山",
        "content": "山水之中足可娱，田园数亩任荒芜。\n论交惟有诗知己，把酒相忘月与吾。\n秀石漱泉清可砚，孤峯挂日景堪图。\n可怜直节如松劲，刚被秦封作大夫。",
        "dynasty": "宋",
        "collection_info": null
    },
    {
        "title": "斋居杂兴  其四",
        "author": "王义山",
        "content": "木曳斜晖抹淡红，薄窗微惹一帘风。\n水如银样浸新月，山耸翠标撑碧穹。\n天为骚人开眼界，酒寻好句入杯中。\n兴来点检江山罢，顷刻阴晴笑化工。",
        "dynasty": "宋",
        "collection_info": null
    },
    {
        "title": "斋居杂兴  其五",
        "author": "王义山",
        "content": "天根分上下，月窟几晴阴。\n老树吹来古，流芳直到今。\n四时花不断，一本理尤深。\n记得南轩说，要观生物心。",
        "dynasty": "宋",
        "collection_info": null
    },
    {
        "title": "西湖即席和冷泉亭韵",
        "author": "王义山",
        "content": "石溜寒泉山色阴，我来本不为花寻。\n愿分一滴清泉水，尽涤平生尘垢心。\n虚洞迂风桥畔过，急滩泻月水痕深。\n襟期难与凡人道，好和沧浪濯足吟。",
        "dynasty": "宋",
        "collection_info": null
    },
    {
        "title": "书永嘉嘉禾驿",
        "author": "王义山",
        "content": "老来倦跻攀，悠悠憩山侧。\n层岚轶穹霓，纡萦困行客。\n崖倾觉崄巇，径曲盘险迫。\n石老枕云根，桥横界野色。\n海峤吞暝晖，松标挂辰极。\n残烟罩成幄，长波曳如帛。\n天际鸟知还，溪涧鱼自适。\n几忘物无我，虑淡意常寂。\n泛观穹壤间，天亦局于迹。\n荣华忽雕枯，俯仰逃今昔。\n倾羲倏再旦，急轨等寄驿。\n愚公果何为，老且欲移石。",
        "dynasty": "宋",
        "collection_info": null
    },
    {
        "title": "题郑氏义门",
        "author": "王义山",
        "content": "说到义时须割截，如何气象得浑全。\n合非真合皆人者，生与俱生有性焉。\n友是弟兄常底事，仁于父子本然天。\n大书忍字果何意，便觉流于矫揉偏。",
        "dynasty": "宋",
        "collection_info": null
    },
    {
        "title": "读晚唐诗有感",
        "author": "王义山",
        "content": "学诗莫学晚唐诗，学得晚唐非盛时。\n愿把凫鹥和既醉，翻腾韵语作今诗。",
        "dynasty": "宋",
        "collection_info": null
    },
    {
        "title": "观海潮",
        "author": "王义山",
        "content": "凭谁撼得海门开，疑是神兵着力推。\n霎地起来银一线，驾山卷起雪千堆。\n列江画舫浮天去，几片红旗逐浪回。\n毕竟神京钟王气，海神岂为子胥来。",
        "dynasty": "宋",
        "collection_info": null
    },
    {
        "title": "题严子陵钓台",
        "author": "王义山",
        "content": "吹起炎刘已冷灰，先生功不上云台。\n当初同学还何事，毕竟曾经讲较来。",
        "dynasty": "宋",
        "collection_info": null
    },
    {
        "title": "挽贾平章生母  其一",
        "author": "王义山",
        "content": "有子万事足，相与乐湖山。\n花径板舆稳，萱庭衮服斑。\n轲亲荣鼎养，鲁国忽丧还。\n元气极之母，生贤奠两间。",
        "dynasty": "宋",
        "collection_info": null
    },
    {
        "title": "挽贾平章生母  其二",
        "author": "王义山",
        "content": "修龄踰八袠，五福萃诸身。\n翟服仪容旧，鸾绫谥诰新。\n艰难共淮楚，褒表建齐秦。\n曾听呼儿道，仲华能笑人。",
        "dynasty": "宋",
        "collection_info": null
    },
    {
        "title": "挽实斋刘尚书  其一",
        "author": "王义山",
        "content": "紧官都做了，只欠到台司。\n言路古之直，经筵帝者师。\n极中五福备，天下达尊推。\n方曳星辰履，商山已茹芝。",
        "dynasty": "宋",
        "collection_info": null
    },
    {
        "title": "挽实斋刘尚书  其二",
        "author": "王义山",
        "content": "节麾仍帅阃，三道福星临。\n政澈寒潭底，人行明镜心。\n船中不留月，童背也无琴。\n谁憩甘棠下，无穷蔽芾阴。",
        "dynasty": "宋",
        "collection_info": null
    },
    {
        "title": "春日即事二首  其一",
        "author": "王义山",
        "content": "朔气棱棱带雪吹，凝阴四面锁寒枝。\n自回造化微和后，如再洪蒙未判时。\n天遣江山醒醉眼，春将景色入新诗。\n乡晨一部箫韶奏，草绿花红山鸟嬉。",
        "dynasty": "宋",
        "collection_info": null
    },
    {
        "title": "春日即事二首  其二",
        "author": "王义山",
        "content": "步屧随风过柳川，眼前气象觉熙然。\n勾萌甲拆皆春意，鱼跃鸢飞遂性天。\n绿草方浓山尽髮，紫芽新迸蕨初拳。\n自形自色何容巧，禀赋元来物得偏。",
        "dynasty": "宋",
        "collection_info": null
    },
    {
        "title": "送云游莹上人",
        "author": "王义山",
        "content": "从前身不染飞埃，雪窦云峯任往来。\n石路滑时宜驻锡，浪头危处且浮杯。\n眼高桑下肯三宿，脚健山中能万回。\n四大空虚何底止，信渠钻得纸窗开。",
        "dynasty": "宋",
        "collection_info": null
    },
    {
        "title": "挽鹿泉贾参政二首  其一",
        "author": "王义山",
        "content": "夺得公来镇古洪，武昌棠荫蔼春融。\n生民立命学有用，活佛救人天大功。\n上帝遣符征范镇，斯民失怙哭温公。\n山横抱犊人何在，草木悲号一夜风。",
        "dynasty": "宋",
        "collection_info": null
    },
    {
        "title": "挽鹿泉贾参政二首  其二",
        "author": "王义山",
        "content": "一老皤皤六十余，直从苦硬做工夫。\n可怜爵齿啬于德，惟有诗书付尔孤。\n后学失师谁主此，斯文坠地果天乎。\n榇归只借帆风力，最是舟中麦也无。",
        "dynasty": "宋",
        "collection_info": null
    },
    {
        "title": "饯张宣慰三首  其一",
        "author": "王义山",
        "content": "奉宣德意慰羣生，曾未□年政已成。\n乃父勋名在彝鼎，当家衣钵合钧衡。\n如何归隠山林得，不管从来利禄轻。\n裴度淮西功业了，伫乘驲传上神京。",
        "dynasty": "宋",
        "collection_info": null
    },
    {
        "title": "饯张宣慰三首  其二",
        "author": "王义山",
        "content": "贵介而能大耐官，留心翰墨此为难。\n龙蛇现影笔端活，风雨惊人纸上寒。\n教子一经文墨续，读书万卷夜灯残。\n一门数世衣冠盛，曾把君家家传看。",
        "dynasty": "宋",
        "collection_info": null
    },
    {
        "title": "饯张宣慰三首  其三",
        "author": "王义山",
        "content": "种了甘棠打迭回，遮留竞凑辙辕来。\n只存诗檐作行李，若问归囊清过梅。\n抵为运筹咨汉杰，传闻近日筑燕台。\n为言民力东南竭，好趁层霄阊阖开。",
        "dynasty": "宋",
        "collection_info": null
    },
    {
        "title": "赠心月相士",
        "author": "王义山",
        "content": "十五以前月，清光逐夜生。\n自朔以至望，浸长而浸盈。\n十五以后月，明减而生魄。\n自望以至晦，浸微而浸阙。\n嗟彼天上月，有圆阙阴晴。\n惟有心月月，天者常清明。\n持此以鉴人，妍媸奚所遁。\n此月不在天，月在尔方寸。",
        "dynasty": "宋",
        "collection_info": null
    },
    {
        "title": "挽白鹿洞宾吕善居",
        "author": "王义山",
        "content": "元是双峯门下士，席间参请到源头。\n鲁人知有乐正子，汉世曾称马少游。\n白鹿洞宾儒领袖，紫阳教主道源流。\n有儿曾斫月中桂，家学相传卒未休。",
        "dynasty": "宋",
        "collection_info": null
    },
    {
        "title": "和韩御史题滕王阁韵  其一",
        "author": "王义山",
        "content": "阁枕台隍暇日临，兴怀风景寄情深。\n江山为友更添我，宇宙皆诗放纵吟。\n不尽川流朝復夜，无穷事会古来今。\n一般输与渔翁好，閒是閒非不累心。",
        "dynasty": "宋",
        "collection_info": null
    },
    {
        "title": "和韩御史题滕王阁韵  其二",
        "author": "王义山",
        "content": "喜瞻御史又来临，感慨登高此兴深。\n许大干坤付杯酒，几多景物入孤吟。\n惭无王勃诗家数，頼有韩公记古今。\n休讶江东暮云隔，相逢萍水两知心。",
        "dynasty": "宋",
        "collection_info": null
    },
    {
        "title": "古意二首  其一",
        "author": "王义山",
        "content": "少年红颜女，敷芬对芳树。\n盈盈淡艷粧，清歌杂妙舞。\n凝睇倚高楼，桐丝试一谱。\n世间知音稀，谁识姱节素。\n清贞守幽闺，不作凡子妇。\n容华委西山，良人兮何暮。\n空床思悠悠，明月正当户。",
        "dynasty": "宋",
        "collection_info": null
    },
    {
        "title": "古意二首  其二",
        "author": "王义山",
        "content": "东篱采秋菊，秋菊清且香。\n采之欲寄谁，聊以寓感伤。\n感伤何所思，故人天一方。\n故人日以远，思君岂能忘。\n瞻望兮弗及，西山倾夕阳。\n黄昏人倚楼，一声笛何长。",
        "dynasty": "宋",
        "collection_info": null
    },
    {
        "title": "赠陈梅垣",
        "author": "王义山",
        "content": "竹外重门不待扃，此垣缭绕自天成。\n一枝潇洒无尘涴，半夜高寒对月明。\n特立丰标仁者静，生平骨格圣之清。\n纵饶曾与逋仙约，只许溪前见影横。",
        "dynasty": "宋",
        "collection_info": null
    },
    {
        "title": "挽云屋徐侍郎  其一",
        "author": "王义山",
        "content": "阖朝奔逸荡无关，夜半潇潇风雨寒。\n世乱争先寻活路，时贫输与做穷官。\n平生自谓学无事，一死谅非君所难。\n到此彷徨犹不忍，国亡那敢计身安。",
        "dynasty": "宋",
        "collection_info": null
    },
    {
        "title": "挽云屋徐侍郎  其二",
        "author": "王义山",
        "content": "雁塔题名墨尚鲜，九州四海此同年。\n故人直上青云路，凡俗那能白骨仙。\n不善巧图真箇拙，祇因方处久些圆。\n万钟不博箪瓢乐，有命何如有性焉。",
        "dynasty": "宋",
        "collection_info": null
    },
    {
        "title": "送余仲谦赴江州教",
        "author": "王义山",
        "content": "广文要饭又何难，所在侏儒烂饱餐。\n热选尽教众人取，冷官要耐五更寒。\n田园彭泽菊三径，意思濂溪草一般。\n湓浦依然遗迹在，道源须是静中看。",
        "dynasty": "宋",
        "collection_info": null
    },
    {
        "title": "赠邓可欺",
        "author": "王义山",
        "content": "萌一欺心理便亏，久之天定胜人为。\n买臣负担行吟日，韩信低头出胯时。\n自怯终于强者弱，不争是乃胜之基。\n彼来欺我自欺耳，只要我心无自欺。",
        "dynasty": "宋",
        "collection_info": null
    },
    {
        "title": "冷舍偶成示儿",
        "author": "王义山",
        "content": "悔着当初误出山，无聊情绪几多般。\n尽教茅舍云遮断，已约梅花月送还。\n旅兴须凭酒消遣，家书不住报平安。\n逢人休道为官好，骨肉团栾胜做官。",
        "dynasty": "宋",
        "collection_info": null
    },
    {
        "title": "赠丁道士游浙",
        "author": "王义山",
        "content": "毕竟前身是令威，昂藏鹤样更能诗。\n此行游遍江湖了，来访逋仙又一奇。",
        "dynasty": "宋",
        "collection_info": null
    },
    {
        "title": "感兴",
        "author": "王义山",
        "content": "灵均作天问，子厚为之对。\n玄冥莫可诘，幻说多诡怪。\n苍苍特其形，厥义了难解。\n尼山自绝笔，人文已久坏。\n果有司造者，应不终泯晦。\n吾欲灰吾心，纳世于聋聩。\n復为崆峒民，穴野奚土蒉。",
        "dynasty": "宋",
        "collection_info": null
    },
    {
        "title": "赠山村梅癯",
        "author": "王义山",
        "content": "我爱梅花村得好，来伴山村与卜邻。\n却有一般不村处，冰为胸次玉为神。\n别有村人村得俗，满口肥甘烂钱谷。\n那知山村梅样癯，肯向人言饭不足。\n山村切莫学我痴，腹中有字不疗饥。\n会有东君老知己，陇头先春寄一枝。",
        "dynasty": "宋",
        "collection_info": null
    },
    {
        "title": "梅梢上雪",
        "author": "王义山",
        "content": "六出霏霏过小帘，梅梢着处似沾粘。\n天工底事巧装点，只为花疏特故添。",
        "dynasty": "宋",
        "collection_info": null
    },
    {
        "title": "谒申屠御史  其一",
        "author": "王义山",
        "content": "向来汉相肃朝纲，建武中兴又说刚。\n等是当年名御史，到今百世又流芳。",
        "dynasty": "宋",
        "collection_info": null
    },
    {
        "title": "谒申屠御史  其二",
        "author": "王义山",
        "content": "云渺梁砀山水深，千年标致杳难寻。\n祇今来伴东湖月，惟有沙鸥识此心。",
        "dynasty": "宋",
        "collection_info": null
    },
    {
        "title": "谒申屠御史  其三",
        "author": "王义山",
        "content": "褰帷问俗驻洪都，听得舆人夹道呼。\n好事被君都做了，箇般风力自前无。",
        "dynasty": "宋",
        "collection_info": null
    },
    {
        "title": "申屠御史袖诗来访和韵以谢  其一",
        "author": "王义山",
        "content": "曾侍鹓行步赤墀，入山正为怕人知。\n自惭不直百金伎，空有囊中药不龟。",
        "dynasty": "宋",
        "collection_info": null
    },
    {
        "title": "申屠御史袖诗来访和韵以谢  其二",
        "author": "王义山",
        "content": "满前舞鳝杂号狸，揽辔澄清众所期。\n今日忠良方得路，愿歌守道四贤诗。",
        "dynasty": "宋",
        "collection_info": null
    },
    {
        "title": "申屠御史袖诗来访和韵以谢  其三",
        "author": "王义山",
        "content": "云卿曾屈帅垣尊，讵谓如今古道存。\n骢马行行人且避，如何容易到山村。",
        "dynasty": "宋",
        "collection_info": null
    },
    {
        "title": "和九月十日紫极登高韵",
        "author": "王义山",
        "content": "谁报江州遣白衣，如云胜友好追随。\n满斟绿斝安排醉，牢裹乌纱照顾吹。\n两箇重阳前后日，一年好景这些时。\n到今不数重山会，坐上元来欠了诗。",
        "dynasty": "宋",
        "collection_info": null
    },
    {
        "title": "座间分韵得道字",
        "author": "王义山",
        "content": "一年景物秋最好，秋到重阳秋更老。\n留取黄花待再来，慇懃寄与西风道。\n菊花了后到梅花，梅花开时雪交加。\n何当雪月交光夜，与君重约醉流霞。",
        "dynasty": "宋",
        "collection_info": null
    },
    {
        "title": "挽竹芗龚侍郎  其一",
        "author": "王义山",
        "content": "犹记乌台第一章，当年物论忒雌黄。\n人心自有公非是，天理岂能终晦亡。\n姦魄虽生名已死，弹文尚湿墨犹香。\n偷生宁復百年活，地下何颜见竹芗。",
        "dynasty": "宋",
        "collection_info": null
    },
    {
        "title": "挽竹芗龚侍郎  其二",
        "author": "王义山",
        "content": "一木难支大厦倾，阖门拚却赴波鲸。\n归来止为寻坟陇，隠去不教知姓名。\n剩有诗篇传不朽，相从野老话生平。\n翩翩隻鹤扶云去，羣玉峯头籍大清。",
        "dynasty": "宋",
        "collection_info": null
    },
    {
        "title": "挽平轩王府判  其一",
        "author": "王义山",
        "content": "儿女来前痛别离，遗言埋骨用深衣。\n当家曾把僧衣葬，谁识平生此意微。",
        "dynasty": "宋",
        "collection_info": null
    },
    {
        "title": "挽平轩王府判  其二",
        "author": "王义山",
        "content": "犹记琼林锡宴时，平轩折得好花归。\n而今花与人何在，日暮江东云自飞。",
        "dynasty": "宋",
        "collection_info": null
    },
    {
        "title": "谒按察马佥事  其一",
        "author": "王义山",
        "content": "黩货无厌政贿成，几年蔀屋不曾晴。\n击奸霹雳从天降，烛物晶明揭日行。\n曩在乌台已风采，特烦龙节更澄清。\n儿童走卒更相顾，夹道传呼司马名。",
        "dynasty": "宋",
        "collection_info": null
    },
    {
        "title": "谒按察马佥事  其二",
        "author": "王义山",
        "content": "化瑟新更击巨贪，六条察吏首言赃。\n划开云覩青天日，全藉风闻白简霜。\n佥谓激扬须獬豸，如何放过此豺狼。\n诸生饥欲死难忍，惟有广文餍稻粱。",
        "dynasty": "宋",
        "collection_info": null
    },
    {
        "title": "赠邓梓林",
        "author": "王义山",
        "content": "乔木森森说邓林，自从拱把至于今。\n虽然本质生成美，全是乃翁培植深。\n勿使杯桊戕所有，或容斤斧得而寻。\n非材自愧沟中断，也有庭槐满地阴。",
        "dynasty": "宋",
        "collection_info": null
    },
    {
        "title": "京庠校文和同考官",
        "author": "王义山",
        "content": "文堂翕聚众星明，剖蚌扬沙着意精。\n幸执楮毫陪末席，敢将文字品诸生。\n烘堂莫共赓酬笑，彻夜惟闻倡嘆声。\n要使西昆文体变，欧公不怕咈人情。",
        "dynasty": "宋",
        "collection_info": null
    },
    {
        "title": "月岩",
        "author": "王义山",
        "content": "岩中一箇月胚胎，知是谁将斧凿开。\n一夜六丁将帝敕，驾空推起上天来。",
        "dynasty": "宋",
        "collection_info": null
    },
    {
        "title": "宿安仁县市",
        "author": "王义山",
        "content": "安仁斗来大，地窄瞰官途。\n吏散晚衙早，人稀夜市无。\n山多田占少，涧曲水来迂。\n犹道茅包锦，县官来索租。",
        "dynasty": "宋",
        "collection_info": null
    },
    {
        "title": "丫头岩",
        "author": "王义山",
        "content": "露出佳人半面看，晓鬟梳起碧云团。\n路傍老尽几春色，犹学丫头不顶冠。",
        "dynasty": "宋",
        "collection_info": null
    },
    {
        "title": "偶成  其一",
        "author": "王义山",
        "content": "五性感而动，其间善恶萌。\n危微相对立，体认要研精。\n大学静而得，中庸诚则明。\n原头不参透，何以约其情。",
        "dynasty": "宋",
        "collection_info": null
    },
    {
        "title": "偶成  其二",
        "author": "王义山",
        "content": "良贵由天赋，欺心天可欺。\n功名皆梦幻，道理厌新奇。\n枫叶敲窗际，梅花对月时。\n箇般清趣味，料得少人知。",
        "dynasty": "宋",
        "collection_info": null
    },
    {
        "title": "夜宿严陵舟中",
        "author": "王义山",
        "content": "好风特地送帆开，刺破芦花雪几堆。\n浪裏烟波渔唱歇，岸头更点雁声催。\n船空载取月同去，蓬破偷将天入来。\n拂早起看鸥睡醒，笑侬抹过子陵台。",
        "dynasty": "宋",
        "collection_info": null
    },
    {
        "title": "挽山居刘侯官  其一",
        "author": "王义山",
        "content": "渥漥生出此骅骝，父子当今第一流。\n争道老泉生二秀，最难锦水又三刘。\n悫亡明道碑东洛，塾死文公哭婺州。\n留得一家书脉在，郎君见说突烟楼。",
        "dynasty": "宋",
        "collection_info": null
    },
    {
        "title": "挽山居刘侯官  其二",
        "author": "王义山",
        "content": "赋埒相如轧子云，词场几度策奇勋。\n不卑铜绶肯为宰，须是玉堂方着君。\n准拟日边行接武，奈何地下要修文。\n试将六稿从头读，羞杀时流把砚焚。",
        "dynasty": "宋",
        "collection_info": null
    },
    {
        "title": "挽山居刘侯官  其三",
        "author": "王义山",
        "content": "雪坡仙去又山居，凋谢堪为世道悲。\n师鲁仅存遗集在，乐天无限故人思。\n追怀把酒论文日，忍读停云对雨诗。\n千里有书报埋玉，衔哀莫写泪交颐。",
        "dynasty": "宋",
        "collection_info": null
    },
    {
        "title": "题袁州邵录三老图  其一",
        "author": "王义山",
        "content": "堂前活现老人星，两箇齐眉作寿朋。\n更有膝边儿戏綵，此身都及见云仍。",
        "dynasty": "宋",
        "collection_info": null
    },
    {
        "title": "题袁州邵录三老图  其二",
        "author": "王义山",
        "content": "不夸九老写成图，要似一家三老无。\n满把寿觞拚一醉，父前母后子来扶。",
        "dynasty": "宋",
        "collection_info": null
    },
    {
        "title": "和康节天意为人二吟  其一",
        "author": "王义山",
        "content": "一毫矫揉不安然，人众岂能终胜天。\n透出梦关方是觉，要从心地自澄源。\n人能穷理始知命，事到容心便费言。\n造物安排都已定，道中浩浩而渊渊。",
        "dynasty": "宋",
        "collection_info": null
    },
    {
        "title": "和康节天意为人二吟  其二",
        "author": "王义山",
        "content": "鸟兽不可与同羣，人道无亏方是人。\n已分工夫须尽我，学中本领在明伦。\n川云意思干坤外，杯酒襟怀天地春。\n识得眼前真道理，世间何事切吾身。",
        "dynasty": "宋",
        "collection_info": null
    },
    {
        "title": "挽熊墨庄",
        "author": "王义山",
        "content": "积谷翁家诧富强，千斯仓与万斯箱。\n尽教此辈更多蓄，输与先生这一庄。\n身已九京名不朽，家藏万卷字犹香。\n向来有子曾充赋，赢得此田常不荒。",
        "dynasty": "宋",
        "collection_info": null
    },
    {
        "title": "题韶州李同知百泉漱雪吟卷  其一",
        "author": "王义山",
        "content": "癖到膏肓药不医，把泉煮石炼成诗。\n齿根更着雪来嚼，吟过梅关又一奇。",
        "dynasty": "宋",
        "collection_info": null
    },
    {
        "title": "题韶州李同知百泉漱雪吟卷  其二",
        "author": "王义山",
        "content": "奉命来宣古曲江，春回画戟昼凝香。\n使君吟到苏州意，愿覩斯民一日康。",
        "dynasty": "宋",
        "collection_info": null
    },
    {
        "title": "天问",
        "author": "王义山",
        "content": "鸿冥未判初，动静根已互。\n阴阳无停机，一阖一闢户。\n太虚本块气，无形何八柱。\n四时自尔行，列星自尔布。\n吾闻女娲氏，曾把五色补。\n补处绝无痕，亦有未补处。\n日无息不运，何处独阴雾。\n有龙衔烛照，终日烧不住。\n玉川子有言，日月作眼行。\n应不外幽独，同此双眼睛。\n彼何地而暗，乃假烛以明。\n亦有无烛地，暗塞幽冥冥。\n吾不解其故，苍苍徒具形。\n试唤卢仝鬼，为我叩太清。",
        "dynasty": "宋",
        "collection_info": null
    },
    {
        "title": "送按察魏经历",
        "author": "王义山",
        "content": "公论难磨口似碑，肯将虚誉博人诗。\n心常近厚元非弱，职在详刑安忍施。\n两载依然如始至，一廉岂是要人知。\n怕闻骢马骑将去，惹起西人无限思。",
        "dynasty": "宋",
        "collection_info": null
    },
    {
        "title": "挽熊县丞",
        "author": "王义山",
        "content": "三嘆丞哉不负余，阶庭兰玉又森如。\n乡邻称道有是子，祖父传来只此书。\n勇上璧流逼霄汉，相将金牓到门闾。\n从前不朽惟家学，不必籯金自有余。",
        "dynasty": "宋",
        "collection_info": null
    },
    {
        "title": "送昇甫归九江  其一",
        "author": "王义山",
        "content": "云无心出未为非，鸟倦方还毋乃迟。\n只为当初欠归早，教人枉费和陶诗。",
        "dynasty": "宋",
        "collection_info": null
    },
    {
        "title": "送昇甫归九江  其二",
        "author": "王义山",
        "content": "猿鹤纔闻归去来，便呼僮仆扫柴扉。\n如何出市见车马，惹起他心悔着归。",
        "dynasty": "宋",
        "collection_info": null
    },
    {
        "title": "读东坡和陶诗有感",
        "author": "王义山",
        "content": "北门西掖傍丹墀，此正坡仙得意时。\n不是惠州饭难吃，如何去做和陶诗。",
        "dynasty": "宋",
        "collection_info": null
    },
    {
        "title": "蚤起斋檐独坐",
        "author": "王义山",
        "content": "轻寒测测雨冥冥，不觉閒中春一庭。\n老竹似欺窗草绿，落梅微间翠苔青。\n倏听鶑语调新曲，默看蛛丝网碎屏。\n物意人情两相得，莫容尘俗挠中扃。",
        "dynasty": "宋",
        "collection_info": null
    },
    {
        "title": "挽黄松涧",
        "author": "王义山",
        "content": "少陵元是谁家数，衣钵当初自审言。\n松涧于何寻的派，涪翁之后又仍孙。\n几篇忧国诗奚寄，一念爱君天所根。\n不比骚人弄光景，读君遗稿死犹存。",
        "dynasty": "宋",
        "collection_info": null
    },
    {
        "title": "题汪才夫石城诗集",
        "author": "王义山",
        "content": "文到龙溪大家数，耳孙分剩有诗材。\n只因住在修江近，接得涪翁一派来。",
        "dynasty": "宋",
        "collection_info": null
    },
    {
        "title": "题何氏山阴道院  其一",
        "author": "王义山",
        "content": "从来道院江西好，只为涪翁遂得名。\n见说何家更清甚，院中终日读书声。",
        "dynasty": "宋",
        "collection_info": null
    },
    {
        "title": "题何氏山阴道院  其二",
        "author": "王义山",
        "content": "山阴偏被道家占，我祖当年曾写经。\n君向阴中敞吟境，何时相伴鹤来听。",
        "dynasty": "宋",
        "collection_info": null
    },
    {
        "title": "和王槐城寄诗韵",
        "author": "王义山",
        "content": "惯熟虀盐味，谁云食淡难。\n旧尝司国子，今又作儒官。\n有手肯炙热，无毡不怕寒。\n芹香至今在，常梦到槐安。",
        "dynasty": "宋",
        "collection_info": null
    },
    {
        "title": "挽介堂胡知郡  其一",
        "author": "王义山",
        "content": "忆昨云从东野时，天街携手话心知。\n澹庵往矣谁其嗣，文定今之学者师。\n德邵年高前辈行，山摧木坏哲人萎。\n虎头城下艰难共，古道如公更有谁。",
        "dynasty": "宋",
        "collection_info": null
    },
    {
        "title": "挽介堂胡知郡  其二",
        "author": "王义山",
        "content": "六馆诸生伏下风，少年声价在黉宫。\n交游湖海天下士，规矩干坤心匠中。\n竹使分符春坱圠，棠阴匝地昼朦胧。\n新昌人所难为事，人到于今说介翁。",
        "dynasty": "宋",
        "collection_info": null
    },
    {
        "title": "送按察王佥事除行台察院  其一",
        "author": "王义山",
        "content": "漠漠天高不可呼，斯民何处诉无辜。\n从来鹰隼肯驱雀，除却豺狼安问狐。\n霹雳一声碎姦胆，风霜八路击贪夫。\n得公数辈遍天下，民命从今盍少苏。",
        "dynasty": "宋",
        "collection_info": null
    },
    {
        "title": "送按察王佥事除行台察院  其二",
        "author": "王义山",
        "content": "夺去江西一福星，维扬无地着先声。\n数千百里人相贺，二十四桥风便清。\n祇为外台要精采，更烦辣手大支撑。\n劝君放缓骑骢马，怕有人来境上争。",
        "dynasty": "宋",
        "collection_info": null
    },
    {
        "title": "送奉使翰林颁降历日回",
        "author": "王义山",
        "content": "历家差只在毫釐，有诏清台子细推。\n三代以来宗夏正，溥天之下再尧时。\n暂烦英节来将命，归对薇花好赋诗。\n夜直禁林如有问，江南民力正疮痍。",
        "dynasty": "宋",
        "collection_info": null
    },
    {
        "title": "书曹忠勇诗集",
        "author": "王义山",
        "content": "当家七步已称雄，君更豪吟句律工。\n泸水城存空吊古，睢阳庙在凛生风。\n友闻不死世无敌，武惠重来战有功。\n能不动心方是勇，教人以善谓之忠。",
        "dynasty": "宋",
        "collection_info": null
    },
    {
        "title": "和清江韩伯善  其一",
        "author": "王义山",
        "content": "厥初是理与俱生，一点灵扃透处明。\n谁肯枉身徇时好，从来造物忌文名。\n雌黄一任傍人说，暴白只依天理行。\n输与老农无箇事，夕阳黄犊带烟耕。",
        "dynasty": "宋",
        "collection_info": null
    },
    {
        "title": "和清江韩伯善  其二",
        "author": "王义山",
        "content": "世间利欲久胥沦，才有诗书不是贫。\n三极经纶须是学，一毫愧怍便非人。\n充之家国而天下，穷则江湖一钓纶。\n寄语黄州王学士，不妨借我华阳巾。",
        "dynasty": "宋",
        "collection_info": null
    },
    {
        "title": "和清江韩伯善  其三",
        "author": "王义山",
        "content": "文章于道未为尊，求道须教造大醇。\n理学一门要精密，时文大病在尖新。\n高谈天下经纶易，谁疗目前饥馑因。\n拚却挂冠高蹈去，孰云林下果无人。",
        "dynasty": "宋",
        "collection_info": null
    },
    {
        "title": "挽溪园周知郡  其一",
        "author": "王义山",
        "content": "英英玉立已班行，地位如何不庙堂。\n久合飞腾上华要，祇缘抱负太刚方。\n阶庭竞秀夸诸少，衣钵先传属长郎。\n最是一家古三代，棣华今尚有余芳。",
        "dynasty": "宋",
        "collection_info": null
    },
    {
        "title": "挽溪园周知郡  其二",
        "author": "王义山",
        "content": "记得年时试别头，得君引我上瀛洲。\n当场独步眇余子，好手先拈第一筹。\n锦水曾寻香戟梦，洪崖去伴赤松游。\n瓣香遥致生刍敬，渺渺螺川涕泗流。",
        "dynasty": "宋",
        "collection_info": null
    },
    {
        "title": "题吴此民远游集",
        "author": "王义山",
        "content": "偪仄怀居非丈夫，吾今语子好游乎。\n沅湘到处有司马，嵩华至今谈小苏。\n事会无穷闲宇宙，山川有尽眇江湖。\n奇闻壮观多收拾，刮目他时看阿吴。",
        "dynasty": "宋",
        "collection_info": null
    },
    {
        "title": "挽松麓李佥判",
        "author": "王义山",
        "content": "手拈老笔眇词场，余子如何敢颉颃。\n疑是前身真贺白，不然今世又苏黄。\n片文落处人争诵，一第欠于天取偿。\n造物却教二郎做，立身既好又名扬。",
        "dynasty": "宋",
        "collection_info": null
    },
    {
        "title": "挽李教授",
        "author": "王义山",
        "content": "偏是书生赋分悭，生平受用只儒酸。\n非无热处可炙手，禁得寒时做冷官。\n乃父向年已科目，好儿今日又衣冠。\n期颐上寿古来少，归去关山雾雨漫。",
        "dynasty": "宋",
        "collection_info": null
    },
    {
        "title": "题陈宗阳梅花全韵诗集",
        "author": "王义山",
        "content": "骚经比兴殆无遗，何独于梅靳一辞。\n从逊以来方有句，到逋而后愈难诗。\n形容虽巧迹之浅，吟状愈多天者漓。\n独在孤山孤绝处，定交惟有雪相知。",
        "dynasty": "宋",
        "collection_info": null
    },
    {
        "title": "和申屠御史来豫章韵",
        "author": "王义山",
        "content": "一衣带水绕洪城，水不在深龙则灵。\n帘栋中间人渺渺，烟云朝暮柳青青。\n肯将明月清风我，来伴西山南浦亭。\n好把甘泉洗贪酷，生民血渍吏牙腥。",
        "dynasty": "宋",
        "collection_info": null
    },
    {
        "title": "十月海棠盛开",
        "author": "王义山",
        "content": "海棠搀得小春天，独向晴窗弄午烟。\n造物胡为太颠倒，此花怎敢占梅先。",
        "dynasty": "宋",
        "collection_info": null
    },
    {
        "title": "挽善庆堂黎朝奉",
        "author": "王义山",
        "content": "闻孙姓字魁天下，知是堂中积善深。\n天岂有私惟福善，公于责报本无心。\n方来诸少庭森玉，管取明科榜又金。\n他日貂蝉食家庙，一门青紫列如林。",
        "dynasty": "宋",
        "collection_info": null
    },
    {
        "title": "赠医士熊月湖  其一",
        "author": "王义山",
        "content": "缘何扁鹊号良医，传法元来饮上池。\n化作月湖湖内水，愿捐一滴救疮痍。",
        "dynasty": "宋",
        "collection_info": null
    },
    {
        "title": "赠医士熊月湖  其二",
        "author": "王义山",
        "content": "月湖镜样十分清，诊视还他指下明。\n那似月湖心地好，愿人常似兔长生。",
        "dynasty": "宋",
        "collection_info": null
    },
    {
        "title": "小圃梅柳之争 梅与柳争",
        "author": "王义山",
        "content": "水边半树月模糊，移取山来更姓孤。\n未许渊明全占断，盍留一半乞林逋。",
        "dynasty": "宋",
        "collection_info": null
    },
    {
        "title": "小圃梅柳之争 柳与梅争",
        "author": "王义山",
        "content": "梅兄住在水之滨，五柳先生便有云。\n传语林逋须着让，堤边风景要平分。",
        "dynasty": "宋",
        "collection_info": null
    },
    {
        "title": "挽家溪危知郡",
        "author": "王义山",
        "content": "当家旧只说骊塘，近代家溪名又香。\n仁智扁斋天动静，正邪抗疏界阴阳。\n伤哉所到方丹毂，惜也斯人不玉堂。\n孤负锦江人望断，使君已在白云乡。",
        "dynasty": "宋",
        "collection_info": null
    },
    {
        "title": "挽苏少章",
        "author": "王义山",
        "content": "曾趁当年桂子秋，烦公引领广寒游。\n春官报罢笑归去，底事无成付命休。\n诗又江湖一家数，学寻伊洛到源头。\n忍将感兴篇来读，望断修江无限愁。",
        "dynasty": "宋",
        "collection_info": null
    },
    {
        "title": "题黄草塘诗集",
        "author": "王义山",
        "content": "凭何强占谢家塘，尀耐诗人忒煞狂。\n只把两家诗判断，此塘一半合还黄。",
        "dynasty": "宋",
        "collection_info": null
    },
    {
        "title": "挽胡经干",
        "author": "王义山",
        "content": "手画兵家八阵图，儿时此志已吞吴。\n英雄豪杰所同者，将相王侯有种乎。\n事竟无成空感慨，天胡不忍死须臾。\n东南留得斯人在，半壁干坤隻手扶。",
        "dynasty": "宋",
        "collection_info": null
    },
    {
        "title": "题武冈向敏衡无加庄",
        "author": "王义山",
        "content": "恭惟陈简斋，与鹤山魏公。\n堂堂二先生，后学之所宗。\n遗迹所到处，百世犹高风。\n武冈有向氏，乃祖家诗礼。\n简斋曾来访，鹤山亦踵至。\n二先生来时，草木亦光贲。\n主人跼蹐迎，出门见大宾。\n大带束深衣，整容而肃襟。\n揖客坐上坐，樽酒与细论。\n向氏家本儒，苦无黄金籯。\n惟有无加庄，留以遗子孙。\n此庄不在田，非谓三百囷。\n庄者敬之谓，为学之入门。\n乃祖燕后人，有书便不贫。\n能令二先生，肯来共斯文。\n向来吾南昌，隠者苏云卿。\n魏公令地主，而来访一民。\n匹夫道义重，王侯失其尊。\n古人不傲士，此风今犹存。",
        "dynasty": "宋",
        "collection_info": null
    },
    {
        "title": "挽横海曾朝议",
        "author": "王义山",
        "content": "父子眉山多一苏，衣冠盛事再堪图。\n岫云懒出官情薄，霖雨未成舆望孤。\n横海仅存遗藁在，临川有此老师无。\n瓣香久欠南丰敬，东望灵车天一隅。",
        "dynasty": "宋",
        "collection_info": null
    },
    {
        "title": "东湖拜朔非礼去职诸生以诗留行和其韵以谢之",
        "author": "王义山",
        "content": "只有春风无世态，世间冷暖若为情。\n废经彼自违先圣，议礼终难强两生。\n不合拂衣吾竟去，谁云出昼待留行。\n云卿数亩园犹在，已结东湖松菊盟。",
        "dynasty": "宋",
        "collection_info": null
    },
    {
        "title": "送孙纠弹归镇江",
        "author": "王义山",
        "content": "不待文公立学规，士当无愧此深衣。\n无人可纠孰挑达，有过不弹谁是非。\n不怕转喉能触讳，自言垂老盍知归。\n只从北固山头处，直道留为晚景辉。",
        "dynasty": "宋",
        "collection_info": null
    },
    {
        "title": "饯申屠御史归扬州行台",
        "author": "王义山",
        "content": "僻在江南天一隅，烦公原隰遍驰驱。\n数元结辈已多矣，百子骏今安得乎。\n风力喧传真御史，霜台勇在去贪夫。\n翩翩隻鹤骑将去，若问腰缠一孔无。",
        "dynasty": "宋",
        "collection_info": null
    },
    {
        "title": "谒中斋杨左丞",
        "author": "王义山",
        "content": "向来曾拜紫宸衙，亲见先班奉日霞。\n帝室馆甥贵公子，王姬下嫁旧儒家。\n执中默契心传妙，勤有无穷学问加。\n带取孤山来作伴，清吟尚可趁梅花。",
        "dynasty": "宋",
        "collection_info": null
    },
    {
        "title": "饯长白李左丞",
        "author": "王义山",
        "content": "徃来不特地之灵，西有长庚一点星。\n九路大开行省府，几人争看小朝廷。\n只消余力镇衡岳，许大先声到洞庭。\n浄洗甲兵从此去，烦公更为挽沧溟。",
        "dynasty": "宋",
        "collection_info": null
    },
    {
        "title": "跋杨中斋诗词集",
        "author": "王义山",
        "content": "江西派已远，后来无闻人。\n许大能诗声，来自浙之滨。\n奚奴背锦囊，马蹄踏青春。\n来派江西诗，风月浩无垠。\n翩翩佳公子，皆绮纨其身。\n惟君独不然，每恨无书贫。\n胸中国子监，所积皆轮囷。\n把酒读君诗，一字一精神。\n句裏带梅香，不涴半点尘。\n家本住孤山，和靖与卜邻。\n吾闻诗之天，不在巧与新。\n纤秾寄淡泊，清峭寓简淳。\n古律尤崛奇，可与子建亲。\n此诗实兼之，体具众美纯。\n载哦长短篇，音节中韶钧。\n少游词如诗，二者皆逼真。\n再拜卷锦还，愿言宝所珍。",
        "dynasty": "宋",
        "collection_info": null
    },
    {
        "title": "送丁直谅赴西涧山长  其一",
        "author": "王义山",
        "content": "西涧元来只是刘，叶公争取过台州。\n退斋赤手来兴復，上水篙撑急向流。",
        "dynasty": "宋",
        "collection_info": null
    },
    {
        "title": "送丁直谅赴西涧山长  其二",
        "author": "王义山",
        "content": "去时行李只携琴，更带奚奴作伴行。\n所谓伊人何所似，漪漪涧水一般清。",
        "dynasty": "宋",
        "collection_info": null
    },
    {
        "title": "送允中斋王参政入闽",
        "author": "王义山",
        "content": "未到三山声已雷，此行正好趁梅开。\n榜文争看乖崖押，士类欢呼常衮来。\n不信闽中能独占，要令天下总春回。\n江西争得公来定，只怕朝家有诏催。",
        "dynasty": "宋",
        "collection_info": null
    },
    {
        "title": "题杜氏匏瓜亭",
        "author": "王义山",
        "content": "道包众妙起经纶，粒粟中藏天地仁。\n五石匏徒夸彼大，一瓢饮有乐之真。\n从来硕果存生意，吾岂匏瓜系此身。\n文穆此心唯念旧，还能续得馑亭春。",
        "dynasty": "宋",
        "collection_info": null
    },
    {
        "title": "谒参政张献子",
        "author": "王义山",
        "content": "曾侍龙楼晓色催，真仙那肯下蓬莱。\n离方共覩重光日，震位欣闻长子雷。\n奉使祇应天上去，运筹暂作幄中来。\n老夫羞把诗怀袖，只为明公是秀才。",
        "dynasty": "宋",
        "collection_info": null
    },
    {
        "title": "五无歌送张参政",
        "author": "王义山",
        "content": "一钱刘太守，也被一钱污。\n今日公归去，一文钱也无。\n临去受百纸，清哉杜大夫。\n今日公归去，半张纸也无。\n清献出蜀日，琴鹤与之俱。\n今日公归去，琴和鹤也无。\n东山船载月，皎洁如冰壶。\n今日公归去，船中月也无。\n问公何所有，所有与人殊。\n只有一廉字，斯人百世无。",
        "dynasty": "宋",
        "collection_info": null
    },
    {
        "title": "题黄高士雪月集",
        "author": "王义山",
        "content": "冰作丰姿水作神，羣仙境界裏诗人。\n敲从竹起韵不俗，吟到梅来相逼真。\n无己许令参后社，庭坚端的是前身。\n有时石鼎堪联句，还许平分坐上春。",
        "dynasty": "宋",
        "collection_info": null
    },
    {
        "title": "饯行省郎中王君祥",
        "author": "王义山",
        "content": "以儒饰吏号通材，忽报曹装打迭回。\n箇样归舟惟载月，若为送客只将梅。\n云凝春树何堪别，昼永甘棠待再来。\n无限依依怀渭水，揽衣不寝夜徘徊。",
        "dynasty": "宋",
        "collection_info": null
    },
    {
        "title": "别中斋杨左丞",
        "author": "王义山",
        "content": "孤山久无主，谁伴月昏黄。\n归兴西湖动，离情南浦伤。\n官清从马瘦，政暇又诗忙。\n莫羡和羹事，林逋有暗香。",
        "dynasty": "宋",
        "collection_info": null
    },
    {
        "title": "和陈荣可感兴韵",
        "author": "王义山",
        "content": "元岂好聱张岂乖，世间役役逐尘埃。\n容心于物为身穽，得意之时即祸媒。\n退一步思方是足，放三分弱岂真呆。\n悠然独坐吟窗下，忽见梅花一朵开。",
        "dynasty": "宋",
        "collection_info": null
    },
    {
        "title": "和胡方湖雪韵",
        "author": "王义山",
        "content": "麻姑粒米撒天葩，山色模糊未尽遮。\n月斧凿天飞下屑，风刀翦水簇成花。\n有时觅句寻欧约，不惯斟羔学党家。\n呵手捻梅窗下看，只嫌红蒂带村些。",
        "dynasty": "宋",
        "collection_info": null
    },
    {
        "title": "枕上闻风",
        "author": "王义山",
        "content": "风撼林间万窍开，耳边雨带暮潮来。\n似知书困难为觉，刚把天声为唤回。",
        "dynasty": "宋",
        "collection_info": null
    },
    {
        "title": "饯怡斋胡宪使",
        "author": "王义山",
        "content": "不是胸中熟吕刑，如何议谳极详明。\n严于三尺古来法，宽以一分天好生。\n仁意满腔皆恻隠，政声交口说廉平。\n玉堂本是青毡旧，跳过郎星向上行。",
        "dynasty": "宋",
        "collection_info": null
    },
    {
        "title": "盛暑夜起",
        "author": "王义山",
        "content": "大块劳形为有生，为生受役自纷然。\n几年寒暑人间世，一点灵明心上天。\n欲待足时无了日，只今悟处是真诠。\n烟霞终是吾归处，谁道丹砂可引年。",
        "dynasty": "宋",
        "collection_info": null
    },
    {
        "title": "寿崇节致语口号",
        "author": "王义山",
        "content": "东极承颜肃紫宸，恩醲湛露燕羣臣。\n香传禁柳鸣球瑟，影颤宫花蔼缙绅。\n璀璨祥光三殿晓，怡愉和气万年春。\n明朝又纪流虹瑞，更效封人祝圣人。",
        "dynasty": "宋",
        "collection_info": null
    },
    {
        "title": "对厅致语口号",
        "author": "王义山",
        "content": "八叶蓂香夏气清，坤闱有庆佛同生。\n枫宸称寿云霄迥，苹野霑恩雨露深。\n祚永万年齐晋福，孝濡九有乐升平。\n电枢又报祥光绕，需拜扬休天子明。",
        "dynasty": "宋",
        "collection_info": null
    },
    {
        "title": "吴仙诗",
        "author": "王义山",
        "content": "一曲清歌艷彩鸾，金炉香拥气如兰。\n西山高与南山接，剩有当时却老丹。",
        "dynasty": "宋",
        "collection_info": null
    },
    {
        "title": "谌仙诗",
        "author": "王义山",
        "content": "冉冉飞霜缀绮裳，遥知谌母下丹阳。\n黄金炼就三山药，来采蒲花献寿觞。",
        "dynasty": "宋",
        "collection_info": null
    },
    {
        "title": "鹤仙诗",
        "author": "王义山",
        "content": "饮马池边号浴仙，仙姿花鹤古今传。\n金经尤有延年诀，未数庄椿寿八千。",
        "dynasty": "宋",
        "collection_info": null
    },
    {
        "title": "龙仙诗",
        "author": "王义山",
        "content": "楚尾吴头风乍熏，沧波深拥小龙君。\n愿朝帝母龙楼晚，来曳霞裾驾五云。",
        "dynasty": "宋",
        "collection_info": null
    },
    {
        "title": "柏仙诗",
        "author": "王义山",
        "content": "古柏林间小剑仙，云鬟低绾亸轻蝉。\n愿持天上长生箓，来祝东朝亿万年。",
        "dynasty": "宋",
        "collection_info": null
    },
    {
        "title": "王母祝语",
        "author": "王义山",
        "content": "壶峤天低乐圣时，南熏初试度兰池。\n影飞霞佩朝金殿，曲奏云和献玉巵。\n稽首万年尧历永，承颜五色舜衣垂。\n仙家更有蟠桃在，明日重来谒帝墀。",
        "dynasty": "宋",
        "collection_info": null
    },
    {
        "title": "王母祝语 万年枝诗",
        "author": "王义山",
        "content": "百子池边种最奇，无人识是万年枝。\n细花密叶青青子，常得披香雨露滋。\n东风向晚熏风早，禁路飞花沾寿草。\n年年圣主寿慈闱，先献此花名字好。",
        "dynasty": "宋",
        "collection_info": null
    },
    {
        "title": "王母祝语 长春花诗",
        "author": "王义山",
        "content": "东风不与世情同，多付春光向此中。\n叶裏尽藏云外绿，枝头剩带日边红。\n百花能占春多少，何似春颜长自好。\n清和时候卷红绡，端的长春春不老。",
        "dynasty": "宋",
        "collection_info": null
    },
    {
        "title": "王母祝语 菖蒲花诗",
        "author": "王义山",
        "content": "昔年有母见花轮，富贵长年不记春。\n今报紫茸依碧节，献来慈极寿庄椿。\n汉家天子嵩山路，又见蒲仙相与语。\n而今帝母两怡愉，莫忘九疑山上侣。",
        "dynasty": "宋",
        "collection_info": null
    },
    {
        "title": "王母祝语 萱草花诗",
        "author": "王义山",
        "content": "当年树背入诗章，绿叶丹花有晖光。\n为道宜男仍永世，福齐太姒炽而昌。\n犹记夏侯曾与赋，灼灼朱华凝瑞露。\n紫微右极是慈闱，岁岁丹霞天近处。",
        "dynasty": "宋",
        "collection_info": null
    },
    {
        "title": "王母祝语 石榴花诗",
        "author": "王义山",
        "content": "待阙南风欲上场，阴阴穉绿绕丹墙。\n石榴已着干红蕾，无尽春光尽更强。\n不因博望来西域，安得名花出安石。\n朝元阁上旧风光，犹是太真亲手植。",
        "dynasty": "宋",
        "collection_info": null
    },
    {
        "title": "王母祝语 栀子花诗",
        "author": "王义山",
        "content": "当年曾记晋华林，望气红黄栀子深。\n有敕诸宫勤守护，花开如玉子如金。\n此花端的名薝卜，千佛林中清更洁。\n从知帝母佛同生，移向慈元供寿佛。",
        "dynasty": "宋",
        "collection_info": null
    },
    {
        "title": "王母祝语 蔷薇花诗",
        "author": "王义山",
        "content": "碎剪红绡间绿丛，风流疑在列仙宫。\n朝真更欲熏香去，争掷霓衣上宝笼。\n忽惊锦浪洗春色，又似宫娃逞粧饰。\n会当一遣移花根，还比蒲桃天上植。",
        "dynasty": "宋",
        "collection_info": null
    },
    {
        "title": "王母祝语 芍药花诗",
        "author": "王义山",
        "content": "倚竹佳人翠袖长，阿姨天上舞霓裳。\n娇红凝脸西施醉，青玉栏干说迭香。\n晚春早夏扬州路，浓粧初试鹅红妬。\n何如御伞掖垣中，日日传宣金掌露。",
        "dynasty": "宋",
        "collection_info": null
    },
    {
        "title": "王母祝语 宫柳花诗",
        "author": "王义山",
        "content": "御墙侧畔绿垂垂，接夏连春花点衣。\n好似雪茵胡旋舞，楼台帘幙燕初飞。\n熏风日永彤墀晓，宫妃簇仗呈千巧。\n就中妙舞最工奇，戏衮玉毬添一笑。",
        "dynasty": "宋",
        "collection_info": null
    },
    {
        "title": "王母祝语 蟠桃花诗",
        "author": "王义山",
        "content": "蘂珠仙子驾红云，来说瑶池分外春。\n道是当年和露种，三千花实又从新。\n红云元透西昆路，青鸟衔枝花颤舞。\n熏风初动子成初，消息一年传一度。",
        "dynasty": "宋",
        "collection_info": null
    },
    {
        "title": "甘露堂",
        "author": "王义山",
        "content": "扫除黄叶拂尘埃，讲座虽虚尚有台。\n岁晚乔松典型在，烟波迭嶂画图开。\n不须瑞露从天降，应是慈云为客来。\n须信中边甜似蜜，吟诗未足报崔嵬。",
        "dynasty": "宋",
        "collection_info": null
    },
    {
        "title": "寿马裕斋观文 山之高，三章，章四句。 其一",
        "author": "陈着",
        "content": "天作高山，大邦之屏。\n外御其侮，王国庶定。",
        "dynasty": "宋",
        "collection_info": null
    },
    {
        "title": "寿马裕斋观文 山之高，三章，章四句。 其二",
        "author": "陈着",
        "content": "维石岩岩，维德之基。\n天实为之，是以似之。",
        "dynasty": "宋",
        "collection_info": null
    },
    {
        "title": "寿马裕斋观文 山之高，三章，章四句。 其三",
        "author": "陈着",
        "content": "人亦有言，如山之寿。\n万有千岁，保艾尔后。",
        "dynasty": "宋",
        "collection_info": null
    },
    {
        "title": "寿马裕斋观文 江之永，三章，章四句。 其一",
        "author": "陈着",
        "content": "江之永矣，其流汤汤。\n整我六师，告成于王。",
        "dynasty": "宋",
        "collection_info": null
    },
    {
        "title": "寿马裕斋观文 江之永，三章，章四句。 其二",
        "author": "陈着",
        "content": "春日载阳，薄言采芑。\n泳之游之，民之洽矣。",
        "dynasty": "宋",
        "collection_info": null
    },
    {
        "title": "寿马裕斋观文 江之永，三章，章四句。 其三",
        "author": "陈着",
        "content": "清且沦漪，有美一人。\n怀哉怀哉，率土之滨。",
        "dynasty": "宋",
        "collection_info": null
    },
    {
        "title": "寿马裕斋观文 东山，二章，章四句。 其一",
        "author": "陈着",
        "content": "我徂东山，以敖以游。\n彼采葛兮，谓我何求。",
        "dynasty": "宋",
        "collection_info": null
    },
    {
        "title": "寿马裕斋观文 东山，二章，章四句。 其二",
        "author": "陈着",
        "content": "凤凰于飞，出自幽谷。\n载好其音，集于灌木。",
        "dynasty": "宋",
        "collection_info": null
    },
    {
        "title": "寿马裕斋观文 有鹤，三章，章四句。 其一",
        "author": "陈着",
        "content": "有鹤在林，怀之好音。\n载飞载止，食野之芩。",
        "dynasty": "宋",
        "collection_info": null
    },
    {
        "title": "寿马裕斋观文 有鹤，三章，章四句。 其二",
        "author": "陈着",
        "content": "倡予和汝，爰得我所。\n何斯违斯，自贻伊阻。",
        "dynasty": "宋",
        "collection_info": null
    },
    {
        "title": "寿马裕斋观文 有鹤，三章，章四句。 其三",
        "author": "陈着",
        "content": "陟彼崔嵬，岂不怀归。\n英英白云，跂予望之。",
        "dynasty": "宋",
        "collection_info": null
    },
    {
        "title": "西上罕岭",
        "author": "陈着",
        "content": "此去向南西，山高山復低。\n不逢清话客，已觉倦扶藜。",
        "dynasty": "宋",
        "collection_info": null
    },
    {
        "title": "绝句",
        "author": "陈着",
        "content": "窗晴雨淋沥，花空春寂寞。\n梦回人不见，愁重酒消索。",
        "dynasty": "宋",
        "collection_info": null
    },
    {
        "title": "夏五朔旦示都儿学书",
        "author": "陈着",
        "content": "老去眼生花，儿方学画鸦。\n聊将二十字，要识汝传家。",
        "dynasty": "宋",
        "collection_info": null
    },
    {
        "title": "长儿深生日集经语示之二首  其一",
        "author": "陈着",
        "content": "惟友于兄弟，惟顺于父母。\n无忝尔所生，造端乎夫妇。",
        "dynasty": "宋",
        "collection_info": null
    },
    {
        "title": "长儿深生日集经语示之二首  其二",
        "author": "陈着",
        "content": "君子之容舒，吉人之辞寡。\n有常则可矣，欲自得之也。",
        "dynasty": "宋",
        "collection_info": null
    },
    {
        "title": "答妻侄赵良藩问学",
        "author": "陈着",
        "content": "藩兄欲学书，来问学何如。\n孝悌为根本，文章特绪余。",
        "dynasty": "宋",
        "collection_info": null
    },
    {
        "title": "元夕应人求题酒肆镫",
        "author": "陈着",
        "content": "镫花三五夜，鼓笛十分春。\n欲见太平事，谁非沈醉人。",
        "dynasty": "宋",
        "collection_info": null
    },
    {
        "title": "续侄溥赏酴醿劝酒二首  其一",
        "author": "陈着",
        "content": "花有重开日，人无再少年。\n相逢拌酩酊，何必备芳鲜。",
        "dynasty": "宋",
        "collection_info": null
    },
    {
        "title": "续侄溥赏酴醿劝酒二首  其二",
        "author": "陈着",
        "content": "醉时愁亦乐，老去日如年。\n惯见红相别，欣逢绿又鲜。",
        "dynasty": "宋",
        "collection_info": null
    },
    {
        "title": "题扇画东坡",
        "author": "陈着",
        "content": "形神雪山松，衣巾赤壁风。\n望之凛凛然，扫退炎尘红。",
        "dynasty": "宋",
        "collection_info": null
    },
    {
        "title": "题扇画东坡抱琴",
        "author": "陈着",
        "content": "谓是苏长公，如何抱丝桐。\n不必穷是非，闻名自生风。",
        "dynasty": "宋",
        "collection_info": null
    },
    {
        "title": "醉中出门得风字",
        "author": "陈着",
        "content": "残生有今日，一醉得清风。\n想见羲皇上，人人此乐同。",
        "dynasty": "宋",
        "collection_info": null
    },
    {
        "title": "次儿瀹以诗四首道各意因两用其韵  其一",
        "author": "陈着",
        "content": "待食信天公，送穷戒星奴。\n驾言一煮字，安得三分厨。",
        "dynasty": "宋",
        "collection_info": null
    },
    {
        "title": "次儿瀹以诗四首道各意因两用其韵  其二",
        "author": "陈着",
        "content": "弦歌不救鲁，告谕难入巴。\n世事蛇赴壑，吾生狗丧家。",
        "dynasty": "宋",
        "collection_info": null
    },
    {
        "title": "次儿瀹以诗四首道各意因两用其韵  其三",
        "author": "陈着",
        "content": "富贵碧筒醉，褦襶火伞来。\n何如溪山曲，一笛吹寒梅。",
        "dynasty": "宋",
        "collection_info": null
    },
    {
        "title": "次儿瀹以诗四首道各意因两用其韵  其四",
        "author": "陈着",
        "content": "逃不从幼安，放非效玄真。\n愿事尧舜主，或与夔龙亲。",
        "dynasty": "宋",
        "collection_info": null
    },
    {
        "title": "次儿瀹以诗四首道各意因两用其韵  其五",
        "author": "陈着",
        "content": "膏粱道之贼，资财人所奴。\n不如贫而乐，客至菜一厨。",
        "dynasty": "宋",
        "collection_info": null
    },
    {
        "title": "次儿瀹以诗四首道各意因两用其韵  其六",
        "author": "陈着",
        "content": "角利蛮与触，幻世慈若巴。\n当知靠裏业，自有书满家。",
        "dynasty": "宋",
        "collection_info": null
    },
    {
        "title": "次儿瀹以诗四首道各意因两用其韵  其七",
        "author": "陈着",
        "content": "俗氛炎鬰攸，世燄毒恶来。\n清当友孤竹，隠当友仙梅。",
        "dynasty": "宋",
        "collection_info": null
    },
    {
        "title": "次儿瀹以诗四首道各意因两用其韵  其八",
        "author": "陈着",
        "content": "风雷汉臣会，天日唐主真。\n而曹其勉旃，或者一见亲。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其一",
        "author": "陈着",
        "content": "人生朝阳露，物变水上波。\n茫茫宇宙閒，如此道义何。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其二",
        "author": "陈着",
        "content": "兰菊不竞芳，鸿燕各有时。\n可以人不如，大哉义曰随。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其三",
        "author": "陈着",
        "content": "知心不用多，流俗未易一。\n相逢辄矛盾，方信有胶漆。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其四",
        "author": "陈着",
        "content": "蒲葵裁成扇，瘿木斲为樽。\n自是山林物，不入纨绮门。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其五",
        "author": "陈着",
        "content": "书窗二尺檠，炉亭一樽酒。\n别去七十年，此乐重回首。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其六",
        "author": "陈着",
        "content": "尔来鲁泮新，快覩戴席重。\n下舂分尺光，乃与此际逢。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其七",
        "author": "陈着",
        "content": "草木味自同，樽酒欢相与。\n旧梦忽以醒，恍不知何所。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其八",
        "author": "陈着",
        "content": "四座同寮贤，一和长官契。\n乐极忘主宾，论到贯麤细。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其九",
        "author": "陈着",
        "content": "鸢鱼自飞跃，乌兔自追奔。\n中有古道在，难与时情论。",
        "dynasty": "宋",
        "collection_info": null
    },
    {
        "title": "良月二十一日郡庠置酒炉亭劳余出山且取子美何时一樽酒重与细论文分韵赋诗韵不以及就成十绝  其一○",
        "author": "陈着",
        "content": "江湖宽相容，风马留更勤。\n襄阳或可传，北山若为文。",
        "dynasty": "宋",
        "collection_info": null
    },
    {
        "title": "邨景四首  其一",
        "author": "陈着",
        "content": "南陌耕云脉脉，东风吹雨斜斜。\n流水满邨春事，炊烟隔岸人家。",
        "dynasty": "宋",
        "collection_info": null
    },
    {
        "title": "邨景四首  其二",
        "author": "陈着",
        "content": "田舍灌苗戽水，店家汲水施浆。\n穉子清溪浴午，老樵绿树休凉。",
        "dynasty": "宋",
        "collection_info": null
    },
    {
        "title": "邨景四首  其三",
        "author": "陈着",
        "content": "风生老树飞叶，雨过残云带霞。\n禾场牛卧落日，渔邨鸦起平沙。",
        "dynasty": "宋",
        "collection_info": null
    },
    {
        "title": "邨景四首  其四",
        "author": "陈着",
        "content": "雪霁山屏可画，风高雁字难书。\n访梅桥断呼渡，芟麦天寒倚锄。",
        "dynasty": "宋",
        "collection_info": null
    },
    {
        "title": "与具氏子书中",
        "author": "陈着",
        "content": "柴门任风开闭，茅屋尽日虚閒。\n补揍粗茶淡饭，报答流水青山。",
        "dynasty": "宋",
        "collection_info": null
    },
    {
        "title": "题画扇",
        "author": "陈着",
        "content": "松下披衣坐着，飞瀑岩前洗脚。\n画向尘污人看，教知山林之乐。",
        "dynasty": "宋",
        "collection_info": null
    },
    {
        "title": "题王之朝所惠扇",
        "author": "陈着",
        "content": "八十三岁衰翁，执热也要清风。\n此凉来自何处，来自羲之手中。",
        "dynasty": "宋",
        "collection_info": null
    },
    {
        "title": "新月",
        "author": "陈着",
        "content": "老天大巧亦儿嬉，磨出霜镰仅一眉。\n挂向西园瘦梅树，閒心浑怯损南枝。",
        "dynasty": "宋",
        "collection_info": null
    },
    {
        "title": "春雪",
        "author": "陈着",
        "content": "夜来风雪借冬威，不是东君喜弄奇。\n也怕春浓花易过，故将寒力顿花期。",
        "dynasty": "宋",
        "collection_info": null
    },
    {
        "title": "春色十分",
        "author": "陈着",
        "content": "今日冠春春十分，画图深处着侬身。\n纷纷扑面狂蜂蝶，错认閒人作主人。",
        "dynasty": "宋",
        "collection_info": null
    },
    {
        "title": "次韵孙古岩立春",
        "author": "陈着",
        "content": "一声唤起便成春，向日庭台总可人。\n本与东风旧相识，一回相见一回新。",
        "dynasty": "宋",
        "collection_info": null
    },
    {
        "title": "木犀",
        "author": "陈着",
        "content": "丹桂固应为密友，黄花自合让高芳。\n夜来独立西风底，吹入诗肠咳唾香。",
        "dynasty": "宋",
        "collection_info": null
    },
    {
        "title": "梅初破蕊",
        "author": "陈着",
        "content": "朔风惊晓雪花干，尽力寻梅不道寒。\n万事不如初见好，一枝全胜满园看。",
        "dynasty": "宋",
        "collection_info": null
    },
    {
        "title": "次前韵二首  其一",
        "author": "陈着",
        "content": "玉奴留下唾花干，夜逐嫦娥入广寒。\n不许世人轻着眼，漫教对此细评看。",
        "dynasty": "宋",
        "collection_info": null
    },
    {
        "title": "次前韵二首  其二",
        "author": "陈着",
        "content": "竹溪诗笔几曾干，遗我新诗照眼寒。\n不用寻梅霜月底，祇将诗句作梅看。",
        "dynasty": "宋",
        "collection_info": null
    },
    {
        "title": "杜鹃二首  其一",
        "author": "陈着",
        "content": "催归亦是大饶唇，自不能归底劝人。\n行止在人终莫劝，只应劝得合归春。",
        "dynasty": "宋",
        "collection_info": null
    },
    {
        "title": "杜鹃二首  其二",
        "author": "陈着",
        "content": "万绿阴中拌死啼，如何日夜不能疲。\n料应饱作秋冬梦，恰好如今是醒时。",
        "dynasty": "宋",
        "collection_info": null
    },
    {
        "title": "次韵袁司理送行三首  其一",
        "author": "陈着",
        "content": "别友相逢情最好，相逢还别若为情。\n看君腾踏飞黄去，记取清镫影裏盟。",
        "dynasty": "宋",
        "collection_info": null
    },
    {
        "title": "次韵袁司理送行三首  其二",
        "author": "陈着",
        "content": "阴六阳三天者定，重逢樽酒定何时。\n但须别后频相问，来往翔鸿各寄诗。",
        "dynasty": "宋",
        "collection_info": null
    },
    {
        "title": "次韵袁司理送行三首  其三",
        "author": "陈着",
        "content": "潇洒秋光山水窟，木犀香底细评诗。\n今朝携手明朝别，此会一生能几时。",
        "dynasty": "宋",
        "collection_info": null
    },
    {
        "title": "次韵月窗兄惜别四首  其一",
        "author": "陈着",
        "content": "分付浮生一字休，欲休不得是离愁。\n如今祇怕归无准，心在丹山最上头。",
        "dynasty": "宋",
        "collection_info": null
    },
    {
        "title": "次韵月窗兄惜别四首  其二",
        "author": "陈着",
        "content": "几载诗盟两见心，自从别后可曾寻。\n夜来梦见怱怱散，杜宇西窗月未沈。",
        "dynasty": "宋",
        "collection_info": null
    },
    {
        "title": "次韵月窗兄惜别四首  其三",
        "author": "陈着",
        "content": "记得溪山两袂分，一溪流水落花春。\n青骢马上休回首，只见云山不见人。",
        "dynasty": "宋",
        "collection_info": null
    },
    {
        "title": "次韵月窗兄惜别四首  其四",
        "author": "陈着",
        "content": "为侬传语竹窗兄，逢着行人也寄声。\n聚散在天终有定，岁寒三友见交情。",
        "dynasty": "宋",
        "collection_info": null
    },
    {
        "title": "次韵吴竹溪谢单景山载酒",
        "author": "陈着",
        "content": "杯盘移醉冠春园，酒散人归月在门。\n何日喜还供笑语，酌君邨酒侑齑盆。",
        "dynasty": "宋",
        "collection_info": null
    },
    {
        "title": "燕余寄月窗兄三首  其一",
        "author": "陈着",
        "content": "叶叶征衫来自东，相逢笑语竹窗中。\n傍人底死催人去，细雨吹凉一夜风。",
        "dynasty": "宋",
        "collection_info": null
    },
    {
        "title": "燕余寄月窗兄三首  其二",
        "author": "陈着",
        "content": "雨泣镫花夜一更，醉中忘却语诗盟。\n料应独立南窗下，猛拍阑干万斛情。",
        "dynasty": "宋",
        "collection_info": null
    },
    {
        "title": "燕余寄月窗兄三首  其三",
        "author": "陈着",
        "content": "昨夜还乡已夕阳，夕阳今日已他乡。\n回头咄咄相思语，准拟东风好送将。",
        "dynasty": "宋",
        "collection_info": null
    },
    {
        "title": "次前韵酬王景云见和三首  其一",
        "author": "陈着",
        "content": "我家西谷子鄞东，西望云山百里中。\n回首十年尘底别，更无书落雁天风。",
        "dynasty": "宋",
        "collection_info": null
    },
    {
        "title": "次前韵酬王景云见和三首  其二",
        "author": "陈着",
        "content": "竹边结屋饱幽清，疏落樽前文字盟。\n子到午山侬亦到，月边云峤得论情。",
        "dynasty": "宋",
        "collection_info": null
    },
    {
        "title": "次前韵酬王景云见和三首  其三",
        "author": "陈着",
        "content": "与子相逢别未长，新诗寄我寂寥乡。\n嚼情咀义心如醉，背立西风不自将。",
        "dynasty": "宋",
        "collection_info": null
    },
    {
        "title": "谢单景山载酒同赏牡丹过燕余",
        "author": "陈着",
        "content": "珍重提樽过小园，更呼贵客到樽前。\n教人镫下看颜色，知得浮生一梦然。",
        "dynasty": "宋",
        "collection_info": null
    },
    {
        "title": "次韵王文甫先生二首  其一",
        "author": "陈着",
        "content": "赫赫光华夺景星，斯文宗主在先生。\n他年奏赋通明殿，已信君王不敢名。",
        "dynasty": "宋",
        "collection_info": null
    },
    {
        "title": "次韵王文甫先生二首  其二",
        "author": "陈着",
        "content": "富贵谁能讯女星，得师自分满平生。\n河汾他日书成后，王魏中閒亦有名。",
        "dynasty": "宋",
        "collection_info": null
    },
    {
        "title": "折梅送友人",
        "author": "陈着",
        "content": "一朵梅花直一诗，诗须清似此花枝。\n能诗人去花无主，图得重来未落时。",
        "dynasty": "宋",
        "collection_info": null
    },
    {
        "title": "次韵舅氏竺九成",
        "author": "陈着",
        "content": "合围未解急燕聊，借骑谁能使大辽。\n定远好从鞭马取，管城于我亦平交。",
        "dynasty": "宋",
        "collection_info": null
    },
    {
        "title": "次韵前人补试落归曹娥待潮",
        "author": "陈着",
        "content": "谒祠江上且归休，有命何须企碧流。\n好把一言寤明主，声名当不减千秋。",
        "dynasty": "宋",
        "collection_info": null
    },
    {
        "title": "闻状元是少年",
        "author": "陈着",
        "content": "闻说三魁是少年，世閒何必叹才难。\n我生亦是奇男子，莫作时人一例看。",
        "dynasty": "宋",
        "collection_info": null
    },
    {
        "title": "次韵竹窗兄相招",
        "author": "陈着",
        "content": "酒徒元不是高阳，君以诗招语亦香。\n虽欲醉归重九日，恐贻亲怒愧王祥。",
        "dynasty": "宋",
        "collection_info": null
    },
    {
        "title": "次韵刘生蝶叶交飞",
        "author": "陈着",
        "content": "荷衰菊老柳微黄，蝶舞风林叶共狂。\n阆苑无花留不住，飞来学做小春忙。",
        "dynasty": "宋",
        "collection_info": null
    },
    {
        "title": "寓建宁推厅送黄子俊",
        "author": "陈着",
        "content": "一聆清话觉昏蒙，樽酒何时可再同。\n最是秋风恃轻薄，易吹羁袂作西东。",
        "dynasty": "宋",
        "collection_info": null
    },
    {
        "title": "诗寄赵九新娶",
        "author": "陈着",
        "content": "风摆柳梢云未干，痴云妒日正娇寒。\n偎香公子新鸳侣，那肯兴心客路难。",
        "dynasty": "宋",
        "collection_info": null
    },
    {
        "title": "次韵童尚质",
        "author": "陈着",
        "content": "落日孤烟水绕邨，山家灯火已昏昏。\n幽人事业书窗底，自读离骚半掩门。",
        "dynasty": "宋",
        "collection_info": null
    },
    {
        "title": "次韵前人新晴三首  其一",
        "author": "陈着",
        "content": "流鶑恰恰报新晴，如醉春光畅踏青。\n金犊车前诗料足，不妨分付入骚情。",
        "dynasty": "宋",
        "collection_info": null
    },
    {
        "title": "次韵前人新晴三首  其二",
        "author": "陈着",
        "content": "泥香风软燕忙时，宿雨微中起较迟。\n试捲珠帘问花事，画秋韆外袅晴丝。",
        "dynasty": "宋",
        "collection_info": null
    },
    {
        "title": "次韵前人新晴三首  其三",
        "author": "陈着",
        "content": "院静春深冷麝煤，怕逢花委细苍苔。\n小桃却自红如锦，笑倚东风醉入腮。",
        "dynasty": "宋",
        "collection_info": null
    },
    {
        "title": "次韵前人城北春行",
        "author": "陈着",
        "content": "醉游不省路东西，可意花枝手自提。\n好景未知何处是，漫随蜂蝶过芳畦。",
        "dynasty": "宋",
        "collection_info": null
    },
    {
        "title": "甬东晚望",
        "author": "陈着",
        "content": "日落潮生水气昏，回头天际月如痕。\n数声寥落渔家笛，吹入蒹葭何处邨。",
        "dynasty": "宋",
        "collection_info": null
    },
    {
        "title": "横桥观荠",
        "author": "陈着",
        "content": "物理元随世事新，静观知是泮宫人。\n穿花野荠虽微草，也占年年一分春。",
        "dynasty": "宋",
        "collection_info": null
    },
    {
        "title": "锦里观桃",
        "author": "陈着",
        "content": "锦里风光分外春，桃花如市趁时新。\n斗风车马香尘裏，谁是朱门觅水人。",
        "dynasty": "宋",
        "collection_info": null
    },
    {
        "title": "夜坐书怀",
        "author": "陈着",
        "content": "竹窗镫火足相陪，惟怕梅花画角催。\n我欲敧眠寻好梦，照人隙月更徘徊。",
        "dynasty": "宋",
        "collection_info": null
    },
    {
        "title": "午景书怀",
        "author": "陈着",
        "content": "虚斋檐马自丁东，却在鶑啼燕语中。\n整屐欲寻花信息，不知柳絮已随风。",
        "dynasty": "宋",
        "collection_info": null
    },
    {
        "title": "咏不开牡丹",
        "author": "陈着",
        "content": "一种仙根自洛阳，春深何事不花生。\n芳心未必全羞涩，犹恨东风用力轻。",
        "dynasty": "宋",
        "collection_info": null
    },
    {
        "title": "次韵童志道春晚",
        "author": "陈着",
        "content": "隔窗啼鸟梦惊残，沈麝香销冷博山。\n隻枕半敧閒猛省，又添一日在人閒。",
        "dynasty": "宋",
        "collection_info": null
    },
    {
        "title": "春午二首  其一",
        "author": "陈着",
        "content": "春城那被酒缠绵，燕姹鶑娇近午天。\n花影满帘庭院寂，碧纱窗迥淡如烟。",
        "dynasty": "宋",
        "collection_info": null
    },
    {
        "title": "春午二首  其二",
        "author": "陈着",
        "content": "着雨杨花困舞绵，暖风扬作晚晴天。\n一场春色归何处，芳草斜阳淡淡烟。",
        "dynasty": "宋",
        "collection_info": null
    },
    {
        "title": "伤春",
        "author": "陈着",
        "content": "杜鹃非是翠芳残，底事年年叫出山。\n纸帐竹床清到底，不堪声入梦魂閒。",
        "dynasty": "宋",
        "collection_info": null
    },
    {
        "title": "次韵八侄三首  其一",
        "author": "陈着",
        "content": "春色三分一未归，雪肌风态露春微。\n东风且作枝头主，莫把工夫绣地衣。",
        "dynasty": "宋",
        "collection_info": null
    },
    {
        "title": "次韵八侄三首  其二",
        "author": "陈着",
        "content": "素妆青盖送春归，似不禁风体力微。\n收拾韵香归酒盏，惜花何惜醉淋衣。",
        "dynasty": "宋",
        "collection_info": null
    },
    {
        "title": "次韵八侄三首  其三",
        "author": "陈着",
        "content": "花开便是候催归，济楚生香清復微。\n遥想折来深院宇，似初匀粉小青衣。",
        "dynasty": "宋",
        "collection_info": null
    },
    {
        "title": "题严子陵钓台二首  其一",
        "author": "陈着",
        "content": "才得心安便是通，乘龙非贵钓非穷。\n那知碌碌攀鳞者，尽在先生不钓中。",
        "dynasty": "宋",
        "collection_info": null
    },
    {
        "title": "题严子陵钓台二首  其二",
        "author": "陈着",
        "content": "方信先生大有功，光皇祇是暂时雄。\n东都二百年名节，全在桐江一钓风。",
        "dynasty": "宋",
        "collection_info": null
    },
    {
        "title": "小宴偶成",
        "author": "陈着",
        "content": "小宴珊瑚月未明，满堂欢笑杂蛙声。\n明朝此会知谁续，试把镫花仔细评。",
        "dynasty": "宋",
        "collection_info": null
    },
    {
        "title": "次韵仇生五首  其一",
        "author": "陈着",
        "content": "一春风雨笑谈疏，明日南风夏又初。\n忽枉翠裾诗在手，胜如书尺寄双鱼。",
        "dynasty": "宋",
        "collection_info": null
    },
    {
        "title": "次韵仇生五首  其二",
        "author": "陈着",
        "content": "学晚唐诗俗见疏，君家句法到黄初。\n淡交顾辱联翩赠，熊掌方尝又得鱼。",
        "dynasty": "宋",
        "collection_info": null
    },
    {
        "title": "次韵仇生五首  其三",
        "author": "陈着",
        "content": "交不缘诗有密疏，诗能宣写此心初。\n但从礼义中游戏，便是趋庭孔伯鱼。",
        "dynasty": "宋",
        "collection_info": null
    },
    {
        "title": "次韵仇生五首  其四",
        "author": "陈着",
        "content": "诗筒狎至补前疏，快似西风捲峡初。\n一片襟怀谁似友，曾从仙李跨鲸鱼。",
        "dynasty": "宋",
        "collection_info": null
    },
    {
        "title": "次韵仇生五首  其五",
        "author": "陈着",
        "content": "羡君诗思九河疏，混混泉源只一初。\n我欲驱驰无本领，激沟浍水狎蛙鱼。",
        "dynasty": "宋",
        "collection_info": null
    },
    {
        "title": "次韵陈帅干喜雨二首  其一",
        "author": "陈着",
        "content": "何事犹屯水与雷，夜看云汉叹昭回。\n五龙一日齐行雨，且莫嫌他欠早来。",
        "dynasty": "宋",
        "collection_info": null
    },
    {
        "title": "次韵陈帅干喜雨二首  其二",
        "author": "陈着",
        "content": "一雨何关百里雷，天心端为众心回。\n閒时试向龙君觅，未必滂沱应手来。",
        "dynasty": "宋",
        "collection_info": null
    },
    {
        "title": "次韵李景异",
        "author": "陈着",
        "content": "剡溪千古雪坡风，收拾寒清入瓮中。\n此味世人那得吮，特将撩拨老诗翁。",
        "dynasty": "宋",
        "collection_info": null
    },
    {
        "title": "次韵石瑶林帅干见贺",
        "author": "陈着",
        "content": "溪头风浪起虚传，宽大遭逢台阃贤。\n见说襄城鞭卫士，清朝曾恕范忠宣。",
        "dynasty": "宋",
        "collection_info": null
    },
    {
        "title": "解剡孝嘉道中答溪民羣来遮轿问新知县如何二首并寄李宰  其一",
        "author": "陈着",
        "content": "水浅山深土半沙，刀耕火种做生涯。\n今年水旱那堪说，存得妻儿能几家。",
        "dynasty": "宋",
        "collection_info": null
    },
    {
        "title": "解剡孝嘉道中答溪民羣来遮轿问新知县如何二首并寄李宰  其二",
        "author": "陈着",
        "content": "新知县是旧官员，说与田家汝有缘。\n安稳过冬耘二麦，明年纔胜似今年。",
        "dynasty": "宋",
        "collection_info": null
    },
    {
        "title": "闻剡人望回",
        "author": "陈着",
        "content": "跋涉山程往又还，老怀不是爱游山。\n为闻父老勤相送，立满溪头几日閒。",
        "dynasty": "宋",
        "collection_info": null
    },
    {
        "title": "泌生日二首  其一",
        "author": "陈着",
        "content": "为学须知次第功，四书为本要精通。\n不须妄起功名想，立得身时禄在中。",
        "dynasty": "宋",
        "collection_info": null
    },
    {
        "title": "泌生日二首  其二",
        "author": "陈着",
        "content": "苋藜併日不充饥，玉女于成在此时。\n道义于人堪隽永，膏粱从古豢愚痴。",
        "dynasty": "宋",
        "collection_info": null
    },
    {
        "title": "醉中",
        "author": "陈着",
        "content": "乐游原上少年春，安乐窝中快活身。\n古到如今能几日，吁嗟天也不由人。",
        "dynasty": "宋",
        "collection_info": null
    },
    {
        "title": "与弟侄观小圃梅花二首  其一",
        "author": "陈着",
        "content": "看花须看未开时，到七分开看已迟。\n前辈咏梅多此意，水边竹外两三枝。",
        "dynasty": "宋",
        "collection_info": null
    },
    {
        "title": "与弟侄观小圃梅花二首  其二",
        "author": "陈着",
        "content": "是则看花要及时，看花到实不妨迟。\n前贤亦有留佳句，绿叶成阴子满枝。",
        "dynasty": "宋",
        "collection_info": null
    },
    {
        "title": "次韵上乘寺主僧如岳咏菊",
        "author": "陈着",
        "content": "万紫千红各炫名，纷纷儿女哄春荣。\n屈园秋种无人顾，独遇陶潜气始平。",
        "dynasty": "宋",
        "collection_info": null
    },
    {
        "title": "次韵梅山送牡丹二首  其一",
        "author": "陈着",
        "content": "姚根魏拨两京贵，蜀本黟枝南度春。\n今日东风为谁好，花香不到独醒人。",
        "dynasty": "宋",
        "collection_info": null
    },
    {
        "title": "次韵梅山送牡丹二首  其二",
        "author": "陈着",
        "content": "毒雾腥尘涴色香，无知蜂蝶自干忙。\n醉时烦恼不须醉，三斗谁能向汝阳。",
        "dynasty": "宋",
        "collection_info": null
    },
    {
        "title": "又次韵二首  其一",
        "author": "陈着",
        "content": "犹记年时花下醉，老怀今已不成春。\n深黄浅紫知何在，留得残鶑啼向人。",
        "dynasty": "宋",
        "collection_info": null
    },
    {
        "title": "又次韵二首  其二",
        "author": "陈着",
        "content": "赋诗谁復待沈香，澒洞干坤走险忙。\n寂寂春光伤感处，瘦来不是沈东阳。",
        "dynasty": "宋",
        "collection_info": null
    },
    {
        "title": "三次前韵二首  其一",
        "author": "陈着",
        "content": "东风吹送世閒尘，斜日消凝洛下春。\n谁料马蹄成怪事，旁观自有豫知人。",
        "dynasty": "宋",
        "collection_info": null
    },
    {
        "title": "三次前韵二首  其二",
        "author": "陈着",
        "content": "花本伤时不肯香，酒无赊处亦空忙。\n便逢花酒如何醉，回首凄烟锁景阳。",
        "dynasty": "宋",
        "collection_info": null
    },
    {
        "title": "题丹霞洞",
        "author": "陈着",
        "content": "丹山高处坐龙宫，山下人归润泽中。\n北马一尘飞不到，危时方见有神功。",
        "dynasty": "宋",
        "collection_info": null
    },
    {
        "title": "谢戴时芳惠物",
        "author": "陈着",
        "content": "蚁绿浮香雪外春，锦翰飞动玉芝新。\n山人已约餐松柏，此馈应知是获麟。",
        "dynasty": "宋",
        "collection_info": null
    },
    {
        "title": "赠赵月堂",
        "author": "陈着",
        "content": "干坤惨淡真愁绝，民物伤残欲活难。\n说相说医当及此，区区衰病不须看。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其一",
        "author": "陈着",
        "content": "人世浮浮风裏尘，不须更问果何因。\n有时意思悠然处，流水青山便是亲。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其二",
        "author": "陈着",
        "content": "天地中閒浩浩歌，从他乌兔健飞过。\n旁人若问功名事，笑指南柯蚁一窠。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其三",
        "author": "陈着",
        "content": "春夏交承红与绿，岁寒三友松与竹。\n我是蟾宫老桂枝，独受上天风霜足。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其四",
        "author": "陈着",
        "content": "天街追逐边尘乱，更点听残钟鼓院。\n归舟便觉昔年非，高枕已忘前日倦。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其五",
        "author": "陈着",
        "content": "粟瓶酒榼近多空，书友诗朋亦閒逢。\n只有渔樵是知己，也嫌老似雪中松。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其六",
        "author": "陈着",
        "content": "萧萧四壁住残生，不学神仙不学僧。\n有酒未能忘北海，种瓜且自学东陵。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其七",
        "author": "陈着",
        "content": "自分书生他未暇，物外人来偶清话。\n老聃主见一字虚，庄叟寓言专是化。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其八",
        "author": "陈着",
        "content": "不到西峯为日久，一日一日一日又。\n明日有约为此游，一片云山想依旧。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其九",
        "author": "陈着",
        "content": "正觉留题久岑寂，此后此意谁知得。\n老僧揖入廊东头，摩挲石刻令人忆。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其一○",
        "author": "陈着",
        "content": "老佛眉閒屋漏愁，残廊脚下草光浮。\n谁能饥坐芦穿膝，莫问神通石点头。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其一一",
        "author": "陈着",
        "content": "小小杯盘共话情，兹行聊尔过浮生。\n瘦吟学士如工部，楷法书来近率更。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其一二",
        "author": "陈着",
        "content": "四坐诗成以成卷，醉舞者半歌者半。\n薄云疏雨且早归，杜鹃自催鹤自怨。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其一三",
        "author": "陈着",
        "content": "随意提携容易率，相约明朝更今日。\n太白尽可诗百篇，尧夫却有四不出。",
        "dynasty": "宋",
        "collection_info": null
    },
    {
        "title": "次韵如岳醵饮西峰寺分韵成诗十四首见寄  其一四",
        "author": "陈着",
        "content": "游了南山山外山，北山下住更幽閒。\n消磨永日何妨睡，受用清风不用还。",
        "dynasty": "宋",
        "collection_info": null
    },
    {
        "title": "次韵五月六日醵饮茂林",
        "author": "陈着",
        "content": "一味清风万竹阴，自行自坐见初心。\n已抛仙侣枕中梦，能听老陶琴外音。",
        "dynasty": "宋",
        "collection_info": null
    },
    {
        "title": "次韵如岳惠茶",
        "author": "陈着",
        "content": "槐窗梦断凤团香，松涧分来雀嘴尝。\n句引清风发吟兴，与师意思一般长。",
        "dynasty": "宋",
        "collection_info": null
    },
    {
        "title": "次韵答张子开教授",
        "author": "陈着",
        "content": "两翁相对五里近，一病同眠八月天。\n彼此医治须努力，要成欢醉菊花前。",
        "dynasty": "宋",
        "collection_info": null
    },
    {
        "title": "次韵内弟贝端甫家醉中",
        "author": "陈着",
        "content": "轩窗小小受千山，杯酒匆匆胜肆筵。\n满面春风相照处，话心只话数年前。",
        "dynasty": "宋",
        "collection_info": null
    },
    {
        "title": "次韵前人壁閒诗  其一",
        "author": "陈着",
        "content": "万宇腥埃风满山，只饶二十里云閒。\n要知人好境不好，最怕身闲心未闲。",
        "dynasty": "宋",
        "collection_info": null
    },
    {
        "title": "次韵前人壁閒诗  其二",
        "author": "陈着",
        "content": "两处诗家隔一山，此心知得两心閒。\n君才终与鹏腾海，我老甘从骥伏闲。",
        "dynasty": "宋",
        "collection_info": null
    },
    {
        "title": "示侄泳求牡丹",
        "author": "陈着",
        "content": "见说东家有牡丹，有花欲觅数枝看。\n若还溺爱悭分送，却与无花是一般。",
        "dynasty": "宋",
        "collection_info": null
    },
    {
        "title": "次韵弟观送牡丹",
        "author": "陈着",
        "content": "极目风沙姚魏家，耳边忍听后庭花。\n谁能把酒樽前醉，添得临风感岁华。",
        "dynasty": "宋",
        "collection_info": null
    },
    {
        "title": "四月朔旦过黄山哭刑部百求弟道中五首",
        "author": "陈着",
        "content": "河流曲折二十里，过了黄山始直东。\n今日卸船须得早，鄮峯已在眼花中。",
        "dynasty": "宋",
        "collection_info": null
    },
    {
        "title": "次韵弟观过黄山",
        "author": "陈着",
        "content": "晓雨纔收数点轻，江云未放十分晴。\n舟行曲港难为縴，峯有佳山莫问程。",
        "dynasty": "宋",
        "collection_info": null
    },
    {
        "title": "八字桥",
        "author": "陈着",
        "content": "二灵山下湖光润，八字桥头河水分。\n此是江东最佳处，近来风景不堪闻。",
        "dynasty": "宋",
        "collection_info": null
    },
    {
        "title": "青山下",
        "author": "陈着",
        "content": "千顷田畴麦浪花，数家林薄笋抽芽。\n休将世事俱归梦，颇喜人生尚有涯。",
        "dynasty": "宋",
        "collection_info": null
    },
    {
        "title": "碶头",
        "author": "陈着",
        "content": "篙师无力橹声柔，已分前途夜泊舟。\n忽报西风吹柁尾，不须斜日到程头。",
        "dynasty": "宋",
        "collection_info": null
    },
    {
        "title": "重五有感",
        "author": "陈着",
        "content": "登高时节殃鸡犬，乞巧风流狎女牛。\n何似今朝酹忠魄，残杯一洗世人愁。",
        "dynasty": "宋",
        "collection_info": null
    },
    {
        "title": "试墨三首  其一",
        "author": "陈着",
        "content": "元圭珍重镇书房，紫石磨来滃墨香。\n老去苦无閒着述，以分寸计□时长。",
        "dynasty": "宋",
        "collection_info": null
    },
    {
        "title": "试墨三首  其二",
        "author": "陈着",
        "content": "墨卿与我是相投，了得时需便罢休。\n不见江南井中藏，只为相国寺门留。",
        "dynasty": "宋",
        "collection_info": null
    },
    {
        "title": "试墨三首  其三",
        "author": "陈着",
        "content": "兔毫染上何妨浅，蝉翼写来可放轻。\n为爱淡中多醖藉，却嫌浓处太分明。",
        "dynasty": "宋",
        "collection_info": null
    },
    {
        "title": "出门偶成",
        "author": "陈着",
        "content": "双鹭飞飞高復低，復低飞下近山溪。\n一声樵唱山前路，却又飞归翡翠西。",
        "dynasty": "宋",
        "collection_info": null
    },
    {
        "title": "游雪窦杖锡七首 锦镜池",
        "author": "陈着",
        "content": "万仞崖擎碧玉台，中閒一镜帖天开。\n四时自与幽花对，一点时妆不照来。",
        "dynasty": "宋",
        "collection_info": null
    },
    {
        "title": "游雪窦杖锡七首 飞雪亭",
        "author": "陈着",
        "content": "雪瀑翻崖直下深，自从开闢到如今。\n天寒水涩山风急，不断朝宗一派心。",
        "dynasty": "宋",
        "collection_info": null
    },
    {
        "title": "游雪窦杖锡七首 妙高台",
        "author": "陈着",
        "content": "不到兹台四十年，临风独立意悠然。\n胸中多少难言事，便欲凭高叩九天。",
        "dynasty": "宋",
        "collection_info": null
    },
    {
        "title": "游雪窦杖锡七首 隠潭",
        "author": "陈着",
        "content": "何神擎破陇头岩，尽束溪流下碧潭。\n潭底有龙能变化，好将霖雨活东南。",
        "dynasty": "宋",
        "collection_info": null
    },
    {
        "title": "游雪窦杖锡七首 徐鳬岩",
        "author": "陈着",
        "content": "平揖天风一望来，苍崖万仞两分开。\n是中猨鹤亦难得，只有龙云相往回。",
        "dynasty": "宋",
        "collection_info": null
    },
    {
        "title": "游雪窦杖锡七首 踟蹰岭",
        "author": "陈着",
        "content": "石路崔嵬云上头，北云南雪此鸿沟。\n谁人题作踟蹰岭，不到山心不当游。",
        "dynasty": "宋",
        "collection_info": null
    },
    {
        "title": "游雪窦杖锡七首 杖锡入山亭",
        "author": "陈着",
        "content": "山上山根溪一湾，着亭管领此溪山。\n云南更在青天际，步一步高从此攀。",
        "dynasty": "宋",
        "collection_info": null
    },
    {
        "title": "游蔡峰道中三首 碧渚庵前",
        "author": "陈着",
        "content": "恩袍拜后两周星，今日西行得再经。\n休问庵中僧在否，满檐松竹旧时青。",
        "dynasty": "宋",
        "collection_info": null
    },
    {
        "title": "游蔡峰道中三首 半坑",
        "author": "陈着",
        "content": "迭障中閒一隙天，数家茅屋鹳巢边。\n逢人试问营生事，笑指岩前煮草烟。",
        "dynasty": "宋",
        "collection_info": null
    },
    {
        "title": "游蔡峰道中三首 回途望黄沙坑怀朝儿",
        "author": "陈着",
        "content": "昨日山前痛忆儿，回头凝望更依依。\n如今精爽知何在，采得兰花泣看归。",
        "dynasty": "宋",
        "collection_info": null
    },
    {
        "title": "次韵戴帅初架阁剡居四首  其一",
        "author": "陈着",
        "content": "书担随身又入山，危途步步转头看。\n近于潇上二三里，难似江西十八滩。",
        "dynasty": "宋",
        "collection_info": null
    },
    {
        "title": "次韵戴帅初架阁剡居四首  其二",
        "author": "陈着",
        "content": "青春踏过洛阳尘，今却寻盟郑子真。\n天下方酣施夺事，村中自有逊耕民。",
        "dynasty": "宋",
        "collection_info": null
    },
    {
        "title": "次韵戴帅初架阁剡居四首  其三",
        "author": "陈着",
        "content": "见说三閒松下屋，更无长物累中心。\n难忘独有南风操，时到溪山一鼓琴。",
        "dynasty": "宋",
        "collection_info": null
    },
    {
        "title": "次韵戴帅初架阁剡居四首  其四",
        "author": "陈着",
        "content": "隔一青山能几里，频频聚首约方来。\n生涯冷淡浑如此，输与斑衣学老莱。",
        "dynasty": "宋",
        "collection_info": null
    },
    {
        "title": "次韵戴帅初村园杂兴二首  其一",
        "author": "陈着",
        "content": "田不充耕漫垦山，焦劳新做鬓毛斑。\n牛歌方见平生戚，鱼釜何曾饿死丹。",
        "dynasty": "宋",
        "collection_info": null
    },
    {
        "title": "次韵戴帅初村园杂兴二首  其二",
        "author": "陈着",
        "content": "新园本是无多地，几步低平几步高。\n已逝江湖分雁啄，且从溪谷到龟毛。",
        "dynasty": "宋",
        "collection_info": null
    },
    {
        "title": "次韵鹿苑寺一览阁主岳松涧送茶",
        "author": "陈着",
        "content": "鹿苑书来字字香，满奁雀舌饷新尝。\n有时独坐相思处，一鼎松风午韵长。",
        "dynasty": "宋",
        "collection_info": null
    },
    {
        "title": "教学退作二首  其一",
        "author": "陈着",
        "content": "昔年堂上来三鳣，今日溪头领队鱼。\n方信卜居初意好，要教同里识诗书。",
        "dynasty": "宋",
        "collection_info": null
    },
    {
        "title": "教学退作二首  其二",
        "author": "陈着",
        "content": "话言超出求名外，心力分从负米余。\n幼学得师终有获，立根本处頼深锄。",
        "dynasty": "宋",
        "collection_info": null
    },
    {
        "title": "小学识媿  其一",
        "author": "陈着",
        "content": "字画向来虽小技，儿时欲学亦难详。\n点妆但莫如新妇，端正终须自老苍。",
        "dynasty": "宋",
        "collection_info": null
    },
    {
        "title": "小学识媿  其二",
        "author": "陈着",
        "content": "指点方名屑训蒙，一方纔解四方通。\n定知第一番开说，万水朝宗是正东。",
        "dynasty": "宋",
        "collection_info": null
    },
    {
        "title": "小学识媿  其三",
        "author": "陈着",
        "content": "工夫靠裏方为学，时习奚分幼壮年。\n何幸席閒提掇紧，最明新处是陈篇。",
        "dynasty": "宋",
        "collection_info": null
    },
    {
        "title": "又次韵帅初诸前七首  其一",
        "author": "陈着",
        "content": "三閒老屋坐屏山，梅影横斜细竹斑。\n寡慾自能坚铁脊，长生何必问金丹。",
        "dynasty": "宋",
        "collection_info": null
    },
    {
        "title": "又次韵帅初诸前七首  其二",
        "author": "陈着",
        "content": "青春本是耐官劳，却入山居便养高。\n清话一閒甜蚁梦，黄尘万事等鸿毛。",
        "dynasty": "宋",
        "collection_info": null
    },
    {
        "title": "又次韵帅初诸前七首  其三",
        "author": "陈着",
        "content": "世机毒甚含沙蜮，民命危于减水鱼。\n幸有柴门自深闭，不妨窗下蠹残书。",
        "dynasty": "宋",
        "collection_info": null
    },
    {
        "title": "又次韵帅初诸前七首  其四",
        "author": "陈着",
        "content": "世上纷纷博一卢，案头矻矻守三余。\n牢辞门外鸡豚社，菜味深长手灌锄。",
        "dynasty": "宋",
        "collection_info": null
    },
    {
        "title": "又次韵帅初诸前七首  其五",
        "author": "陈着",
        "content": "幻景为生何短长，痴人得梦亦推详。\n餐英漫效独清屈，饮乳谁皆百世苍。",
        "dynasty": "宋",
        "collection_info": null
    },
    {
        "title": "又次韵帅初诸前七首  其六",
        "author": "陈着",
        "content": "荷衣萧飒甘谋拙，毡笠峥嵘任命通。\n祇为爱山忙入剡，不因思鲙始归东。",
        "dynasty": "宋",
        "collection_info": null
    },
    {
        "title": "又次韵帅初诸前七首  其七",
        "author": "陈着",
        "content": "君是能诗犹可及，及君不可是吾年。\n有怀伐木相求意，但诵投瓜永好篇。",
        "dynasty": "宋",
        "collection_info": null
    },
    {
        "title": "次韵张子华七夕",
        "author": "陈着",
        "content": "郎自牵牛女自梭，驾言一岁一相过。\n不应妄念忘机杼，如此风波亦渡河。",
        "dynasty": "宋",
        "collection_info": null
    },
    {
        "title": "次韵刘后村所赠延庆主僧圭復翁诗三首  其一",
        "author": "陈着",
        "content": "古往今来几过帆，天高地下一浮庵。\n与翁相见亦偶尔，一笑无言意自参。",
        "dynasty": "宋",
        "collection_info": null
    },
    {
        "title": "次韵刘后村所赠延庆主僧圭復翁诗三首  其二",
        "author": "陈着",
        "content": "清到復翁方是清，不求名处莫逃名。\n南湖一片平铺水，中有拍天波浪声。",
        "dynasty": "宋",
        "collection_info": null
    },
    {
        "title": "次韵刘后村所赠延庆主僧圭復翁诗三首  其三",
        "author": "陈着",
        "content": "一色时妆漆染丝，淡中头绪自相知。\n后村已入神仙洞，留得同庚伴赋诗。",
        "dynasty": "宋",
        "collection_info": null
    },
    {
        "title": "次韵惟西堂巧山二首  其一",
        "author": "陈着",
        "content": "清风明月本无边，我亦寻盟到白莲。\n青玉轩前坐来久，淡中滋味自相贤。",
        "dynasty": "宋",
        "collection_info": null
    },
    {
        "title": "次韵惟西堂巧山二首  其二",
        "author": "陈着",
        "content": "一片灵心着古风，清吟披拂到衰翁。\n从教湖海相传去，知我曾来茅屋中。",
        "dynasty": "宋",
        "collection_info": null
    },
    {
        "title": "次和梅山弟二首  其一",
        "author": "陈着",
        "content": "马上功名马伏波，少游终是胜兄多。\n如今都付忘言处，醉向黄花奈我何。",
        "dynasty": "宋",
        "collection_info": null
    },
    {
        "title": "次和梅山弟二首  其二",
        "author": "陈着",
        "content": "心如古井已无波，无奈山林宿兴多。\n何幸风流存晋宋，不妨诗律效阴何。",
        "dynasty": "宋",
        "collection_info": null
    },
    {
        "title": "次和天童僧惠杲书记袖诗来访三首  其一",
        "author": "陈着",
        "content": "当年飓捲地轮移，拄杖东还云与飞。\n太白岩前绿阴下，相逢无语听催归。",
        "dynasty": "宋",
        "collection_info": null
    },
    {
        "title": "次和天童僧惠杲书记袖诗来访三首  其二",
        "author": "陈着",
        "content": "省话何须吞炭瘖，安贫便是直钩心。\n看来世事真飘瓦，笑杀时流重注金。",
        "dynasty": "宋",
        "collection_info": null
    },
    {
        "title": "次和天童僧惠杲书记袖诗来访三首  其三",
        "author": "陈着",
        "content": "出山相过便东行，水落山空一别轻。\n留得清诗照窗几，万花妆裏独梅兄。",
        "dynasty": "宋",
        "collection_info": null
    },
    {
        "title": "次韵屠仰之咏火",
        "author": "陈着",
        "content": "孔孟光华不死生，楚秦灰炬漫纷更。\n莫将烧叶焙浮烬，要把盘根养宿明。",
        "dynasty": "宋",
        "collection_info": null
    },
    {
        "title": "赠东隠小师林復祖",
        "author": "陈着",
        "content": "万木雕零独有松，雪霜风裏几春冬。\n须知受变方成物，直上云霄舞翠龙。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其一",
        "author": "陈着",
        "content": "鸦带残阳入翠微，纷纷黄叶向人飞。\n西风不管人閒事，雁自南飞燕自归。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其二",
        "author": "陈着",
        "content": "苹蓼汀洲红白分，忧心触景自如醺。\n鸿飞本欲冥冥去，万里长天不放云。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其三",
        "author": "陈着",
        "content": "平生念不到轻肥，砧杵凄凄捣布衣。\n说与妻孥贫自好，相看一笑有春晖。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其四",
        "author": "陈着",
        "content": "自古年年自有秋，悲秋元只是閒愁。\n感时祇有长庚子，说到衣冠成古邱。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其五",
        "author": "陈着",
        "content": "飞飞鸿雁旧山川，有泪沾衣感昔贤。\n猛拍阑干因猛省，从来沧海变桑田。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其六",
        "author": "陈着",
        "content": "木犀风了桂花风，几日中閒景不同。\n惟有黄花偏耐老，饱收霜露玉成功。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其七",
        "author": "陈着",
        "content": "露穫归来妇爨催，西风满屋饭香来。\n痴儿得饱牛衣舞，也要人呼小老莱。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其八",
        "author": "陈着",
        "content": "平生四海有知心，宿草秋风只感今。\n独向西皋一回首，未曾平面已兰金。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其九",
        "author": "陈着",
        "content": "梦断康衢立极谣，心如泥絮看萍飘。\n一清盍与金溪水，同味谁争盐海潮。",
        "dynasty": "宋",
        "collection_info": null
    },
    {
        "title": "次单君范袖来汪西皋所譔咏秋十章以示因和之十绝  其一○",
        "author": "陈着",
        "content": "昏眵望杳水云村，好句从来风月人。\n瓦缶不量追大吕，冰壶何惜受纤尘。",
        "dynasty": "宋",
        "collection_info": null
    },
    {
        "title": "赞龄叟留东隠二首  其一",
        "author": "陈着",
        "content": "纔出家来恩爱轻，师于东隠却关情。\n一盂菜饭留分与，方信空门有弟兄。",
        "dynasty": "宋",
        "collection_info": null
    },
    {
        "title": "赞龄叟留东隠二首  其二",
        "author": "陈着",
        "content": "一片丹山云出山，慈云高处共清閒。\n春风轻借吹嘘力，出本无心也会还。",
        "dynasty": "宋",
        "collection_info": null
    },
    {
        "title": "蒙斋习庵皆有诗在慈云阁沈端宪又有记文刻石因成二绝  其一",
        "author": "陈着",
        "content": "习老蒙翁两达尊，借他僧偈说慈云。\n一番入寺一感怆，细读古碑端宪文。",
        "dynasty": "宋",
        "collection_info": null
    },
    {
        "title": "蒙斋习庵皆有诗在慈云阁沈端宪又有记文刻石因成二绝  其二",
        "author": "陈着",
        "content": "景照堂中憩佛骚，阑干凭处接云高。\n赋诗时会苦吟甫，破约难留嗜酒陶。",
        "dynasty": "宋",
        "collection_info": null
    },
    {
        "title": "寄南湖主人海雪岑",
        "author": "陈着",
        "content": "别雪岑翁不记年，翁今来管四明天。\n看翁捲起南湖浪，洗尽浮尘结浄缘。",
        "dynasty": "宋",
        "collection_info": null
    },
    {
        "title": "哭赵观使墓",
        "author": "陈着",
        "content": "十载重来古树阴，眼前新冢泪沾襟。\n归家当与诸儿说，要识如今展拜心。",
        "dynasty": "宋",
        "collection_info": null
    },
    {
        "title": "送酒与蒲萄与来石门",
        "author": "陈着",
        "content": "山泉酿出苦醅硬，野蔓生来酸子圆。\n此味不投甜世界，遣教参透石翁禅。",
        "dynasty": "宋",
        "collection_info": null
    },
    {
        "title": "早晴出门",
        "author": "陈着",
        "content": "山光溪色晓晴閒，鸥鹭在溪雪在山。\n忽然自笑还自语，白日何似溪山閒。",
        "dynasty": "宋",
        "collection_info": null
    },
    {
        "title": "南山白云",
        "author": "陈着",
        "content": "一片白云飞入山，须臾又出在人閒。\n我归十年不復出，说道云閒我更閒。",
        "dynasty": "宋",
        "collection_info": null
    },
    {
        "title": "偶成",
        "author": "陈着",
        "content": "赤日途中嚼冰雪，红尘城外见林泉。\n一时邂逅犹快意，十载清閒我谢天。",
        "dynasty": "宋",
        "collection_info": null
    },
    {
        "title": "早行到慈云",
        "author": "陈着",
        "content": "出门早作慈云行，楼阁峥嵘残月明。\n老耳虚鸣眼带梦，恍然和宁闻六更。",
        "dynasty": "宋",
        "collection_info": null
    },
    {
        "title": "酒边",
        "author": "陈着",
        "content": "茶瓯纔退酒杯来，酒兴浓时杯復杯。\n也须留取三分醒，要带明月清风回。",
        "dynasty": "宋",
        "collection_info": null
    },
    {
        "title": "送董稼山二首  其一",
        "author": "陈着",
        "content": "三年一去西山云，一见欲别心知熏。\n劝君且为更上酒，何时得与细论文。",
        "dynasty": "宋",
        "collection_info": null
    },
    {
        "title": "送董稼山二首  其二",
        "author": "陈着",
        "content": "白髮萧萧送出门，相携相看两无言。\n祇应今日往来梦，搅破百里梅花邨。",
        "dynasty": "宋",
        "collection_info": null
    },
    {
        "title": "梅山醉归",
        "author": "陈着",
        "content": "山风满松松气香，松香和酒入诗肠。\n悠然一醉便归去，如梦未觉无何乡。",
        "dynasty": "宋",
        "collection_info": null
    },
    {
        "title": "乙酉正月二十日游慈云三首  其一",
        "author": "陈着",
        "content": "数曲清溪山抱回，青山高处醉筵开。\n忽然鼓笛太平调，便是洞庭闻乐来。",
        "dynasty": "宋",
        "collection_info": null
    },
    {
        "title": "乙酉正月二十日游慈云三首  其二",
        "author": "陈着",
        "content": "人生此会能几回，坐上有客皆怀开。\n更听阳关三迭曲，何日復遇此翁来。",
        "dynasty": "宋",
        "collection_info": null
    },
    {
        "title": "乙酉正月二十日游慈云三首  其三",
        "author": "陈着",
        "content": "溪自是溪山自山，溪山不与我人閒。\n古往今来只如此，看尽人閒忙与閒。",
        "dynasty": "宋",
        "collection_info": null
    },
    {
        "title": "元宵薇山内弟酒边五首  其一",
        "author": "陈着",
        "content": "青镫连夜得论情，瓦缶方淫独古声。\n人意好时天亦应，满山风雨忽开晴。",
        "dynasty": "宋",
        "collection_info": null
    },
    {
        "title": "元宵薇山内弟酒边五首  其二",
        "author": "陈着",
        "content": "镫宵处处是春台，尽夜还家亦快哉。\n说与诸儿此行好，满襟带得义风回。",
        "dynasty": "宋",
        "collection_info": null
    },
    {
        "title": "元宵薇山内弟酒边五首  其三",
        "author": "陈着",
        "content": "火是人生日用资，难凭回禄做儿嬉。\n千镫照夜成何事，一点疏防万屋危。",
        "dynasty": "宋",
        "collection_info": null
    },
    {
        "title": "元宵薇山内弟酒边五首  其四",
        "author": "陈着",
        "content": "日星明概朝廷福，烟火安和田里丰。\n此是古今真乐事，夜镫何用搧淫风。",
        "dynasty": "宋",
        "collection_info": null
    },
    {
        "title": "元宵薇山内弟酒边五首  其五",
        "author": "陈着",
        "content": "一炉榾柮一镫寒，樽酒留连到夜阑。\n惟有冥心伤世变，谁开醉眼看狂澜。",
        "dynasty": "宋",
        "collection_info": null
    },
    {
        "title": "与西寺月石桥二首  其一",
        "author": "陈着",
        "content": "脊梁硬竖支撑佛，心地平铺济渡人。\n不比天台无用物，祇将奇险诳愚民。",
        "dynasty": "宋",
        "collection_info": null
    },
    {
        "title": "与西寺月石桥二首  其二",
        "author": "陈着",
        "content": "相逢相约到云閒，欲往从人却又还。\n留取有余无尽意，眼中处处见西山。",
        "dynasty": "宋",
        "collection_info": null
    },
    {
        "title": "上乘方丈",
        "author": "陈着",
        "content": "石边流水竹边松，中有十年前好风。\n悠然自得忽自笑，今日何日此山中。",
        "dynasty": "宋",
        "collection_info": null
    },
    {
        "title": "宜晚小酌二首  其一",
        "author": "陈着",
        "content": "天理人伦古到今，一门三世弟兄心。\n紫荆树树花如锦，方信春风无浅深。",
        "dynasty": "宋",
        "collection_info": null
    },
    {
        "title": "宜晚小酌二首  其二",
        "author": "陈着",
        "content": "浊酒三杯三代醇，中閒滋味是人伦。\n世人毫末成胡越，要看家风我姓陈。",
        "dynasty": "宋",
        "collection_info": null
    },
    {
        "title": "坐凝光亭看麦",
        "author": "陈着",
        "content": "十日前来翠满腔，重来二麦已摇黄。\n春风亦自知艰食，日夜吹嘘早熟香。",
        "dynasty": "宋",
        "collection_info": null
    },
    {
        "title": "偶成梅山园有酌",
        "author": "陈着",
        "content": "易来难去家半里，似有还无雨数丝。\n烂醉池边野花下，黄昏犹有未成诗。",
        "dynasty": "宋",
        "collection_info": null
    },
    {
        "title": "留稼山",
        "author": "陈着",
        "content": "山蕨如拳未有筋，溪鱼子腹不生鳞。\n明朝二味三杯酒，此意良真莫语人。",
        "dynasty": "宋",
        "collection_info": null
    },
    {
        "title": "龄叟得稼山好语因赞之",
        "author": "陈着",
        "content": "高怀不是爱山行，钟鼓楼高有宿盟。\n今夜老禅联榻卧，定应说到有西成。",
        "dynasty": "宋",
        "collection_info": null
    },
    {
        "title": "弟观为众奉里神于丹山僧舍有五绝因趁韵  其一",
        "author": "陈着",
        "content": "一入丹崖第一坳，幽然此意已有巢。\n吸泉煮茗濡吟吻，洗尽人閒血肉庖。",
        "dynasty": "宋",
        "collection_info": null
    },
    {
        "title": "弟观为众奉里神于丹山僧舍有五绝因趁韵  其二",
        "author": "陈着",
        "content": "人众由来口铄金，漫从时好答人心。\n堪怜寒露冰壶玉，尘满冠巾汗满襟。",
        "dynasty": "宋",
        "collection_info": null
    },
    {
        "title": "弟观为众奉里神于丹山僧舍有五绝因趁韵  其三",
        "author": "陈着",
        "content": "一卷新吟水石香，顿教尘浊变清凉。\n唤醒心下十年梦，拜舞熏风面舜廊。",
        "dynasty": "宋",
        "collection_info": null
    },
    {
        "title": "弟观为众奉里神于丹山僧舍有五绝因趁韵  其四",
        "author": "陈着",
        "content": "老我今年七十二，已无半念到穷通。\n北窗一枕羲皇上，日自流西水自东。",
        "dynasty": "宋",
        "collection_info": null
    },
    {
        "title": "弟观为众奉里神于丹山僧舍有五绝因趁韵  其五",
        "author": "陈着",
        "content": "迎神旧是醉譁场，榷禁方严酒有坊。\n幸免叫嚣成鬼市，不妨安稳服农忙。",
        "dynasty": "宋",
        "collection_info": null
    },
    {
        "title": "重午酒边四句书宜晚",
        "author": "陈着",
        "content": "七十二岁重午酒，百千万变独閒身。\n细看榴艾祇自醉，同弔芷兰能几人。",
        "dynasty": "宋",
        "collection_info": null
    },
    {
        "title": "丙戌人日与内侄汪景渊同饮于宜晚二首  其一",
        "author": "陈着",
        "content": "忆昔儿嬉祖母旁，如今甲子一周强。\n昼窗三世亲亲话，分付儿孙此意长。",
        "dynasty": "宋",
        "collection_info": null
    },
    {
        "title": "丙戌人日与内侄汪景渊同饮于宜晚二首  其二",
        "author": "陈着",
        "content": "危世相逢三载閒，春风杯酒此时难。\n双溪不是无风月，世味何如菜芋盘。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 广莫轩",
        "author": "陈着",
        "content": "高山处处着虚轩，来此凭阑便欲仙。\n下视浮云隔黄雾，平迎行日上青天。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 庆登桥",
        "author": "陈着",
        "content": "一水流南抱县行，一桥在上压溪横。\n傍阑多少人观政，要与桥平水与清。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 虚白观",
        "author": "陈着",
        "content": "庭中说法有龙听，龙去庭空水一汀。\n独有亭亭岁寒柏，不知人世自青青。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 岳林",
        "author": "陈着",
        "content": "传说当年契此翁，偶然来此笑春风。\n忽抛布袋归何处，地下天高一阁空。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 雪窦",
        "author": "陈着",
        "content": "乳峯真可避人閒，上妙高台天可攀。\n未说旷怀便笑傲，堪从险处习閒关。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 凤花",
        "author": "陈着",
        "content": "谁把深红浅绿蟠，羽毛飞动倚风阑。\n时人不识来仪瑞，只向花前想像看。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 龙松",
        "author": "陈着",
        "content": "皮皴肉紧髮苍然，伏雪眠风傲岁年。\n不见南阳龙卧者，本心元自直通天。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 石夫人",
        "author": "陈着",
        "content": "千尺嶙峋直立形，流传神应挟风霆。\n石身本聚山川气，便是人心聚处灵。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 杨梅",
        "author": "陈着",
        "content": "火珠簇压翠微鲜，丹粒团成蜜颗甜。\n争为渴饕供燕豆，谁知赪汗困偿篮。",
        "dynasty": "宋",
        "collection_info": null
    },
    {
        "title": "应百里李天益来求作奉川十咏似之 耀碑潭",
        "author": "陈着",
        "content": "微风篆水自成碑，清月磨潭不受疵。\n万里此通归去路，扁舟堪载送行诗。",
        "dynasty": "宋",
        "collection_info": null
    },
    {
        "title": "到梅山弟家见瑞香盛开醉书",
        "author": "陈着",
        "content": "地因胜境閒中见，花为骚人分外香。\n数步出山何世界，一春无事是风光。",
        "dynasty": "宋",
        "collection_info": null
    },
    {
        "title": "送君范到下溪头",
        "author": "陈着",
        "content": "老来多病脚蹒跚，不觉追行一里宽。\n归去闭门还静坐，世途步步是邯郸。",
        "dynasty": "宋",
        "collection_info": null
    },
    {
        "title": "酒后四句示梅山弟",
        "author": "陈着",
        "content": "蒙蒙细雨湿春风，家在青山啼鸟中。\n有酒可杯书可读，何须门外问穷通。",
        "dynasty": "宋",
        "collection_info": null
    },
    {
        "title": "用梅山醉中韵三首  其一",
        "author": "陈着",
        "content": "一窗桃李夹垂杨，一卷离骚一炷香。\n闭眼坐来开眼笑，到无言处是春光。",
        "dynasty": "宋",
        "collection_info": null
    },
    {
        "title": "用梅山醉中韵三首  其二",
        "author": "陈着",
        "content": "满世杨花桃李妆，自家采采芷兰香。\n无从捉鼻如安石，相与齐眉有孟光。",
        "dynasty": "宋",
        "collection_info": null
    },
    {
        "title": "用梅山醉中韵三首  其三",
        "author": "陈着",
        "content": "吟搜菜味诗宜瘦，睡足花时梦亦香。\n閒也曾忙老彭泽，存而无用古灵光。",
        "dynasty": "宋",
        "collection_info": null
    },
    {
        "title": "儿童以石舟戏于池",
        "author": "陈着",
        "content": "浮生已付四宜休，老病光阴黄叶秋。\n底用燕嬉居画舫，何妨飘忽悟虚舟。",
        "dynasty": "宋",
        "collection_info": null
    },
    {
        "title": "有感",
        "author": "陈着",
        "content": "天将转冷热连日，云欲开晴雨数丝。\n造物从容消长处，盍将人事此中推。",
        "dynasty": "宋",
        "collection_info": null
    },
    {
        "title": "临行别单景山",
        "author": "陈着",
        "content": "我衰已分龟头缩，君健方知鹤翅掀。\n早韭晚菘冬芋栗，尚能时节候高轩。",
        "dynasty": "宋",
        "collection_info": null
    },
    {
        "title": "饮于梅山弟家醉书八首 示圣涯侄 其一",
        "author": "陈着",
        "content": "梅山半载在城中，辜负山中月与风。\n老我相逢还一笑，弟兄能有几人同。",
        "dynasty": "宋",
        "collection_info": null
    },
    {
        "title": "饮于梅山弟家醉书八首 示圣涯侄 其二",
        "author": "陈着",
        "content": "老我衰颜百念煎，梅山少我十三年。\n人生不问寿长短，得一日宽皆是仙。",
        "dynasty": "宋",
        "collection_info": null
    },
    {
        "title": "饮于梅山弟家醉书八首 示圣涯侄 其三",
        "author": "陈着",
        "content": "象棋一局酒三杯，此乐都从静处来。\n明月清风不轻与，青山流水要相陪。",
        "dynasty": "宋",
        "collection_info": null
    },
    {
        "title": "饮于梅山弟家醉书八首 示圣涯侄 其四",
        "author": "陈着",
        "content": "有约相过亭午天，日斜犹在酒杯閒。\n迟迟要待月明去，意在弟兄非在山。",
        "dynasty": "宋",
        "collection_info": null
    },
    {
        "title": "饮于梅山弟家醉书八首 示圣涯侄 其五",
        "author": "陈着",
        "content": "人閒杯酒易暌乖，祇为闺门意弗谐。\n每到梅山醉终日，不闻人语自安排。",
        "dynasty": "宋",
        "collection_info": null
    },
    {
        "title": "饮于梅山弟家醉书八首 示圣涯侄 其六",
        "author": "陈着",
        "content": "年少心怀早可人，酒边一笑见真醇。\n但从此日涵濡去，更把诗书沃此身。",
        "dynasty": "宋",
        "collection_info": null
    },
    {
        "title": "饮于梅山弟家醉书八首 喜见山孙",
        "author": "陈着",
        "content": "梅山醉裏抱山孙，春入孩颜笑语温。\n淡静心田无妄念，祇将诗礼种家门。",
        "dynasty": "宋",
        "collection_info": null
    },
    {
        "title": "饮于梅山弟家醉书八首 感慨前事",
        "author": "陈着",
        "content": "世变其如我醉何，儿孙扶路日西斜。\n风吹醒处愁依旧，萧飒干坤菊两家。",
        "dynasty": "宋",
        "collection_info": null
    },
    {
        "title": "梅山摘其绝为四首和来余因以次韵  其一",
        "author": "陈着",
        "content": "梅山半载在城中，带得山閒物外风。\n随境动时元自静，与人和处底须同。",
        "dynasty": "宋",
        "collection_info": null
    },
    {
        "title": "梅山摘其绝为四首和来余因以次韵  其二",
        "author": "陈着",
        "content": "辜负山中月与风，心无城市亦山中。\n应嫌猿鹤天机浅，要与同行不肯同。",
        "dynasty": "宋",
        "collection_info": null
    },
    {
        "title": "梅山摘其绝为四首和来余因以次韵  其三",
        "author": "陈着",
        "content": "老我相逢还一笑，杯盘草草自家风。\n从人漫说侯鲭好，难与耆英菜味同。",
        "dynasty": "宋",
        "collection_info": null
    },
    {
        "title": "梅山摘其绝为四首和来余因以次韵  其四",
        "author": "陈着",
        "content": "弟兄能有几人同，酒趣诗情冷淡中。\n须记松梅满山雪，莫随桃李杏花风。",
        "dynasty": "宋",
        "collection_info": null
    },
    {
        "title": "次韵梅山弟醉吟七首  其一",
        "author": "陈着",
        "content": "高明所志希贤圣，愚暗惟知事鬼神。\n老我激昂非矫物，本心标榜未输人。",
        "dynasty": "宋",
        "collection_info": null
    },
    {
        "title": "次韵梅山弟醉吟七首  其二",
        "author": "陈着",
        "content": "暗檐行吟梅影瘦，午窗坐睡檀丝长。\n不作上下四方梦，何妨参受三峯香。",
        "dynasty": "宋",
        "collection_info": null
    },
    {
        "title": "次韵梅山弟醉吟七首  其三",
        "author": "陈着",
        "content": "隠处是甪里先生，放游是司马子长。\n试问梅山老居士，判断两家谁最香。",
        "dynasty": "宋",
        "collection_info": null
    },
    {
        "title": "次韵梅山弟醉吟七首  其四",
        "author": "陈着",
        "content": "鱼眼死也依然张，鹤颈生来如此长。\n凡物不齐各有分，不须逐臭存吾香。",
        "dynasty": "宋",
        "collection_info": null
    },
    {
        "title": "次韵梅山弟醉吟七首  其五",
        "author": "陈着",
        "content": "蟁翼只为黄昏忙，鹄心自与青天长。\n世人皆失我独得，春风浩浩诗书香。",
        "dynasty": "宋",
        "collection_info": null
    },
    {
        "title": "次韵梅山弟醉吟七首  其六",
        "author": "陈着",
        "content": "开眼门外世梦短，忘情樽前閒意长。\n邂逅当有赤松子，歌舞何用楚兰香。",
        "dynasty": "宋",
        "collection_info": null
    },
    {
        "title": "次韵梅山弟醉吟七首  其七",
        "author": "陈着",
        "content": "人于忙处不知老，诗到醉时方是真。\n相对梅山几杯酒，不知身亦是今人。",
        "dynasty": "宋",
        "collection_info": null
    },
    {
        "title": "呈竹石亭",
        "author": "陈着",
        "content": "说道疏时元是密，偶于忙处得寻閒。\n宿愁复岭重山外，新趣清风明月閒。",
        "dynasty": "宋",
        "collection_info": null
    },
    {
        "title": "登慈云阁偶成三首  其一",
        "author": "陈着",
        "content": "五里晴行信一筇，入松迎面旧松风。\n斜阳归路樵渔笑，翁自何来半醉中。",
        "dynasty": "宋",
        "collection_info": null
    },
    {
        "title": "登慈云阁偶成三首  其二",
        "author": "陈着",
        "content": "悠悠双鹭趁溪飞，欲带清风何处归。\n湖海近来难着脚，灵山深处自知机。",
        "dynasty": "宋",
        "collection_info": null
    },
    {
        "title": "登慈云阁偶成三首  其三",
        "author": "陈着",
        "content": "行人笑我又偷閒，说与行人听我言。\n知得浮生皆定分，有谁教汝自煎烦。",
        "dynasty": "宋",
        "collection_info": null
    },
    {
        "title": "呈龄叟二首  其一",
        "author": "陈着",
        "content": "溪山五里眼花中，万变风光一总空。\n惟有老师无处语，依然只是旧家风。",
        "dynasty": "宋",
        "collection_info": null
    },
    {
        "title": "呈龄叟二首  其二",
        "author": "陈着",
        "content": "老师神用笑谈中，不但能降大小空。\n自谓我心顽似铁，也随柳絮舞春风。",
        "dynasty": "宋",
        "collection_info": null
    },
    {
        "title": "到倪{奥/田}回",
        "author": "陈着",
        "content": "七十四岁已见境，九千百步尚寻山。\n暗从今日逆数转，能得平生几日閒。",
        "dynasty": "宋",
        "collection_info": null
    },
    {
        "title": "次儿瀹呈石秀叔韵",
        "author": "陈着",
        "content": "寒雨满城诗客孤，秋风万山帽人少。\n何如对床千古心，白髮黄花傲昏晓。",
        "dynasty": "宋",
        "collection_info": null
    },
    {
        "title": "赵月堂来问比日何似答曰",
        "author": "陈着",
        "content": "欲死不死命相若，此心何心谁得知。\n湖海逢人借问我，为说如醉如盲痴。",
        "dynasty": "宋",
        "collection_info": null
    },
    {
        "title": "为茂林老乘独舟四句",
        "author": "陈着",
        "content": "海浪如山不着帆，任风吹去渺茫閒。\n谁知缘法有到处，少茂林泊处深山。",
        "dynasty": "宋",
        "collection_info": null
    },
    {
        "title": "薇山处过番石渡遭渡子无礼伤臂因韵二首  其一",
        "author": "陈着",
        "content": "卧如龙奋亮当贵，射可猿通广欲飞。\n谁料舟人为敌国，祇应山鸟怪儒衣。",
        "dynasty": "宋",
        "collection_info": null
    },
    {
        "title": "薇山处过番石渡遭渡子无礼伤臂因韵二首  其二",
        "author": "陈着",
        "content": "唾来不拭如师德，怒至无迁学子颜。\n浅眼方知有沧海，恶声宁復到薇山。",
        "dynasty": "宋",
        "collection_info": null
    },
    {
        "title": "游灵济寺方丈酒边",
        "author": "陈着",
        "content": "天画轩前酒一杯，爱閒能有几人来。\n明朝又入深山去，安得如潮日两回。",
        "dynasty": "宋",
        "collection_info": null
    },
    {
        "title": "灵济寺午睡起",
        "author": "陈着",
        "content": "江上春风底事寒，主张火柜一雷鼾。\n不干酒力浓时困，自是人情熟处安。",
        "dynasty": "宋",
        "collection_info": null
    },
    {
        "title": "到梅山处三首  其一",
        "author": "陈着",
        "content": "种成梅竹趣何澹，说到诗书心自閒。\n滋味深长在物外，尘埃分付与人閒。",
        "dynasty": "宋",
        "collection_info": null
    },
    {
        "title": "到梅山处三首  其二",
        "author": "陈着",
        "content": "溪山有分皆为福，草木无成半计功。\n小小梅园胸次阔，到忘言处只春风。",
        "dynasty": "宋",
        "collection_info": null
    },
    {
        "title": "到梅山处三首  其三",
        "author": "陈着",
        "content": "斜阳已在古松閒，杯酒相留未放还。\n此是古人真率处，谁知今日有梅山。",
        "dynasty": "宋",
        "collection_info": null
    },
    {
        "title": "咏鹭",
        "author": "陈着",
        "content": "玉雪毛衣□□□，平生惯弄碧潺潺。\n春风唤起双飞兴，不得鱼虾也入山。",
        "dynasty": "宋",
        "collection_info": null
    },
    {
        "title": "送许耀卿入越",
        "author": "陈着",
        "content": "三宿相留亦是缘，东风吹上镜湖船。\n閒心可为流觞事，古眼应探窆石前。",
        "dynasty": "宋",
        "collection_info": null
    },
    {
        "title": "次韵内弟汪英春来弟家省母二首  其一",
        "author": "陈着",
        "content": "菽水可欢须且住，粟布相容何必去。\n纵然有约奉归轩，也待春程香暖处。",
        "dynasty": "宋",
        "collection_info": null
    },
    {
        "title": "次韵内弟汪英春来弟家省母二首  其二",
        "author": "陈着",
        "content": "绿衣何曾解老怀，彩褐朅来舞春阶。\n方知无忝所生处，不犯河魁也是斋。",
        "dynasty": "宋",
        "collection_info": null
    },
    {
        "title": "朝归生日女洸有诗因次韵",
        "author": "陈着",
        "content": "老爷不记汝生辰，一见杯盘便是春。\n兄姊味言儿记取，同胞皆是读书身。",
        "dynasty": "宋",
        "collection_info": null
    },
    {
        "title": "春夜梦中得四句",
        "author": "陈着",
        "content": "北海座上客常满，陈平席门车亦多。\n贫富不关交际事，二公门户亦山河。",
        "dynasty": "宋",
        "collection_info": null
    },
    {
        "title": "次韵奉慈寺主居简",
        "author": "陈着",
        "content": "纳交虽浅自知深，一见如抽病眼鍼。\n已约飞云狎来往，谁知峯顶有千寻。",
        "dynasty": "宋",
        "collection_info": null
    },
    {
        "title": "似居简",
        "author": "陈着",
        "content": "老岁虽寻相近寺，危时欲见得交人。\n平生自有凌云志，只恐峯高不受邻。",
        "dynasty": "宋",
        "collection_info": null
    },
    {
        "title": "与徐国英坐西窗渴睡中得四句",
        "author": "陈着",
        "content": "古语相宜数日陪，西风未放木犀开。\n子方兴尽欲归去，小雨又从溪外来。",
        "dynasty": "宋",
        "collection_info": null
    },
    {
        "title": "晚晴次前韵似前人",
        "author": "陈着",
        "content": "雨中菜酒得相陪，天忽安排晚霁开。\n明月归途定回首，橘香时节又须来。",
        "dynasty": "宋",
        "collection_info": null
    },
    {
        "title": "谢居简送茶麵",
        "author": "陈着",
        "content": "银丝餠熟笋供臛，玉糁羹香茶嗽芽。\n食粥案头添雅供，不知此味更谁家。",
        "dynasty": "宋",
        "collection_info": null
    },
    {
        "title": "次韵僧云岫寄东皋寺主智恭",
        "author": "陈着",
        "content": "闻说东皋绝点埃，笑飞铁锡把山开。\n何须一面方相识，曾见藕花诗句来。",
        "dynasty": "宋",
        "collection_info": null
    },
    {
        "title": "次前韵似云岫",
        "author": "陈着",
        "content": "一帘云影隔尘埃，小小禅心为客开。\n坐久不知风雨恶，柏炉香裏话诗来。",
        "dynasty": "宋",
        "collection_info": null
    },
    {
        "title": "次前韵寄天宁老可举避生日于西山",
        "author": "陈着",
        "content": "迎锡清风扫宿埃，烟霏空翠画图开。\n西山山上千年鹤，认取年年一度来。",
        "dynasty": "宋",
        "collection_info": null
    },
    {
        "title": "次云岫惠茶",
        "author": "陈着",
        "content": "满啜禅林五味茶，清风吹散事如麻。\n客中邂逅真奇绝，不比寻常贼破家。",
        "dynasty": "宋",
        "collection_info": null
    },
    {
        "title": "谢云岫重五送酒糭",
        "author": "陈着",
        "content": "金黍琼浆忽到前，方知相近弔湘天。\n客中寂寞堪骚屈，暖熟风光出老禅。",
        "dynasty": "宋",
        "collection_info": null
    },
    {
        "title": "次韵史猷父来见",
        "author": "陈着",
        "content": "诗书门户耿余光，残月孤星各一方。\n白首相逢笑相问，何如耆旧在襄阳。",
        "dynasty": "宋",
        "collection_info": null
    },
    {
        "title": "高洁堂来见因次前韵三首  其一",
        "author": "陈着",
        "content": "室如晦处有通光，内外相须是直方。\n认取青毡为旧物，要看鸣凤在朝阳。",
        "dynasty": "宋",
        "collection_info": null
    },
    {
        "title": "高洁堂来见因次前韵三首  其二",
        "author": "陈着",
        "content": "君家文献日争光，声价如今重上方。\n我老尚知师古学，为搜古集到渠阳。",
        "dynasty": "宋",
        "collection_info": null
    },
    {
        "title": "高洁堂来见因次前韵三首  其三",
        "author": "陈着",
        "content": "诗屋中閒借隙光，老来犹苦未知方。\n羡君句法源头活，此意曾参到紫阳。",
        "dynasty": "宋",
        "collection_info": null
    },
    {
        "title": "次韵云岫偶成",
        "author": "陈着",
        "content": "偶来云外见青山，有感人閒两触蛮。\n谁识禅心夜来雨，西风唤起喜中嘆。",
        "dynasty": "宋",
        "collection_info": null
    },
    {
        "title": "次韵戴帅初觅茶子二首  其一",
        "author": "陈着",
        "content": "风流清苦自成家，要撷春香煮雪花。\n知味不随鸿渐唾，剡翁自种剡翁茶。",
        "dynasty": "宋",
        "collection_info": null
    },
    {
        "title": "次韵戴帅初觅茶子二首  其二",
        "author": "陈着",
        "content": "新诗着意不曾疏，苦觅茶栽胜索租。\n搜送坚霜千碧颗，难酬五十斛明珠。",
        "dynasty": "宋",
        "collection_info": null
    },
    {
        "title": "闻鶑",
        "author": "陈着",
        "content": "当年百啭建章宫，调入新诗丽曲中。\n老耳如今听不入，为谁犹自咽东风。",
        "dynasty": "宋",
        "collection_info": null
    },
    {
        "title": "绿阴",
        "author": "陈着",
        "content": "风枝雨叶渐成阴，扫退浮红浪紫尘。\n惭我老苍留本色，安排晚景见新春。",
        "dynasty": "宋",
        "collection_info": null
    },
    {
        "title": "外孙黄相儿求写送春三首并示",
        "author": "陈着",
        "content": "相儿一揖笑嬉嬉，要写酴醿架下诗。\n留取他年时展看，外家风景有当时。",
        "dynasty": "宋",
        "collection_info": null
    },
    {
        "title": "招弟辈饮次韵",
        "author": "陈着",
        "content": "浅量能消酒几杯，争如俗子厌人来。\n明朝定到梅山下，不管梅花开未开。",
        "dynasty": "宋",
        "collection_info": null
    },
    {
        "title": "王得淦招饮席上二首  其一",
        "author": "陈着",
        "content": "亲戚疏疏已晓星，杯中滴滴是真情。\n近来此酒谁家有，除却旗亭无笑声。",
        "dynasty": "宋",
        "collection_info": null
    },
    {
        "title": "王得淦招饮席上二首  其二",
        "author": "陈着",
        "content": "太史应须奏德星，老夫相与证高情。\n杯盘楚楚饶诗兴，写出人閒淡处声。",
        "dynasty": "宋",
        "collection_info": null
    },
    {
        "title": "黄相儿求诗",
        "author": "陈着",
        "content": "相儿执笔请翁书，要受持从入学初。\n我有至言儿听取，心宜庄敬气宜舒。",
        "dynasty": "宋",
        "collection_info": null
    },
    {
        "title": "戴仲伦求诗",
        "author": "陈着",
        "content": "来翁摊纸要求诗，犹胜儿童弱弄嬉。\n参得纯公行乐意，傍花随柳待他时。",
        "dynasty": "宋",
        "collection_info": null
    },
    {
        "title": "次韵儿瀹六月十二日登东坑岭",
        "author": "陈着",
        "content": "欲寿吾前酒一行，走三百里火云程。\n热时却有寒时节，汝母梅花腊底生。",
        "dynasty": "宋",
        "collection_info": null
    },
    {
        "title": "次儿泌韵",
        "author": "陈着",
        "content": "门外风尘付一吁，何妨稼圃学樊须。\n由由本自人难浼，皎皎奚忧我易污。",
        "dynasty": "宋",
        "collection_info": null
    },
    {
        "title": "侄孙榘献醉鳘以一绝復之",
        "author": "陈着",
        "content": "年来只识釜中鱼，出海修鳞梦也无。\n宝鳘带糟俄入眼，儿童惊动哄寒厨。",
        "dynasty": "宋",
        "collection_info": null
    },
    {
        "title": "答眚医王东林求□",
        "author": "陈着",
        "content": "我抱东林未见心，诸贤诗上见东林。\n两瞳不觉鍼锋到，一瞬清风扫宿阴。",
        "dynasty": "宋",
        "collection_info": null
    },
    {
        "title": "送林方叔赴范氏馆",
        "author": "陈着",
        "content": "家食城南擅独贤，夜占奎壁半移躔。\n东风绛帐浑閒事，先世青毡是宿缘。",
        "dynasty": "宋",
        "collection_info": null
    },
    {
        "title": "次韵张君寿来见二首  其一",
        "author": "陈着",
        "content": "万错生于一动閒，老夫不是不知还。\n春风百里回头处，莫怪移文到北山。",
        "dynasty": "宋",
        "collection_info": null
    },
    {
        "title": "次韵张君寿来见二首  其二",
        "author": "陈着",
        "content": "大学门庭不易登，参前新意逐时生。\n须教一敬存神舍，莫是多吟费管城。",
        "dynasty": "宋",
        "collection_info": null
    },
    {
        "title": "醉中示梅山弟二首  其一",
        "author": "陈着",
        "content": "夜镫曾醉藕花凉，笋担归来雨亦香。\n閒裏不妨长聚首，人生能得几斜阳。",
        "dynasty": "宋",
        "collection_info": null
    },
    {
        "title": "醉中示梅山弟二首  其二",
        "author": "陈着",
        "content": "两山合秀水流中，茅屋相忘松竹丛。\n时节往来容易事，菜汤艾酒一家风。",
        "dynasty": "宋",
        "collection_info": null
    },
    {
        "title": "谢绍兴石梅癯遗本堂二篆书",
        "author": "陈着",
        "content": "飞下云閒玉筯书，忽如梦觉揖梅癯。\n古来髓脉今谁识，称得山中老饿夫。",
        "dynasty": "宋",
        "collection_info": null
    },
    {
        "title": "九月一日戴时可酒边  其一",
        "author": "陈着",
        "content": "老夫不是不知时，黄菊芙蓉正要诗。\n谁信多魔儿女病，催租风雨又攒眉。",
        "dynasty": "宋",
        "collection_info": null
    },
    {
        "title": "九月一日戴时可酒边  其二",
        "author": "陈着",
        "content": "不知今日是何时，只管飞毫醉梦诗。\n天地本来宽着我，可曾寒饿一低眉。",
        "dynasty": "宋",
        "collection_info": null
    },
    {
        "title": "次韵女洸九日坐病与泌诗",
        "author": "陈着",
        "content": "翻海谁能实漏卮，世情分数逐时支。\n三年两满何须计，父子初心要自知。",
        "dynasty": "宋",
        "collection_info": null
    },
    {
        "title": "次韵汪英春九日酒边",
        "author": "陈着",
        "content": "有客相过风雨秋，唾飞珠玉胜珍羞。\n但知女似谢道藴，不道吾为马少游。",
        "dynasty": "宋",
        "collection_info": null
    },
    {
        "title": "次韵东平赵益三首 龙松",
        "author": "陈着",
        "content": "修鳞化作偃松寒，数百年閒一梦看。\n何似起来云拥去，为天行雨万民欢。",
        "dynasty": "宋",
        "collection_info": null
    },
    {
        "title": "次韵东平赵益三首 凤花",
        "author": "陈着",
        "content": "翠红翼翼宝坊閒，曾入瑶宫白玉阑。\n飞上朝阳瑞天下，灵根变化本无难。",
        "dynasty": "宋",
        "collection_info": null
    },
    {
        "title": "次韵东平赵益三首 塔亭",
        "author": "陈着",
        "content": "野迥山空风撼铎，孤坟寂寂春光薄。\n谁问布袋事有无，水自东流日西落。",
        "dynasty": "宋",
        "collection_info": null
    },
    {
        "title": "快活吟第三笔示诸儿",
        "author": "陈着",
        "content": "小儿求我第三笔，醉中言语不择出。\n老怀空空无他肠，汝祖心事须当毕。",
        "dynasty": "宋",
        "collection_info": null
    },
    {
        "title": "復越悟本寺主僧文蔚惠丹剂",
        "author": "陈着",
        "content": "师归古越老梅根，我住小丹山下邨。\n赠我金丹知有意，要生羽翼到云门。",
        "dynasty": "宋",
        "collection_info": null
    },
    {
        "title": "次韵雪窦寺主僧炳同招游山二首  其一",
        "author": "陈着",
        "content": "万叶逢秋又缬斑，珠林锦镜好追攀。\n人生行乐非容易，本是閒人也未閒。",
        "dynasty": "宋",
        "collection_info": null
    },
    {
        "title": "次韵雪窦寺主僧炳同招游山二首  其二",
        "author": "陈着",
        "content": "飞下吟笺墨妙斑，空拳难对敌家攀。\n肯分半榻清风况，翻怪诗来挠聒閒。",
        "dynasty": "宋",
        "collection_info": null
    },
    {
        "title": "次前韵二首似前育王寺主僧如日  其一",
        "author": "陈着",
        "content": "见说东岩弄一斑，万人表立许谁攀。\n笑相逢处行云住，谁主谁宾相对閒。",
        "dynasty": "宋",
        "collection_info": null
    },
    {
        "title": "次前韵二首似前育王寺主僧如日  其二",
        "author": "陈着",
        "content": "桂渐吹香菊渐斑，西风送步得高攀。\n天开图画着二老，我亦何妨一笑閒。",
        "dynasty": "宋",
        "collection_info": null
    },
    {
        "title": "上巳酒边即事示女冲二首  其一",
        "author": "陈着",
        "content": "女冲踏露折棠花，引得儿童哄一家。\n说道今朝修禊日，暂抛鍼綫答年华。",
        "dynasty": "宋",
        "collection_info": null
    },
    {
        "title": "上巳酒边即事示女冲二首  其二",
        "author": "陈着",
        "content": "年华浮动酒中心，笑向吾前满满斟。\n犹喜家贫诗礼在，一杯真率胜山阴。",
        "dynasty": "宋",
        "collection_info": null
    },
    {
        "title": "题思远行业碑",
        "author": "陈着",
        "content": "虎溪虽小深似海，截断英雄富贵尘。\n却为渊明过溪笑，方知心自有高人。",
        "dynasty": "宋",
        "collection_info": null
    },
    {
        "title": "寄题剡竺贯之书堂",
        "author": "陈着",
        "content": "一片心田种善根，粲为枝叶有儿孙。\n人从今日封培去，百世金庭好石门。",
        "dynasty": "宋",
        "collection_info": null
    },
    {
        "title": "赠茅意山主簿",
        "author": "陈着",
        "content": "旅锁倾城慰寂寥，诗篇到眼见贤劳。\n三年鸾凤风声好，万里骅骝地步高。",
        "dynasty": "宋",
        "collection_info": null
    },
    {
        "title": "次韵邑宰徐何谦道中咏风雨中闻藕花香",
        "author": "陈着",
        "content": "眼空尘世粉红娇，看了濂溪兴自饶。\n风雨中閒曾着句，满身身到庆登桥。",
        "dynasty": "宋",
        "collection_info": null
    },
    {
        "title": "次前人为余置酒邑厅见示",
        "author": "陈着",
        "content": "公事无多白日閒，笑谈风月傲方干。\n马鞍虽少难供赋，突兀南山翠扑鞍。",
        "dynasty": "宋",
        "collection_info": null
    },
    {
        "title": "次前人似任叔实",
        "author": "陈着",
        "content": "字字真真幻幻心，讲毡须体美中箴。\n分明示我猪龙训，剪刷成他鸾鹄襟。",
        "dynasty": "宋",
        "collection_info": null
    },
    {
        "title": "丁丑五月六日醵饮茂林偶成",
        "author": "陈着",
        "content": "夹路松杉护午阴，南风吹透树中心。\n一声婆餠焦何处，妙法莲花此妙音。",
        "dynasty": "宋",
        "collection_info": null
    },
    {
        "title": "答法椿长老口占",
        "author": "陈着",
        "content": "床前何必问云何，霜顶谁将手自磨。\n可是法身真有病，皱眉头处为人多。",
        "dynasty": "宋",
        "collection_info": null
    },
    {
        "title": "似僧一宁",
        "author": "陈着",
        "content": "邂逅交情云水閒，茶瓯香鼎话清閒。\n他年燕坐千峯上，认取一山山外山。",
        "dynasty": "宋",
        "collection_info": null
    },
    {
        "title": "似僧耕野云",
        "author": "陈着",
        "content": "浮云一片出天涯，南北东西总是家。\n飞到五山山绝顶，风雷变化雨河沙。",
        "dynasty": "宋",
        "collection_info": null
    },
    {
        "title": "次韵僧云岫见寄",
        "author": "陈着",
        "content": "忆昔宫花压帽檐，如今野褐替朝衫。\n邯郸梦觉身犹在，安得寒山喝破岩。",
        "dynasty": "宋",
        "collection_info": null
    },
    {
        "title": "到西山怀赵景文",
        "author": "陈着",
        "content": "晓日南窗一暖烘，采薇人去与谁同。\n人生毕竟皆如此，休怪浮图只说空。",
        "dynasty": "宋",
        "collection_info": null
    },
    {
        "title": "次韵椿长老惠莲花扇",
        "author": "陈着",
        "content": "莲花法界走舆台，两扇香风为我开。\n藜藿皮毛消不尽，若为回向我如来。",
        "dynasty": "宋",
        "collection_info": null
    },
    {
        "title": "代弟茝咏梅画十景 先春",
        "author": "陈着",
        "content": "纔得江南第一春，竹篱茅舍便精神。\n百花头上无相识，只有东风是故人。",
        "dynasty": "宋",
        "collection_info": null
    },
    {
        "title": "代弟茝咏梅画十景 古枝",
        "author": "陈着",
        "content": "分甘冷落傍朱门，傲雪欺霜百岁根。\n惆怅西湖人不见，暗香依旧月黄昏。",
        "dynasty": "宋",
        "collection_info": null
    },
    {
        "title": "代弟茝咏梅画十景 宜月",
        "author": "陈着",
        "content": "斜斜瘦影两三枝，只许寒窗人自知。\n犹恨嫦娥收不尽，却归羌管曲中吹。",
        "dynasty": "宋",
        "collection_info": null
    },
    {
        "title": "代弟茝咏梅画十景 卧烟",
        "author": "陈着",
        "content": "生香自恨玉为容，谁放晨光浅碧笼。\n隠约风标难画处，邯郸人在梦炊中。",
        "dynasty": "宋",
        "collection_info": null
    },
    {
        "title": "代弟茝咏梅画十景 依松",
        "author": "陈着",
        "content": "处子从来不世妆，老苍相对本相忘。\n犹嫌曾受秦封污，冷笑无言祇自香。",
        "dynasty": "宋",
        "collection_info": null
    },
    {
        "title": "代弟茝咏梅画十景 依竹",
        "author": "陈着",
        "content": "香在溪头古晋林，潇潇风雨惯曾禁。\n休寻白玉堂前梦，自有此君知此心。",
        "dynasty": "宋",
        "collection_info": null
    },
    {
        "title": "代弟茝咏梅画十景 雪裏",
        "author": "陈着",
        "content": "天花包尽世閒羞，也到孤山老树头。\n寄语东风为吹拂，本来面目自风流。",
        "dynasty": "宋",
        "collection_info": null
    },
    {
        "title": "代弟茝咏梅画十景 风前",
        "author": "陈着",
        "content": "打头二十四番信，吹透天香雪裏枝。\n总被诗人收拾去，封姨正自未能知。",
        "dynasty": "宋",
        "collection_info": null
    },
    {
        "title": "代弟茝咏梅画十景 飞花",
        "author": "陈着",
        "content": "独占初春早卸芳，肯随桃李炫侬妆。\n如今不到寿阳额，自做孤村流水香。",
        "dynasty": "宋",
        "collection_info": null
    },
    {
        "title": "代弟茝咏梅画十景 结实",
        "author": "陈着",
        "content": "碧实圆成重压枝，万红千紫竟何知。\n是虽不入甜人口，留得青酸有用时。",
        "dynasty": "宋",
        "collection_info": null
    },
    {
        "title": "到倪庵",
        "author": "陈着",
        "content": "联袂西庵去，行清不厌深。\n兰芳泛幽谷，松翠引长林。\n石路傍山甃，涧源何处寻。\n归途无所有，时听一猨吟。",
        "dynasty": "宋",
        "collection_info": null
    },
    {
        "title": "入城似吴竹溪",
        "author": "陈着",
        "content": "投眠方丈室，为趁午潮差。\n父执子爱我，客身心是家。\n夜床安纸帐，晓枕梦梅花。\n早作临溪别，此情天共涯。",
        "dynasty": "宋",
        "collection_info": null
    },
    {
        "title": "过崎山",
        "author": "陈着",
        "content": "晓过崎山下，溪清水见沙。\n石根交虎豹，树影乱龙蛇。\n黄竹藏丹渚，青帘卖酒家。\n扣舷汀鹭起，撇撇带西斜。",
        "dynasty": "宋",
        "collection_info": null
    },
    {
        "title": "江口偶成",
        "author": "陈着",
        "content": "出门何所适，欲见邵云台。\n天气晴相送，滩舟小易推。\n坐恬时掬水，吟苦恰□梅。\n舟子遥相问，江潮来未来。",
        "dynasty": "宋",
        "collection_info": null
    },
    {
        "title": "西渡堰呈孙古岩朝奉",
        "author": "陈着",
        "content": "行计又怱怱，投西一短篷。\n上河平岸水，暮雨打头风。\n得饭已昏后，无眠到夜中。\n哦诗欠佳句，为报古岩翁。",
        "dynasty": "宋",
        "collection_info": null
    },
    {
        "title": "泊丈亭",
        "author": "陈着",
        "content": "丈亭亭下浦，舣棹又终朝。\n船聚市声杂，风生江气骄。\n兹行未百里，已涉第三潮。\n去住向谁问，鹭飞云影飘。",
        "dynasty": "宋",
        "collection_info": null
    },
    {
        "title": "同袁通判游越中三首 禹庙",
        "author": "陈着",
        "content": "舟行可十里，上岸即山林。\n曲径抱深意，怪松传古音。\n平生能几到，好处欲穷寻。\n春鸟一声处，乡关又上心。",
        "dynasty": "宋",
        "collection_info": null
    },
    {
        "title": "同袁通判游越中三首 鸿禧观",
        "author": "陈着",
        "content": "停舟过桥去，两岸绿垂杨。\n绕屋水为界，入门花满廊。\n如今为道观，闻昔是书堂。\n此意与谁说，春风湖渺茫。",
        "dynasty": "宋",
        "collection_info": null
    },
    {
        "title": "同袁通判游越中三首 赵节使稽山门外花园",
        "author": "陈着",
        "content": "前贤眼力到，占得此名区。\n荒径百年树，虚堂三面湖。\n檐阴来钓艇，花外起晴鳬。\n借问园中叟，主人曾到无。",
        "dynasty": "宋",
        "collection_info": null
    },
    {
        "title": "示内",
        "author": "陈着",
        "content": "婚娶不在早，在此两相宜。\n岂得人无妇，能如子者谁。\n科名图我取，家务以身支。\n要见看承处，颓然白髮时。",
        "dynasty": "宋",
        "collection_info": null
    },
    {
        "title": "呈月窗兄",
        "author": "陈着",
        "content": "颇有爱山心，山人交未深。\n不知迴俗驾，依旧入儒林。\n乐处外何有，故书中可寻。\n渔蓑归得晚，风雨伴吾吟。",
        "dynasty": "宋",
        "collection_info": null
    },
    {
        "title": "张敬之县尉",
        "author": "陈着",
        "content": "仙棹发秋湾，稽山到不难。\n要将培远业，便答自初官。\n秦望一峯峭，贺湖千顷宽。\n用心行己处，时向此中看。",
        "dynasty": "宋",
        "collection_info": null
    },
    {
        "title": "公棠溪次待舅氏竺九成舟偶成",
        "author": "陈着",
        "content": "驻马古溪头，期舟不见舟。\n未知来否的，难决坐行谋。\n滩远宽飞鹭，波平稳泛鸥。\n功名在何处，到此两悠悠。",
        "dynasty": "宋",
        "collection_info": null
    },
    {
        "title": "晴行",
        "author": "陈着",
        "content": "久晴常欲厌，黓裏却宜晴。\n溪瘠容鱼穴，风恬安雁程。\n空山岩出相，老树叶生声。\n此景吟不尽，明朝重细评。",
        "dynasty": "宋",
        "collection_info": null
    },
    {
        "title": "柏溪岩头",
        "author": "陈着",
        "content": "晴色上游筇，西行二里中。\n荠花黄缬地，麦穗白潮风。\n纸杵鸣山屋，斋钟出梵宫。\n归途须傍早，要折石岩红。",
        "dynasty": "宋",
        "collection_info": null
    },
    {
        "title": "游永固院",
        "author": "陈着",
        "content": "晴行不自觉，又入此山来。\n失笑谷声应，坐迎僧户开。\n檐风数行竹，窗日一枝梅。\n归策休催发，得閒能几回。",
        "dynasty": "宋",
        "collection_info": null
    },
    {
        "title": "游慈云",
        "author": "陈着",
        "content": "微吟欢信步，不觉到禅关。\n植杖苔痕上，敲门竹影閒。\n树高风韵叶，人静鸟呼山。\n安得长留此，分僧一半閒。",
        "dynasty": "宋",
        "collection_info": null
    },
    {
        "title": "秋晚新晴",
        "author": "陈着",
        "content": "杖屦访郊晴，秋光泼眼明。\n溪痕经水没，山面拨云呈。\n霞影收虹影，砧声急雁声。\n芙蓉花在否，滑路倩人行。",
        "dynasty": "宋",
        "collection_info": null
    },
    {
        "title": "秋夜偶成",
        "author": "陈着",
        "content": "小筑尘嚣外，清标秋气中。\n荻花浑妒月，梧叶已嫌风。\n钓箔惊檐马，册灯觅候虫。\n困来还倚竹，此意有谁同。",
        "dynasty": "宋",
        "collection_info": null
    },
    {
        "title": "次前韵与舅氏竺九成求芋",
        "author": "陈着",
        "content": "何处蹲鸱美，云南一望中。\n角巾临晚岁，拙语寄西风。\n喜报无干鹊，缄回靳篆虫。\n还诗元有例，盍与昔人同。",
        "dynasty": "宋",
        "collection_info": null
    },
    {
        "title": "次韵徐直翁仙霞岭近衢州",
        "author": "陈着",
        "content": "道大谁能用，功名一念微。\n释然文石梦，轻似岫云归。\n霞岭空重历，天书的又飞。\n翻身凤池去，分阃却成非。",
        "dynasty": "宋",
        "collection_info": null
    },
    {
        "title": "次韵童尚质书怀三首  其一",
        "author": "陈着",
        "content": "夜室清如许，檠镫便且明。\n哦诗鬚已断，看剑气难平。\n露户浸孤月，江城知几更。\n枕书俄作梦，梦觉骨毛轻。",
        "dynasty": "宋",
        "collection_info": null
    },
    {
        "title": "次韵童尚质书怀三首  其二",
        "author": "陈着",
        "content": "地偏人迹悄，月到小窗明。\n鼓瑟希曾点，观书慨屈平。\n物情閒裏见，世事梦中更。\n不着黄粱枕，虚名已自轻。",
        "dynasty": "宋",
        "collection_info": null
    },
    {
        "title": "次韵童尚质书怀三首  其三",
        "author": "陈着",
        "content": "夜寂气如洗，心閒理自明。\n凝香清梦寐，读易悟生平。\n月树乌惊晓，云阶鹤报更。\n闭门佳致意，名利一毛轻。",
        "dynasty": "宋",
        "collection_info": null
    },
    {
        "title": "寄贝勉斋冯桂坡",
        "author": "陈着",
        "content": "道谊不今古，世情空浅深。\n共君联夜话，慰我一生心。\n对酒清镫影，分襟细雨阴。\n天南岂无雁，时得寄书音。",
        "dynasty": "宋",
        "collection_info": null
    },
    {
        "title": "嘉兴道中",
        "author": "陈着",
        "content": "此来知几番，此景孰能言。\n有堰留河水，无山碍稻邨。\n船收菱入市，家植桂当门。\n风物有如此，谁招二陆魂。",
        "dynasty": "宋",
        "collection_info": null
    },
    {
        "title": "六里桥",
        "author": "陈着",
        "content": "拒霜红蓼丛，两岸递迎逢。\n风雨日易夜，江湖秋似冬。\n纵观心浩荡，无事梦从容。\n不问程途远，诗情节节浓。",
        "dynasty": "宋",
        "collection_info": null
    },
    {
        "title": "四安县道中望一山最尖青问轿夫云是馒头山因有诗",
        "author": "陈着",
        "content": "眼前山忽好，他处特纷纷。\n四下正铺野，一尖高入云。\n干坤分外阔，江浙此閒分。\n我欲更邨号，尊为卓秀君。",
        "dynasty": "宋",
        "collection_info": null
    },
    {
        "title": "到四安",
        "author": "陈着",
        "content": "雨中行数日，今日得新晴。\n山到浙閒秀，船从海上行。\n市腥逢海错，人语带京声。\n此去总佳景，坡仙曾细评。",
        "dynasty": "宋",
        "collection_info": null
    },
    {
        "title": "长儿吉初生日以四十字示之",
        "author": "陈着",
        "content": "吾年五十五，汝生方九年。\n虽知得子晚，亦拟寿家传。\n立己要庄重，存心无躁偏。\n人皆可向上，从否勿归天。",
        "dynasty": "宋",
        "collection_info": null
    },
    {
        "title": "嵊县劝农途中示同寮二首  其一",
        "author": "陈着",
        "content": "连朝风或雨，今日却霜晴。\n簇翠麦苗起，缬斑麻甲生。\n鸡邨炊色软，牛陇种痕平。\n此意与谁共，老农欢笑声。",
        "dynasty": "宋",
        "collection_info": null
    },
    {
        "title": "嵊县劝农途中示同寮二首  其二",
        "author": "陈着",
        "content": "老农欢笑声，三十里春程。\n笳鼓断还续，杯盘坐又行。\n谁云偿县债，正好看民情。\n归去不妨晚，出山溪月明。",
        "dynasty": "宋",
        "collection_info": null
    },
    {
        "title": "剡中明心寺",
        "author": "陈着",
        "content": "尘劳一笑非，忽此坐多时。\n当谷寺如井，满山泉可池。\n林暄蝉噪早，沙冷笋生迟。\n又见老僧说，此中兰最奇。",
        "dynasty": "宋",
        "collection_info": null
    },
    {
        "title": "剡县次韵石瑶林帅干春宴",
        "author": "陈着",
        "content": "岁君初领事，豹尾簇黄幡。\n雪喜三番白，春纔几日斑。\n市盘妆菜活，宫胜压花繁。\n便觉东风转，四山浮翠环。",
        "dynasty": "宋",
        "collection_info": null
    },
    {
        "title": "解剡回家过陈公岭",
        "author": "陈着",
        "content": "漫仕当閒游，归程更自留。\n岭高云送脚，路险石垂头。\n家近听乡语，山分认水流。\n溪桥聊小憩，双鹭去悠悠。",
        "dynasty": "宋",
        "collection_info": null
    },
    {
        "title": "山家即事",
        "author": "陈着",
        "content": "小筑山之下，林泉景自成。\n閒花随付分，啼鸟本无情。\n日暮岭云合，雨余溪水清。\n相逢是樵客，堪与话平生。",
        "dynasty": "宋",
        "collection_info": null
    },
    {
        "title": "山居避难六首  其一",
        "author": "陈着",
        "content": "三十六风轮，清磨万古人。\n军兴山胜市，岁歉富齐贫。\n破絮身饶垢，干粮舌费津。\n吾生不足问，世事入长颦。",
        "dynasty": "宋",
        "collection_info": null
    },
    {
        "title": "山居避难六首  其二",
        "author": "陈着",
        "content": "并刀越砥磨，天奈北风何。\n到处闻流杵，何时报止戈。\n逃藏愁木栅，沦落泣毬窝。\n多少岩阿□，真成病伏波。",
        "dynasty": "宋",
        "collection_info": null
    },
    {
        "title": "山居避难六首  其三",
        "author": "陈着",
        "content": "宦游二十载，时异即东还。\n勇弃斗升给，本无分寸攀。\n家贫空妇巧，学废重时顽。\n平世已无况，况巢松竹关。",
        "dynasty": "宋",
        "collection_info": null
    },
    {
        "title": "山居避难六首  其四",
        "author": "陈着",
        "content": "患难合扶携，临危路各迷。\n传闻妻奔北，邂逅子随西。\n心悼惊雷燕，身寒立雨鸡。\n明朝问家事，空壁雪风凄。",
        "dynasty": "宋",
        "collection_info": null
    },
    {
        "title": "山居避难六首  其五",
        "author": "陈着",
        "content": "避地託山翁，归心亦欲东。\n西邨明骑火，北渡撼兵风。\n抖擞尘衣黑，摩挲泪眼红。\n何如且深隠，苟活老光鸿。",
        "dynasty": "宋",
        "collection_info": null
    },
    {
        "title": "山居避难六首  其六",
        "author": "陈着",
        "content": "人生有如梦，世变亦浮沤。\n无有悟双遣，穷通归四休。\n终期风日美，不见雪霜愁。\n此意因相谂，聊宽无益忧。",
        "dynasty": "宋",
        "collection_info": null
    },
    {
        "title": "倪峰避难",
        "author": "陈着",
        "content": "衰年踏险行，五贼太无情。\n落叶滑霜路，空山生夜声。\n相携德耀隠，几丧卜商明。\n归计未为是，时时心自惊。",
        "dynasty": "宋",
        "collection_info": null
    },
    {
        "title": "山家即事",
        "author": "陈着",
        "content": "逃难走山巅，如何要顺便。\n食艰蔬胜肉，衣薄炭输绵。\n深静初心见，高虚远目鲜。\n沈思亦自好，写景欠龙眠。",
        "dynasty": "宋",
        "collection_info": null
    },
    {
        "title": "雨后雪",
        "author": "陈着",
        "content": "深山雨易雪，片大不成花。\n翁媪热摩面，儿童寒战牙。\n如居峩顶寺，休问洛阳花。\n宜麦今虽兆，明年事未涯。",
        "dynasty": "宋",
        "collection_info": null
    },
    {
        "title": "雪復晴",
        "author": "陈着",
        "content": "冬来多是雨，日日望云回。\n飘洒不成雪，连绵如入梅。\n高风吹日上，短景为山催。\n那问归家事，床头有宿醅。",
        "dynasty": "宋",
        "collection_info": null
    },
    {
        "title": "似范景山",
        "author": "陈着",
        "content": "我辈岂池蛟，飞腾此一交。\n天门惊路梗，冰港笑舟胶。\n甘甚新薇蕨，依然故草茅。\n从今门外事，洗耳学由巢。",
        "dynasty": "宋",
        "collection_info": null
    },
    {
        "title": "还家得惊报復回避所",
        "author": "陈着",
        "content": "北马又经山，传闻顷刻閒。\n山将身坐断，家有梦飞还。\n吞哭自怜甫，忍饥谁念颜。\n真成伤箭鸟，翼翼怕虚弯。",
        "dynasty": "宋",
        "collection_info": null
    },
    {
        "title": "夜宿倪庵坐雨二首  其一",
        "author": "陈着",
        "content": "一自入庵来，翛然百念灰。\n松风晴后雨，涧水静中雷。\n邻户祈蚕母，樵翁挟雉媒。\n若无山外事，何必过天台。",
        "dynasty": "宋",
        "collection_info": null
    },
    {
        "title": "夜宿倪庵坐雨二首  其二",
        "author": "陈着",
        "content": "连朝云霭霭，一夜雨飕飕。\n涨雾黑天晓，洗山黄涧流。\n润深麻长骨，湿重麦垂头。\n春水可农事，只愁兵未休。",
        "dynasty": "宋",
        "collection_info": null
    },
    {
        "title": "杜工部诗有送弟观归蓝田迎新妇二首偶与县尉弟达观同名娶事又同因韵戏示  其一",
        "author": "陈着",
        "content": "墨龟初卜食，青鸟好音回。\n冰玉皆前契，风波任外来。\n重因蓝袖舞，轻放赤城开。\n此事关宗事，终须饮醮杯。",
        "dynasty": "宋",
        "collection_info": null
    },
    {
        "title": "杜工部诗有送弟观归蓝田迎新妇二首偶与县尉弟达观同名娶事又同因韵戏示  其二",
        "author": "陈着",
        "content": "扇手笑终在，琴心曲暗留。\n相期星户夕，莫负月娥秋。\n金濑迟扬旆，蓝桥趣问舟。\n定将先入梦，骖凤绕箫楼。",
        "dynasty": "宋",
        "collection_info": null
    },
    {
        "title": "次韵张子华见寄",
        "author": "陈着",
        "content": "老矣息林邱，平生不径由。\n知心时一见，安分别无求。\n寒卧死中活，荣华乐处忧。\n世閒何限事，曾看过云不。",
        "dynasty": "宋",
        "collection_info": null
    },
    {
        "title": "三月晦日同弟观侄津往宝幢哭刑部伯求弟道从茅山泊东林寺弟观有诗三首因次韵 东林寺",
        "author": "陈着",
        "content": "投憩得幽寺，便忘行路遥。\n竹边流水过，门外好山朝。\n金相已流土，海音无復潮。\n池檐立良久，老衲忽相邀。",
        "dynasty": "宋",
        "collection_info": null
    },
    {
        "title": "三月晦日同弟观侄津往宝幢哭刑部伯求弟道从茅山泊东林寺弟观有诗三首因次韵 寺前即事",
        "author": "陈着",
        "content": "劫火不飞处，便如仙洞源。\n载秧交野艇，卖笋到僧门。\n潮水河分港，南风雨暗村。\n家山百里外，回首已黄昏。",
        "dynasty": "宋",
        "collection_info": null
    },
    {
        "title": "三月晦日同弟观侄津往宝幢哭刑部伯求弟道从茅山泊东林寺弟观有诗三首因次韵 坐雨",
        "author": "陈着",
        "content": "山泉今已矣，开落梦中花。\n欲哭青松墓，却留黄檗家。\n眼花飞作练，心事苦如茶。\n造物故相阻，雨阴殊未涯。",
        "dynasty": "宋",
        "collection_info": null
    },
    {
        "title": "次韵延庆僧惟巧山见赠",
        "author": "陈着",
        "content": "巧山元不巧，此处不容传。\n意到头撞壁，吟香口有莲。\n江山皆逆旅，风月独知贤。\n世事如何说，相看一笑边。",
        "dynasty": "宋",
        "collection_info": null
    },
    {
        "title": "次韵西山寺主僧清月",
        "author": "陈着",
        "content": "高占古松閒，尘埃笑却还。\n禅机参翠竹，诗价重青山。\n长与云分榻，时从鹤出关。\n谁云寺门小，穷处足清閒。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其一",
        "author": "陈着",
        "content": "小小山前屋，深深竹裏门。\n艰关谙世梦，宽绰养天根。\n趣涉诗书圃，名归耕钓邨。\n日长无一事，笑诺子孙繁。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其二",
        "author": "陈着",
        "content": "羡君培早学，人十己千之。\n燕雀谁知我，蛟龙自有时。\n文场魁众后，计幕主相知。\n天地如长泰，功名何可涯。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其三",
        "author": "陈着",
        "content": "干坤今似许，焮祸自非材。\n危活矛头米，惊愁笛裏梅。\n世方淫佛老，谁肯问参回。\n太息復太息，吾徒何以哉。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其四",
        "author": "陈着",
        "content": "人生无足处，知足是良方。\n自种荪成墅，时同云出乡。\n江湖残梦杳，山谷本心长。\n回首门前事，风潮战石塘。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其五",
        "author": "陈着",
        "content": "平平聊送目，咄咄不书空。\n静见蜗争国，穷知马福翁。\n逢人无眼白，耐是得颜红。\n如此閒光景，何须到弱蓬。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其六",
        "author": "陈着",
        "content": "学得无名氏，游于何有乡。\n熟眠胜醉酒，清虑当焚香。\n富有书连架，贫无盗伏梁。\n只应诗社友，时节到门墙。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其七",
        "author": "陈着",
        "content": "世运空更禅，人情任覆翻。\n浮荣归堕甑，真味寄污尊。\n见客不问事，学农时踏邨。\n兴公旧游处，长啸一招魂。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其八",
        "author": "陈着",
        "content": "我才虽不武，纵靶洛阳桥。\n本是士行志，非因贫折腰。\n天风吹劫火，国事付回潮。\n待尽山深处，汗颜猨鹤邀。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其九",
        "author": "陈着",
        "content": "道路尘方暗，田园事岂差。\n营巢难老鹤，谋啄拙饥鸦。\n时有诗题壁，多因病在家。\n学仙非骨相，枉是住丹霞。",
        "dynasty": "宋",
        "collection_info": null
    },
    {
        "title": "俞荪墅示以杂兴四首乃用危骊塘所次唐子西韵因次韵  其一○",
        "author": "陈着",
        "content": "诗卷劳相寄，吟高欲和难。\n澹情如水接，秀句共霞餐。\n妄奏蛙声乐，叨盟马血盘。\n岂能无抵触，一笑幸吾宽。",
        "dynasty": "宋",
        "collection_info": null
    },
    {
        "title": "次韵史芝崖",
        "author": "陈着",
        "content": "浮生真梦幻，看破已频频。\n花柳春心古，干坤世事新。\n争芳多暖处，感旧独幽人。\n宝重復珍重，清风明月身。",
        "dynasty": "宋",
        "collection_info": null
    },
    {
        "title": "次韵石秀叔",
        "author": "陈着",
        "content": "挥手世閒尘，忘言晋与秦。\n溪山能住客，风雨始知人。\n澹澹秋光趣，悠悠野鹤身。\n相闻愿相见，倦脚走双轮。",
        "dynasty": "宋",
        "collection_info": null
    },
    {
        "title": "次韵龄叟见寄",
        "author": "陈着",
        "content": "方外好交情，诗筒出醉屏。\n清能濯骄暑，光欲掩常星。\n自愧薄榆景，有生真草亭。\n多年祇多感，岌岌旧门庭。",
        "dynasty": "宋",
        "collection_info": null
    },
    {
        "title": "崇福寺大用堂乃魏文节祠旧有半床云一窗月在两掖取舒懒堂诗中语也主僧泽南洲撤两掖尊大用堂而新之魏东斋有诗因次韵",
        "author": "陈着",
        "content": "鲁公香火寺，便道几经行。\n树老存高节，碑全见太平。\n浮云从变化，古月自分明。\n頼有文孙在，毋忘大用名。",
        "dynasty": "宋",
        "collection_info": null
    },
    {
        "title": "谢赵菊泉来会于范晓邨家",
        "author": "陈着",
        "content": "虎林唐姥岭，牛淖范公亭。\n不是义高古，谁能行戴星。\n开尊春酒赤，对榻夜镫青。\n说到閒关处，令人心有铭。",
        "dynasty": "宋",
        "collection_info": null
    },
    {
        "title": "用前韵呈晓邨",
        "author": "陈着",
        "content": "溪山两相望，只隔五长亭。\n一见坐联日，高谈气拂星。\n好宾知络秀，兼仆困樵青。\n此会受多益，归途杖可铭。",
        "dynasty": "宋",
        "collection_info": null
    },
    {
        "title": "雨中留范晓邨家",
        "author": "陈着",
        "content": "年来常闭户，一动自知非。\n坐雨诗消闷，思家梦当归。\n山林容自拙，道路目孤飞。\n便整回头步，西园笋薤肥。",
        "dynasty": "宋",
        "collection_info": null
    },
    {
        "title": "到永固寺访曹约斋",
        "author": "陈着",
        "content": "本是尘埃客，夤缘到上方。\n茶尝新雨味，酒吸绿阴香。\n半日清风古，百年佳话长。\n悠悠一俯仰，我欲憩斜阳。",
        "dynasty": "宋",
        "collection_info": null
    },
    {
        "title": "用前韵送酒与约斋",
        "author": "陈着",
        "content": "人生以类合，圆木不投方。\n家话太平旧，山盟晚节香。\n百罹心易足，一醉味何长。\n但得静中乐，邨邨皆洛阳。",
        "dynasty": "宋",
        "collection_info": null
    },
    {
        "title": "到浄慈展墓次韵吴棣窗",
        "author": "陈着",
        "content": "有客肯寻僧，新吟渍剡藤。\n交情自秋月，浮世看春冰。\n犹顾慈云榻，相期元夜镫。\n我来当付约，楼上看陈登。",
        "dynasty": "宋",
        "collection_info": null
    },
    {
        "title": "再用前韵谢吴竹修",
        "author": "陈着",
        "content": "秃髠归阳羡，仙髯卧古藤。\n前贤成昨梦，后辈嗣谁镫。\n倾盖欣如故，吟坛得共登。\n春风吹相聚，聊此寄韦冰。",
        "dynasty": "宋",
        "collection_info": null
    },
    {
        "title": "答吴棣窗",
        "author": "陈着",
        "content": "来访在家僧，连床坐夜镫。\n狂谈抛玉麈，剧饮渴黄藤。\n一见皆风月，相投不炭冰。\n何当长作伴，山水足临登。",
        "dynasty": "宋",
        "collection_info": null
    },
    {
        "title": "与龄叟",
        "author": "陈着",
        "content": "几年西崦寺，门藓路交藤。\n龙象开禅席，钟鱼张法镫。\n领徒耕趁雨，对客句裁冰。\n我亦相忘者，慈云得屡登。",
        "dynasty": "宋",
        "collection_info": null
    },
    {
        "title": "醉书永固方丈示东隠",
        "author": "陈着",
        "content": "西麓与东峯，前缘得二翁。\n雅心千古上，慈汁一尊同。\n猛省尘埃梦，饱参松竹风。\n黄绮在何处，我欲问冥鸿。",
        "dynasty": "宋",
        "collection_info": null
    },
    {
        "title": "用前韵答龄叟见寄",
        "author": "陈着",
        "content": "草堂存老我，茅屋着而翁。\n门户两家异，溪山一趣同。\n夜鑪榾柮火，春阁杏花风。\n何惜盟吟社，浮尘付过鸿。",
        "dynasty": "宋",
        "collection_info": null
    },
    {
        "title": "题晚照楼",
        "author": "陈着",
        "content": "乳峰天下景，清景此尤多。\n檐影夕阳树，帘香新水荷。\n虚通云入室，平送鹤归窠。\n高坐清凉境，人閒自沸锅。",
        "dynasty": "宋",
        "collection_info": null
    },
    {
        "title": "呈雪窦僧野翁",
        "author": "陈着",
        "content": "雨屋又留连，回头七载前。\n同游半黄土，百感两霜颠。\n睡醒茶为祟，吟清山结缘。\n他年北窗下，谁復对床眠。",
        "dynasty": "宋",
        "collection_info": null
    },
    {
        "title": "丹山主者恭雪航年七十余清苦善吟八句以似",
        "author": "陈着",
        "content": "本是住林深，浮云载出林。\n蹒跚多病脚，邂逅十年心。\n破鼓饥甘饭，残镫老醒吟。\n我来相访外，梅竹是知音。",
        "dynasty": "宋",
        "collection_info": null
    },
    {
        "title": "丹山酒边",
        "author": "陈着",
        "content": "衰老受晴光，相携到上方。\n意浓忘酒薄，话美夺尘忙。\n天竹静逾媚，溪梅初有香。\n危时正多事，半日太平乡。",
        "dynasty": "宋",
        "collection_info": null
    },
    {
        "title": "次弟观二首呈雪航  其一",
        "author": "陈着",
        "content": "流俗方澜倒，禅心自铁顽。\n人于诗信老，天与病全閒。\n拄杖溪山曲，移尊雪月閒。\n相逢多拙句，为我细修删。",
        "dynasty": "宋",
        "collection_info": null
    },
    {
        "title": "次弟观二首呈雪航  其二",
        "author": "陈着",
        "content": "如今事如许，我得强痴顽。\n避世贫为福，信天忙亦閒。\n干坤孤注外，风月两颦閒。\n剩有游山记，从他野笔删。",
        "dynasty": "宋",
        "collection_info": null
    },
    {
        "title": "游慈云二首  其一",
        "author": "陈着",
        "content": "今夕是何夕，相携踏雪干。\n弟兄清浊酒，僧俗素荤盘。\n邂逅半年事，笑谈终日欢。\n欲归归未得，恋月靠阑干。",
        "dynasty": "宋",
        "collection_info": null
    },
    {
        "title": "游慈云二首  其二",
        "author": "陈着",
        "content": "有分醉慈云，相留气味真。\n榧香千丈雪，笋隽万年春。\n此会不多见，如今能几人。\n胡为弗回首，三笑亦风尘。",
        "dynasty": "宋",
        "collection_info": null
    },
    {
        "title": "与单君范坐凝光亭",
        "author": "陈着",
        "content": "危世见交情，相逢坐小亭。\n平看二麦秀，虚受万山青。\n往事酒俱醉，可人诗自醒。\n悠悠一俯仰，白鸟入冥冥。",
        "dynasty": "宋",
        "collection_info": null
    },
    {
        "title": "次韵赵菊泉",
        "author": "陈着",
        "content": "世衰人物眇，犹见得閒平。\n劫火诗书脉，春风杖履盟。\n霏霏木屑话，淡淡菜羹情。\n相对青镫下，平生心事明。",
        "dynasty": "宋",
        "collection_info": null
    },
    {
        "title": "次韵黄长孺别陈子得",
        "author": "陈着",
        "content": "两閒何纳纳，长夜正漫漫。\n感旧心犹热，逢春眼自寒。\n人情伐木宋，世变幻花韩。\n寂寞衡茅下，从他作拙看。",
        "dynasty": "宋",
        "collection_info": null
    },
    {
        "title": "题东堂竹",
        "author": "陈着",
        "content": "种来三世远，一片绿猗猗。\n节直清自见，心虚高不知。\n宁求千亩富，足与七贤期。\n要得龙孙茂，封培无已时。",
        "dynasty": "宋",
        "collection_info": null
    },
    {
        "title": "次韵弟观田蚕即事",
        "author": "陈着",
        "content": "诗礼虽传世，农桑不离门。\n梅天缫雪屋，秧雨种云邨。\n衣帛知先老，含饴拟弄孙。\n愿言同井乐，无怨亦无恩。",
        "dynasty": "宋",
        "collection_info": null
    },
    {
        "title": "长孺以新生子求名命曰相儿",
        "author": "陈着",
        "content": "有女谐良偶，承宗在嫡儿。\n馆甥纔匝岁，宅相果如期。\n脉发慈溪正，胞成江夏奇。\n咳名应会得，乳口见呕咿。",
        "dynasty": "宋",
        "collection_info": null
    },
    {
        "title": "次韵竺梅潭老境",
        "author": "陈着",
        "content": "浮生年復年，安处即神仙。\n子壮閒专日，家和笑答天。\n软炊脂白米，甜酿雪清泉。\n蔗境有余味，吟情真造玄。",
        "dynasty": "宋",
        "collection_info": null
    },
    {
        "title": "喜见单君范八句",
        "author": "陈着",
        "content": "世衰交道薄，相好独金兰。\n见面惊双瘦，知心话百难。\n老饕葱本暖，清坐杏花寒。\n明日休轻别，流年水赴滩。",
        "dynasty": "宋",
        "collection_info": null
    },
    {
        "title": "灵济庵主僧泉蒙山招饮偶成",
        "author": "陈着",
        "content": "水面巧安排，轩窗爽豁哉。\n桥关江气定，门约市声开。\n远景天相送，清风客自来。\n夜床凉睡足，有梦到蓬莱。",
        "dynasty": "宋",
        "collection_info": null
    },
    {
        "title": "留范景山家闻夜警有作",
        "author": "陈着",
        "content": "镫窗坐无寐，吾亦自怜吾。\n活在虎狼窟，老犹风雨途。\n世情多短气，心事一长吁。\n幸有秋成好，仍闻夜警呼。",
        "dynasty": "宋",
        "collection_info": null
    },
    {
        "title": "雨留景山家",
        "author": "陈着",
        "content": "桂后菊花前，相逢梦觉然。\n閒心时外话，亲意雨中眠。\n投老会难必，临行留更坚。\n西风亦解事，未肯放晴天。",
        "dynasty": "宋",
        "collection_info": null
    },
    {
        "title": "晴归",
        "author": "陈着",
        "content": "儿造弄晴曦，安排老我归。\n江收閒水退，山戴断云飞。\n晚色明官路，清寒搅客衣。\n行行到嵩曲，犹可及斜晖。",
        "dynasty": "宋",
        "collection_info": null
    },
    {
        "title": "范公亭归途",
        "author": "陈着",
        "content": "客窗连日雨，晨发趁晴光。\n秃鬓去秋老，倦心愁路长。\n终须山坐静，有感水流忙。\n更有难言处，干坤事渺茫。",
        "dynasty": "宋",
        "collection_info": null
    },
    {
        "title": "白珽寄诗次韵见意",
        "author": "陈着",
        "content": "江干风雨别，君住我来回。\n两地梦相觅，十年书一来。\n字参老未到，诗放晚唐开。\n直要吟成史，扫清尘世埃。",
        "dynasty": "宋",
        "collection_info": null
    },
    {
        "title": "用梅山别诸贤韵",
        "author": "陈着",
        "content": "世变事难必，天伦爱自深。\n醉醒皆外物，甘苦共初心。\n倦翼山招返，寒林风为吟。\n何当长聚首，衰境况侵寻。",
        "dynasty": "宋",
        "collection_info": null
    },
    {
        "title": "龄叟醉我以鼓笛之筵八句见意",
        "author": "陈着",
        "content": "楼阁倚晴天，知心得老禅。\n风光百年事，民命数家烟。\n镫火犹嬉鼓，山林有醉筵。\n残生聊尔耳，休话到兵前。",
        "dynasty": "宋",
        "collection_info": null
    },
    {
        "title": "次韵吴竹修发慈云",
        "author": "陈着",
        "content": "入山知几约，手墨未曾干。\n危世一游重，清交百念寒。\n吟成佳句易，说到太平难。\n终夜饮不醉，何从得睡鼾。",
        "dynasty": "宋",
        "collection_info": null
    },
    {
        "title": "灵济庵会高丽僧全息庵八句遗之",
        "author": "陈着",
        "content": "生其箕子国，来拜观音山。\n迢迢万里外，了了一见閒。\n风波任浩荡，云月自往还。\n莫怪图三笑，我非元亮班。",
        "dynasty": "宋",
        "collection_info": null
    },
    {
        "title": "书于灵济方丈",
        "author": "陈着",
        "content": "信步领儿行，又来天尽堂。\n老衰凭酒健，春好得诗香。\n花柳年年事，江山处处乡。\n拍阑一相笑，白鸟入微茫。",
        "dynasty": "宋",
        "collection_info": null
    },
    {
        "title": "酒边呈郑耐轩",
        "author": "陈着",
        "content": "行行曲曲廊，迤逦入书房。\n多客坐毡暖，百花吟几香。\n人閒正桃李，屋角自蔬桑。\n信是閒中好，相忘古话长。",
        "dynasty": "宋",
        "collection_info": null
    },
    {
        "title": "灵溪房偶成",
        "author": "陈着",
        "content": "随云入宝坊，寄憩正师房。\n醉枕老易醒，閒窗春亦忙。\n暄风□花气，好客带诗香。\n信美难久住，我家山水乡。",
        "dynasty": "宋",
        "collection_info": null
    },
    {
        "title": "翌日风雨再用韵",
        "author": "陈着",
        "content": "初心骥伏坊，活计蚁营房。\n家与水云远，春方风月忙。\n僧窗熟处稳，儿信狎来香。\n去住底须问，悠悠何有乡。",
        "dynasty": "宋",
        "collection_info": null
    },
    {
        "title": "迟留又用韵",
        "author": "陈着",
        "content": "宿留不觉久，非因恋竹房。\n山林迟老死，萍梗急贫忙。\n走俗形几秽，还家梦亦香。\n未能凭古语，安处是吾乡。",
        "dynasty": "宋",
        "collection_info": null
    },
    {
        "title": "黄虚谷以唐体五言一首来别次韵饯其归",
        "author": "陈着",
        "content": "我欲话时穷，非翁谁与从。\n老来有两健，春到得相逢。\n潮水明朝橹，云山后夜钟。\n相思无尽处，樽酒几时重。",
        "dynasty": "宋",
        "collection_info": null
    },
    {
        "title": "次韵天台陈榆收",
        "author": "陈着",
        "content": "世态自浮轻，犹存冷处盟。\n功名随泡影，道义要权衡。\n打破片云隔，来分半日清。\n且须谋隠事，未问把天擎。",
        "dynasty": "宋",
        "collection_info": null
    },
    {
        "title": "似史和甫传清",
        "author": "陈着",
        "content": "翩翩鹤往还，高眼看尘寰。\n家世崔卢上，风流晋宋閒。\n开门种桃李，落笔动江山。\n勋业时来做，青春赢得閒。",
        "dynasty": "宋",
        "collection_info": null
    },
    {
        "title": "用长儿韵谢黄长孺酒",
        "author": "陈着",
        "content": "薄俗方沈溺，亲情自酌斟。\n雨声书屋冷，春意酒杯深。\n危世不多话，醉中时一吟。\n明年如老健，此会得重寻。",
        "dynasty": "宋",
        "collection_info": null
    },
    {
        "title": "次韵虚谷和长儿奉别",
        "author": "陈着",
        "content": "有便勤相问，何时得近依。\n诗搜肠藿瘦，字为眼花肥。\n云远心犹远，春归人未归。\n羡君牢闭户，珍重白山衣。",
        "dynasty": "宋",
        "collection_info": null
    },
    {
        "title": "雨中旅怀呈郑耐轩",
        "author": "陈着",
        "content": "日日约归舟，谁知雨又留。\n满城为海市，数步有蓬洲。\n湿梦风难送，急心天与仇。\n今朝好晴色，着履可来不。",
        "dynasty": "宋",
        "collection_info": null
    },
    {
        "title": "又自用韵",
        "author": "陈着",
        "content": "泛泛一风舟，谁与管去留。\n儿翁忘市井，女友隔河洲。\n聊尔诗还债，从他笑有仇。\n山林原自好，明日得归不。",
        "dynasty": "宋",
        "collection_info": null
    },
    {
        "title": "城归憩吴竹修家一诗写怀",
        "author": "陈着",
        "content": "去时桃未蕊，归见石榴花。\n白首镫前酒，青山梦裏家。\n鹃声心路梗，蚊毒面皮麻。\n劳苦书生事，堪嗟老未涯。",
        "dynasty": "宋",
        "collection_info": null
    },
    {
        "title": "留西山",
        "author": "陈着",
        "content": "西崦已非旧，庵居犹自妍。\n树头擎月直，山腹转风圆。\n閒坐忙尘外，清谈浊酒边。\n悠悠一俯仰，今日是何年。",
        "dynasty": "宋",
        "collection_info": null
    },
    {
        "title": "次韵龄叟招石秀叔",
        "author": "陈着",
        "content": "久知难久别，飞约到柴门。\n唤起雨窗困，踏开岚径昏。\n世情忙外看，交道淡中存。\n何日巳公屋，新诗得共论。",
        "dynasty": "宋",
        "collection_info": null
    },
    {
        "title": "龄叟以诗来寿余次韵以復",
        "author": "陈着",
        "content": "彼美慈云叟，相存马少游。\n槐淘参玉版，藻句粲银钩。\n外友更谁在，前缘曾共修。\n从今各珍重，万事等虚舟。",
        "dynasty": "宋",
        "collection_info": null
    },
    {
        "title": "宿洞真观呈卢竹溪",
        "author": "陈着",
        "content": "傍家新筑好，儒道不相妨。\n松火客床梦，梅花诗屋香。\n欲盟六逸醉，始託四明狂。\n高视黄尘表，翛然何有乡。",
        "dynasty": "宋",
        "collection_info": null
    },
    {
        "title": "樊伯推守岁有诗因次韵以自写",
        "author": "陈着",
        "content": "盘花明日颂，草草数杯先。\n醉以客呼夜，老嫌人问年。\n那知新换岁，得似旧安眠。\n浮世自多事，春风无弃怜。",
        "dynasty": "宋",
        "collection_info": null
    },
    {
        "title": "似永固主僧惠福",
        "author": "陈着",
        "content": "偶来乘暇隙，又过古禅林。\n白日钟鱼外，清风竹树阴。\n无言自有趣，得句亦何心。\n相见不相问，老僧知我深。",
        "dynasty": "宋",
        "collection_info": null
    },
    {
        "title": "与内侄汪景渊西窗小酌",
        "author": "陈着",
        "content": "窗下绸缪处，尊中感怆初。\n难危亲话重，修阻见时疏。\n老别堪三载，交谈胜百书。\n溪山已非昔，尔后更何如。",
        "dynasty": "宋",
        "collection_info": null
    },
    {
        "title": "次韵梅山弟见怀",
        "author": "陈着",
        "content": "自笑缘何事，老来还客中。\n唱花悲杜牧，隠杵愧梁鸿。\n颇忆良眉白，相欢醉面红。\n如今各成别，方信坐天穷。",
        "dynasty": "宋",
        "collection_info": null
    },
    {
        "title": "谢王景之用前韵见寄",
        "author": "陈着",
        "content": "诗卷舞西风，翩然入眼中。\n健回追电马，清落唳霜鸿。\n遗我宝吴缟，逢人称相红。\n但存山上果，谁道剥为穷。",
        "dynasty": "宋",
        "collection_info": null
    },
    {
        "title": "游浄慈道中",
        "author": "陈着",
        "content": "衰年少出门，信步过冬暄。\n黄叶问梅路，青烟芟麦邨。\n危时一自适，造物万相□。\n试与松风约，尚堪来几番。",
        "dynasty": "宋",
        "collection_info": null
    },
    {
        "title": "登慈云阁",
        "author": "陈着",
        "content": "徜徉古梵宫，如坐画图中。\n峯碍半山日，阁来三面风。\n静观知物变，老话入僧空。\n莫讶搀门户，吾今已秃翁。",
        "dynasty": "宋",
        "collection_info": null
    },
    {
        "title": "次韵内侄竺稷并示诸儿",
        "author": "陈着",
        "content": "春首还相见，吾怀白与兄。\n江湖关老梦，山野避新行。\n危虑船迎浪，残生漏送更。\n东风溪上路，欲别若为情。",
        "dynasty": "宋",
        "collection_info": null
    },
    {
        "title": "避难西坑用瀹韵",
        "author": "陈着",
        "content": "头秃鬓萧萧，谁知生转劳。\n危心贪避远，老脚失低高。\n薄采义山蕨，难逢仙径桃。\n如何是归日，世事正嚣嚣。",
        "dynasty": "宋",
        "collection_info": null
    },
    {
        "title": "丙子丁丑年避难南山之西坑今春投北山两雪窦閒其地名适与前同因记以八句",
        "author": "陈着",
        "content": "西坑曾避难，今又一西坑。\n十有四年梦，两番多事惊。\n天乎存老息，地亦定前名。\n何动不关命，怡然心气平。",
        "dynasty": "宋",
        "collection_info": null
    },
    {
        "title": "次弟观似单君范",
        "author": "陈着",
        "content": "可人忽相访，恰恰应镫花。\n古话达时样，霜毛感岁华。\n雨中书枕榻，山下菜羹家。\n一笑君听取，归期待白鸦。",
        "dynasty": "宋",
        "collection_info": null
    },
    {
        "title": "即事",
        "author": "陈着",
        "content": "出门问春事，犹在可疑閒。\n云弄欲晴日，风坚曾雪山。\n千林芳信远，百鸟好声悭。\n要识天珍重，时光渐渐还。",
        "dynasty": "宋",
        "collection_info": null
    },
    {
        "title": "元夕风雨",
        "author": "陈着",
        "content": "明日又元日，邨祠一鬨人。\n溪山浑是雨，镫火若为春。\n忍见饥成鬼，痴将饱望神。\n谁知生意处，官好自忧民。",
        "dynasty": "宋",
        "collection_info": null
    },
    {
        "title": "醉中示梅山弟",
        "author": "陈着",
        "content": "浮生无足处，乐事有谁真。\n风雨少晴日，弟兄能几人。\n清谈流俗外，薄醉小窗春。\n栩栩投床梦，方知造物仁。",
        "dynasty": "宋",
        "collection_info": null
    },
    {
        "title": "即事",
        "author": "陈着",
        "content": "新正已强半，连阴凝不开。\n雨声严似雪，春色瘦于梅。\n老不问花事，病犹须酒杯。\n东风自时样，于我亦悠哉。",
        "dynasty": "宋",
        "collection_info": null
    },
    {
        "title": "过梅山弟家",
        "author": "陈着",
        "content": "好景在西林，晴边取次寻。\n路融山脉水，屋戴树毛阴。\n动脚影为仆，举头天见心。\n清风知酒病，吹我两衣襟。",
        "dynasty": "宋",
        "collection_info": null
    },
    {
        "title": "脾疼大作",
        "author": "陈着",
        "content": "头童面菜色，七十八年閒。\n聊把吟移病，何曾笑答閒。\n老妻愁日计，弱子怯时艰。\n此意有谁会，门前溪与山。",
        "dynasty": "宋",
        "collection_info": null
    },
    {
        "title": "龄叟招饮醉中",
        "author": "陈着",
        "content": "一笠出云深，因缘坐到今。\n寺穷僧自饭，山古树方林。\n借酒看人醉，烧香驻客吟。\n相携不觉笑，门外少知心。",
        "dynasty": "宋",
        "collection_info": null
    },
    {
        "title": "二月十日送女清出适还次韵弟观代主留客",
        "author": "陈着",
        "content": "弟胡为自专，宴客数朝连。\n敢越庖中俎，甘安肋上拳。\n满腔虚醉饱，一段恶姻缘。\n事过姑休问，风流记剡川。",
        "dynasty": "宋",
        "collection_info": null
    },
    {
        "title": "次韵黄长孺",
        "author": "陈着",
        "content": "山谷忽精神，一番桃李新。\n杯盘留话处，镫火苟安人。\n老去刻为岁，醉来寒亦春。\n催归莫閒管，此处岂天津。",
        "dynasty": "宋",
        "collection_info": null
    },
    {
        "title": "送张子乔之杭",
        "author": "陈着",
        "content": "文旆舞翩翩，西征兴浩然。\n树香三井路，花影六桥船。\n酒贵难为醉，诗清易得传。\n丈夫须衣锦，宝重黑头年。",
        "dynasty": "宋",
        "collection_info": null
    },
    {
        "title": "似天宁寺僧仁泽",
        "author": "陈着",
        "content": "禅窗小有天，一见喜跫然。\n壁画诗为重，檐花菜共妍。\n而翁十暑别，于我百年缘。\n此日相逢此，胜如三笑传。",
        "dynasty": "宋",
        "collection_info": null
    },
    {
        "title": "答天宁寺僧宗芑用前韵来见",
        "author": "陈着",
        "content": "佳月好风天，诗来眼豁然。\n定心生古韵，淡态洗春妍。\n一面总如旧，五言相结缘。\n尚能茅屋下，剩把巳公传。",
        "dynasty": "宋",
        "collection_info": null
    },
    {
        "title": "深儿归自杭梅山弟有诗因次韵",
        "author": "陈着",
        "content": "儿归喜欲泣，难说与他人。\n老眼无湖海，初心有鬼神。\n行将八十岁，别可又三春。\n自信天堪靠，宁教做独民。",
        "dynasty": "宋",
        "collection_info": null
    },
    {
        "title": "新正过沙堤",
        "author": "陈着",
        "content": "朝雨黄鹂静，春风暗蕊低。\n极知来令节，未肯踏深泥。\n狼藉桃无语，侵寻草满蹊。\n还闻骑马客，踯躅向沙堤。",
        "dynasty": "宋",
        "collection_info": null
    },
    {
        "title": "至直学士院樊伯撝家",
        "author": "陈着",
        "content": "远树晴堪数，孤云暝欲遮。\n自怜江海迹，能到友生家。\n落日明江色，轻风动麦花。\n相看吾鬓白，不必问年华。",
        "dynasty": "宋",
        "collection_info": null
    },
    {
        "title": "次韵答樊伯撝",
        "author": "陈着",
        "content": "直以佣为业，何妨睡作魔。\n吟诗终日少，饮酒一生多。\n坐久头鸣籁，行迟脚有鹅。\n林居三十载，一室小维摩。",
        "dynasty": "宋",
        "collection_info": null
    },
    {
        "title": "似仁泽宗芑",
        "author": "陈着",
        "content": "来访寄窗师，新田雨茗期。\n凉生开酒量，香妙醒诗脾。\n半日旧来话，古心他更谁。\n要知梦非梦，试问两相知。",
        "dynasty": "宋",
        "collection_info": null
    },
    {
        "title": "答前人用前韵来谢",
        "author": "陈着",
        "content": "庄老是堪师，浮生何日期。\n空将书拄腹，安得药封脾。\n年事老如我，岁寒交有谁。\n偶然归不去，又被若人知。",
        "dynasty": "宋",
        "collection_info": null
    },
    {
        "title": "与天宁寺主僧云岫对坐偶成",
        "author": "陈着",
        "content": "潇潇风雨裏，得得又开门。\n两榻蕙兰壁，半檐花竹邨。\n鸣蛙藏绿暗，归翼带黄昏。\n此景少人会，相看付不言。",
        "dynasty": "宋",
        "collection_info": null
    },
    {
        "title": "寄慈溪赭山寺主僧如岳",
        "author": "陈着",
        "content": "薄俗久沦胥，交心独抱初。\n孤岑千嶂外，两载几行书。\n岁晚梅花瘦，江空雁影疏。\n相逢不相见，近况定何如。",
        "dynasty": "宋",
        "collection_info": null
    },
    {
        "title": "次韵达观弟送法椿长老入杭",
        "author": "陈着",
        "content": "与师交际狎，弟后我居前。\n久憩上方阁，忽登西浙船。\n翩然如过鹤，听不到啼鹃。\n心契无千里，诗盟终有缘。",
        "dynasty": "宋",
        "collection_info": null
    },
    {
        "title": "次韵天宁僧宗芑见寄",
        "author": "陈着",
        "content": "新诗忽相问，知我有如君。\n陶令早还里，少游终守坟。\n犂锄聊自课，笔砚未全焚。\n时放出门步，仰天看过云。",
        "dynasty": "宋",
        "collection_info": null
    },
    {
        "title": "到白水有感",
        "author": "陈着",
        "content": "吾气已衰飒，兹行增惨悽。\n近山云易雨，积水路如溪。\n寒食纸钱树，旧游莎草畦。\n颓墙独立久，百感付鹃啼。",
        "dynasty": "宋",
        "collection_info": null
    },
    {
        "title": "见童志道旧居已非有感",
        "author": "陈着",
        "content": "人亡屋亦非，世事已堪悲。\n遗树老于我，故山春为谁。\n论文归一梦，闭眼立多时。\n默默无言处，东风知不知。",
        "dynasty": "宋",
        "collection_info": null
    },
    {
        "title": "次韵仁泽僧来见",
        "author": "陈着",
        "content": "嵩溪修竹下，一榻坐幽深。\n时异交游少，年衰百病侵。\n生涯成鸟啄，邨景付猨吟。\n惟有相从梦，时时到梵林。",
        "dynasty": "宋",
        "collection_info": null
    },
    {
        "title": "次韵张子乔来见",
        "author": "陈着",
        "content": "人生自多事，本是一蘧庐。\n忽忽梦柯外，纍纍炊剑余。\n清吟投病枕，细读当医书。\n此去更何日，相过话索居。",
        "dynasty": "宋",
        "collection_info": null
    },
    {
        "title": "日峰庵",
        "author": "陈着",
        "content": "便道得幽寻，清风引入深。\n庵依山石脚，僧说老岩心。\n到处鬼无墓，此山松独林。\n人生竟何事，搔首立青阴。",
        "dynasty": "宋",
        "collection_info": null
    },
    {
        "title": "寄婺州石君瑞料院",
        "author": "陈着",
        "content": "灵光犹岿然，别久忽书传。\n风雨各闭户，山林多谢天。\n眼花千里外，心事十年前。\n独为儿曹喜，通家契有缘。",
        "dynasty": "宋",
        "collection_info": null
    },
    {
        "title": "同离孙童蒙游浄慈",
        "author": "陈着",
        "content": "三月第三日，又来游梵林。\n醉言惊俗耳，贫趣契僧心。\n犬吠落红外，鸟啼空翠阴。\n一年最佳处，分付老龄吟。",
        "dynasty": "宋",
        "collection_info": null
    },
    {
        "title": "次韵胡甥幼文留别",
        "author": "陈着",
        "content": "壻车俄见过，喜气动庭莎。\n别久一来重，病余相问多。\n亲情忘淡薄，归兴及清和。\n山路须回首，长松有翠萝。",
        "dynasty": "宋",
        "collection_info": null
    },
    {
        "title": "送春酒边",
        "author": "陈着",
        "content": "今朝天气新，聚首见情真。\n园木相看古，池鱼亦咏春。\n山林如此酒，宇宙几何人。\n堪笑尘埃世，兴怀石季伦。",
        "dynasty": "宋",
        "collection_info": null
    },
    {
        "title": "余自邑归唐溪袁仲素兄弟拉归宿次日苦留连偶病以八句辞",
        "author": "陈着",
        "content": "家世厌风波，来居空翠窝。\n山深秋意早，溪近夜声多。\n似梦忽到此，欲留如病何。\n眼前浑是趣，未得细吟哦。",
        "dynasty": "宋",
        "collection_info": null
    },
    {
        "title": "到梅山次韵弟茝  其一",
        "author": "陈着",
        "content": "山家见秃翁，欢笑走儿童。\n坡竹势飞动，楚兰香暗通。\n盍分半席地，相扇一瓢风。\n世事非吾分，何妨诗自雄。",
        "dynasty": "宋",
        "collection_info": null
    },
    {
        "title": "到梅山次韵弟茝  其二",
        "author": "陈着",
        "content": "相对两衰翁，此心无復童。\n幸叨无事坐，贫欠有钱通。\n菜粥琴书画，梅花雪月风。\n黄尘在门外，劳隠是英雄。",
        "dynasty": "宋",
        "collection_info": null
    },
    {
        "title": "梅山醉后过丹山",
        "author": "陈着",
        "content": "醉揖梅花坞，意行来佛庐。\n相看如夜梦，一别又年余。\n话到供无粥，笑言园有蔬。\n杯茶出山去，拍手谢钟鱼。",
        "dynasty": "宋",
        "collection_info": null
    },
    {
        "title": "次前韵示弟茝",
        "author": "陈着",
        "content": "梅老竹疏疏，先人有敝庐。\n偷生俄八十，课子尚三余。\n脚软安凭杖，牙衰烂煮蔬。\n天犹嫌过分，时復病河鱼。",
        "dynasty": "宋",
        "collection_info": null
    },
    {
        "title": "次韵王得淦长至",
        "author": "陈着",
        "content": "二十四节气，来自混元前。\n老息他无分，新阳例有缘。\n从教寒又暑，惯得海为田。\n此理须看破，何妨日当年。",
        "dynasty": "宋",
        "collection_info": null
    },
    {
        "title": "正月二十四日到梅山二首  其一",
        "author": "陈着",
        "content": "困来禁不住，一动亦悠然。\n家事青山外，春心白髮前。\n逢人相问岁，为客又开年。\n得醉梅花下，何妨就石眠。",
        "dynasty": "宋",
        "collection_info": null
    },
    {
        "title": "正月二十四日到梅山二首  其二",
        "author": "陈着",
        "content": "梅花草屋边，好景得天然。\n梦境閒为上，归途倦莫前。\n无情推醉石，有分是流年。\n已约重来日，白云留醉眠。",
        "dynasty": "宋",
        "collection_info": null
    },
    {
        "title": "正月晦日与弟观对酌",
        "author": "陈着",
        "content": "聚散等风沙，相知要当家。\n弟兄窗下酒，世俗眼前花。\n隠去方为福，贫驱未有涯。\n明朝吉凶事，分付与昏鸦。",
        "dynasty": "宋",
        "collection_info": null
    },
    {
        "title": "四月三日与家人小酌转官毬花因成八句略为花吐气也",
        "author": "陈着",
        "content": "红芳销歇后，天质最分明。\n剪衬青云薄，团成白雪轻。\n官途荣进取，时样妄推评。\n本色相看处，幽窗不世情。",
        "dynasty": "宋",
        "collection_info": null
    },
    {
        "title": "次韵雪窦主同少野见寄",
        "author": "陈着",
        "content": "谁肯寄衰翁，当年应梦熊。\n知心厪惠远，载酒寿扬雄。\n古道今犹在，清交老更丰。\n和诗不尽意，极目万山中。",
        "dynasty": "宋",
        "collection_info": null
    },
    {
        "title": "次韵洛阳秦庆父贽见",
        "author": "陈着",
        "content": "洛中人物好，磊磊实过名。\n和气春浮动，新诗玉琢成。\n相逢交义重，一笑世情轻。\n问到牡丹外，凄然百感生。",
        "dynasty": "宋",
        "collection_info": null
    },
    {
        "title": "示王侑翁二首  其一",
        "author": "陈着",
        "content": "垂髫已解吟，髣髴学何阴。\n暗动梅窗喜，遥传桂种心。\n染声毋市井，近拙要山林。\n耄矣不成句，中閒意自深。",
        "dynasty": "宋",
        "collection_info": null
    },
    {
        "title": "示王侑翁二首  其二",
        "author": "陈着",
        "content": "硕果生机在，从他剥五阴。\n南山四时面，残屋百年心。\n家薄有书种，客多成笑林。\n要閒元自老，不在卜居深。",
        "dynasty": "宋",
        "collection_info": null
    },
    {
        "title": "到西山怀赵景文似诸孤",
        "author": "陈着",
        "content": "山屋着孤嫠，采薇人更谁。\n寒镫长夜影，春帖去年诗。\n后死祇多感，独来能几时。\n愿言相劝学，西席伫贤师。",
        "dynasty": "宋",
        "collection_info": null
    },
    {
        "title": "次韵林芳叔夜雨立春二首  其一",
        "author": "陈着",
        "content": "今春第一雨，飒飒打窗纱。\n莫怪妨镫节，惟忧酿雪花。\n报晴俄喜鹊，吠早底嫌蛙。\n不自知年耄，随人乐岁华。",
        "dynasty": "宋",
        "collection_info": null
    },
    {
        "title": "次韵林芳叔夜雨立春二首  其二",
        "author": "陈着",
        "content": "官府年头事，山中知未知。\n更新夏正朔，依旧汉威仪。\n病脚春扶起，归心雨压迟。\n东家未吾厌，饱饭细论诗。",
        "dynasty": "宋",
        "collection_info": null
    },
    {
        "title": "次韵林国器元夕",
        "author": "陈着",
        "content": "世情多异好，幻出满城星。\n尘市月无色，醉乡风亦腥。\n从他儿戏哄，输我客眠醒。\n老耳虚鸣处，笙歌足自听。",
        "dynasty": "宋",
        "collection_info": null
    },
    {
        "title": "次韵樊伯撝见贶",
        "author": "陈着",
        "content": "自笑我何如，叨年八十余。\n户门觉老病，梅竹护穷居。\n拙计信天鸟，残生减水鱼。\n时将一字命，仰卧向空书。",
        "dynasty": "宋",
        "collection_info": null
    },
    {
        "title": "次韵王得淦和儿泌西山所作二首  其一",
        "author": "陈着",
        "content": "门径不为深，溪山巧带襟。\n老来无过计，贫极见初心。\n儿漫煮饥字，甥能赓醉吟。\n不羞狂脱帽，无髮可胜簪。",
        "dynasty": "宋",
        "collection_info": null
    },
    {
        "title": "次韵王得淦和儿泌西山所作二首  其二",
        "author": "陈着",
        "content": "亲戚要绸缪，其来远有由。\n溪山行可到，岁月去难留。\n休问酒无有，但将诗应酬。\n春光是堪处，不是少年游。",
        "dynasty": "宋",
        "collection_info": null
    },
    {
        "title": "次韵王监叔二首  其一",
        "author": "陈着",
        "content": "青山绿水乡，竹裏喜还堂。\n犬窦可曾警，雀罗何用张。\n苦诗谁是甫，问字我非扬。\n有感飞霞佩，相从老不忘。",
        "dynasty": "宋",
        "collection_info": null
    },
    {
        "title": "次韵王监叔二首  其二",
        "author": "陈着",
        "content": "古道在山林，还从冷处寻。\n醉时诗落纸，梦裏鹤随琴。\n岁月悠悠外，干坤浩浩心。\n何妨且留住，风雨是知音。",
        "dynasty": "宋",
        "collection_info": null
    },
    {
        "title": "四月五日后圃酴醿芍药侍郎三花盛开醉中成三咏  其一",
        "author": "陈着",
        "content": "酴醿忽尽花，春与夏交加。\n顷刻当千日，风流能几家。\n香丛迷粉蝶，曲蔓走青蛇。\n火急要清赏，可人归未邪。",
        "dynasty": "宋",
        "collection_info": null
    },
    {
        "title": "四月五日后圃酴醿芍药侍郎三花盛开醉中成三咏  其二",
        "author": "陈着",
        "content": "芍药又将开，那堪夜雨催。\n密铺萱草衬，巧傍牡丹栽。\n省砌休思着，扬州曾看来。\n芳菲概如许，俯仰亦悠哉。",
        "dynasty": "宋",
        "collection_info": null
    },
    {
        "title": "四月五日后圃酴醿芍药侍郎三花盛开醉中成三咏  其三",
        "author": "陈着",
        "content": "芍药圃中央，有花名侍郎。\n丛丛娇翠羽，朵朵淡红妆。\n凤阁样如梦，鸡冠班自行。\n何如付一醉，岁岁有春光。",
        "dynasty": "宋",
        "collection_info": null
    },
    {
        "title": "次韵孙与之见寄",
        "author": "陈着",
        "content": "江山百里余，相得肯相疏。\n寄雁苦无便，遗鱼俄有书。\n心能谦以下，义得兑之初。\n耐久难忘处，我将铭陋居。",
        "dynasty": "宋",
        "collection_info": null
    },
    {
        "title": "次韵泌雨后",
        "author": "陈着",
        "content": "秋来苦淫雨，转见我衰残。\n余息朝阳露，危生风浪滩。\n病深多梦药，凉早入披禅。\n万事有天在，随时且放宽。",
        "dynasty": "宋",
        "collection_info": null
    },
    {
        "title": "送严心传鄞县学教任满",
        "author": "陈着",
        "content": "贤哉昔鲁山，心地出芝兰。\n不负义方教，相传本色官。\n三年脚根正，万里路头宽。\n须信功名事，要教人耐看。",
        "dynasty": "宋",
        "collection_info": null
    },
    {
        "title": "次韵东平赵孟益游北山寺",
        "author": "陈着",
        "content": "潇洒一僧关，钱家古墓山。\n云多迷早晚，溪阔限忙閒。\n斋鼓青龙麓，渔歌白鹭湾。\n欲吟吟不尽，岩溜自潺潺。",
        "dynasty": "宋",
        "collection_info": null
    },
    {
        "title": "次韵游南山寺",
        "author": "陈着",
        "content": "紫盖矗天开，更无山并来。\n脚飞云外去，眼到海东回。\n长啸落林叶，新题淋壁苔。\n兹游亦奇绝，休惜醉徘徊。",
        "dynasty": "宋",
        "collection_info": null
    },
    {
        "title": "次王得淦韵",
        "author": "陈着",
        "content": "浴出矮檐阴，披襟小雨侵。\n坐凉三鼓漏，和梦一镫吟。\n自分死中活，谁知升与沈。\n明朝书局事，奔走岂初心。",
        "dynasty": "宋",
        "collection_info": null
    },
    {
        "title": "游北苑寺似主僧汉仲章",
        "author": "陈着",
        "content": "随人入宝坊，一坐到斜阳。\n僧老话多古，春来山自香。\n放吟聊走笔，乘兴不论觞。\n今日是何日，悠然何有乡。",
        "dynasty": "宋",
        "collection_info": null
    },
    {
        "title": "谢前人",
        "author": "陈着",
        "content": "意行非夙盟，一见眼双青。\n款接生如熟，高谈醉易醒。\n夜床清老梦，晨粥洗余腥。\n须践杨梅约，重来水月亭。",
        "dynasty": "宋",
        "collection_info": null
    },
    {
        "title": "送邑宰丁溉解任置酒取别因赋示",
        "author": "陈着",
        "content": "古道转悠悠，送君那值秋。\n恶怀醒似醉，苦语去难留。\n镫雨今宵酒，帆风明日舟。\n从今梦相见，老眼在心头。",
        "dynasty": "宋",
        "collection_info": null
    },
    {
        "title": "送苏松轩路教解任",
        "author": "陈着",
        "content": "三载多材地，一团和气乡。\n蛙池疏道脉，蓬岛矗文芒。\n明日归舟稳，春风驿路长。\n词林是毡旧，此去足翱翔。",
        "dynasty": "宋",
        "collection_info": null
    },
    {
        "title": "到西峰寺见弟蒙所与僧屋诗因次韵",
        "author": "陈着",
        "content": "檄便入云山，相逢话晚年。\n惯吟茅屋下，时打葛藤前。\n应世未圆觉，无人识圣颠。\n滔滔儿女境，犹抱颖师弦。",
        "dynasty": "宋",
        "collection_info": null
    },
    {
        "title": "到香山寺似僧能子良",
        "author": "陈着",
        "content": "当年真应老，坐断此名邱。\n交障锁山定，曲溪依路流。\n耸肩擎佛迹，分脚踏龙头。\n形胜不可尽，平生偿一游。",
        "dynasty": "宋",
        "collection_info": null
    },
    {
        "title": "似雪窦西麓庵僧昂蒙纯",
        "author": "陈着",
        "content": "□□□□□，□□□□□。\n诗话半窗日，禅机万竹风。\n悠然相契处，付与不言中。\n长揖出门去，水流云外空。",
        "dynasty": "宋",
        "collection_info": null
    },
    {
        "title": "次韵洞真道士卢致远",
        "author": "陈着",
        "content": "虹桥关福地，门外任风涛。\n襟带金钟秀，根基铁柱牢。\n安心培大枣，办手摘蟠桃。\n坐镇江山稳，新题立石高。",
        "dynasty": "宋",
        "collection_info": null
    },
    {
        "title": "似法椿龄叟",
        "author": "陈着",
        "content": "人生契合处，信是宿因缘。\n坐到无言外，参成有佛前。\n好山非昨日，啼鸟又今年。\n带得醉归去，醒时风满天。",
        "dynasty": "宋",
        "collection_info": null
    },
    {
        "title": "次韵东皋寺主僧知恭见寄",
        "author": "陈着",
        "content": "平地起丛林，工夫岁月深。\n百吟三教髓，一饭十方心。\n惯听人传说，閒将梦去寻。\n书来足自慰，亦是老知音。",
        "dynasty": "宋",
        "collection_info": null
    },
    {
        "title": "次韵弟观留慈云",
        "author": "陈着",
        "content": "相携入翠林，聊尔豁尘襟。\n恃熟出家话，得閒生梵心。\n凉多却扇坐，困倦把诗吟。\n试问虎溪上，多情如此深。",
        "dynasty": "宋",
        "collection_info": null
    },
    {
        "title": "万寿寺主僧圆鑑留酒醉中",
        "author": "陈着",
        "content": "人世一沤浮，时光如瞬流。\n相违十年久，偶见两心稠。\n法嗣惊初意，香厨出异羞。\n那知年到此，不枉少迟留。",
        "dynasty": "宋",
        "collection_info": null
    },
    {
        "title": "闻樊桂卿初归自镜湖寄之",
        "author": "陈着",
        "content": "短世渊明醉，长愁子美歌。\n高情谁復尔，久别公如何。\n淡月初出浦，好风来扬蓑。\n买田沧海上，耕亦不须多。",
        "dynasty": "宋",
        "collection_info": null
    },
    {
        "title": "次韵留友直道士来访",
        "author": "陈着",
        "content": "九六荡摩中，几人閒处同。\n浮生丝傀儡，后计石婆翁。\n事事休休过，时时咄咄空。\n何如仙羽健，来往傲方蓬。",
        "dynasty": "宋",
        "collection_info": null
    },
    {
        "title": "游鹿顶山",
        "author": "陈着",
        "content": "兹庵擅佳境，一到愿方偿。\n钟鼓江湖笠，琴棋水竹房。\n相逢多故旧，小憩得清凉。\n自笑因缘浅，又催行路忙。",
        "dynasty": "宋",
        "collection_info": null
    },
    {
        "title": "次韵僧仁泽  其一",
        "author": "陈着",
        "content": "来诗自有师，心与晚唐期。\n开我正墙面，喜于闻乐脾。\n山林人似许，风月事还谁。\n不用盟为社，从今是故知。",
        "dynasty": "宋",
        "collection_info": null
    },
    {
        "title": "次韵僧仁泽  其二",
        "author": "陈着",
        "content": "洒洒忘家客，相逢若有期。\n茶腴参道味，诗瘦出饥脾。\n避俗无新计，谈空更阿谁。\n吾言太浪荡，休遣世人知。",
        "dynasty": "宋",
        "collection_info": null
    },
    {
        "title": "次韵僧仁泽  其三",
        "author": "陈着",
        "content": "来游大梵天，邂逅兴悠然。\n一见新犹故，相忘丑亦妍。\n藕花诗有句，莲社我无缘。\n不必参禅话，诗镫自可传。",
        "dynasty": "宋",
        "collection_info": null
    },
    {
        "title": "樊学士送菊次韵答之",
        "author": "陈着",
        "content": "黄菊有名花，渊明无酒官。\n酒多人自醉，花好月同看。\n老未厌人世，天教共岁寒。\n未应携不去，高步蓬莱山。",
        "dynasty": "宋",
        "collection_info": null
    },
    {
        "title": "次韵孙古岩冬景",
        "author": "陈着",
        "content": "腊天风景最无常，儿造颠狂亦有方。\n将放雪飞连夜雨，欲留晴住一朝霜。\n城头柳色吟边动，山曲梅花梦裏香。\n身在黄尘三尺外，静中无日不春光。",
        "dynasty": "宋",
        "collection_info": null
    },
    {
        "title": "次韵单景山酴醿",
        "author": "陈着",
        "content": "东风先遣百花开，坐后妆梳殢镜台。\n雪艳惯逢风落絮，云香不到雨成梅。\n下交芍药当阶发，高伴金沙上架来。\n珍重美人收拾去，春衣芬馥雅持杯。",
        "dynasty": "宋",
        "collection_info": null
    },
    {
        "title": "浦城外界梨岭西水碓头阻雪三日",
        "author": "陈着",
        "content": "小小篮舆出远林，南来长苦路崎嵚。\n一千里外乡山杳，十二月中风雪深。\n清夜到家惟有梦，少年触事易酸心。\n须知行止元非我，阴六阳三古到今。",
        "dynasty": "宋",
        "collection_info": null
    },
    {
        "title": "定海",
        "author": "陈着",
        "content": "一夜南风便叶舟，天教偿我定川游。\n两崖踞海潮吞脚，万石封堤水掉头。\n家家活计鱼虾市，处处欢声鼓笛楼。\n不用丹青状风景，逢人且说小杭州。",
        "dynasty": "宋",
        "collection_info": null
    },
    {
        "title": "宿灵石方丈",
        "author": "陈着",
        "content": "偶因尘隙游灵石，不觉夷犹到夜深。\n坐对半窗山月影，参成一片白云心。\n寒螀着露更相调，老叶无风也自吟。\n分得僧床伴僧梦，梦阑诗料满山林。",
        "dynasty": "宋",
        "collection_info": null
    },
    {
        "title": "谢童志道书",
        "author": "陈着",
        "content": "相逢一岁一开怀，不奈怱怱两望赊。\n缄口已生愁裏棘，共镫空结梦中花。\n芳林丹桂君须折，厄闰黄杨我自嗟。\n犹喜鄮峯云一叶，故教风裏到天涯。",
        "dynasty": "宋",
        "collection_info": null
    },
    {
        "title": "梦中得诗二句王景云闻之拟成八句来因次韵",
        "author": "陈着",
        "content": "浮生谁不爱名成，未到头时未是名。\n不意事多人易老，知音者少路难行。\n清閒信是终身福，得失须教一念轻。\n林下有家归有日，离骚声裏听猨声。",
        "dynasty": "宋",
        "collection_info": null
    },
    {
        "title": "回家",
        "author": "陈着",
        "content": "为嫌客闷转还乡，到得还乡梦转长。\n密友会疏心欲折，贫家事富担难当。\n秋山有态忻新雨，风叶无名怨夕阳。\n此景劝君评洎取，免教诗社报凄凉。",
        "dynasty": "宋",
        "collection_info": null
    },
    {
        "title": "张氏馆中早作",
        "author": "陈着",
        "content": "小窗一榻清于水，亲戚相看话久暌。\n困带诗情投角枕，梦随梅伴策霜藜。\n邻家落杵催樵爨，山寺分钟撼竹栖。\n犯冷披衣捲帘立，小丹山在翠楼西。",
        "dynasty": "宋",
        "collection_info": null
    },
    {
        "title": "病起",
        "author": "陈着",
        "content": "西风唤起眼中仙，竹榻饶凉不爱眠。\n数树秋声窗着雨，一帘山影屋浮烟。\n案头古帖无完纸，壁上焦琴不具絃。\n小摘畦蔬炊脱粟，与妻閒话孟光贤。",
        "dynasty": "宋",
        "collection_info": null
    },
    {
        "title": "次前韵谢月窗兄见和",
        "author": "陈着",
        "content": "人得清閒便是仙，秋光堪画欠龙眠。\n泻檐纔歇催诗雨，入户惊飞落纸烟。\n句与杜陵同中律，世无钟子莫知絃。\n籁鸣机动聊相友，捧砚犹强武士贤。",
        "dynasty": "宋",
        "collection_info": null
    },
    {
        "title": "次韵竹窗兄委顺斋",
        "author": "陈着",
        "content": "知君委顺是心铭，揭以名斋岂浪名。\n夜兔晨乌真似梦，秋虫春鸟不关情。\n人生未死终归困，天道从来不益盈。\n我亦当今知命者，请于此处话平生。",
        "dynasty": "宋",
        "collection_info": null
    },
    {
        "title": "竹窗兄因猫捕鸡日囚夜纵有诗自怜因次韵",
        "author": "陈着",
        "content": "坎止流行不在人，人生只合任天真。\n无聊句践能兴越，垂死范雎终相秦。\n病足不妨登上衮，颦眉休復效东邻。\n竹窗悟得穷通理，虽致狸奴许自新。",
        "dynasty": "宋",
        "collection_info": null
    },
    {
        "title": "孟春书怀",
        "author": "陈着",
        "content": "老健羲娥不住车，东君依样做年华。\n十来日雨洗梅萼，一半春风归杏花。\n醉裏出门忘故我，閒心到处是吾家。\n临溪忽悟前程事，流水方生未到涯。",
        "dynasty": "宋",
        "collection_info": null
    },
    {
        "title": "赵氏楼偶成",
        "author": "陈着",
        "content": "过耳南宫捷奏铃，功名宿梦顿呼醒。\n清风席上龟占古，细雨楼头鹊语灵。\n袖裏瓌文珍白璧，眼中霜颖锐青萍。\n问津当继宣和躅，要得人言更妙龄。",
        "dynasty": "宋",
        "collection_info": null
    },
    {
        "title": "次前韵谢同楼诸公",
        "author": "陈着",
        "content": "凝香画阁昼闻铃，唤我真心十倍醒。\n奋臂勇寻西学侣，回头挹谢北山灵。\n京华是则薪炊桂，旅食何妨实剖萍。\n此去功名如到手，也须伏阙疏延龄。",
        "dynasty": "宋",
        "collection_info": null
    },
    {
        "title": "入京到西渡",
        "author": "陈着",
        "content": "昨宵北渡今西渡，繫是离家第二宵。\n诗伴风流勤犯驿，棹郎醉饱健迎潮。\n丈亭浦上邻州接，笔架峯迷故里遥。\n得意归来期可数，榴花如火照高标。",
        "dynasty": "宋",
        "collection_info": null
    },
    {
        "title": "吴宜之生日以一诗勉之",
        "author": "陈着",
        "content": "伍山钟秀出人龙，头角峥嵘意气雄。\n须着父兄深责望，好从师友细磨砻。\n始勤却是终身福，下学方收上达功。\n它日前程相约处，杏园多少马头风。",
        "dynasty": "宋",
        "collection_info": null
    },
    {
        "title": "游西湖",
        "author": "陈着",
        "content": "多谢东君巧剸裁，工夫都在禁城西。\n松萝霁蔼羣峯寺，杨柳轻风十里堤。\n酒向画阑楼上买，诗从翠馆壁中题。\n都门路迥马蹄困，奔得归来醉似泥。",
        "dynasty": "宋",
        "collection_info": null
    },
    {
        "title": "过鑑湖",
        "author": "陈着",
        "content": "越城胜境素来夸，纔入东关分外嘉。\n八百顷荷西子态，几千余寺贺君家。\n画屏山色饶烟水，丽锦天光落晚霞。\n惜景欲图湖上住，钓船泊处是生涯。",
        "dynasty": "宋",
        "collection_info": null
    },
    {
        "title": "次韵刘生秋夜郊行",
        "author": "陈着",
        "content": "护索郊行秋夜秒，无心万籁自悲鸣。\n月林散叶风前下，村舍孤镫夜半明。\n暗裏家山应在望，醉中砧杵不关情。\n归来东榻鸳衾稳，应笑词人怨五更。",
        "dynasty": "宋",
        "collection_info": null
    },
    {
        "title": "题西四明赵氏书院",
        "author": "陈着",
        "content": "他乡久客不堪怀，风雨书窗又独来。\n梦恶喜闻鶑唤醒，归途羞见雁声回。\n望春山色今须好，年少时光老易催。\n坎止流行天已定，掀髯一笑且衔杯。",
        "dynasty": "宋",
        "collection_info": null
    },
    {
        "title": "首夏",
        "author": "陈着",
        "content": "花尘絮雪已茫茫，一景清和便可量。\n胁霁惊风眠秀麦，尾云疏雨健新秧。\n鶑啼未怯随春去，犬吠相催入夜长。\n酒兴诗情都懒散，祇将清梦试藜床。",
        "dynasty": "宋",
        "collection_info": null
    },
    {
        "title": "春残",
        "author": "陈着",
        "content": "出门随意踏苍苔，过眼时光一笑陪。\n二十四风清绣地，两三点雨试轻雷。\n缬空舞絮随春去，钿水娇荷闯夏开。\n对景伤心儿女事，刚肠无奈祇衔杯。",
        "dynasty": "宋",
        "collection_info": null
    },
    {
        "title": "乙卯乡贡鹿鸣宴次韵",
        "author": "陈着",
        "content": "结髮书痴气吸川，壮年纔得预宾筵。\n射穿杨叶心何武，梦入梅花骨已仙。\n设席肆筵劳送上，着鞭跨马欲飞前。\n令君早晚朝天去，桃李妍春正耐烟。",
        "dynasty": "宋",
        "collection_info": null
    },
    {
        "title": "送胡检阅",
        "author": "陈着",
        "content": "尘鞅纷纷走畏途，眼中得见古璠玙。\n利名抑末有知己，骨相虽癯却饱书。\n已把三长修信史，应无千斛到清居。\n文章到地此为最，凤阁鸾台次第除。",
        "dynasty": "宋",
        "collection_info": null
    },
    {
        "title": "吴江县作",
        "author": "陈着",
        "content": "不行浙右已三年，却上今秋考试船。\n文禁何妨鸥鹭狎，厨供旋得蟹鱼鲜。\n远山浮动太湖浪，密树冥蒙小市烟。\n及过长桥风正恶，倚船无语看青天。",
        "dynasty": "宋",
        "collection_info": null
    },
    {
        "title": "长桥望湖",
        "author": "陈着",
        "content": "太湖缺处束为桥，总把吴中景物包。\n去百里閒山独立，跨三州地水平交。\n古亭休说曾垂钓，长剑何妨更斩蛟。\n欲觅鸱夷无处所，如今祇自网船抛。",
        "dynasty": "宋",
        "collection_info": null
    },
    {
        "title": "送沿江制使姚橘州尚书自金陵赴召三首  其一",
        "author": "陈着",
        "content": "自紫岩来百载余，我公德量世閒无。\n官高也只如韦布，家庆真堪入画图。\n忙处转多閒气象，平时惟做实工夫。\n此行当坐经纶阁，须念苍生已及肤。",
        "dynasty": "宋",
        "collection_info": null
    },
    {
        "title": "送沿江制使姚橘州尚书自金陵赴召三首  其二",
        "author": "陈着",
        "content": "阃寄当今第一难，三年裘带笑谈閒。\n宽扶民力野声乐，静压边风江水閒。\n□□有缘钟阜住，清朝却诏履星还。\n过家闻说须留憩，荷满江洲笋满山。",
        "dynasty": "宋",
        "collection_info": null
    },
    {
        "title": "送沿江制使姚橘州尚书自金陵赴召三首  其三",
        "author": "陈着",
        "content": "当年赤手战南宫，道眼收归造化中。\n欲把一陶成异日，已教两度受春风。\n登门英俊知何限，着意孤寒却最丰。\n但愿身如秋后菊，橘州深处寄霜丛。",
        "dynasty": "宋",
        "collection_info": null
    },
    {
        "title": "咸淳元年乙丑冬同金陵制幕诸公游旧乌衣巷新来燕堂制参董静有诗因次韵",
        "author": "陈着",
        "content": "王谢风流堕渺茫，黯然怀旧见新堂。\n山无多树夕阳远，梅始一花春意长。\n燕去有时来画屋，鹤飞何日到青冈。\n休言枉洒新亭泪，犹胜如今似醉乡。",
        "dynasty": "宋",
        "collection_info": null
    },
    {
        "title": "云西已矣江东漕司绣春园柱閒诗尚存因次韵以写感云",
        "author": "陈着",
        "content": "柳边桃杏竹边梅，尽是先生手自栽。\n旧事已随春梦断，新愁偏入老怀来。\n空将满柱留题看，无復当花画册开。\n试上层台望秦望，乡心禁得杜鹃催。",
        "dynasty": "宋",
        "collection_info": null
    },
    {
        "title": "自金陵趋行都过顾城湖三十里水光接天但风逆不可帆午閒到银林登陆雨作",
        "author": "陈着",
        "content": "船路连朝天逆吹，今朝登陆雨相随。\n自缘寒素例难阻，非为老苍私控持。\n山色青青无世变，梅花皎皎是心知。\n眼前有景足消遣，到阙何妨数日迟。",
        "dynasty": "宋",
        "collection_info": null
    },
    {
        "title": "闻伯求弟鞫狱明允今日行刑而雪应祈喜而赋诗",
        "author": "陈着",
        "content": "敕香勤雪未如期，谁信沈冤在狱扉。\n玉阙晓俞三覆奏，瑶妃夜剪六花飞。\n从知刑罚分明处，最系天人感应机。\n喜极吾家有宣静，眼中琼树转光辉。",
        "dynasty": "宋",
        "collection_info": null
    },
    {
        "title": "次韵子仓二首  其一",
        "author": "陈着",
        "content": "清溪游倦又浮家，带雪来观上国华。\n飞檄有声争致稿，通闺得荐已攒花。\n立看云雨蛟龙起，坐笑春风鸟雀譁。\n好向江湖忙着句，回头纶凤出南衙。",
        "dynasty": "宋",
        "collection_info": null
    },
    {
        "title": "次韵子仓二首  其二",
        "author": "陈着",
        "content": "君学柯山我学家，相逢悃愊两无华。\n有缘偶食金陵粟，连岁同听玉树花。\n各占路头图展布，不随人口斗諠譁。\n向来平实交相勉，笑杀粗心古押衙。",
        "dynasty": "宋",
        "collection_info": null
    },
    {
        "title": "次韵史猷父乡集",
        "author": "陈着",
        "content": "两贤主礼一般春，还是慈湖曲里人。\n久旷忽行知世变，相逢交贺见情真。\n发身清苦盟方暖，回首荣华迹总陈。\n更看它年陪菜酒，耆英会后接芳尘。",
        "dynasty": "宋",
        "collection_info": null
    },
    {
        "title": "嵊县次韵赵主簿",
        "author": "陈着",
        "content": "为长于斯愧善羣，那当世事日轮云。\n吾宁忤俗少行志，谁忍欺民上负君。\n临政可能皆冉季，读书均欲致华勋。\n有澹台者良知我，嘉惠新诗不敢闻。",
        "dynasty": "宋",
        "collection_info": null
    },
    {
        "title": "嵊县次韵答过客常德尉觅酒",
        "author": "陈着",
        "content": "渊明欲学醉阳城，种秫无田漫着情。\n渴枕误成颓玉梦，空槽宁有滴珠声。\n去寻云岛人非俗，吟到雪溪诗转清。\n邻瓮夜赊聊送似，知君已洗大苏觥。",
        "dynasty": "宋",
        "collection_info": null
    },
    {
        "title": "嵊县解印回家东郭道中",
        "author": "陈着",
        "content": "过雪溪前第一湾，面前境界尽宽閒。\n犹听人说我知县，谁识身□前住山。\n民社三年忧责外，家山百里笑声閒。\n最堪喜处交情好，明月清风心往还。",
        "dynasty": "宋",
        "collection_info": null
    },
    {
        "title": "剡民望回再回剡宿陈公岭",
        "author": "陈着",
        "content": "夜宿云閒第一峯，一鸡鸣动万山空。\n薄餐菜饭留中火，牢着芒鞋踏上风。\n高处更无尘隔碍，满空惟有理玲珑。\n此时此意平生乐，山下人谁此乐同。",
        "dynasty": "宋",
        "collection_info": null
    },
    {
        "title": "出剡北门道中",
        "author": "陈着",
        "content": "晴日烘冬扫宿阴，篮舆伊轧出山深。\n田夫忍冻妆旗帐，学子忘劳走佩衿。\n三载一余多少过，万人相送独何心。\n新官便好观风俗，莫道无人识古琴。",
        "dynasty": "宋",
        "collection_info": null
    },
    {
        "title": "到徐晚邨点木𥱼三首  其一",
        "author": "陈着",
        "content": "江云薄薄弄秋晴，小小篮舆款款行。\n才近□光山自别，稍迂石险路方清。\n峭崖全是古铜色，好鸟略无京样声。\n林下住家图稳静，近来此处亦多争。",
        "dynasty": "宋",
        "collection_info": null
    },
    {
        "title": "到徐晚邨点木𥱼三首  其二",
        "author": "陈着",
        "content": "□□□□□□□，出门犹有梦悠扬。\n五更风裏秋初旺，十里湖边雨亦香。\n才出江头腥满市，却行潮脚淖濡裳。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "到徐晚邨点木𥱼三首  其三",
        "author": "陈着",
        "content": "山民垦种不供炊，专把山林抵岁支。\n父子风涛关性命，官司分寸取便宜。\n泽梁无禁是三代，竹木有征何待时。\n便尽放宽能几许，低头不问只攒眉。",
        "dynasty": "宋",
        "collection_info": null
    },
    {
        "title": "甲戌考类试院呈同官",
        "author": "陈着",
        "content": "天风吹散扑衣尘，奎壁光中预□文。\n老眼可能私李豸，公朝正欲第刘蕡。\n平生泾渭岂无见，暗室雷霆如有闻。\n一雨快晴秋意好，预占太史奏祥云。",
        "dynasty": "宋",
        "collection_info": null
    },
    {
        "title": "答直学士院见访",
        "author": "陈着",
        "content": "一春烟雨暗荆扉，繫马怜君共落晖。\n酒琖香风吹月桂，砚池清露滴酴醿。\n水中郭索嗔皆是，屋上慈乌爱亦非。\n天道不移人自异，红尘飞上钓鱼矶。",
        "dynasty": "宋",
        "collection_info": null
    },
    {
        "title": "次韵答樊伯撝见拉钓",
        "author": "陈着",
        "content": "好共溪山结晚缘，竹枝深夜响渔椽。\n风清月朗沧溟外，鱼跃鸢飞枕几边。\n茶竈烟销回野艇，竹竿霜冷钓秋天。\n少年孟浪东西走，衰病于今耻復然。",
        "dynasty": "宋",
        "collection_info": null
    },
    {
        "title": "次韵梅山弟惠鸡臡",
        "author": "陈着",
        "content": "手制鸡臡味可知，雨书走饷慰穷饥。\n可能夜去闻声舞，却效早鸣逃难驰。\n伴宋读书知已久，为由为黍愧非宜。\n从今定入餐松约，分付饕涎莫再垂。",
        "dynasty": "宋",
        "collection_info": null
    },
    {
        "title": "次韵前人醵更生会三首  其一",
        "author": "陈着",
        "content": "满天地裏暗尘飞，老息奄奄一髮危。\n种秫为生姑託醉，采薇忍死未忘饥。\n三閒书屋鬼神护，百两芒鞋风雨知。\n咄咄书空如梦寐，龙山谁记有佳期。",
        "dynasty": "宋",
        "collection_info": null
    },
    {
        "title": "次韵前人醵更生会三首  其二",
        "author": "陈着",
        "content": "劫火吹炎海水飞，九州同惴釜鱼危。\n有时杜老泪盈把，终日颜回面忍饥。\n今古滔滔无限事，干坤纳纳竟何知。\n便教强趁黄花约，终恐趑趄罚后期。",
        "dynasty": "宋",
        "collection_info": null
    },
    {
        "title": "次韵前人醵更生会三首  其三",
        "author": "陈着",
        "content": "世变如轮到厄年，危魂飞遶万山巅。\n冥心前路追陶令，回首中原属汉渊。\n树鹊频惊枝上月，酰鸡苟活瓮中天。\n悠悠未是归时节，风雨何□復对眠。",
        "dynasty": "宋",
        "collection_info": null
    },
    {
        "title": "次前韵示前人",
        "author": "陈着",
        "content": "人生不料有今年，知汝扶亲走翠巅。\n动脚可能无陷穽，保身正合惧冰渊。\n夷伤无奈明归地，坎险惟将心靠天。\n岂意老躯几折臂，未能扃户日高眠。",
        "dynasty": "宋",
        "collection_info": null
    },
    {
        "title": "次韵前人讯余遭蹶之苦",
        "author": "陈着",
        "content": "桑榆正要补东隅，与子初期继二疏。\n铁马涨尘难着脚，霜猨引径各伤肤。\n苦劳筋骨宁非福，剥落皮毛不管癯。\n剩欲寄书相慰藉，呼儿频问雁来无。",
        "dynasty": "宋",
        "collection_info": null
    },
    {
        "title": "避难周姓家席地而眠偶成",
        "author": "陈着",
        "content": "夜宿山家谢主翁，安排席藁地炉东。\n枕头就借支机石，帕额聊防箭隙风。\n酒瓮下眠添古话，牛衣中卧有时通。\n老吾看破人閒事，锦帐牙床总是空。",
        "dynasty": "宋",
        "collection_info": null
    },
    {
        "title": "周翁留饮酒",
        "author": "陈着",
        "content": "晓对山翁坐破窗，地炉拨火两相忘。\n茅柴酒与人情好，萝卜羹和野味长。\n外面干戈何日定，前头尺寸逐时量。\n而今难说山居稳，飞马穷搜过虎狼。",
        "dynasty": "宋",
        "collection_info": null
    },
    {
        "title": "余床帐为过兵捲去答梅山弟用余韵见寄",
        "author": "陈着",
        "content": "一床破帐护衰翁，席捲俄随掠骑东。\n与妇同围肤炭火，呼儿排作肉屏风。\n从来不起羊羔想，困倒何妨蝶梦通。\n乱世流离多露宿，盖头有屋未为空。",
        "dynasty": "宋",
        "collection_info": null
    },
    {
        "title": "十一月八日浑家避难周姓家终夜以榾柮火为御寒之具",
        "author": "陈着",
        "content": "兽炭银山醉梦乡，何如榾柮地炉装。\n微烟暖火权春燠，错节盘根傲夜长。\n夙许孤寒陪暖席，不将光燄买烘堂。\n风饕雪虐天昏黑，独占山家一脉阳。",
        "dynasty": "宋",
        "collection_info": null
    },
    {
        "title": "长至日山家偶成",
        "author": "陈着",
        "content": "畴昔随班舞御香，如今忍冻坐山房。\n台云谁取书黄瑞，宫日空舒刺绣光。\n懒把酒杯心自醉，閒欹肱枕意何长。\n晚窗闭眼消详易，頼有生生不断肠。",
        "dynasty": "宋",
        "collection_info": null
    },
    {
        "title": "次韵内兄舒通叟太博寓云南僧舍",
        "author": "陈着",
        "content": "河海翻飞信有由，相逢莫学楚囚愁。\n人方椎髻说苏子，天把布衣存武侯。\n世变古今张与翕，人心造化去中留。\n云南高处应看透，许得溪翁入坐不。",
        "dynasty": "宋",
        "collection_info": null
    },
    {
        "title": "又次前韵",
        "author": "陈着",
        "content": "吁嗟天数不人由，举目江河万里愁。\n为厉可无忠义鬼，觅封忍见笑谈侯。\n功名只作无时看，气节须从险处留。\n归去来辞非浪赋，曾知此老此心不。",
        "dynasty": "宋",
        "collection_info": null
    },
    {
        "title": "三次书怀",
        "author": "陈着",
        "content": "默察天翻地覆由，寸心无处着私愁。\n忠唐不復瞻双庙，误汉皆知罪五侯。\n牧马入南飞浙水，狩车遵北感陈留。\n山川满目花如旧，邂逅春风可问不。",
        "dynasty": "宋",
        "collection_info": null
    },
    {
        "title": "四次寄意",
        "author": "陈着",
        "content": "正大从来不径由，穷崖今却伴猨愁。\n栖栖宇内知师孔，吃吃人閒爱说侯。\n昨夜撞钟搜句到，他年笼壁把名留。\n崆峒麦熟关时事，此意还曾入咏不。",
        "dynasty": "宋",
        "collection_info": null
    },
    {
        "title": "闻西兵復至又为逃隠计二首  其一",
        "author": "陈着",
        "content": "千邨奔走浪尘沙，又报西兵沸鼓笳。\n厄会有谁知死所，危途无处问生涯。\n孤镫闭户一山雨，远梦当书三处家。\n最怕入深饥莫忍，难逢流水出胡麻。",
        "dynasty": "宋",
        "collection_info": null
    },
    {
        "title": "闻西兵復至又为逃隠计二首  其二",
        "author": "陈着",
        "content": "军屯多似撒星沙，夜月犹闻奏月笳。\n尚有空囊随杜甫，幸无复壁累王涯。\n草根木实逃生饭，石室泥龛到处家。\n天下苍生是谁误，当年悔不坏庭麻。",
        "dynasty": "宋",
        "collection_info": null
    },
    {
        "title": "中和节寓山庵",
        "author": "陈着",
        "content": "小庵亦是小桃源，时事方难住更便。\n啼鸟落花忘客主，青山流水见因缘。\n得过一日是一日，浪说百年谁百年。\n分付妻儿更深避，扫岩趺坐学枯禅。",
        "dynasty": "宋",
        "collection_info": null
    },
    {
        "title": "二月十八日过邑有感二首  其一",
        "author": "陈着",
        "content": "植杖东风立晓寒，凄其极目甚穷边。\n黑尘犹暗新焦土，青日无光老晦天。\n花凤逢春谁借景，杜鹃怀古自啼年。\n吾今且忍须臾死，得见昇平或有缘。",
        "dynasty": "宋",
        "collection_info": null
    },
    {
        "title": "二月十八日过邑有感二首  其二",
        "author": "陈着",
        "content": "说着时难心自寒，斜阳焦土更无边。\n故家空梦鶑花地，残户不成蚕麦天。\n造物未应终绝物，今年莫省是何年。\n鬰攸独免侵乡校，也向斯文要结缘。",
        "dynasty": "宋",
        "collection_info": null
    },
    {
        "title": "次韵梅山弟感时四首  其一",
        "author": "陈着",
        "content": "吟情本是谢玄晖，邂逅年来世事非。\n到处望风千甲解，无人留日一戈挥。\n杜鹃入洛啼拌死，鸿雁辞南去有归。\n浩荡春光天万里，孤云叶叶向谁飞。",
        "dynasty": "宋",
        "collection_info": null
    },
    {
        "title": "次韵梅山弟感时四首  其二",
        "author": "陈着",
        "content": "世事滔滔趁夕晖，仰天咄咄付非非。\n干坤谁解中撑拄，江海方听北指挥。\n风舞南人新万户，灰扬西岭旧三归。\n只应天竺孤峯在，一自飞来不更飞。",
        "dynasty": "宋",
        "collection_info": null
    },
    {
        "title": "次韵梅山弟感时四首  其三",
        "author": "陈着",
        "content": "春造曾分寸草晖，晚经霜雪始知非。\n中心痛事神孤往，前面虚名手一挥。\n肯使晓猨随陇笑，不烦倦鸟引云归。\n绝粮只管餐松菊，赢得身轻入险飞。",
        "dynasty": "宋",
        "collection_info": null
    },
    {
        "title": "次韵梅山弟感时四首  其四",
        "author": "陈着",
        "content": "边将才无日越晖，中朝人是李斯非。\n顺流兵马竟掀舞，死战规模谁发挥。\n忍看金茎移露去，空歌玉树送春归。\n不图世变今如此，真与尘埃蠓蚋飞。",
        "dynasty": "宋",
        "collection_info": null
    },
    {
        "title": "次韵董伯和二首  其一",
        "author": "陈着",
        "content": "事难言处只长吁，沸海烹煎一鼎如。\n贫累转添知有命，故交自绝本无书。\n仕方见境大槐蚁，走不离乡千里鱼。\n已分归农谋半菽，尚忧龙岁起秦闾。",
        "dynasty": "宋",
        "collection_info": null
    },
    {
        "title": "次韵董伯和二首  其二",
        "author": "陈着",
        "content": "时难何必苦嗟吁，自有山庄只自如。\n行担应携杏花谱，闭门堪着竹林书。\n行观尘外乘风鹤，坐看人閒减水鱼。\n宇宙平安终有日，却从旧卜大门闾。",
        "dynasty": "宋",
        "collection_info": null
    },
    {
        "title": "次韵弟观到蔡峰庄",
        "author": "陈着",
        "content": "簇簇羣山似铁围，中閒着屋与山依。\n园多芋栗佐清饮，池足芰荷供隠衣。\n畴昔搬家牛自跨，有时见客鹤先飞。\n未宜回首林邱旧，剩把诗脾厌翠微。",
        "dynasty": "宋",
        "collection_info": null
    },
    {
        "title": "次韵前人寒食",
        "author": "陈着",
        "content": "今年寒食倍心寒，不独松楸感涕潸。\n青草遥悲新瘗冢，苍梧错认旧来山。\n人生醉梦干坤裏，时节晦冥风雨閒。\n只有杜鹃知此意，傍云啼去又啼还。",
        "dynasty": "宋",
        "collection_info": null
    },
    {
        "title": "次韵前人访旧",
        "author": "陈着",
        "content": "铁石心肠本自顽，着身无所奈时艰。\n仙丹难问桃花洞，诗笠聊寻饭颗山。\n道义岂随天地闭，风埃不放水云閒。\n相逢休说如今事，回首斜阳古汉关。",
        "dynasty": "宋",
        "collection_info": null
    },
    {
        "title": "次韵前人伤古",
        "author": "陈着",
        "content": "当年天与袴中儿，天到如今不与时。\n事变风涛掀地轴，军声电雹散雷槌。\n鬼蓝柄国苦相误，佛会守城甘自痴。\n旗盖已随□驾去，留西太乙更谁欺。",
        "dynasty": "宋",
        "collection_info": null
    },
    {
        "title": "次韵前人形役",
        "author": "陈着",
        "content": "谁能禅寂效裴休，自爱清名慕李舟。\n云路中年开辙迹，风波晚岁转船头。\n见花如刺时难痛，遇事生根老滞忧。\n但欲渔樵相尔汝，怕人知我问来由。",
        "dynasty": "宋",
        "collection_info": null
    },
    {
        "title": "春晚课摘茶",
        "author": "陈着",
        "content": "玉川子后是吾生，自课园中拾晚荣。\n搀雨金芒排世好，饱春香瓣见天成。\n不烦钲鼓腾山噉，剩有旗鎗战酒兵。\n凤舞赐团今绝想，只凭苦硬养幽清。",
        "dynasty": "宋",
        "collection_info": null
    },
    {
        "title": "次韵梅山弟感时",
        "author": "陈着",
        "content": "翳日腥云澒洞尘，是虽天做亦由人。\n难禁老泪如囚楚，忍託空言写过秦。\n风雪正培阳气脉，山林幸有岁寒身。\n功名已付无何有，要及余光耕富春。",
        "dynasty": "宋",
        "collection_info": null
    },
    {
        "title": "三月二十五日醵饮于西峰寺分韵得因字",
        "author": "陈着",
        "content": "牢穿不借踏青晨，信与林泉有夙因。\n忙裏偶成真率会，醉来不省乱离身。\n归途西岭何妨晚，吹雨南风正送春。\n烧笋煮茶须再到，一山古意要诗人。",
        "dynasty": "宋",
        "collection_info": null
    },
    {
        "title": "次韵董声可重五",
        "author": "陈着",
        "content": "人事俄随世事殊，尚存榴艾伴嘻吁。\n怀沙到处哀新鬼，瑞市何时见醉夫。\n荣赐休思当暑葛，早衰空感望秋蒲。\n辟兵禁恶□儿戏，无计能逃急急符。",
        "dynasty": "宋",
        "collection_info": null
    },
    {
        "title": "次韵弟观喜雨二首  其一",
        "author": "陈着",
        "content": "天敕龙瓢到底倾，阿香飞驾会苍冥。\n风霆震迭四溟立，宇宙清凉万物醒。\n行蚁知几先畏湿，升蜗向上漫遗腥。\n平生霖雨苍生志，对景空怀海上亭。",
        "dynasty": "宋",
        "collection_info": null
    },
    {
        "title": "次韵弟观喜雨二首  其二",
        "author": "陈着",
        "content": "世事纷纷付渺茫，且迎雨信看农忙。\n鸠声隔树宿云湿，牛影落田新水凉。\n处处丛祠羣卜稼，家家蓐食早炊粮。\n及时种得苗青活，便觉秋风饭粒香。",
        "dynasty": "宋",
        "collection_info": null
    },
    {
        "title": "感时二首  其一",
        "author": "陈着",
        "content": "国事如今到底输，九天难叩哭穷途。\n精忠无一郭中令，异志居多刘寄奴。\n经哨地空如大漠，逃生山险甚飞狐。\n回头钟鼎王侯宅，今是谁人便豢刍。",
        "dynasty": "宋",
        "collection_info": null
    },
    {
        "title": "感时二首  其二",
        "author": "陈着",
        "content": "一点忠忱无处输，与滔滔者走危途。\n新声感泣尚书客，破镜传盟公主奴。\n流散莫非中泽雁，死亡谁是首邱狐。\n平生师友多黄土，吞哭何曾奠束刍。",
        "dynasty": "宋",
        "collection_info": null
    },
    {
        "title": "六月六日倪{奥/田}庵坐雨",
        "author": "陈着",
        "content": "山外黄尘不到门，南风松竹翠纷纷。\n暗中有虎村嗥合，夜半闻鸡老睡分。\n带得儿来同坐雨，飞归家去欲排云。\n收书忽报今朝喜，病女加餐药奏勋。",
        "dynasty": "宋",
        "collection_info": null
    },
    {
        "title": "九月十日醵饮丹山",
        "author": "陈着",
        "content": "举头又是菊花天，走遍山林命苟全。\n忍赋庚寅伤乱世，漫书甲子记流年。\n陶篱一醉虚抛久，萧寺重游梦觉然。\n今是何时成此会，教人平地说神仙。",
        "dynasty": "宋",
        "collection_info": null
    },
    {
        "title": "次韵赋南山广莫轩",
        "author": "陈着",
        "content": "洗眼来看广莫诗，烟霏空翠雨微微。\n四平地上一山起，独拄天南羣望归。\n乔木不随兵燄动，好云时入寺门飞。\n干坤浩荡难言处，猛拍阑干阁口机。",
        "dynasty": "宋",
        "collection_info": null
    },
    {
        "title": "次韵梅山弟咏梅",
        "author": "陈着",
        "content": "冬塞方严春自通，老根芳脉与天融。\n清于仙李月梁上，瘦似神苏雪窖中。\n庾岭依然开信早，孤山无復课诗工。\n一枝在手驿风远，渺渺予怀谁与同。",
        "dynasty": "宋",
        "collection_info": null
    },
    {
        "title": "雪中偶成",
        "author": "陈着",
        "content": "寒光晧晧照残年，方信人閒别有天。\n一色邨中见流水，半干屋上有炊烟。\n洛人僵卧今谁问，塞马飞驰正自便。\n想得南枝梅好在，风檐独立思悠然。",
        "dynasty": "宋",
        "collection_info": null
    },
    {
        "title": "次韵弟观雪中二首  其一",
        "author": "陈着",
        "content": "翦耳严风利似刀，吹嘘滕六做功劳。\n大包天地为一色，老尽山林无二毛。\n借暖尚能赊绿蚁，御寒终不羡裘羔。\n天涯多少穷途客，欲寄书难雁影高。",
        "dynasty": "宋",
        "collection_info": null
    },
    {
        "title": "次韵弟观雪中二首  其二",
        "author": "陈着",
        "content": "万里长天一样云，纷纷吹下玉成尘。\n能令下界皆称瑞，谁谓南人不识真。\n积冻已多为麦地，培汤更办百花春。\n强将光景宽衰老，呵手微吟意欠新。",
        "dynasty": "宋",
        "collection_info": null
    },
    {
        "title": "送江瑶与人",
        "author": "陈着",
        "content": "玉瑶分自海仙奁，藜腹新来约束严。\n入手颇忧穷鬼捩，收涎已绝老饕餍。\n何妨带甲归庖惯，相与调珍助齿甜。\n要识淡中滋味永，多加椒酒少施盐。",
        "dynasty": "宋",
        "collection_info": null
    },
    {
        "title": "正月四日到张车偶成",
        "author": "陈着",
        "content": "晴行半日到张车，石路崎岖趁水斜。\n一窟山中成草市，数株松下见梅花。\n居民尽老他无事，就土为生自有涯。\n谁料如今同沸鼎，不时飞马涨尘沙。",
        "dynasty": "宋",
        "collection_info": null
    },
    {
        "title": "正月五日访王韦轩知府东坞真诏道中",
        "author": "陈着",
        "content": "晴光欲雪做新元，访旧西来第一番。\n十五里行千曲路，两三处见数家邨。\n山培浮土为田肉，涧束湍流有石痕。\n安稳不知危世事，更从何处觅桃源。",
        "dynasty": "宋",
        "collection_info": null
    },
    {
        "title": "次韵董伯和镫夕有感二首  其一",
        "author": "陈着",
        "content": "万镫无復艳端门，一簇星毬里域春。\n羌调悲酸吹笛社，邨声祥瑞卖饧人。\n鬼神亦要民心乐，山谷聊舒世态颦。\n最好今宵天上月，安知时事有陈新。",
        "dynasty": "宋",
        "collection_info": null
    },
    {
        "title": "次韵董伯和镫夕有感二首  其二",
        "author": "陈着",
        "content": "数枝镫火古祠门，妆点山中一鬨春。\n俚语为求蚕麦福，队游多是布荆人。\n强随戏鼓看狂舞，忍听嘶鼙入小颦。\n见说九街罗绮地，传呼禁夜令方新。",
        "dynasty": "宋",
        "collection_info": null
    },
    {
        "title": "次韵董三余约赏月丹瑞香",
        "author": "陈着",
        "content": "老仙平日炼心丹，荏苒光阴百岁閒。\n随分种花供冷眼，逢人留酒有温颜。\n干坤只作醒中梦，风月何妨忙处閒。\n有约酬春争起舞，要看北道破先悭。",
        "dynasty": "宋",
        "collection_info": null
    },
    {
        "title": "二月二十五日醉吟",
        "author": "陈着",
        "content": "午酒三杯率处真，不知门外有风尘。\n溪山花木一帘影，兄弟妻孥满屋春。\n万事到头皆有命，两閒立脚要求仁。\n羲皇以上已难问，且做渊明左右人。",
        "dynasty": "宋",
        "collection_info": null
    },
    {
        "title": "次韵梅山弟感春",
        "author": "陈着",
        "content": "老来危迹感秋蓬，万事都归马耳风。\n百五节为春好处，两三年在乱离中。\n溅花难禁少陵泪，缚柳休辞韩子穷。\n最是残镫风雨夜，杜鹃声裏梦西东。",
        "dynasty": "宋",
        "collection_info": null
    },
    {
        "title": "用前韵记梦中所感",
        "author": "陈着",
        "content": "风引归舟远翠蓬，转头三见柳花风。\n伤心殆尽王摩诘，痛哭真成贾太中。\n尚有鬼神知夜问，谁知兄弟坐天穷。\n此时此意无人会，放读离骚太乙东。",
        "dynasty": "宋",
        "collection_info": null
    },
    {
        "title": "上巳日同弟观张子开会内弟贝端甫家",
        "author": "陈着",
        "content": "邨环十里即朱陈，时节过从气谊真。\n酒味同甘山脉水，韭香一洗俗饕尘。\n云南近日偶无事，天下几人知此春。\n相对无言无尽意，不将桃李着精神。",
        "dynasty": "宋",
        "collection_info": null
    },
    {
        "title": "三月五日过云南竺湘家旧寓南轩怀朝儿",
        "author": "陈着",
        "content": "忆昨携儿寄小轩，儿今何在小轩存。\n唤爹若有褰裳语，恋母犹多泪席痕。\n两树桃花飞痛血，一山松影护游魂。\n销凝良久忽如见，我与同归家处邨。",
        "dynasty": "宋",
        "collection_info": null
    },
    {
        "title": "山人送桧植于当门偶成",
        "author": "陈着",
        "content": "山人知我岁寒情，十里移来老眼醒。\n凿破苍苔方丈地，种为门户四时青。\n春寒亦自雪霜意，世变从他风雨腥。\n牢立本根须畅茂，不施巧结看真形。",
        "dynasty": "宋",
        "collection_info": null
    },
    {
        "title": "戊寅三月十一日为桑麦说苦",
        "author": "陈着",
        "content": "一年景象在春光，底事今年春反常。\n四十日来无点雨，二三月裏却多霜。\n麦苗病燥饭亏料，桑叶死寒蚕绝粮。\n天下苍生不堪命，但看人事即阴阳。",
        "dynasty": "宋",
        "collection_info": null
    },
    {
        "title": "脾疼大作",
        "author": "陈着",
        "content": "夜来宿痼起心脾，辗转无眠不自支。\n水鸟信天那得饱，河鱼作祟却乘饥。\n苦无药力课神效，烂煮菜根为善医。\n造物怕生安乐病，时将疼痛玉吾衰。",
        "dynasty": "宋",
        "collection_info": null
    },
    {
        "title": "昨方为桑麦说苦今日忽喜得雨",
        "author": "陈着",
        "content": "连日南风雨不成，今朝忽有洗檐声。\n春膏唤起地元气，仁脉流行天本情。\n桑妇惊传二叶迸，田翁痴望两歧生。\n穷阎繫命皆蚕麦，最是难供急急征。",
        "dynasty": "宋",
        "collection_info": null
    },
    {
        "title": "闻杜鹃",
        "author": "陈着",
        "content": "帝魂旧话是耶非，知得安危动处几。\n自出蜀啼随地气，直过洛去洩天机。\n春风万古此心在，云树千山何日归。\n听到如今转难听，恨无双翼与俱飞。",
        "dynasty": "宋",
        "collection_info": null
    },
    {
        "title": "与弟观侄津哭伯求弟道茅山泊东林寺坐雨",
        "author": "陈着",
        "content": "西来本自趁晴天，雨卧东林日似年。\n百念已成沈水石，一行真坐逆滩船。\n何妨华鄂添诗集，暂与阇黎结饭缘。\n决意明朝向东去，山堂未到已潸然。",
        "dynasty": "宋",
        "collection_info": null
    },
    {
        "title": "题雪窦西麓庵",
        "author": "陈着",
        "content": "踏遍山南紫翠关，转西寻麓更幽閒。\n菊花数本竹边路，茅屋几閒溪外山。\n巧着轩窗随上下，剩留书画在中閒。\n是庵信美非吾土，自有菟裘足往还。",
        "dynasty": "宋",
        "collection_info": null
    },
    {
        "title": "同黄东发提举游杖锡山",
        "author": "陈着",
        "content": "十八盘头翠碧函，参差檐栋倚岩崭。\n桑根已换如来座，峯顶犹存太白岩。\n地有粟泥堪当饭，山无松木独宜杉。\n半天图画风尘外，我有新题居士衔。",
        "dynasty": "宋",
        "collection_info": null
    },
    {
        "title": "次韵前人食素馄饨",
        "author": "陈着",
        "content": "庖手馄饨匪一朝，馔素多品此为高。\n薄施豆腻佐皮软，省着椒香防乳消。\n汤餠粗堪相伯仲，肉包那敢奏功劳。\n还方谨勿传方去，要使安贫无妄饕。",
        "dynasty": "宋",
        "collection_info": null
    },
    {
        "title": "杖锡山别前人",
        "author": "陈着",
        "content": "结约登临百里深，流连风雨一窗阴。\n新寒镫火照清梦，绝静山林生古音。\n此日与君相别处，有天知我不言心。\n归途步步须回首，苍壁擎云几万寻。",
        "dynasty": "宋",
        "collection_info": null
    },
    {
        "title": "次韵前人取别二首  其一",
        "author": "陈着",
        "content": "初心高处欲穷游，兀坐书窗七月秋。\n风雨已成贫甫嘆，山云却为老韩收。\n从来人事有圆缺，可是天公分去留。\n正尔无聊负暄立，赤书忽落剡溪头。",
        "dynasty": "宋",
        "collection_info": null
    },
    {
        "title": "次韵前人取别二首  其二",
        "author": "陈着",
        "content": "云旆吹晴踏翠巅，写成诗卷思翻然。\n谁知同赋有齐己，人指醉吟为乐天。\n意自源头水中涌，语如山色雨余鲜。\n尾貂分付归鸿去，欲便寻盟未有缘。",
        "dynasty": "宋",
        "collection_info": null
    },
    {
        "title": "黄子羽山长为不及同山行次余东发别余韵见寄因再用韵以谢二首  其一",
        "author": "陈着",
        "content": "文脉丝垂感慨深，奎躔今直鄮山阴。\n末流自逐狂澜倒，独步直成空谷音。\n四海园林春事裏，一家松竹岁寒心。\n相知不必长相见，明月春风处处寻。",
        "dynasty": "宋",
        "collection_info": null
    },
    {
        "title": "黄子羽山长为不及同山行次余东发别余韵见寄因再用韵以谢二首  其二",
        "author": "陈着",
        "content": "忆昨追随太史游，欠招吟脚共评秋。\n自怜蒲柳难禁老，君向桑榆尽可收。\n人物多从危世见，山林盍有好诗留。\n和篇忽转云南去，便当同行云上头。",
        "dynasty": "宋",
        "collection_info": null
    },
    {
        "title": "十月二十四日过弟观寓所出莱菔相款",
        "author": "陈着",
        "content": "趁溪茅舍竹篱阴，石径如蛇屈曲深。\n吏卒不行烟冷处，弟兄聊说岁寒心。\n床头无酒可归算，窗外有鸡留伴吟。\n过午忽修莱菔供，悠长滋味在山林。",
        "dynasty": "宋",
        "collection_info": null
    },
    {
        "title": "次韵剡张知录见寄",
        "author": "陈着",
        "content": "危途盍把隠为师，名姓翻嫌世或知。\n栗里已成终老计，桐乡犹记旧游时。\n云山杳杳勤搜便，风雨潇潇独寄诗。\n目送心期无别语，厚培根本做春枝。",
        "dynasty": "宋",
        "collection_info": null
    },
    {
        "title": "留范景山",
        "author": "陈着",
        "content": "满天风雨作新正，下访劳君一日程。\n长揖不交随俗礼，苦言惟有隔年情。\n镫生晕处醒相对，犬吠声中心自惊。\n人事难齐时事险，聚头时节且迟行。",
        "dynasty": "宋",
        "collection_info": null
    },
    {
        "title": "游蔡峰过黄沙坑怀朝儿",
        "author": "陈着",
        "content": "入谷崎岖十里程，更崎岖处见沙坑。\n幼儿曾寄流鸿影，老我难忘舐犊情。\n后日早知为死别，当时寸步亦同行。\n如今但有东风泪，洒入流泉恸失声。",
        "dynasty": "宋",
        "collection_info": null
    },
    {
        "title": "溪上墺",
        "author": "陈着",
        "content": "满坡翠竹閒梅花，梅竹中閒住几家。\n本为牛羊安着脚，近来狼虎肆磨牙。\n青山绿水成烹鼎，白纸乌薪等撒沙。\n邂逅老农聊慰劳，且随时刻做生涯。",
        "dynasty": "宋",
        "collection_info": null
    },
    {
        "title": "蔡峰似徐鳞卿",
        "author": "陈着",
        "content": "老去襟怀得丧齐，东风吹暖送行藜。\n羣山捧谷云居下，一岭分疆水向西。\n有路不来多事马，满邨交唱太平鸡。\n主人九十清谈健，樽酒流连日又低。",
        "dynasty": "宋",
        "collection_info": null
    },
    {
        "title": "三井",
        "author": "陈着",
        "content": "两崖削铁上擎空，下有灵潭与井同。\n龙出世时盘石透，水无底处洞天通。\n余波喷作雷霆怒，大旱腾为霖雨功。\n兄弟相携看奇迹，脚跟牢立崄巇中。",
        "dynasty": "宋",
        "collection_info": null
    },
    {
        "title": "董伯和竹溪寓居",
        "author": "陈着",
        "content": "三井西边十亩坡，与云盘礴傲羲娥。\n危时自说昇平话，险地今为安乐窝。\n鱼鼈收溪供草酌，竹松临户当花窠。\n故园台榭姑苏问，万事从来蚁一柯。",
        "dynasty": "宋",
        "collection_info": null
    },
    {
        "title": "次韵徐鳞卿",
        "author": "陈着",
        "content": "百罹身世不成家，赢得萧萧两鬓华。\n梦想山行三载裏，绸缪亲谊百年赊。\n苍颜一见如枯柏，佳语相延总粲花。\n别后有诗须狎寄，莫嫌踏险路谽谺。",
        "dynasty": "宋",
        "collection_info": null
    },
    {
        "title": "九月十日乡人醵饮丹山分韵得东字",
        "author": "陈着",
        "content": "山光肃肃浄杉松，草草提携里曲同。\n不是休官住林下，无缘问菊到篱东。\n世途险迫閒为福，乡谊绸缪醵有功。\n酒散月明多感处，牛山故国正西风。",
        "dynasty": "宋",
        "collection_info": null
    },
    {
        "title": "示都儿学书",
        "author": "陈着",
        "content": "都子方知砚石亲，字虽小技盍留神。\n鲁公米帖犹存古，王氏兰亭已失真。\n莫事锋铓多巧锐，要令骨肉两停匀。\n中心端正手圆活，此外无方可教人。",
        "dynasty": "宋",
        "collection_info": null
    },
    {
        "title": "次韵戴帅初不赴丹山醵饮二首  其一",
        "author": "陈着",
        "content": "吁嗟世事已难言，得遇重阳强作欢。\n白髮不供新样眼，黄花却喜旧儒冠。\n两三杯裏意存古，四十年前盟未寒。\n青壁丹崖本深窈，谁知冷处有人看。",
        "dynasty": "宋",
        "collection_info": null
    },
    {
        "title": "次韵戴帅初不赴丹山醵饮二首  其二",
        "author": "陈着",
        "content": "危时时节已难得，况得知心盍共杯。\n我檄方从风裏去，君诗却占日前来。\n何须一醉独重九，但是相过多几回。\n门外斜阳送行处，眼光飞过碧崔嵬。",
        "dynasty": "宋",
        "collection_info": null
    },
    {
        "title": "次韵帅初浙西回及得新居三首  其一",
        "author": "陈着",
        "content": "闻得胥江尚涨沙，往来虽便重嗟嗟。\n旧游怕说铜驼棘，遗曲难听玉树花。\n满目山川谁是客，无情天地若为家。\n栖栖又入西峯下，踏破山鞋几两麻。",
        "dynasty": "宋",
        "collection_info": null
    },
    {
        "title": "次韵帅初浙西回及得新居三首  其二",
        "author": "陈着",
        "content": "自昔恒河可聚沙，今为何日更堪嗟。\n未应绝物从孤竹，尚可依人住浣花。\n疲俗交□□□□，□时仍重读书家。\n老吾幸有相过便，尚得如蓬倚直麻。",
        "dynasty": "宋",
        "collection_info": null
    },
    {
        "title": "次韵帅初浙西回及得新居三首  其三",
        "author": "陈着",
        "content": "家有图书便不贫，一湾门径碧溪滨。\n山林深密宜今世，梅竹婆娑似故人。\n少闭柴门延野叟，多营菜圃慰脾神。\n几年役役方休息，收放浑如一钓纶。",
        "dynasty": "宋",
        "collection_info": null
    },
    {
        "title": "载酒过俞叔可运干夜话",
        "author": "陈着",
        "content": "晴边杖屦学偷閒，十里溪山送入檐。\n门外方争危处路，竹閒自下旧时帘。\n数杯同醉寒时暖，一枕高眠苦后甜。\n何幸诗坛有盟主，狎相来往亦何嫌。",
        "dynasty": "宋",
        "collection_info": null
    },
    {
        "title": "次韵史芝田来访",
        "author": "陈着",
        "content": "珊然环佩下芝山，醉梦人閒醒眼看。\n三世相家知有后，十分谦德似无官。\n骚盟宽与江湖接，清气直将星斗干。\n难得相逢容易别，因风时为劝加餐。",
        "dynasty": "宋",
        "collection_info": null
    },
    {
        "title": "晴郊意行到梅山示弟茝",
        "author": "陈着",
        "content": "安排聚首易参差，信意行来始是奇。\n山色堪餐饶有菊，樵歌相应自成诗。\n危时杯酌旱云雨，老境襟期春水澌。\n醉裏更无门外话，一声寒雁弟兄知。",
        "dynasty": "宋",
        "collection_info": null
    },
    {
        "title": "次韵范纯甫",
        "author": "陈着",
        "content": "与云俱捲出山迟，邂逅初寒旺菊时。\n纵欲插花安得笑，无从赊酒若为诗。\n干坤许阔自多碍，风雨又□自故知。\n白首犹存旧乌帽，龙山何处渺余思。",
        "dynasty": "宋",
        "collection_info": null
    },
    {
        "title": "次韵黄子羽七十自嘆",
        "author": "陈着",
        "content": "弃瓢巢父固云稀，解印陶潜未是非。\n风雨似知人世换，溪山自爱主翁归。\n时消孤闷有茶屋，天把独醒存芰衣。\n我亦岁寒松下草，相望百里借春晖。",
        "dynasty": "宋",
        "collection_info": null
    },
    {
        "title": "次韵卢致远见示",
        "author": "陈着",
        "content": "新春欲洗旧氛埃，并竹寻溪试一来。\n冻雨忽交疏霰下，严风不放寸云开。\n主人雅量诗相住，老客归心梦亦催。\n滑道何妨徐着步，袖中金薤不虚回。",
        "dynasty": "宋",
        "collection_info": null
    },
    {
        "title": "次韵戴帅初以水涨不及赴茂林醵饮重午",
        "author": "陈着",
        "content": "回头林谷已云迟，心不怀疑遁自肥。\n有菊可寻方觉是，无根自药岂吾非。\n危时一醉便为福，好客相过莫放归。\n欲弔湘纍波浩渺，但须珍重芰荷衣。",
        "dynasty": "宋",
        "collection_info": null
    },
    {
        "title": "次韵前人祈雨未应二首  其一",
        "author": "陈着",
        "content": "交秋苦旱走疲农，惟合投忱地府龙。\n里社相师凭梵呗，山川无语笑盲聋。\n忍教地宝罹枯渴，安得天机捷应舂。\n联日定劳君眼力，雨晴只隔望春峯。",
        "dynasty": "宋",
        "collection_info": null
    },
    {
        "title": "次韵前人祈雨未应二首  其二",
        "author": "陈着",
        "content": "龙君非是忍忘农，一敬初终自见龙。\n雨感通时元有待，天分晓处可曾聋。\n雷车怒激腾东海，火伞忙收入下舂。\n我辈报神无别事，请裁佳句勒霞峯。",
        "dynasty": "宋",
        "collection_info": null
    },
    {
        "title": "连山王开诗试子午花四首  其一",
        "author": "陈着",
        "content": "三数茎鬚细捻金，圆齐五瓣外红深。\n酷憎媚俗长垂首，善处骄阳不动心。\n色变化成丹竈火，时开落应土圭针。\n感怀南北多分裂，此独全名古到今。",
        "dynasty": "宋",
        "collection_info": null
    },
    {
        "title": "连山王开诗试子午花四首  其二",
        "author": "陈着",
        "content": "嫩绿扶疏红倒垂，红閒黄染数茎丝。\n牢存本色心为主，懒竞时妆面向谁。\n受二气中开止昼，当三伏裏傲炎曦。\n阴崖故国长安路，万里倾阳共藿葵。",
        "dynasty": "宋",
        "collection_info": null
    },
    {
        "title": "连山王开诗试子午花四首  其三",
        "author": "陈着",
        "content": "赤日黄尘任涨浮，直茎疏叶裏垂头。\n金心不逐时妆褪，赭面应为世态羞。\n分昼夜閒开落准，备离坎气品题优。\n倚栏感物伤怀处，何日崔卢入此瓯。",
        "dynasty": "宋",
        "collection_info": null
    },
    {
        "title": "连山王开诗试子午花四首  其四",
        "author": "陈着",
        "content": "低垂不足畏炎氛，自是居高避俗喧。\n五瓣圆黏猩血重，数丝牢缀蜡心存。\n雅持本色明清昼，肯驻残妆媚黑昏。\n林下何人修炼到，丹余流入此芳根。",
        "dynasty": "宋",
        "collection_info": null
    },
    {
        "title": "访赵景文不值",
        "author": "陈着",
        "content": "见了西山叹復歌，老天元不奈人何。\n一身死护松楸活，满眼生来兰玉多。\n忍处要如顽铁石，平生能定恶风波。\n世閒终有安时节，细把林泉岁月磨。",
        "dynasty": "宋",
        "collection_info": null
    },
    {
        "title": "次韵朱景伯来见",
        "author": "陈着",
        "content": "平生四海弟兄之，况是乡关见白眉。\n方醉梦中能独醒，自离乱后笃相知。\n溪山坎坎劳飞旆，风雨潇潇苦说诗。\n老耳不堪闻别语，青镫对影復何时。",
        "dynasty": "宋",
        "collection_info": null
    },
    {
        "title": "次韵戴帅初见寄二首  其一",
        "author": "陈着",
        "content": "胸次玲珑达事端，入山买屋贮清寒。\n奉亲最乐危时见，与俗相忘实处看。\n閒辍琴书翻兔册，旋添竹树隔牛阑。\n疏衣淡饭门多闭，章甫何妨独旧冠。",
        "dynasty": "宋",
        "collection_info": null
    },
    {
        "title": "次韵戴帅初见寄二首  其二",
        "author": "陈着",
        "content": "水镜空平取友端，频来山外伴酸寒。\n交朋旧在弟兄列，古道新交世俗看。\n地近诗筒多便翼，月明心事两危阑。\n自家头恼冬烘甚，犹幸偷安未毁冠。",
        "dynasty": "宋",
        "collection_info": null
    },
    {
        "title": "次韵弟观授学陈子得家",
        "author": "陈着",
        "content": "忆昨依依话别端，潇潇暮雨满山寒。\n去家幸是老亲健，坐馆当如初宦看。\n归梦随风扬绿袂，吟情逐日写诗阑。\n从今稳入林深处，涂炭何缘行污冠。",
        "dynasty": "宋",
        "collection_info": null
    },
    {
        "title": "赋陈子得书楼",
        "author": "陈着",
        "content": "危楼得地着身安，冬日烘檐夏气寒。\n木末清风平与接，山中本色晚宜看。\n课儿勤读书充架，留客高谈袖满阑。\n门外流渠源水活，不妨时濯自吾冠。",
        "dynasty": "宋",
        "collection_info": null
    },
    {
        "title": "次韵张子开喜雨",
        "author": "陈着",
        "content": "甘泽连朝拍稻畴，老天着意做今秋。\n软炊已报生尘甑，艰食俄忘淅米矛。\n甽口涨新浮白腻，禾头濯秀湿青油。\n疲农欢喜还长嘆，官已催租不待收。",
        "dynasty": "宋",
        "collection_info": null
    },
    {
        "title": "送酒与元春兄",
        "author": "陈着",
        "content": "九月风光又一年，君家无酒坐无钱。\n翠微虽负菊花约，安乐应甘饮米权。\n举世方争沈醉境，谁人能顾独醒贤。\n两从事□聊相谂，会取一般平淡天。",
        "dynasty": "宋",
        "collection_info": null
    },
    {
        "title": "与延庆老若圭游雪窦杖锡二首  其一",
        "author": "陈着",
        "content": "坐断青莲七宝池，又携铁锡踏嵚崎。\n一千丈雪与心照，二十里云随步飞。\n崖壁遍留吟墨迹，樵刍争看袒红衣。\n山林湖海本无二，处处风光属指挥。",
        "dynasty": "宋",
        "collection_info": null
    },
    {
        "title": "与延庆老若圭游雪窦杖锡二首  其二",
        "author": "陈着",
        "content": "有意西游万玉峯，往来何事太怱怱。\n知心能几片云外，回首应多明月中。\n争供粟泥怀太白，终留梨实待兴公。\n从今若枉诗相问，我住丹霞水竹丛。",
        "dynasty": "宋",
        "collection_info": null
    },
    {
        "title": "同赵景文到梅山弟家",
        "author": "陈着",
        "content": "脚力犹支一里閒，得闲便不记艰难。\n可人本色山林屋，避世珍羞芋栗盘。\n来往任教诗眼热，笑谈能化老身寒。\n感怀棠棣诗章在，试把丝桐檃括弹。",
        "dynasty": "宋",
        "collection_info": null
    },
    {
        "title": "次韵戴帅初见寄",
        "author": "陈着",
        "content": "儿造从来自不情，百千万变底人惊。\n人生水上浮沤影，物论风前乱叶声。\n自笑醉吟空赘传，谁知橘隠竟无名。\n况今衰老知何用，惟有关门答五行。",
        "dynasty": "宋",
        "collection_info": null
    },
    {
        "title": "寿同父兄七十二首  其一",
        "author": "陈着",
        "content": "光风颜色雪髯鲜，已到人閒稀有年。\n心好共称生下佛，身闲自谓饮中仙。\n安贫真味齐眉馈，养善良方高枕眠。\n更看镫宵儿迎妇，一家春与月团圆。",
        "dynasty": "宋",
        "collection_info": null
    },
    {
        "title": "寿同父兄七十二首  其二",
        "author": "陈着",
        "content": "吾家兄弟笃天伦，晚景怡怡仅两人。\n门户相依杏阴旧，藩篱不隔棣华春。\n难逢燕夜如今日，回愧鳞年以次身。\n造物倘容顽健在，愿为老栎伴庄椿。",
        "dynasty": "宋",
        "collection_info": null
    },
    {
        "title": "閒居有感",
        "author": "陈着",
        "content": "参差梅竹槿花篱，强对溪山傲百罹。\n终日书声清屋气，四时蔬食寿家规。\n苦儿知学何妨懒，老妇安贫未觉衰。\n无处可修床下拜，门前心事碧天涯。",
        "dynasty": "宋",
        "collection_info": null
    },
    {
        "title": "壬午九日有感",
        "author": "陈着",
        "content": "修茂堂中九日杯，今年无復寿兄来。\n把萸空感同看会，插菊难教一笑开。\n不使犬鸡当厄去，却闻鸿雁送声哀。\n浮生忽忽何须感，荒草牛山戏马台。",
        "dynasty": "宋",
        "collection_info": null
    },
    {
        "title": "出门寄弟覩子得",
        "author": "陈着",
        "content": "半年腿卧近方仁，一出门来拂濯身。\n交十月天邨景好，连三日雨晚晴新。\n青山无语自知我，黄叶是愁还可人。\n谁信幽居便忘世，渔樵亦自有经纶。",
        "dynasty": "宋",
        "collection_info": null
    },
    {
        "title": "偶成寄吴竹修",
        "author": "陈着",
        "content": "天自高高倚盖斜，遑知人事可嗟嗟。\n公移急甚擘张弩，私繫甚如求破家。\n镇一方浮劳地柱，救众生病瓣天花。\n万般巧计输平实，笑杀当年复壁涯。",
        "dynasty": "宋",
        "collection_info": null
    },
    {
        "title": "次韵吴竹修庆余免役",
        "author": "陈着",
        "content": "大道荆榛万径斜，中閒役事最堪嗟。\n私心自分齐编户，公法仍条存宦家。\n免把血躯供刻木，尚存醒眼傲空花。\n要知天理无穷处，风雪严时春有涯。",
        "dynasty": "宋",
        "collection_info": null
    },
    {
        "title": "次前韵与前人同舟自城归",
        "author": "陈着",
        "content": "夜泊南津梦岸斜，老来行役祇堪嗟。\n满篷风露五更月，残梦溪山百里家。\n蹴起睡奴催縴路，坐同吟伴说梅花。\n此归又且深深住，澜倒中閒要见涯。",
        "dynasty": "宋",
        "collection_info": null
    },
    {
        "title": "谢前人留宿饮食",
        "author": "陈着",
        "content": "芒屩东归日已斜，故人留滞岂来嗟。\n数杯烂醉饥时药，一枕熟眠安处家。\n湖海友朋多宿草，干坤今古一风花。\n但将无事看时事，来往溪山诗未涯。",
        "dynasty": "宋",
        "collection_info": null
    },
    {
        "title": "又似前人",
        "author": "陈着",
        "content": "薄俗交朋赴字斜，可人一见祇惊嗟。\n心凭实地应多事，诗引清风归一家。\n休看马头秋后叶，自培门裏岁寒花。\n何时相接从容步，遍历山巅与水涯。",
        "dynasty": "宋",
        "collection_info": null
    },
    {
        "title": "寄魏倅万初",
        "author": "陈着",
        "content": "衣冠古雅御风行，为我迟留半日程。\n未盍簪时劳梦寐，一倾盖后见生平。\n相看惟有兴亡叹，欠死难将出处评。\n回首梅花古松下，忍寒终不惹春情。",
        "dynasty": "宋",
        "collection_info": null
    },
    {
        "title": "寄崇福主泽南洲",
        "author": "陈着",
        "content": "天地中閒澒洞尘，山林须是好三分。\n危时安饭僧家鼓，浊世清风相国坟。\n老后重来如梦见，静中自韵以心闻。\n同游话到溪头别，寂寂斜阳淡淡云。",
        "dynasty": "宋",
        "collection_info": null
    },
    {
        "title": "赓吴竹修雪诗二首  其一",
        "author": "陈着",
        "content": "寒勒银河不放流，幻飞六出眩人眸。\n谁知青女老成手，自媚玄冥冬尽头。\n积峻便如羣玉府，遇□还作□毛毬。\n西湖西畔孤山上，欲访梅花有路不。",
        "dynasty": "宋",
        "collection_info": null
    },
    {
        "title": "赓吴竹修雪诗二首  其二",
        "author": "陈着",
        "content": "天将洁白洗纷华，谁识人閒有嘆嗟。\n馿子已无诗客路，羔儿偏属武流家。\n惊心玉树伤遗曲，回首琼林忆赐花。\n毕竟纷纷总成幻，抱琴无语剡溪涯。",
        "dynasty": "宋",
        "collection_info": null
    },
    {
        "title": "次韵戴帅初除夕并寄弟观二首  其一",
        "author": "陈着",
        "content": "天如旋磨又今春，留得非才未死身。\n浮世生来真逆旅，危时老去少同人。\n俗情一夜分寒暖，道眼百年无旧新。\n但恐明朝官事动，叫嚣隳突满乡邻。",
        "dynasty": "宋",
        "collection_info": null
    },
    {
        "title": "次韵戴帅初除夕并寄弟观二首  其二",
        "author": "陈着",
        "content": "兄弟相依友在邻，又添一岁话情真。\n梅花素入两年眼，椒酒难医百病身。\n敝帚自珍从众笑，破皮非怪亦多嗔。\n柴门一任风开闭，静看争春车马尘。",
        "dynasty": "宋",
        "collection_info": null
    },
    {
        "title": "次韵单君范行李中诸诗前数章自道后二章为单君作也八首  其一",
        "author": "陈着",
        "content": "心如古井不生澜，无奈形骸寄两閒。\n老境阳春亦风雪，危时明月自江山。\n琴书有旧聊相与，门户虽贫未是閒。\n儿女不知何世界，劝传花事已斓斑。",
        "dynasty": "宋",
        "collection_info": null
    },
    {
        "title": "次韵单君范行李中诸诗前数章自道后二章为单君作也八首  其二",
        "author": "陈着",
        "content": "宇宙中閒战血腥，不才难应少微星。\n穷顽得寿非三甲，老拙无文况六丁。\n醉后时歌东里曲，閒中堪伴北山灵。\n门前总是尘埃事，惟有梅花照眼醒。",
        "dynasty": "宋",
        "collection_info": null
    },
    {
        "title": "次韵单君范行李中诸诗前数章自道后二章为单君作也八首  其三",
        "author": "陈着",
        "content": "老不能狂心自箕，览观宇宙百非宜。\n沈舟那管帆争水，抱瑟难随竽用时。\n祇把书医凭几困，閒从龟决访山疑。\n夜来窗下青镫下，兀兀无言渺渺思。",
        "dynasty": "宋",
        "collection_info": null
    },
    {
        "title": "次韵单君范行李中诸诗前数章自道后二章为单君作也八首  其四",
        "author": "陈着",
        "content": "纷纷万变自鸿荒，人事都归梦一场。\n龚胜余生祇廉里，渊明初意岂柴桑。\n山林有味儿亲圃，风雨无眠客对床。\n衰老近来诸事废，渔樵唱和是文章。",
        "dynasty": "宋",
        "collection_info": null
    },
    {
        "title": "次韵单君范行李中诸诗前数章自道后二章为单君作也八首  其五",
        "author": "陈着",
        "content": "残生光景满腔愁，平地江河汹涌流。\n可痛事多周正月，不言心有晋春秋。\n俗饕无梦亦寻鹿，人饱自歌谁饭牛。\n咄咄向天天不管，方来毕竟几时休。",
        "dynasty": "宋",
        "collection_info": null
    },
    {
        "title": "次韵单君范行李中诸诗前数章自道后二章为单君作也八首  其六",
        "author": "陈着",
        "content": "欲言心事鼻先酸，最怕清流亦倒澜。\n尘路争车甘下泽，雪毛满镜自南冠。\n高悬古月看时变，相与春风到岁寒。\n案有陶诗须细和，无鱼归铗不须弹。",
        "dynasty": "宋",
        "collection_info": null
    },
    {
        "title": "次韵单君范行李中诸诗前数章自道后二章为单君作也八首  其七",
        "author": "陈着",
        "content": "浮世憧憧为底忙，百年光景等风狂。\n干坤自隘胸襟豁，言语无多意思长。\n但觉高歌同夜酌，未应别赋写春伤。\n吾侪渐喜无人识，自做无名草木香。",
        "dynasty": "宋",
        "collection_info": null
    },
    {
        "title": "次韵单君范行李中诸诗前数章自道后二章为单君作也八首  其八",
        "author": "陈着",
        "content": "山林气骨本来癯，客气乘时敢阚虚。\n韩愈无医惟赠遣，宗元何病岂工书。\n不烦天女梵花散，自有乡人傩茢除。\n到底羣邪须一正，请师孔祷莫踌躇。",
        "dynasty": "宋",
        "collection_info": null
    },
    {
        "title": "次戴帅初与次儿瀹诗",
        "author": "陈着",
        "content": "世变纷纷蜂蝶丛，人情落落马牛风。\n山林犹喜典刑在，师友相从气义同。\n坎有亨心方善处，兑为丽泽要深穷。\n暮春乐处儿知否，好趁曾门咏舞童。",
        "dynasty": "宋",
        "collection_info": null
    },
    {
        "title": "同范景山到城西墺游鹿苑寺",
        "author": "陈着",
        "content": "片帆带月趁潮行，晓及三江作住程。\n上冢偶随庞老去，过溪忽见远公迎。\n山疑无路亦多路，鸟独有声时一声。\n幸自醉乡风唤醒，斜阳烟草旧花城。",
        "dynasty": "宋",
        "collection_info": null
    },
    {
        "title": "留前人处有感",
        "author": "陈着",
        "content": "友壻从来义断金，旧春一别到如今。\n琴帏绝奏香镫冷，花圃犹荒风雨深。\n三夜书窗同话古，十年人事百伤心。\n杜鹃只管催归去，不道□行有苦吟。",
        "dynasty": "宋",
        "collection_info": null
    },
    {
        "title": "城中赴范纯甫酒有感",
        "author": "陈着",
        "content": "杜鹃啼断洛阳桥，心与萍流絮与飘。\n风雨故都同死梦，山林晚景十年饶。\n相逢得醉有今日，万事忘言付落潮。\n见说隠居归我里，尚堪鸡黍狎招邀。",
        "dynasty": "宋",
        "collection_info": null
    },
    {
        "title": "天台徐德源许以谷应借",
        "author": "陈着",
        "content": "枯淡生涯寄草莱，短供不给甑尘埃。\n吾徒例有绝粮事，世俗何从索米来。\n邂逅指囷如鲁肃，分明流饭自天台。\n不将乞字书为帖，拙语聊干一笑开。",
        "dynasty": "宋",
        "collection_info": null
    },
    {
        "title": "次韵杜孟传送归剡",
        "author": "陈着",
        "content": "天空地阔本无言，兔走乌飞自做年。\n老景光阴炊黍外，客窗风雨酿梅前。\n事随笑去户门福，诗为别来朋友贤。\n河水洋洋山杳杳，一声归橹绿杨边。",
        "dynasty": "宋",
        "collection_info": null
    },
    {
        "title": "和吴竹修",
        "author": "陈着",
        "content": "滔滔世事黯难言，忽忽光阴况晚年。\n草野姓名萤爝裏，江湖消息马风前。\n论交有得无新故，处变如常是圣贤。\n何幸相知足磨琢，言诗须到赐商边。",
        "dynasty": "宋",
        "collection_info": null
    },
    {
        "title": "癸未生日书于本堂",
        "author": "陈着",
        "content": "与云俱卷十年强，百短难医独命长。\n自有青天看晚节，不将白髮换时妆。\n田园活计雨声好，湖海醒心山气香。\n得一日閒胜一岁，老来免得别思量。",
        "dynasty": "宋",
        "collection_info": null
    },
    {
        "title": "次韵吴竹修立秋日",
        "author": "陈着",
        "content": "白帝来时赤帝归，年年流转不违时。\n书镫有约花先喜，庭树无情叶自知。\n楸市漫劳兵后梦，莼乡仅免客中思。\n老躯便动衣裘想，胠箧其如穴壁儿。",
        "dynasty": "宋",
        "collection_info": null
    },
    {
        "title": "次韵前人贵籴",
        "author": "陈着",
        "content": "麦甑凄凉稻尚青，粒珠乘急价掀腾。\n市平本易无千斛，仓籴良艰且五升。\n长是信天还自活，未能送鬼任多憎。\n回头钟鼓羣峯寺，饱饭高眠独有僧。",
        "dynasty": "宋",
        "collection_info": null
    },
    {
        "title": "次韵四明孙常州",
        "author": "陈着",
        "content": "忽忽光阴日隙尘，回头十载两襟分。\n听经偶枉真人驾，过首犹怀处士坟。\n危世清风谁一面，青山啼鸟自相闻。\n慇懃寄到新诗卷，奇字终须问子云。",
        "dynasty": "宋",
        "collection_info": null
    },
    {
        "title": "拜先外舅墓坐雨用赵景文韵二首  其一",
        "author": "陈着",
        "content": "说着韬翁泪泫然，得来展墓及春先。\n松楸旧壠惊如许，风雨寒宵坐有缘。\n余味淡交微醉酒，回头流俗未烹鲜。\n明朝又别西山去，多少怀思集晚年。",
        "dynasty": "宋",
        "collection_info": null
    },
    {
        "title": "拜先外舅墓坐雨用赵景文韵二首  其二",
        "author": "陈着",
        "content": "卷怀经笥袖名鞭，千载阴何暗结缘。\n清似岁寒松独立，健于霜晓鹘争先。\n尘埃事与心相避，醉梦人看眼亦鲜。\n肯使鸡林浪传去，纷纷吟梓不同年。",
        "dynasty": "宋",
        "collection_info": null
    },
    {
        "title": "赞前人第四子良汉周岁",
        "author": "陈着",
        "content": "昨见初綳浴露儿，如今又满一年期。\n山林深处寿高木，薇蕨清风生瑞芝。\n试取印来知异日，能将字认已多时。\n诸郎自是诗书种，嫡出源源分外奇。",
        "dynasty": "宋",
        "collection_info": null
    },
    {
        "title": "梅山弟来同饮醉书本堂",
        "author": "陈着",
        "content": "谁将糟粕视诗书，兄弟何妨做拙儒。\n流水青山同醉处，清风明月几归途。\n樵歌相与为吟友，草市谁教见瑞夫。\n宇宙如今惟有酒，太和楼下渺烟芜。",
        "dynasty": "宋",
        "collection_info": null
    },
    {
        "title": "岁首戒子到外家展驾寄内弟竺少博",
        "author": "陈着",
        "content": "古俗流传重岁新，交相来往笃亲亲。\n外家在望无十里，内表如今能几人。\n筋力难施身已老，形骸不索意方真。\n儿曹能拜何妨遣，要使绸缪百世春。",
        "dynasty": "宋",
        "collection_info": null
    },
    {
        "title": "二月四日梅山弟留饮",
        "author": "陈着",
        "content": "醉中咄咄向空书，开眼犹能傲薄夫。\n多事光阴存社栎，十年筋力老园芜。\n籓篱吾道难为党，衣食诸人未信儒。\n怀抱海深姑寄酒，习家池上不同途。",
        "dynasty": "宋",
        "collection_info": null
    },
    {
        "title": "春日偶成二首  其一",
        "author": "陈着",
        "content": "老景还逢春一番，尚能消受自温存。\n蚕寒风雨梨花屋，蕨熟人烟桦角邨。\n无事课儿多闭户，有时见客一开樽。\n旁观莫笑谋生拙，元是诗书旧子孙。",
        "dynasty": "宋",
        "collection_info": null
    },
    {
        "title": "春日偶成二首  其二",
        "author": "陈着",
        "content": "乌兔催更日夜番，独于衰朽尚相存。\n世情富贵鲍鱼市，老眼风流麻鸟邨。\n牢立诗肩撑雨屋，施营酒料续春樽。\n芒鞋又办游山计，我亦兴公不姓孙。",
        "dynasty": "宋",
        "collection_info": null
    },
    {
        "title": "用戴帅初韵寄孙常州",
        "author": "陈着",
        "content": "溪绕山围杨柳遮，战蜗国裏退閒家。\n儿孙满眼堂万卷，宾客多贤馆五花。\n立脚东皋看倦鸟，回头温水笑跳蟆。\n相知惟有诗相寄，便羽一封三印斜。",
        "dynasty": "宋",
        "collection_info": null
    },
    {
        "title": "送丹山主者周东隠",
        "author": "陈着",
        "content": "飞来峯头飞铁锡，一坐八载丹霞岑。\n山林成阴饕眼浅，议论近古咻机深。\n白云泊对不留迹，明月行空是归心。\n可无坡翁挽戒老，试听重新钟鼓音。",
        "dynasty": "宋",
        "collection_info": null
    },
    {
        "title": "夜酌丹山",
        "author": "陈着",
        "content": "石路深深着梵宫，绿阴截断出尘红。\n春风杖屦閒忙外，明月山林醒醉中。\n有酒何须白莲社，无诗可入碧纱笼。\n归途自有儿扶笑，不用过溪劳远公。",
        "dynasty": "宋",
        "collection_info": null
    },
    {
        "title": "东隠退永固龄叟留之慈云西堂",
        "author": "陈着",
        "content": "识破机关便出林，满天劫火可能侵。\n水流不去青山影，风与俱高白鹤心。\n物外弟兄相契合，眼中世界几浮沉。\n是知处处虚西榻，难得慈云一片阴。",
        "dynasty": "宋",
        "collection_info": null
    },
    {
        "title": "拜赵端斋墓有感而书",
        "author": "陈着",
        "content": "流俗滔滔逐乱尘，典刑卓卓老宗臣。\n山川在眼孤忠泪，风雨无家一梦身。\n及奠生刍吾已晚，忍看宿草自成春。\n方来世事谁能料，须认分兵护墓人。",
        "dynasty": "宋",
        "collection_info": null
    },
    {
        "title": "咏孙常州飞蓬亭",
        "author": "陈着",
        "content": "藕花池上竹梅阴，一舣中閒用意深。\n画舫规模供燕适，虚舟世界看浮沉。\n快风未信千帆福，逆水难凭百丈心。\n惟有此蓬飞已定，更无惊浪怒涛侵。",
        "dynasty": "宋",
        "collection_info": null
    },
    {
        "title": "过仙山咏孙松磵新庵",
        "author": "陈着",
        "content": "雅怀欲友汉刘樊，巧筑屠苏压大兰。\n檐宿白云山气重，门无赤日树阴寒。\n少年自得老成趣，危世谁如肥遁安。\n下界黄尘从扰扰，不妨高枕梦邯郸。",
        "dynasty": "宋",
        "collection_info": null
    },
    {
        "title": "甲申夏到杖锡忆戊寅秋同黄东发游",
        "author": "陈着",
        "content": "布袜青鞋共踏云，七年往事不堪论。\n湖山宿草梦魂到，风雨秋镫诗卷存。\n后死犹能传耆旧，平生相属□儿孙。\n老禅携手经行处，薄采芷兰招楚原。",
        "dynasty": "宋",
        "collection_info": null
    },
    {
        "title": "暇日偶成",
        "author": "陈着",
        "content": "天赐衰年一屋清，住深不接过门声。\n带泥笋角烧易熟，得雨芥心批又生。\n山与云宜时弄色，鸟乘春旺自呼名。\n谁能计较方来事，粥料何妨逐日营。",
        "dynasty": "宋",
        "collection_info": null
    },
    {
        "title": "夏五再游慈云",
        "author": "陈着",
        "content": "青山屏绕碧溪湾，不是閒身欲到难。\n好客易招纔隔水，先茔在望莫凭阑。\n三杯便是人閒福，半榻聊分物外安。\n扶醉有儿归路稳，不妨风露旧南冠。",
        "dynasty": "宋",
        "collection_info": null
    },
    {
        "title": "诗似来石门同少野",
        "author": "陈着",
        "content": "出林危世是亨途，道眼相逢菜味腴。\n愈契大颠非为佛，坡知老印本来儒。\n携晴雪瀑藤花路，话旧青镫柏子庐。\n万事已抛松枕外，不妨姓字落江湖。",
        "dynasty": "宋",
        "collection_info": null
    },
    {
        "title": "用帅初韵谢其寿我之意",
        "author": "陈着",
        "content": "锦云忽把老瞳遮，寿语何为及我家。\n怕说庚寅赋湘芷，漫书甲子谱陶花。\n长途交骛鼠为虎，孤迹偷生蛇放蟆。\n人世到今何足问，桑榆况已日西斜。",
        "dynasty": "宋",
        "collection_info": null
    },
    {
        "title": "兄弟醵饮访雪航次弟观韵二首  其一",
        "author": "陈着",
        "content": "天女多年为散花，晚年来此寄年华。\n贫因好客甘如荠，诗解醒人苦似茶。\n入室漫为云作主，开窗惟许月通家。\n有时得句忙题处，满壁淋漓字湿鸦。",
        "dynasty": "宋",
        "collection_info": null
    },
    {
        "title": "兄弟醵饮访雪航次弟观韵二首  其二",
        "author": "陈着",
        "content": "梦断天边飞佩霞，短筇松路趁溪斜。\n归鸦山外烟如画，过雁云閒雪欲花。\n跌岩琴书谁我辈，承平钟鼓自僧家。\n从今载酒须同醉，兄已头童弟髮华。",
        "dynasty": "宋",
        "collection_info": null
    },
    {
        "title": "偶成",
        "author": "陈着",
        "content": "生计何曾问有无，心安便是邵尧夫。\n搀春菜奉清饕味，耐冻梅呈本相癯。\n闭户茶香浮雪屋，推窗山影落冰壶。\n终朝幸自无他事，忽听儿童报索租。",
        "dynasty": "宋",
        "collection_info": null
    },
    {
        "title": "游慈云",
        "author": "陈着",
        "content": "老怀不与世情便，纔说閒行兴翼然。\n微湿易干沙软路，大寒却暖雪晴天。\n未曾到寺香先妙，底用寻梅山自妍。\n笑问松边人立石，汝知今日是何年。",
        "dynasty": "宋",
        "collection_info": null
    },
    {
        "title": "次儿瀹以年字韵呈喜而又赋",
        "author": "陈着",
        "content": "一诗未足见儿贤，意气中閒颇蔼然。\n忠厚人家宜有后，乱离时世始知天。\n老怀信汝穷须达，俗眼从渠丑做妍。\n培得根深花自茂，莫将今日看他年。",
        "dynasty": "宋",
        "collection_info": null
    },
    {
        "title": "深瀹既聚用前韵示之併示侄溥",
        "author": "陈着",
        "content": "吾将语汝汝来前，勿听吾言藐藐然。\n君子最难端造处，人心易失本来天。\n须知妻系家兴废，自有人分行丑妍。\n三世一门诗礼在，莫教春意有穷年。",
        "dynasty": "宋",
        "collection_info": null
    },
    {
        "title": "游慈云",
        "author": "陈着",
        "content": "晓日烘晴一白晞，青鞋踏滑叩禅扉。\n千山流水溪声活，二麦涵滋野色肥。\n僵卧不妨晴又出，兴来谁肯夜空归。\n弟兄欢笑儿扶醉，满袖新诗下翠微。",
        "dynasty": "宋",
        "collection_info": null
    },
    {
        "title": "次韵赵景文见寄怀亲",
        "author": "陈着",
        "content": "薄俗滔滔逐水流，谁能古道两绸缪。\n白云终日静相向，紫气有时来更留。\n啼鸟已呼春到了，醉馿曾记旧游不。\n山林乐事输君早，未遇仙炊已转头。",
        "dynasty": "宋",
        "collection_info": null
    },
    {
        "title": "七十见梅有感",
        "author": "陈着",
        "content": "万木都由冬折磨，孤根却做老生涯。\n寒心欲吐知谁主，瘦骨相依有自家。\n祇许江南鸿雁见，肯交春后蝶蜂譁。\n风吹不断西湖梦，一曲从他月落笳。",
        "dynasty": "宋",
        "collection_info": null
    },
    {
        "title": "送单君范赴汪西皋馆",
        "author": "陈着",
        "content": "溪水沄沄云出山，行边意思自相关。\n欲从杖履吾已老，犹喜诗书君未閒。\n道脉不随多事去，文风似放一分还。\n纷纷世变忘言外，春在西皋花柳閒。",
        "dynasty": "宋",
        "collection_info": null
    },
    {
        "title": "次儿生日八句示之",
        "author": "陈着",
        "content": "祖心流庆我生儿，说与吾儿初诞时。\n吉梦觉来珠蚌坼，喜声浮动玉麟知。\n如今弱冠归妻后，此是平生进德基。\n自有季方家样在，一门诗礼要扶持。",
        "dynasty": "宋",
        "collection_info": null
    },
    {
        "title": "凝光亭偶成",
        "author": "陈着",
        "content": "一寸春晖值万金，谁能白髮繫光阴。\n燕鶑已付忺新耳，蚕麦犹关活世心。\n坐到夕阳如梦寐，看来时事只沉吟。\n暖风吹面忘怀处，何日何人更似今。",
        "dynasty": "宋",
        "collection_info": null
    },
    {
        "title": "梅山弟池边醉吟",
        "author": "陈着",
        "content": "两冈衔口水流唇，茅屋三间松四邻。\n花影落池尘外境，鸟声喜客静中春。\n生涯已付桑林旧，活句还随菜酒新。\n滋味悠长有兄弟，不知山外更何人。",
        "dynasty": "宋",
        "collection_info": null
    },
    {
        "title": "弟观喜董稼山至有诗因次韵二首  其一",
        "author": "陈着",
        "content": "苍狗白衣纷过云，到头故我始为真。\n山林高看平沈世，风雨难摧独乐春。\n时出苦言医俗耳，多培好事寿閒身。\n仰天咄咄今何日，百里相过有若人。",
        "dynasty": "宋",
        "collection_info": null
    },
    {
        "title": "弟观喜董稼山至有诗因次韵二首  其二",
        "author": "陈着",
        "content": "误辱高轩访子云，须知我自是玄真。\n石心已落千寻海，霜鬓难留一髮春。\n门外道途新旧眼，兵前朋友死生身。\n如今聚首休轻别，他日黄金枉铸人。",
        "dynasty": "宋",
        "collection_info": null
    },
    {
        "title": "次弟观与龄叟诗韵",
        "author": "陈着",
        "content": "雪窦飞来一片云，寺门兴起总由身。\n钟鱼饭众有今日，钲鼓粥神多信人。\n两阁眼空风黑夜，四山手植雨清春。\n我今亦是陶潜辈，三笑图中就写真。",
        "dynasty": "宋",
        "collection_info": null
    },
    {
        "title": "八句呈董稼山",
        "author": "陈着",
        "content": "楼阁高虚压翠微，诗囊酒担答春晖。\n山环水抱花相映，天阔云开鹤自飞。\n已有新阴共醉卧，何妨清话放迟归。\n浮生难得如今日，回首人间万事非。",
        "dynasty": "宋",
        "collection_info": null
    },
    {
        "title": "别龄叟八句",
        "author": "陈着",
        "content": "翠竹黄花曲曲香，中间犹有太平腔。\n淡交一饭云山钵，诗梦对床风雨窗。\n忽动归心随晚策，尚留醉兴寄春缸。\n閒行除却禅关外，牢闭柴门学老庞。",
        "dynasty": "宋",
        "collection_info": null
    },
    {
        "title": "次韵黄长孺",
        "author": "陈着",
        "content": "人情相得古来难，肯溯溪山伴退閒。\n潇洒风流屏褥外，和平气象瑟琴閒。\n鹊巢自爱居南国，鹤帐从教怨北山。\n只恐杜鹃声梦裏，与君飞去又飞还。",
        "dynasty": "宋",
        "collection_info": null
    },
    {
        "title": "长孺因吾二诗有负米分邻之语因又次韵饯其归二首  其一",
        "author": "陈着",
        "content": "声气相投玉应金，花閒话到翠成阴。\n一清门户无同脉，万古诗书可立心。\n母子要知乌哺反，夫妻应感白头吟。\n若言相谂早须觉，难得青春长似今。",
        "dynasty": "宋",
        "collection_info": null
    },
    {
        "title": "长孺因吾二诗有负米分邻之语因又次韵饯其归二首  其二",
        "author": "陈着",
        "content": "纷纷薄俗事轻唇，自喜衰年德有邻。\n危世孤儿华髮母，归舟百里碧波春。\n不因噬指感怀切，肯学呕心搜句新。\n娱舞慈庭应细说，丹山笋蕨正宜人。",
        "dynasty": "宋",
        "collection_info": null
    },
    {
        "title": "次韵黄虚谷",
        "author": "陈着",
        "content": "弓招消息下幽京，羣起张弮不受檠。\n衰朽分为林下物，英雄谁取彀中名。\n坐看年少抟双翼，争把时铦驱五兵。\n万事要终方有见，休凭水到说渠成。",
        "dynasty": "宋",
        "collection_info": null
    },
    {
        "title": "答范景山昼诗见意",
        "author": "陈着",
        "content": "绿阴门外涨黄尘，来往清风自可人。\n契阔一尊镫雨旧，平安数字麦寒春。\n閒居有味何妨拙，古道无情却耐贫。\n漠漠水云山隔断，何时王翰卜为邻。",
        "dynasty": "宋",
        "collection_info": null
    },
    {
        "title": "次韵弟观晚春风雨",
        "author": "陈着",
        "content": "天正宜晴却又非，云顽未是放开时。\n可曾路滑官移缓，但觉山寒农务迟。\n风雨颠狂如醉汉，干坤正大亦嬉儿。\n阴阳自有人调燮，牢闭柴门只自规。",
        "dynasty": "宋",
        "collection_info": null
    },
    {
        "title": "次韵石秀叔闻鶑",
        "author": "陈着",
        "content": "分得天机自动簧，与春相约不参商。\n无情有态眉如画，是曲非腔口尚黄。\n公子旧呼归梦境，友生新好出邨庄。\n山窗诗客先听处，写入乌丝句亦香。",
        "dynasty": "宋",
        "collection_info": null
    },
    {
        "title": "次韵侄溥到云南外家回",
        "author": "陈着",
        "content": "二竹家传一髮微，眼中难问是和非。\n诗书事冷官符惞，韦布形枯缯户肥。\n儿戏仙楼空梦见，老过颠岭只愁归。\n山溪亦有不平处，终日諠声水战矶。",
        "dynasty": "宋",
        "collection_info": null
    },
    {
        "title": "四月八日携子侄到上乘偶成",
        "author": "陈着",
        "content": "白首犹堪数里行，相过一笑见山堂。\n残僧门径静于夜，新夏林塘暖自凉。\n且借吟床娱半日，何妨归笠戴斜阳。\n我来岂敢辞筋力，先陇松楸倚寺旁。",
        "dynasty": "宋",
        "collection_info": null
    },
    {
        "title": "次韵长儿生日示诸弟",
        "author": "陈着",
        "content": "吾爱吾儿责望儿，终身实处看平时。\n夫妻琴瑟方为顺，伯仲埙箎便是诗。\n要向鲁邹中进步，先从曾闵上求知。\n酒边见汝倾心句，不觉摇头笑脱颐。",
        "dynasty": "宋",
        "collection_info": null
    },
    {
        "title": "用弟观韵二首  其一",
        "author": "陈着",
        "content": "住世光阴晓日霜，浮生谁弱又谁强。\n干戈时节贫差稳，诗礼人家话亦香。\n何用移文来北陇，可能把酒博西凉。\n妻无愠见儿堪教，门外从他沸一铛。",
        "dynasty": "宋",
        "collection_info": null
    },
    {
        "title": "用弟观韵二首  其二",
        "author": "陈着",
        "content": "粉儿乳子等蓬麻，书种精神见始哑。\n自分閒居培玉树，无心劳役谶金沙。\n如龙当有腾高日，何恙能侵积庆家。\n乳哺薄乖随勿药，番成点浪□涂鸦。",
        "dynasty": "宋",
        "collection_info": null
    },
    {
        "title": "季秋入城郡人迎鲍王有感",
        "author": "陈着",
        "content": "满城呵道涨黄尘，仪卫森严亚玉宸。\n幕帟游魂勋阀旧，鼓笳杀气谱家新。\n西风儿戏知何世，末俗民心只有神。\n兀坐僧窗增感慨，梁公已矣更谁人。",
        "dynasty": "宋",
        "collection_info": null
    },
    {
        "title": "次弟观与雪航韵",
        "author": "陈着",
        "content": "老友姑从方外求，危时亦可少纾忧。\n笑图难赘余人契，病室应关一世愁。\n淡饭是缘终有味，故山虽好莫回头。\n满航雪意元无价，住色空中是应酬。",
        "dynasty": "宋",
        "collection_info": null
    },
    {
        "title": "次弟观为陈子得纳妇别李亲家",
        "author": "陈着",
        "content": "马头姻缔热相寻，谁识清交旧绂簪。\n泽底李无门望态，村中陈有世婚心。\n别来得见百罹后，坐到忘言两意深。\n醉裏送君何所有，嚼梅花碎写成吟。",
        "dynasty": "宋",
        "collection_info": null
    },
    {
        "title": "侄溥生男命曰迎孙取迎长之义且为方来期也因赋八句",
        "author": "陈着",
        "content": "应梦熊祥月又圆，以迎命汝岂徒然。\n迟之蓐卧十朝后，恰似阳来一日前。\n极处逢生天意在，长孙得嫡祖心传。\n相期他日成人事，復见升平要着鞭。",
        "dynasty": "宋",
        "collection_info": null
    },
    {
        "title": "次单君范遗次儿韵效鲁直体",
        "author": "陈着",
        "content": "世变不常有阴晴，吾道由来自坦平。\n安得天资白受采，要凭学力浊为清。\n三日刮目迎吕逊，一月坐春盍孔程。\n便须从今加鞭去，庶免辕越辙幽并。",
        "dynasty": "宋",
        "collection_info": null
    },
    {
        "title": "次韵竺梅潭见示",
        "author": "陈着",
        "content": "曾携古调坐琴清，独有知心老灭明。\n百拙相安无异政，三年一信自同情。\n绥强粗祖太邱实，宰社终惭户牖平。\n桃李春风重回首，谁知倚树有新盟。",
        "dynasty": "宋",
        "collection_info": null
    },
    {
        "title": "次韵夜坐",
        "author": "陈着",
        "content": "山林分老不求官，梅月窗深耐坐寒。\n浮世人如春梦乱，明朝事作宿缘看。\n膝边镫火心相付，眉裏杯盘量自宽。\n睡去醒来朝復暮，百年如此是平安。",
        "dynasty": "宋",
        "collection_info": null
    },
    {
        "title": "单君范过西皋迂途来访一诗道别",
        "author": "陈着",
        "content": "老境途迎作梦看，出门相送是愁端。\n分携不去有心在，长揖无言回首难。\n雾雨暗山家信远，春风吹笠客心寒。\n儒生例是多劳役，幸得琴书路尚宽。",
        "dynasty": "宋",
        "collection_info": null
    },
    {
        "title": "送同少野赴华藏寺二首  其一",
        "author": "陈着",
        "content": "絮帽蒙头太白峯，忽然霹雳起虚空。\n遁庵强出本心退，荼毒高迁好样同。\n南北云山十年梦，东西浙水一家风。\n无边福量如何说，龙象都归禽纵中。",
        "dynasty": "宋",
        "collection_info": null
    },
    {
        "title": "送同少野赴华藏寺二首  其二",
        "author": "陈着",
        "content": "落花流水去帆孤，风雨交情奈老夫。\n诗屋知谁共云月，笑图和我入江湖。\n千山遮眼梦自到，万笠传声书可无。\n家有寿翁垂百岁，尚因归省及桑榆。",
        "dynasty": "宋",
        "collection_info": null
    },
    {
        "title": "次前人韵以寄",
        "author": "陈着",
        "content": "流俗谁能问故知，慇懃书信驿同驱。\n古心地老天荒日，閒意风来月往时。\n交一臂閒机尚失，隔千里外会难期。\n从今要识相思瘦，认取青山槁木枝。",
        "dynasty": "宋",
        "collection_info": null
    },
    {
        "title": "朝归生日",
        "author": "陈着",
        "content": "当年分得月中胎，八岁精神愈觉开。\n小学路头方谨入，平生根脚要深培。\n家贫只问子贤否，父老何妨兄教来。\n须识此身关繫大，莫如流俗赴波颓。",
        "dynasty": "宋",
        "collection_info": null
    },
    {
        "title": "次韵女淑寿兄诗",
        "author": "陈着",
        "content": "道韫生来亦谢芝，解吟今有寿兄时。\n着行布字银钩细，镕意成辞金薤垂。\n义气流行亲手足，笑风吹到老鬚眉。\n自家儿女能如此，一味清甘足解颐。",
        "dynasty": "宋",
        "collection_info": null
    },
    {
        "title": "又用韵示长儿",
        "author": "陈着",
        "content": "向来枯卉亦生芝，种学纔深可瑞时。\n语海方知蜗井浅，培风当使翼云垂。\n可能任运如彭泽，也要名家似蜀眉。\n理义本来非外铄，自求两字盍观颐。",
        "dynasty": "宋",
        "collection_info": null
    },
    {
        "title": "丙戌五月朔閒坐偶成",
        "author": "陈着",
        "content": "石火光中见岁华，溪云深处寄生涯。\n诗书屋下无嬉具，桑竹窗前有美花。\n拗境日增多活媿，嚣尘天与一贫遮。\n干坤自隘乡邻好，犹得开门守故家。",
        "dynasty": "宋",
        "collection_info": null
    },
    {
        "title": "宿天宁寺偶成",
        "author": "陈着",
        "content": "参差新復古禅关，残树疏篁百亩閒。\n清晓轩窗初过雨，黄尘城市自深山。\n一家暂付客天外，半榻聊分僧夏閒。\n犹有故人相访问，到无言处是时难。",
        "dynasty": "宋",
        "collection_info": null
    },
    {
        "title": "因閒坐偶成韵谢黄虚谷",
        "author": "陈着",
        "content": "梦曾骑马踏京华，老矣盟鸥寄水涯。\n回首故人多宿草，攒眉晚节自寒花。\n南风漫把初心鼓，西日难将隻手遮。\n犹有穷吟谁管领，何时王翰作邻家。",
        "dynasty": "宋",
        "collection_info": null
    },
    {
        "title": "次韵黄长孺",
        "author": "陈着",
        "content": "玉润深惭冰未清，午轩杯酒见人情。\n艰难方识山林味，亲戚还兼朋友盟。\n安用白头伤世变，又看黄叶报秋成。\n羡君燕奉潘舆处，淡泊中閒礼乐声。",
        "dynasty": "宋",
        "collection_info": null
    },
    {
        "title": "用长孺七夕韵",
        "author": "陈着",
        "content": "炳炳双星从古然，滔滔多话到今传。\n渺茫河上曾无事，醉梦人閒自并缘。\n妄不易祛姑立我，巧如可乞岂为天。\n痴儿甘受三年诈，独有崔生此话贤。",
        "dynasty": "宋",
        "collection_info": null
    },
    {
        "title": "七月望郡庠赋秋声诗且欲不犯题字及见所作良可发笑因赋二首示诸儿  其一",
        "author": "陈着",
        "content": "天教少昊管金行，发越清商妙莫名。\n万宇虚凉机自动，千林摇落气难平。\n怒为伍子潮江吼，细入欧公夜壁鸣。\n最是幽窗多感处，数声唳月雁南征。",
        "dynasty": "宋",
        "collection_info": null
    },
    {
        "title": "七月望郡庠赋秋声诗且欲不犯题字及见所作良可发笑因赋二首示诸儿  其二",
        "author": "陈着",
        "content": "气应商声惨又清，人閒难听亦难名。\n非神非鬼洞庭乐，为鹤为风淝水兵。\n老叶自吟高处调，寒蛩相趁闹中鸣。\n西风机籁年年事，分付与天心自平。",
        "dynasty": "宋",
        "collection_info": null
    },
    {
        "title": "次吴竹修寄泽南洲韵",
        "author": "陈着",
        "content": "君客蓬堧偶滞留，我寻菊伴枉经由。\n翠微轻失相逢笑，白髮堪禁几别愁。\n只为交情如管鲍，未能忘物似聃周。\n何妨重约论文酒，尚有橙黄橘绿秋。",
        "dynasty": "宋",
        "collection_info": null
    },
    {
        "title": "次韵梅山弟",
        "author": "陈着",
        "content": "挂画烧香书满前，丰标清出剡溪源。\n平坡肘腋眠牛垄，小屋规模放鹤园。\n外事任如黄叶寂，閒心暗与白云论。\n应须参到希夷处，自是三峯直下孙。",
        "dynasty": "宋",
        "collection_info": null
    },
    {
        "title": "卢竹溪得处士号邑尹有诗卢以其唱及其自和来求余次韵",
        "author": "陈着",
        "content": "梦破邯郸百念齐，长汀西畔半分溪。\n护符清出黄冠品，承命有加紫诏泥。\n径捷更谁疑晚节，山居有客侈新题。\n老吾亦是三峯裔，何幸相逢有子兮。",
        "dynasty": "宋",
        "collection_info": null
    },
    {
        "title": "儿侄辈为燕老集石秀叔以诗来和之二首  其一",
        "author": "陈着",
        "content": "身是书中老仆童，布衣不溯马头风。\n虽无二顷资穷巷，犹有三峯着睡翁。\n虚室漫留庄叟白，新诗忽见相州红。\n危时流俗滔滔去，铁石心肠独我同。",
        "dynasty": "宋",
        "collection_info": null
    },
    {
        "title": "儿侄辈为燕老集石秀叔以诗来和之二首  其二",
        "author": "陈着",
        "content": "白髮扶携绿髮迎，今为何日自欢声。\n任供觞豆人情便，存古门庭俗眼惊。\n寿语相期滋我愧，醉吟多感有儿赓。\n但令里曲皆知孝，此酒何如考叔羹。",
        "dynasty": "宋",
        "collection_info": null
    },
    {
        "title": "丙戌十一月十六日迎孙试周八句",
        "author": "陈着",
        "content": "杏林深处长孙枝，春意烘堂看试儿。\n脊硬不移匍匐手，语迟厚养粹凝姿。\n喜开三世瑶环瑞，满望重闱白髮慈。\n与汝家传双色笔，文章得力岂无时。",
        "dynasty": "宋",
        "collection_info": null
    },
    {
        "title": "吴竹修以诗寄次韵以復",
        "author": "陈着",
        "content": "避世归来星一周，小丹山下剡溪头。\n风尘满眼醒如醉，宇宙关心笑亦愁。\n书几日听诸子业，菜畦时共老妻游。\n吟鞭倘践相过约，鸡黍犹能食仲由。",
        "dynasty": "宋",
        "collection_info": null
    },
    {
        "title": "用前韵似龄叟",
        "author": "陈着",
        "content": "早岁雄心撼不周，晚年归契老禅游。\n肯除酒戒容元亮，欲答梅诗愧子由。\n隠几云山长在眼，出门风雪又回头。\n元宵有约慈云阁，镫火能无感旧愁。",
        "dynasty": "宋",
        "collection_info": null
    },
    {
        "title": "赞王来山爱竹祠前枯竹再生",
        "author": "陈着",
        "content": "清护祠香立翠寒，谁知活处发霜痕。\n生生与善相为脉，节节是仁皆可根。\n方信虚中涵造化，何妨直下长儿孙。\n更须就此封培去，千亩成阴百世门。",
        "dynasty": "宋",
        "collection_info": null
    },
    {
        "title": "次韵崇福老泽南洲",
        "author": "陈着",
        "content": "邯郸枕上梦回身，景照窗前醉卧人。\n山别是天迟放晚，鸟知何世早呼春。\n干坤大事三缄外，湖海清交一笑新。\n山去莫嫌来往密，免教云树两驰神。",
        "dynasty": "宋",
        "collection_info": null
    },
    {
        "title": "示梅山弟八句",
        "author": "陈着",
        "content": "浮世蘧庐付一呀，诗书余沥子孙家。\n两池分受高低水，四岸量栽次第花。\n笑傲溪山如故旧，招邀云月共生涯。\n相逢数酌春风酒，不信人间有战蜗。",
        "dynasty": "宋",
        "collection_info": null
    },
    {
        "title": "次韵竹石亭",
        "author": "陈着",
        "content": "卷收湖海入高怀，勘破人閒蛇影杯。\n老骨耐看寒后柏，古心相沃渴中梅。\n何妨风日同清美，不怕山云碍往来。\n多少诗香播牙颊，夕阳移酒坐兰苔。",
        "dynasty": "宋",
        "collection_info": null
    },
    {
        "title": "和息庵呈蒙山韵",
        "author": "陈着",
        "content": "象骖来自海之滨，何幸相逢孤独园。\n好句不妨诗共屋，戏言敢及赋名坤。\n江湖自有清风调，云月难招流俗魂。\n千里文章本同味，几时樽酒细重论。",
        "dynasty": "宋",
        "collection_info": null
    },
    {
        "title": "诗送读易堂张碧窗之扬",
        "author": "陈着",
        "content": "占得资身话柄高，六鳌岛上足逍遥。\n南风又送飞霞佩，北道相期明月桥。\n要坐虎皮专说易，肯携凤侣共吹箫。\n此行直上青霄去，不比闲缠鹤背腰。",
        "dynasty": "宋",
        "collection_info": null
    },
    {
        "title": "呈龄叟",
        "author": "陈着",
        "content": "寥寥古道独开门，一见无言心已闻。\n别后黄尘留四月，坐来清雨洗三分。\n鳞鳞秧活方吞水，翼翼山飞欲舞云。\n此景此生如此酒，证明耐久有南熏。",
        "dynasty": "宋",
        "collection_info": null
    },
    {
        "title": "留西山",
        "author": "陈着",
        "content": "老惫无如汗枕何，起看玉宇泻银河。\n残山剩水凄凉甚，明月清风感怆多。\n无计闭门遮外事，真成开眼梦南柯。\n坐来不觉东方白，又是余生一夜过。",
        "dynasty": "宋",
        "collection_info": null
    },
    {
        "title": "赠平原师妙觉归温州",
        "author": "陈着",
        "content": "喝破炎尘一锡飞，迂程千里访衰迟。\n袖中明月无时价，面上清风似故知。\n契顺何求惟勇义，参寥欲去且谈诗。\n便应立脚五山顶，未死相闻倘有期。",
        "dynasty": "宋",
        "collection_info": null
    },
    {
        "title": "次韵赵寄庵",
        "author": "陈着",
        "content": "家住黄沙绿水湾，功名土苴任天悭。\n顾瞻宇宙惊多碍，收卷江湖憩一閒。\n处子声容心自铁，太公年几鬓纔斑。\n老来难得重相见，明月清风处处山。",
        "dynasty": "宋",
        "collection_info": null
    },
    {
        "title": "见雪",
        "author": "陈着",
        "content": "冯夷老手妙庄严，一色工夫一夜添。\n统捲山河还太极，平抛珠玉到穷阎。\n瘦吟相谂梅寒苦，渴饮何妨秫冻甜。\n黄竹方哀籴方涌，幸犹三白是丰占。",
        "dynasty": "宋",
        "collection_info": null
    },
    {
        "title": "次黄长孺元夕韵",
        "author": "陈着",
        "content": "流俗谁知运会元，逢场作戏逐时论。\n梅花簪烛行呼野，竹叶装巾醉舞村。\n幸是深山宽夜禁，苦无佳月破天昏。\n鳌山盛事当年梦，老不禁寒早闭门。",
        "dynasty": "宋",
        "collection_info": null
    },
    {
        "title": "上乘展墓示子侄",
        "author": "陈着",
        "content": "吾行荷谢老天公，不放南来送雨风。\n筇杖步前皆雅兴，梅花香底欠诗工。\n尘埃辟易青山外，邱垄凄凉落照中。\n一片初心分付处，儿孙他日记衰翁。",
        "dynasty": "宋",
        "collection_info": null
    },
    {
        "title": "次韵卢致远祈雨喜应",
        "author": "陈着",
        "content": "四郊多少出云山，六月如何得雨悭。\n天意茫茫知不外，秋成岌岌有无閒。\n人非稼穑谁为命，职在蛟龙可听閒。\n终藉精忱起灵蛰，鹤骖带得夜瓢还。",
        "dynasty": "宋",
        "collection_info": null
    },
    {
        "title": "次韵内侄竺稷留别",
        "author": "陈着",
        "content": "外家忠厚世多才，挑辔相过一笑开。\n珍重年光记亲戚，绵延义脉到云来。\n后生要积为山篑，前事休论覆水杯。\n榾柮炉头好情话，莫衝风雪便轻回。",
        "dynasty": "宋",
        "collection_info": null
    },
    {
        "title": "避难雪窦之西坑游西麓庵",
        "author": "陈着",
        "content": "山閒筑屋古西坡，小小规模浄似磨。\n两壁鼓钟来雪窦，四围松竹护云窝。\n轩窗有趣高僧远，门户无遮俗客多。\n我寄前林时一到，未知风月意云何。",
        "dynasty": "宋",
        "collection_info": null
    },
    {
        "title": "戴时芳时可学子吴叔度文可载酒西坑劳苦",
        "author": "陈着",
        "content": "惊魂何事到西坑，岂是三生愿莫偿。\n两寺鼓钟醒客梦，一邨草木助吟香。\n人情物变多时样，水色山光自古妆。\n我本无何乡裏住，仰天俯地两茫茫。",
        "dynasty": "宋",
        "collection_info": null
    },
    {
        "title": "次韵赵景文见寄",
        "author": "陈着",
        "content": "十载扃门白髮翁，一丝飞毒忽缠胸。\n浮云随詟惊雷散，跃铁终逃劫火镕。\n尚有先庐供手实，幸叨儒籍免身佣。\n关津本不征风月，来往何妨信一筇。",
        "dynasty": "宋",
        "collection_info": null
    },
    {
        "title": "次韵似前人",
        "author": "陈着",
        "content": "山居随意旋添成，截断人閒利欲腥。\n兰茁不妨虚白屋，松苗如见旧毡青。\n书痴面目唾亦笑，酒圣风流心自醒。\n閒裏光阴天下乐，谁知此处是思亭。",
        "dynasty": "宋",
        "collection_info": null
    },
    {
        "title": "次韵弟观似单君范",
        "author": "陈着",
        "content": "聚忽如萍散忽云，今朝得见满腔春。\n诗书有味兵前友，官府无名天下人。\n相对两穷消白日，不交一语到红尘。\n梅花纸帐寒初试，尽可留连似病身。",
        "dynasty": "宋",
        "collection_info": null
    },
    {
        "title": "旦起诵邵尧夫诗",
        "author": "陈着",
        "content": "二十年前尘路忙，如今都住寂寥乡。\n梅花时节溪山好，菜粥人家门户香。\n否往泰来天外事，早眠晏起枕中方。\n案头只有尧夫集，参得透时滋味长。",
        "dynasty": "宋",
        "collection_info": null
    },
    {
        "title": "收芋偶成",
        "author": "陈着",
        "content": "数窠岷紫破穷搜，珍重留为老齿羞。\n粒饭如拳饶地力，糁羹得手擅风流。\n家贫自盍勤多种，岁晚何当饱一收。\n回首人閒剑炊米，谁知煨烬有炉头。",
        "dynasty": "宋",
        "collection_info": null
    },
    {
        "title": "西窗与弟侄戴时芳酌酒",
        "author": "陈着",
        "content": "一檐晴色好相陪，可意人能几度来。\n便觉酒香随意动，共将书气拓尘开。\n有生盍作无生看，未晚何妨到晚回。\n安得分时皆是趣，停云归鸟亦悠哉。",
        "dynasty": "宋",
        "collection_info": null
    },
    {
        "title": "次韵龄叟",
        "author": "陈着",
        "content": "儒酸自是分当穷，老退非干势不容。\n并日莫留馋半菽，余生休说寿三松。\n眼中落落同人少，脚底兢兢坎险重。\n惟有灵山老吟友，暗中心事两云龙。",
        "dynasty": "宋",
        "collection_info": null
    },
    {
        "title": "次韵里人纾愤",
        "author": "陈着",
        "content": "浮生分付四休休，自谓眉閒绝点愁。\n鹤在鸡羣空有志，鸿罹鱼网莫抽头。\n妄灾勿药终须喜，坎难维心底用忧。\n荣辱两忘饶落魄，何妨痛饮学巢囚。",
        "dynasty": "宋",
        "collection_info": null
    },
    {
        "title": "余生日闷中示诸儿",
        "author": "陈着",
        "content": "吾今七十有七岁，多事多忧多病余。\n举室忍贫馋煮字，长儿留远梦收书。\n券逋积滞泥中兽，户计偷生釜底鱼。\n回首当年有今日，苟延如此要何如。",
        "dynasty": "宋",
        "collection_info": null
    },
    {
        "title": "次韵少野",
        "author": "陈着",
        "content": "古调难逢钟子期，近交祇数巳公诗。\n家风自别閒相似，心事无涯话有时。\n草木味中犹着我，荆榛丛裏更同谁。\n衰年如许会能几，俯仰悠悠云水知。",
        "dynasty": "宋",
        "collection_info": null
    },
    {
        "title": "次韵戴帅初赠铜山寺主僧若珣",
        "author": "陈着",
        "content": "忆昔曾寻紫翠堆，转头非旧几年来。\n僧檐蔓草几成树，佛座莲花半缬苔。\n忽自吟边飞锡到，再从空裏把山开。\n江湖总是风光地，应世因缘第一回。",
        "dynasty": "宋",
        "collection_info": null
    },
    {
        "title": "赋胡贵常所寓西楼",
        "author": "陈着",
        "content": "早挟台山紫翠光，来栖高处足徜徉。\n浮云相伴身为客，落月应同梦到乡。\n雁笛入联饶独唱，凤箫在袖待双翔。\n拍怀湖海何妨共，倘许扶携上大床。",
        "dynasty": "宋",
        "collection_info": null
    },
    {
        "title": "次韵弟茝醉中示弟观二首 自道",
        "author": "陈着",
        "content": "六十家婆八十翁，此心无事便融融。\n肉香韭甲磁盆内，蝶梦梅花纸帐中。\n自有干坤无俯仰，谁知否泰是穷通。\n出门一笑春风阔，孤鹤横天忽自东。",
        "dynasty": "宋",
        "collection_info": null
    },
    {
        "title": "次韵弟茝醉中示弟观二首 为弟茝道",
        "author": "陈着",
        "content": "斑髮朱颜楚秀翁，陶陶乐意与天融。\n凌虚长啸天无际，耐静高眠日过中。\n茅屋生涯消几许，梅花气味最相通。\n诗书风日何妨共，载得归来自甬东。",
        "dynasty": "宋",
        "collection_info": null
    },
    {
        "title": "寄史景正教授",
        "author": "陈着",
        "content": "物表楼前话一番，晨星落落破痴昏。\n诗书非事口儒学，韦布不知身相门。\n壹是古心交耐友，多将新意发陈言。\n吾今老矣难重会，川泳云飞有子孙。",
        "dynasty": "宋",
        "collection_info": null
    },
    {
        "title": "次赵景文绝粮",
        "author": "陈着",
        "content": "赤峤归来似梦中，春风满面扫儒穷。\n祇愁不祭鬼成馁，那问乏供儿哭空。\n饥卧何妨专雪屋，清贫消得唤冰翁。\n浮生总是閒烦恼，天已安排十二宫。",
        "dynasty": "宋",
        "collection_info": null
    },
    {
        "title": "送女清适宁海胡氏回次韵弟观浄慈诗写情",
        "author": "陈着",
        "content": "自恨当年许嫁轻，临歧悲哽不能声。\n痛肠恃酒翻多病，险道登天仅得晴。\n女欲有家生世事，谁知与父别时情。\n是虽壻玉□堪抱，南望云山泪自倾。",
        "dynasty": "宋",
        "collection_info": null
    },
    {
        "title": "赠黄长孺奉母还家",
        "author": "陈着",
        "content": "潘御迓从灵绪乡，箫吟欢动喜还堂。\n诗书余泽心犹古，桃李春风话亦香。\n卜筑已投山契合，奉甘先与菜商量。\n行边好语须听取，去却来时后会长。",
        "dynasty": "宋",
        "collection_info": null
    },
    {
        "title": "送别单君范",
        "author": "陈着",
        "content": "寒山曾约醉梅香，桃李花时愿始偿。\n四海旧交知有几，三年一见去何忙。\n春光自好别情恶，老语无多赠意长。\n送到溪头重回首，东风吹不住垂杨。",
        "dynasty": "宋",
        "collection_info": null
    },
    {
        "title": "次韵弟茝客怀",
        "author": "陈着",
        "content": "竹洲西畔绿杨阴，一别春光直到今。\n老境不生贫富梦，浮云应识去来心。\n神明官府颂声满，风月弟兄诗味深。\n归办山中□红饭，古来流水一张琴。",
        "dynasty": "宋",
        "collection_info": null
    },
    {
        "title": "次韵西山寺主清月",
        "author": "陈着",
        "content": "一居西崦一东溟，旷落干坤本不扃。\n古月凄凉惟有梦，清风来往了无形。\n翩然好语真心白，中是当年□眼青。\n握手笑谈明日事，雪庭庭畔绿杨汀。",
        "dynasty": "宋",
        "collection_info": null
    },
    {
        "title": "次韵胡景参制机见寿二首  其一",
        "author": "陈着",
        "content": "倚囊仙叟付良姻，一实交孚略具文。\n共喜树高堪託蔓，自怜莸臭不投熏。\n移厨幸免劳都督，问字何妨□子云。\n月峡霞峰总奇绝，閒中相望足为羣。",
        "dynasty": "宋",
        "collection_info": null
    },
    {
        "title": "次韵胡景参制机见寿二首  其二",
        "author": "陈着",
        "content": "南风吹笠走长鬚，一轴新诗一幅书。\n虎榜陈人有韩愈，鹤山佳壻得肩吾。\n行年八十死将似，求活须臾计已疏。\n惭愧珍羞□初度，忽忘门户是穷儒。",
        "dynasty": "宋",
        "collection_info": null
    },
    {
        "title": "次韵曹久可见寄",
        "author": "陈着",
        "content": "古道难知薄俗新，穷涂别语记城闉。\n君携夙学长湖塾，我寄残生农望春。\n相见笑谈虽未准，一诗来往尚堪论。\n出门凝眺空销黯，流水行云冷看人。",
        "dynasty": "宋",
        "collection_info": null
    },
    {
        "title": "次韵吴应奎解嘲",
        "author": "陈着",
        "content": "两别因循久酿疑，其如老病骨纍纍。\n心铭自勒家庭苦，手绠曾悬坎井危。\n吠雪有声非我累，仰天无愧要相知。\n交情须看寒松柏，傲尽春风桃李时。",
        "dynasty": "宋",
        "collection_info": null
    },
    {
        "title": "次前韵吴山甫解嘲",
        "author": "陈着",
        "content": "望春山下剡溪湄，穷处无聊甚系纍。\n竹会依然思二阮，苗凶行矣入三危。\n枭声只盍闻而睡，蛇影堪期达者知。\n试问流空千古月，过云妨得几何时。",
        "dynasty": "宋",
        "collection_info": null
    },
    {
        "title": "雪寒",
        "author": "陈着",
        "content": "巫山神女欲回车，滕六留云布玉华。\n流水不冰翻有气，老梅虽冻自宜花。\n幸逃僵死榆关戍，相伴饥眠草屋家。\n种麦已迟天岂恝，一声晴意晓檐鸦。",
        "dynasty": "宋",
        "collection_info": null
    },
    {
        "title": "为龄叟作",
        "author": "陈着",
        "content": "多年坐镇翠微西，钟鼓声中好品题。\n见大不嫌山寺小，立高应笑世人低。\n扫莓苔地皆新筑，倚竹梅云是退栖。\n最与老天相狎处，无边风月省提携。",
        "dynasty": "宋",
        "collection_info": null
    },
    {
        "title": "元夕醉梅山弟家  其一",
        "author": "陈着",
        "content": "行年八十病余身，梅坞留连率见真。\n花到诗家方吐气，酒无菜饤不成春。\n世情风雨妨归路，古道山林有主人。\n珍重此时相得处，弟兄门外是浮尘。",
        "dynasty": "宋",
        "collection_info": null
    },
    {
        "title": "元夕醉梅山弟家  其二",
        "author": "陈着",
        "content": "为吾大患为吾身，假合将来认作真。\n乌兔有谁相与老，燕鶑于我已非春。\n再生未死客中客，万事无闻人外人。\n独有梅花尚知己，不妨一醉且同尘。",
        "dynasty": "宋",
        "collection_info": null
    },
    {
        "title": "梅山弟家醉中  其一",
        "author": "陈着",
        "content": "僵寒危病分泉台，谁料今犹事酒杯。\n可是食羊供未足，祇因齑瓮唤教回。\n紫荆老树死中活，棠棣春花笑处开。\n儿辈不知身是赘，劝餐云母寿方来。",
        "dynasty": "宋",
        "collection_info": null
    },
    {
        "title": "梅山弟家醉中  其二",
        "author": "陈着",
        "content": "得閒处处是春台，分付浮生水上杯。\n诗酒未为知瘦杜，箪瓢元不误贤回。\n无情宇宙今犹古，有脚阴阳阖又开。\n世变何穷故如此，只将方寸靠云来。",
        "dynasty": "宋",
        "collection_info": null
    },
    {
        "title": "偶成",
        "author": "陈着",
        "content": "乌飞兔走傲昆崙，人世浮浮託命根。\n梅竹仅留三亩宅，桑麻方见万枝孙。\n云相迎送话诗客，风自闭开无事门。\n适意手攀檐外柳，旁观抚掌笑游魂。",
        "dynasty": "宋",
        "collection_info": null
    },
    {
        "title": "次韵陈晟别瀹",
        "author": "陈着",
        "content": "世态悠悠合与分，人生总是一浮云。\n瘦□悽恻来东野，妙墨淋漓恍右军。\n棠峤别时如梦寐，竹林何日共朝曛。\n吾今耄矣虽多感，风月相期未厌闻。",
        "dynasty": "宋",
        "collection_info": null
    },
    {
        "title": "重阳坐邑中旅舍",
        "author": "陈着",
        "content": "秃鬓萧萧八十翁，为谁留滞客檐中。\n有诗不赋满城雨，无酒可当吹帽风。\n与菊相逢还自笑，看萸欲健莫知穷。\n回头戏马台何处，万里秋声有过鸿。",
        "dynasty": "宋",
        "collection_info": null
    },
    {
        "title": "次韵单君范",
        "author": "陈着",
        "content": "驹隙光阴自去留，眉头底用着闲愁。\n人生枕上皆槐国，世事棋中几弈秋。\n为子孙谋惟蠹简，有风月处即菟裘。\n醉多醒语不觉晓，何处钟声出梵楼。",
        "dynasty": "宋",
        "collection_info": null
    },
    {
        "title": "次韵梅山弟静中大观",
        "author": "陈着",
        "content": "默默融融内自观，纷纷藉藉外何关。\n託言鹏化未为大，相与鸢飞方是閒。\n万古干坤全易上，四时风月小诗閒。\n天寒一步不轻动，祇为梅花费往还。",
        "dynasty": "宋",
        "collection_info": null
    },
    {
        "title": "十月十二日到慈云见去岁与龄叟诗因次韵",
        "author": "陈着",
        "content": "短筇敲路又投西，满眼皆诗不用题。\n风撼材声如海怒，天铺雪意放云低。\n自怜白髮貂裘敝，欲借红炉纸帐栖。\n记取年年此时节，两翁一醉笑扶携。",
        "dynasty": "宋",
        "collection_info": null
    },
    {
        "title": "次韵张子华寄示正月四日与其兄及俞叔可兄弟四人会饮诗",
        "author": "陈着",
        "content": "两家昆季贺正来，投辖留连肯放回。\n恰第四朝春正好，合三百岁老相陪。\n有光西洛菜羹社，同醉东坡蕉叶杯。\n何似添侬八十一，呼为五老共徘徊。",
        "dynasty": "宋",
        "collection_info": null
    },
    {
        "title": "次前韵戏似",
        "author": "陈着",
        "content": "喜逢新岁带春回，四老过从贺泰来。\n君若燕毛分次第，我当鹤髮领徘徊。\n忺怀爵跃空相望，弱脚蹒跚阻一陪。\n传语诸贤任抛外，百年夫妇自衔杯。",
        "dynasty": "宋",
        "collection_info": null
    },
    {
        "title": "二月九日偶成",
        "author": "陈着",
        "content": "老境何须更问年，得须臾活便翛然。\n平生交际无金谷，穷健中閒自葛天。\n终日闭门知拙味，有时放杖信嬉缘。\n儿孙子曰一声处，已觉诗书世的传。",
        "dynasty": "宋",
        "collection_info": null
    },
    {
        "title": "次韵戴时芳病中",
        "author": "陈着",
        "content": "平生英气欲摩天，晚节逢罹欲自怜。\n纸帐漫移春梦枕，画叉难继日支钱。\n那知病及穷韩愈，肯把贫谋富计然。\n但得身安字堪煮，寄声自有故山鹃。",
        "dynasty": "宋",
        "collection_info": null
    },
    {
        "title": "次韵张子华中秋感时",
        "author": "陈着",
        "content": "干坤万里一长吁，老惫悠悠据槁梧。\n未死自惭前死欠，有生不若此生无。\n纵闻新诏开途辙，难把陈言入范模。\n寄语嵩峯子张子，山林深隠是耆儒。",
        "dynasty": "宋",
        "collection_info": null
    },
    {
        "title": "侄溥酒边呈诗二首因次韵  其一",
        "author": "陈着",
        "content": "家住山深绝外喧，三峯直下老云孙。\n古声不入唐诗社，泥饮宁知杜酒村。\n馈案一真宜晚岁，竹林相醉任多番。\n上天下地虽宽大，何物□生偶尚存。",
        "dynasty": "宋",
        "collection_info": null
    },
    {
        "title": "侄溥酒边呈诗二首因次韵  其二",
        "author": "陈着",
        "content": "人生等是蚋蚊微，年到如今死蹉时。\n齑瓮余酸聊自分，蔗乡翻苦要谁知。\n山川岂特雁堪唳，风雨不知鸡可诗。\n时一出门云万里，回头只许影相随。",
        "dynasty": "宋",
        "collection_info": null
    },
    {
        "title": "次韵石秀叔城归卜邻",
        "author": "陈着",
        "content": "从来热处易留人，孤负初心垫角巾。\n盍与溪山酬素约，任将风月洗黄尘。\n口犹有齿先尝乳，事付无言但饮醇。\n见说明朝又东去，莫教虚梦觅诗邻。",
        "dynasty": "宋",
        "collection_info": null
    },
    {
        "title": "题梅逸林隠君祠",
        "author": "陈着",
        "content": "洁蠲老笔记祠庭，更把辞情韵入声。\n誓守松楸为得死，肯戕桑梓买偷生。\n衣冠图画君心事，香火焚修子血诚。\n孝义本来无世变，有谁下马拂阴茔。",
        "dynasty": "宋",
        "collection_info": null
    },
    {
        "title": "次韵王圣传自叹",
        "author": "陈着",
        "content": "道义相从自一宗，世人扰扰等鸡虫。\n桂坊素袭多文富，橘隠何忧五鬼穷。\n宽以平田为日用，笑将逆境付天公。\n何时王翰相邻住，樽酒论诗两醉翁。",
        "dynasty": "宋",
        "collection_info": null
    },
    {
        "title": "用前韵自述",
        "author": "陈着",
        "content": "忆昔微官玷瞽宗，归来十载坐山穷。\n有家却似髠头释，无齿真成吮乳翁。\n□□□清秦吉了，饿犹未死信天公。\n余生趯趯只如此，看取东坡赋二虫。",
        "dynasty": "宋",
        "collection_info": null
    },
    {
        "title": "外甥黄阿相生日",
        "author": "陈着",
        "content": "湖山聚秀繫斯文，汝更峥嵘瑞户门。\n嵩里是人夸宅相，慈溪之后有曾孙。\n书声自可怡重庆，家学何妨涨一源。\n远大相期吾耄矣，莫将苦语等閒言。",
        "dynasty": "宋",
        "collection_info": null
    },
    {
        "title": "送严伯长教授邑庠任满",
        "author": "陈着",
        "content": "手扬教铎下龙汀，三载从容擅最称。\n禄釜半虚家继廪，书窗独冷仕如僧。\n狎曾问字春风坐，惜欠论心夜雨镫。\n此去兰台芸阁邃，尚须时寄一溪藤。",
        "dynasty": "宋",
        "collection_info": null
    },
    {
        "title": "次韵义乌贾养晦元夕书怀",
        "author": "陈着",
        "content": "新得新晴纵夜游，纱笼喝道肯迟留。\n风流买市皆如愿，雪艷歌筵总莫愁。\n不放晴光半分过，亦知人世一沤浮。\n星星镫火须臾事，何似长看素月流。",
        "dynasty": "宋",
        "collection_info": null
    },
    {
        "title": "次韵王监叔",
        "author": "陈着",
        "content": "君家深似武陵源，又出云来旆影翻。\n负笈肯忘鄞北里，彯缨长说海东门。\n健收风月归谈麈，醉挽河江入酒樽。\n回首溪山吾耄矣，笑盟知有几番温。",
        "dynasty": "宋",
        "collection_info": null
    },
    {
        "title": "次韵侄溥偶成",
        "author": "陈着",
        "content": "玉藤新月照双明，便觉梅天暑溽轻。\n两屋清风交□影，一团和气寿家声。\n肯陪醉兴林游畅，更喜骚怀草梦成。\n向上路头须努力，席门元不困陈平。",
        "dynasty": "宋",
        "collection_info": null
    },
    {
        "title": "次韵前人重阳",
        "author": "陈着",
        "content": "说道贫閒亦自忙，谁知硕果自存阳。\n堪怜冻病如无己，不復狂游似季常。\n过眼世情多逐臭，闭门家话自生香。\n重阳已在西风裏，空有龙山入梦乡。",
        "dynasty": "宋",
        "collection_info": null
    },
    {
        "title": "十月九日醉中二首  其一",
        "author": "陈着",
        "content": "八十二年真过分，两三閒屋漫偷安。\n家人病退药方熟，儿子归来酒量宽。\n祇把诗书供日用，不知宇宙有风寒。\n开门但放溪山入，心本无他谁得干。",
        "dynasty": "宋",
        "collection_info": null
    },
    {
        "title": "十月九日醉中二首  其二",
        "author": "陈着",
        "content": "人生欲满十分难，得七分安便是安。\n鸟信天公终不死，□于云路本来宽。\n须知老眼今如古，肯徇时情暖换寒。\n说与儿曹能解意，相看一笑倚阑干。",
        "dynasty": "宋",
        "collection_info": null
    },
    {
        "title": "送阮子俊归池阳",
        "author": "陈着",
        "content": "袖携诸老义门诗，烨烨精神起病衰。\n千里远来风教地，一言不及浪游私。\n山家饭粟论交淡，驿路逢梅信步迟。\n古道蔼然三代上，由来好事要扶持。",
        "dynasty": "宋",
        "collection_info": null
    },
    {
        "title": "次韵吴山甫",
        "author": "陈着",
        "content": "谁敲拄杖碧溪湾，得见霞城老则山。\n对面相惊风鉴旧，论心不放雨镫閒。\n浮生梦蚁凄凉外，春事啼鹃远近间。\n幸有新诗相慰藉，忍攀垂柳送东还。",
        "dynasty": "宋",
        "collection_info": null
    },
    {
        "title": "山甫用前韵留别因又次韵送行",
        "author": "陈着",
        "content": "二十年来一见悭，好风吹到小丹山。\n心交融畅醒如醉，诗话绸缪忙亦閒。\n邨况非今非古处，花时半雨半晴间。\n君今更欲寻僧去，知有吟边债未还。",
        "dynasty": "宋",
        "collection_info": null
    },
    {
        "title": "乡人为予再赏凤花求赋",
        "author": "陈着",
        "content": "朝阳鸣处发天和，化作灵根植宝坡。\n翠脊双飞供衬色，血诚百喙染芳窠。\n仪韶难赴风云会，任数何妨岁月多。\n翼翼自珍无一语，暗听游客赋卷阿。",
        "dynasty": "宋",
        "collection_info": null
    },
    {
        "title": "次韵石秀叔慈云逃席自解",
        "author": "陈着",
        "content": "山林幸自绝尘氛，旧事谁嗟散幅裙。\n方外老交心似水，坐中高论气腾云。\n杯盘引兴真相率，钟鼓催晨醉不闻。\n但愿长留风月主，从今径造免移文。",
        "dynasty": "宋",
        "collection_info": null
    },
    {
        "title": "董君藻之子时修随其师戴时可来见八句勉之",
        "author": "陈着",
        "content": "分明眉目绿双丫，意气融融十岁华。\n若要终身行路正，须防小学入门差。\n人心不古皆流俗，师范如今独当家。\n八十老翁无长语，九经中有好生涯。",
        "dynasty": "宋",
        "collection_info": null
    },
    {
        "title": "次韵杨君贵来访",
        "author": "陈着",
        "content": "云自悠悠日自长，栖栖破屋七峯阳。\n危时不死风潮泡，耄境犹生石火光。\n衔袖慇懃迂客旆，联珠错落照山场。\n扶衰展玩无时节，细把诗中一味芳。",
        "dynasty": "宋",
        "collection_info": null
    },
    {
        "title": "君贵用前韵来谢又次韵答之",
        "author": "陈着",
        "content": "青鞋踏过剡山长，黄菊初香替紫阳。\n情话绸缪无世变，意吟潇洒似秋光。\n别来杏苑惊三载，问及花崖梦一场。\n我亦风前霜后叶，饶君青髮擅春芳。",
        "dynasty": "宋",
        "collection_info": null
    },
    {
        "title": "次韵史猷父",
        "author": "陈着",
        "content": "西崦残晖薄首邱，与猨同啸鹤同游。\n山林一出资惊笑，风雨多情管滞留。\n前别忽来如再世，后期禁得又三秋。\n湖天倘有相从分，为我何妨割半洲。",
        "dynasty": "宋",
        "collection_info": null
    },
    {
        "title": "次韵应诚则次杨君贵来求乃父长卿墓铭",
        "author": "陈着",
        "content": "眼中宿草感怀长，听彻啼鹃送洛阳。\n萍世生涯随日异，花崖门径尚风光。\n心知父志能全我，文得家传早擅场。\n天也有人方寸事，本根深处自流芳。",
        "dynasty": "宋",
        "collection_info": null
    },
    {
        "title": "送李仲实官郡学任满归余姚",
        "author": "陈着",
        "content": "手分教雨□邻庠，咫尺何分明越乡。\n一正不为崖壁异，三年相与藻芹香。\n梅花时节催行色，藜燄风流要当行。\n应有青云扶健翼，摩挲老眼看翱翔。",
        "dynasty": "宋",
        "collection_info": null
    },
    {
        "title": "送衢州孔明达官郡学得代送行次韵",
        "author": "陈着",
        "content": "三载分毡正学规，初心元不为穷饥。\n官身恰似僧游锡，归面无惭妇织机。\n霄汉故交为有后，山林遗老辱相知。\n前程步步须珍重，岁晚江空人物稀。",
        "dynasty": "宋",
        "collection_info": null
    },
    {
        "title": "贾养晦以其父叔厚所赋临清亭诗求和因用韵寄题",
        "author": "陈着",
        "content": "湖边小筑扁临清，眼力高人巧思营。\n再世规模为日久，一区光景得天成。\n儿孙受用功名外，朋友过从水□情。\n我亦要投潇洒约，恨无鹤骨驾云轻。",
        "dynasty": "宋",
        "collection_info": null
    },
    {
        "title": "四月朔日乡饮于邑董氏之依绿亭口占",
        "author": "陈着",
        "content": "道义为乡自不同，肯随流俗唾衰翁。\n高谈惊散洗红雨，清饮唤回依绿风。\n直欲鸢鱼相上下，那知乌兔有西东。\n得閒不乐真堪笑，金谷平泉总是空。",
        "dynasty": "宋",
        "collection_info": null
    },
    {
        "title": "赠陆可復西游",
        "author": "陈着",
        "content": "梅弄疏花近黓天，摇摇征旆浙西船。\n江湖阔处多奇遇，风月初心及少年。\n莫向晚唐中入局，须从老杜上加鞭。\n耄夫拙语几乎駡，免示他人作怪传。",
        "dynasty": "宋",
        "collection_info": null
    },
    {
        "title": "次韵杨君贵",
        "author": "陈着",
        "content": "趁小春晴踏险来，相从溪屋冷生涯。\n山林眼力空时态，风月诗声起病怀。\n薄酒出篘多亦醉，晚菘入馔淡为佳。\n人閒乐处聊示耳，此外本无邱与崖。",
        "dynasty": "宋",
        "collection_info": null
    },
    {
        "title": "王得淦次子侑生日求诗",
        "author": "陈着",
        "content": "梅窗生得宁馨儿，乳腹方离气已奇。\n傅就外居来岁事，学从小入去年时。\n擅三元美家谁继，有二郎贤父自知。\n可是耄夫虚赞祝，向来功业是人为。",
        "dynasty": "宋",
        "collection_info": null
    },
    {
        "title": "次韵邑丞高洁堂任满来辞",
        "author": "陈着",
        "content": "与云游戏佐棠阴，古道谁云不到今。\n三载二松公事处，百年乔木世臣心。\n夤缘肯及通家旧，饥饿何妨闭户深。\n公去那来遗爱在，老犹能听昼帘琴。",
        "dynasty": "宋",
        "collection_info": null
    },
    {
        "title": "赠薛总管弃官从□",
        "author": "陈着",
        "content": "壮年自下退工夫，看破人閒戏剧图。\n灵运在家心已放，知章还里计非迂。\n梅花梦好抛鸳侣，蕙帐閒多引鹤雏。\n湖海风波任澎湃，白云飞处结屠苏。",
        "dynasty": "宋",
        "collection_info": null
    },
    {
        "title": "次韵邑宰丁溉之点舟白杜",
        "author": "陈着",
        "content": "马首争迎我鲁山，山邨风景趁诗还。\n樵苏饱暖烟千聚，鸥鹭平安渌几湾。\n似把宦荣抛度外，但收民喜上眉间。\n作舟事业纔轻试，余刃恢恢心自閒。",
        "dynasty": "宋",
        "collection_info": null
    },
    {
        "title": "次韵前人雪中",
        "author": "陈着",
        "content": "晚风吹下六花祥，喜到眉閒色浅黄。\n旋积层寒消夙瘴，平施一白洗时妆。\n要寻闭户家形迹，肯为乘骓客断肠。\n岁事已占禾麦好，与民相庆着诗忙。",
        "dynasty": "宋",
        "collection_info": null
    },
    {
        "title": "次韵前人道中",
        "author": "陈着",
        "content": "开遍梅花柳渐丝，甘棠次第又添诗。\n马头邨路皆官况，面上春风是己知。\n山笔重时谙事体，蒲鞭轻处惜民饥。\n老夫尚解随人后，舞劝碑潭水一卮。",
        "dynasty": "宋",
        "collection_info": null
    },
    {
        "title": "次韵前人为人诬告受羊",
        "author": "陈着",
        "content": "冰蘗肝肠无诡随，彼嚚何物妄相持。\n梦魂不到菜园破，行止肯教芒屩知。\n安用舌埋防异日，空闻肉袒有当时。\n从他万口自公议，谁学偿金直不疑。",
        "dynasty": "宋",
        "collection_info": null
    },
    {
        "title": "次前人拉游南山借意道别",
        "author": "陈着",
        "content": "公与南山是夙知，三年对面肯轻离。\n长汀明月催孤棹，广莫高风酹一卮。\n采菊空怀忘辩意，有台须立太平基。\n坐岩□处如追旧，尽取瑞峯留退思。",
        "dynasty": "宋",
        "collection_info": null
    },
    {
        "title": "次韵邑宰徐何慊出示所作五首  其一",
        "author": "陈着",
        "content": "诗是天机不浪吟，自吟自正自规箴。\n参成凤诏经纶手，织得麟经笔削心。\n宇宙中閒皆分事，云霄高处是知音。\n从来老练公名大，两鬓何妨点雪侵。",
        "dynasty": "宋",
        "collection_info": null
    },
    {
        "title": "次韵邑宰徐何慊出示所作五首  其二",
        "author": "陈着",
        "content": "谁其知我独春秋，小试毫芒大用留。\n二万言书关社稷，八分地位傲公侯。\n儒家本色饶青眼，仕路焦心早白头。\n笑杀庸人漫多事，包荒襟量自休休。",
        "dynasty": "宋",
        "collection_info": null
    },
    {
        "title": "次韵邑宰徐何慊出示所作五首  其三",
        "author": "陈着",
        "content": "嵚崟一岭晓光寒，胸次干坤本自宽。\n高处何妨吞裏港，倦时浑欲隠中盘。\n攒眉旧市谁安宅，加额残民自拥鞍。\n慈父母来千载遇，手将平易扫艰难。",
        "dynasty": "宋",
        "collection_info": null
    },
    {
        "title": "次韵邑宰徐何慊出示所作五首  其四",
        "author": "陈着",
        "content": "锦制丈高底怕伤，手挥烦热坐清凉。\n豁开心上平明镜，看破人间戏散场。\n县裏方将客醉白，台端只怕趣催黄。\n梅花本是酸寒物，终累他年铁石肠。",
        "dynasty": "宋",
        "collection_info": null
    },
    {
        "title": "次韵邑宰徐何慊出示所作五首  其五",
        "author": "陈着",
        "content": "笠战西风马喷沙，帆樯迎浪舞神鸦。\n调舟欲助江流柿，入海非求枣似瓜。\n归客迂寻桑社景，吟鞭香带木犀花。\n行边好语应听得，秋月春风六万家。",
        "dynasty": "宋",
        "collection_info": null
    },
    {
        "title": "次韵徐何慊九日登高",
        "author": "陈着",
        "content": "广莫亭前秋气清，招邀酒伴走庖兵。\n悠然谁解知真意，乐只应须在太平。\n直到上峯饶独步，尽收下界入双明。\n满头芬馥随归马，惟有黄花不世情。",
        "dynasty": "宋",
        "collection_info": null
    },
    {
        "title": "次韵程仲实佥事纪行",
        "author": "陈着",
        "content": "道脉来从洛二程，天教驰辔福东瀛。\n笔头有海清尘浊，胸次如春放雪晴。\n喜拍蓬壶鳌亦抃，攀遮梅驿马难行。\n恨无老翼飞随去，岁晚江空潮自生。",
        "dynasty": "宋",
        "collection_info": null
    },
    {
        "title": "次韵翁古晚府判见赠二首  其一",
        "author": "陈着",
        "content": "清风明月满蓬瀛，谁识监州閒世生。\n道义浓香熏政谱，文章余力到诗城。\n傃儒不买三姝媚，好客能容一座惊。\n见说锋车春在路，北门西掖是功名。",
        "dynasty": "宋",
        "collection_info": null
    },
    {
        "title": "次韵翁古晚府判见赠二首  其二",
        "author": "陈着",
        "content": "振讯䙰褷病鹤形，箳篂影下话平生。\n受原宪业惟环堵，遡德公心不入城。\n日把寸量着蝶梦，云拖一出被猨惊。\n自惭迂学经题品，输与两生无姓名。",
        "dynasty": "宋",
        "collection_info": null
    },
    {
        "title": "赠袁杰入越",
        "author": "陈着",
        "content": "绿髮红颜玉雪肤，南风吹送上云衢。\n平生师友相从去，本色功名一笑图。\n庠校元非餬口地，诗书却是护身符。\n颓波世事那堪说，要见人閒有丈夫。",
        "dynasty": "宋",
        "collection_info": null
    },
    {
        "title": "次韵翁古晚见寄就送其之京",
        "author": "陈着",
        "content": "万里风云路向前，功名盍趁仕强年。\n文如李杜谁争燄，心是夷齐不问泉。\n别驾有功歌沸海，筑台在望勇趋燕。\n自惭筋力难追送，侧耳凌清上集贤。",
        "dynasty": "宋",
        "collection_info": null
    },
    {
        "title": "次前人卜居得邻",
        "author": "陈着",
        "content": "买屋相依老翰林，满腔新意见新吟。\n浮云仕宦四方志，明月家山千里心。\n邻谊可曾分楚越，诗盟那有远何阴。\n老夫亦忝桐乡籍，贺厦行须曳足音。",
        "dynasty": "宋",
        "collection_info": null
    },
    {
        "title": "段县尉以兄约斋二诗求和因次韵",
        "author": "陈着",
        "content": "兄弟谁无仕宦情，约斋好处最分明。\n自缘友□勤相逊，可是诗怀要独清。\n道义终身为日用，功名外物等云轻。\n闭门见说都无事，教子诗书是治生。",
        "dynasty": "宋",
        "collection_info": null
    },
    {
        "title": "女兄归萧氏夫死誓守柏舟郡闻于朝赐旌表褒节",
        "author": "陈着",
        "content": "终身坚白表重阍，一粹真如玉不痕。\n能使齐侯归弔室，自应沛相奏题门。\n青天有眼临霜节，黄壤知心妥夜魂。\n不见鄞江八行史，叶夫人德长儿孙。",
        "dynasty": "宋",
        "collection_info": null
    },
    {
        "title": "送东平赵孟益赴徽政院译史",
        "author": "陈着",
        "content": "秀出东平礼乐关，将车来览小南山。\n西风承命双亲下，上国媒身九译閒。\n腾踏青云金驿去，笑迎绿髮锦衣还。\n气方锐处须珍重，莫把赠言为等閒。",
        "dynasty": "宋",
        "collection_info": null
    },
    {
        "title": "似李德昌州判",
        "author": "陈着",
        "content": "借重东南官府新，与秋高洁更春温。\n公心知寄黄堂印，信令如开綵棒门。\n纯用诗书中古味，乐闻名利外陈言。\n耄夫也为乡民贺，硬忍须臾一出邨。",
        "dynasty": "宋",
        "collection_info": null
    },
    {
        "title": "似星同知",
        "author": "陈着",
        "content": "通守鱼符委任隆，规模新处见新功。\n来从北斗光躔下，坐治南山紫翠中。\n载路政声如药石，契天心画在屏风。\n深深到底清相映，一派碑潭水最公。",
        "dynasty": "宋",
        "collection_info": null
    },
    {
        "title": "似臧伯通",
        "author": "陈着",
        "content": "玉壶冰裏见精神，来望芙蓉幕府新。\n放胆担当难处事，立身扶植不平人。\n公家退食门如水，淡处论交面自春。\n不是浑身皆古道，肯分一盼老山民。",
        "dynasty": "宋",
        "collection_info": null
    },
    {
        "title": "似郑宗平",
        "author": "陈着",
        "content": "幕府新开紫气临，红莲绿水照初心。\n宦游受用家庭训，公退寻盟湖海吟。\n傍塔山居真吏隠，酌碑潭饮当官箴。\n自矜出谷儿嬉老，一面春风得最深。",
        "dynasty": "宋",
        "collection_info": null
    },
    {
        "title": "次韵徐何慊咏雪",
        "author": "陈着",
        "content": "冯夷翦水暗中央，映带同云浅与黄。\n旋积层寒消宿瘴，平铺一白洗时妆。\n行仙休羡王恭兴，僵叟应关洛令肠。\n不觉喜吟丰岁瑞，方知知是为民忙。",
        "dynasty": "宋",
        "collection_info": null
    },
    {
        "title": "又次韵前人见示",
        "author": "陈着",
        "content": "世事纷纷乱似丝，放教公道总堪诗。\n三年仁政从头去，百里人心是己知。\n脉络相关真为国，毫釐不便甚捐肌。\n残生何幸身亲见，也拟公堂举寿卮。",
        "dynasty": "宋",
        "collection_info": null
    },
    {
        "title": "代吴景年次韵浄慈寺主僧頔上人二首  其一",
        "author": "陈着",
        "content": "乌驱兔迫一衰翁，始信浮生总是空。\n拈掇琴书终日事，依栖梅竹百年丛。\n无官不用忧三黜，安分何劳送五穷。\n咫尺上方钟鼓地，从师学佛便须躬。",
        "dynasty": "宋",
        "collection_info": null
    },
    {
        "title": "代吴景年次韵浄慈寺主僧頔上人二首  其二",
        "author": "陈着",
        "content": "远公陶陆成千古，谁復相从过虎溪。\n西隠老师虽有约，北山俗驾似难齐。\n诗来日午双瞳醒，句出天心万象低。\n时课家僮修茗供，松风清处坐分题。",
        "dynasty": "宋",
        "collection_info": null
    },
    {
        "title": "代浦城权县赵节推鹿鸣宴诗",
        "author": "陈着",
        "content": "潜藩岁贡素多才，捷报欢声沸似雷。\n南浦士流新姓字，西山夫子旧胚胎。\n登荣仙籍香浮桂，得意春魁信在梅。\n此去天衢齐纵靶，代庖祗饯幸重来。",
        "dynasty": "宋",
        "collection_info": null
    },
    {
        "title": "代前人次韵赵县尉即席诗",
        "author": "陈着",
        "content": "旧来曾此摄雷封，勉策驽鞭愧罔功。\n自分依莲游绿水，岂期沿檄又秋风。\n今来视昔还多事，我亦无他祇一中。\n此去未知能淑后，时知石药頼明公。",
        "dynasty": "宋",
        "collection_info": null
    },
    {
        "title": "代天府曾安抚鹿鸣宴诗",
        "author": "陈着",
        "content": "笙簧声合隘春风，春在江梅第一丛。\n月旦姓名光上国，日边步武便南宫。\n看花自是长安客，对客当如横浦翁。\n杯酒殷勤相属处，峥嵘头角已争雄。",
        "dynasty": "宋",
        "collection_info": null
    },
    {
        "title": "代京尹吴山云益雪应贺庙堂二首  其一",
        "author": "陈着",
        "content": "安排寒事做年华，老手薇垣第一家。\n神女先驰行雨旆，冯夷随翦舞风花。\n万尘并纳真平等，一色横陈绝点瑕。\n养乐堂前清赏处，贺班方退紫宸衙。",
        "dynasty": "宋",
        "collection_info": null
    },
    {
        "title": "代京尹吴山云益雪应贺庙堂二首  其二",
        "author": "陈着",
        "content": "非才承乏尹瑶京，何幸亲逢造化成。\n凝固地腴丰岁事，均调天气寿民生。\n春归休念采薇戍，夜捷已闻垂瓠城。\n方信太平元有象，九街箫鼓合欢声。",
        "dynasty": "宋",
        "collection_info": null
    },
    {
        "title": "寿吴景年",
        "author": "陈着",
        "content": "託迹红尘不染尘，径梅溪竹共精神。\n字真正逼张居士，禅味曾参印上人。\n声色素轻非为老，鬚眉虽皓却如新。\n儿孙须得文章力，富贵丛中一寿椿。",
        "dynasty": "宋",
        "collection_info": null
    },
    {
        "title": "次韵剡僧孜书记",
        "author": "陈着",
        "content": "县如残寺裹荒城，僧干穷缘耐苦声。\n虽把慈悲供日用，可能方便徇人情。\n四明山背看云近，九里湾头呷水清。\n支遁后身偏念我，惠来诗好愧兼荣。",
        "dynasty": "宋",
        "collection_info": null
    },
    {
        "title": "如岳上人求赋剡鹿苑寺一览阁",
        "author": "陈着",
        "content": "层檐危镇梵王宫，景物都归两碧瞳。\n九万里风斯在下，三千世界本来空。\n诗怀浩浩晴澜外，人事滔滔流水东。\n凝伫移时还暝坐，胸中天地自玲珑。",
        "dynasty": "宋",
        "collection_info": null
    },
    {
        "title": "次韵弟观咏丹山池荷  其一",
        "author": "陈着",
        "content": "寺枕丹霞五月凉，藕花数朵碧漪塘。\n梵天幻出水云锦，法雨洗空时世妆。\n七宝池边分得种，大乘经裏喷来香。\n是花是色只如是，笑拍阑干何有乡。",
        "dynasty": "宋",
        "collection_info": null
    },
    {
        "title": "次韵弟观咏丹山池荷  其二",
        "author": "陈着",
        "content": "一雨西来满寺凉，盈盈不语立方塘。\n远公白社所修种，浄土青胎无点妆。\n要向花光见菩萨，肯从色界问莲香。\n回头玉手双杯处，多少风流堕醉乡。",
        "dynasty": "宋",
        "collection_info": null
    },
    {
        "title": "次韵张子开教授游杖锡寺偶成",
        "author": "陈着",
        "content": "禅老慈悲下界愁，长诗招我到深幽。\n人知晚节陶元亮，谁识初心马少游。\n星月天高空绕鹊，江湖风恶不容鸥。\n苦无十亩田堪舍，借得僧房饭几秋。",
        "dynasty": "宋",
        "collection_info": null
    },
    {
        "title": "闻丹山主僧德周欲退慈云主僧龄叟留此作",
        "author": "陈着",
        "content": "识破机关便出林，满天劫火可能侵。\n水流不去青山影，风与俱高白鹤心。\n物外弟昆相契合，眼中世界几浮沈。\n是知处处虚西榻，难得慈云一片阴。",
        "dynasty": "宋",
        "collection_info": null
    },
    {
        "title": "次韵前人似前人",
        "author": "陈着",
        "content": "老友姑从方外求，危时亦可少纾忧。\n笑图难赘余人契，病室应关一世愁。\n淡饭是缘终有味，故山虽好莫回头。\n满航雪意元无价，住色空中足应酬。",
        "dynasty": "宋",
        "collection_info": null
    },
    {
        "title": "寿法椿长老二首  其一",
        "author": "陈着",
        "content": "慈云一坐十年过，耐受空门末劫魔。\n晨粥应缘千里到，秋粮入供寸功磨。\n当风松干神弥爽，经雪梅花韵更多。\n大地山河供一笑，底须天女问云何。",
        "dynasty": "宋",
        "collection_info": null
    },
    {
        "title": "寿法椿长老二首  其二",
        "author": "陈着",
        "content": "一相从后便相知，结得因缘似许奇。\n如水笑谈多尽日，与云来往本无时。\n为莲社约非吾事，读藕花诗欲汝师。\n熟处不妨安稳住，江湖风浪更交谁。",
        "dynasty": "宋",
        "collection_info": null
    },
    {
        "title": "次韵弟茝怀归",
        "author": "陈着",
        "content": "同声相应甚埙箎，雨夜联床只有诗。\n断港漫生归棹兴，流年空感浴兰时。\n良思难与世情说，衰病聊将僧定移。\n须信滞流皆有命，不然安用老天为。",
        "dynasty": "宋",
        "collection_info": null
    },
    {
        "title": "似法椿长老",
        "author": "陈着",
        "content": "山林有福足慈云，一耐中閒百废新。\n诗榻话香来雅伴，斋钟声好撼禅邻。\n红颜药力如平日，青眼梅花又小春。\n欲赞法身安稳处，年年松竹长精神。",
        "dynasty": "宋",
        "collection_info": null
    },
    {
        "title": "寿炳同长老",
        "author": "陈着",
        "content": "飞雪亭边欲雪天，当年生日又今年。\n云山卓锡闲心外，湖海烧香笑面前。\n每为寒交倾钵施，更多雅客问诗禅。\n最高高处长长寿，赞嘆中閒欢喜缘。",
        "dynasty": "宋",
        "collection_info": null
    },
    {
        "title": "似告成寺主僧蟾秋海",
        "author": "陈着",
        "content": "出宫墙外步冬暄，转憩黄花翠竹边。\n一笑偈言非本色，相留清供亦前缘。\n土酥饤洁昏眵醒，汤乳包香老齿便。\n祇恐醉陶终爱酒，难陪惠远共修莲。",
        "dynasty": "宋",
        "collection_info": null
    },
    {
        "title": "次韵赵孟益游西山寺",
        "author": "陈着",
        "content": "佛何为者占崔嵬，引得骚朋蹈险来。\n洗钵有泉披草见，入门无径凿岩开。\n避人幽鸟毛生样，守屋残僧面死灰。\n自是世閒心绝处，灵山无分莫徘徊。",
        "dynasty": "宋",
        "collection_info": null
    },
    {
        "title": "次韵石秀叔慈云避席自解",
        "author": "陈着",
        "content": "幽居便合洗城氛，清隠如何及妓裙。\n横浦名为交佛日，眉山老自爱朝云。\n逃筵觥罚宁甘受，隔壁钗声想暗闻。\n色即是空曾记否，饶君百喙亦难文。",
        "dynasty": "宋",
        "collection_info": null
    },
    {
        "title": "次韵竹窗兄松诗为其病也",
        "author": "陈着",
        "content": "独立南山岭，傲视氛翳表。\n虬枝结成盖，寄託纷蔓茑。\n风霜受变足，万古为一晓。\n日日当户门，苍翠浓可抱。",
        "dynasty": "宋",
        "collection_info": null
    },
    {
        "title": "游慈云分韵得是字",
        "author": "陈着",
        "content": "僧关可人心，况此晴色美。\n蹈藓滑路多，访菊香处是。\n引饮吞山光，清啸落松子。\n我有即事诗，就扫石壁纪。",
        "dynasty": "宋",
        "collection_info": null
    },
    {
        "title": "寄贝勉斋冯桂坡",
        "author": "陈着",
        "content": "美人隔江水，相思江水深。\n江水日夜流，泛我东去心。\n春风百花老，把酒别草草。\n邂逅未可期，梅杏黄已饱。",
        "dynasty": "宋",
        "collection_info": null
    },
    {
        "title": "次前韵再寄二首  其一",
        "author": "陈着",
        "content": "谁言沟浍浅，谁言沧溟深。\n浅不如世态，深不如我心。\n我心先齿老，不踏章台草。\n寄语知心人，故书足自饱。",
        "dynasty": "宋",
        "collection_info": null
    },
    {
        "title": "次前韵再寄二首  其二",
        "author": "陈着",
        "content": "昨日寄君诗，诗说心契深。\n君诗今日来，深于我诗心。\n期君松不老，我得如蔓草。\n相依无弃憎，分我风月饱。",
        "dynasty": "宋",
        "collection_info": null
    },
    {
        "title": "次韵戴成叔  其一",
        "author": "陈着",
        "content": "君子当固穷，达亦岂吾病。\n有心事穷达，斯与天者竞。\n仕可以致君，止则归田咏。\n孔子圣之时，善学即邹孟。",
        "dynasty": "宋",
        "collection_info": null
    },
    {
        "title": "次韵戴成叔  其二",
        "author": "陈着",
        "content": "蟋蟀秋乃鸣，反舌不鸣夏。\n天地如草亭，万物寄虚架。\n达人穷物理，嗜理如嗜炙。\n动静各有时，油然会心舍。",
        "dynasty": "宋",
        "collection_info": null
    },
    {
        "title": "次韵戴成叔  其三",
        "author": "陈着",
        "content": "世上贪鄙夫，纷纷如蔓草。\n荣华能几时，风霜不足扫。\n美人如黄金，百炼色愈好。\n用舍无益损，此理须辨早。",
        "dynasty": "宋",
        "collection_info": null
    },
    {
        "title": "次韵戴成叔  其四",
        "author": "陈着",
        "content": "当年雪溪翁，知命故知足。\n平生一退字，厚施不食禄。\n高洁严子陵，清贤段干木。\n溪上多子孙，林树森瑶玉。",
        "dynasty": "宋",
        "collection_info": null
    },
    {
        "title": "次韵戴成叔  其五",
        "author": "陈着",
        "content": "傍家数亩园，景物便偃仰。\n水近竹愈青，土腴花怒长。\n得閒日月长，万里归坐想。\n有时发孤啸，山谷答清响。",
        "dynasty": "宋",
        "collection_info": null
    },
    {
        "title": "次韵戴成叔  其六",
        "author": "陈着",
        "content": "凿池引山泉，泉脉来扰扰。\n池上有新亭，池下芰荷绕。\n色香两超绝，天然本非矫。\n花开日开宴，醉裏人世小。",
        "dynasty": "宋",
        "collection_info": null
    },
    {
        "title": "次韵戴成叔  其七",
        "author": "陈着",
        "content": "青山如有期，佳处故当屋。\n山势西南来，发冈自岷蜀。\n其下生伟人，自反常自缩。\n达观万物表，山界归一粟。",
        "dynasty": "宋",
        "collection_info": null
    },
    {
        "title": "次韵戴成叔  其八",
        "author": "陈着",
        "content": "朝家相真贤，表表梧桐树。\n羣贤如凤皇，飞翔得依附。\n风来惊四邻，汗走僵训註。\n云胡太山巅，苍苍岂其数。",
        "dynasty": "宋",
        "collection_info": null
    },
    {
        "title": "次韵戴成叔  其九",
        "author": "陈着",
        "content": "雪溪后人贤，门户鬰相扶。\n牙籤三万轴，研究勤三余。\n天命未可期，毋嗟失东隅。\n但问道在己，穷达何关儒。",
        "dynasty": "宋",
        "collection_info": null
    },
    {
        "title": "次韵戴成叔  其一○",
        "author": "陈着",
        "content": "我生一断梗，会见亲旧疏。\n新诗如春风，习习勤嘘枯。\n谢君和君诗，句甚形神癯。\n一笑当会此，各道意所如。",
        "dynasty": "宋",
        "collection_info": null
    },
    {
        "title": "次韵竹窗兄欲死嘆",
        "author": "陈着",
        "content": "人生天地閒，所患在身死。\n身死人谁逃，所患不在此。\n所患死其心，此患无比侣。\n厥初天赋性，未始分贤鄙。\n贤鄙何由分，由自全自毁。\n是故君子儒，明德至善止。\n不问身死生，谁论时泰否。\n纷纷蒙昧徒，知有外物尔。\n富贵苟可图，遑恤理如彼。\n求容足称香，丧志手落匕。\n本心不復存，跖寿何足美。\n我兄竹窗兄，劲节修竹倚。\n一病二十年，坐受五贼使。\n题斋曰委顺，无怨当没齿。\n闻兄赋欲死，我方疑所以。\n及观欲死辞，终亦委顺矣。\n委顺则心安，长须此心理。",
        "dynasty": "宋",
        "collection_info": null
    },
    {
        "title": "无题",
        "author": "陈着",
        "content": "镜中看青山，山色非尘寰。\n月中看水光，全胜日中看。\n山水本无改，所遇成异颜。\n朝过齐王门，暮叩西秦关。\n人生贵知己，不遇何不还。\n了了心自定，我居山水閒。",
        "dynasty": "宋",
        "collection_info": null
    },
    {
        "title": "送楼佺提举赴省",
        "author": "陈着",
        "content": "绿髮方山冠，白玉气色温。\n高谈霏木屑，不问能知文。\n去秋夺标归，今步南宫云。\n儒科青毡耳，指取气欲吞。\n春风看花马，已繫长安门。\n知君必得意，何以持赠君。\n事业浩无穷，学问为本根。\n我怀宣献公，况君乃其孙。",
        "dynasty": "宋",
        "collection_info": null
    },
    {
        "title": "送徐倅",
        "author": "陈着",
        "content": "堂堂东嘉英，文章笔如椽。\n箳篂驻鄞城，迎刃解剧烦。\n最声彻阊阖，诏使归日边。\n人方办杯水，前事乃不然。\n才难復才难，得见青琅玕。\n爱护犹恐伤，那可轻弃捐。\n不见诸葛公，终荐庞士元。",
        "dynasty": "宋",
        "collection_info": null
    },
    {
        "title": "送赵榷院",
        "author": "陈着",
        "content": "彼美稽山松，託根高高峯。\n当年脱蓬蒿，直上将擎空。\n卓立旁无依，磊砢多春冬。\n风霜受变足，身老气益充。\n苍翠照四山，枝柯结虬龙。\n世人那能见，尘埃瞇双瞳。\n匠师知何在，立当要路中。\n需林方皇皇，有林能不容。\n行须中尺度，终为大厦供。",
        "dynasty": "宋",
        "collection_info": null
    },
    {
        "title": "赋楼提干古桧因赠其之官",
        "author": "陈着",
        "content": "我行昼锦坊，老桧欺眼碧。\n樛枝巧相扶，众星拱月璧。\n人力固有待，面势本天则。\n爱益雨露深，风霜莫能贼。\n维黄杨州公，好此如好德。\n千金买归家，与德共封植。\n秀出攻媿斋，管领无媿色。\n立朝大节成，有诗见胸臆。\n三世传到君，培养当益力。\n不坠先正心，是乃子孙职。\n君今西入官，此树留乡国。\n看君德日进，此树日滋息。\n他日成名归，相对两奇特。",
        "dynasty": "宋",
        "collection_info": null
    },
    {
        "title": "怜猫示内",
        "author": "陈着",
        "content": "黑花一衔蝉，畜之今几年。\n捕攫奔走捷，巧黠乃其天。\n一脔亦割啖，分与眠席眠。\n迩来主人出，出久厨无烟。\n罄室鼠辈少，时得聊自延。\n不就邻妇呼，宁饥肯垂涎。\n夜寒身无栖，竈窟恬余暄。\n灰染突尘涴，毛色非旧鲜。\n主人来归初，绕室如诉冤。\n旁人固不解，主人当知怜。\n云何云可恶，恶彼身挛拳。\n依随行坐閒，呵叱加笞鞭。\n不念昔可爱，惟恶今非前。\n本来是一物，色改爱遂迁。\n吁嗟乎猫乎，岂独于猫然。\n人于夫妇閒，情义亦罕全。\n花颜少年时，偎倚心相缠。\n皤皤白髮垂，相丑亦相妍。\n吁嗟乎人乎，有耳听我言。\n人生七十稀，能得几时安。\n毋以私自贼，同室操戈鋋。\n举案与齐眉，当如孟光贤。\n糟糠不下堂，当与宋弘肩。\n不然祇自苦，于我何益焉。\n我赋我妇读，一笑愿不愆。",
        "dynasty": "宋",
        "collection_info": null
    },
    {
        "title": "无题",
        "author": "陈着",
        "content": "秋色薄山色，黄叶溪景瘠。\n出门欲何之，失笑坐溪石。\n冥鸿入层霄，感次万里翼。\n手中铁拄杖，睨视难枉尺。\n起舞衣袂扬，不借西风力。\n浩浩天地閒，谁能省头白。",
        "dynasty": "宋",
        "collection_info": null
    },
    {
        "title": "夜窗书怀",
        "author": "陈着",
        "content": "夜深万籁平，危坐弗闭户。\n不着沈麝香，一空清似许。\n竹凉露易零，鲜鲜正亭午。\n弹琴大小声，鬼语杂风雨。\n琴罢復长吟，吟罢復起舞。\n人生三万日，胡可弱不武。\n越石勇着鞭，相如志题柱。\n惟患不自立，彼于我非愈。\n青萍已出匣，抚视气如虎。\n生侯死庙食，可以噬而取。\n安能久居此，镫花甘自苦。",
        "dynasty": "宋",
        "collection_info": null
    },
    {
        "title": "乙卯乡贡鹿鸣宴次韵制使陈方叔劝驾",
        "author": "陈着",
        "content": "我朝自开国，聚奎五星明。\n人物辈稷契，制作谐茎英。\n从来词赋学，尤负器识名。\n沂公事业富，蜀公德望清。\n手提文正印，身为国长城。\n藐然予小子，亦知师长卿。\n细将状月露，壮欲吞幽并。\n消磨凡几载，侥倖才一鸣。\n自谓锥颖脱，犹有剑气横。\n师帅重吹送，寒贱分光荣。\n向前步骤阔，平生温饱轻。\n终怀劝驾礼，肯愧鹿鸣声。",
        "dynasty": "宋",
        "collection_info": null
    },
    {
        "title": "题宁国府泾县琴高堂",
        "author": "陈着",
        "content": "一山逶迤来，结崖俯寒碧。\n传闻控鲤仙，垂钓山下石。\n前事不必穷，要是古奇迹。\n山中好事者，筑亭占清特。\n数本潇洒花，松竹共幽閴。\n我来西风晴，一洗尘土昔。\n出门復回首，山前有归翼。",
        "dynasty": "宋",
        "collection_info": null
    },
    {
        "title": "先兄至能远忌丙寅十一月十七日行都谢氏家寓作",
        "author": "陈着",
        "content": "人生有兄弟，手足相扶持。\n兄死我独生，我生独何为。\n父母生我晚，我忆我儿痴。\n兄出我挽袖，兄入我迎衣。\n低头嗅我头，垂手牵手随。\n指望我长成，口授书与诗。\n嘉定癸未春，授笔题春词。\n词云青春过，二十七年期。\n谶语殊可怪，河鱼忽乘之。\n缠绵日以革，医药穷所施。\n我父解衣典，我母躬爨炊。\n犹谓病有瘳，谁料终莫医。\n家徒四壁立，正頼兄撑支。\n进有功名望，退有菽水资。\n胡然遽止此，门户将依谁。\n风雨屋栋倾，江海亡楫维。\n父母相持哭，二姊哭抚尸。\n时我甫十岁，痛哭已深知。\n我今五十三，梦见犹涕洟。\n今日是何日，有感兄死时。\n老泪滴復滴，往事那可思。\n回首天地閒，阋墙何人斯。\n我抱无兄恨，且为世道悲。\n耿耿不成句，聊以示诸儿。",
        "dynasty": "宋",
        "collection_info": null
    },
    {
        "title": "寿王修斋枢密 南津梅",
        "author": "陈着",
        "content": "凛凛霜雪根，拍拍天地仁。\n皎皎枝上花，卷舒几冬春。\n结实调古鼎，味深薄俗颦。\n珍重不尽用，严风护南津。",
        "dynasty": "宋",
        "collection_info": null
    },
    {
        "title": "寿王修斋枢密 采若竹",
        "author": "陈着",
        "content": "楚楚青琅玕，亭亭上碧落。\n层层凛秋棱，不与春芳约。\n动摇清风生，尘浊空万壑。\n常时一味静，水月环采若。",
        "dynasty": "宋",
        "collection_info": null
    },
    {
        "title": "寿王修斋枢密 霜杰菊",
        "author": "陈着",
        "content": "的的芳种传，足足清气结。\n鲜鲜擢寒丛，色正香自冽。\n世人岂不爱，或者随境别。\n木落百草黄，独也寿霜杰。",
        "dynasty": "宋",
        "collection_info": null
    },
    {
        "title": "寿王修斋枢密 石林松",
        "author": "陈着",
        "content": "矫矫千尺强，苍苍起层阴。\n纷纷相投依，百鸟谐春吟。\n风饕冰雪严，谁共岁晚心。\n独鹤从何来，徘徊行石林。",
        "dynasty": "宋",
        "collection_info": null
    },
    {
        "title": "题钱静观江山万里图",
        "author": "陈着",
        "content": "迢迢江山上，万变纷起伏。\n中閒崛奇多，忽此入平沃。\n草对近或远，来去自鳬鹜。\n宇宙本来宽，景物常满目。\n此意知者谁，烟林有茅屋。",
        "dynasty": "宋",
        "collection_info": null
    },
    {
        "title": "谢国英送苦笋",
        "author": "陈着",
        "content": "直节见初茁，苦心甘自珍。\n纷纷夏箨中，独养岁寒身。\n遣送从山西，衝破赤日尘。\n揖入生菜筵，气味酷相亲。\n譬之美人拳，彼独为何人。",
        "dynasty": "宋",
        "collection_info": null
    },
    {
        "title": "次韵弟观用陶元亮归田园居韵",
        "author": "陈着",
        "content": "麻麦在东阡，桑柘在南陌。\n鸟飞鱼在渊，生意各自适。\n相逢如相知，非苟旦与夕。\n此心乃平生，谁能开閒隙。\n嗟彼何人斯，徒为形所役。\n役役本无名，于何见劳绩。\n富贵死之除，清閒终有益。",
        "dynasty": "宋",
        "collection_info": null
    },
    {
        "title": "九月十日乡人醵饮丹山分韵得地字",
        "author": "陈着",
        "content": "流景赴壑蛇，浮生迁穴蚁。\n世变兹已极，扰扰欲何事。\n淡饮养丹田，守口为福地。\n常时不出户，一年两游寺。\n清霜又芳菊，与头花前醉。\n里人重斯集，髣髴乡饮意。\n叙坐既有伦，交勉言亦至。\n老成示典刑，少壮修容止。\n智者勿笼愚，勿以利伤义。\n实行培本根，余力及文字。\n宙宇自颠冥，存古强吾里。\n扶持復扶持，相与无彼此。\n酒云酒云乎，渊乎有余味。",
        "dynasty": "宋",
        "collection_info": null
    },
    {
        "title": "次韵张子开次子试晬",
        "author": "陈着",
        "content": "闻昔宁馨儿，如马千里驰。\n或秀如芝兰，或如饤坐梨。\n居易生七月，已能指无之。\n又比令狐楚，五岁善属辞。\n是皆非偶尔，阴有造物司。\n吾党正气旺，杨泣墨子悲。\n谁知世变极，所见及所期。\n卓哉子张子，不问今何时。\n种德以种子，愈出而愈奇。\n元方既及冠，可宝已不赀。\n经史日研精，甚于渴与饥。\n百发当百中，善射如由基。\n亦曰厚自积，王魏不仕隋。\n再索又得儿，照室光陆离。\n今朝岁一周，岐嶷傲娥羲。\n丛珍试初步，动觉应矩规。\n粲粲文在手，炯炯白在眉。\n但喜家传昌，浮机岂终危。\n宙宇一开泰，扶植须人为。\n在外寄藩屏，在朝资栋仪。\n虽当保抱中，方来事可龟。\n风埃自澒洞，庭阶且燕熙。\n眼底双凤雏，笑唾燕雀卑。\n而况表独立，硬脊非韦脂。\n观志既有人，一脉如抽丝。\n作室必肯堂，何患不塈茨。\n此事真庆事，他事非所怡。\n我老拙已固，无能说项斯。\n来诗走风樯，难用蠡管窥。\n趁笔聊示耳，深愧无精思。",
        "dynasty": "宋",
        "collection_info": null
    },
    {
        "title": "用前人代二子用前韵来谢韵",
        "author": "陈着",
        "content": "苍苍本无为，乌兔争飞驰。\n今日为何日，谁叩和与羲。\n举目万感集，秋风黍离离。\n人生能几何，梦境蛛营丝。\n或以烹自售，变诈如鞅斯。\n或以舌交战，纵横如秦仪。\n亦或事旷达，蜕形慕安期。\n不则逃空虚，灰心从阇梨。\n不曰古圣贤，自有天根基。\n为己非为人，积学如积赀。\n弗废一日葺，庶几百志熙。\n世远教法散，有识如退之。\n试观训符读，道义不以规。\n贵贱何足云，而乃徒费辞。\n进学以为解，诗易分葩奇。\n安贫以知命，妻儿任寒饥。\n既而及行艺，顾欲中有司。\n未忘功名径，□□荆棘茨。\n堂堂山斗望，为论如彼卑。\n吾师吾孔子，曾子而子思。\n以至孟轲氏，四书炳蓍龟。\n君家两英嗣，珠璧光和隋。\n元方知自力，阃奥次第窥。\n既以习语话，行有向学时。\n光阴电一抹，圣狂几甚危。\n百行孝为本，气下色愉怡。\n极而察天地，造端自齐眉。\n苦语赞义方，一洗时妆脂。\n勉旃復勉旃，勿重老大悲。\n还以自警省，就示吾诸儿。",
        "dynasty": "宋",
        "collection_info": null
    },
    {
        "title": "用前人示诸儿韵",
        "author": "陈着",
        "content": "世事纷游尘，薄俗嚣斗鹑。\n手足谁鲁卫，肝胆多越秦。\n独君先君子，父事吾先人。\n我得从之游，义与同胞钧。\n上而下四方，相依为齿唇。\n閒尝道病殆，饮食药饵亲。\n卓卓乎古道，难言但书绅。\n今及其子交，知爱迈等伦。\n不曰淡无味，如嗜千里莼。\n其子又其孙，秀异良可珍。\n架有万牙籤，膝间又循循。\n功名特土苴，学术要深淳。\n工夫入细处，力行自忱恂。\n推而致广大，直扶天地垠。\n书积非易□，难欺是苍旻。\n不观冬闭固，发为青阳春。\n因知栽者培，根本前人身。\n万事风絮尽，盛德修唯湮。\n契稠无浪语，感旧还酸辛。\n吾年七十近，不入时材抡。\n眼昏惟内顾，遑知世妆新。\n耳聋谢外闻，免饮聒者醇。\n溪曲五亩园，安受闭户贫。\n蔬畦野草径，月夕清风晨。\n杖履携诸儿，俯仰时一巡。\n残息尚可延，何幸里有仁。\n岂无泰交期，得舆展转神。\n远业归后主，我得为天民。",
        "dynasty": "宋",
        "collection_info": null
    },
    {
        "title": "和单君范古意六首 农",
        "author": "陈着",
        "content": "岁事有丰歉，官税无减除。\n谁知山中田，沙土多蒿蒌。\n秋来倘有成，犹恐纔半租。\n或其水旱至，不足偿耰锄。\n嘆息家百亩，无復三代初。\n妻儿忽相问，明朝饮何如。",
        "dynasty": "宋",
        "collection_info": null
    },
    {
        "title": "和单君范古意六首 圃",
        "author": "陈着",
        "content": "学圃盍如何，先说畦菜法。\n栽种及天阴，灌溉须雨歇。\n更欲树花果，古方难泯灭。\n不见郭橐驼，纤悉传以列。\n于以供釜烹，于以佐杯勺。\n颇疑鲁夫子，却鄙樊迟拙。",
        "dynasty": "宋",
        "collection_info": null
    },
    {
        "title": "和单君范古意六首 樵",
        "author": "陈着",
        "content": "枯者既就拾，湿者亦既束。\n空此一谷薪，载之可折轴。\n下山售市价，得粮不能宿。\n谁知此时心，气塞口自嘿。\n安得如买臣，卖薪有时足。",
        "dynasty": "宋",
        "collection_info": null
    },
    {
        "title": "和单君范古意六首 牧",
        "author": "陈着",
        "content": "一笛横秋风，渺渺心话长。\n勿效汉卜式，得即不为亨。\n当如老宁戚，饭歌不为狂。\n骅骝正骄腾，万里水草场。\n谁知北海上，嚙雪对天狼。",
        "dynasty": "宋",
        "collection_info": null
    },
    {
        "title": "和单君范古意六首 ",
        "author": "陈着",
        "content": "庄叟非观鱼，游戏何有乡。\n灵均岂渔者，聊以歌沧浪。\n超然网罟外，千载名字香。\n今人志多取，曲钩有余殃。\n鱼死心亦死，胡为不自伤。\n勿谓得忘筌，未得筌以忘。",
        "dynasty": "宋",
        "collection_info": null
    },
    {
        "title": "和单君范古意六首 猎",
        "author": "陈着",
        "content": "虎投止三跳，气暴志匪深。\n人皆望而畏，所宅在崎嵚。\n时乎出山谷，爪利牙齿森。\n岂无勉有力，激烈尽杀心。\n我闻亦一快，细思又沈吟。\n就然射石者，未必能生擒。",
        "dynasty": "宋",
        "collection_info": null
    },
    {
        "title": "书范景山先丈逸事",
        "author": "陈着",
        "content": "朅来范公亭，闻昔范老子。\n盛德自有铭，逸事有来纪。\n如彼沙汇坟，实葬外舅氏。\n纍纍冢十四，谁计后不祀。\n怀券售之人，枯骨听掷弃。\n公心恻恻然，能忘我先妣。\n猛捐十倍价，復此不毛地。\n至今上冢饭，免为若敖鬼。\n又如域西山，寸山寸金置。\n山人已过望，我怀不自已。\n当公未死时，而适山人死。\n顾斥眠牛冈，欲葬惟其意。\n夫先妇随后，同穴坟隆起。\n世降俗日薄，安识仁与义。\n先世未百年，来者已弗记。\n况于外氏家，代尽子孙事。\n买山未一刻，卖者不敢视。\n况容卖主葬，为人重于己。\n中心所乐为，焉有一毫僞。\n死者岂无知，造物非块尔。\n公虽不求报，感应乃常理。\n后嗣何其贤，相与继前志。\n范氏其兴乎，吾无閒然矣。",
        "dynasty": "宋",
        "collection_info": null
    },
    {
        "title": "深出赘归省再往妇氏家",
        "author": "陈着",
        "content": "父子恩爱重，人生别离苦。\n惟汝善事我，我亦深爱汝。\n我年今七十，又有多病母。\n出赘非汝心，事有难直取。\n寸步安可离，而乃江山阻。\n忆昨汝归时，大暑走风雨。\n身如出水荄，淋沥带泥滷。\n弱质又逃病，老怀方免虑。\n胡为有力者，夜半负箧去。\n本自无完衣，转使时赤露。\n命穷不可医，眉攒若为诉。\n我心愈恻恻，还送汝行路。\n奈何其奈何，听我细分付。\n出入谁能无，归期况堪数。\n远游必有方，无愧圣人语。\n得失亦何常，翕然云散聚。\n不见古君子，堕甑宁復顾。\n贤哉汝妇翁，可以就规矩。\n瑟琴相好合，更闻汝得妇。\n足宽父母心，百里在庭户。\n谨勿困閒愁，宗事要担负。",
        "dynasty": "宋",
        "collection_info": null
    },
    {
        "title": "喜弟观得孙弥月数句识之",
        "author": "陈着",
        "content": "我昔四十七，正室熊始抱。\n命蹇坐迟晚，不及含饴笑。\n今汝绝胜我，较我一年早。\n手抚宗嫡孙，况有眉寿老。\n汝心当何如，喜气浮襁褓。\n何幸亲见之，是子当跨竈。\n深源出芳流，盛德受丰报。\n家庆三世图，人閒如此少。\n弥月汤餠席，云集尊与少。\n欢极不知醉，老怀得倾倒。\n平生汝从我，笃友肝胆照。\n凛然来者惧，今乃知有绍。\n回首我四儿，贤否虽未料。\n庶如我汝心，世世式相好。",
        "dynasty": "宋",
        "collection_info": null
    },
    {
        "title": "次韵观弟避难",
        "author": "陈着",
        "content": "北风行黑杀，东南天柱折。\n忠臣锯解头，文士刀抉舌。\n我亦走危途，腥埃蒙面铁。\n攀缘极棱层，双跟迸皴血。\n山人邂逅惊，强颜取容悦。\n班荆分菜糜，儿童笑流歠。\n荼毒復荼毒，难说更难说。\n十月初五夜，山林阴气合。\n骨肉復何之，无从知死活。\n眼光射先庐，山人火烈烈。\n虎狼相往来，左右无寸挟。\n吞声哭达旦，忽与妻孥接。\n相持牵衣裳，透肤霜露浃。\n何时是归时，细思增鬰结。\n且见脊令飞，绕树日千匝。",
        "dynasty": "宋",
        "collection_info": null
    },
    {
        "title": "次韵瀹留避地有书欲归因用前韵示之",
        "author": "陈着",
        "content": "离乱身命危，烦恼头髮折。\n我儿在山南，百书饶苦舌。\n谁知我忆儿，如火煅心铁。\n人生恩爱海，各自怜骨血。\n初谓时节好，膝下长娱悦。\n顾今□相远，矛头苟餔歠。\n兵马交往来，近日尤难说。\n急投一隙宽，呼儿归暂合。\n未问沟壑填，且偷须臾活。\n春来两日强，寒气犹凛烈。\n寄巢不蔽风，败纩聊同挟。\n父坐母蓐卧，兄立弟裾接。\n分散得团栾，不语意自浃。\n为白润姊知，未须生悁结。\n明朝倘可行，亦须回一匝。",
        "dynasty": "宋",
        "collection_info": null
    },
    {
        "title": "午酌对盆兰有感",
        "author": "陈着",
        "content": "山中酒一樽，樽前兰一盆。\n兰影落酒卮，疑是湘原魂。\n乘醉读离骚，意欲招湘原。\n湘原不可招，桃李花正繁。\n春事已如此，难言復难言。\n聊借一卮酒，酹此幽兰根。\n或者千载后，清香满干坤。",
        "dynasty": "宋",
        "collection_info": null
    },
    {
        "title": "送竺甥秀",
        "author": "陈着",
        "content": "恭惟吾外祖，盛德表一乡。\n身都云南瑞，一母十郎娘。\n吾母实居长，钟爱非寻常。\n择壻流俗外，眼高意见长。\n岂无富豪子，熟视不得当。\n吾父本儒家，诗礼夙自将。\n乃以吾母妻，相期早腾骧。\n谁知古罍洗，不入盆盎场。\n回遡外祖心，终老弗能忘。\n膝閒出苦语，此心汝其偿。\n饮泣何敢受，负山类蚊蝱。\n二十一年閒，母没父亦亡。\n我髮既种种，杏园仅霑芳。\n着鞭幸有路，盖与忽仆僵。\n前言空在耳，欲报天茫茫。\n吾壻在吾前，吾子罗吾旁。\n努力各努力，世道须明昌。\n听之勿藐藐，方来那可量。\n庶几未了事，发为前人光。",
        "dynasty": "宋",
        "collection_info": null
    },
    {
        "title": "深自妇氏归侍",
        "author": "陈着",
        "content": "我生贫非穷，有子环我膝。\n深汝实居长，何可去顷刻。\n顾从百里外，赘滞日復日。\n事有不得已，我心常壹鬰。\n昨朝乌鹊喜，夜得归端的。\n瀹洵急迎路，呼镫走奴卒。\n归儿如犹子，先跳门限出。\n女润卧东床，方困寒痰塞。\n忽闻兄到家，夙恙一笑失。\n骨肉恩爱重，此归真药石。\n春风花气香，今夕是何夕。\n酌汝一杯酒，听我言历历。\n我老不任事，干蛊汝宜力。\n汝母且多病，佐馈妇之职。\n三弟要读书，惟汝身励率。\n妹笄何以嫁，汝亦当纤悉。\n如此復如此，汝坐能安席。\n汝今虽有妇，未归未为毕。\n而况危乱世，离别重悽恻。\n一家得团栾，荼苦甘于蜜。\n归来早归来，我年七十一。",
        "dynasty": "宋",
        "collection_info": null
    },
    {
        "title": "次如心侄古意韵",
        "author": "陈着",
        "content": "妻孥恩爱深，生死同一窗。\n胡然成别离，使汝悲涕双。\n人世能几何，明灭风镫幢。\n有家尚堪活，奚岂□他乡。\n安得归来舟，顺风自南江。",
        "dynasty": "宋",
        "collection_info": null
    },
    {
        "title": "送董伯和西归",
        "author": "陈着",
        "content": "叶叶青霞衣，来赴山中期。\n相看到忘言，日夜春风吹。\n昨夜雨潇潇，今日君欲归。\n人生如梦寐，世道正崄巇。\n我髮白已委，况堪生别离。\n君归不可驻，我心得君知。\n阑干与云平，白鸟来往飞。\n安得身有翼，长与相追随。\n举手一揖别，不作儿女悲。\n一樽尚可同，百里非天涯。",
        "dynasty": "宋",
        "collection_info": null
    },
    {
        "title": "赠僧仁泽邂逅以数语",
        "author": "陈着",
        "content": "温温白玉璞，楚楚秋兰香。\n胡为乎此中，纸帐柏子房。\n诗书岂不仁，宿念落渺茫。\n况有白渺亲，朝露争余光。\n时復一回首，云飞青天长。\n人生能几何，世事那能量。\n不观身上衣，昔缁今已黄。\n我亦何心者，邂逅成感伤。\n飒然清风来，欲言言已忘。",
        "dynasty": "宋",
        "collection_info": null
    },
    {
        "title": "季秋既望吾族子侄以老人会于我家名曰燕老集此意亦可尚醉后写其意",
        "author": "陈着",
        "content": "飒飒西风来，吹不开眉端。\n团团空中月，照不见肺肝。\n菊花仍旧香，过雁秋年年。\n我怀人得知，流光逝如川。\n况此苟活身，包羞天地閒。\n不如先露晞，安用空流连。\n儿辈何为者，芋栗菘藿盘。\n将以寿我酒，岁晚松在山。\n我谓非我意，掉头三长嘆。\n绕膝不肯离，且笑且进言。\n陶潜杜少陵，逢时更多艰。\n何尝便忘躯，得酒即开颜。\n父子恩爱重，一刻难轻拚。\n世路虽偪仄，天道又好还。\n但是强健在，心事终已宽。\n是亦菽水具，非如五鼎难。\n庶几诗礼风，聊以娱亲安。\n再拜固以请，愿领家庭欢。\n勤勤苦费辞，细听理亦然。\n强饮竟成醉，援笔如狂颠。\n梗概粗以见，不觉盈长笺。\n呼儿为我歌，勿与醒者传。",
        "dynasty": "宋",
        "collection_info": null
    },
    {
        "title": "敬赋虚斋孙君容膝",
        "author": "陈着",
        "content": "云连屋不居，三閒葺茅茨。\n田园非不宽，一亩环竹篱。\n楚楚山下花，湛湛池边□。\n丈室南坡□，容膝以扁之。\n谁谓方回旋，天境春熙熙。\n壶中着仙翁，芥子藏须弥。\n虚诞彼异端，我□异于斯。\n圣贤与我对，经训星日垂。\n可以读离骚，可以击壤诗。\n回头纷纷者，金碧贮狂痴。\n声色性命斧，财货盗贼资。\n皇皇窘其庐，日怀不足私。\n蚊蚋同旦暮，不满一唾嗤。\n岂识天下乐，本非外铄为。\n己大物自小，心旷神斯怡。\n一则万条□，静者动蓍龟。\n吾方谋一榻，尽老聊娱嬉。\n今日为何日，此理知者谁。\n达哉子孙子，吾知有吾师。",
        "dynasty": "宋",
        "collection_info": null
    },
    {
        "title": "赠弟观之王传心馆数语送行",
        "author": "陈着",
        "content": "今日为何日，风雨春寒痴。\n吾心方恻恻，门外剥啄谁。\n谓我欲见兄，迎面三吁嘻。\n出语復梗塞，书担行有期。\n岂不怀室家，将以疗我饥。\n平生手足谊，奈何忽违离。\n执手因与言，吾道其果非。\n达则仕行志，穷则为人师。\n去家二舍近，非是天一涯。\n行矣汝其勉，第问归何时。\n久而俛首答，身如马受羁。\n去住不在我，此况谁得知。\n吾年七十四，疾病常乘衰。\n汝年亦五十，半髮成雪丝。\n年事俱至此，时光去如飞。\n紫荆次第花，鸣雁□相归。\n触目成感慨，赠别难为辞。\n但闻主人贤，安心免相思。\n明朝溪亭酒，为我酌一卮。",
        "dynasty": "宋",
        "collection_info": null
    },
    {
        "title": "张时斋书生也坐穷以星学资身赠其远行",
        "author": "陈着",
        "content": "书生例饥困，世路方偪仄。\n胡为乎此中，兀兀朝以夕。\n问之俛而答，初意岂今日。\n几年镫火窗，谓可生羽翼。\n时事出料外，竟作沈海石。\n寒谷春难回，涸辙水难激。\n聊分星家波，食此一涓滴。\n终然不自赡，拍案动远色。\n江湖天风长，万里谁能絷。\n姑以术资行，或者儒得力。\n泰与否相除，剥与復消息。\n要知穷非穷，当遇识者识。",
        "dynasty": "宋",
        "collection_info": null
    },
    {
        "title": "赠舒亦山入越",
        "author": "陈着",
        "content": "危世无山林，颓俗无门户。\n彼美诗书身，悠然自为趣。\n扬扬飞霞佩，清风导前路。\n借问欲何之，谓我稽山去。\n秦风白云晓，禹穴苍烟暮。\n平生礧磈怀，高吟弔千古。\n兹行良不恶，欲赠无他语。\n如逢梅市仙，试与谋出处。",
        "dynasty": "宋",
        "collection_info": null
    },
    {
        "title": "避难西坑用瀹韵",
        "author": "陈着",
        "content": "春雨宜农耕，逆旅愁坐雨。\n雪寒饥杀人，豪富雪中舞。\n忧乐古来殊，欲说头自俯。\n见山岂不爱，身危心不武。\n入深復入深，有谷如子午。\n生死未可知，谁能问甘苦。",
        "dynasty": "宋",
        "collection_info": null
    },
    {
        "title": "用前韵谢奉慈寺主僧居简",
        "author": "陈着",
        "content": "人情相入处，春风与时雨。\n诗来少陵歌，酒到渊明舞。\n我穷适相似，肯为黄金俯。\n忍饥固其常，笑视京文武。\n忽来方外饷，浑家饱炊午。\n此是法喜供，非如乞字苦。",
        "dynasty": "宋",
        "collection_info": null
    },
    {
        "title": "游慈云似龄叟",
        "author": "陈着",
        "content": "我来景照堂，主人一笑领。\n蔬笋充我饥，芎朮疗我病。\n坐久不知晚，留以夜榻并。\n世事方东流，人情入西暝。\n兹逢岂假合，如形有随影。\n不言自相知，无味足隽永。\n潜远意悠悠，披仰心炯炯。\n顾我为何人，古今两照映。\n余言不可写，手拍阑干猛。\n云飞风满山，万动归一静。",
        "dynasty": "宋",
        "collection_info": null
    },
    {
        "title": "次韵演雅",
        "author": "陈着",
        "content": "洛阳棘满门，连昌菌当衙。\n枸杞怪成犬，寄奴妖见蛇。\n芸香虚辟蠹，鞠梅工两蛙。\n黄蘗到裏苦，紫荆无外遮。\n衰绿秋蒲柳，赧赤春金沙。\n熏莸类莫辨，桐梓谁汝嘉。\n山下犹有蕨，邱中能无麻。\n杖老竹生力，炷病艾焮痂。\n芷兰足幽媚，桃李从俗夸。",
        "dynasty": "宋",
        "collection_info": null
    },
    {
        "title": "梅山弟家醉中",
        "author": "陈着",
        "content": "意行无定处，适口无夙嗜。\n门外自风埃，山中有余地。\n事事皆顺境，物物皆真味。\n梅山今何人，而我亦同数。\n麋鹿所惊怪，草木或不置。\n一杯復一杯，闺中笑声沸。\n古道固如此，乃有此同气。\n谓我且须留，崦嵫红未坠。",
        "dynasty": "宋",
        "collection_info": null
    },
    {
        "title": "送道士十二侄归金观",
        "author": "陈着",
        "content": "世道日以漓，人事日以非。\n吾宗昔昌繁，儒冠森巍巍。\n时节相会聚，燕笑芳菲菲。\n迩来岁復岁，存者星晨稀。\n我今七十九，奄奄一息微。\n汝亦七十八，褵褷旧羽衣。\n老我虽待尽，犹与坟墓依。\n而汝百里外，茕鹤傍孤飞。\n我非寿彭籛，汝非丁令威。\n年事已到此，余生露易晞。\n后会安可必，欲别增歔欷。\n相送出门去，溪寒日无辉。\n我伫汝回首，此意知者希。\n丁宁且加餐，得健时一归。",
        "dynasty": "宋",
        "collection_info": null
    },
    {
        "title": "题黄长孺松江图古笺",
        "author": "陈着",
        "content": "吾行半东南，松江东南奇。\n湖铺天上水，山横镜中眉。\n清风明月夜，细雨斜风时。\n扁舟几来去，长揖三高祠。\n泯默一梦昔，欲语将同谁。\n忽焉入老眼，百年片纸遗。\n□□□□□，人境那可期。\n人境那可期，画中时见之。",
        "dynasty": "宋",
        "collection_info": null
    },
    {
        "title": "四月十一日与妇小酌玉莲花前有感",
        "author": "陈着",
        "content": "西湖西山坡，水乐洞之侧。\n有池当轩绿，有花当夏白。\n风润脉柔茎，午芳擅正色。\n方来玉八瓣，圆中珠一的。\n曾携真率杯，相看契清閴。\n主人自城居，付与乘閒客。\n回头一十年，今日为何日。\n窗前小盆池，又见此花发。\n花于我何心，我见花自恻。\n老妻颇解事，一笑復太息。\n胡为不自知，君已八十一。\n洛阳白牡丹，杨家红芍药。\n魂梦且不到，何独□怀昔。\n□□垂头答，风雨天昏黑。",
        "dynasty": "宋",
        "collection_info": null
    },
    {
        "title": "次韵黄岩高志尹寄寿",
        "author": "陈着",
        "content": "冠屦天地间，车笠风云从。\n我行半东南，已復八十翁。\n取友必端人，求我我蒙童。\n初见老不化，宿学今何功。\n万丈委羽山，中有人中龙。\n文气苏玉局，心事庞德公。\n岂不愿纳交，谁与先为容。\n何物瀹小子，託根岁寒松。\n寄我寿我诗，墨妙扬古风。\n扇开眼眊矂，翼起身龙钟。\n要知片云外，实共二浙东。\n气以类相应，面未心已同。\n端如获骊珠，不羡放鸽笼。\n滥吹谱美茎，难报来施丰。",
        "dynasty": "宋",
        "collection_info": null
    },
    {
        "title": "送陈孔晨录鄞学任满西归",
        "author": "陈着",
        "content": "思昔南墅翁，用不尽书力。\n留以裕厥子，着鞭饱谙历。\n鄞庠多材地，纠录迂分职。\n休休自无犯，耿耿不事激。\n时雨化后生，春风久宿德。\n妙墨云烟飞，清吟雪霜逼。\n万口何异辞，三年如一日。\n芙蓉桂花天，扁舟戒行色。\n帐饮集寮寀，袖诗空士籍。\n相送相致祝，此去万里翼。\n非入蓬莱观，则上梧桐掖。\n我素与子契，而况同宗出。\n区区爱莫助，珍重而翁积。\n岂不欲临饯，耄笑筋力啬。\n数语教儿洵，持候州西驿。",
        "dynasty": "宋",
        "collection_info": null
    },
    {
        "title": "似戴时芳",
        "author": "陈着",
        "content": "丰山在屋前，后坐龙溪龙。\n中有人中龙，固穷气自丰。\n溪山千万状，朝夕与从容。\n浮尘任开阖，本色无淡浓。\n我本深邨夫，见此更热中。\n目睹鹤归云，耳接渔歌风。\n徘徊不忍去，乐哉此迎逢。\n何当中年留，回顾无宿舂。",
        "dynasty": "宋",
        "collection_info": null
    },
    {
        "title": "次韵张子华九日长诗",
        "author": "陈着",
        "content": "君家脉寿张，文气雄一乡。\n顾我不自武，穷于冻履常。\n异盼独见嗜，古道无炎凉。\n忆昨夏季望，南风溪山香。\n渠渠飞帖盟，伫我高峰行。\n漓俗非所捉，此味如和羹。\n寿我醴蘸甲，饫我熬屑姜。\n别来坐成久，感激时拊床。\n我耄君亦老，无预世短长。\n向来尘埃迹，如云风扫将。\n箪瓢足不足，听天自斟量。\n秋无宋玉悲，春无少陵伤。\n逢迎但歌笑，傲睨剧戏场。\n不然徒自苦，平地皆羊肠。\n加于人数等，衰劣如何当。",
        "dynasty": "宋",
        "collection_info": null
    },
    {
        "title": "送曾孙灼出赘卢氏",
        "author": "陈着",
        "content": "男生必有室，有室在嗣亲。\n家贫或出赘，出赘难为人。\n汝今为此行，及此初花春。\n粼粼潮迎舟，叶叶风吹巾。\n凤云已在眼，不觉生精神。\n我方为汝忧，老语因重陈。\n其修汝容止，其谨汝吻唇。\n门庭勿忘旧，市井勿随新。\n沈醉不如醒，饫饱不如贫。\n侥倖多非福，欢笑容易颦。\n主敬为根本，力学解因循。\n贤□□□翁，昔我相面频。\n别来五十年，怱怱隔一尘。\n谁知有今日，汝得□□□。\n□□翁壻洽，义实师生均。\n造次莫非教，岁月如去轮。\n□□□□□，何此为终身。\n留欲副清冰，归欲见老椿。\n要须日凛□，□□□□津。",
        "dynasty": "宋",
        "collection_info": null
    },
    {
        "title": "应吴伯秀县尉教鄞学求诗",
        "author": "陈着",
        "content": "四明万丈崖，佳气蒸氤氲。\n融结固有在，特起谁如君。\n丹霄舞飞霞，青春蔼奇芬。\n目下开五色，剩把天香分。\n飘飖忽自得，盘薄蓬海滨。\n无復出岫想，傲睨黄埃尘。\n秋台挟明月，驱驰下东鄞。\n谈言邑庠旧，教事非易新。\n诗书堕寂寞，衿佩苟朝曛。\n欲借肤寸阴，化为无边春。\n胡为乎水雷，珍重经纶屯。\n何当自山川，流动志气神。\n扇之月旦评，推以天风轮。\n终然难卷藏，快覩本色真。\n词章要织组，手有锦绣纹。\n道义在培植，身为枝叶根。\n须知大造化，不问官卑尊。\n因思杜先生，如古王河汾。\n宙宇非不宽，乡里乃急亲。\n贤躅渐寥邈，凛凛哉斯文。\n吾为石云贺，亦以勉石云。",
        "dynasty": "宋",
        "collection_info": null
    },
    {
        "title": "寄赋慈溪沈氏爱菊序",
        "author": "陈着",
        "content": "我不识爱菊，却与菊相识。\n寒前后着花，土中央为色。\n微苦养长寿，晚香擅清德。\n滔滔彼世人，方为桃李役。\n谁能起渊明，参到菊太极。",
        "dynasty": "宋",
        "collection_info": null
    },
    {
        "title": "外孙黄相儿求诗",
        "author": "陈着",
        "content": "可人黄外孙，来吾与汝言。\n是为慈溪嫡，未离嵩绿门。\n以身答世谱，学问为本根。\n吾言虽老拙，铭心其永存。",
        "dynasty": "宋",
        "collection_info": null
    },
    {
        "title": "三月二日醉中快活吟第二笔",
        "author": "陈着",
        "content": "看花须少年，老眼如梦然。\n人生不满百，动要言及千。\n富莫如金谷，贵莫如平泉。\n其能几何时，回首皆尘烟。\n我贫虽到骨，妻孥尚周全。\n纵有炊断续，未尝见忧煎。\n如此只如此，吾有命在天。\n今朝一杯酒，知者谁为贤。",
        "dynasty": "宋",
        "collection_info": null
    },
    {
        "title": "新揭州学扁乡人求赋",
        "author": "陈着",
        "content": "芹水扬新波，杏坛敷新阴。\n春风年年事，乃有春如今。\n熏熏礼义香，洋洋弦诵音。\n但看此身贵，遐不在玉金。\n畴昔岂□梦，足絷口就瘖。\n风雨魑魅多，一坎几千寻。\n文明应奎壁，杲杲白日临。\n绠之濯清泠，鼓之起埋沈。\n犂锄彼自分，丕我以佩衿。\n花封肇鱼符，儒庠视泮林。\n筮吉更扁揭，籀法何严森。\n正气护宫墙，精光贯书琴。\n贤侯莅落成，寮寀分盍簪。\n慇懃公堂酒，再拜奉一斟。\n愿言寿斯文，师友相规箴。\n道腴养斯丰，学深浚斯深。\n厎柱既有在，狂澜可能淫。\n庶为邹鲁国，不负孔孟心。",
        "dynasty": "宋",
        "collection_info": null
    },
    {
        "title": "笑笑一篇代简答王之朝",
        "author": "陈着",
        "content": "□惠家狮儿，雪白真可取。\n摩挲方脱怀，跳跃遍庭宇。\n意在饱可饕，饲养如旧主。\n无菜安有肉，无仓那得鼠。\n怒眼如饥鹰，奋爪过虓虎。\n撞破储粟瓶，翻倒生鱼釜。\n谓可共淡薄，岂期遭慢侮。\n今又饷修梅，惊走孩儿女。\n筠篮未壁封，环哄争起舞。\n狞于猿狖攫，慕其蝼蚁聚。\n刑腥手濡血，渍蜜口流乳。\n老齿本自疏，吞吮颇辛苦。\n布衣惜如锦，□染濯不去。\n非不知滋味，亦欲骄肠肚。\n奈非素富贵，□舌崇贫□。\n于我亦云厚，自料无报所。\n聊以此为祔，免得交□□。\n平生相忘契，笑笑一掌拊。",
        "dynasty": "宋",
        "collection_info": null
    },
    {
        "title": "题僧维枬诗卷",
        "author": "陈着",
        "content": "凤□□□鸣，蚓窍出虫声。\n阴雨不见星，腐草流爝萤。\n卓□独何为，不与时同情。\n风流晋宋閒，眼中无四灵。\n言言意脉脉，字字声铿铿。\n我老见已曩，读之水投冰。\n珍重復珍重，好处腾虎谷。\n嗟哉南山下，诸老家为塾。\n彼饕何人斯，欲食酸寒肉。\n衣冠坐涂炭，袵席生桎梏。\n星节来自西，一见无遗目。\n丰棱霜雪严，号令风雷速。\n恩波四溟涌，文燄九霄矗。\n征徭脱滥籍，诗书还致俗。\n蹙蹙愁者欣，嗷嗷流者復。\n耄矣八旬翁，凄其无半菽。\n亦欲学庞公，不着城市足。\n要识澄清辔，满慰平生欲。\n扶曳语乡人，其来拜仆仆。\n下为一邑谢，上贺天下福。",
        "dynasty": "宋",
        "collection_info": null
    },
    {
        "title": "次韵段约斋送弟嗣宗来赴吾邑县尉",
        "author": "陈着",
        "content": "宦游及奉亲，同气有赠言。\n至哉天下乐，难与他人论。\n昔绶官忧责，先洗□□冤。\n行志此其始，宁为利欲昏。\n持此娱禄养，有□□孝门。\n纷纷时势眼，庶见古罍樽。",
        "dynasty": "宋",
        "collection_info": null
    },
    {
        "title": "寿天宁寺主僧可举八十",
        "author": "陈着",
        "content": "□□□□□，化身千百亿。\n应世来住山，谁是直翁直。\n海眼□□脚，春心有铁脊。\n阅历十五期，作为万分一。\n洗尽旧氛□，□出新金碧。\n层霄撼鼓钟，证明大功德。\n法嗣镇别洲，澎湃好消息。\n欢喜不闻声，赞嘆自生福。\n今日是何日，相庆开九秩。\n我亦有偈言，自知非本色。\n□凭南风便，吹入庄严域。",
        "dynasty": "宋",
        "collection_info": null
    },
    {
        "title": "代范景山和弟观韵",
        "author": "陈着",
        "content": "厦倾木不支，鼎重足先折。\n关张不终身，仪秦亦无舌。\n儿嬉栅关木，文具锁江铁。\n生灵痛何辜，宇宙半流血。\n山中如□□，翁媪自怡悦。\n问我何为来，留我共朝啜。\n抵掌告时艰，低头听我说。\n我家住平原，百年三族合。\n诗书声相闻，伏腊□为活。\n一朝北军飞，连甍归燄烈。\n惊奔忘险远，妻孥手扶接。\n岂料哭穷途，忽与亲知接。\n患难相劳苦，杯酒□□浃。\n出山未有期，草庐倘同结。\n鹪鹩苟一枝，为鹊同三匝。",
        "dynasty": "宋",
        "collection_info": null
    },
    {
        "title": "戴帅初九日无憀以满城风雨近重阳为韵七首袖而示余因次其韵  其一",
        "author": "陈着",
        "content": "畏景日以长，正气日以短。\n过者何憧憧，寂寂笑衰懒。\n浮云有聚散，明月有虚满。\n人事有如斯，冷绪聊自纂。",
        "dynasty": "宋",
        "collection_info": null
    },
    {
        "title": "戴帅初九日无憀以满城风雨近重阳为韵七首袖而示余因次其韵  其二",
        "author": "陈着",
        "content": "迩来三五年，处处罹过兵。\n谁能宴龙山，无復游彭城。\n今兹九日至，正尔百感生。\n仰天破帽落，失笑还自惊。",
        "dynasty": "宋",
        "collection_info": null
    },
    {
        "title": "戴帅初九日无憀以满城风雨近重阳为韵七首袖而示余因次其韵  其三",
        "author": "陈着",
        "content": "年年好时节，雪月花与风。\n谁知百年内，忧乐元不同。\n方其少壮日，日日醉梦中。\n年年旋衰飒，有景谁復穷。",
        "dynasty": "宋",
        "collection_info": null
    },
    {
        "title": "戴帅初九日无憀以满城风雨近重阳为韵七首袖而示余因次其韵  其四",
        "author": "陈着",
        "content": "吾髮白且老，面目又尘土。\n流落如秋娘，无復画眉妒。\n徒怀万里心，夜梦良劳苦。\n欲言言向谁，鸡鸣正风雨。",
        "dynasty": "宋",
        "collection_info": null
    },
    {
        "title": "戴帅初九日无憀以满城风雨近重阳为韵七首袖而示余因次其韵  其五",
        "author": "陈着",
        "content": "履险须顿足，逢躁须戒吻。\n况今为何时，正恐无地隠。\n柴门倘可闭，即与桃源近。\n岂无耆旧在，努力各自谨。",
        "dynasty": "宋",
        "collection_info": null
    },
    {
        "title": "戴帅初九日无憀以满城风雨近重阳为韵七首袖而示余因次其韵  其六",
        "author": "陈着",
        "content": "世多多才翁，谁识识字农。\n可人忽来思，劳苦意稠重。\n时危幸未死，尊酒得相从。\n一醉不须辞，毋待漏尽钟。",
        "dynasty": "宋",
        "collection_info": null
    },
    {
        "title": "戴帅初九日无憀以满城风雨近重阳为韵七首袖而示余因次其韵  其七",
        "author": "陈着",
        "content": "平生朋友乐，鱼泳雁飞翔。\n如今不復昔，往往深退藏。\n安得无言心，相照松柏霜。\n饮此九日酒，味哉剥果阳。",
        "dynasty": "宋",
        "collection_info": null
    },
    {
        "title": "如心侄有诗因用韵",
        "author": "陈着",
        "content": "越鸟不巢北，流水东不西。\n人心胡不常，随世为昂低。\n造物善戏人，如儿笑復啼。\n行止当自适，何为尔栖栖。",
        "dynasty": "宋",
        "collection_info": null
    },
    {
        "title": "剡县次韵张兼夜月联句",
        "author": "陈着",
        "content": "停棹即阶除，空明一镜如。\n飞毫僵庶可，吐句走灵舒。\n闹裏自静好，公余相起居。\n爱君情款密，裨我事迂疏。\n念念民租少，言言郡计虚。\n入林难即鹿，竭泽恐无鱼。\n立政谙平实，行符审疾徐。\n亟牛且鸡汁，服骥偶盐车。\n斟酌黄流瓒，流连翠织裾。\n务滋桃李种，首事草茅锄。\n愿却辛毗子，同商隽永书。\n溪山万宝藏，穹壤一蘧庐。\n吟吻馋供茗，官庖贵买蔬。\n尘劳资洗濯，技痒互爬梳。\n生活侵韩贾，襟期听耳余。\n雪舟如兴尽，共此復谁欤。",
        "dynasty": "宋",
        "collection_info": null
    },
    {
        "title": "赠医相者赵月堂",
        "author": "陈着",
        "content": "维摩居士病不起，却向方丈说法无一事。\n此证何证无实证，针灸汤药所不治。\n子房状貌如妇人，及到筹帷决胜无比伦。\n此相何相无实相，骨骼毛颜不足论。\n我虽不能学居士，逢人笑语中痛痞。\n我虽不能如子房，峥嵘自在虚皮裏。\n落魄道人赵月堂，挟医与相走四方。\n肘后有方千金良，眼中有电千里光。\n自谓无病不可药，不知我病不在脉。\n自谓无人不可相，正恐我形难摸索。\n去年相访无一辞，忽焉而去岂其欺。\n今年重来又默默，问之不答惟求诗。\n汝袖医手缄相口，却要我开诗口落汝手。\n一诗赠行聊尔尔，要见我证我相三年后。",
        "dynasty": "宋",
        "collection_info": null
    },
    {
        "title": "前纪时行",
        "author": "陈着",
        "content": "孟春朔日雷声发，雷后兼旬雨不歇。\n仲春之朔近春分，一夜风雪四山白。\n丰歉气候看春头，乃今变异连两月。\n阴阳磅礴天地閒，自有常程更闭洩。\n今此胡为颠倒行，阖阖万物失其节。\n欲一出门泥泞深，巡檐问天天默默。\n老农忽从何处来，谓见岁时记中说。\n鸡旦之雷虽非时，犹曰其占多黍稷。\n今朝有雪却非宜，米价当踊民食缺。\n吉者未几凶者继，所喜转为忧惙惙。\n向来好事多不应，纔说乖证不可活。\n黯然相对尚何言，但愿所应在雷不在雪。",
        "dynasty": "宋",
        "collection_info": null
    },
    {
        "title": "寄赋黄东发湖山精舍",
        "author": "陈着",
        "content": "断鳌奠极戏者谁，岷山如龙万里驰。\n大江之阳起衡岳，崒嵂散作千委蛇。\n直趋四明卓秀伟，二百八十峯参差。\n潮江合捧山驻脚，伏脉分行东西支。\n东或峨眉或凤翼，□□万顷琉璃陂。\n二灵龟浮挟霞屿，大涵回顾藏崄巇。\n我昔经行一俯仰，问百年前□何其。\n迩来世变那可道，前辈风流归春澌。\n山川无言黯失色，徒使旁观重歔欷。\n西来诸峯江之外，独抱古青何巍巍。\n远踏渤澥瀰湠漫，近枕慈水清涟漪。\n平生听人历铺说，屐齿欲到足犹縻。\n况彼地灵所融结，是为之越老屈奇。\n且闻胜处巧着屋，包括光景无余遗。\n几年期我数语赘，终恐摸索非真知。\n忽焉自省笔自舞，但说此翁他何疑。\n怪石棱棱耸瘦骨，秀色隠隠开疏眉。\n宽旷能容万壑赴，峭特雄压千秋卑。\n云雨蓄洩大功用，波涛变化皆文辞。\n上而层阴入凤凰，下而瑞脉生兰芝。\n浮□蔼蔼自来去，本相不受时牡脂。\n晓猿不惊鹤不怨，幽花野草芳菲菲。\n以所见见有如此，又何以观山水为。\n君不见苏子由诣京师，自谓终南嵩华虽已见，不若得见韩公琦。\n又不见欧阳公赠别时，说道庐山高哉几千仞，即此便是刘凝之。\n我翁视此亦何愧，愧我芜拙欠发挥。\n若曰湖山精舍自品题，自有黄曹二贤之长诗。",
        "dynasty": "宋",
        "collection_info": null
    },
    {
        "title": "闢戴帅初食长菜",
        "author": "陈着",
        "content": "漂泊无家杜少陵，兵閒奔走如蓬萍。\n碧涧香芹固可嗜，鲙鲤岂厌银丝精。\n百谪九死苏玉局，到处为乡心自足。\n有时珍尝百糁羹，何尝不食黄鸡粥。\n二子流落甚数奇，攻苦食淡分所宜。\n顾无所择随所有，亦曰吾师吾仲尼。\n菜瓜鱼肉皆可食，乡党一篇炳星日。\n君胡不学圣与贤，乃外吾道从道释。\n岂薄朱门粉署郎，穷搜滋味丰时壮。\n岂恶毡帽侏𠌯辈，搏攫羊豕饱腥肪。\n不则床头怕金尽，不则继肉乖夙准。\n遂将所受父母身，束缚枯肠强坚忍。\n况闻君家百指余，正自不同藜苋厨。\n独立标榜人所骇，此意未知果何如。\n君子之道在中耳，纔落一偏犯公议。\n有则庶羞不为过，无则□□亦常事。\n朋友切磋欲无瑕，早从吾言勿姑差。\n庶几上不见摽于仲尼之门，下可□□于杜苏二子之家。",
        "dynasty": "宋",
        "collection_info": null
    },
    {
        "title": "弟茝家醉中趁笔",
        "author": "陈着",
        "content": "前山屏开照檐绿，后山如坐膝抱屋。\n数亩山园半亩池，松影参差庇梅竹。\n九月九日天气清，银白金黄百种菊。\n诗人好事酷喜客，新酒篘醲烹野蔌。\n中有有识剪髮妻，谈笑咄嗟具鱼肉。\n我醉不知日午晡，但觉意气横山谷。\n吁嗟乎为何如时，我辈得此一日福。\n宇宙自隘我自宽，人生无厌我自足。\n梅山生计亦凄凉，一醉何曾计饘粥。\n浮邱洪崖总妄传，最好只有三万六千局。",
        "dynasty": "宋",
        "collection_info": null
    },
    {
        "title": "弟茝饮至醉醉归蹶道中荆棘中",
        "author": "陈着",
        "content": "圣俞小饮亦百杯，高叉两手无欹颓。\n曼卿登楼终日饮，端坐人谓神仙来。\n二贤佳语三百载，磊磊亦有梅山在。\n有人招邀无不如，吞吸樽罍气如海。\n夜来一醉不为淫，归路胡为不自禁。\n蹴压荆棘卧霜草，接䍦倒着披衣襟。\n我来相问胡乃尔，笑而答之言纚纚。\n礼岂为我辈设哉，君特未知其趣耳。\n今日何日要如何，宇宙偪仄蜂一窠。\n进不得以事业见，退老溪曲山之阿。\n当时仰天月如水，恍惚采石江头逢醉李。\n或时展转见邻檐，如席同舍郎家瓮边地。\n以形骸观若狂疏，外形骸观方见吾。\n世人总被形役心，我独了了心存初。\n渊明对菊败篱下，岂其嗜酒谁知者。\n少陵非爱牛炙酒，花鸟感时诗泪泻。\n一闻此语心神惊，大梦忽觉暗忽明。\n自今有酒但相觅，从人看我兄弟醉中醒。",
        "dynasty": "宋",
        "collection_info": null
    },
    {
        "title": "次韵单君范寄梅行",
        "author": "陈着",
        "content": "洛阳今何辰，姚黄委沙尘。\n岂无桃李花，荆棘相仆臣。\n咄咄岁成晚，山空水粼粼。\n化为万叶飞，目断无可人。\n谁知霜雪根，独抱寒中春。",
        "dynasty": "宋",
        "collection_info": null
    },
    {
        "title": "醉中示侄溥",
        "author": "陈着",
        "content": "山茶风香酒微波，杏花日长人笑歌。\n儿孙欢拥白髮婆，煮菜解醉不厌多。\n人生乐事恐蹉跎，世事等是一梦柯。\n孝义两字不可磨，当与兄弟相切磋。\n我家兄弟三世过，谨勿令人说如何。",
        "dynasty": "宋",
        "collection_info": null
    },
    {
        "title": "后纪时行",
        "author": "陈着",
        "content": "岁在乙酉孟春朔，天气凝滞云不开。\n一日二日三四日，或雪或雨或夜雷。\n山川失色万物病，寒气折骨淖没胫。\n如大兵后洪水余，鸡犬无声烟火冷。\n况昔三阳转新元，公私万事五日宽。\n上得杯酒寿父母，下与妻孥贺团栾。\n如今景物不可说，官府何曾有时节。\n符移捷出星火飞，吏卒叫嚣豺虎烈。\n意谓东风换年头，眼前百痼庶有瘳。\n天时人事乃如此，何以解吾忧世忧。\n元日连阴至七日，老杜感时诗纪实。\n太平时节身难遇，昌黎此语亦悽恻。\n是时世事未如今，二老已有难言心。\n我今更有难言处，聊记岁月那忍吟。",
        "dynasty": "宋",
        "collection_info": null
    },
    {
        "title": "吾党与佛会",
        "author": "陈着",
        "content": "我惜苏子瞻，气豪天地隘。\n雄文万斛泉，盛名表昭代。\n自负学见道，欲涨欧阳派。\n胡为所以学，先与本论背。\n或者交浮屠，聊尔奚足怪。\n何至敢昌言，前身五祖戒。\n眉山世积善，老泉亦英迈。\n脉络有自来，胚胎乃融会。\n顾诬正大传，谓感非类秽。\n胡鬼是吾亲，父与母安在。\n痛哉復痛哉，不孝此为大。\n本来中无主，恍惚求诸外。\n一妄流到今，狂澜正澎湃。\n人人说轮回，处处习夷呗。\n有识或见讥，动以苏为解。\n愚者不必责，可责在吾辈。\n当时若遇吾夫子，鸣鼓攻之此其最。",
        "dynasty": "宋",
        "collection_info": null
    },
    {
        "title": "癸未冬至后与妻对酌偶醉遂赋",
        "author": "陈着",
        "content": "买臣卖薪妻见弃，高凤嗜学遭妻詈。\n我穷到骨累百指，黎藿併日一髮气。\n妻自执爨谋余生，诸儿忍寒结饥肠。\n有时我痴笑问妻，妻亦笑答贫其常。\n听之不觉一绝倒，不谓此道君亦晓。\n满天地间皆浮尘，消磨不尽惟此道。\n低头拱手说与妻，孟光举案与眉齐。\n当时岂缘醉饱故，深远滋味出盐虀。\n而况今日为何日，我年今年已七十。\n我妻之年虽少我，老心古道天与质。\n偶然得醉平生欢，醉中写与诸儿看。\n人閒不必问贫富，须信关雎为造端。",
        "dynasty": "宋",
        "collection_info": null
    },
    {
        "title": "四月五日醉书慈云阁",
        "author": "陈着",
        "content": "峰开荷叶东南倾，梵宫截断西来青。\n参差楼阁半空起，撞钟椎鱼撼林垧。\n奔走簦笠数百里，随事来乞山中灵。\n大众坐饱云捧足，百需顺应水建瓴。\n彼饕者谁尸海阃，日鬻三帖出府庭。\n交驰争此一席捲，赭山不足搜钵瓶。\n囊橐所攫鸟兽散，遗臭满山草亦腥。\n檐栋摧落甚败驿，旁风雨湿上见星。\n厨烟寂寞甑釜破，残僧菜色身伶俜。\n山运忽回缘法到，铁锡飞入总云亭。\n伽蓝起舞山鬼避，击大法鼓轰雷霆。\n竖硬脊梁施敏手，恢恢余刃新发硎。\n仆者以兴弊者刬，如痼病脱沈醉醒。\n况今佛流正澎湃，平地丈浪腾沧溟。\n何事不可咄嗟办，寺已如画山翠屏。\n谁知不忍回首处，山下景色何凋零。\n文献故家编下户，潇潇四壁门长扃。\n旧来富家鼠窜伏，贫民偶遗风涛萍。\n叫嚣隳突尚不已，宛转就缚垂死丁。\n春风无分日光薄，冤声苦语那可听。\n信有天堂与地狱，咫尺中间分异形。\n世变不情至此极，仰面三叹天冥冥。",
        "dynasty": "宋",
        "collection_info": null
    },
    {
        "title": "夜梦在旧京忽闻卖花声有感至于恸哭觉而泪满枕上因趁笔记之",
        "author": "陈着",
        "content": "卖花声，卖花声，识得万紫千红名。\n与花结习夙有分，宛转说出花平生。\n低发缓引晨气软，此断彼续春风萦。\n九街儿女芳睡醒，争先买新开门迎。\n泥沙视钱不问价，惟欲荡意摇双睛。\n薄鬟高髻团团插，玉盆巧浸金盆盛。\n人心世态本浮靡，庶几治象犹承平。\n卖花声，卖花声，如今风景那可评。\n向时楼台买花户，凄烟落日迷荆榛。\n但见马嘶逐水草，狐狸白昼嗥荒城。\n万花厄运至此极，纵有卖声谁耳倾。\n我生不辰苦怀旧，如病入痼酒宿酲。\n况被春风暗撩拨，傍无知我难号鸣。\n忽焉夜枕发为梦，恍恍惚惚行故京。\n一唱再唱破垣隔，闻声不见花分明。\n谓此何日尚有此，倾面大恸泪纵横。\n久而方觉更哽塞，拥被危坐百感并。\n我年今已七十一，岂是年少閒关情。\n天空地阔说不尽，山外杜鹃啼残更。",
        "dynasty": "宋",
        "collection_info": null
    },
    {
        "title": "看花吟",
        "author": "陈着",
        "content": "少陵野老老更痴，看花看开千万枝。\n安乐窝中打乖叟，看花只看半开时。\n二贤看花各有意，我亦有意看离披。\n红飞换得绿阴出，潇洒颇与老眼宜。\n麦风扬尘野色秀，梅雨蒸叶香气滋。\n避人好鸟着巢稳，争春蜂蝶今何之。\n本来生意无间断，静看游戏造物儿。\n不观圣人画剥卦，剥穷于上復下随。\n嗟乎人事正如此，盛非终盛衰非衰。\n衰盛相乘乃常理，盛不必喜衰奚悲。\n谁知世情偏喜盛，我看花衰我自知。",
        "dynasty": "宋",
        "collection_info": null
    },
    {
        "title": "六月五日大风雨水弟观有诗道其事因和之",
        "author": "陈着",
        "content": "自古人间多水旱，人事尽时功过半。\n区区事空不事实，三代以后人心乱。\n吾乡薄产寄山溪，崎岖随势无尺齐。\n受水通灌盍预备，堤防以石堰筑泥。\n顾不此信信偶木，鴂舌呗诵淫比屋。\n岂知性本依人行，方信之中神所宿。\n大云遮日雷无声，兼旬望霓忧羣生。\n更兼五日天不雨，原无黍稷田无秔。\n田里倚龙为人命，百拜哀鸣聒龙听。\n忽焉夜雨一霑濡，咸谓卧龙今睡醒。\n胡为诘朝天晦冥，飓母横挟扬威灵。\n撼山崩谷发庐舍，掀播两间摧万形。\n初谓得雨龙之赐，谁料此风随后至。\n或者风雨自有数，龙亦无知天做事。\n不如反己自求天，难独靠龙图万全。\n况持纸钱徼妄想，正似衔石将海填。\n里无千户分十甲，谄鬼诛裒知几匝。\n流俗酣溺死不怪，我有苦言谁听纳。",
        "dynasty": "宋",
        "collection_info": null
    },
    {
        "title": "绿萼梅歌",
        "author": "陈着",
        "content": "君不见宣和艮岳绿萼梅，百花魁中此为魁。\n绛霄灯火不终夕，剪为荆薪毁为灰。\n又不见驻跸钱塘开聚景，此梅又花天宠幸。\n江神不才马飞渡，踏碎禁地花无影。\n两地百五十年余，花与国都相有无。\n谁知造物不尽意，尚留人间一种癯。\n山中佳人清似水，放开吟饕嚼花髓。\n我未见花得见诗，见诗便与花相似。\n且闻九月花已芳，奇观到眼诗为忙。\n腊前年后是正候，忽为秋光岂其常。\n大庾岭头炎瘴地，年年早开不为异。\n四明相去数千里，不应早花亦如此。\n吁嗟地气如车轮，自南而北知几春。\n如今所见到草木，不独飞鸟啼天津。\n梅乎梅乎本清绝，花如白玉枝如铁。\n矫矫胡为心亦随，不念从前傲霜雪。\n唐苑九月夸梨花，鹤林九月艷杜鹃。\n我欲梅根一酹酒，谨勿与彼争取非时妍。",
        "dynasty": "宋",
        "collection_info": null
    },
    {
        "title": "丙戌二月廿五日梅山弟为孙试周遂赋",
        "author": "陈着",
        "content": "梅山种梅封且培，梅山种善如种梅。\n有善必报既有子，有子且復生孙来。\n萧艾中间芝挺出，今朝纔为两三日。\n咿呕似欲指之无，烨烨眼光如点漆。\n中庭展席分排铺，童冠环立觇所趋。\n从容顾视前举手，干戈俎豆诗与书。\n吾家昆弟存者几，六十见孙有吾弟。\n未闻他日成人事，庶几正脉存祖祢。\n杯盘团栾家庭春，岂是闲心竞芳辰。\n危时闭门独生意，一醉有感天犹仁。\n吾弟所喜吾亦喜，亦欲含饴娱晚岁。\n自知无德开后人，有不尽泽吾先世。\n不观吕范两名家，贤子若是何其多。\n皆从世积心上出，安知他日吾非他。",
        "dynasty": "宋",
        "collection_info": null
    },
    {
        "title": "夜饮慈云诸公索诗因成长篇",
        "author": "陈着",
        "content": "世艷明灭萤尾光，客气腾跃烟中香。\n烟消萤死竟何有，要知人事亦何常。\n今夕何夕山中集，六客相对通肺肠。\n樽中不问酒圣贤，得醉即是无何乡。\n耳边鼓笛有自好，忽散而去何吾妨。\n吾辈本非淫湎流，聊以寄意齐兴亡。\n老禅知我酷信我，谓此非痴亦非狂。\n呼童展纸快磨墨，听我趁笔穷夜长。\n砉然一笑如梦觉，清风明月自有天文章。",
        "dynasty": "宋",
        "collection_info": null
    },
    {
        "title": "登慈云阁示龄叟月峤",
        "author": "陈着",
        "content": "人间何处无春风，春风好处山林中。\n我与龄叟心事通，去年雪外来共松鑪红。\n梅花窗下今日还相逢，铿然者谁敲竹筇。\n吾友月峤勤相从，拍手一笑意气同。\n各馔所有留从容，丛盘簇豆异味重。\n倾壶倒榼新篘浓，瀹我以茶鼎之芳茸。\n战我以诗笔之铦锋，浮生谁能百岁终。\n世变翕忽云飞空，乌轮无情已下舂。\n白鸟翩翩投前峯，归兴浩浩舞而东，醉中无语可谢两主翁。",
        "dynasty": "宋",
        "collection_info": null
    },
    {
        "title": "寄卢致远",
        "author": "陈着",
        "content": "春来日日雪满山，雪晴初放春风还。\n高人佳处独先得，挼蓝新涨溪一湾。\n垂杨隔岸竹隔水，梅花飞香莎草斑。\n市声咫尺自辟易，天景呈发无留悭。\n何须学徐生东泛海，也休问老子西入关。\n手招鸿鹄碧云远，耳狎鸡犬白日閒。\n雨畦灌蔬翠鼎鼎，春槽压酒红潺潺。\n可以仙吾气，可以童吾颜。\n可以平步骚吾吟，免着蜡屐穷跻攀。\n可以旷视舞吾醉，安用长袖妍弓弯。\n干坤虽大此辄少，媿我衰老非其班。\n投我之辖下我榻，便欲援我起尘寰。\n携持雅道归破屋，分与松菊盟长跧。\n君如不能弃我去，倘可画我浮邱洪崖间。",
        "dynasty": "宋",
        "collection_info": null
    },
    {
        "title": "正月二日游慈云为龄叟作",
        "author": "陈着",
        "content": "丹霞前，慈云顶，两壁相看苍铁冷。\n春风秋月一逢迎，菜碗茶瓯拍香鼎。\n有时话到有处无，有时瞑到入禅定。\n本来僧俗不相干，气味投时堪隽永。\n九年卓锡兴百废，谁与挽之欲去猛。\n我年今已七十六，师五十二亦多病。\n人生契合是因缘，临老相分重悽哽。\n东湖水宽万顷烟，风波簸弄羲娥影。\n西山有寺古佛境，啼鸟落花云水静。\n醉中覶缕醒时语，师亦两下如何领。",
        "dynasty": "宋",
        "collection_info": null
    },
    {
        "title": "庚寅仲冬七日醉书梅山弟家",
        "author": "陈着",
        "content": "我来不为一醉期，忽焉一醉留者谁。\n山川无言岂有意，阴与造物昌吾诗。\n吾诗不受世促迫，亦不肯与人谐嬉。\n鸢飞戾天鱼跃渊，动笔自有风月随。\n我欲写时君莫问，君欲问时我不知。\n此时此意有此乐，梅山□梅花开时，为我痛饮而读之。",
        "dynasty": "宋",
        "collection_info": null
    },
    {
        "title": "醉书",
        "author": "陈着",
        "content": "庚寅仲冬之八日，与诸兄弟诸子侄。\n浊酒数杯菜一盆，醉后相忘见真实。\n谁云人閒天地窄，但觉物外山林逸。\n人生安能皆百年，洪崖浮邱亦浪传。\n妻孥安稳鸡犬乐，此外无復有神仙。\n甚哉世人不知足，苦积铢缕多买田。\n子孙贤否谁能料，近足此身难自保。\n举头问天天不应，聊向虚空一舒啸。\n得一聚首便为福，得一晌閒真是宝。\n但愿如安乐窝中长打乖，微醺着面春拍怀。\n不愿如荷锸自随死便埋，以酒为命忘形骸。",
        "dynasty": "宋",
        "collection_info": null
    },
    {
        "title": "老兴行慈云醉中",
        "author": "陈着",
        "content": "梅花斓斑春渐芳，山弄晴色溪生光。\n笋担自随信老步，一步一伫春意长。\n路逢邻叟笑谓我，鬚鬓皓矣脚尚强。\n及今行乐刻当岁，莫学痴人无知死亦忙。\n味哉此语举手谢，乘兴迤逦入宝坊。\n住山老子拍手喜，翠微摇曳白鸟翔。\n本来未有十日别，已似故知久别遇他乡。\n坐我以蒲团迭膝之榻，熏我以柏鼎醒心之香。\n饱我以银丝之餠长菜之馔，瀹我以石花之水申椒之汤。\n世方慕羡黄粱枕，谁顾萧飒芙蓉裳。\n独如羊枣昌歜嗜，要与古柏寒松苍。\n可但三宿桑下生恩爱，已是十年方外通肝肠。\n畴昔尽随电光一抹过，方来能有日晷几寸量。\n划然长啸出门去，弟遵吾前子扶傍。\n慈云信美非吾□，归与归与仰面天茫茫。",
        "dynasty": "宋",
        "collection_info": null
    },
    {
        "title": "送春醉吟",
        "author": "陈着",
        "content": "三月二十有一日，絮云弄日风力薄。\n家人报我明日夏，草草杯盘软春脚。\n世人心眼最无常，景物流禅争顷刻。\n南风一转垂青阴，回首芳尘是陈迹。\n天公好事亦世情，约束花神呈未着。\n放开酴醿紫心香，安排芍药无留发。\n流鶑调笙舌尚存，倦蝶依然舞还拍。\n杜鹃无知只催归，何物恶声谁听着。\n不妨长筵达诘旦，饯旧迎新两无怍。\n傍观笑我八十翁，翁亦自知身是客。\n安问家无担石储，时节犹自沈沈酌。\n我闻此语三叹息，酒边寄耳非莫逆。\n杜老忧怀醒时多，谁道醉狂放吟如李白。",
        "dynasty": "宋",
        "collection_info": null
    },
    {
        "title": "赏转官毬花酒边分韵得剪字",
        "author": "陈着",
        "content": "天机地轴随时转，万物生生就裁剪。\n庭前一种可人花，独殿春深交夏浅。\n团团自是浑沌胎，皎皎不事儿女婉。\n照见胸中本色正，洗尽世上芳容腼。\n我来把酒笑问花，花为我开恐非便。\n意将逊归金谷园，不则直进玉华苑。\n庶几异质逢异顾，百卉千葩羞着面。\n花不解答我已醉，醉梦恍与花神见。\n若曰幸自託君家，朝夕安知有贫贱。\n香何用多无眩鬻，静与谁争却悠远。\n纷纷桃李吾舆台，只许雪裏梅同传。\n富贵自有富贵花，强颜谄事非其愿。\n妄人或呼转官毬，正欲冯君力辞免。\n胡为亦动流俗心，忽向醉中遭发遣。\n跫然而喜豁然醒，前言戏耳起舞花前心服善。",
        "dynasty": "宋",
        "collection_info": null
    },
    {
        "title": "戴时可家赏木芙蓉花醉赋",
        "author": "陈着",
        "content": "西风不是芳菲节，木落山空景凄切。\n頼有桂菊聊记时，殿后拒霜花始发。\n我携樽酒来问花，花于此时擅奇绝。\n先白后红知物变，有色无香自韵别。\n寓轩主人古风流，不肯移种防慢亵。\n两根两花相妩媚，自况鸿光自娱悦。\n幸而桃李不同时，彼纷纷者当愧杀。\n颇云此花最宜霜，待有霜时酒还设。\n良辰美景休拈掇，白髮朱颜易交割。\n我今耄矣不足云，劝君年年自此醉倒梅花雪。",
        "dynasty": "宋",
        "collection_info": null
    },
    {
        "title": "与前人对酌醉中",
        "author": "陈着",
        "content": "天宽地阔无拘嫌，日往月来无留淹。\n有兴一日是一日，赏心乐事古难兼。\n我贫到底君不问，君自与我相嬉恬。\n安知朝夕不自给，有酒须与我共酣。\n窗前有菊相色向，采掇为我苦中甜。\n老妻在傍发一噱，谓虽谑浪意自严。\n想见古来圣贤酒无量，千瓢百榼非伤廉。\n回头笑谓安得此，但与刘伶阮嗣宗后佳话添。",
        "dynasty": "宋",
        "collection_info": null
    },
    {
        "title": "送黄少孺远游",
        "author": "陈着",
        "content": "慈溪先生擅天章，胸中奎壁躔诸郎。\n君生坐后秀愈卓，骨骼昂昂气扬扬。\n黄金满籝父训重，青简插架家传光。\n九经本也末百氏，一目谁如我百行。\n木根盘龙干必异，要须培植为栋梁。\n宝气贯虹玉必粹，亦在磨琢成珪璋。\n第方靴笠争径捷，难把章掖入时妆。\n既不必效阮籍哭，亦不必学接舆狂。\n仰天俯地道固在，往古来今人漫忙。\n安居茅茨即台阁，隽永藜藿胜膏粱。\n大蓬山下远尘境，晴岚暖翠松竹房。\n小鑑湖中落天镜，明月清风芰荷裳。\n内可以存养性情之正，外可以舒畅诗书之香。\n上可以奉萱庭寿康之庆，下可以遂棣华和乐之常。\n立我之大无愧怍，敬天之命为行藏。\n不然荆璞轻自售，恐如梅实酸谁尝。\n君不见苏老泉，年二十七始自强。\n渟涵满腹抑不发，直待知我逢欧阳。\n又不见徐仲车，力学笃孝母在堂。\n大贤刮目他日事，自有了翁邹道乡。",
        "dynasty": "宋",
        "collection_info": null
    },
    {
        "title": "送洵之越",
        "author": "陈着",
        "content": "有美一人来自东，与儿洵约西游同。\n谓闻古越多胜迹，庶可洗眼开心胸。\n窆石亭空思禹迹，飞翼楼高忆蠡功。\n过司马寓第，如见涑水叟。\n入稽山书院，如见晦庵翁。\n东山则想谢太傅之雅量，上虞则感李参伯之孤忠。\n读范老堂记则怀憩堂于出守，问祈国里曲则想持帽于方童。\n伟哉圣贤所森布，关乎名教无终穷。\n彼柯亭之烟竹，兰亭之觞水。\n剡溪之雪舟，邪溪之樵风。\n虽非本色□慕羡，然亦余兴相迎逢。\n盍陪簦笠风雨外，固异萍梗江湖中。\n八十一岁汝我惧，二百里近我汝容。\n目而送之岂漫往，归以復我将谁从。\n滔滔世变犹古道，修竹可竹两人龙。",
        "dynasty": "宋",
        "collection_info": null
    },
    {
        "title": "后圃侍郎芍药酴醿三花竞发戴时可载酒来同酌醉中",
        "author": "陈着",
        "content": "前日对花赋三诗，醉后谁復记当时。\n雪溪公子忽呈似，一见如梦中见之。\n世閒何事非虚妄，啸裏着句岂狂痴。\n富公园有凌霄树，独立不蔓今古希。\n碧鸡坊头海棠花，花开如屋树丈围。\n洛与蜀，今已非，虽欲胜赏将何归。\n我家贫极花未厌，我亦未敢轻抛离。\n茶一盏，酒数卮，邀朋命友长娱嬉。\n今日何日晴且暖，三花相得心自知。\n旁观索赋不须讶，要问底藴自有造物儿。",
        "dynasty": "宋",
        "collection_info": null
    },
    {
        "title": "前人载酒光风霁月□醉中",
        "author": "陈着",
        "content": "春渐老，年已耄，一时自适非不要。\n花香妙，柳腰袅，老怀未怯输年少。\n东风吹吹杖履便，燕娇鶑姹不我嫌。\n南邻载酒西邻会，鸭肝猪肚供肥甘。\n回头看浮世，晨炊晚不继。\n我非世外人，乃为醉饱计。\n乐极愧生难为辞，礼谨意厚辞则非。\n何妨真率存古道，杯茶盏酒会亦奇。\n雨韭夜，菜羹社，前有杜老后司马。\n金谷楼台灰尘飞，两家淡薄千年话。",
        "dynasty": "宋",
        "collection_info": null
    },
    {
        "title": "又似前人",
        "author": "陈着",
        "content": "寓轩爱客还爱酒，酒常不足客常有。\n有时宁辍炊粮资，买秫盆酿不盈斗。\n今日何日天气新，和粕倾来赏春韭。\n安问门外有飞尘，且向樽前开笑口。\n岸帻舞得云山摇，挥毫写出风光透。\n足以乐矣文字醉，彼何人斯囚躶丑。\n君记取，今而后，但师会数司马家，薄物勤勤意自厚。\n莫学豪饮陈孟公，投辖关门妨客走。",
        "dynasty": "宋",
        "collection_info": null
    },
    {
        "title": "送前人之董氏馆",
        "author": "陈着",
        "content": "雪溪公子清于冰，与人心事秋月明。\n黄尘满目分不入，却向嵩曲寻幽盟。\n山之趾，水之裔，花柳之时风月夜。\n避喧何必武陵源，得閒便是羲皇世。\n俗情诩诩有僞真，道义之交无故新。\n我今年已八十一，君今亦是半百人。\n日日聚首能几日，况我残阳出入息。\n闻君束书将有行，万里弱水在咫尺。\n相望怨被浮云妨，有梦难託清风将。\n岂是临分语太苦，此味昔我实备尝。\n一杯一杯莫辞劝，此酒中间胶漆酽。\n记得希夷一语不，优好之所勿久恋。",
        "dynasty": "宋",
        "collection_info": null
    },
    {
        "title": "二月十五日酴醾洞醉中",
        "author": "陈着",
        "content": "木香架下春未饶，纍纍丛蕤方弄娇。\n含香不吐有时发，只须十日晴光牢。\n满腔醖藉固有在，花心雅欲投金焦。\n逐时消遣老者事，颇与酒兴无花妖。\n不妨掇缬细咀嚼，与知味者相招邀。\n而况逢迎骨肉亲，酒无清浊和粕浇。\n百年此乐能几日，今日何日是花朝。\n谁知醉无以将还自愧，终不如独醒君子赋离骚。",
        "dynasty": "宋",
        "collection_info": null
    },
    {
        "title": "中秋月下醉笔",
        "author": "陈着",
        "content": "去年赏月待晴开，今年赏月月待来。\n去年酒少辄醉倒，今年酒多如未杯。\n信知豪饮不在我，月色为我生饮材。\n举头试看月如许，皎皎冰壶在玉台。\n西风不动露已下，碧落万里无纤埃。\n胸中磊磈正欲吐，不仗此酒谁我陪。\n落落魄魄空宇宙，何事不入我樽罍。\n素娥于我本无情，任渠惊见掴掌咍。\n谁知狂非是狂醉非醉，自有老天知我我亦何求哉。",
        "dynasty": "宋",
        "collection_info": null
    },
    {
        "title": "送陈笠峰路教之燕",
        "author": "陈着",
        "content": "笠峰秀甲东南郊，面势雄特根基牢。\n上与日月星辰交，下走海脉通六鳌。\n藴蓄玉金贲山毛，喷洩云雨苏焦熬。\n之子生于其间擅英豪，重不轻试厚自韬。\n中岁一跨鹏风翱，道之行也兹其遭。\n越庠素号多俊髦，博士一饭久为妄者饕。\n芹藻泛泛随波涛，茅苇弥望谁其薅。\n拜舞异渥开新陶，长身古眼空滔滔。\n正如矢初脱箙弓离弢，又如砥敛水淬出匣刀。\n朝讲暮说音奏谐肆骜，日渐月渍学子饱隽诗书膏。\n意欲国为邹鲁家稷皋，斥其余忍百废鏖。\n百年功绩三年劳，台府交牍争荐褒。\n虽欲顿辔将焉逃，小春布暖风未号。\n陆可鞍马水可艘，齑根鲙鲈蠏霜螯。\n一饮百榼新篘醪，梅花驿路万里重游遨。\n大则径上玉堂挥健毫，不亦小驻粉省班郎曹。\n我欲饯送乏酒羔，赠言一纸忘忉忉。\n峻坂立马严提镳，急流放船稳着篙。\n他日清望拂星旄，衣锦归时当与笠峰相为高。",
        "dynasty": "宋",
        "collection_info": null
    },
    {
        "title": "送儿沆再之婺",
        "author": "陈着",
        "content": "父母生汝期望汝，地阔天宽从着步。\n霜叶飞红橙橘黄，一笠西风正宜路。\n送汝出门不肯行，低头进前出苦语。\n双亲虽安身已高，菽水为欢盍朝暮。\n夏初奉命见两山，往还恨不身生羽。\n如今又为千里行，直是恋慕难轻去。\n有不忍听手抚背，至哉天理人伦处。\n我岂欲汝寸步离，事有乘机恐差误。\n晚年正欲汝有成，此行倘与心相副。\n皱皮瘦骨便精神，当为汝喜非汝惧。\n不妨安稳趁前程，但及梅花时归学莱舞。",
        "dynasty": "宋",
        "collection_info": null
    },
    {
        "title": "送沆赴台州学录",
        "author": "陈着",
        "content": "山连霞，水半沙，十步九步神仙家。\n草初芽，树欲花，香风二百里春华。\n人谓此行良可乐，我送出门还作恶。\n初心谓何姑勿道，为贫去抱夫子脚。\n天台如今人物林，芹芳藻洁纷佩衿。\n物议无情忧责重，尽人须要先尽心。\n好为人师古所戒，况汝大欠镫窗债。\n理义无穷白日速，相长工夫方有在。\n视身如玉宜好修，守口如瓶勿起羞。\n平平之外无赫赫，介介之中有休休。\n劳其筋骨饿肤体，乃汝法家并拂士。\n恩爱极处言语切，岂得已哉汝行矣。\n我年虽迈尚自强，藜藿能延寿命长。\n相望只有片云隔，不比远去无游方。\n时节飞书当莱舞，两字平安胜三釜。\n三年电光一抹过，但要学成身立来归见父母。",
        "dynasty": "宋",
        "collection_info": null
    },
    {
        "title": "送邑簿李大用任满",
        "author": "陈着",
        "content": "綵旗蔽野南风香，欢门遮马东路长。\n黄童白叟百拜酒，鸾栖主人今日行。\n忆昔焦氛涨天赤，手挽龙津力输涤。\n簿领为职关系重，儒术饰吏经纶密。\n学校一新衿佩来，市井再復图画开。\n男耕女织各按堵，山居海藏皆熙台。\n口不言功心自谕，三年任满留不住。\n我穷欲饯惟有心，一诗收拾行碑语。\n如之何说见事明，自有夜月光山亭。\n如之何说律已清，亦有秋水铺长汀。\n留此贤劳书县谱，携此声名步云去。\n君不见政事堂中李参伯，即是当年长社簿。",
        "dynasty": "宋",
        "collection_info": null
    },
    {
        "title": "送邑宰丁溉之任满",
        "author": "陈着",
        "content": "君不见南山峯晴倚空，有时烟岚失青葱。\n又不见碑潭水清贯市，有时波涛涨黄滓。\n铜章一临山水閒，变态有甚水与山。\n自从有邑知几尹，仁闻始终无二三。\n况直焦氛半封内，转为乐国非容易。\n飞鳬忽载福星来，力量精神有余地。\n吾乡由来文献多，道脉无如世故何。\n蔬园每每今栋宇，芹波瀰瀰新弦歌。\n小民艰食业山海，弱肉难供虎狼噬。\n寒忽暖衣饥忽食，昼无打门夜无吠。\n百里乳哺父母怀，恶稔时劳匣剑开。\n同寮议论兄弟视，理到肯放山笔回。\n苦蘗隽永世味外，甘棠种在人心裏。\n图志虽书不尽书，颂碑歌记如何记。\n及瓜而代芒芒行，花城如画琴在堂。\n手挥帐饯前路阔，唾去金馈西风香。\n来不携家影相逐，去不挑包心自足。\n眉閒迎笑动瑶琴，膝下候归翻綵服。\n南溪景擅孟城奇，酒丹米白鱼蟹肥。\n家林燕喜莫惜醉，仕宦得閒能几时。\n平实工夫根本大，舒徐步武官职耐。\n向上规模看宰邑，谁能如公三出宰。\n谁能如公彻底清，谁能如公不眩名。\n卓乎高哉日月证，足以行矣云霄程。\n出门为民还小驻，肯借心香勤旱雨。\n一雨三日岂偶然，异日作霖天已许。\n老夫生身八十年，何幸亲见真前缘。\n既无筋力送之远，又乏词藻扬其贤。\n漫将里咏涂歌者，掇拾万一溪藤写。\n长揖奉为行李累，为我一读清天下。",
        "dynasty": "宋",
        "collection_info": null
    },
    {
        "title": "送儿沆再之台学併似许梧山张在轩",
        "author": "陈着",
        "content": "学古入官非易事，同寅协恭第一义。\n昨汝行矣重吾忧，今吾闻之为汝喜。\n有如此广文先生，真所谓法家拂士。\n寄声忽到我，用情应为汝。\n我欲谢之难为语，汝其听之告以意。\n古天台，多士类，文有风樯阵马之奇，气有霜林老鹘之鸷。\n镇之以静重，行之以平易。\n艰难见初心，苦淡得真味。\n人谓着脚危于渊，我知进德此其地。\n汝不见范文正公家书片幅戒子侄，有事只与同官议。\n又不见欧阳朋党一论质鬼神，同道相益乃君子。",
        "dynasty": "宋",
        "collection_info": null
    },
    {
        "title": "送儿深赴婺之月泉山长",
        "author": "陈着",
        "content": "来汝深，吾语汝，汝今此行五百里。\n吾岂不欲汝在傍，朝夕告教从容裏。\n世莫难于续书脉，孝莫大于养吾志。\n男儿须为大丈夫，远游有方学者事。\n汝行乎，吾决矣。\n名山大川如不识，坎井中见能有几。\n严师良友如不亲，家庭閒语未必是。\n若曰高车过万里桥，非所羡于司马氏。\n若曰荣乡佩六相印，亦何取于苏季子。\n区区物外先入心，役役终身非切己。\n星婺域，月泉水，古到今，最多士。\n要知三人必有师，毋谓一日长乎尔。\n贼人之子乃自贼，毁人之善是自毁。\n同寮当出肺肝话，诸生当如手足视。\n回顾弱植荷倚重，隽永古训滋味旨。\n遇食不求饱，饮酒不至醉。\n閒事付浮云，本色为实地。\n诗书何幸薄有禄，齑盐犹胜空煮字。\n仕未可养汝奈何，耄犹加餐我自慰。\n要得友朋之誉可听闻，即是父母之前相诺唯。\n三年日月一箭过，不必吾惧但为吾所喜。",
        "dynasty": "宋",
        "collection_info": null
    },
    {
        "title": "赠郡经历韩君美",
        "author": "陈着",
        "content": "易为六经彝训祖，诗关万里风化机。\n周孔派外谁復得，商赐言后知者谁。\n穿凿簸弄到今日，家自为诗人自易。\n数不及理数亦妄，吟而无用吟何益。\n京房辈，晚唐诗，悖谬之渠漓之靡。\n虽不能为本真累，能误来者滔滔地。\n鄞幕多缘奎壁照，铁做脊梁主公道。\n有时发经本旨坐虎皮，有时续古正音斥蝉噪。\n老夫耄矣不出山，宿学已堕寒灰閒。\n卓哉斯文有可宗，身虽不前心已攀。\n二松主人忽传意，谓曾齿及穷姓字。\n生来欠识韩荆州，我亦自分陈无己。\n此心胡为乎来哉，清风明月肝胆开。\n满天下是可为事，终归敏手经纶才。\n人文所以经天地，直须掀揭山火贲。\n民事所以寿根本，要使人人歌既醉。\n自顾光阴迫下舂，犹欲拭目儒术功。\n不能颂泰交于风云之表，亦可歌丰年于畎亩之中。",
        "dynasty": "宋",
        "collection_info": null
    },
    {
        "title": "行路易送陈晟谋仕",
        "author": "陈着",
        "content": "行路易，行路易，方寸中閒是天地。\n诗书能生万里翼，一出门外风云起。\n彼水马儿如江河，彼酰鸡辈知瓮耳。\n汝今此行有足行，我为之喜非徒喜。\n先生在前充安公，后学在侧太初子。\n如舟顺流帆佐使，如辕欲南车有指。\n有文举表人已羡，入夫子门谁敢议。\n机会来时非偶然，功名发轫斯可矣。\n岂知我，犹望汝，谦以养高勿自高，虚以求是勿自是。\n觅慈湖，拜象山，不见了翁愧程氏。\n终为巍巍大儒宗，可是录录常流士。\n自顾衰景薄下舂，聊写苦语累行李。\n行路易，行路易，易处有难从此始，试深思之有余味。",
        "dynasty": "宋",
        "collection_info": null
    },
    {
        "title": "送邑簿阮杏山解任",
        "author": "陈着",
        "content": "杏山高高压羣山，山灵发秀生凤鸾。\n便应鶱腾梧桐表，胡为回翔枳棘閒。\n谁知异物非凡翼，志在远大须培植。\n固非燕雀所能知，正恐鸿鹄亦未识。\n去年桂子香中晴，五綵扬下民欢迎。\n雝雝仁气才鼓荡，今春已趣云霄程。\n清水一壶留矮屋，顺风万里送行色。\n内将揽辉仪周行，外将和鸣福万国。\n老夫耄矣阻攀行，一诗寄意无他肠。\n愿言双旌导前路，飞致凤花开处是桐乡。",
        "dynasty": "宋",
        "collection_info": null
    },
    {
        "title": "送邑簿周信解任",
        "author": "陈着",
        "content": "秋风好，秋风好，吹起栖鸾上云表。\n邑人欲留留不住，綵旗绣帐长安道。\n歌者相和舞者蹈，欲说遗爱知多少。\n朱絃直，青铜照，姦回百巧终莫欺，正大一交如夙好。\n处事无难轻车就熟路，据理必争疾风加劲草。\n三年任满如始至，万里当远到。\n拥箳篂，植旌纛，分内功名非外求，时来为之特谈笑。\n尚须续续□飞笺，勿谓老夫年已耄。",
        "dynasty": "宋",
        "collection_info": null
    },
    {
        "title": "寄台教王吉甫",
        "author": "陈着",
        "content": "直溪之水清且洌，可以沃我老枯渴。\n直溪之风空且阔，可以舒我穷鬰结。\n自闻西来飞霞佩，使我南望片云隔。\n苦无筋力抗尘埃，徒有心事交冰雪。\n长庚分光到寂寞，好风流閒无时节。\n瘿木岂是罍洗材，歜葅不登鼎俎列。\n见何所见斯未信，取非所取毋乃亵。\n俗眼滔滔鄂州花，古道卓卓元城铁。\n自昔瓮城地最灵，而况金坛人更杰。\n漫塘词源有流传，实斋理学素磨切。\n忽乘朝阳下赤城，坐觉文星灿东浙。\n龟手之药或以封，皋皮之座啸自彻。\n糠粃在前吾不妨吾后，瓦注者巧吾但安吾拙。\n教铎重新雷霆鸣，儒流勇赴江河决。\n弦诵洋洋正声合，芹藻楚楚生香发。\n北斗泰山收宝望，东观蓬莱是途辙。\n何时镫前相对一杯酒，未见颜色惟看山中秋夜月。",
        "dynasty": "宋",
        "collection_info": null
    },
    {
        "title": "送儿沆赴昌国学录",
        "author": "陈着",
        "content": "来汝沆，吾语汝。\n蓬莱乡，仙者寓，汝行岂为求仙故。\n宝陀山，佛者住，汝今岂为礼佛去。\n吾闻滃洲好学舍，兵后弦歌尚存鲁。\n巨鳌拄牢苍璧岛，长鲸截断红尘路。\n黄公高节懔犹在，茹侯英标俨如覩。\n芷翁器业国有传，逸少词章家有谱。\n扶桑日出长精神，沧溟际天豁襟宇。\n潮水生落见乘除，风涛澎湃尝敛阻。\n耳目所接皆为学，身心所会当约取。\n旦气清明方见性，人生涉历终知趣。\n规模要放面前阔，议论要到心平处。\n雪霜之际有阳春，波浪之中有砥柱。\n畏友当如父师敬，平交当以兄弟处。\n我虽自馁耄何及，汝方年壮力须努。\n亦欲长教在我傍，深恐独学为汝误。\n不然何以资一出，幸犹近只寸半渡。\n驾言曰仕实从游，自昔成人出辛苦。\n着汝意气勉自强，味哉言语谨勿负。\n东云在望道路开，西风吹送衣裳舞。\n消受宫墙饭几盂，胜举家庭禄三釜。\n岁月箭过归有期，却把本色初心娱父母。",
        "dynasty": "宋",
        "collection_info": null
    },
    {
        "title": "寿雪窦寺炳同长老",
        "author": "陈着",
        "content": "昌黎大颠相接识，为说道理惊孤寂。\n欧公喜与惟俨交，爱其文逸通经术。\n自顾拟非韩欧伦，漫游亦到沙门释。\n明觉后人少野师，湖海宿尊推第一。\n胸中自有大藏经，此外三兼翰林笔。\n坐断名山皆梵家，能有几人知本色。\n不从钵盂计颗粒，则向栋宇争寸尺。\n彼滔滔者何足云，我油油然自相得。\n年年荷师寿我生，今何以寿师生日。\n欲写丹霞赞其高，师自有流乳一峯矗天碧。\n欲倾嵩渌扬其清，师自有飞雪千丈挂空白，但有数语一溪藤，相伴瓣香飞入室。\n缘师法门本是空，我也将空当真实。\n世閒何事非戏剧，请师一笑撼动天开图画壁。",
        "dynasty": "宋",
        "collection_info": null
    },
    {
        "title": "可举长老退休于西山庵赋西山好以送之",
        "author": "陈着",
        "content": "西山好，西山好，天开画阁胜蓬岛。\n千峯尽头地脉舒，万顷如掌湖光抱。\n清风佳月自时节，暖翠晴岚互昏晓。\n逢人大观夙契心，小筑数閒谋退老。\n欲归去来不由身，妙庄严域须手了。\n平平稳稳经理去，纤纤悉悉工夫到。\n栋宇峥嵘巾笠凑，钟鼓震撼钵盂饱。\n今日何日满十分，是空非空归一笑。\n于戏分付善舞人，曳锡逍遥忙劫表。\n老鹤飞迎出山深，驯龙拜伏候门早。\n便应管领古烟霞，何妨评论閒花草。\n樵歌渔唱如梵呗，茶约诗盟足吟啸。\n淡中滋味苦亦甜，静处风光安是宝。\n顾我门户虽不同，如此林泉均所好。\n霜松雪柏梦相知，布袜青鞋嗟已耄。\n西山好，西山好，世閒何处不是邯郸道。",
        "dynasty": "宋",
        "collection_info": null
    },
    {
        "title": "似法椿长老还住浄慈",
        "author": "陈着",
        "content": "寺后山，青巑岏，忽如憔悴忽又开容颜。\n寺前滩，声潺湲，忽然枯涩忽又起波澜。\n知为谁乎丑或妍，只在主者往与还。\n追思畴昔狎羣攫，痛卷无余遗百难。\n山林赪矣囊橐外，栋宇委之荆棘閒。\n飞锡一来重悲慨，张弮勇欲兴颓废。\n积劳落成逾一纪，大书记实光千载。\n彼物何物众所唾，无事生事几乎駡。\n蚁将撼木不自分，犬或见雪从他吠。\n无辩之辩如我何，有怪不怪当自坏。\n胡为撞钟击鼓辞上方，若曰挑包顶笠皆吾乡。\n戏衫脱了因甚快，大权契合终难忘。\n风曾相送迎亦好，云与俱出归何妨。\n两不着相是去住，一拨便转无思量。\n人生忽忽梦幻身，世界茫茫戏剧场。\n我老不觉八十三，师今亦且半百强。\n石塔重来我愧不是苏玉局，茅屋可赋师却自爱杜草堂。",
        "dynasty": "宋",
        "collection_info": null
    },
    {
        "title": "代天宁寺僧可举赠梓人善斲歌",
        "author": "陈着",
        "content": "四明山南鬰嵯峨，异气上与青天摩。\n人豪挟秀布山下，余为巧匠擅一窝。\n颀然而长独出者，此中巧处得最多。\n谁知造物亦有意，要为公输世其科。\n天宁古剎本雄丽，一旦忽受融风苛。\n作而新之岂易事，一手足任奚谋他。\n前年起山门，见者赞叹谁敢呵。\n今年起佛殿，镇压大地山与河。\n百川奏材奔赑屃，万夫应役鸣鹳鹅。\n眼意所及规矩就，颐指之下锯斧罗。\n巍巍列柱铁直立，整整骈榱玉圆瑳。\n层檐飞走凤翼舞，修梁腾上虹光拖。\n上入云霄争雁路，下临城市眇蚁窠。\n可以坐三大如来于中閒正面，可以奉五百罗汉于东西两阿。\n我仗我佛大势力，翻起尺水成大波。\n汝有妙思随我意，轮奂视昔百倍过。\n宝坊突兀见此屋，回首人世今如何。\n当年大而富贵户，寒烟落日废址迷蓬莎。\n小而苟活破茅舍，凄风苦雨不识阳春和。\n慈悲法门何遮碍，平等世界何偏颇。\n安得如汝千百亿，庄严栋宇徧婆娑。\n有快活，无障魔，大家拍手齐唱善斲歌。",
        "dynasty": "宋",
        "collection_info": null
    },
    {
        "title": "代赵信甫千人助冬衣",
        "author": "陈着",
        "content": "忆昔浑家衣天香，翩翩风流公子裳。\n蟾宫步武云送上，雁塔姓名星摇芒。\n绿袍照眼初意锐，青毡入手前路长。\n谁知蕉鹿成夜梦，日与蓬鷃争时光。\n纍纍鹄形走山谷，战战茧足履冰霜。\n貂裘已弊有嫂轻季子，牛衣虽泣无妻问王章。\n悬鹑襹褷不投俗，扪蝨勃窣徒谈王。\n岂不欲羡补衮居峻地，岂不欲着锦绣归故乡。\n顾瞻外饰至此面自赪，摸索中襟凄其汗如滂。\n况今玄冥令凛冽，难把赤立身支当。\n彼狨鞍宝马重狐貉，彼毳茵绣帐双鸳鸯。\n或锦步障五十里，或金缕衣十二行。\n与富贵家自择伴，如衰飒辈难登堂。\n老者衣帛盍早计，大寒索裘真痴忙。\n缙绅遗绪惨莫继，章缝本色终难忘。\n从来固多急义谱，今亦何敢浅识量。\n君不见履常长贫冻至死，絮袄不具有识空悲伤。\n又不见范叔一寒如此极，绨袍之恋千载犹芬芳。",
        "dynasty": "宋",
        "collection_info": null
    },
    {
        "title": "悼出童尚质二首  其一",
        "author": "陈着",
        "content": "南山山最秀，之子得其精。\n年少文偏老，身通道自亨。\n得交空所藴，见义勇于行。\n今日知无憾，声名一死生。",
        "dynasty": "宋",
        "collection_info": null
    },
    {
        "title": "悼出童尚质二首  其二",
        "author": "陈着",
        "content": "聚散几怱怱，真如醉梦中。\n分虽甥舅异，情实弟兄同。\n坐夜镫前雨，嘘春扇底风。\n伤心今已矣，庭草泣秋虫。",
        "dynasty": "宋",
        "collection_info": null
    },
    {
        "title": "弔单方庵墓",
        "author": "陈着",
        "content": "方庵居士死，归骨白云根。\n霜暑三年别，风流万古存。\n月梁空夜梦，宿草长春痕。\n松底幽兰发，清香是梦魂。",
        "dynasty": "宋",
        "collection_info": null
    },
    {
        "title": "挽陈菊坡枢密二首  其一",
        "author": "陈着",
        "content": "家学渊源远，公今德行科。\n一纯光白璧，重望压颓波。\n职业居朝久，文章八石多。\n平生何所似，霜菊在秋坡。",
        "dynasty": "宋",
        "collection_info": null
    },
    {
        "title": "挽陈菊坡枢密二首  其二",
        "author": "陈着",
        "content": "身到西枢府，黄扉一蹴开。\n急流知有退，乐处在人閒。\n健领耆英社，清标利欲关。\n典刑今已矣，风雨暗青山。",
        "dynasty": "宋",
        "collection_info": null
    },
    {
        "title": "挽董帅干二首  其一",
        "author": "陈着",
        "content": "裔自杏林仙，清闲福最全。\n独醒偏醉客，鳏宿似逃禅。\n古貌尧民老，风流晋世贤。\n应门付儿辈，花竹小壶天。",
        "dynasty": "宋",
        "collection_info": null
    },
    {
        "title": "挽董帅干二首  其二",
        "author": "陈着",
        "content": "向来相与处，欲说泪先滂。\n笑席平交等，名鞭夙许长。\n宦游成离索，归见及康强。\n如今果何日，忍听歌些章。",
        "dynasty": "宋",
        "collection_info": null
    },
    {
        "title": "挽黄提举震三章  其一",
        "author": "陈着",
        "content": "江山古四明，独立表平生。\n敏处经纶密，癯中气局宏。\n鸿毛看势利，虎口见功名。\n麾节那能究，东南天已倾。",
        "dynasty": "宋",
        "collection_info": null
    },
    {
        "title": "挽黄提举震三章  其二",
        "author": "陈着",
        "content": "文弊莫如今，独存师古心。\n汲深六经海，茹实百家林。\n公有传贤笔，私无谀墓金。\n晚年北山北，谁识醒中吟。",
        "dynasty": "宋",
        "collection_info": null
    },
    {
        "title": "挽黄提举震三章  其三",
        "author": "陈着",
        "content": "当年时事谁，咄咄赋归与。\n同是无枝鹊，危如游釜鱼。\n偷生盟世好，访远记山居。\n已矣向谁恸，儿孙书满庐。",
        "dynasty": "宋",
        "collection_info": null
    },
    {
        "title": "挽黄祖勉三首  其一",
        "author": "陈着",
        "content": "世远太和散，儒门有若人。\n沈潜勤汲古，澹静肯妍春。\n识到寡轻语，触来无量颦。\n渊乎莫澄挠，叔度乃其伦。",
        "dynasty": "宋",
        "collection_info": null
    },
    {
        "title": "挽黄祖勉三首  其二",
        "author": "陈着",
        "content": "平生不行怪，流俗自难同。\n原明无仕志，公休有父风。\n肯堂劳未艾，反席寿俄终。\n谁料生刍奠，今年又乃翁。",
        "dynasty": "宋",
        "collection_info": null
    },
    {
        "title": "挽黄祖勉三首  其三",
        "author": "陈着",
        "content": "夙是通家契，姻盟又此时。\n相依百罹世，多活几年期。\n辰龙竟归梦，子书谁续为。\n九京不可作，乔梓北风悲。",
        "dynasty": "宋",
        "collection_info": null
    },
    {
        "title": "挽曹泰宇居士三首  其一",
        "author": "陈着",
        "content": "忠义垂青脉，癯然独饭蔬。\n生涯一身寄，禅学九经余。\n有教宁分类，逢人只借书。\n世方餍粱肉，视此愧何如。",
        "dynasty": "宋",
        "collection_info": null
    },
    {
        "title": "挽曹泰宇居士三首  其二",
        "author": "陈着",
        "content": "滔滔彼居士，谁得似君真。\n盍驻香山社，俄抛病室身。\n首邱存故我，手泽付何人。\n此理本来悟，浮生一窖尘。",
        "dynasty": "宋",
        "collection_info": null
    },
    {
        "title": "挽曹泰宇居士三首  其三",
        "author": "陈着",
        "content": "怱怱相聚处，未足满平生。\n镫雨对眠梦，花晴携话行。\n前盟空在耳，外哭若为情。\n已矣不可作，高山孤月明。",
        "dynasty": "宋",
        "collection_info": null
    },
    {
        "title": "挽范千之二首  其一",
        "author": "陈着",
        "content": "得年虽欠寿，凡事孰能瑕。\n识老语言简，学充文赋葩。\n刘蕡胡不第，灵运欲忘家。\n已矣归何处，虚留海上槎。",
        "dynasty": "宋",
        "collection_info": null
    },
    {
        "title": "挽范千之二首  其二",
        "author": "陈着",
        "content": "翛然形早蜕，遗痛在家人。\n手泽泣孤子，箧封悲二亲。\n菟裘行计旧，牛陇窆铭新。\n我亦知君者，酸心唐隩春。",
        "dynasty": "宋",
        "collection_info": null
    },
    {
        "title": "挽樊君修",
        "author": "陈着",
        "content": "忆昨会山中，危时苦话同。\n老枝期共雪，乔木虑摧风。\n弟有文铭竁，儿能礼送终。\n九京无可憾，后死愧衰翁。",
        "dynasty": "宋",
        "collection_info": null
    },
    {
        "title": "挽孙大监二首  其一",
        "author": "陈着",
        "content": "家学自相师，名成六馆推。\n春风中哨立，古道上安驰。\n朝擅敢言直，民歌不忍欺。\n危时方倚重，猨鹤已追随。",
        "dynasty": "宋",
        "collection_info": null
    },
    {
        "title": "挽孙大监二首  其二",
        "author": "陈着",
        "content": "忆昨叩溪扃，承闻病莫迎。\n云山成永诀，胶漆感平生。\n绋送老无力，薤歌遥寄声。\n何须闻宿草，未死有余情。",
        "dynasty": "宋",
        "collection_info": null
    },
    {
        "title": "挽孙处士",
        "author": "陈着",
        "content": "魁阀分根异，充然秀气储。\n少年古心貌，危世旧诗书。\n鵩怪来何早，熊祥梦竟虚。\n遥知蕙帐下，昼哭痛何如。",
        "dynasty": "宋",
        "collection_info": null
    },
    {
        "title": "挽少保王平章二首  其一",
        "author": "陈着",
        "content": "气貌古心盎，渊源早学成。\n三朝尊汲直，四海颂夷清。\n忧国生如死，诚身实过名。\n巍巍叔季世，人重泰山轻。",
        "dynasty": "宋",
        "collection_info": null
    },
    {
        "title": "挽少保王平章二首  其二",
        "author": "陈着",
        "content": "大老关元命，平生坐十年。\n权奸以国毙，柄用已天颠。\n痛事自屧去，忠魂客寄然。\n犹遗簪□旧，血恸北风前。",
        "dynasty": "宋",
        "collection_info": null
    },
    {
        "title": "挽江阴军王寺丞",
        "author": "陈着",
        "content": "自是元台嗣，心如白屋英。\n老成涵古气，清劲立平生。\n孝养官居少，幽恬俗念轻。\n栖栖甲子晚，谁识病渊明。",
        "dynasty": "宋",
        "collection_info": null
    },
    {
        "title": "挽赵集贤□□三首  其一",
        "author": "陈着",
        "content": "雍容存器局，沈细入经纶。\n心好难为弟，身危活得民。\n余生盟蕙帐，急召应蒲轮。\n松下旧游处，为谁芳草新。",
        "dynasty": "宋",
        "collection_info": null
    },
    {
        "title": "挽赵集贤□□三首  其二",
        "author": "陈着",
        "content": "三年集贤院，一老远游身。\n镫火影相弔，家山眉两颦。\n生还空有日，病卧竟无晨。\n瞑敛夫何憾，同朝多故人。",
        "dynasty": "宋",
        "collection_info": null
    },
    {
        "title": "挽赵集贤□□三首  其三",
        "author": "陈着",
        "content": "命也谁无死，恩斯独异今。\n人迎万里榇，天报一生心。\n红炬护舟稳，白云归窆深。\n蹒跚得临坎，痛器撼山林。",
        "dynasty": "宋",
        "collection_info": null
    },
    {
        "title": "挽张梅坦二首  其一",
        "author": "陈着",
        "content": "之子吾乡秀，生来踏上风。\n兰亭高擢颖，芹泮早称雄。\n科第孙山秀，吟情灞雪中。\n□□□□□，□□□□□。",
        "dynasty": "宋",
        "collection_info": null
    },
    {
        "title": "挽张梅坦二首  其二",
        "author": "陈着",
        "content": "同饮嵩溪水，绸缪况有连。\n心期天地阔，情话岁时迁。\n一病胡三暑，长归竟九泉。\n谁知之子憾，薛凤定翩翩。",
        "dynasty": "宋",
        "collection_info": null
    },
    {
        "title": "挽舒亦山少母邹氏",
        "author": "陈着",
        "content": "我与亦山连，因闻少母贤。\n顺柔知自分，勤检乐吾便。\n心积儿孙福，家修香火缘。\n平生庶无憾，此去坐青莲。",
        "dynasty": "宋",
        "collection_info": null
    },
    {
        "title": "挽蒋质甫",
        "author": "陈着",
        "content": "谁能传耆旧，善誉在乡关。\n教子籯金外，和家棣萼閒。\n死心多佛悟，生世半诗閒。\n逝矣夫何憾，逍遥玉女山。",
        "dynasty": "宋",
        "collection_info": null
    },
    {
        "title": "挽袁镇",
        "author": "陈着",
        "content": "名笔记新茔，何须更乞铭。\n空山有琴瑟，有子足门庭。\n死异十年远，归同一穴宁。\n乡人指余庆，书气发林垧。",
        "dynasty": "宋",
        "collection_info": null
    },
    {
        "title": "挽孙常州寺簿二首  其一",
        "author": "陈着",
        "content": "早宦早收还，相从溪与山。\n身曾五□贵，心自一鸥閒。\n留训金籯外，寻盟贝叶閒。\n手铭平日事，打破死生关。",
        "dynasty": "宋",
        "collection_info": null
    },
    {
        "title": "挽孙常州寺簿二首  其二",
        "author": "陈着",
        "content": "青春到白首，胶漆更他谁。\n话别水亭酒，断章山驿诗。\n平生今地下，后死独天涯。\n执绋万官路，欲前筋力衰。",
        "dynasty": "宋",
        "collection_info": null
    },
    {
        "title": "挽范节干二首  其一",
        "author": "陈着",
        "content": "君墓我其铭，谁知不尽情。\n半生萍梗过，晚岁柏松盟。\n辇下清相谂，兵閒老共惊。\n芙蓉堂在否，回首泪纵横。",
        "dynasty": "宋",
        "collection_info": null
    },
    {
        "title": "挽范节干二首  其二",
        "author": "陈着",
        "content": "去秋言别时，执手水之湄。\n犹侈春风会，那知夜壑移。\n鬣封期已薄，眉案死相随。\n君可无遗憾，其如我自悲。",
        "dynasty": "宋",
        "collection_info": null
    },
    {
        "title": "挽董监镇",
        "author": "陈着",
        "content": "宿善有君□，幽铭岂溢言。\n何妨儒鹖弁，自可客龙门。\n瑞竹松根见，丛编手泽存。\n寿终无一憾，更是好儿孙。",
        "dynasty": "宋",
        "collection_info": null
    },
    {
        "title": "挽史允叟慈母王氏",
        "author": "陈着",
        "content": "彼美兰仪盎粹温，谁知肃肃范闺门。\n生荣梦视金花诰，死瞑培成玉树根。\n中一祔严家称礼，终三年制子权恩。\n我来欲送铭旌路，客病栖栖怅莫奔。",
        "dynasty": "宋",
        "collection_info": null
    },
    {
        "title": "挽王开叔",
        "author": "陈着",
        "content": "裔自三吴秀四明，士林着不尽峥嵘。\n江淮游览诗随气，乡里推评实过名。\n最是与梅相契友，翛然易箦了平生。\n北风飞旐余山路，稍得悲歌薤露声。",
        "dynasty": "宋",
        "collection_info": null
    },
    {
        "title": "挽张正甫二首  其一",
        "author": "陈着",
        "content": "别来倏忽一周星，君住家林我泛萍。\n到处逢人问梅坦，有时见梦说兰亭。\n自怜倦翼归迟暮，已报清魂入杳冥。\n多少微言今已矣，义难辞处写为铭。",
        "dynasty": "宋",
        "collection_info": null
    },
    {
        "title": "挽张正甫二首  其二",
        "author": "陈着",
        "content": "河汾坐下旧诸生，拔颖丛中学早成。\n公相品题文艺价，乡人辟易义风情。\n本来云雨蛟龙志，老去山林猨鹤盟。\n桂子不须坟上落，此君原自不争名。",
        "dynasty": "宋",
        "collection_info": null
    },
    {
        "title": "挽校书郎方公夫人二首  其一",
        "author": "陈着",
        "content": "有美女中玉，来嫔天下魁。\n心无惭藻涧，眼及到兰台。\n欲伴春行乐，俄缠昼哭哀。\n谁知余地在，五桂总翘材。",
        "dynasty": "宋",
        "collection_info": null
    },
    {
        "title": "挽校书郎方公夫人二首  其二",
        "author": "陈着",
        "content": "七十七年春，斑衣堂上新。\n鱼轩宜有晚，恙枕竟无晨。\n空感通家泪，难随执绋尘。\n望云飞老□，聊聒薤歌人。",
        "dynasty": "宋",
        "collection_info": null
    },
    {
        "title": "挽卓生甫二首  其一",
        "author": "陈着",
        "content": "风雨潇潇境，山林落落姿。\n安贫清似玉，嗜学苦如饴。\n世事两颦送，古心诸老知。\n家庭多手泽，幸有宁馨儿。",
        "dynasty": "宋",
        "collection_info": null
    },
    {
        "title": "挽卓生甫二首  其二",
        "author": "陈着",
        "content": "袖携文满卷，下问及深衣。\n拟议金难订，稽迟璧未归。\n重逢何日是，一梦已人非。\n宿草自春处，老心东向飞。",
        "dynasty": "宋",
        "collection_info": null
    },
    {
        "title": "挽族父承务郎衡之三首  其一",
        "author": "陈着",
        "content": "人物瑞丹霞，翛然绝点瑕。\n宽心无厌客，急义不谋家。\n一室琴棋画，四时风月花。\n晚来满山菊，消得澹生涯。",
        "dynasty": "宋",
        "collection_info": null
    },
    {
        "title": "挽族父承务郎衡之三首  其二",
        "author": "陈着",
        "content": "庭桂出心根，天风香满门。\n初封缘子贵，上寿称君恩。\n正尔需三釜，胡然梦九原。\n有余无尽泽，留下长兰孙。",
        "dynasty": "宋",
        "collection_info": null
    },
    {
        "title": "挽族父承务郎衡之三首  其三",
        "author": "陈着",
        "content": "当年延桂塾，承乏愧无能。\n以子视宗族，如家安友朋。\n春风文字酒，夜雨诵絃镫。\n古首凄谁续，心安泪欲冰。",
        "dynasty": "宋",
        "collection_info": null
    },
    {
        "title": "剡县解雨五龙潭等处送神辞",
        "author": "陈着",
        "content": "稼如茨兮黍与粳，十日不雨兮彼苍。\n御龙君兮徼祥，环嵊之土兮雨其滂。\n焦捲发秀兮摇晚凉，田水泱泱兮秋风香。\n旄倪舞歌兮饱有望，神之赐兮何可忘。\n登山临水兮送将，神亦劳止兮归安故乡。",
        "dynasty": "宋",
        "collection_info": null
    },
    {
        "title": "赋虚谷黄子羽所藏吴山西墨兰三章  其一",
        "author": "陈着",
        "content": "虚谷兮委蛇，云英英兮日迟迟。\n繁阴兮土滋，兰之生兮彼桃李其安知。",
        "dynasty": "宋",
        "collection_info": null
    },
    {
        "title": "赋虚谷黄子羽所藏吴山西墨兰三章  其二",
        "author": "陈着",
        "content": "虚谷兮明阳，纷百草兮树千章。\n馨香兮自将，兰之有兮何蕙茝之敢芳。",
        "dynasty": "宋",
        "collection_info": null
    },
    {
        "title": "赋虚谷黄子羽所藏吴山西墨兰三章  其三",
        "author": "陈着",
        "content": "虚谷兮泬寥，霜雪降兮风萧萧。\n荣华兮飘摇，兰之全兮清寂寂而弥高。",
        "dynasty": "宋",
        "collection_info": null
    },
    {
        "title": "赋墨梅",
        "author": "陈着",
        "content": "直放而为横出之劲兮，瘦吐而为淡伫之馨。\n羌寂寞以自韵兮，而万里其流声。\n风霜之表神与交兮，明月在天水在下。\n耿耿于其閒兮，于以观我生之清明。",
        "dynasty": "宋",
        "collection_info": null
    },
    {
        "title": "赋墨鹭",
        "author": "陈着",
        "content": "山林以为家兮，出而与风烟之为缥缈。\n水之湄素所狎兮，专一嗜而谋饱。\n纷纷下而上兮，若不能以终日。\n矫静洁以待时兮，固有独立于寒梢之表者也。",
        "dynasty": "宋",
        "collection_info": null
    },
    {
        "title": "题画扇",
        "author": "陈着",
        "content": "江极目兮沙路平，馿卓耳兮风蹄轻。\n彼何人兮为此行，我欲从之到蓬瀛。",
        "dynasty": "宋",
        "collection_info": null
    },
    {
        "title": "赋贾养晦所藏王庭吉墨水仙花",
        "author": "陈着",
        "content": "岁云暮兮阴凝，若有人兮亭亭。\n玉质兮黄中，淡无言兮含馨。\n雪霜贸贸兮弱植自矜，宇宙纳纳兮谁与为情，敛而全其素兮何有乎丹青。",
        "dynasty": "宋",
        "collection_info": null
    },
    {
        "title": "题女冲所藏彩笺",
        "author": "陈着",
        "content": "天空阔兮西东两山，路平平兮春草班班。\n今而后兮百里之閒，思渺渺兮水竹之湾。",
        "dynasty": "宋",
        "collection_info": null
    },
    {
        "title": "题儿泌所藏彩笺",
        "author": "陈着",
        "content": "山一抹于天之末兮，弥隠隠而弥妍。\n松矫矫龙其脊兮，飒张髯而自全。\n有美一人兮，桥之外水之边。\n意其悠然有见兮，双鹭飞飞而在天。",
        "dynasty": "宋",
        "collection_info": null
    },
    {
        "title": "吴景年真赞",
        "author": "陈着",
        "content": "其容渊，其髯掀，其服野，其冠圜。\n是谁笔之得其粗焉，孰若见君于此笔之外，而知君于此笔之前。\n气以直而肆，神以藏而全。\n付所无于自信，处所有如不然。\n夫固欲谢吴楚之尘，而游戏乎羲皇之天也。",
        "dynasty": "宋",
        "collection_info": null
    },
    {
        "title": "石藏玉赞",
        "author": "陈着",
        "content": "天下之宝，惟玉为最。\n然不受触，触之则碎。\n如何如何，可全其粹。\n亦曰珍藏，光华自贲。",
        "dynasty": "宋",
        "collection_info": null
    },
    {
        "title": "林乐閒真赞",
        "author": "陈着",
        "content": "皎然其毛颜也似玉，癯然其骨相也似竹。\n悠悠然其心也，云与上云与下，飘飘然其身也，江之南江之北。\n此所谓乐閒之道人，赞之者本堂老夫之醉墨。",
        "dynasty": "宋",
        "collection_info": null
    },
    {
        "title": "汪日宾真赞",
        "author": "陈着",
        "content": "诗书以沃其中兮，睟自盎乎吾之余。\n衣冠以正其外兮，俨自媚乎吾之初。\n情周乎与物兮，于由由而介介。\n义见乎应事兮，于胶胶而舒舒。\n庶乎免于今之世兮，其将进于马少游王彦方之徒与。",
        "dynasty": "宋",
        "collection_info": null
    },
    {
        "title": "僧雍野堂赞",
        "author": "陈着",
        "content": "野堂之野，大千世界。\n野堂之堂，匪茅一把。\n也无籓篱，也无閒架。\n风月往来，云壑上下。\n空空洞洞，规模广大。\n是真非真，是假非假。\n善哉善哉，无成无坏。",
        "dynasty": "宋",
        "collection_info": null
    },
    {
        "title": "僧可正真赞",
        "author": "陈着",
        "content": "古岩气骨，春风面皮。\n是人认得灵溪，灵溪元自不知。\n一片妙庄严域，千古万古光辉。\n本堂老人书。",
        "dynasty": "宋",
        "collection_info": null
    },
    {
        "title": "筠溪八景诗 笔架文峰",
        "author": "陈着",
        "content": "巧夺西湖五姥峰，架中时见挂长虹。\n近联霞彩笺呈锦，遥对岩牙笔露踪。\n翰墨云烟来璧水，丹青桃李出花丛。\n恩承斗柄回春律，待诏东封陟泰嵸。",
        "dynasty": "宋",
        "collection_info": null
    },
    {
        "title": "筠溪八景诗 旗台胜境",
        "author": "陈着",
        "content": "□□□中不老方，石台白战几多场。\n登楼欢笑□□□，□□□□姓氏香。\n云拥貔貅天地谧，□□□□□□□。\n□□□□□冯试，采取梅花插鬓芳。",
        "dynasty": "宋",
        "collection_info": null
    },
    {
        "title": "筠溪八景诗 桃崖暄日",
        "author": "陈着",
        "content": "盛阳淑气满岩前，误认仙桃开洞天。\n根老种传王母颗，花娇色映武陵田。\n辉增晴旭香盈袖，影落溪流锦障川。\n几度游山偏着眼，世传春信岂无缘。",
        "dynasty": "宋",
        "collection_info": null
    },
    {
        "title": "筠溪八景诗 谷岫陵云",
        "author": "陈着",
        "content": "毓秀山根插翠峰，如陵如阜起嶐嵸。\n堆高鹿苑冲银汉，积拟鉅桥跨玉虹。\n敛厚难输王廪粟，岁丰长守大夫松。\n干坤种此昭宏德，阴济乡区皎髮翁。",
        "dynasty": "宋",
        "collection_info": null
    },
    {
        "title": "筠溪八景诗 徐鳬蛟瀑",
        "author": "陈着",
        "content": "一流瀑泻九重天，长挂如虹引洞仙。\n岩壁鳬飞延岁月，石梁龙滚起云烟。\n满山药味增新色，夹岸桃花胜旧年。\n愧我白头登览日，咏归赓韵信多缘。",
        "dynasty": "宋",
        "collection_info": null
    },
    {
        "title": "筠溪八景诗 设僧龙湫",
        "author": "陈着",
        "content": "金猊擅艺宝筵开，蓬海真僧驾雾来。\n讲透精光图上点，默收尘火座閒埋。\n钵龙静听金风细，幢鹤惊闻唳月哀。\n莫道洞深无兴会，莲花朵朵水晶台。",
        "dynasty": "宋",
        "collection_info": null
    },
    {
        "title": "筠溪八景诗 金鸡报曙",
        "author": "陈着",
        "content": "千金铄铄独文身，五德名标莫与羣。\n振翼岂愁天色暝，曲头如盼曙光新。\n鸟穿竹韵窗谈巧，风捲尘岚士□勤。\n□见鸡人□□陇，漏残惊起侍朝臣。",
        "dynasty": "宋",
        "collection_info": null
    },
    {
        "title": "筠溪八景诗 玉鹭迎晖",
        "author": "陈着",
        "content": "□□□□□□评，岩供诗料鹭飞形。\n□□□□□□□，片片白云两翼轻。\n渚水静观清且浅，芦花□□□还兴。\n鸢鱼活泼天空阔，信足长飞万里程。",
        "dynasty": "宋",
        "collection_info": null
    },
    {
        "title": "次韵弟观用王介甫桃源行韵写感为西湖行",
        "author": "陈着",
        "content": "钱塘江头驻龙马，西湖风光甲天下。\n西湖西边屋万閒，中有沈沈醉花者。\n鶑鶑燕燕日日春，萍虀豆粥蜡代薪。\n黑杀吹飈忽过江，忧贻君父辱在臣。\n烽火连天天已近，浪将督师答天问。\n畏缩不前江神嗔，坐受排墙侣西晋。\n我行六桥扇障尘，仰面发恸风岸巾。\n误国至此脐莫噬，安得包胥哭向秦。",
        "dynasty": "宋",
        "collection_info": null
    },
    {
        "title": "再次前韵",
        "author": "陈着",
        "content": "大地山河属司马，云阙岧峣都洛下。\n夕阳亭上已卖国，无与东门长啸者。\n铜驼荆榛不成春，华林转眼为樵薪。\n连墙枯骨若有声，啾啾知是清谈臣。\n中原虽远江东近，典午偏安姑莫问。\n苻坚百万捲淝波，犹有安石能强晋。\n嗟今玉辇竟蒙尘，将相受辱甘帼巾。\n求如西晋已觖望，万世遗笑无人秦。",
        "dynasty": "宋",
        "collection_info": null
    },
    {
        "title": "胜因院",
        "author": "陈着",
        "content": "转路便幽深，曾来不用寻。\n寺依仙石脚，僧识老岩心。\n是处鬼无墓，此山松自林。\n滔滔未涯事，分付一蝉吟。",
        "dynasty": "宋",
        "collection_info": null
    },
    {
        "title": "属酒歌",
        "author": "陈着",
        "content": "险难兮更尝，淡泊兮悠长。\n翕与张兮何尝，如友良何兮友良。",
        "dynasty": "宋",
        "collection_info": null
    },
    {
        "title": "答本堂先生歌",
        "author": "赵必兴",
        "content": "往事兮浮云，偕老兮天伦。\n乐莫乐兮天真，如良人何兮良人。",
        "dynasty": "宋",
        "collection_info": null
    },
    {
        "title": "黄陵题咏",
        "author": "赵希鄂",
        "content": "怅望銮舆不復还，令人疑尽九疑山。\n朱弦一断南风操，粉泪长留楚竹斑。\n往事悠悠流水去，空祠寂寂暮云闲。\n客情弔古多悲恨，趣理归舟遡碧湾。",
        "dynasty": "宋",
        "collection_info": null
    },
    {
        "title": "汨罗庙",
        "author": "赵希鄂",
        "content": "怀沙一死固堪伤，千载修名实未亡。\n举国无人君不悟，斯文有幸日争光。\n谗言枉以艾萧恶，正论终归兰芷香。\n解印欲辞罗水去，祇倾罗水奠离觞。",
        "dynasty": "宋",
        "collection_info": null
    },
    {
        "title": "苕溪晚泊",
        "author": "程以南",
        "content": "一笑苕溪上，微茫驻日曛。\n鹭沙行个字，鱼水呷圆纹。\n晚色三家市，秋容几树云。\n行藏知有分，莫诵北山文。",
        "dynasty": "宋",
        "collection_info": null
    },
    {
        "title": "登晒蓑台",
        "author": "程以南",
        "content": "晒蓑台子上，载酒共跻攀。\n竟日何妨醉，看云终是閒。\n千丝平岸柳，一髮别州山。\n颇亦关乡念，春深未得閒。",
        "dynasty": "宋",
        "collection_info": null
    },
    {
        "title": "见方虚谷后自述",
        "author": "程以南",
        "content": "清泠空想离骚国，至理难穷太极图。\n知有老人圮下履，恨无鸿宝枕中书。",
        "dynasty": "宋",
        "collection_info": null
    },
    {
        "title": "句",
        "author": "程以南",
        "content": "欲居东西瀼。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得文字",
        "author": "留梦炎",
        "content": "天地蕃庶草，美恶极莸熏。\n古来谁览察，离骚清楚氛。\n着作大雅姿，书传挟香芸。\n蠹简不烦碎，豕牙贵能豮。\n仰天沥肝胆，端欲泾渭分。\n太阿秘尚方，风霆发絪缊。\n臣直彰主圣，声容谅沄沄。\n平生本朝心，𤱶亩岂忘君。\n见几诚不忍，属兹宸虑殷。\n自从春无泽，牲璧委冬雰。\n何者最感触，民气愁深文。\n儒服今绣衣，片言况前闻。\n四牡何騑騑，迢递沮遵濆。\n君为朝阳凤，我非相府群。\n小草志或远，深情词不耘。\n幽屏未须去，圣德如放勋。",
        "dynasty": "宋",
        "collection_info": null
    },
    {
        "title": "手中乌啄食",
        "author": "潜说友",
        "content": "灵乌浑觉不相猜，啄食翩翩手上来。\n自笑老躯顽似石，被渠认作出生台。",
        "dynasty": "宋",
        "collection_info": null
    },
    {
        "title": "和贾魏公冬大雪诗  其一",
        "author": "潜说友",
        "content": "海水飞花到上林，气形和处总由心。\n采薇指日休兵甲，宿麦连云办辇任。\n炽炭酒行怀往昔，老枝诗句诏来今。\n燮调妙用谁知得，端在崇阳与抑阴。",
        "dynasty": "宋",
        "collection_info": null
    },
    {
        "title": "和贾魏公冬大雪诗  其二",
        "author": "潜说友",
        "content": "云气峥嵘众俊林，圣朝事事合天心。\n梅根依傍蒙嘉泽，竹力低垂愧重任。\n有美江山祗如旧，无尘宇宙幸逢今。\n坐令清昼閒铃索，白战工夫效汝阴。",
        "dynasty": "宋",
        "collection_info": null
    },
    {
        "title": "再和  其一",
        "author": "潜说友",
        "content": "突兀琼楼照武林，淋漓黄榜快群心。\n成功共说平淮度，经世谁如钓海任。\n后乐园应看最好，娄丰年又数从今。\n太平君子方宵旰，想读豳风到凌阴。",
        "dynasty": "宋",
        "collection_info": null
    },
    {
        "title": "再和  其二",
        "author": "潜说友",
        "content": "句落孤山压老林，横枝解识燮调心。\n众贤戛击宗韶頀，外域流传洗靺任。\n不有鹿矶功许大，那能兔苑乐如今。\n非才久愧班东上，抱瓮何当学汉阴。",
        "dynasty": "宋",
        "collection_info": null
    },
    {
        "title": "古意",
        "author": "徐集孙",
        "content": "彼美山中桐，千古生清风。\n斲削罗徽弦，不费胶漆工。\n伊石台有梅，月冷云空蒙。\n一弹弹春江，迟日春融融。\n再弹弹招隠，霜木吟樵枫。\n三弹弹离骚，感慨古道隆。\n大羹玄酒味，旨趣回颛蒙。\n世无子期耳，知音未易逢。\n袖手长太息，所听何不同。\n所听非不同，举世郑卫聋。",
        "dynasty": "宋",
        "collection_info": null
    },
    {
        "title": "智果寺观东坡墨蹟参寥泉",
        "author": "徐集孙",
        "content": "煮茗评诗岁月深，堂堂遗像篆烟沉。\n数间老屋关兴废，一段清名无古今。\n碑断乱云封字脚，井昏落叶覆泉心。\n斜阳影裏夷犹处，仰止高风不敢吟。",
        "dynasty": "宋",
        "collection_info": null
    },
    {
        "title": "暇日言事二首  其一",
        "author": "徐集孙",
        "content": "雨苔侵径客来稀，官事纔閒便掩扉。\n欹枕忽生乡国念，梦中喜得一番归。",
        "dynasty": "宋",
        "collection_info": null
    },
    {
        "title": "暇日言事二首  其二",
        "author": "徐集孙",
        "content": "西风落叶满庭除，隠几清吟独捻鬚。\n官地莫将私地比，菊苗也种两三株。",
        "dynasty": "宋",
        "collection_info": null
    },
    {
        "title": "送叶靖逸之维扬",
        "author": "徐集孙",
        "content": "竹西亭下路，二十四桥迂。\n有志风寒地，携家雨雪途。\n杯酣看玉蘂，橐重载湖珠。\n写就乌丝句，无妨寄雁奴。",
        "dynasty": "宋",
        "collection_info": null
    },
    {
        "title": "中秋夜雨",
        "author": "徐集孙",
        "content": "两年客帝畿，圆月浸秋辉。\n今夜月圆时，风雨打门归。\n年年此桂魄，不照今年客。\n明月应团团，只被浮云隔。",
        "dynasty": "宋",
        "collection_info": null
    },
    {
        "title": "观秋潮",
        "author": "徐集孙",
        "content": "八月西风嘘沆瀣，长江协候肆澎湃。\n钱塘王气天所钟，非为子胥逞灵怪。\n海门三山缥缈青，双练夹岸奔雷霆。\n蛟龙鼋鼍匿形影，银涛雪浪翻沧溟。\n踏浪羣儿惯行险，出没波心旗闪闪。\n须臾潋滟潮信平，荡漾渔舟千万点。\n天低暮霭袭人衣，游子兴尽各云归。\n独有骚翁看不足，吟到夜月扬清辉。",
        "dynasty": "宋",
        "collection_info": null
    },
    {
        "title": "江湖伟观",
        "author": "徐集孙",
        "content": "昔日山中一小亭，重新轮奂转峥嵘。\n着身梯磴千层上，到眼江湖两派明。\n鼎药丹成仙已去，杯泉墨冷水犹清。\n寿星炯炯无今古，长照东南王气生。",
        "dynasty": "宋",
        "collection_info": null
    },
    {
        "title": "闻蛩",
        "author": "徐集孙",
        "content": "独搔短髮坐更深，夜雨书灯半欲阴。\n近日病魔诗思涩，一秋清句付蛩吟。",
        "dynasty": "宋",
        "collection_info": null
    },
    {
        "title": "对菊",
        "author": "徐集孙",
        "content": "未能篱下学悠然，惭为微官繫日边。\n造物似怜清俸少，菊花随地铸金钱。",
        "dynasty": "宋",
        "collection_info": null
    },
    {
        "title": "同杜北山郑渭滨湖边小憩",
        "author": "徐集孙",
        "content": "与朋看落叶，舍棹踏湖西。\n野店传杯酌，残阳索品题。\n云随波影动，山被柳阴迷。\n一点寒鸦过，知他何处栖。",
        "dynasty": "宋",
        "collection_info": null
    },
    {
        "title": "看梅",
        "author": "徐集孙",
        "content": "岁寒气味少人知，一度相逢一度奇。\n不受阳和私点化，惯经风雪冷禁持。\n影横坡老数枝画，香沁逋仙两句诗。\n相对依依吟未得，斜阳归路不妨迟。",
        "dynasty": "宋",
        "collection_info": null
    },
    {
        "title": "公无渡河",
        "author": "徐集孙",
        "content": "公无渡河，公无渡河，公必欲渡意如何。\n波涛汹涌何足畏，中原未復一身多。\n争知平地有风波，人心之险险于河。",
        "dynasty": "宋",
        "collection_info": null
    },
    {
        "title": "水乐洞",
        "author": "徐集孙",
        "content": "路穿岩窦折羊肠，处处亭台御墨香。\n流水不随人事去，尚余丝竹旧宫商。",
        "dynasty": "宋",
        "collection_info": null
    },
    {
        "title": "玉清宫初阳台",
        "author": "徐集孙",
        "content": "守药胎仙去不来，空留山顶炼丹台。\n明眸炯炯初阳在，知隔人间几劫灰。",
        "dynasty": "宋",
        "collection_info": null
    },
    {
        "title": "下竺看猿",
        "author": "徐集孙",
        "content": "渴泉饮罢过别枝，株守山林得便宜。\n伸手攫拏野僧果，贵游玩弄如儿嬉。\n膏粱恣欲甚丘壑，苞苴剩把实囊橐。\n本然无物抛乞与，纵有腥羶医无药。\n劝汝俦侣只依僧，残斋剩核亦洁澄。\n切勿自照具人面，便尔忘却当初洞口呼不应。",
        "dynasty": "宋",
        "collection_info": null
    },
    {
        "title": "闻鹤",
        "author": "徐集孙",
        "content": "千年华表竟何荣，曾结孤山夙世盟。\n午夜露零和月冷，一声风静仰天鸣。\n既归蕙帐情何怨，不上扬州韵更清。\n未必湖阴人听得，听来好爵谩营营。",
        "dynasty": "宋",
        "collection_info": null
    },
    {
        "title": "玉泉看金鱼",
        "author": "徐集孙",
        "content": "石沼凿琼瑶，金鳞数百条。\n年深须变化，泉洁自逍遥。\n网罟难垂手，公卿拟上腰。\n龙宫依梵法，翻水雨青霄。",
        "dynasty": "宋",
        "collection_info": null
    },
    {
        "title": "访僧不遇",
        "author": "徐集孙",
        "content": "特地寻君选佛场，行行踏遍古苔荒。\n不因坐石贪搜句，何事抽单辍赴堂。\n空榻日移悬锡影，别寮风过煮茶香。\n忙中我为閒来到，君本閒人为甚忙。",
        "dynasty": "宋",
        "collection_info": null
    },
    {
        "title": "六一泉",
        "author": "徐集孙",
        "content": "惠勤已蜕老欧仙，物逐人非井便干。\n不是坡翁重到此，此泉安得到今寒。",
        "dynasty": "宋",
        "collection_info": null
    },
    {
        "title": "金沙井",
        "author": "徐集孙",
        "content": "修绠垂瓶自汲深，水澄沙莹几星金。\n分明不与贪泉比，莫为金沙起利心。",
        "dynasty": "宋",
        "collection_info": null
    },
    {
        "title": "乍晴",
        "author": "徐集孙",
        "content": "吟情天远倚阑干，声歇鸣渠雨乍干。\n只为湖山居宦舍，却因笋蕨忆家餐。\n燕窠出子春游懒，灯烬开花夜话残。\n收拾柳绵囊楮被，麦秋犹有一番寒。",
        "dynasty": "宋",
        "collection_info": null
    },
    {
        "title": "重拜和靖先生墓",
        "author": "徐集孙",
        "content": "秋声尔许悲，怀古若为思。\n菊老泉堪荐，山孤草亦萎。\n高风留塑鹤，残雨暗荒碑。\n依旧梅千树，无花香似诗。",
        "dynasty": "宋",
        "collection_info": null
    },
    {
        "title": "竹阁",
        "author": "徐集孙",
        "content": "昔日孤山像，重移阁几春。\n骚名垂句法，遗爱稔邦民。\n雨剥一碑古，风摇万竹新。\n来游兴感慨，谁继若而人。",
        "dynasty": "宋",
        "collection_info": null
    },
    {
        "title": "夜过富春",
        "author": "徐集孙",
        "content": "夜船摇兀当乘槎，得与僧俱似出家。\n数幅征帆抛草渡，一团幽梦绕梅花。\n风传山县残更漏，潮练霜江淡月华。\n所恨钓台眠裏过，矶边不及理渔车。",
        "dynasty": "宋",
        "collection_info": null
    },
    {
        "title": "清明",
        "author": "徐集孙",
        "content": "春风客裏动经年，寂寞松楸入梦边。\n斗酒谁为寒食奠，懒将杨柳插门前。",
        "dynasty": "宋",
        "collection_info": null
    },
    {
        "title": "燕子",
        "author": "徐集孙",
        "content": "呢喃不听一年余，又见双飞向竹庐。\n翻笑人间湖海客，重来仍占故巢居。",
        "dynasty": "宋",
        "collection_info": null
    },
    {
        "title": "访林可山不值",
        "author": "徐集孙",
        "content": "寻君每自恨迟迟，及扣岩扃误所期。\n空放山间云外鹤，只吟篷底雪中诗。\n孤灯欹枕劳频梦，樽酒凭栏定几时。\n独立小桥回首处，篱边犹喜见横枝。",
        "dynasty": "宋",
        "collection_info": null
    },
    {
        "title": "促刺词",
        "author": "徐集孙",
        "content": "促刺復促刺，劝织声转剧。\n小妇跣雨采桑归，大姑煮雪抽丝绎。\n辛勤欲织御寒衣，朝暮惟恐不盈尺。\n织成门外迫催租，不了输租仍卖绤。\n妇姑对泣儿号寒，更无可补儿衣隙。\n帛暖本拟代绤寒，卖绤寒来愈无策。\n促刺兮，促刺兮，劝人织兮织何益。\n贮之金屋是何人，重重绫锦饰珠璧。",
        "dynasty": "宋",
        "collection_info": null
    },
    {
        "title": "鹭",
        "author": "徐集孙",
        "content": "素狎沙鸥水国盟，一生踪迹任飘零。\n漫夸霜雪精神别，难洗虾鱼气习腥。\n点破青山成晓画，飞来红蓼称秋汀。\n江湖出入风波裏，比着胎仙欠典刑。",
        "dynasty": "宋",
        "collection_info": null
    },
    {
        "title": "蝉",
        "author": "徐集孙",
        "content": "高蹈槐梢与柳阴，争鸣直到日西沉。\n初无识见偏容喙，不读诗书却好吟。\n风露细餐虽足饱，山林为计更宜深。\n所谈幸尔非人事，逆耳从来欠赏音。",
        "dynasty": "宋",
        "collection_info": null
    },
    {
        "title": "赠相士",
        "author": "徐集孙",
        "content": "好爵縻人见不休，更饶君尽许封侯。\n山林朝市心殊相，莫误平人枉白头。",
        "dynasty": "宋",
        "collection_info": null
    },
    {
        "title": "遗僧楮衾",
        "author": "徐集孙",
        "content": "练从秋水桂华乡，雅称分供衲子床。\n一段温和云共软，十分明洁月争光。\n吟魂有梦圆春草，禅骨无因怯晓霜。\n金帐绣衾皆业境，此中清趣最深长。",
        "dynasty": "宋",
        "collection_info": null
    },
    {
        "title": "可赋轩避暑",
        "author": "徐集孙",
        "content": "万箇琅玕爽气浮，何妨暂借着诗流。\n世人奔竞长为暑，心地清凉即是秋。\n普供茶瓜醒眊矂，自携枕簟足夷犹。\n从今只有山林好，浮世炎炎卒未休。",
        "dynasty": "宋",
        "collection_info": null
    },
    {
        "title": "客梦",
        "author": "徐集孙",
        "content": "人生总总汩浮荣，勘破令人厌宦情。\n竹屋无时劳结梦，秫田何日遂归耕。\n雨侵药竈莓苔长，秋透书台笔砚清。\n渐老鬓毛犹未雪，此身犹及见升平。",
        "dynasty": "宋",
        "collection_info": null
    },
    {
        "title": "夜雨",
        "author": "徐集孙",
        "content": "夜半倏惊觉，狂风搅秋鸣。\n掣电起迅雷，骤雨翻盆倾。\n逆知造物意，揫敛万宝成。\n天威不竟夕，须臾山月明。",
        "dynasty": "宋",
        "collection_info": null
    },
    {
        "title": "官舍双桂",
        "author": "徐集孙",
        "content": "翠玉黄金剪缀成，幽香不断袭人清。\n独披月色连宵看，更结秋风来岁盟。\n好梦偏为蛩叫破，吟身那似蝶飞轻。\n纷纷凡卉谁堪眼，说与寒梅蚤合并。",
        "dynasty": "宋",
        "collection_info": null
    },
    {
        "title": "雨中用进退格",
        "author": "徐集孙",
        "content": "秋来天气半晴阴，块坐山窗一欠伸。\n欲睡却思妨官业，怕吟惟恐动乡心。\n远书难准衣仍薄，清俸无多橐惯贫。\n箇种关情畦稻熟，雨宜时降不宜霪。",
        "dynasty": "宋",
        "collection_info": null
    },
    {
        "title": "岳鄂王墓",
        "author": "徐集孙",
        "content": "古木号风抱不平，百年忠义日争明。\n坟前人马空存石，何似当时听用兵。",
        "dynasty": "宋",
        "collection_info": null
    },
    {
        "title": "喜鹊寺",
        "author": "徐集孙",
        "content": "鹊巢不见委空枝，透彻机关在险时。\n自后非无禅可问，多因险处怕人窥。",
        "dynasty": "宋",
        "collection_info": null
    },
    {
        "title": "访诗人",
        "author": "徐集孙",
        "content": "得得访诗僊，平湖水接天。\n身轻如鹤羽，路远买渔船。\n日上荷撑盖，春深柳脱绵。\n造门人已出，冷漱石山泉。",
        "dynasty": "宋",
        "collection_info": null
    },
    {
        "title": "湖亭夜坐",
        "author": "徐集孙",
        "content": "片叶秋风数日程，争如天籁未秋声。\n厌居尘境炎威炽，来纳虚亭夜气清。\n万点萤光移醉眼，一湖蟾影荡吟情。\n笙歌寂寂重关掩，独许高僧并臂行。",
        "dynasty": "宋",
        "collection_info": null
    },
    {
        "title": "即事",
        "author": "徐集孙",
        "content": "无端梅潦肆鸣渠，官舍萧条似僦居。\n把酒厌谈天下事，挑灯频读故人书。\n吏抄诗懒多讹字，僮治餐迟少嫩蔬。\n浊世炎蒸方鬰鬰，庭前新草不令除。",
        "dynasty": "宋",
        "collection_info": null
    },
    {
        "title": "挽北磵",
        "author": "徐集孙",
        "content": "本分参禅学，吟中透一关。\n清名传北磵，遗像在南山。\n石塔人千古，烟梯屋数间。\n诗魂何处觅，应伴白云閒。",
        "dynasty": "宋",
        "collection_info": null
    },
    {
        "title": "石屋",
        "author": "徐集孙",
        "content": "路僻鸟关关，行吟逐字删。\n偶来游石屋，却喜见香山。\n阁峭寒云护，岩深野水閒。\n坡僊留墨在，姓字有无间。",
        "dynasty": "宋",
        "collection_info": null
    },
    {
        "title": "杯泉",
        "author": "徐集孙",
        "content": "一方石甃溜涓涓，扁以杯称万古传。\n名利醉人醲似酒，谁甘恬澹酌清泉。",
        "dynasty": "宋",
        "collection_info": null
    },
    {
        "title": "此君轩",
        "author": "徐集孙",
        "content": "此君潇洒翠团栾，轩扁佳名墨已干。\n欲识清风千古在，试将石刻句吟看。",
        "dynasty": "宋",
        "collection_info": null
    },
    {
        "title": "湖西纳凉",
        "author": "徐集孙",
        "content": "小艇撑过第一桥，酌泉桥下掷诗瓢。\n来游道院分荷供，拟拉吟僧遣鹤招。\n暮霭直从渔笛起，月华高过塔灯遥。\n且于静处偷清福，人海惊人涌似潮。",
        "dynasty": "宋",
        "collection_info": null
    },
    {
        "title": "寄题漱玉",
        "author": "徐集孙",
        "content": "一派潺湲迸石溪，直疑寒碧练玻璃。\n百川流去须归海，万籁喧来有定时。\n桥接丹山横夜月，柳笼碧草拂晴曦。\n吟庐此去虽相近，争似閒鸥立渺瀰。",
        "dynasty": "宋",
        "collection_info": null
    },
    {
        "title": "春日访四圣郑渭滨",
        "author": "徐集孙",
        "content": "访旧孤山去，桃花观裏春。\n迎香开道室，借酒酌吟人。\n琴操音还古，蔬盘味却真。\n斜阳各分散，一水隔红尘。",
        "dynasty": "宋",
        "collection_info": null
    },
    {
        "title": "檐上木香",
        "author": "徐集孙",
        "content": "无奈声声杜宇频，木香犹有一分春。\n檐头分得清香到，却谢寻常过路人。",
        "dynasty": "宋",
        "collection_info": null
    },
    {
        "title": "和赵冰岩借宿僧房韵",
        "author": "徐集孙",
        "content": "鸥盟乡国外，簪盍把题分。\n旅舍嫌红日，僧房卧白云。\n茶新翻雪乳，砚古带潮纹。\n黜陟人间事，栖心耳不闻。",
        "dynasty": "宋",
        "collection_info": null
    },
    {
        "title": "中元",
        "author": "徐集孙",
        "content": "今朝逢令节，依旧客殊乡。\n禅衲同分席，清斋若过堂。\n江茶浮水色，野菜带山香。\n忽忆三秋菊，谁锄小径荒。",
        "dynasty": "宋",
        "collection_info": null
    },
    {
        "title": "饯吴西畴东归",
        "author": "徐集孙",
        "content": "交情寥落若商参，谁是如兰可断金。\n别去社中怀旧友，喜来湖上共新吟。\n好山争似居家看，冷菊难禁在旅心。\n我欲学君归未得，来年竹屋再相寻。",
        "dynasty": "宋",
        "collection_info": null
    },
    {
        "title": "习懒",
        "author": "徐集孙",
        "content": "风撼西窗夕照明，习成懒散澹无营。\n颇谙读易深知命，却怕吟诗浪得名。\n款对山僧开月酒，旋蒸湖蟹切秋橙。\n有来归自江干客，为说钱塘潮信平。",
        "dynasty": "宋",
        "collection_info": null
    },
    {
        "title": "送庵僧归山",
        "author": "徐集孙",
        "content": "微官驱我离家山，何日归休得遂閒。\n先陇阴阴松影裏，春来青草倩师删。",
        "dynasty": "宋",
        "collection_info": null
    },
    {
        "title": "跋竹间僧诗藁",
        "author": "徐集孙",
        "content": "借来香墨本，相对坐孤檠。\n句似寒梅好，梦从春草生。\n逼人禅价重，唤我宦情轻。\n一事犹相得，此君同此盟。",
        "dynasty": "宋",
        "collection_info": null
    },
    {
        "title": "岁律",
        "author": "徐集孙",
        "content": "岁律又侵寻，桃符句索吟。\n经年为客梦，每日在家心。\n眼老看山惯，愁多怯酒深。\n公余惟读易，世事任浮沉。",
        "dynasty": "宋",
        "collection_info": null
    },
    {
        "title": "赵紫芝墓",
        "author": "徐集孙",
        "content": "晚唐吟派续于谁，一脉纔昌復已而。\n对月难招青冢魄，见梅如揖紫芝眉。\n四灵人物嗟寥落，千古风骚忆俊奇。\n公去遥遥谁可法，少陵终始是吾师。",
        "dynasty": "宋",
        "collection_info": null
    },
    {
        "title": "落梅",
        "author": "徐集孙",
        "content": "春雨敲花逐水流，游蜂催课未知休。\n生来独冷嫌无雪，别去相逢又隔秋。\n紫蒂窠窠凝酒恨，苍苔点点落诗愁。\n黄昏未觉师雄梦，塞管一声何处楼。",
        "dynasty": "宋",
        "collection_info": null
    },
    {
        "title": "冷泉亭",
        "author": "徐集孙",
        "content": "山远源深绝市声，许由因此隠方成。\n一生独喜枕流好，万事何如酌水清。\n野衲洗心滋味淡，骚人照影利名轻。\n软红尘裏浑如醉，谁识斯泉可濯缨。",
        "dynasty": "宋",
        "collection_info": null
    },
    {
        "title": "玉岑",
        "author": "徐集孙",
        "content": "一抹斜阳挂浅林，细听山鸟说春心。\n千年古寺多奇迹，读了丰碑看玉岑。",
        "dynasty": "宋",
        "collection_info": null
    },
    {
        "title": "观音泉",
        "author": "徐集孙",
        "content": "岩石留云裛翠烟，古松知历几千年。\n凈瓶一滴杨枝水，涌作岩前大士泉。",
        "dynasty": "宋",
        "collection_info": null
    },
    {
        "title": "除夕",
        "author": "徐集孙",
        "content": "一岁惊心忽已除，宦游尚自客西湖。\n漫题桃板标茅屋，旋买梅花插瓦壶。\n俸薄幸无赊酒债，官閒却有索诗逋。\n明朝万事从头起，依旧山肩竹样癯。",
        "dynasty": "宋",
        "collection_info": null
    },
    {
        "title": "舟中",
        "author": "徐集孙",
        "content": "厌杀人间名利忙，我忘名利只诗狂。\n雅陪云衲三生话，分得渔舟半日凉。\n傍水细看鸥鹭浴，隔芦吹过芰荷香。\n从容饱遂清游胜，那似家居卧竹房。",
        "dynasty": "宋",
        "collection_info": null
    },
    {
        "title": "秋风悲",
        "author": "徐集孙",
        "content": "秋风悲，秋风悲，秋风悲兮落叶飞。\n豪家不识秋风悲，杯酒暖热儿女嬉。\n秋风悲，秋风悲，秋风悲兮陇穗萎。\n田舍不识秋风悲，腰鎌收刈鸡豚肥。\n秋风悲，秋风悲，秋风悲兮塞角吹。\n戍人不识秋风悲，只愿封侯不顾死，枣红十载忘归期。\n秋风悲，秋风悲，秋风最可悲兮。\n江流滔滔，禾黍离离，为此悲者其知谁。",
        "dynasty": "宋",
        "collection_info": null
    },
    {
        "title": "访周伯弜后寄",
        "author": "徐集孙",
        "content": "独坐湖窗水一杯，好怀竟日向谁开。\n火云六月天无夜，不为先生定不来。",
        "dynasty": "宋",
        "collection_info": null
    },
    {
        "title": "书瘦岩僧诗卷后",
        "author": "徐集孙",
        "content": "泛湘游岳惯风寒，怯挂田文半臂衫。\n吐出烟云冰雪句，山肩莫怪瘦岩岩。",
        "dynasty": "宋",
        "collection_info": null
    },
    {
        "title": "休日招李山房杜北山访渭滨秋浦于孤山即席用韵",
        "author": "徐集孙",
        "content": "凛凛僊风匝葑田，徘徊怀古事茫然。\n眼空湖海无尘累，身在蓬莱有宿缘。\n孤策遍寻储鹤地，偏提自汲煮茶泉。\n诗家眷属通诗谱，不枉微官客日边。",
        "dynasty": "宋",
        "collection_info": null
    },
    {
        "title": "有感",
        "author": "徐集孙",
        "content": "华阳暂脱戴朝簪，悔被浮云惹动心。\n世事可惊如雨骤，客怀无限併秋深。\n能归不似天边燕，怯冷愁闻月下碪。\n几许清高堪自慰，官居頼有竹萧森。",
        "dynasty": "宋",
        "collection_info": null
    },
    {
        "title": "旧圆觉",
        "author": "徐集孙",
        "content": "云气湿香埃，门蹊印碧苔。\n金奎今日赐，翠辇昔时来。\n禅定琴台废，诗寒石刻嵬。\n万斯年胜地，不敢肆徘徊。",
        "dynasty": "宋",
        "collection_info": null
    },
    {
        "title": "清溪",
        "author": "徐集孙",
        "content": "不比江湖汗漫流，山林冷澹气涵秋。\n泠泠一派源头水，岸影中间见白鸥。",
        "dynasty": "宋",
        "collection_info": null
    },
    {
        "title": "独坐",
        "author": "徐集孙",
        "content": "老屋萧条半欲斜，绳床独坐看蜂衙。\n经年官况浑如客，计日安书已到家。\n策策冷风删树叶，丝丝暮雨织檐花。\n梦魂不那归心切，小圃堪锄自种瓜。",
        "dynasty": "宋",
        "collection_info": null
    },
    {
        "title": "挽孙花翁",
        "author": "徐集孙",
        "content": "清气散干坤，人亡名尚存。\n玉寒埋葛岭，墨淡惨秦村。\n井菊风号冢，山花月返魂。\n子孙无处觅，吟客酹芳尊。",
        "dynasty": "宋",
        "collection_info": null
    },
    {
        "title": "饯平洲僧",
        "author": "徐集孙",
        "content": "天地一身閒，袈裟裹乱山。\n听经离竺寺，结制去云间。\n包重悬诗稿，藤枯带藓斑。\n西风落梧叶，应又向西还。",
        "dynasty": "宋",
        "collection_info": null
    },
    {
        "title": "云谷",
        "author": "徐集孙",
        "content": "月浸千林万壑秋，听琴惊起鹤回头。\n孤云带湿藏空谷，不逐人间富贵浮。",
        "dynasty": "宋",
        "collection_info": null
    },
    {
        "title": "北高峰",
        "author": "徐集孙",
        "content": "閒处春光淡，逢僧共采蒿。\n曲盘山磴崄，直上塔峯高。\n风露侵衣冷，江湖送眼豪。\n近年无隠者，空负数株桃。",
        "dynasty": "宋",
        "collection_info": null
    },
    {
        "title": "灵芝寺",
        "author": "徐集孙",
        "content": "梵宇背湖光，朱桥度绿杨。\n折藤维小艇，拂石坐幽房。\n斋版惊閒鹭，苔碑卧夕阳。\n都人喧鼓吹，未识此徜徉。",
        "dynasty": "宋",
        "collection_info": null
    },
    {
        "title": "跋吴西畴东游诗卷",
        "author": "徐集孙",
        "content": "两袂熏风过传庐，鸥盟又结向西湖。\n东游双幅云烟句，写出江心雁荡图。",
        "dynasty": "宋",
        "collection_info": null
    },
    {
        "title": "湖上",
        "author": "徐集孙",
        "content": "不分雨色共晴光，每搅吟魂梦草塘。\n数日不来湖上看，西风次第水苍茫。",
        "dynasty": "宋",
        "collection_info": null
    },
    {
        "title": "借林可山韵饯萝屋僧",
        "author": "徐集孙",
        "content": "吟卷多题品，君齐贾岛才。\n闻风知竹瘦，载雨过湖来。\n交淡杯中水，儒酸叶底梅。\n便辞京口去，觅取近诗开。",
        "dynasty": "宋",
        "collection_info": null
    },
    {
        "title": "杪岁",
        "author": "徐集孙",
        "content": "几多风月费招邀，传舍侵寻一载侨。\n客久梦魂安澹泊，岁残老态厌喧嚣。\n晴空雪片飘梅瓣，冷地春光上柳条。\n世事每从儿戏过，门前歌舞又元霄。",
        "dynasty": "宋",
        "collection_info": null
    },
    {
        "title": "听雪窗",
        "author": "徐集孙",
        "content": "静拥寒炉逼砚冰，冻蝇怪有扑窗声。\n抛松撒竹清眠思，吹灭吟灯坐到明。",
        "dynasty": "宋",
        "collection_info": null
    },
    {
        "title": "寄怀里中诸社友",
        "author": "徐集孙",
        "content": "自笑初无作吏能，却因作吏远诗朋。\n与君交讯欠逢鴈，知我怀人独是僧。\n客枕梦残听夜雨，乡心愁绝对秋灯。\n何时岁老梅花下，石鼎分茶共煮冰。",
        "dynasty": "宋",
        "collection_info": null
    },
    {
        "title": "赠黄羽士",
        "author": "徐集孙",
        "content": "闲披鹤氅紫藤冠，带得林泉骨相寒。\n落魄一身风雪冷，飘蓬千里水云宽。\n素餐洗砚抄诗句，清夜敲钟上醮坛。\n准拟学僊僊遇否，何年炼就九还丹。",
        "dynasty": "宋",
        "collection_info": null
    },
    {
        "title": "寄诗僧",
        "author": "徐集孙",
        "content": "昔日剡溪曾载雪，君今访我以晴期。\n一庭梅雨何时竟，吟得诗来举似谁。",
        "dynasty": "宋",
        "collection_info": null
    },
    {
        "title": "惜春",
        "author": "徐集孙",
        "content": "轻寒测测雨丝丝，独坐吟床日较迟。\n方此惜春容易老，晚风吹落野棠梨。",
        "dynasty": "宋",
        "collection_info": null
    },
    {
        "title": "酬云间僧见寄",
        "author": "徐集孙",
        "content": "一从湖上别，无处问相知。\n几夜频驰梦，今朝忽寄诗。\n山昏云过湿，院静鹤归迟。\n此去秋风近，应须动客思。",
        "dynasty": "宋",
        "collection_info": null
    },
    {
        "title": "谢林可山序诗",
        "author": "徐集孙",
        "content": "不枉西湖住两年，穷吟活计又成编。\n生平不得春风力，只与梅花结得缘。",
        "dynasty": "宋",
        "collection_info": null
    },
    {
        "title": "送僧之毗陵",
        "author": "徐集孙",
        "content": "无意坐林丛，云飞天四空。\n禅心包影外，客梦艣声中。\n胜负机何密，穷通算尽工。\n此行应不错，知遇有诗翁。",
        "dynasty": "宋",
        "collection_info": null
    },
    {
        "title": "雨作",
        "author": "徐集孙",
        "content": "熏风入断篱，犹自雨凄凄。\n数日无人过，终朝共鹤栖。\n云浓山寺失，水泛板桥低。\n亦有田堪秫，何时得荷犁。",
        "dynasty": "宋",
        "collection_info": null
    },
    {
        "title": "为瘦岩僧题西山爽气",
        "author": "徐集孙",
        "content": "背却残阳翠欲流，一窗长占四时秋。\n逼人风露衣巾脆，拄笏朝来独倚楼。",
        "dynasty": "宋",
        "collection_info": null
    },
    {
        "title": "紫笑",
        "author": "徐集孙",
        "content": "雨湿晴烘乃破悭，时闻旖旎度檐间。\n不知失笑缘何事，每对熏风自赭颜。",
        "dynasty": "宋",
        "collection_info": null
    },
    {
        "title": "客怀",
        "author": "徐集孙",
        "content": "衣袂半埃尘，堪嗟白髮新。\n古今同逆旅，湖海未归人。\n雨霁船争渡，花飞鸟怨春。\n片云千里迥，日日谩烹鳞。",
        "dynasty": "宋",
        "collection_info": null
    },
    {
        "title": "月夜泛湖",
        "author": "徐集孙",
        "content": "买得扁舟载月明，喜它箫鼓巳归城。\n一襟风露清吟骨，四望湖山见道情。\n花港采菱供果饤，苹洲撷荇荐杯行。\n此欢不许人多得，破晓西村鸡犬鸣。",
        "dynasty": "宋",
        "collection_info": null
    },
    {
        "title": "静中",
        "author": "徐集孙",
        "content": "静中白日十分迟，唤起乡心怯子规。\n客味有如杯水淡，宦情肯被一尘缁。\n瓶储余粟缘供鹤，俸乏零金为买诗。\n坐久不禁春雨暗，谁家楼上笛频吹。",
        "dynasty": "宋",
        "collection_info": null
    },
    {
        "title": "午梦",
        "author": "徐集孙",
        "content": "篇诗纔欠急忙偿，似有奚奴督和章。\n望断晓山云破碎，惊回午梦雨淋浪。\n春光一半归杨柳，花事三分属海棠。\n静坐小窗人语寂，閒听梁燕话行藏。",
        "dynasty": "宋",
        "collection_info": null
    },
    {
        "title": "蜗牛",
        "author": "徐集孙",
        "content": "分岐头角出于天，盘泊委蛇巧并缘。\n到了升高翻坠失，徒然阴地肆垂涎。",
        "dynasty": "宋",
        "collection_info": null
    },
    {
        "title": "末利菊",
        "author": "徐集孙",
        "content": "瑶华细簇翠廉纤，耐得篱边晓露淹。\n晚节清香犹更好，虽名末利不趋炎。",
        "dynasty": "宋",
        "collection_info": null
    },
    {
        "title": "杜北山同石峰僧来访",
        "author": "徐集孙",
        "content": "梅花同伴瘦，一瘦有谁过。\n岁事那堪晚，心期未易多。\n杯深和月吸，砚冷带冰磨。\n山暝归鸦急，相分独奈何。",
        "dynasty": "宋",
        "collection_info": null
    },
    {
        "title": "谢偃溪惠索淘",
        "author": "徐集孙",
        "content": "与客敲诗倚古松，乱蝉声裏夕阳舂。\n几年饭颗山头瘦，槐叶今朝得饱供。",
        "dynasty": "宋",
        "collection_info": null
    },
    {
        "title": "题赠命士",
        "author": "徐集孙",
        "content": "富贵功名世竞痴，清吟往往不趋时。\n请君多算公卿命，莫要逢人举似诗。",
        "dynasty": "宋",
        "collection_info": null
    },
    {
        "title": "挽灵隠僧珏月窗",
        "author": "徐集孙",
        "content": "秋月只清辉，窗明人不归。\n呕心成宿病，蜕骨悟前非。\n书偈辞禅院，缄衾寄母闱。\n猿啼泉石冷，客泪为君挥。",
        "dynasty": "宋",
        "collection_info": null
    },
    {
        "title": "牧溪上人为作戏墨因赋二首 鹭",
        "author": "徐集孙",
        "content": "宿苇临流去就轻，生平惯与尔同盟。\n相从奚假归图画，特画江湖一段清。",
        "dynasty": "宋",
        "collection_info": null
    },
    {
        "title": "牧溪上人为作戏墨因赋二首 猿",
        "author": "徐集孙",
        "content": "峭壁悬崖隠趣深，每来洞口费呼寻。\n啼云啸月声难写，只写山林一片心。",
        "dynasty": "宋",
        "collection_info": null
    },
    {
        "title": "酬里中友人代简韵",
        "author": "徐集孙",
        "content": "鬓丝冉冉负年华，客梦无时不在家。\n吟得新诗三百首，却惭篱下见黄花。",
        "dynasty": "宋",
        "collection_info": null
    },
    {
        "title": "古乐府",
        "author": "徐集孙",
        "content": "郎别二十春，未报淮头捷。\n空房守节心，羞见双胡蝶。\n滴泪写臙脂，欲寄南雁羣。\n恐荡郎客思，封了却还焚。\n妾甘奉姑老，妾甘育子穉。\n它日昼锦归，愿郎无弃置。",
        "dynasty": "宋",
        "collection_info": null
    },
    {
        "title": "言事",
        "author": "徐集孙",
        "content": "读了南华枕曲肱，无端客梦冷偏增。\n官将满去多逃吏，诗不吟来少寄僧。\n乱叶打窗猫上案，斜阳过屋鼠窥灯。\n孤山在望何时雪，问讯梅花策瘦藤。",
        "dynasty": "宋",
        "collection_info": null
    },
    {
        "title": "挽李山房",
        "author": "徐集孙",
        "content": "吟誉先君者，多埋葛岭傍。\n几年千里客，一夕九原伤。\n琴砚遗儿远，棺衾得友偿。\n玉楼天上事，应有旧山房。",
        "dynasty": "宋",
        "collection_info": null
    },
    {
        "title": "郑渭滨过访而杜北山诸友继至惜乎招石峰月溪二禅不来",
        "author": "徐集孙",
        "content": "未见南枝与北枝，一清谁可话襟期。\n不嫌添客重行酒，所欠惟僧共说诗。\n竹影因风和雀动，水声带雨启鸥疑。\n黄昏紧闭寒扉坐，自展韦编对伏牺。",
        "dynasty": "宋",
        "collection_info": null
    },
    {
        "title": "采莲曲",
        "author": "徐集孙",
        "content": "朝露湿妾衣，暮霞耀妾瞩。\n一叶小如瓜，去住无拘束。\n兀棹歌采菱，袭袭熏风足。\n芦叶映港清，捉对鸳鸯浴。\n莲中有苦心，欲折手还曲。\n折莲恐伤藕，藕断丝难续。",
        "dynasty": "宋",
        "collection_info": null
    },
    {
        "title": "菊",
        "author": "徐集孙",
        "content": "寂寂东篱姿，凄彼霜露湿。\n不肯出春风，俗眼岂相入。\n世无陶靖节，此趣谁收拾。",
        "dynasty": "宋",
        "collection_info": null
    },
    {
        "title": "兰",
        "author": "徐集孙",
        "content": "淡淡九畹质，雅好住山林。\n幽香不求知，伯夷叔齐心。\n世道不復古，纫佩取骚吟。",
        "dynasty": "宋",
        "collection_info": null
    },
    {
        "title": "自君之出矣",
        "author": "徐集孙",
        "content": "自君之出矣，蛾眉不復扫。\n宝鑑委埃尘，玉容为谁好。",
        "dynasty": "宋",
        "collection_info": null
    },
    {
        "title": "坚冰",
        "author": "徐集孙",
        "content": "滕六巧呈瑞，平白一尺高。\n霜风凛烈生，挟夜声如号。\n冰澌条玉筯，瓦缝镜银膏。\n茆檐顿暴富，掩映何奢豪。\n晶光动闾里，健羡等儿曹。\n此时轻脆资，坚谓千载牢。\n一旦阳明升，消泮蔑纤毫。\n奚独此为然，世事亦滔滔。",
        "dynasty": "宋",
        "collection_info": null
    },
    {
        "title": "闲赋",
        "author": "徐集孙",
        "content": "梅花白向鬓根生，岁月蹉跎事欠成。\n读过故书温有味，借来新絮冷无情。\n未霜山寺昏钟劲，欲霁湖亭夕照明。\n多少红尘留滞客，可曾归去力春耕。",
        "dynasty": "宋",
        "collection_info": null
    },
    {
        "title": "渡湖",
        "author": "徐集孙",
        "content": "漠漠西湖匝野烟，夕阳柳下买归船。\n关心一纸平安报，雁字纵横写碧天。",
        "dynasty": "宋",
        "collection_info": null
    },
    {
        "title": "官舍庭前古梅寻常开拶岁暮余整归装而乃蚤花不容自默",
        "author": "徐集孙",
        "content": "狰狞古怪虬龙枝，着花传舍宾岁晚。\n往往来来几番人，老大相期疑未谖。\n顾我冷眼惯相看，嗅花嚼蕊当餐饭。\n横斜峭拔耐雪霜，肯媚阳和齐婉娩。\n把酒邀月共说诗，疎影上衣成缱绻。\n朔风吹梦入家山，鼓舞倦矣客兮返。\n谁谓花先常岁期，澈夜万葩玉一本。\n花应有心饯我行，吐芳非为冬日暖。\n我亦逆知此花意，孤洁难与俗人混。\n似嫌托根富贵场，不若栖身山林稳。\n惜乎花只不能言，一花一心诚恳恳。\n任它世间竞酣桃李春，花独与我结交岁寒远。",
        "dynasty": "宋",
        "collection_info": null
    },
    {
        "title": "秋胡行",
        "author": "徐集孙",
        "content": "五年行迈兮归迟迟，采桑山阴兮奉亲慈。\n冰霜自洁兮清节持，有客遗金兮志不移。\n橐有金兮盍专为母驰，心悦桑女下车兮人可知。\n庭中见妾兮徒忸怩，载思往事兮妾心孔悲。\n君不如妾之有节兮言姑已而，君不知孝兮世道衰，妾不死兮欲何为。",
        "dynasty": "宋",
        "collection_info": null
    },
    {
        "title": "赋雪",
        "author": "徐集孙",
        "content": "漫天飘瑞压嚣尘，一夜西湖幻出银。\n煎入茶铛清肺腑，吟归诗句爽精神。\n糁填鹤迹看旋没，封合梅花认不真。\n茅舍竹篱犹富贵，长安安得有贫民。",
        "dynasty": "宋",
        "collection_info": null
    },
    {
        "title": "寄里中社友",
        "author": "徐集孙",
        "content": "欠作故人书，侵寻半载余。\n穷吟虽各自，入梦不相疎。\n梅蕊通春信，霜风促岁除。\n待余归故里，鸥约復如初。",
        "dynasty": "宋",
        "collection_info": null
    },
    {
        "title": "孤山访郑渭滨不值",
        "author": "徐集孙",
        "content": "寂寞石琴台，香云拨不开。\n多知骑鹤出，自欲买舟来。\n葑岸春回草，山亭雨谢梅。\n怀人成怅惘，日暮惜空回。",
        "dynasty": "宋",
        "collection_info": null
    },
    {
        "title": "本心参政约游西山分韵得顶字",
        "author": "徐集孙",
        "content": "仆仆事行役，度尽千峯顶。\n恣览亦云倦，困卧殊未醒。\n西爽俄见要，前约欲重订。\n结习若犹在，宁復计两胫。\n天际豁轻阴，溪头横短艇。\n摇手谢篮舆，信步蹋荒径。\n适意自忘远，迷途谁为诇。\n此翁平生意，故自畧畦町。\n何妨一笑回，呼童催煮茗。\n两年已三至，我如饫五鼎。\n无乃大属厌，徒欲逃酩酊。\n老笔忽先倡，高标谁与并。\n尚记去载游，金碧光炯炯。\n何处非吾乡，一气相溟涬。",
        "dynasty": "宋",
        "collection_info": null
    },
    {
        "title": "余种竹方成扁其室曰竹所友人以诗至用其韵",
        "author": "徐集孙",
        "content": "屋老苔荒席久虚，近分一榻与云俱。\n梅花未种招蜂怨，竹所虽青欠鹤图。\n无事看山如对客，有时隠几亦忘吾。\n过门除却能吟者，不是高僧即老儒。",
        "dynasty": "宋",
        "collection_info": null
    },
    {
        "title": "句",
        "author": "徐集孙",
        "content": "莫言满眼无知己，耐久黄花是故人。",
        "dynasty": "宋",
        "collection_info": null
    },
    {
        "title": "山行",
        "author": "赵立",
        "content": "爱杀潇湘境，山行知几重。\n风清秋思重，云淡晓阴浓。\n隔水时呼艇，经崖自策筇。\n岩扃聊问讯，把酒欠从容。",
        "dynasty": "宋",
        "collection_info": null
    },
    {
        "title": "飞狐",
        "author": "赵立",
        "content": "舞毒山中夸巨蟒，问经岩下化灵狐。\n不知昨夜飞鸣处，曾报溪翁到此无。",
        "dynasty": "宋",
        "collection_info": null
    },
    {
        "title": "山谷碑",
        "author": "赵立",
        "content": "长记儿童膝下时，便闻山谷澹岩诗。\n江湖老矣潇湘过，始得摩挲石罅碑。",
        "dynasty": "宋",
        "collection_info": null
    },
    {
        "title": "雷神碑",
        "author": "赵立",
        "content": "此洞当年本祀雷，栋梁见我忽倾摧。\n寺僧为报山灵说，不用惊疑俗客来。",
        "dynasty": "宋",
        "collection_info": null
    },
    {
        "title": "丹鑪药臼",
        "author": "赵立",
        "content": "岩中二子已飞仙，药臼丹鑪尚俨然。\n无奈故乡心正切，末由此地结清缘。",
        "dynasty": "宋",
        "collection_info": null
    },
    {
        "title": "石井",
        "author": "赵立",
        "content": "酌泉石井喜无涯，喜与贪泉隔岭西。\n况有中秋明夜月，轻舟同载下浯溪。",
        "dynasty": "宋",
        "collection_info": null
    },
    {
        "title": "观石鱼嗣刘忠顺韵",
        "author": "刘叔子",
        "content": "衔尾洋洋石上镌，或依于藻或依莲。\n梦占周室中兴日，刻自唐人多历年。\n隠见有时非强致，丰凶当岁必开先。\n太平谁谓真无象，罩罩还歌乐与贤。",
        "dynasty": "宋",
        "collection_info": null
    },
    {
        "title": "题石鱼",
        "author": "蹇材望",
        "content": "何代潜鳞翠琰镌，双双依藻更依莲。\n梦符端报屡丰兆，物盛宜歌大有年。\n玉烛调和从可卜，金刀题咏又开先。\n浑如泼剌波心跃，感召还知太守贤。",
        "dynasty": "宋",
        "collection_info": null
    },
    {
        "title": "秀野亭",
        "author": "郭阊",
        "content": "插汉森森万丈扶，一亭危瞰汨江隅。\n幽深石壁涵清泚，崒嵂云山引翠芜。\n变化阴晴诗作料，招呼豪杰酒为徒。\n客来莫拟閒居赋，后有千年八阵图。",
        "dynasty": "宋",
        "collection_info": null
    },
    {
        "title": "白华岩",
        "author": "俞掞",
        "content": "风剪飞丝雨脚残，半山虚旷九秋寒。\n洗开万里干坤眼，更上苍岩顶上看。",
        "dynasty": "宋",
        "collection_info": null
    },
    {
        "title": "三岩",
        "author": "俞掞",
        "content": "三岩之下有贤良，暮史朝经万卷长。\n树老山空人已尽，烱然千古姓名香。",
        "dynasty": "宋",
        "collection_info": null
    },
    {
        "title": "六石峰",
        "author": "俞掞",
        "content": "劚石云边着着高，几经吟笔写风骚。\n山翁莫袖经纶手，好趁春风钓六鳌。",
        "dynasty": "宋",
        "collection_info": null
    },
    {
        "title": "浯溪  其一",
        "author": "俞掞",
        "content": "大唐有颂到浯溪，翠藓苍崖古画垂。\n西望函关今万里，淡烟斜日几荒碑。",
        "dynasty": "宋",
        "collection_info": null
    },
    {
        "title": "浯溪  其二",
        "author": "俞掞",
        "content": "宋朝一统旧江山，南北中分已百年。\n壮士不须夸此颂，健提椽笔上燕然。",
        "dynasty": "宋",
        "collection_info": null
    },
    {
        "title": "军山",
        "author": "张显",
        "content": "乱石如羣羊，合沓千里奔。\n军山屹当前，盘踞作虎蹲。\n巨镇压坤维，层巅白云屯。\n下瞰大溪流，三尺清不浑。\n舟人落风帆，繫缆前山根。\n我欲摘星斗，悬崖那可扪。",
        "dynasty": "宋",
        "collection_info": null
    },
    {
        "title": "吴兴舟中",
        "author": "卢钺",
        "content": "笠泽高风寒凛凛，苕溪凝雪白皑皑。\n扁舟我独乘归兴，自是不因安道来。",
        "dynasty": "宋",
        "collection_info": null
    },
    {
        "title": "投壶",
        "author": "卢钺",
        "content": "离骚课罢便投壶，长日身心得自娱。\n多少论筹闲殿最，始终中节定工夫。",
        "dynasty": "宋",
        "collection_info": null
    },
    {
        "title": "和太傅平章魏公咸淳庚午冬大雪遗安抚潜侍郎  其一",
        "author": "卢钺",
        "content": "天花六出瑞午林，公溥明通造化心。\n农望丰年知兆朕，物涵生意总怀任。\n兔围奕奕夸圭璧，薇戍霏霏咏昔今。\n擎重老枝长玉立，主张阳类杜群阴。",
        "dynasty": "宋",
        "collection_info": null
    },
    {
        "title": "和太傅平章魏公咸淳庚午冬大雪遗安抚潜侍郎  其二",
        "author": "卢钺",
        "content": "底用封书祷梵林，瑞霙先腊感由心。\n豫知农亩宜禾稼，復喜边储足辇任。\n民乐齐宫夸往昔，捷歌周戍属斯今。\n燮调妙造推元老，治象阳明无伏阴。",
        "dynasty": "宋",
        "collection_info": null
    },
    {
        "title": "姑苏台览古",
        "author": "卢钺",
        "content": "姑苏台下百花洲，解语香魂此旧游。\n巧笑已倾吴子国，浅颦又涴范公舟。\n湖山四顾无奇骨，五霸俱空等拙谋。\n杯酒酹江应自誓，男儿西北有神州。",
        "dynasty": "宋",
        "collection_info": null
    },
    {
        "title": "送汪水云入湘",
        "author": "吴仁杰",
        "content": "碧水波翻海亦摧，奋身鰲背护蓬莱。\n忍随天上红云散，却驭关中紫气回。\n天道有常须变化，元关无钥任敲推。\n携琴更拜苍梧野，□想南熏入调来。",
        "dynasty": "宋",
        "collection_info": null
    },
    {
        "title": "句",
        "author": "鲁仕能",
        "content": "万劫灰中存世界，千层浪裏惜儒珍。",
        "dynasty": "宋",
        "collection_info": null
    },
    {
        "title": "金精歌",
        "author": "赵崇怿",
        "content": "东风飞霖雨，一洗桃李尘。\n快马紫游缰，来赏金精春。\n连林翠气妙不动，时作佛髻螺头青。\n劖劖天壁面削起，中可建旗坐万人。\n豁然呀呀，怫然凭凭。\n蹲蹲者为虎豹，兀兀者为墉城。\n千年老狖学春吟，白日龙雷藏树阴。\n莲花峰下久无路，时有樵子攀藤寻。\n丹光出屋水涔涔，白鹤飞去栖桃林。\n桃今几熟枝尚青，石田玉子无龙耕。\n云蒸甑腹烂青{飠卂}，雪冻地骨迷黄精。\n灵君久矣鞭玉麟，今作天上何公卿。\n崖前老竹屡生米，夜有石犬当阶鸣。\n我亦三生家石鼓，花落花开不知数。\n人间渔沫吹秦桥，漫有姓名刻洞府。\n试为灵君觅杯水，水中白昼青虬起。\n便令紫雾生风霆，一举直上九万里。",
        "dynasty": "宋",
        "collection_info": null
    },
    {
        "title": "和太师平章贾魏公咸淳庚午冬大雪遗安抚潜侍郎",
        "author": "曹元发",
        "content": "干坤满眼尽琪林，擎玉诗传魏国心。\n写琰已增天府重，掌冰匪媿地官任。\n三千界内清无际，数十年来瑞独今。\n喜雪未几还喜雨，老农歌舞爱春阴。",
        "dynasty": "宋",
        "collection_info": null
    },
    {
        "title": "题龟峰词后",
        "author": "陈合",
        "content": "西晋风流自一家，忆君魂梦到梅花。\n梅花深处无人迹，明月一枝霜外斜。",
        "dynasty": "宋",
        "collection_info": null
    },
    {
        "title": "摇摇花行",
        "author": "章采",
        "content": "摇摇花，长安城南道。\n小草欣欣造物匀，三月来来野田好。\n女郎厌踏王孙园，出郊更觉春嫣然。\n五家蹙成锦绣谷，双鬟妙舞玳瑁筵。\n合欢扇裁七宝月，荫步盖簇空青天。\n分司自讼狂惊坐，拾遗劝我莫近前。\n此时摇摇绝低小，媚紫得映车閒钿。\n幸承踏歌罗袜暖，偶荷细摘春心怜。\n岂如黄土冈头古柟树，花开花落无人觑。\n一枝折顿固弗班，五陵隽赏初何预。\n呜呼世无赏音兮竟大奇，古柟苍苍云雨垂。",
        "dynasty": "宋",
        "collection_info": null
    },
    {
        "title": "秋日过清江傅聘君石溪隠居",
        "author": "章采",
        "content": "有美人如玉，招寻故意长。\n山衣犹芰制，野饭只菰粱。\n秋入遥空白，霜飞一叶黄。\n年年三径裏，来往有求羊。",
        "dynasty": "宋",
        "collection_info": null
    },
    {
        "title": "九江庾楼作  其一",
        "author": "章采",
        "content": "去晋千年后，风流尚庾郎。\n地收三楚大，天过两淮长。\n北望惊尘暗，西归短髮苍。\n空留江上月，夜夜照兴亡。",
        "dynasty": "宋",
        "collection_info": null
    },
    {
        "title": "九江庾楼作  其二",
        "author": "章采",
        "content": "结架思梁日，登临忆汉年。\n佳游惊我老，孤思为谁牵。\n春水江湖大，夕阳天地偏。\n萋萋青草外，何处是秦川。",
        "dynasty": "宋",
        "collection_info": null
    },
    {
        "title": "发兴",
        "author": "章采",
        "content": "主静观心妙，耽奇发兴长。\n兰边招翡翠，梧下待鸾凰。\n天地东风绿，江湖西日黄。\n灵修犹浩荡，谁与玩琼芳。",
        "dynasty": "宋",
        "collection_info": null
    },
    {
        "title": "武昌南楼怀古",
        "author": "章采",
        "content": "青虬修士去遒遒，黄鹤飞仙苒苒游。\n北望日边秦树远，西来雪外蜀江浮。\n吴时宫殿千年梦，晋国风尘万里愁。\n今古茫茫无限事，月明倚遍庾公楼。",
        "dynasty": "宋",
        "collection_info": null
    },
    {
        "title": "滕王阁",
        "author": "章采",
        "content": "佩玉鸣銮一笑空，至今华观迭青穹。\n西山残雨虹腰白，南浦骄阳雁背红。\n几度登临添感慨，半生漂泊老英雄。\n槛前犹是唐年水，曾见王郎泛短篷。",
        "dynasty": "宋",
        "collection_info": null
    },
    {
        "title": "武昌江汉亭忆南轩",
        "author": "章采",
        "content": "亭下双来绿玉虬，岷嶓万里会吴头。\n江穿南北天心过，汉接东西地脉流。\n水上龙争方一梦，山中鹊起已千秋。\n张刘精爽知何在，安得同来赋远游。",
        "dynasty": "宋",
        "collection_info": null
    },
    {
        "title": "别鄂倅赵有孚",
        "author": "章采",
        "content": "芙蓉花下把离觞，江汉秋生夕涨凉。\n騕褭神驹行地急，迢遥仙鹤去天长。\n蜀兵未解星辰赤，淮哨将来日月黄。\n近世平戎无好手，请陈上策献君王。",
        "dynasty": "宋",
        "collection_info": null
    },
    {
        "title": "花树",
        "author": "章采",
        "content": "风吹花树昨朝红，今日看花树已空。\n可惜天高花薄命，年年开落只由风。",
        "dynasty": "宋",
        "collection_info": null
    },
    {
        "title": "学易斋",
        "author": "章粲",
        "content": "天目鉴孤明，地籁奠众响。\n虑淡世欲轻，性復道心长。\n敛襟步前庭，手执周易往。\n得知三画初，真契贯穹壤。\n图书诣其微，精实超惚恍。\n启蒙析其义，端倪见俯仰。\n九京如可作，舍此吾安放。",
        "dynasty": "宋",
        "collection_info": null
    },
    {
        "title": "题杨总卿鹿冈庵",
        "author": "章粲",
        "content": "客行鹿冈暮，四顾秋满目。\n涧碧烟草滋，林黄霜橘熟。\n归鸟各东西，啼螀相断续。\n愁心浩难留，故山正幽独。",
        "dynasty": "宋",
        "collection_info": null
    },
    {
        "title": "秋日怀松溪赵宰经父",
        "author": "章粲",
        "content": "晴窗静翻书，凝尘掩行迹。\n花影昼帘閒，苔痕秋径寂。\n凭高招远风，缘流弄寒碧。\n缄情寄天涯，杳杳江闽隔。",
        "dynasty": "宋",
        "collection_info": null
    },
    {
        "title": "湖上游瞩寄家兄",
        "author": "章粲",
        "content": "花雾压晴埃，柳风荡暄浊。\n钱塘佳丽地，春华大堤曲。\n幽禽粲林白，野水明湖绿。\n清赏远难期，怀哉美如玉。",
        "dynasty": "宋",
        "collection_info": null
    },
    {
        "title": "豫章寄家兄",
        "author": "章粲",
        "content": "雨时山色深，雨余山意醒。\n千山万山閒，秋风雁声冷。\n澄江浄秋思，明霞炯秋影。\n遥想大云心，华觞谁与领。",
        "dynasty": "宋",
        "collection_info": null
    },
    {
        "title": "春日忆平阳郡博士大云心兄",
        "author": "章粲",
        "content": "东风归林园，云日叆春事。\n静观化道伸，良感幽贞利。\n烟芳生暮愁，晴思起新思。\n有酒谁见同，恻恻夜亡寐。",
        "dynasty": "宋",
        "collection_info": null
    },
    {
        "title": "春日效韦体",
        "author": "章粲",
        "content": "新绿滟晴池，涓涓泉脉动。\n东风度花梢，春音入禽咔。\n而我理羣书，朋俦罕迎送。\n翛然惬心期，此乐谁能共。",
        "dynasty": "宋",
        "collection_info": null
    },
    {
        "title": "豫章宋都官声父楼上",
        "author": "章粲",
        "content": "结架鬰岧峣，登眺齐近远。\n江湖万顷秋，风烟四山晚。\n心赏地曾妍，目行天不尽。\n振衣聊消摇，閒看云舒卷。",
        "dynasty": "宋",
        "collection_info": null
    },
    {
        "title": "咏二疏",
        "author": "章粲",
        "content": "人生白驹过，世态苍狗变。\n纷纷慕跖蹻，寥寥志务卞。\n赫赫王侯居，翕翕富贵恋。\n翠盖拥游云，朱鞍曜惊电。\n金张财力豪，许史名声衒。\n滔滔利欲波，卓卓见所见。\n长揖万乘君，玄髮谢朝弁。\n行人相叹咨，羣公遥祖饯。\n高风振朝野，流光照史传。\n嗟嗟绅緌士，来者宜知劝。",
        "dynasty": "宋",
        "collection_info": null
    },
    {
        "title": "絜矩书院示学子",
        "author": "章粲",
        "content": "四时配四德，元亨利与贞。\n天德元最重，方春木主生。\n夏火物畅茂，是为德之亨。\n金利秋向实，水贞冬日成。\n既贞又为元，循环未尝停。\n天高而地下，阴降復阳升。\n气理本同运，天人特异名。\n性情即理气，其义明且精。\n元亨利贞理，因时有足征。\n生长敛藏气，依理常偕行。\n仁礼义知性，一初同圣氓。\n恻隠至羞恶，辞让是非情。\n天人二而一，如射中鹄正。\n奈何天无心，人欲易缠萦。\n无心自无妄，通復皆一诚。\n吁嗟其有欲，天理随榛荆。\n残忍仁斧斤，贪冒义蝗螟。\n礼失之绵蕞，知止于絜缾。\n天人一而二，如水分渭泾。\n大哉古圣人，一念天是承。\n仰观俯以察，天降地上腾。\n夭桃华灼灼，好鸟鸣嘤嘤。\n木德自此盛，我心惟和平。\n恢炱行炽景，是月阴阳争。\n天明一畅达，朱光布八纮。\n动极必生静，慎哉柔道乘。\n金行兆新凉，宇宙日清泠。\n万宝就凝实，羣葩委芳菁。\n三阴行肃物，戒哉色与声。\n冬至甲子夜，一叶开尧蓂。\n凝阴虽已剥，初阳才有萌。\n观天于闭塞，掩身身欲宁。\n诸君子其来，我诗尔其聆。\n子能悟此理，见义自珑玲。\n子或昧此理，见义等聋盲。\n善根有由蘗，端绪微微呈。\n触物动恻怛，致爱先雏婴。\n在天元之时，春意方勃兴。\n声身贯律度，动作锵璜珩。\n三千三百仪，曒曒朝阳昇。\n在天亨之时，夏气方敷荣。\n利物合于义，秋揫味金腥。\n贞固守以知，冬藏令玄冥。\n一心一太极，彼此无损增。\n至哉子朱子，讲道于考亭。\n若明通公溥，万古破说铃。\n仁元明可配，礼亨通可称。\n义利公所在，知贞溥所能。\n若东南西北，随方有依凭。\n春元东甲乙，夏亨南丙丁。\n北贞壬及癸，西利辛及庚。\n若震离兑坎，随用无变更。\n火则离玄黄，木则震主青。\n秋则兑金说，冬则坎水盈。\n四者诚昭昭，请细与君评。\n真精妙凝合，我得气之英。\n所学背斯理，南辕驰幽并。\n当其泉达时，浩浩江河倾。\n当其火然时，炎炎已煌荧。\n萌蘗得所养，拱把可霄峥。\n富贵真浮云，无为羡金籯。\n荣华忽飘风，无为宠辱惊。\n鸩妖用之媒，钱神事之兄。\n四者苟能充，于利必无营。\n厚酒促亡家，冶容擅倾城。\n四者苟能充，于欲必先惩。\n晓起敞吾门，参前倚舆衡。\n晦息安其身，主敬常惺惺。\n勿谓闇室暗，冏如对日星。\n勿谓閒居閒，凛如警雷霆。\n仁暴判舜桀，义利别轲牼。\n存心不以敬，焦火寒凝冰。\n事惟非与是，一閒谷为陵。\n慎勿思鸿鹄，常期肖螟蛉。\n復坐吾语汝，而学发新硎。\n造道有标的，求己见准绳。\n竭力事父母，夔夔谨鷄鸣。\n同气曰兄弟，急难念脊鸰。\n妇道顺为正，子职孝蒸蒸。\n友义切以偲，诗歌木丁丁。\n何莫非此德，拳拳服诸膺。\n何愧百年身，何慊万物灵。\n四者诚存存，心乎镂为铭。\n然而仁与义，又对立门庭。\n知者义所藏，礼者仁所形。\n犹之四时运，阴阳为之经。\n春夏阳日长，秋冬阴日凝。\n又若仁义中，仁尤莫与京。\n元犹五常仁，吾因伊川程。\n益信春犹仁，通贯如建瓴。\n惟仁为器重，惟知亦不轻。\n守之不以知，惟仁莫能胜。\n须知守之固，尤在见之明。\n若夫信犹土，是犹纲之宏。\n圣门戒去信，重于食与兵。\n四端斯无违，一心斯有恒。\n天行以不息，异乎有慾枨。\n日进以无疆，同乎一贯曾。\n此为义理源，源洁流乃清。\n精体兮实践，见汝颜之瞠。",
        "dynasty": "宋",
        "collection_info": null
    },
    {
        "title": "别杨尊",
        "author": "章粲",
        "content": "远游同是客，执别两情牵。\n天地愁眉破，山林归梦圆。\n西行迷蜀道，北望黯淮边。\n马上封侯事，相期在少年。",
        "dynasty": "宋",
        "collection_info": null
    },
    {
        "title": "重阳后送谨常兄之符离",
        "author": "章粲",
        "content": "岭外分携处，离觞话远途。\n黄花看不足，寒雁去何孤。\n农圃非吾业，衣冠本世儒。\n应当重行止，无使世氛污。",
        "dynasty": "宋",
        "collection_info": null
    },
    {
        "title": "敬赋大人竹林真隠之图",
        "author": "章粲",
        "content": "野草閒花竞赏音，萧然坐阅岁年深。\n当贞固日知高节，只静虚中见本心。\n何处干坤无凤集，他时风雨有龙吟。\n向来七子皆充隠，不止山王累晋林。",
        "dynasty": "宋",
        "collection_info": null
    },
    {
        "title": "题苏子瞻书天庆观乳泉赋帖",
        "author": "王亚夫",
        "content": "苏公早闻道，文章乃其戏。\n乳泉出重海，作赋聊记异。\n玉池嚥中夜，挈瓶非小智。\n气者水之生，此语可深味。",
        "dynasty": "宋",
        "collection_info": null
    },
    {
        "title": "十七字谣",
        "author": "临安里人",
        "content": "光祖做总领，许堪为节制。\n丞相要起復，援例。",
        "dynasty": "宋",
        "collection_info": null
    },
    {
        "title": "祖庭观丁歌",
        "author": "王奕",
        "content": "吾祖河汾文中氏，受恩未报夫子灵。\n末孙愿言无忝尔，幸际天地还清宁。\n奔波水陆数千里，袖香今得拜祖庭。\n天欲使观周礼在，时哉巧值开上丁。\n北方学者曹博士，新膺上命来交承。\n圣门不敢负所学，事事必欲行六经。\n尔时己丑八月朔，大中门闢天微明。\n左开毓粹右观德，灯毬灿烂交流星。\n奎文阁下爇柴燎，柏林鸠鹊争飞鸣。\n金丝堂前班引出，笙镛隠隠金石声。\n三氏诸孙列左右，皎洁宿鹭排圆汀。\n各崇尊长例就位，深衣征及江南生。\n礼官三请诣磬所，朱扉咿𠵣开中扃。\n太常金乐交佚奏，秩秩笾豆环簪缨。\n首从先圣告祝后，邹兖次第彝罇倾。\n却诣齐国父母庙，泗沂分配随重轻。\n五贤推尊孔道者，俎豆亦得陈其诚。\n春秋天下祀文庙，太常四丁惟鲁行。\n青衿白髮老学校，观丁未有如斯荣。\n俨然清都听雅乐，耳目变换心神惊。\n南门礼毕饮福胙，公堂交错飞兕觞。\n饮余独立杏坛下，予怀缥缈欣嘅并。\n恭惟素王师万世，道如日月行天晴。\n几年读易坐瓮牖，景仰阙里真蓬瀛。\n谁令溟渤化清浅，温凉亲得瞻仪形。\n吁嗟麟踣凤不至，青霄栩栩飞梁楹。\n想当削迹伐木日，诺仕委曲随人情。\n不知无可无不可，与时潜跃无将迎。\n君臣大义要不废，岂应絃辙俱纷更。\n匡围宋害走列国，哀诔汉祠垂千龄。\n谁云木坏文寖丧，墓林楷理犹纵横。\n文谟武烈悉斯烬，春秋无復陈尝蒸。\n皇王帝伯禅林休，尼山泗水常朝廷。\n孔林黄屋已八至，功与泰山争峥嵘。\n惜哉祥符天子幸，生晚不得随公卿。\n封疆万里撤私町，冠佩此夕仰大成。\n八表云昏尘瞇目，仲孙宣子视独瞠。\n观周反鲁学益进，蒙与瞍语闻惊霆。\n两生此日既见圣，中道未有倾盖程。\n箪瓢道不在房杜，深惭礼乐孤汾亭。\n归与玉斗授论语，愿与诸子歌菁菁。\n庶乎可以报罔极，蠢生未必终顽冥。\n斐然成歌记祀事，刊作学者座右铭。",
        "dynasty": "宋",
        "collection_info": null
    },
    {
        "title": "八月八日偕庙学教授曹彦礼及孔颜孟三氏诸孙童齐集游逵泉到沂水缅想风雩之乐余乃浴沂作咏归歌",
        "author": "王奕",
        "content": "浴乎沂，潄乎逵，晞予髮兮二水之湄。\n风飘飘兮吹衣，高门出兮雩门归。\n千八百年之下兮何时，得蹑遐踪兮逶迤，欣嘅交集兮眇黄唐之莫追。\n已而已而，逝者如斯兮予将何之。",
        "dynasty": "宋",
        "collection_info": null
    },
    {
        "title": "八月望日深衣抱高庙御琴首歌南风继作忆颜三氏诸孙环立以听为杏坛一时之盛千古之下令人怃然作歌云",
        "author": "王奕",
        "content": "秋日晖晖兮槐市成林，白鸠关关兮汉柏阴阴。\n杏坛高兮几寻，奠桂酒兮孤斟。\n苍梧不可呼兮犹得抱南风之琴。\n哀颜夭之不永兮，伤哉兮遗音，契千古兮遐心。\n归兮归兮，乃今不负吾衣之深。",
        "dynasty": "宋",
        "collection_info": null
    },
    {
        "title": "孔庙既拜之后又不远三百里过泰山过汶河壮哉斯游上日观作宾日歌少发葵恋之私",
        "author": "王奕",
        "content": "日月东行天左旋，丸中久矣知干圜。\n稔闻泰山有日观，窃疑板墨多夸传。\n甚言抱鸡候其上，鸡鸣海水如炊煎。\n火轮磨荡上復下，崖撞石裂声填填。\n天门钟皷报清晓，尘世正尔沉元元。\n几回掩卷信且惑，安得臂羽如飞仙。\n谁知白髮际同轨，得来邹鲁拜圣贤。\n竟游曲阜至岱岳，扪参历井登其巅。\n濯足就宿会真殿，如乘析木栖微垣。\n是时八月二十夜，明月正值奎娄躔。\n窗明斗落惧失晓，一宵十起无宁眠。\n偕行诸子大鼾睡，笑我历辘狂且颠。\n深衣端坐愈不寐，湔肠涤胃玉女泉。\n少需道人谓予曰，若欲观日今当前。\n忙迷扶策抉草莽，翩跹搀夺诸公前。\n诸公拍手笑于后，被公吞了丹砂元。\n{⻊盘}跣一气涉观顶，隠隠红罅开东边。\n玄云荏苒幻紫色，金楼宝阙蒸琼田。\n秋深露重湿我趾，扶桑望决眼欲穿。\n须臾眉黛抹天杪，脱然宝镜开微奁。\n上上下下復上下，千辛万苦方团圆。\n小臣不敢瞠目视，九拜塌额肝胆悬。\n起来恍惚抱影泣，昔何容易沉虞渊。\n羲和湎淫失宾饯，掩覆白日为元天。\n蚊躯螳臂负不起，忍渴未死甘氓廛。\n狨号螭泣虎豹舞，单衣尚絅得瓦全。\n梦醒忽尔登泰岱，稽首再拜清光还。\n愿保初阳守黄道，重离赫赫行纯干。\n泣余收泪盼下界，西北迤逶生霞烟。\n山如鳞甲水如带，八荒草木皆新鲜。\n回视秦碑与汉篆，神光灿烂生蛟涎。\n古今圣贤几登此，乍覩莫不心虔虔。\n归来玩愒復弄影，入夷出晋谁与怜。\n苍梧不返放勋死，倾恋惟有葵心坚。\n分阴寸晷正可惜，人间儿女酰鸡然。\n登封观日世不少，作如是观能几焉。\n作歌历历纪其实，后来请验予长篇。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山一首",
        "author": "王奕",
        "content": "鲁桥卸淮舸，淖涂历蓁芜。\n翠峄倚天末，髣髴东南隅。\n薄暮曲纪城，三清敞仙居。\n平原积磥砢，灵河鸣泉珠。\n小径斗折上，行与狐兔俱。\n循崖索斯篆，恍惚东封书。\n丛巅集莲瓣，岩岩瞰青徐。\n正途尽茅塞，正尔宜羊车。\n蚌珍不蔽美，岧峣到枌榆。\n南门肃孟庙，冠袂先抠趋。\n气大夙有配，邾少不必都。\n盥既觌慈靖，择师谁復如。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山二首",
        "author": "王奕",
        "content": "高垣门十一，云是鲁城基。\n浮浮化荆榛，孔庙存威仪。\n奎门出浩荡，杏坛历逶迤。\n古今帝王所，形仆影即随。\n人间此天阙，可望不可跻。\n诗书寿老壁，孙子绵遗规。\n杲杲不可尚，百世当前知。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山三首",
        "author": "王奕",
        "content": "圣人与天游，择地岂必巧。\n袤延十里林，老翠镇盘绕。\n斧斤不可寻，兵劫不能燎。\n翁仲俨冠带，麟虎峙强矫。\n书生拜风木，起立九肠搅。\n筑室今不多，驰跸古应少。\n春秋泉壤幽，日月天地晓。\n洙桥一线流，渗注入万沼。\n入陵见金椀，公相计不早。\n父干兮母坤，白骨无寿夭。\n衔冤绝归鹤，谁復欣华表。\n九原信可作，两观事未了。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山四首",
        "author": "王奕",
        "content": "西偏颜乐园，屋角接圣境。\n想当坐忘时，聪明尽黜屏。\n上植松数株，下种麻千顷。\n蛛网结秋丝，绵密藏废井。\n东连胜果寺，元此诞庄颖。\n象教剥床肤，所事终不永。\n兴亡有定在，虽帝不可请。\n缅想书云时，五色垂灿炳。\n三家浚深井，录讫水亦冷。\n卓卓正宪祠，蒸尝犹定省。\n金縢宗老心，復辟直要领。\n照影弔伯禽，抱渴空望绠。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山五首",
        "author": "王奕",
        "content": "高门连曲沼，上有泮宫台。\n芹藻莽不復，菰蒲弄风埃。\n灵光突其右，荒秽良可哀。\n两阜爪距地，驱车俨临淮。\n鸡虫争得失，扰扰胡为哉。\n何如袖春服，行歌与时偕。\n我来晞白髮，归咏同此怀。\n柴桑志童冠，寤寐须偕来。\n酌逵洗逸盼，雅趣孰此偕。\n步雩习风腋，自觉聪明开。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山六首",
        "author": "王奕",
        "content": "壮哉景陵宫，龟屃极神猛。\n洪惟大庭库，制度合雄骋。\n圣世尚封崇，功拟天地并。\n中天怪事发，灵长转俄顷。\n我登望岳台，一慨心自领。\n涿鹿策奇勋，自谓出天幸。\n大运旋丸棋，捧首归旧鼎。\n富贵积金台，础砾揜营屏。\n倘无六籍在，讵免胥狒犷。\n下土位人上，奈何不深儆。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山七首",
        "author": "王奕",
        "content": "鸡豚隣栅翁，盼盼延允谱。\n仲尼土万世，岂必志百亩。\n谁知弗父何，让德报以鲁。\n蚁穴几王侯，林庙此其所。\n东周礼乐心，岂不在文武。\n大器信有神，予夺孰敢侮。\n郏鄏鼎铉雄，弱臂竟莫举。\n大厦庇生民，云仍合分庑。\n诗礼世其传，嘉种无莽卤。\n庭趋揖鬚眉，返此末代古。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山八首",
        "author": "王奕",
        "content": "荒荒望鲁甸，姬孔庙粼粼。\n允祚五十代，颜孟东西邻。\n旁求侍坐翁，草莽迷城闉。\n岂应髮肤体，竟此成湮沦。\n铿尔续道韵，垂此天伦亲。\n犁锄供子职，犹裕耕凿民。\n可能百世祀，不庙三省身。\n亦必有坛壝，尚稽廓荆榛。\n五贤配西序，余沥波杨荀。\n肥马视轻服，此景良清新。\n微言苟不及，往迹亦易陈。\n安得沂水上，菊泉荐斯人。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山九首",
        "author": "王奕",
        "content": "耕民昧帝力，焉用典与谟。\n奈何降衷后，气禀分贤愚。\n天锡孔孟氏，一整绰有余。\n廓哉邹鲁地，良足容轩车。\n皇皇七十国，辙迹何区区。\n谁知百世下，流作章句儒。\n掌股弄神器，敝屣直弃如。\n遂令桐梓地，尽化荆棘涂。\n昏林畏馋啖，秉烛来趋隅。\n巫咸倘可问，为我还其初。",
        "dynasty": "宋",
        "collection_info": null
    },
    {
        "title": "金余元遗山来拜祖庭有纪行十首遂倚歌之先后殊时感慨一也 和元遗山十首",
        "author": "王奕",
        "content": "人惟君与师，得在天地间。\n蜂蚁失所主，生息决不蕃。\n逐日渴未死，顾影悲余年。\n平生东鲁心，皓首瞻圣贤。\n上下二千载，历历观遗镌。\n惜哉数墨子，想像成虚传。\n十章纪大略，尽和遗山篇。\n忠肠搅葵漆，喉棘不忍言。\n持归刻瑘石，何□勒燕然。",
        "dynasty": "宋",
        "collection_info": null
    },
    {
        "title": "和杜少陵望岳一首",
        "author": "王奕",
        "content": "封禅七十二，万古事未了。\n两仪一开闢，三观几昏晓。\n自昔祖龙来，讫今歌凤鸟。\n吾尝登东山，鲁亦未可小。",
        "dynasty": "宋",
        "collection_info": null
    },
    {
        "title": "和李太白泰山一首",
        "author": "王奕",
        "content": "泰山天地极，邹鲁圣贤关。\n周匝二千里，卓然位其间。\n五文合泗水，八荒无竞山。\n扶舆清淑运，日夜何曾闲。\n尼山连峄阜，岂徒翠浮鬟。\n轩辕与羲皞，孔孟垂曾颜。\n正气尽此出，高哉其可攀。",
        "dynasty": "宋",
        "collection_info": null
    },
    {
        "title": "和元遗山太山古句",
        "author": "王奕",
        "content": "我来拜邹鲁，舟过歌凤台。\n登峄仰东蒙，自谓高矣哉。\n及登东山顶，天级真难阶。\n河渎走罅漏，嵪陵塌埏垓。\n己大物自小，夙学得所谐。\n圣贤分地步，高下随其材。\n于道既有觉，沿崖剔碑苔。\n七十二君者，谬迷良可哀。\n王侯鬨蚁穴，休王滋无涯。\n三千六百朞，治忽知几回。\n悠哉身后史，聊尔生前杯。\n大块囿躯殻，客气行风雷。\n神功一收敛，非去亦非来。\n试出亭毒表，岱峰赤微埃。\n安得铁柄箒，埽尽兀突堆。\n上下一无极，释然畅虚怀。\n平明下山去，天门挂芒鞋。\n金童玉女夹道迎，鸾铃凤翟红云开。\n道逢明復与守道，拊肩携手歌崔嵬。\n谓予如欲看白日，请骑黄鹄同上无色空界外。\n苍梧帝子正与彼，倏忽混沌高卧真蓬莱。",
        "dynasty": "宋",
        "collection_info": null
    },
    {
        "title": "和赵若伦旧题多景楼",
        "author": "王奕",
        "content": "大地山河合九州，秋风吹起故乡愁。\n洛山冉冉机云出，汉水潇潇巡远羞。\n东望海连甘露寺，北来诗满镇江楼。\n金台万里天门杳，且问东津汶上舟。",
        "dynasty": "宋",
        "collection_info": null
    },
    {
        "title": "和罗隠诗再题多景楼",
        "author": "王奕",
        "content": "老了英雄费了吟，鹿儿化马不消寻。\n死生寿夭苍生命，治乱存亡上帝心。\n嶓冢西来山迭迭，焦金东望海深深。\n眼前参透坎中画，始识恒河只寸涔。",
        "dynasty": "宋",
        "collection_info": null
    },
    {
        "title": "和卢疎斋多景楼韵",
        "author": "王奕",
        "content": "一合干坤气脉连，蜜甜本不拣中边。\n几千万劫本同此，百八十年何间然。\n北固英雄前去古，中原文献后来贤。\n老怀登此成欣感，日落苍梧生紫烟。",
        "dynasty": "宋",
        "collection_info": null
    },
    {
        "title": "题北固亭",
        "author": "王奕",
        "content": "杜老当年识恨遗，与天争汉死奚疑。\n伏羱犹忆分三日，老骥空悲混一时。\n往事竟随东逝水，新题全是北来诗。\n如今多景楼头酒，免得诸公赋黍离。",
        "dynasty": "宋",
        "collection_info": null
    },
    {
        "title": "题焦山吸江亭",
        "author": "王奕",
        "content": "甲子三千六百朞，此山崒嵂起何时。\n雄吞海渎金狮子，霸断吴门铁犍儿。\n水镜照空三国恨，浪鼋撞破六朝悲。\n后来尽有无穷事，留与他年再赋诗。",
        "dynasty": "宋",
        "collection_info": null
    },
    {
        "title": "题焦山客位",
        "author": "王奕",
        "content": "锁断长江铁户门，风帆云海几朝昏。\n能依佛教绵遗址，大胜焦家裕后昆。\n鹤骨已仙羲帖在，鰲身不动米碑存。\n住山传得文殊印，遮莫前身是了元。",
        "dynasty": "宋",
        "collection_info": null
    },
    {
        "title": "题金山金鰲阁",
        "author": "王奕",
        "content": "谁橐红炉铸宝刀，闢开太极奠金鰲。\n尾摇光岳星辰转，背负干坤日月劳。\n潮落潮生通气息，帆来帆去动毫毛。\n不知南北车书混，此际翻身第几遭。",
        "dynasty": "宋",
        "collection_info": null
    },
    {
        "title": "书赵忠靖公祠堂",
        "author": "王奕",
        "content": "老臣将略服先零，撑拓淮江五十年。\n不把壑舟移半夜，未应杞国坠中天。\n父奢既不惭诸葛，子括胡为愧仲连。\n节义功名父兄在，摩挲丰碣重潸然。",
        "dynasty": "宋",
        "collection_info": null
    },
    {
        "title": "到扬州",
        "author": "王奕",
        "content": "仙去琼花不见根，津桥明月共谁论。\n百余载作江藩翰，十几年来蓟户门。\n淮海楼头诸老眼，平山堂外六军魂。\n翻愁吴楚空遗彦，作史无人岁月昏。",
        "dynasty": "宋",
        "collection_info": null
    },
    {
        "title": "题维扬",
        "author": "王奕",
        "content": "半生书剑走闽瓯，三十年前欠此游。\n赤脚有心尊鲁国，白头无力赋扬州。\n花明靴巷新番市，草暗城隅旧敌楼。\n桥上更无何逊迹，梅花明月为谁留。",
        "dynasty": "宋",
        "collection_info": null
    },
    {
        "title": "登黄龙峰",
        "author": "王奕",
        "content": "黄龙峰顶接天高，下视尘寰走猬毛。\n坤野未能休血战，鼎湖谁復恋乌号。\n一杯彭蠡空浮泪，万里长江漫激涛。\n安得驾虬鞭霹雳，涨翻溟渤洗腥臊。",
        "dynasty": "宋",
        "collection_info": null
    },
    {
        "title": "题陶狄二贤祠",
        "author": "王奕",
        "content": "丰碑大字极誉扬，并祀渊明与狄梁。\n宇宙事皆吾己分，君臣义亦本天常。\n休官彭泽当存晋，取日虞渊合为唐。\n自是后人无远识，不知遗臭与流芳。",
        "dynasty": "宋",
        "collection_info": null
    },
    {
        "title": "彭泽新县靖节祠",
        "author": "王奕",
        "content": "已曾采石酹诗仙，又拜书岩荐菊泉。\n京口火头纔负乘，柴桑处士便归田。\n驰驱名并诸公驾，尸祝谁碑百世贤。\n近代从容人死义，后先二尹合俱传。",
        "dynasty": "宋",
        "collection_info": null
    },
    {
        "title": "四绝呈周月湖  其一",
        "author": "王奕",
        "content": "丸中日月妙推移，纔过三千六百朞。\n霁月光风无尽藏，不应便黑小圈儿。",
        "dynasty": "宋",
        "collection_info": null
    },
    {
        "title": "四绝呈周月湖  其二",
        "author": "王奕",
        "content": "不画修眉不易粧，箧中犹是主衣裳。\n起观疆宇皆周土，只有西山尚属商。",
        "dynasty": "宋",
        "collection_info": null
    },
    {
        "title": "四绝呈周月湖  其三",
        "author": "王奕",
        "content": "君住山阳岸口矶，风帆雨驿去如飞。\n十年多少金台客，曾有沿津问泗沂。",
        "dynasty": "宋",
        "collection_info": null
    },
    {
        "title": "四绝呈周月湖  其四",
        "author": "王奕",
        "content": "草带粘天只辨星，燧楼尽化作邮亭。\n柳桥梅驿多来使，只寄山中养鹤经。",
        "dynasty": "宋",
        "collection_info": null
    },
    {
        "title": "鹤林寺绝句",
        "author": "王奕",
        "content": "应是鹃花笑口开，火头天子果何哉。\n远公满眼沽春酒，引杀陶潜不肯来。",
        "dynasty": "宋",
        "collection_info": null
    },
    {
        "title": "题彭泽旧县狄梁公祠",
        "author": "王奕",
        "content": "周纪唐纲一线间，旋干容易转坤难。\n不将庙祔来雄辨，焉得宗祧可再安。\n国事固当元老定，德碑留与具臣看。\n寄言彭泽亲民者，须学好人为好官。",
        "dynasty": "宋",
        "collection_info": null
    },
    {
        "title": "题小蒜岭",
        "author": "王奕",
        "content": "西风策策麦花凉，重把新诗自品量。\n禽不为人音自好，路因无驿里偏长。\n百年白髮空前辈，两载黄花笑异乡。\n归去玉瑘牢闭户，莫教旧隠姓名香。",
        "dynasty": "宋",
        "collection_info": null
    },
    {
        "title": "归途有感",
        "author": "王奕",
        "content": "少小从师读鲁书，几回掩卷想风雩。\n得游邹鲁圣贤地，谁创华夷道德涂。\n地势虽然有离合，脚跟却莫放模糊。\n不知江右明经士，曾识春秋两字无。",
        "dynasty": "宋",
        "collection_info": null
    },
    {
        "title": "题池州邮亭",
        "author": "王奕",
        "content": "驿堠珠连辏北燕，西风落日几枝蝉。\n唐仪汉令碑上下，楚馆秦邮世后先。\n新柳不知迎送事，短藜聊信去来缘。\n如今亭长皆民尹，那復圯桥更授编。",
        "dynasty": "宋",
        "collection_info": null
    },
    {
        "title": "九月申屠伯骥同饮寿张蚩尤冢上",
        "author": "王奕",
        "content": "蚩尤一梦四千年，涿鹿如今又不然。\n栅上悬丝重放下，草门朽骨尚高眠。\n昇乌沉兔人今古，点鹊痴蝉事后先。\n醉插黄花供一笑，谁知吟客是乔仙。",
        "dynasty": "宋",
        "collection_info": null
    },
    {
        "title": "题泰山仁安殿壁",
        "author": "王奕",
        "content": "大极何年诞帝孙，中居岱岳镇干坤。\n三千余载昭明代，七十二君来至尊。\n鲁甸齐邱雄地势，秦松汉柏护天门。\n兵尘不动绵香火，万里车书寿一元。",
        "dynasty": "宋",
        "collection_info": null
    },
    {
        "title": "新州枕上有感二首  其一",
        "author": "王奕",
        "content": "尼山拜了又何求，驰骛中原作壮游。\n泰岱峰头观日出，汶阳城外看河流。\n朝吟阚县蚩尤冢，暮醉新州太白楼。\n从此不消删白髮，留归江上对眠鸥。",
        "dynasty": "宋",
        "collection_info": null
    },
    {
        "title": "新州枕上有感二首  其二",
        "author": "王奕",
        "content": "岱岳名山天下无，老来游玩易嗟吁。\n帝孙池畔秦松老，圣母祠前汉柏孤。\n古篆蚀苔悲建武，漫碑宿草忆祥符。\n逢人不解从头数，牢记山名画作图。",
        "dynasty": "宋",
        "collection_info": null
    },
    {
        "title": "和遗山呈太山倪布山真人",
        "author": "王奕",
        "content": "江右书生枉白头，杖藜始得北山游。\n手摩红日登三观，袖拂黄埃看九州。\n及下诚明真气貌，方知岁月老春秋。\n更须梓就诸公什，焰焰声名万古留。",
        "dynasty": "宋",
        "collection_info": null
    },
    {
        "title": "呈申屠御史忍斋二首  其一",
        "author": "王奕",
        "content": "世家矫矫汉申屠，博古通今命世儒。\n豪杰雅知真北学，扶摇久已作南图。\n扬州台近催骑鹤，阚水秋深尚忆鲈。\n好载白云同一出，檐头新港即荣涂。",
        "dynasty": "宋",
        "collection_info": null
    },
    {
        "title": "呈申屠御史忍斋二首  其二",
        "author": "王奕",
        "content": "壮游久负子长才，斥鷃几成困草莱。\n千载幸逢皇极运，两生端为圣门来。\n谁知白髮余年健，得共黄花笑口开。\n明日西风归棹远，怀人空忆古罇罍。",
        "dynasty": "宋",
        "collection_info": null
    },
    {
        "title": "次韵上雪楼程侍御",
        "author": "王奕",
        "content": "当年雪片大如席，独立楼头有此翁。\n集霰已知漫大地，行窗转觉舞回风。\n洛阳公子衾谁共，姑射仙人梦不同。\n且倚玉栏看世界，郢歌一曲月明中。",
        "dynasty": "宋",
        "collection_info": null
    },
    {
        "title": "别宣尉王中斋",
        "author": "王奕",
        "content": "自笑灵龟久不灵，巧逢天地换清宁。\n典型顿觉空诸老，肝膈未能忘六经。\n朔雪渐深头转白，洛山虽远眼还青。\n杏坛寂寂遗音在，靠得汾亭有父兄。",
        "dynasty": "宋",
        "collection_info": null
    },
    {
        "title": "贽见五峰燕先生",
        "author": "王奕",
        "content": "康庐崒嵂撑青空，五峰下有神仙翁。\n黄金为佩白玉琐，跨虹飞上燕台穹。\n紫垣苍琐白日静，薇花韵的明丹衷。\n帝谓公田久不井，为提明月江西东。\n某邱某壑无隠耳，贮见汉庾堆陈红。\n周官六典冢宰事，有功𤱶亩方为忠。\n蹇予落魄不耕子，半生煮字悲吟穷。\n盖头不思恋茅屋，负笈远拜夫子宫。\n黄河泰华幸一见，于人须识欧阳公。\n枯根纤芥尽收拾，药笼未必遗芳藭。\n品题愿借燕许笔，可以报德歌豳风。",
        "dynasty": "宋",
        "collection_info": null
    },
    {
        "title": "再和韵上石塘吴  其一",
        "author": "王奕",
        "content": "髮燥闻君响泮宫，玉溪旴水限西东。\n惜哉宴罢瑶池晚，乃在崇台拜下风。",
        "dynasty": "宋",
        "collection_info": null
    },
    {
        "title": "再和韵上石塘吴  其二",
        "author": "王奕",
        "content": "不能随调转商宫，独抱瑶琴过鲁东。\n霜满乌庭无过雀，非君谁与借东风。",
        "dynasty": "宋",
        "collection_info": null
    },
    {
        "title": "再和韵上石塘吴  其三",
        "author": "王奕",
        "content": "人心六籍未尝焚，千古师存道亦存。\n见说汶阳官路口，几年鞍马上君门。",
        "dynasty": "宋",
        "collection_info": null
    },
    {
        "title": "再和韵上石塘吴  其四",
        "author": "王奕",
        "content": "破笈兵韬久已焚，床头仅有易书存。\n一观周礼归来后，依旧白云深闭门。",
        "dynasty": "宋",
        "collection_info": null
    },
    {
        "title": "见陈月观二首  其一",
        "author": "王奕",
        "content": "鰲转山空海失深，仙人抱月自高吟。\n春秋两字尊王义，皇极一编经世心。\n千载文声扶学校，万年史笔寄山林。\n太邱古矣元龙老，天寿先生续正音。",
        "dynasty": "宋",
        "collection_info": null
    },
    {
        "title": "见陈月观二首  其二",
        "author": "王奕",
        "content": "仲尼日月几曾昏，自古君师岂必存。\n水陆三千游圣域，风云万里望天阍。\n燕台接武何多隗，吴国孤骞未见云。\n观上又分明月影，漫漫长夜与谁论。",
        "dynasty": "宋",
        "collection_info": null
    },
    {
        "title": "五绝呈李惟学山长  其一",
        "author": "王奕",
        "content": "尝笑蓝仙踏踏歌，极知感慨欲如何。\n檐头白日苍生共，到了圣贤分得多。",
        "dynasty": "宋",
        "collection_info": null
    },
    {
        "title": "五绝呈李惟学山长  其二",
        "author": "王奕",
        "content": "铸金为蠡声犹泯，磨石为碑字亦漫。\n杂杂万形归五化，烬余方策更长存。",
        "dynasty": "宋",
        "collection_info": null
    },
    {
        "title": "五绝呈李惟学山长  其三",
        "author": "王奕",
        "content": "朝餐暮饮逐尘寰，清镜无情不驻颜。\n千古菊泉香火地，名贤多是靠名山。",
        "dynasty": "宋",
        "collection_info": null
    },
    {
        "title": "五绝呈李惟学山长  其四",
        "author": "王奕",
        "content": "星气西流一掷梭，起看斗柄夜如何。\n篝灯急了床头易，明发开门事又多。",
        "dynasty": "宋",
        "collection_info": null
    },
    {
        "title": "五绝呈李惟学山长  其五",
        "author": "王奕",
        "content": "隻影随阳逐稻粱，故山元自富苍筤。\n孤雄不作山梁梦，晚岁收声在凤冈。",
        "dynasty": "宋",
        "collection_info": null
    },
    {
        "title": "呈招讨李春野  其一",
        "author": "王奕",
        "content": "元田种玉不传方，春去春来野自香。\n雁入燕云丹未反，笑援明月醉山阳。",
        "dynasty": "宋",
        "collection_info": null
    },
    {
        "title": "呈招讨李春野  其二",
        "author": "王奕",
        "content": "袖拂徂徕涉太峰，曾同太白舞西风。\n归程鹤瘦扬州远，着访吾宗太乙翁。",
        "dynasty": "宋",
        "collection_info": null
    },
    {
        "title": "和中丞徐容斋贯户维扬",
        "author": "王奕",
        "content": "岳到东原掌样平，南州师友树高名。\n圣人门户三千教，老子胸怀百万兵。\n学要绝时须着继，道逢夷处不消争。\n凤池乌府皆余事，急拯苍生作九京。",
        "dynasty": "宋",
        "collection_info": null
    },
    {
        "title": "和申屠忍斋隶籍秦邮韵呈苟治书生",
        "author": "王奕",
        "content": "笑认鸾江旧佑环，大槐梦觉已无关。\n看花要在雪霜裏，品士莫于文字间。\n乌府清风如有约，鹤楼明月不教閒。\n直须存活苍生了，却把丹囊贮九还。",
        "dynasty": "宋",
        "collection_info": null
    },
    {
        "title": "登秦邮文游亭天壁亭长歌",
        "author": "王奕",
        "content": "湖天澹澹湖水碧，湖风冉冉湖云收。\n湖白几顷菰米地，湖汊几摺芦花洲。\n几千万劫走尽夜，三十六镜磨春秋。\n江南狂客归自鲁，骑馿载酒游文游。\n文游已落钟鼓界，斯文丧矣游人羞。\n蚌胎明月吸莘老，鸦背落日悲少游。\n东坡双井化异物，神光奕奕穿斗牛。\n文章不逐岁月老，精爽常与天地流。\n赏心倘得际美景，薄才自许追前修。\n安得老米鸡距笔，生绡百疋横戈矛。\n守台旧卒年九十，颐隠于脐肩过头。\n六十年前边鄙事，且言且泣气咽喉。\n甚言秦欲帝万世，据此要地置急邮。\n海田陵谷无定在，如今非项亦非刘。\n王生感慨重抵掌，惊起一片湖中鸥。\n鸥飞没入翠烟裏，干坤纳纳归双眸。\n何当飞出天壁外，春风吹散眉峰愁。",
        "dynasty": "宋",
        "collection_info": null
    },
    {
        "title": "庚寅五月十二日偕赵平甫拜采石神霄宫太白坟",
        "author": "王奕",
        "content": "孤风吹黄鹄，远客归自鲁。\n瓣香拜公坟，梁月重凄楚。\n比曾登太山，依韵踵遐武。\n生平景仰心，兹夕遂亲覩。\n何地无青山，何人无黄土。\n艷艷谪仙翁，配月照今古。\n惜哉生死世，于道竟无补。\n世乏蹈海人，此事与谁语。\n徘徊暮云亭，玄蝉诉轻暑。",
        "dynasty": "宋",
        "collection_info": null
    },
    {
        "title": "登青山太白墓文并歌",
        "author": "王奕",
        "content": "芦笔书空兮风凄凄，竹墨泌地兮雨垂垂，青枫黑塞兮梦公者谁。",
        "dynasty": "宋",
        "collection_info": null
    },
    {
        "title": "青山二章章四句  其一",
        "author": "王奕",
        "content": "青青者山，并祠其间。\n郭李遐矣，高义莫攀。",
        "dynasty": "宋",
        "collection_info": null
    },
    {
        "title": "青山二章章四句  其二",
        "author": "王奕",
        "content": "山之青青，策蹇来经。\n千古一日，二公之灵。",
        "dynasty": "宋",
        "collection_info": null
    },
    {
        "title": "彭泽祭陶靖节祠",
        "author": "王奕",
        "content": "呜呼，典午去矣，柴桑归矣，黄花老矣，征士卒矣。\n尚飨。",
        "dynasty": "宋",
        "collection_info": null
    },
    {
        "title": "谢迭山先生己丑九月被执北行闽士以诗送之倚歌以饯  其一",
        "author": "王奕",
        "content": "皇天久矣眼垂青，盼盼先生此一行。\n遗表不随诸葛死，离骚长伴屈原清。\n两生无补秦兴废，一出诚关鲁重轻。\n白骨青山如得所，何消儿女哭清明。",
        "dynasty": "宋",
        "collection_info": null
    },
    {
        "title": "谢迭山先生己丑九月被执北行闽士以诗送之倚歌以饯  其二",
        "author": "王奕",
        "content": "襄汉无人替一肩，遂令杞国坠青天。\n是谁铸此一大错，此事公知三十年。\n尽爱中都为宰相，岂知上界有神仙。\n纵饶不返南飞翼，也合津桥化血鹃。",
        "dynasty": "宋",
        "collection_info": null
    },
    {
        "title": "淮安路教谢西溪己丑二月饮迭山于敬义堂有诗后三月仆至西溪见示时迭山已行矣",
        "author": "王奕",
        "content": "收敛眉山草木英，心潜羲孔与时行。\n浣花杜老惊人句，采石虞公贯日诚。\n合上燕台为上宰，暂劳楚泮领诸生。\n沉吟敬义堂中句，莫赎豪狂祢正平。",
        "dynasty": "宋",
        "collection_info": null
    },
    {
        "title": "和迭山到山阳郡学四诗  其一",
        "author": "王奕",
        "content": "一水西来衣带然，界开北极与南天。\n轨文龃龉二百载，豪杰疏违几十年。\n幸际干戈屯祸极，挽回礼乐泰和先。\n酒廉米贱山阳郡，多少吟仙与醉仙。",
        "dynasty": "宋",
        "collection_info": null
    },
    {
        "title": "和迭山到山阳郡学四诗  其二",
        "author": "王奕",
        "content": "龆时蠹简剔残灰，皓首谁知吻带埃。\n负笈有机尊鲁国，扣阍无力上燕台。\n茹芝四皓还须出，绵蕞两生终不来。\n中道喜逢倾盖友，相携一笑亦奇哉。",
        "dynasty": "宋",
        "collection_info": null
    },
    {
        "title": "和迭山到山阳郡学四诗  其三",
        "author": "王奕",
        "content": "神仙无药可医狂，未死男儿未易量。\n东海水应随血碧，西山薇亦逐名香。\n君臣分义如能尽，天地鬼神终不忘。\n自有人心香火在，不消畏垒与桐乡。",
        "dynasty": "宋",
        "collection_info": null
    },
    {
        "title": "和迭山到山阳郡学四诗  其四",
        "author": "王奕",
        "content": "一代英雄不数人，百年聚散重伤神。\n歌阑牛角天还晓，铎振鳣堂道又春。\n泗水尼山圣贤地，江云楚月去来宾。\n淮安荡荡朝天路，附骥新吟莫厌频。",
        "dynasty": "宋",
        "collection_info": null
    },
    {
        "title": "闻迭山己丑四月七日死于燕",
        "author": "王奕",
        "content": "声名如此付杯羹，满腹琅玕不得呈。\n诺士倘能如孔子，杀身未必死盆成。\n骨埋北壤名山重，冤入南天上帝惊。\n当日刀圭成谩尔，金华仙籍再书名。",
        "dynasty": "宋",
        "collection_info": null
    },
    {
        "title": "和迭山隆兴阻风",
        "author": "王奕",
        "content": "休将铸错悔当年，事契天心或不然。\n殷士莫嗟留楚棹，孟婆久送过河船。\n惜哉燕谷空埋骨，自是圯桥少授编。\n毕竟火龙科目贵，二山忠义贯苍天。",
        "dynasty": "宋",
        "collection_info": null
    },
    {
        "title": "和迭山送淮安士友韵",
        "author": "王奕",
        "content": "金台去棹倚云开，和饯诸诗已罄怀。\n行计竟为尊鲁出，橹声相逐过江来。\n定逢归旆荣桑里，岂料危机伏茗杯。\n愿梓新吟留宇宙，也胜苏武得生回。",
        "dynasty": "宋",
        "collection_info": null
    },
    {
        "title": "和迭山小姑庙",
        "author": "王奕",
        "content": "舟如飞叶浪如雷，寄与江神不用猜。\n贞士偶因诸老出，两生端为圣门来。\n但沿沂水求雩瑟，即返严滩访钓台。\n可惜汉江风浪定，矶头不见予卿回。",
        "dynasty": "宋",
        "collection_info": null
    },
    {
        "title": "和迭山小姑海门第一关诗",
        "author": "王奕",
        "content": "此是长江第一关，孤峰矫首耸遐观。\n人今人古兴亡事，帆去帆来上下澜。\n庙有神明司地险，舟藏鬼蜮过门难。\n吾侪出处凭天道，浪自舂撞意自宽。",
        "dynasty": "宋",
        "collection_info": null
    },
    {
        "title": "和迭山舟过瀂港",
        "author": "王奕",
        "content": "长江几载界残棋，未着何知此地危。\n万舸军中焉用汝，一声锣罢竟何之。\n六民堕劫谁阶厉，百罚鞭尸悔莫追。\n欲识开头摇手处，推篷一一问篙师。",
        "dynasty": "宋",
        "collection_info": null
    },
    {
        "title": "和迭山拜李白墓",
        "author": "王奕",
        "content": "唐朝组绶不能羁，馿背人者醉似泥。\n自欲驾虬凭化往，不因飞燕误宫题。\n江涵采石吟天阔，月落青山冢未齐。\n雅废伦亡知己少，青枫黑塞梦凄凄。",
        "dynasty": "宋",
        "collection_info": null
    },
    {
        "title": "再和前韵蛾眉亭",
        "author": "王奕",
        "content": "天经地纬脱笼羁，团拓干坤作弹泥。\n采石青山知己少，渝州明月为谁题。\n令公望重恩尤重，杜老名齐命亦齐。\n拟和岱吟才气短，半眉蛾影暮云凄。",
        "dynasty": "宋",
        "collection_info": null
    },
    {
        "title": "和迭山拜虞雍公庙",
        "author": "王奕",
        "content": "滴血书笺吁帝言，此功端已与之天。\n是非成败人间事，生死去来方外仙。\n龟背丰碑昏落日，鸦巢老木倚孤烟。\n庙前万舸随风下，应笑当年瀂港船。",
        "dynasty": "宋",
        "collection_info": null
    },
    {
        "title": "送泰山倪布山真人",
        "author": "王奕",
        "content": "赤松宗世远，岳地作神仙。\n粲粲龟瞳碧，昂昂鹤骨坚。\n五全皇极福，三受圣朝宣。\n道德交前辈，声名在集贤。\n作诗聊纪实，归与世人传。",
        "dynasty": "宋",
        "collection_info": null
    },
    {
        "title": "和徐中丞容斋旧泰山一百四韵贽见",
        "author": "王奕",
        "content": "蹇予铅椠生，角角鸡鹜食。\n青衿学校身，白髮书传癖。\n万卷老边笥，一区守雄宅。\n媚俗懒低眉，慕古展长揖。\n少年涂抹技，志愿靡终毕。\n几载拂高驼，苍梧与西极。\n开云上衡山，景仰昌黎伯。\n史记在山川，遐踪喜驰轹。\n望岳企少陵，吟岱拟太白。\n惜哉阻关河，游齿朽尘屐。\n悠悠邹鲁心，坐见岁月历。\n雩坛想风沂，恨不沃焦膈。\n文理思楷林，手植槐桧柏。\n虽难陋巷回，岂不束带赤。\n髫年诵鲁论，掩卷望天级。\n神哉六鰲转，一夜混藩国。\n驱车上金台，卿相去如织。\n逐日未化邓，心血自撞激。\n既惭西山夫，尚堪东鲁客。\n心旌久摇摇，梦寐在屋壁。\n忽逢缑山仙，扶我玉川腋。\n百拜揖温良，叙此宇宙隔。\n秋丁杏坛下，展膝陪丈席。\n三圣长幼间，罇俎见徐疾。\n翌朝谒林墓，稽首龙门跸。\n大庭与尼山，历历抚遗迹。\n书肠廓鄙吝，若有鬼物擘。\n慨思今何时，文轨混南北。\n春秋一太极，鸿蒙再开闢。\n草木復苏鲜，川原尽疏涤。\n燕赵与秦陇，可以劲气吸。\n岂无中原学，共此浩荡臆。\n扶舆久鬰翁，一发定无敌。\n倘不登岱宗，何由俯鹏翼。\n遂偕二三子，崎岖历阡陌。\n搴裳涉五汶，揫爽薄吟锡。\n扪参上天门，四海同一碧。\n偃然帝孙尊，不放寸山出。\n南衡走奴隶，西华失名额。\n中宵展红轮，万有破元关。\n玉女毓渊泉，流作圣贤泽。\n正气吐长林，不与箓俱讫。\n洛阳帝王所，兴废每不测。\n尼峄香火期，未可限千百。\n伛指登封君，令人重惊栗。\n金丸互巧惛，何异雉卢掷。\n丑哉骊坑人，终然化豝貉。\n刻心假碑篆，侥倖脱经兀。\n岂知觐岳心，正在述方职。\n登望虽殊时，圣狂不可域。\n吟人类夸誉，谁復论顺逆。\n北方豪杰地，罕见吾其惑。\n游览下山来，低眉恣搜索。\n或采之道途，或求之方册。\n或咨新少年，或质古碑刻。\n挑包到东平，得士仅六七。\n在昔遗山翁，盛美信难匹。\n一笑洗簪腻，临风倚孤饰。\n泬寥大雅余，古调寄篇什。\n东南十年间，往往家有集。\n想今在斗牛，安得挹芳苾。\n西方有许平，金陵不可袭。\n翼翼望考亭，直欲跬步陟。\n四书门户正，蹊径扫曲笔。\n阎侯上界仙，尘溘聊暂谪。\n中兴圣人居，光焰出晦室。\n亦有河汾翁，杜门守贞德。\n深林见孤熊，狐兔尽驱辟。\n淮阳遗一皓，留以镇东邑。\n復斋上玉楼，往恨抱万亿。\n蜂蝶不作双，未暇采纤悉。\n卓有容斋翁，夜光难自匿。\n弦鸣风雁落，孰御箭锋急。\n所谓鲁君子，于斯信可必。\n今古太山吟，谁不媚封续。\n投崖匹夫勇，亦有夸介石。\n雄文痛麾扫，与岳竞碕磔。\n一指回万军，众质出孤戟。\n古诗三百篇，无邪是真识。\n余子月在云，乍明而乍蚀。\n我来见长篇，楼下卧百尺。\n夫乃面余人，又復产今日。\n文采起具瞻，岩岩师尹赫。\n北风尽化枳，独此见佳橘。\n橘中有仙翁，可望不可摘。\n试把珊瑚鈎，轻拂蛟龙脊。\n冯夷坐幽宫，海若不敢斥。\n方壶灵山高，借我寸阶立。\n从今孕仙气，倘可绝尘粒。\n兹行类南鹏，九万始一息。\n越人初适齐，语笑遗大国。\n道无倾盖程，握手论畴昔。\n畏刖不三献，荆璞徒自戢。\n举蔑置堂上，更仆数一一。\n保社多吟鸥，望归心未释。\n春风吹客衣，臂羽不可絷。\n愿勿距互乡，引手肃之入。\n招贤自隗始，敢谓崇台岌。\n人皆笑麾墙，吾独喜入室。\n他时报国士，岂必在炭漆。\n定有双白璧，照我羁穷色。\n山东出相地，驿召在目即。\n干坤愈浩荡，人才宁促迫。\n愿言眼垂青，及此头尚黑。",
        "dynasty": "宋",
        "collection_info": null
    },
    {
        "title": "石塘歌呈吴侍郎",
        "author": "王奕",
        "content": "谁剜太素一拳石，石殻皴皱涵芳塘。\n塘中清淑族查滓，积成土块如浮航。\n三千界分有南赡，休王帝伯更皇王。\n尧衢涨作九年潦，秦火煎成百沸汤。\n入昏出晓乌兔浴，韬风蓄电蛟龙藏。\n巫姒凿开通浩浩，女娲炼熟补苍苍。\n三山缥缈出塘外，人云此是蓬莱乡。\n谁令海干白石烂，黑风吹散天风裳。\n鼋腥蜃秽赑屃立，虾螺鳅鳝生毫光。\n西江老子一口吸，喷作万顷澄汪汪。\n何当长啸挈斗柄，与君塘上酬酢倾天浆。",
        "dynasty": "宋",
        "collection_info": null
    },
    {
        "title": "谢吴侍郎  其一",
        "author": "王奕",
        "content": "屋角梅花枕鲁宫，柏台借重过江东。\n月明鸟定文书静，九郡谯楼起烈风。",
        "dynasty": "宋",
        "collection_info": null
    },
    {
        "title": "谢吴侍郎  其二",
        "author": "王奕",
        "content": "谁道灵光独不焚，孔堂金石至今存。\n皇王帝伯从开闢，不毁干坤一合门。",
        "dynasty": "宋",
        "collection_info": null
    },
    {
        "title": "黄池大水歌",
        "author": "王奕",
        "content": "玉斗山人归自鲁，迂途携酒酬谪仙。\n丹阳滞留十日雨，坐见平陆成长川。\n不衝不激不澎湃，漫高漫长漫嚣尘。\n黄池地势低且圹，筑堤种柳名圩田。\n一圩动是数百顷，耕民缚舍沿郊阡。\n良苗怀新交翠浪，一刻漭作蛟龙渊。\n仓皇老释竞祈祷，搬移儿女争牵连。\n村庄草屋浮断梗，黄流黑气蒸腥羶。\n市民运土积堘脊，危如燕垒悬杗前。\n中宵突尔駃一决，尽与河伯裾相牵。\n或云岳渎潴魍魉，呴沫吹浪如吹煎。\n昌黎谕鳄许戮蜃，古今此理容或然。\n粤从天一中入坎，水德流动随干圜。\n彝伦攸斁五行汩，君舟民水几覆颠。\n神姒凿窟踰九载，到今三千七百年。\n三时粟麦天不雨，苍生何頼无瘠捐。\n天变不能违者水，民命自以君为天。\n当今君相即尧禹，蓄积期会谁当先。\n灵均李杜在水部，叫天为我笺长编。",
        "dynasty": "宋",
        "collection_info": null
    },
    {
        "title": "回建德寄冯和峰隠士",
        "author": "王奕",
        "content": "王子归邹鲁，知公隠德乡。\n道为千载惜，身抱六经藏。\n青壁丹崖远，黄花白骨香。\n百年交一臂，悔不拜庞床。",
        "dynasty": "宋",
        "collection_info": null
    },
    {
        "title": "和李提学存耕铅山酌廉韵",
        "author": "王奕",
        "content": "先生在荷峰，此日赋泉石。\n及今又重午，领客酌莲碧。\n教雨落九垓，随地成廉泽。\n师友系天伦，岂必同过客。\n孔孟与曾颜，日月照不息。\n袖香拜邹鲁，历历抚遗迹。\n沂水并尼山，雩坛俨如昔。\n晞髮濯我缨，埃溘尽湔涤。\n归来见佳吟，转觉肝胆易。\n此事不得再，此日良可惜。\n自怜饮食身，犹受气形役。\n何当坐百原，一啸脱尘屐。",
        "dynasty": "宋",
        "collection_info": null
    },
    {
        "title": "过江绝句",
        "author": "王奕",
        "content": "玉勒金台逐去尘，十年多少渡江民。\n中流试扣金山老，曾有深衣过鲁人。",
        "dynasty": "宋",
        "collection_info": null
    },
    {
        "title": "梅",
        "author": "王奕",
        "content": "爱梅坐至夜三更，坐至三更意未平。\n潜以晋来为己任，亮将汉去与天争。\n是心或可道前哲，此理如何语后生。\n莫笑书生穷到老，虽穷到老也留名。",
        "dynasty": "宋",
        "collection_info": null
    },
    {
        "title": "泰山",
        "author": "王奕",
        "content": "扆齐机鲁镇天关，左右微垣列两班。\n大展明堂俱翕受，黄河东畔少游山。",
        "dynasty": "宋",
        "collection_info": null
    },
    {
        "title": "茂陵封禅坛",
        "author": "王奕",
        "content": "祥符天子旧明堂，二丈丰碑宿草荒。\n人世已非坛更是，摩挲老泪湿斜阳。",
        "dynasty": "宋",
        "collection_info": null
    },
    {
        "title": "汉柏",
        "author": "王奕",
        "content": "肤剥心枯岁月深，孙枝已解作龙吟。\n烈风吹起孤高韵，犹作峰头梁甫音。",
        "dynasty": "宋",
        "collection_info": null
    },
    {
        "title": "孙明復石守道祠堂",
        "author": "王奕",
        "content": "师生高掠二山名，千载谁云道义轻。\n岳府柏林风雨夜，琅然犹带读书声。",
        "dynasty": "宋",
        "collection_info": null
    },
    {
        "title": "水帘洞",
        "author": "王奕",
        "content": "密织多因雨线添，泉绅高挂月鈎纤。\n洞仙羞见秦丞相，故遣东风放下帘。",
        "dynasty": "宋",
        "collection_info": null
    },
    {
        "title": "回马岭",
        "author": "王奕",
        "content": "岭入青天不可梯，六飞到此尽遭迟。\n异哉犹有秦皇马，回向庭前化鹿儿。",
        "dynasty": "宋",
        "collection_info": null
    },
    {
        "title": "护驾泉",
        "author": "王奕",
        "content": "岳泉匹练落云间，万折东流不得闲。\n驾到源头犹且护，如何护不到崖山。",
        "dynasty": "宋",
        "collection_info": null
    },
    {
        "title": "大夫松",
        "author": "王奕",
        "content": "立身地位本清寒，下界虚明孰敢干。\n惊驾不因风雨恶，到头犹守旧苍官。",
        "dynasty": "宋",
        "collection_info": null
    },
    {
        "title": "和段好古外郎二首  其一",
        "author": "王奕",
        "content": "休烦蜀鸟劝归频，正欲尼山拜圣人。\n若使诗书灰烈燄，便应天地化微尘。\n汉书牛角虽漫夜，鲁史麟经不断春。\n花市一番风雨后，几多桃李又重新。",
        "dynasty": "宋",
        "collection_info": null
    },
    {
        "title": "和段好古外郎二首  其二",
        "author": "王奕",
        "content": "黍峰蒲糁正关情，况復登高望冶城。\n惊见北方真学者，尚怜南国旧书生。\n风遗异世晋有笏，犹在君家唐未轻。\n三復谩行诗句好，雩坛从此振吟声。",
        "dynasty": "宋",
        "collection_info": null
    },
    {
        "title": "病后感兴寄车玉峰先生二首  其一",
        "author": "李景文",
        "content": "北风何飕飕，木叶下未已。\n闭门读古书，世念书中起。\n酒馔倾南邻，笙歌喧北里。\n欢娱极寒夜，不知漏下几。\n忽闻南来雁，起坐频抚几。\n树蘐未有期，食芹空嘆美。",
        "dynasty": "宋",
        "collection_info": null
    },
    {
        "title": "病后感兴寄车玉峰先生二首  其二",
        "author": "李景文",
        "content": "折梅寄故人，故人青云间。\n青云杳无路，梦裏相往还。\n我爱梅花娟，彼惜桃李颜。\n相逢不相契，何事劳追攀。\n守此岁寒心，持以遗所欢。",
        "dynasty": "宋",
        "collection_info": null
    },
    {
        "title": "庐墓有感",
        "author": "李景文",
        "content": "流水遶门去，愁云压径斜。\n无人烧柏子，有客问梅花。\n橘熟猨窥树，池空鸟啄沙。\n自伤寒谷日，不及照昏鸦。",
        "dynasty": "宋",
        "collection_info": null
    },
    {
        "title": "游委羽山",
        "author": "李景文",
        "content": "王国风尘暗，仙山景物新。\n龙宫逾紫禁，鹤寓远朱轮。\n冰融溪上日，花发洞门春。\n一似桃源路，从今学避秦。",
        "dynasty": "宋",
        "collection_info": null
    },
    {
        "title": "访开公不遇",
        "author": "胡子期",
        "content": "独步小庵清，凭轩数小星。\n霜华连野白，山色满门青。\n风定松犹响，香销室自馨。\n孤云何处宿，案上掩莲经。",
        "dynasty": "宋",
        "collection_info": null
    },
    {
        "title": "梅花  其一",
        "author": "陈景沂",
        "content": "标熏江雪情偏韵，影墨窗蟾梦半回。\n耐冻有何香可述，雅交还喜淡相陪。",
        "dynasty": "宋",
        "collection_info": null
    },
    {
        "title": "梅花  其二",
        "author": "陈景沂",
        "content": "从来造化有何私，自是梅花南北枝。\n只为北枝太寒苦，东君消息故应迟。",
        "dynasty": "宋",
        "collection_info": null
    },
    {
        "title": "梅花  其三",
        "author": "陈景沂",
        "content": "行人立马闯烟梢，为底寒香尚寂寥。\n是则孤根未回暖，已应春意到溪桥。",
        "dynasty": "宋",
        "collection_info": null
    },
    {
        "title": "梅花  其四",
        "author": "陈景沂",
        "content": "重岗复岭万千程，霜褪红稀步恰轻。\n瞥有暗香松下过，不知何处隠梅兄。",
        "dynasty": "宋",
        "collection_info": null
    },
    {
        "title": "梅花  其五",
        "author": "陈景沂",
        "content": "平生足迹遍天下，正一东嘉却弗来。\n行到刘山无所寄，谩留冷句伴江梅。",
        "dynasty": "宋",
        "collection_info": null
    },
    {
        "title": "红梅",
        "author": "陈景沂",
        "content": "色异味同失主张，厌寒附暖逐群芳。\n当知不改冰霜操，戏学陶家艷冶粧。",
        "dynasty": "宋",
        "collection_info": null
    },
    {
        "title": "石榴花",
        "author": "陈景沂",
        "content": "阴霾渺渺接江乡，登陆犹褰未涉裳。\n入晚天容糊水色，拂明云影帽山光。\n闷拈昌歜嗟香玉，披读离骚玩彻章。\n最是荷榴两怀古，对人无语湿红粧。",
        "dynasty": "宋",
        "collection_info": null
    },
    {
        "title": "海棠",
        "author": "陈景沂",
        "content": "自是司花别有神，要凭诗句写花真。\n风翻翠袖惬寒薄，雨湔红妆啼晕新。\n为困未眠娇欲吐，将唇微褪笑如嗔。\n牡丹芍药尤无那，君识鶑声识燕身。",
        "dynasty": "宋",
        "collection_info": null
    },
    {
        "title": "桃花",
        "author": "陈景沂",
        "content": "江衔洞庭急，君山屹半川。\n别知江有国，大率水多仙。\n环绕八百里，洪蒙十万年。\n晚春桃正碧，南客晓浮船。",
        "dynasty": "宋",
        "collection_info": null
    },
    {
        "title": "葵花",
        "author": "陈景沂",
        "content": "人情物理要推求，不早敷黄隶晚秋。\n黄得十分虽好看，风霜争奈在前头。",
        "dynasty": "宋",
        "collection_info": null
    },
    {
        "title": "牵牛花",
        "author": "陈景沂",
        "content": "牵牛易斯药，固特取其义。\n安用柔软蔓，曲为萦绊地。\n汝若不巧沿，何能可旁致。\n始者无附託，头脑极细殢。\n一得风动摇，四畔乱拈缀。\n搭着纤毫末，走上墙壁际。\n傥得梯此身，恋缠松竹外。\n吐花白而青，敷叶光且腻。\n裛露作娇态，舞风示豪气。\n便忘抑鬰时，剩有夸逞意。\n诳言松和竹，如我兄与弟。\n下盼兰菊群，反欲眇其视。\n如此无忌惮，不过是瞒昧。\n教知早晚霜风高，杪表何曾见牛翠。",
        "dynasty": "宋",
        "collection_info": null
    },
    {
        "title": "含笑花",
        "author": "陈景沂",
        "content": "此花枝叶山矾类，气味虽殊本共行。\n铁定青门瓜魄变，否因李白酒魂香。\n紫唇半吐胭脂重，素脸初开玉色装。\n懊恼酴醾诧名色，乱施冶鬓过低墙。",
        "dynasty": "宋",
        "collection_info": null
    },
    {
        "title": "杨梅  其一",
        "author": "陈景沂",
        "content": "红实缀青枝，烂漫照前坞。\n不及杏繁时，林间有仙虎。",
        "dynasty": "宋",
        "collection_info": null
    },
    {
        "title": "杨梅  其二",
        "author": "陈景沂",
        "content": "止渴还相似，和羹谅亦同。\n不思五和裏，调济荷元功。",
        "dynasty": "宋",
        "collection_info": null
    },
    {
        "title": "草  其一",
        "author": "陈景沂",
        "content": "淡烟荒草六朝宫，万感丛生一眺中。\n不识群公互虓虎，独于此地必争熊。\n秦河溅泪西风泣，淮巘含羞晚照红。\n醖得许多愁为底，祗缘悞倚大江东。",
        "dynasty": "宋",
        "collection_info": null
    },
    {
        "title": "草  其二",
        "author": "陈景沂",
        "content": "未破滁阳亭屡易，亭亡今又几经年。\n峰回路转势不改，木秀阴繁直到巅。\n流下山泉音若咽，烧余寺刻块如拳。\n柴王一殿今何在，衰草残烟护晓娟。",
        "dynasty": "宋",
        "collection_info": null
    },
    {
        "title": "草  其三",
        "author": "陈景沂",
        "content": "江城滕阁倚空寒，鹤势鶱飞远耐看。\n旁列西山青玉案，高擎南浦白银盘。\n摩挲王记犹无恙，拂拭韩碑尚未刓。\n翻忆赏心亭下水，草洲埋没贮愁酸。",
        "dynasty": "宋",
        "collection_info": null
    },
    {
        "title": "草  其四",
        "author": "陈景沂",
        "content": "长淮何处雁声多，西去涡心北迈河。\n影逐泗滨烟月艇，阵惊亳邑水云簑。\n小王草笔终难学，苏武陵书果若何。\n陲草边芦两萧索，远陪砌女作离歌。",
        "dynasty": "宋",
        "collection_info": null
    },
    {
        "title": "芦  其一",
        "author": "陈景沂",
        "content": "风雨萧萧夕，春寒灯较昏。\n茅檐数椽屋，荻浦几家村。\n网到江鳞活，沽来市酒浑。\n焙衾共结局，一觉眇干坤。",
        "dynasty": "宋",
        "collection_info": null
    },
    {
        "title": "芦  其二",
        "author": "陈景沂",
        "content": "一一溪边石，堆成几别离。\n青蒲驶樯本，黄苇掠船墀。\n话别从今日，云来是几时。\n藏心栗黄蟹，归买配香炊。",
        "dynasty": "宋",
        "collection_info": null
    },
    {
        "title": "松  其一",
        "author": "陈景沂",
        "content": "仙往径独在，亭高山若堆。\n知非凡木比，识得洞宾来。\n骨蜕栈沉水，坛缘薜荔栽。\n于何穉松子，有记弗详该。",
        "dynasty": "宋",
        "collection_info": null
    },
    {
        "title": "松  其二",
        "author": "陈景沂",
        "content": "远吹疏疏奏竹房，乱撩松友发清狂。\n云拖雨阵沿山至，岩溲泉声走涧长。\n和我微吟似音律，续他高韵费思量。\n谁人宅裏遗簪处，碧玉横钗十二行。",
        "dynasty": "宋",
        "collection_info": null
    },
    {
        "title": "杨柳  其一",
        "author": "陈景沂",
        "content": "美笑千黄金，驻景双白璧。\n东风杨柳津，几度千丝碧。\n款款白面郎，画舫宫样粧。\n新堤五里长，回头意悠扬。\n幽人兴不忙，得志汀草芳。",
        "dynasty": "宋",
        "collection_info": null
    },
    {
        "title": "杨柳  其二",
        "author": "陈景沂",
        "content": "非绿非青曲雨尘，颠头倒尾乱江阴。\n金衣公子经过处，不辨其身只辨音。",
        "dynasty": "宋",
        "collection_info": null
    },
    {
        "title": "杨柳  其三",
        "author": "陈景沂",
        "content": "相尚津涯临画舫，栽从亭馆近华筵。\n别离自是无聊頼，于甚垂杨有纠牵。",
        "dynasty": "宋",
        "collection_info": null
    },
    {
        "title": "杨柳  其四",
        "author": "陈景沂",
        "content": "为尔生来体态柔，因情感物寓风流。\n汝无血气何知觉，自是诗人想像求。",
        "dynasty": "宋",
        "collection_info": null
    },
    {
        "title": "句  其一",
        "author": "陈景沂",
        "content": "海棠已入老娼籍，芍药初登童子科。",
        "dynasty": "宋",
        "collection_info": null
    },
    {
        "title": "句  其二",
        "author": "陈景沂",
        "content": "赋质太轻难作主，飘踪无着易粘人。",
        "dynasty": "宋",
        "collection_info": null
    },
    {
        "title": "聚八仙花歌赠江淮肥遯子",
        "author": "韩似山",
        "content": "春皇自厌花多红，欲得花颜如玉容。\n春皇青女深相得，先教脸似秋霜色。\n乃有雪月供光、星榆献白，斗量银汉琉璃湿。\n人间美玉捣作灰，荆山昆山鬼神泣。\n天上有人名玉女，投壶之外能为絮。\n姑射神人会种花，先须此物为根芽。\n天罅地窍掏精碎，蟾身璃领输光华。\n其时正值天地交，二气上下阴阳调。\n此花孕育得其正，其间邪气无纤毫。\n所以其色为正色，出乎其类拔其萃。\n一如君子有诸内，晬然其色见乎外。\n三月将尽四月前，百花开尽春萧然。\n扬州日暖花开未，春风不动花房闭。\n仙掌秋高玉露浓，蛟人泣下真珠泪。\n黄鹂本是花间客，啼尽好声求不得。\n春皇费尽养花心，春风使尽开花力。\n春归鶑老花始开，谁人放出深阑来。\n唐家天子太平君不见扬州后土惜琼花，鬼神守护祝史夸。\n要令天下颂无双，掉头不住君王家。\n支流远自灵源至，颜色虽同别名氏。\n风流晚宿蝴蝶围，环佩晓聚仙人戏。\n仙人已往今无踪，身在花枝窈窕中。\n似闻饮中之八仙，飘飘豪气摩苍穹。\n身虽可灭名不穷，魂交心与之死靡。\n携化为嘉卉，促膝围春风。\n请以此诗付守圃，以告游子归去无匆匆。",
        "dynasty": "宋",
        "collection_info": null
    },
    {
        "title": "题陈山飞星石",
        "author": "鲁应龙",
        "content": "锦石双星下翠微，忽看移入小岩扉。\n灵光夜静归山径，翠影秋寒上拂衣。\n滇海始知鲸欲动，零陵不独燕能飞。\n只今五色曾何补，自采奇峰筑钓矶。",
        "dynasty": "宋",
        "collection_info": null
    },
    {
        "title": "莲房鱼包",
        "author": "林洪",
        "content": "锦□金蓑织几重，问鱼何事得相容。\n涌身既入莲房去，好度华池独化龙。",
        "dynasty": "宋",
        "collection_info": null
    },
    {
        "title": "西湖",
        "author": "林洪",
        "content": "烟生杨柳一痕月，雨弄荷花数点秋。\n此景此时摹不尽，画船归去有渔舟。",
        "dynasty": "宋",
        "collection_info": null
    },
    {
        "title": "宫词",
        "author": "林洪",
        "content": "金殿当头紫阁重，仙人掌上玉芙蓉。\n太平天子朝元日，五色云车驾六龙。",
        "dynasty": "宋",
        "collection_info": null
    },
    {
        "title": "水仙花",
        "author": "林洪",
        "content": "清真处子面，刚烈丈夫心。\n翠带拖云舞，金巵照雪斟。\n苦吟吟不得，移入伯牙琴。",
        "dynasty": "宋",
        "collection_info": null
    },
    {
        "title": "春宫",
        "author": "林洪",
        "content": "桃李六宫寂，君王在石渠。\n临鸾悔梳洗，女色不如书。",
        "dynasty": "宋",
        "collection_info": null
    },
    {
        "title": "桐下",
        "author": "林洪",
        "content": "无名花草上闲坡，病叶成堆客罕过。\n注易欠工知学少，种桐收效得阴多。\n破篱自补忧边事，断简重穿忆世科。\n近日转知闲最好，旋沽邻酒谢诗魔。",
        "dynasty": "宋",
        "collection_info": null
    },
    {
        "title": "枕上作",
        "author": "林洪",
        "content": "天街月未沈，来者已骎骎。\n夜若可无睡，人应更有心。\n香凝衾正暖，灯隔帐如阴。\n亦欲呼童起，谁门能赏音。",
        "dynasty": "宋",
        "collection_info": null
    },
    {
        "title": "折柳",
        "author": "林洪",
        "content": "湖边杨柳色如金，几日不来成绿阴。\n折得柔条入城去，教人知道已春深。",
        "dynasty": "宋",
        "collection_info": null
    },
    {
        "title": "楼居",
        "author": "林洪",
        "content": "梅边未有屋三间，僦得楼居特暂安。\n天下事非容易说，门前山可久长看。\n瓶花频换春常在，阶草不除秋自残。\n岂是江湖难着脚，如今平地亦狂澜。",
        "dynasty": "宋",
        "collection_info": null
    },
    {
        "title": "孤山隠居",
        "author": "林洪",
        "content": "为怕因诗题姓名，特寻孤处隠吟身。\n当时祗向梅花说，不道梅花说与人。",
        "dynasty": "宋",
        "collection_info": null
    },
    {
        "title": "谋隠",
        "author": "林洪",
        "content": "箧书如叶半飘零，尚自浮家客帝京。\n每遇事添新感慨，怕逢人说旧升平。\n山如有约青常在，髮幸相饶白未生。\n便作阴谋犹是晚，栽松何日得阴成。",
        "dynasty": "宋",
        "collection_info": null
    },
    {
        "title": "钓台",
        "author": "林洪",
        "content": "三聘殷勤起富春，如何一宿便辞君。\n早知闲脚无伸处，只合青山卧白云。",
        "dynasty": "宋",
        "collection_info": null
    },
    {
        "title": "冷泉",
        "author": "林洪",
        "content": "一泓清可沁诗脾，冷暖年来只自知。\n流出西湖载歌舞，回头不是在山时。",
        "dynasty": "宋",
        "collection_info": null
    },
    {
        "title": "句",
        "author": "林洪",
        "content": "雪翻夜钵裁成玉，春化寒酥剪作金。",
        "dynasty": "宋",
        "collection_info": null
    },
    {
        "title": "寄林可山",
        "author": "许介轩",
        "content": "不必孤山是故庐，江湖稳处即安居。\n家贫无料可供鹤，池小有泉能活鱼。\n好客每倾赊到酒，因吟犹读老来书。\n屋头但得梅常在，日月春风自有余。",
        "dynasty": "宋",
        "collection_info": null
    },
    {
        "title": "燕",
        "author": "许介轩",
        "content": "柳影芹香二月春，一巢纔定即栖身。\n不应它处无华屋，自是难忘旧主人。",
        "dynasty": "宋",
        "collection_info": null
    },
    {
        "title": "嘲林洪",
        "author": "无名子",
        "content": "和靖当年不娶妻，只留一鹤一童儿。\n可山认作孤山种，正是瓜皮搭李皮。",
        "dynasty": "宋",
        "collection_info": null
    },
    {
        "title": "题凤林桥",
        "author": "高仁邱",
        "content": "一道长虹跨北河，往来凭此涉清波。\n帆从宝相丛中度，人向金鳌顶上过。\n此日高车题字少，昔年驱石叙功多。\n凤凰已去无遗响，只此江鸥答棹歌。",
        "dynasty": "宋",
        "collection_info": null
    },
    {
        "title": "戒惜字纸",
        "author": "张渊微仆母",
        "content": "万般诸字文，即与藏经同。\n安在不浄处，堕作厕中虫。",
        "dynasty": "宋",
        "collection_info": null
    },
    {
        "title": "咏羣玉山",
        "author": "赵与沔",
        "content": "一山几台观，羣玉锡佳名。\n迁客品题处，高人燕坐清。\n池荒欠溶漾，石瘦尽峥嵘。\n怪怪奇奇处，山阴道上行。",
        "dynasty": "宋",
        "collection_info": null
    },
    {
        "title": "卞壸忠孝堂",
        "author": "钱汝元",
        "content": "哀哉战死国门边，忠孝千年独两全。\n盖有完躯保妻子，诞谩奏凯说麋捐。",
        "dynasty": "宋",
        "collection_info": null
    },
    {
        "title": "诗一首",
        "author": "文仪",
        "content": "乙卯之春凤诏颁，二孙指拟上春官。\n兰宫绾却蓝袍了，犹恨麻衣泪未干。",
        "dynasty": "宋",
        "collection_info": null
    },
    {
        "title": "梅",
        "author": "徐霖",
        "content": "萋萋细碧江南地，上有梅花朔易天。\n铁石空余心已尽，霜明日润若为妍。",
        "dynasty": "宋",
        "collection_info": null
    },
    {
        "title": "西城亭饯赵架阁",
        "author": "徐霖",
        "content": "天阔五云开彩阴，王孙万里骅骝骎。\n风烟泱漭年华老，云树凄迷别思深。\n此日江城樽酒话，当年故国栋梁心。\n夜阑秉烛匆匆剧，頼有梅花生短吟。",
        "dynasty": "宋",
        "collection_info": null
    },
    {
        "title": "笋石",
        "author": "徐霖",
        "content": "玉茗亭西石笋春，偶来相对作閒人。\n千年未烂应还待，化鹤叮咛日未曛。",
        "dynasty": "宋",
        "collection_info": null
    },
    {
        "title": "芙蓉池亭",
        "author": "徐霖",
        "content": "仲冬多美曝，散步有余真。\n老树槎牙晚，初花的烁春。\n清歌动落日，远岫得幽人。\n空返无佳句，知为暮霭嗔。",
        "dynasty": "宋",
        "collection_info": null
    },
    {
        "title": "烂柯山",
        "author": "徐霖",
        "content": "尚书胜迹留千载，太守离思去十八。\n难得地主真可人，载酒问字石须伐。",
        "dynasty": "宋",
        "collection_info": null
    },
    {
        "title": "春望",
        "author": "吴锡畴",
        "content": "春事今如此，凭高兴未阑。\n半帘疏雨过，一院落花閒。\n草色迷幽径，禽声出晚山。\n东风能育物，不改鬓毛斑。",
        "dynasty": "宋",
        "collection_info": null
    },
    {
        "title": "迂拙",
        "author": "吴锡畴",
        "content": "迂拙安吾分，炎凉任世情。\n箪瓢自钟鼎，风月即勋名。\n春树重重暗，晴云片片明。\n沧波山阁外，浩荡一鸥轻。",
        "dynasty": "宋",
        "collection_info": null
    },
    {
        "title": "晚步",
        "author": "吴锡畴",
        "content": "晚日弄晴阴，徐行野径深。\n山寒梅韵峭，林杳鹤声沈。\n缓水元无响，飞云岂有心。\n颇知閒最乐，天地入清吟。",
        "dynasty": "宋",
        "collection_info": null
    },
    {
        "title": "烟波奇观写兴",
        "author": "吴锡畴",
        "content": "层楼一望立斜晖，三两人家出翠微。\n浅濑欲流山影去，疏帘不碍月明归。\n自来樵钓无荣辱，到底功名有是非。\n识得老天穷我意，免教世俗践危机。",
        "dynasty": "宋",
        "collection_info": null
    },
    {
        "title": "林和靖墓",
        "author": "吴锡畴",
        "content": "遗稿曾无封禅文，鹤归何处但孤坟。\n清风千载梅花共，说着梅花定说君。",
        "dynasty": "宋",
        "collection_info": null
    },
    {
        "title": "春日",
        "author": "吴锡畴",
        "content": "韶光大半去匆匆，几许幽情递不通。\n燕未成家寒食雨，人如中酒落花风。\n一窗草忆濂溪老，五亩园思涑水翁。\n无赋招魂成独啸，且排春句答春工。",
        "dynasty": "宋",
        "collection_info": null
    },
    {
        "title": "兰",
        "author": "吴锡畴",
        "content": "石畔棱棱翠叶长，葳蕤紫蕊吐幽芳。\n灵均去后无人问，林密山深只自香。",
        "dynasty": "宋",
        "collection_info": null
    },
    {
        "title": "夕阳",
        "author": "吴锡畴",
        "content": "夕阳牛背数家村，一笛声中欲断魂。\n人世百年双短鬓，不知禁得几黄昏。",
        "dynasty": "宋",
        "collection_info": null
    },
    {
        "title": "洲上",
        "author": "吴锡畴",
        "content": "藜杖步芳洲，风花点碧流。\n诗情鳬泛泛，心事水悠悠。\n有约山长翠，无名草自幽。\n声声啼布谷，夜雨足西畴。",
        "dynasty": "宋",
        "collection_info": null
    },
    {
        "title": "寄漫客汪子美兼简竹牖东美",
        "author": "吴锡畴",
        "content": "雁断无书到笔峰，暮云空自满江东。\n漫郎一片襟期杳，子美三生习气同。\n身外有赀惟老砚，竹边无价是清风。\n何时共听檐花雨，小醉微吟夜烛红。",
        "dynasty": "宋",
        "collection_info": null
    },
    {
        "title": "晚春",
        "author": "吴锡畴",
        "content": "书策炉熏了日閒，雨余庭砌绿迴环。\n一春又是寻常过，两鬓谁知容易斑。\n轻薄杨花芳草岸，凄凉杜宇夕阳山。\n不嫌贫有双飞燕，依旧衔泥自往还。",
        "dynasty": "宋",
        "collection_info": null
    },
    {
        "title": "新荷",
        "author": "吴锡畴",
        "content": "园林春去后，幽景属池塘。\n过雨钿犹小，吹襟风已香。\n莫期包作馈，好待集为裳。\n太极翁何在，花时爱敢忘。",
        "dynasty": "宋",
        "collection_info": null
    },
    {
        "title": "夜坐",
        "author": "吴锡畴",
        "content": "萧萧下庭叶，未晚闭柴门。\n故箧搜诗读，残灯唤酒温。\n砧鸣深巷月，犬吠隔溪村。\n人世如无夜，劳生事更繁。",
        "dynasty": "宋",
        "collection_info": null
    },
    {
        "title": "闻鶑",
        "author": "吴锡畴",
        "content": "湖边春压柳丝低，云淡风轻一杖藜。\n伐木诗亡交道绝，绵蛮空为尽情啼。",
        "dynasty": "宋",
        "collection_info": null
    },
    {
        "title": "渔父",
        "author": "吴锡畴",
        "content": "笭箵尽自了生涯，岸尾沙头即是家。\n入夜醉归横短笛，满江明月浸芦花。",
        "dynasty": "宋",
        "collection_info": null
    },
    {
        "title": "春日从伯氏领子侄郊行",
        "author": "吴锡畴",
        "content": "寒食清明共一时，柔红开遍野棠梨。\n繁禽声乐风光丽，弱柳阴浓日脚迟。\n身外生涯何似酒，人间局面只如棋。\n行春莫待花飞却，藉草开樽剩赋诗。",
        "dynasty": "宋",
        "collection_info": null
    },
    {
        "title": "棣华堂先大父国录叔大父安抚教授之地堂前古桂岿然独存花时踏月徘徊其下诵先君旧隠之诗次韵追感",
        "author": "吴锡畴",
        "content": "古桂吹香秋月明，当年曾听读书声。\n角弓有赋门人在，邂逅犹须问悴荣。",
        "dynasty": "宋",
        "collection_info": null
    },
    {
        "title": "醉吟",
        "author": "吴锡畴",
        "content": "一径碧苔深，萧閒几醉吟。\n野花开自落，春色霁还阴。\n涉世谋多拙，逢人口欲瘖。\n门前流水浄，洗尽利名心。",
        "dynasty": "宋",
        "collection_info": null
    },
    {
        "title": "山村问宿",
        "author": "吴锡畴",
        "content": "问宿山村裏，人烟断復连。\n高峰明落日，危石响幽泉。\n世事双眉上，年华两鬓边。\n沧洲森万玉，飞梦月娟娟。",
        "dynasty": "宋",
        "collection_info": null
    },
    {
        "title": "郡侯奏请为先竹洲易名因送逢原入京",
        "author": "吴锡畴",
        "content": "一封奏入五云开，褒录儒先动九垓。\n生意欲回洲上竹，好风已递陇头梅。\n志铭标揭留幽隧，谥法昭彰在曲台。\n去去片帆春水滑，捧持飞诰看归来。",
        "dynasty": "宋",
        "collection_info": null
    },
    {
        "title": "友人有约未至",
        "author": "吴锡畴",
        "content": "梅破疏英饯岁华，寻梅有约过山家。\n短窗昨夜占佳晤，挑尽寒灯未肯花。",
        "dynasty": "宋",
        "collection_info": null
    },
    {
        "title": "分题牡丹",
        "author": "吴锡畴",
        "content": "此花谁实与封王，公道东皇有品量。\n宿露低垂苍玉佩，暄风轻振紫罗裳。\n精神因为得春久，富贵何妨到晚芳。\n醉把一枝簪帽侧，从教人笑老夫狂。",
        "dynasty": "宋",
        "collection_info": null
    },
    {
        "title": "荷葭坞呈秋崖方工部",
        "author": "吴锡畴",
        "content": "怕惊啼鸟推棋罢，为爱落花迂屐行。\n窈窈绿云春一坞，游丝飞絮弄新晴。",
        "dynasty": "宋",
        "collection_info": null
    },
    {
        "title": "晚眺",
        "author": "吴锡畴",
        "content": "日未沈西月色东，一山秋叶染霜红。\n鲜明恰胜春花好，不似春花耐得风。",
        "dynasty": "宋",
        "collection_info": null
    },
    {
        "title": "闻雁",
        "author": "吴锡畴",
        "content": "暮霞天角正红酣，渺渺飞鸣雁两三。\n万里中原消息断，頼能带得过江南。",
        "dynasty": "宋",
        "collection_info": null
    },
    {
        "title": "僮谕",
        "author": "吴锡畴",
        "content": "小隠生涯无别事，护持蓑笠傍鸥沙。\n清泉频注吟边砚，活火随煎饭后茶。\n趁早须来添鹤料，便忙也去看梅花。\n焚香扫地齐书帙，客到邻墙有酒赊。",
        "dynasty": "宋",
        "collection_info": null
    },
    {
        "title": "遇梅初花",
        "author": "吴锡畴",
        "content": "陇上无人寄一枝，疏花忽见喜生眉。\n岩棱面瘦霜明裏，潇洒香寒月上时。\n比姑射仙同调度，与林逋老共襟期。\n孤芳不竞能坚守，肯向离骚怨未知。",
        "dynasty": "宋",
        "collection_info": null
    },
    {
        "title": "秋日",
        "author": "吴锡畴",
        "content": "西风吹雨故将寒，斗室盘旋宇宙宽。\n芦已成花衰鬓白，枫犹染叶醉容丹。\n人间岁月几羊胛，身外勋名一鼠肝。\n领略秋光无限意，东篱閒掇落英餐。",
        "dynasty": "宋",
        "collection_info": null
    },
    {
        "title": "闻笛",
        "author": "吴锡畴",
        "content": "干坤沈万籁，风露杳双清。\n城近更初转，山空月正明。\n揽裘寒意重，看剑壮心惊。\n迢递谁家笛，凄凉此夜情。",
        "dynasty": "宋",
        "collection_info": null
    },
    {
        "title": "杨花  其一",
        "author": "吴锡畴",
        "content": "为见春风不久归，颠狂上下弄晴晖。\n只饶天与无拘束，入幕穿帘任意飞。",
        "dynasty": "宋",
        "collection_info": null
    },
    {
        "title": "杨花  其二",
        "author": "吴锡畴",
        "content": "飞舞随春去不停，空条留得罩邮亭。\n狂心未肯沾泥死，犹作轻浮水上萍。",
        "dynasty": "宋",
        "collection_info": null
    },
    {
        "title": "次韵答吴仲山",
        "author": "吴锡畴",
        "content": "声利驱人万毂忙，何如林下玩幽芳。\n一池草色春不尽，半树梅花月也香。\n古锦忽分诗眼巧，短笺难寄话头长。\n相望正恨相逢晚，莫惜来过剪韭黄。",
        "dynasty": "宋",
        "collection_info": null
    },
    {
        "title": "舟中",
        "author": "吴锡畴",
        "content": "一笑起推篷，烟云望眼中。\n艣鸣无调乐，帆饱有情风。\n山近水偏绿，鹃啼花正红。\n前途足奇观，行色莫怱怱。",
        "dynasty": "宋",
        "collection_info": null
    },
    {
        "title": "次韵题纯老房竹",
        "author": "吴锡畴",
        "content": "有竹便不俗，萧疏三数竿。\n云深茶竈湿，雨过佛灯寒。\n纪壁何年种，停经了日看。\n尘劳应可涤，几欲借薄团。",
        "dynasty": "宋",
        "collection_info": null
    },
    {
        "title": "元日",
        "author": "吴锡畴",
        "content": "寂寞柴门贺客疏，已输渐后饮屠苏。\n花情柳思开新岁，竹简蒲团只故吾。\n献楚有谁能辨玉，求齐正自不工竽。\n朝来笑挽春风问，亦解重青两鬓无。",
        "dynasty": "宋",
        "collection_info": null
    },
    {
        "title": "临川忆旧",
        "author": "吴锡畴",
        "content": "漫浪同为逆旅人，倏然离合入思频。\n清明上巳多愁雨，芍药荼䕷各殿春。\n不改交情山翠旧，渐添老色鬓华新。\n近来世念寒烟薄，已办青蓑理钓纶。",
        "dynasty": "宋",
        "collection_info": null
    },
    {
        "title": "擘蟹",
        "author": "吴锡畴",
        "content": "寒蒲就缚失横行，已矣甘从五鼎烹。\n凭恃甲戈名以躁，贮藏风露败于清。\n芦花洲冷霜威健，竹叶杯深饮兴生。\n且与老饕成后赋，正须一笑付姜橙。",
        "dynasty": "宋",
        "collection_info": null
    },
    {
        "title": "次韵逢原偶兴",
        "author": "吴锡畴",
        "content": "曾共清灯坐夜阑，依然故我只儒酸。\n昏眸但觉看山易，倦足方知行路难。\n扪虱坐谈思傲睨，闻鸡起舞叹衰残。\n閒中恰续无功记，以醉为乡尽自宽。",
        "dynasty": "宋",
        "collection_info": null
    },
    {
        "title": "晚晴",
        "author": "吴锡畴",
        "content": "雨脚风收断，斜阳漏晚天。\n径芜蛙张王，花霁蝶轻儇。\n画思平林外，诗情步屧边。\n无山将亦隠，底用买山钱。",
        "dynasty": "宋",
        "collection_info": null
    },
    {
        "title": "还友人诗卷",
        "author": "吴锡畴",
        "content": "坛荒杜陵后，何以续诗名。\n千里江山秀，一襟风露清。\n淡中无浅短，豪处有和平。\n细读松间集，如闻雅奏声。",
        "dynasty": "宋",
        "collection_info": null
    },
    {
        "title": "笼鹤",
        "author": "吴锡畴",
        "content": "本是云霄万里身，樊笼着向绿槐阴。\n虽然禄料曾无欠，孤却宽閒自在心。",
        "dynasty": "宋",
        "collection_info": null
    },
    {
        "title": "送春  其一",
        "author": "吴锡畴",
        "content": "红衬晴霞一角天，小楼重上眺前川。\n莫言春去无踪迹，尽在枝头嫩绿边。",
        "dynasty": "宋",
        "collection_info": null
    },
    {
        "title": "送春  其二",
        "author": "吴锡畴",
        "content": "惆怅春归自不禁，日长门巷静沈沈。\n应知不止为花地，沃沃桑麻雨露深。",
        "dynasty": "宋",
        "collection_info": null
    },
    {
        "title": "送春  其三",
        "author": "吴锡畴",
        "content": "新绿迴环暗竹扉，静中物物总天机。\n啼鶑戏蝶浑如旧，莫是春风尚未归。",
        "dynasty": "宋",
        "collection_info": null
    },
    {
        "title": "九日集客",
        "author": "吴锡畴",
        "content": "佳节欲酬须酩酊，东篱不记几飞觞。\n从教乌帽吹将去，且对黄花领取香。\n世事漫劳三太息，人生宽破百重阳。\n英雄盖代今何在，戏马高台久已荒。",
        "dynasty": "宋",
        "collection_info": null
    },
    {
        "title": "听雨",
        "author": "吴锡畴",
        "content": "细细檐花雨，青灯耿客魂。\n轻烟腾柏子，流水响桐孙。\n日月双车毂，干坤一酒樽。\n螘柯分已定，人自苦追奔。",
        "dynasty": "宋",
        "collection_info": null
    },
    {
        "title": "次韵谢元寿",
        "author": "吴锡畴",
        "content": "曾被儒冠误，谋生事事疏。\n洲无千树橘，家有五车书。\n迭石和苔斸，移梅带雪锄。\n好非人所好，习气未能除。",
        "dynasty": "宋",
        "collection_info": null
    },
    {
        "title": "赠写照陈生",
        "author": "吴锡畴",
        "content": "燕颔鸢肩总属夫，几何人得上凌烟。\n且烦写在山岩裏，野服黄冠看瀑泉。",
        "dynasty": "宋",
        "collection_info": null
    },
    {
        "title": "山中杂言  其一",
        "author": "吴锡畴",
        "content": "小小柴门傍竹开，幽深不惯有人来。\n颇嫌老鹤无情思，啄损庭前一径苔。",
        "dynasty": "宋",
        "collection_info": null
    },
    {
        "title": "山中杂言  其二",
        "author": "吴锡畴",
        "content": "老作山翁行辈人，素衣曾不化京尘。\n只应猿鹤无惊怨，从自龙蛇有屈伸。",
        "dynasty": "宋",
        "collection_info": null
    },
    {
        "title": "山中杂言  其三",
        "author": "吴锡畴",
        "content": "数家鸡犬小成村，一带冈峦近入门。\n怕有渔人来问讯，溪流那得截云根。",
        "dynasty": "宋",
        "collection_info": null
    },
    {
        "title": "山中杂言  其四",
        "author": "吴锡畴",
        "content": "草色侵除雨后深，天教閒静在山林。\n无田种秫供桑落，有地栽兰当水沈。",
        "dynasty": "宋",
        "collection_info": null
    },
    {
        "title": "山中杂言  其五",
        "author": "吴锡畴",
        "content": "移春有槛遍京华，剩种人间富贵花。\n谁识山中穷活计，眼前沃沃只桑麻。",
        "dynasty": "宋",
        "collection_info": null
    },
    {
        "title": "山中杂言  其六",
        "author": "吴锡畴",
        "content": "得失升沈是与非，纷纷世上局如棋。\n白云谷口横遮断，万事山中总不知。",
        "dynasty": "宋",
        "collection_info": null
    },
    {
        "title": "山中杂言  其七",
        "author": "吴锡畴",
        "content": "谬有生涯类蠹鱼，萧然四壁一床书。\n儿曹未信儒冠误，犹事青灯废耒锄。",
        "dynasty": "宋",
        "collection_info": null
    },
    {
        "title": "次韵题璜原僧舍",
        "author": "吴锡畴",
        "content": "鱼鼓无声昼閴沈，荒碑积雨古苔侵。\n忽飞寒雀窥斋钵，偶有驯猿听梵音。",
        "dynasty": "宋",
        "collection_info": null
    },
    {
        "title": "寂寂",
        "author": "吴锡畴",
        "content": "寂寂闭门坐，身閒心太平。\n豆花含雨重，梧叶坐秋鸣。\n道路风波恶，山林梦寐清。\n少狂无復在，未减是诗情。",
        "dynasty": "宋",
        "collection_info": null
    },
    {
        "title": "鸂鶒",
        "author": "吴锡畴",
        "content": "满身文彩漫成愁，一曲清池强滞留。\n翘足有时双睡去，梦魂依旧绕沧洲。",
        "dynasty": "宋",
        "collection_info": null
    },
    {
        "title": "桂花",
        "author": "吴锡畴",
        "content": "许多香却不多花，灏气浮空月满家。\n明日石坛金屑富，旋收剩馥入龙茶。",
        "dynasty": "宋",
        "collection_info": null
    },
    {
        "title": "次韵写兴",
        "author": "吴锡畴",
        "content": "不学韩公咎斗牛，此心无愧许沙鸥。\n阴晴明日自难料，得失频年已熟筹。\n痴计空为千载虑，虚名翻误一生忧。\n閒中菘韭皆真味，绝胜羊腔进膳羞。",
        "dynasty": "宋",
        "collection_info": null
    },
    {
        "title": "老境",
        "author": "吴锡畴",
        "content": "老境已骎骎，功名负壮心。\n昏眸云雾隔，短鬓雪霜侵。\n身为贫长客，诗因病懒吟。\n春山归未得，门径藓花深。",
        "dynasty": "宋",
        "collection_info": null
    },
    {
        "title": "客枕闻鹃",
        "author": "吴锡畴",
        "content": "烟新寒食过，月皎子规来。\n万里他乡恨，千年故国哀。\n窗深敧枕听，梦短到家回。\n为尔添愁寂，春风不耐催。",
        "dynasty": "宋",
        "collection_info": null
    },
    {
        "title": "寻梅",
        "author": "吴锡畴",
        "content": "迤逦寻梅过别村，归来新月照黄昏。\n更无可觅春风面，捻断冰髭立断魂。",
        "dynasty": "宋",
        "collection_info": null
    },
    {
        "title": "晚春喜友人至",
        "author": "吴锡畴",
        "content": "柳门竹巷静生苔，节序俄惊物物催。\n一雨拉将寒食过，百花让与牡丹开。\n若为缱绻留春日，正可淋漓纵酒杯。\n呼舞忽闻猿鹤喜，儿童忙报故人来。",
        "dynasty": "宋",
        "collection_info": null
    },
    {
        "title": "竹洲重葺仁寿堂",
        "author": "吴锡畴",
        "content": "抗章当日勇辞荣，三咏循陔世念轻。\n娱悦高堂仁者寿，壅培遗植圣之清。\n云涵翠葆添新荫，秋逼青琅戛旧声。\n故址依然成栋宇，水心题扁尚晶明。",
        "dynasty": "宋",
        "collection_info": null
    },
    {
        "title": "雨中过昱岭",
        "author": "吴锡畴",
        "content": "下舆扶杖过山蹊，雨溅征裾屐溅泥。\n正自不禁行路苦，一声何处竹鸡啼。",
        "dynasty": "宋",
        "collection_info": null
    },
    {
        "title": "湖上闻鹃",
        "author": "吴锡畴",
        "content": "涌金门外买湖船，绿树阴阴叫杜鹃。\n恰莫叫从城裏去，有谁人肯办归田。",
        "dynasty": "宋",
        "collection_info": null
    },
    {
        "title": "独酌",
        "author": "吴锡畴",
        "content": "独酌悠然醉，应无语笑譁。\n百年柯上螘，万事琖中蛇。\n诗定重删草，灯挑又作花。\n不烦眠遣客，长啸岸乌纱。",
        "dynasty": "宋",
        "collection_info": null
    },
    {
        "title": "秋怀",
        "author": "吴锡畴",
        "content": "雁声叫断一天秋，寒气凭陵季子裘。\n莫恨蛾眉偏薄命，曾知猿臂自难侯。\n绕黄花有诗消遣，持紫螯兼酒拍浮。\n未用凄凉如宋玉，月明清思满前洲。",
        "dynasty": "宋",
        "collection_info": null
    },
    {
        "title": "悼鹤",
        "author": "吴锡畴",
        "content": "乘化归辽海，双笼一不开。\n坠翎留片雪，遗迹印荒苔。\n月朗怜孤唳，琴閒忆共来。\n瘗铭为琢石，鸡鹜不须猜。",
        "dynasty": "宋",
        "collection_info": null
    },
    {
        "title": "次韵孙艮夫赠别  其一",
        "author": "吴锡畴",
        "content": "第一江山第一程，新诗快读逼梅清。\n碧云不断飞帆急，立尽樯竿晚日明。",
        "dynasty": "宋",
        "collection_info": null
    },
    {
        "title": "次韵孙艮夫赠别  其二",
        "author": "吴锡畴",
        "content": "扬子江头欵乃歌，一天星斗络斜河。\n怕无才思堪风月，拾入奚囊未必多。",
        "dynasty": "宋",
        "collection_info": null
    },
    {
        "title": "次韵叶介夫",
        "author": "吴锡畴",
        "content": "芳草垂杨浥嫩寒，苔痕新过雨斑斑。\n一年春付花开落，长日庭分燕往还。\n世事祇堪频对酒，诗情自可饱看山。\n尽穷莫用文为送，郊岛曾容季孟间。",
        "dynasty": "宋",
        "collection_info": null
    },
    {
        "title": "秋夜",
        "author": "吴锡畴",
        "content": "寂寂虚堂风露凉，边声惊听雁南翔。\n短筇梦涉秋三径，长笛思乘月一航。\n老眼添昏如浊镜，吟怀多感类寒螀。\n久知拙不趁时样，肯羡东邻斗靓妆。",
        "dynasty": "宋",
        "collection_info": null
    },
    {
        "title": "荆溪舟中对月",
        "author": "吴锡畴",
        "content": "历眼旬余半，终宵月在天。\n若将今岁看，仅有此番圆。\n寒逼鸿洲外，光摇螘瓮边。\n家山千里远，应共一婵娟。",
        "dynasty": "宋",
        "collection_info": null
    },
    {
        "title": "姑苏晚泊",
        "author": "吴锡畴",
        "content": "有味吟边景，无愁醉裏身。\n如何连夜梦，只是到家频。\n更永迟留月，梅寒漏泄春。\n吴王台下泊，访古待清晨。",
        "dynasty": "宋",
        "collection_info": null
    },
    {
        "title": "山行",
        "author": "吴锡畴",
        "content": "策蹇又山行，看山不识名。\n平林秋后薄，迭嶂日边明。\n云近侵衣湿，泉幽照影清。\n归樵饶乐意，笛弄两三声。",
        "dynasty": "宋",
        "collection_info": null
    },
    {
        "title": "醉起",
        "author": "吴锡畴",
        "content": "水宿篙师报歇程，维舟聊此问旗亭。\n醉来顿觉乡愁失，苦被霜风吹又醒。",
        "dynasty": "宋",
        "collection_info": null
    },
    {
        "title": "严滩",
        "author": "吴锡畴",
        "content": "极目飞鸿外，苍茫一渺然。\n风清垂钓濑，月淡放梅天。\n展卷评诗句，探囊结酒缘。\n舟中无此乐，但只闭篷眠。",
        "dynasty": "宋",
        "collection_info": null
    },
    {
        "title": "新城",
        "author": "吴锡畴",
        "content": "短棹泊新城，江宽风易生。\n帆随潮共上，烟接岸俱平。\n冷蕊江南信，孤鸿塞北声。\n诗成休朗诵，怕有老龙惊。",
        "dynasty": "宋",
        "collection_info": null
    },
    {
        "title": "晚山",
        "author": "吴锡畴",
        "content": "晚山欣静对，杳杳碧无垠。\n病叶明残照，飞鸿带断云。\n自怜麋鹿性，宜入鹭鸥群。\n世路多殊辙，升沈迹已分。",
        "dynasty": "宋",
        "collection_info": null
    },
    {
        "title": "夜感",
        "author": "吴锡畴",
        "content": "少年未识堤防老，不办坡翁大字书。\n犹有壮心躭万卷，其如昏目负三余。\n睡迟祇怕中宵觉，交淡从教俗轨疏。\n瞑坐漫搜诗拨遣，灵台一片炯如初。",
        "dynasty": "宋",
        "collection_info": null
    },
    {
        "title": "凭栏",
        "author": "吴锡畴",
        "content": "刘伯龙如鬼笑何，居然幻境螘南柯。\n世间知止人应少，天下难言事最多。\n梧叶凄凉依节序，雁声依约自关河。\n凭栏莫起悲秋意，老色何妨借酒酡。",
        "dynasty": "宋",
        "collection_info": null
    },
    {
        "title": "无弦古琴",
        "author": "吴锡畴",
        "content": "寥寥谁是识琴心，得趣元来不在音。\n可惜伯牙犹未达，绝弦当日恨徒深。",
        "dynasty": "宋",
        "collection_info": null
    },
    {
        "title": "偶成  其一",
        "author": "吴锡畴",
        "content": "酒能成病姑停饮，诗怕伤时莫浪吟。\n客又不来春欲去，一帘花影咔鸣琴。",
        "dynasty": "宋",
        "collection_info": null
    },
    {
        "title": "偶成  其二",
        "author": "吴锡畴",
        "content": "酿蜜山蜂初割户，衔泥梁燕已成家。\n春愁漠漠连芳草，閒过东园数落花。",
        "dynasty": "宋",
        "collection_info": null
    },
    {
        "title": "多景楼",
        "author": "吴锡畴",
        "content": "栏干投北是神州，莫怪诸公怯上楼。\n千载潮声如有恨，犹能含怒到瓜洲。",
        "dynasty": "宋",
        "collection_info": null
    },
    {
        "title": "姑苏台",
        "author": "吴锡畴",
        "content": "歌舞声消迹已陈，危台今日压城闉。\n麋游莫恨终亡国，谁把鸱夷载谏臣。",
        "dynasty": "宋",
        "collection_info": null
    },
    {
        "title": "三高祠",
        "author": "吴锡畴",
        "content": "去越思吴居甫里，并祠千载说三高。\n到头杞菊饶余味，不涉人间富贵劳。",
        "dynasty": "宋",
        "collection_info": null
    },
    {
        "title": "旅舟度岁呈范尧臣",
        "author": "吴锡畴",
        "content": "柏琖椒盘且罢休，吕蒙城下泊孤舟。\n昏灯独照还乡梦，久客新添别岁愁。\n爆竹无声惊寂寞，梅花有意伴淹留。\n明朝例是加年事，不信公侯不白头。",
        "dynasty": "宋",
        "collection_info": null
    },
    {
        "title": "夏日",
        "author": "吴锡畴",
        "content": "雨作年丰计，凉为午睡媒。\n不烦思饮露，已可洗飞埃。\n延月帘高捲，看山牖尽开。\n心閒逢事懒，褦襶且休来。",
        "dynasty": "宋",
        "collection_info": null
    },
    {
        "title": "菊边持螯",
        "author": "吴锡畴",
        "content": "奔火狂难改，横戈事已非。\n形模虽可怪，风味故应稀。\n玉斫双螯洁，金披一殻肥。\n持杯篱菊畔，又见醉忘归。",
        "dynasty": "宋",
        "collection_info": null
    },
    {
        "title": "对月有怀",
        "author": "吴锡畴",
        "content": "破晴斜月入帘阴，鬓影萧骚老不禁。\n九十日春风与雨，百千年事后犹今。\n牡丹红褪残妆面，杜宇声寒故国心。\n眼底交游期又误，飞鸿杳杳鲤沈沈。",
        "dynasty": "宋",
        "collection_info": null
    },
    {
        "title": "哭赵成德",
        "author": "吴锡畴",
        "content": "鹤怅东岩夜，声悲不可闻。\n有图留水月，无句管烟云。\n身后空传稿，生前事作坟。\n忍思携手日，溅泪漫纷纷。",
        "dynasty": "宋",
        "collection_info": null
    },
    {
        "title": "重午于潜道中",
        "author": "吴锡畴",
        "content": "逢人篸艾知重午，漫把青钱问酒杯。\n岂是醉狂慵弔古，独醒不禁客愁来。",
        "dynasty": "宋",
        "collection_info": null
    },
    {
        "title": "六和塔",
        "author": "吴锡畴",
        "content": "直上浮屠最上头，茫茫渺渺入双眸。\n斜阳断雁新秋意，惹起西风一段愁。",
        "dynasty": "宋",
        "collection_info": null
    },
    {
        "title": "次韵汪仁甫",
        "author": "吴锡畴",
        "content": "斜河炯炯雁飞飞，老却斯人天未知。\n三径秋光犹在菊，一年心事可无诗。\n岁华迅似离弦箭，愁思多于盈杼丝。\n寂寂空山明月裏，谁拈霜竹倚风吹。",
        "dynasty": "宋",
        "collection_info": null
    },
    {
        "title": "结屋",
        "author": "吴锡畴",
        "content": "结屋须教坐对山，把茅纔此有三间。\n浇花抱瓮调停懒，洗砚裁笺准备閒。\n未问丹砂能蜕骨，久知绿酒可酡颜。\n江湖浪迹成何事，抖擞归囊句不悭。",
        "dynasty": "宋",
        "collection_info": null
    },
    {
        "title": "夜雨",
        "author": "吴锡畴",
        "content": "漠漠春阴未肯晴，空阶滴点到平明。\n应知不入笙歌耳，来作愁人枕畔声。",
        "dynasty": "宋",
        "collection_info": null
    },
    {
        "title": "客思",
        "author": "吴锡畴",
        "content": "淹留为客久，萧散与心违。\n妻病家缘废，奴逃书问稀。\n雨荒招鹤径，苔滑钓鱼矶。\n愧尔汀头鹭，沧波自在飞。",
        "dynasty": "宋",
        "collection_info": null
    },
    {
        "title": "蓝溪道中",
        "author": "吴锡畴",
        "content": "绿窈雨初歇，清和日正长。\n乳禽穿薄霭，弱蔓上颓墙。\n村市笋厨美，田家麰饵香。\n老翁扶杖出，小立看移秧。",
        "dynasty": "宋",
        "collection_info": null
    },
    {
        "title": "看山",
        "author": "吴锡畴",
        "content": "一寒未办买山赀，随处看山总可诗。\n人事无常山换主，青山依旧不曾移。",
        "dynasty": "宋",
        "collection_info": null
    },
    {
        "title": "秋来",
        "author": "吴锡畴",
        "content": "秋来病叶不禁风，渐觉虚檐坠片红。\n斜日半溪人唤渡，断云千里雁横空。\n诗情得似驯鸥子，世事徐观失马翁。\n忻戚莫将为我役，此怀拍拍自春融。",
        "dynasty": "宋",
        "collection_info": null
    },
    {
        "title": "九日",
        "author": "吴锡畴",
        "content": "九日今朝是，风吹帽欲斜。\n愁惟添白髮，贫莫负黄花。\n蟹上橙初熟，秋登酒易赊。\n茱萸休把玩，且办醉生涯。",
        "dynasty": "宋",
        "collection_info": null
    },
    {
        "title": "江氏静山堂",
        "author": "吴锡畴",
        "content": "一炷清香万迭山，依仁体艮寂然间。\n油云自去为霖雨，千古苍苍只恁閒。",
        "dynasty": "宋",
        "collection_info": null
    },
    {
        "title": "楚东岁暮",
        "author": "吴锡畴",
        "content": "楼高霜冷漏声迟，独立阑干忆别离。\n明月一奁磨后镜，疏星几点劫残棋。\n岁寒时节难为客，老日头颅尽付诗。\n颇觉凄凉无晤语，临风说与冻梅知。",
        "dynasty": "宋",
        "collection_info": null
    },
    {
        "title": "重题钓台",
        "author": "吴锡畴",
        "content": "不向云台恋故袍，清风固自钓台高。\n渭川八十年烟雨，岂是渔竿把不牢。",
        "dynasty": "宋",
        "collection_info": null
    },
    {
        "title": "除夜  其一",
        "author": "吴锡畴",
        "content": "日月跳丸岁又除，书生作计太迂疏。\n也知穷鬼难驱逐，鬰垒神荼莫用渠。",
        "dynasty": "宋",
        "collection_info": null
    },
    {
        "title": "除夜  其二",
        "author": "吴锡畴",
        "content": "守岁儿童语笑频，老翁醉拥地炉春。\n欠伸起唤梅花说，明日平头五十人。",
        "dynasty": "宋",
        "collection_info": null
    },
    {
        "title": "冬日  其一",
        "author": "吴锡畴",
        "content": "日薄霜清水见沙，水边偶到野人家。\n满阶风叶浑慵扫，为爱深红似落花。",
        "dynasty": "宋",
        "collection_info": null
    },
    {
        "title": "冬日  其二",
        "author": "吴锡畴",
        "content": "夕阳孤倚立溪头，三两渔舟遡碧流。\n惊起一行新宿雁，斜飞又过别汀洲。",
        "dynasty": "宋",
        "collection_info": null
    },
    {
        "title": "冬日  其三",
        "author": "吴锡畴",
        "content": "谁人雅趣似林逋，绕屋栽梅入画图。\n淡日笼晴霜转暖，从头看过有花无。",
        "dynasty": "宋",
        "collection_info": null
    },
    {
        "title": "癸酉元日",
        "author": "吴锡畴",
        "content": "一声爆竹又惊春，荼垒中间写此心。\n忽忽行年周六甲，便便痴腹拟三壬。\n酒泉郡裏宁甘饮，饭颗山头尚苦吟。\n强健得閒元是福，何妨终老住云林。",
        "dynasty": "宋",
        "collection_info": null
    },
    {
        "title": "琴枕",
        "author": "吴锡畴",
        "content": "三尺焦桐称醉眠，邯郸底用遇回仙。\n梦中髣髴闻流水，元是山间响瀑泉。",
        "dynasty": "宋",
        "collection_info": null
    },
    {
        "title": "别吴仲俊",
        "author": "吴锡畴",
        "content": "背人春事水趁东，浅紫深红次第空。\n宿霭未干桑叶雨，薄罗初试楝花风。\n诗联锻炼微吟裏，豪气施行半醉中。\n此去相逢堪几度，别怀作恶老来同。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其一",
        "author": "吴锡畴",
        "content": "我爱山居好，扶藜步晚晴。\n俗醇存古意，境寂快诗情。\n杜老银丝脍，坡翁玉糁羹。\n随缘清供足，尽可佚余生。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其二",
        "author": "吴锡畴",
        "content": "我爱山居好，蔬畦间莳花。\n笕泉归爨舍，篝火乞邻家。\n茁嫩猫头笋，焙芳雀舌茶。\n野人曾拜号，何用给黄麻。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其三",
        "author": "吴锡畴",
        "content": "我爱山居好，干坤自在身。\n林泉睎隠士，风月谥閒人。\n村酿添春困，庖蔬胜鼎珍。\n几携蓑笠去，保社在鸥津。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其四",
        "author": "吴锡畴",
        "content": "我爱山居好，轩窗傍水开。\n游鱼吹堕絮，閒鹤啄荒苔。\n有字人谁问，无租吏不来。\n寂寥门径侧，数尺长蒿莱。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其五",
        "author": "吴锡畴",
        "content": "我爱山居好，陶然与世忘。\n细听泉潄玉，那羡佩鸣珰。\n乳燕飞閒宇，新篁出矮墙。\n静观机不息，天地为谁忙。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其六",
        "author": "吴锡畴",
        "content": "我爱山居好，崖云湿爨烟。\n琴横双鹤舞，犁阁一牛眠。\n酒熟花开日，诗成雨霁天。\n逢场聊适意，总结喜欢缘。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其七",
        "author": "吴锡畴",
        "content": "我爱山居好，枌榆老故丘。\n好峰当户立，远水护田流。\n鼓响移秧日，耞鸣穫稻秋。\n年丰身老健，一饱外无求。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其八",
        "author": "吴锡畴",
        "content": "我爱山居好，苍矶一钓竿。\n白鸥春水阔，黄犊绿坡宽。\n径菊香秋晚，溪梅约岁寒。\n人间幽意足，诗思倚栏干。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其九",
        "author": "吴锡畴",
        "content": "我爱山居好，茶瓯困解围。\n松边横藓石，柳下敞渔扉。\n细雨噞喁出，斜阳觳觫归。\n交情殊贵贱，似觉故人非。",
        "dynasty": "宋",
        "collection_info": null
    },
    {
        "title": "山居寂寥与世如隔是非不到荣辱两忘因忆秋崖工部尝教以我爱山居好十诗追次其韵聊写穷山之趣  其一○",
        "author": "吴锡畴",
        "content": "我爱山居好，田园在力耘。\n樵歌风外断，猿啸月中闻。\n舴艋夜招鹤，辘轳晓汲云。\n久惭呼处士，未必应星文。",
        "dynasty": "宋",
        "collection_info": null
    },
    {
        "title": "对雪",
        "author": "吴锡畴",
        "content": "婆娑舞忽凌空去，散漫狂还扫地来。\n几片飞黏梅树上，恍疑昨夜有花开。",
        "dynasty": "宋",
        "collection_info": null
    },
    {
        "title": "友人幽居",
        "author": "吴锡畴",
        "content": "空谷境常寂，幽居趣最真。\n蛙鸣聊当乐，花发即为春。\n白首惟诗酒，青山自主宾。\n惜无骚雅笔，写寄市朝人。",
        "dynasty": "宋",
        "collection_info": null
    },
    {
        "title": "对灯咏感",
        "author": "吴锡畴",
        "content": "竛竮瘦影伴孤灯，两鬓萧然失旧青。\n豪在尚堪论剑术，骨凡何用泥丹经。\n半生踪迹如春燕，少日交游类曙星。\n閒拂桐丝写幽意，洋洋不为有人听。",
        "dynasty": "宋",
        "collection_info": null
    },
    {
        "title": "诗一首",
        "author": "赵顺孙",
        "content": "母在堂前为父忧，特令儿子谒公侯。\n大人若肯行方便，一点春风在笔头。",
        "dynasty": "宋",
        "collection_info": null
    },
    {
        "title": "小松",
        "author": "赵顺孙",
        "content": "小小青松未透栏，枝枝叶叶傲霜寒。\n如今正好低头看，异日冲霄仰望难。",
        "dynasty": "宋",
        "collection_info": null
    },
    {
        "title": "建回吟",
        "author": "赵顺孙",
        "content": "烽火年来报虏尘，每回回首即长颦。\n明眸皓齿今何在，异服殊音不可亲。\n几树好花閒白昼，数株残柳不胜春。\n狂风落尽深红色，水远山长愁杀人。",
        "dynasty": "宋",
        "collection_info": null
    },
    {
        "title": "染疾吟",
        "author": "赵顺孙",
        "content": "百年世事不胜悲，大厦原非一木支。\n慷慨西风泪横臆，此心唯有老天知。",
        "dynasty": "宋",
        "collection_info": null
    },
    {
        "title": "伤景吟",
        "author": "赵顺孙",
        "content": "门前不改旧山河，莲渚愁红荡碧波。\n坠叶飘花难再復，浮云流水竟如何。\n鱼龙寂寞秋江冷，鸿雁不来风雨多。\n穷巷悄然车马绝，磬声深戛出烟霞。",
        "dynasty": "宋",
        "collection_info": null
    },
    {
        "title": "病笃吟",
        "author": "赵顺孙",
        "content": "不见人烟空见花，烟笼寒水月笼沙。\n人生自古谁无死，莫怨东风当自嗟。",
        "dynasty": "宋",
        "collection_info": null
    },
    {
        "title": "感情吟",
        "author": "赵顺孙",
        "content": "豪杰消磨嘆五陵，髮衝乌帽气填膺。\n眼前不是无豪杰，身后何须论废兴。\n当道有蛇魂己断，渡江无马谶难凭。\n可怜一片中原地，虎啸龙腾几战争。",
        "dynasty": "宋",
        "collection_info": null
    },
    {
        "title": "辞世偈",
        "author": "清溪沅禅师",
        "content": "六十七年，无法可说。\n一片云收，澄潭皎月。",
        "dynasty": "宋",
        "collection_info": null
    },
    {
        "title": "送砚与吴元真广文",
        "author": "俞君选",
        "content": "插天万仞芙蓉峰，茫茫积翠连青空。\n中有千年苍玉骨，山奇水怪秀所钟。\n断崖绝壁不可到，虎豹守护烟萝封。\n一朝良工夺天造，云斤月斧磨玲珑。\n踏天下割碧云髓，往往霹雳惊蛇龙。\n冰蚕吐丝织新就，罗文光莹浮青铜。\n人间何处用此物，造化欲付文章公。\n先生早晚运椽笔，判花视草蓬莱宫。\n手挥五色补天漏，放开白日消阴虹。\n坐令万物无疵疠，尽从笔底生春风。\n此时浓墨书大字，正须巨石相追从。\n愿公收拾此至宝，相伴他年参化工。",
        "dynasty": "宋",
        "collection_info": null
    },
    {
        "title": "送道士归得日观",
        "author": "章鑑",
        "content": "风月诗几卷，江湖屐一双。\n断蛟怀剑石，跨鹤叩禅窗。\n土润岩生雨，林幽寺隔江。\n归当访仙隠，相对酒盈缸。",
        "dynasty": "宋",
        "collection_info": null
    },
    {
        "title": "杭山",
        "author": "章鑑",
        "content": "买得渔矶繫钓船，鱼龙吹浪骇鸥眠。\n从来白石清泉地，胜似青山小洞天。\n浪对客吟思却虏，偶观人弈悟筹边。\n夜来风雨秋声早，一段新愁雪满颠。",
        "dynasty": "宋",
        "collection_info": null
    },
    {
        "title": "过毛竹山",
        "author": "章鑑",
        "content": "一重关復一重关，一步难于一步难。\n地僻林深晴亦湿，山高风猛夏犹寒。\n断崖云影挂枯树，劈涧雷声走怒湍。\n不信世间陵谷变，野樵偏识旧衣冠。",
        "dynasty": "宋",
        "collection_info": null
    },
    {
        "title": "杭山八景  其一",
        "author": "章鑑",
        "content": "万箇长松覆短墙，碧流深处读书房。\n香生石觐春云湿，影落篝灯夜雨凉。\n亘代陶镕周礼乐，百年嘉会宋文章。\n天机悟到忘言表，又喜涛声送夕阳。",
        "dynasty": "宋",
        "collection_info": null
    },
    {
        "title": "杭山八景  其二",
        "author": "章鑑",
        "content": "古洞春泉一脉遥，骤施雷雨过清宵。\n飞湍直下三千丈，急溜横穿十二桥。\n雪洒石矼琼练碎，翠分柳树玉花飘。\n晓来醉倚高楼望，疑是银河堕碧霄。",
        "dynasty": "宋",
        "collection_info": null
    },
    {
        "title": "杭山八景  其三",
        "author": "章鑑",
        "content": "泠泠双涧泻秋音，万齿溪头奏一琴。\n雨后更添猿鹤操，夜寒真是水龙吟。\n年光送尽从朝暮，律调含来自古今。\n借得许由当日耳，听频谁不为清心。",
        "dynasty": "宋",
        "collection_info": null
    },
    {
        "title": "杭山八景  其四",
        "author": "章鑑",
        "content": "达邦大道两迢迢，金辔玲珑匹马骄。\n腰褭嘶风蹄蹀躞，骧腾掣电尾萧骚。\n雄声已骋才人德，猛气尤思大将骁。\n凤臆龙髯谁可并，郭家狮子着先朝。",
        "dynasty": "宋",
        "collection_info": null
    },
    {
        "title": "杭山八景  其五",
        "author": "章鑑",
        "content": "内史名题古钓台，高风凛凛势崔嵬。\n晚烟杨柳垂青缕，春雨桃花点绿苔。\n百尺丝纶波荡漾，一宗诗派水潆洄。\n何时来借閒灯览，涤尽尘襟万斛埃。",
        "dynasty": "宋",
        "collection_info": null
    },
    {
        "title": "杭山八景  其六",
        "author": "章鑑",
        "content": "一邦佳景萃峰头，宇宙钟灵自有由。\n银竹霏霏山气盛，火轮颗颗水光浮。\n年逢旱涝他方苦，世际丰穰此处优。\n瞻望巍峨殊不远，登临彷佛帝王州。",
        "dynasty": "宋",
        "collection_info": null
    },
    {
        "title": "杭山八景  其七",
        "author": "章鑑",
        "content": "昔贤曾此着名香，地位双清四座凉。\n吹送几多攀桂客，照来无数探花郎。\n光浮盏面龙鳞动，声透琴心兔魄扬。\n爽我襟期明我德，步蟾拟驾大鹏翔。",
        "dynasty": "宋",
        "collection_info": null
    },
    {
        "title": "杭山八景  其八",
        "author": "章鑑",
        "content": "同云收尽日曈曈，晓霁分明见九宫。\n百里远排银笔架，半峰高迭玉屏风。\n螺鬟矗矗深藏翠，石剑棱棱欲露锋。\n纵使丹青施妙手，难将写入画图中。",
        "dynasty": "宋",
        "collection_info": null
    },
    {
        "title": "清辉堂",
        "author": "王朝佐",
        "content": "古汴寒灰不可温，荧荧孤屿火犹存。\n一抔未问长陵土，两字先劳万乘尊。\n卓笔有锋兵自弱，投戈无志艺何论。\n清辉堂外重回首，谩说旋干与转坤。",
        "dynasty": "宋",
        "collection_info": null
    },
    {
        "title": "敬轩",
        "author": "王朝佐",
        "content": "作圣阶梯义甚明，岂容惰慢倒仪形。\n气将六马收衔辔，心不多歧守性灵。\n上帝鉴兹恒翼翼，主翁唤醒更惺惺。\n揭楣倘有希贤志，合把斋箴究考亭。",
        "dynasty": "宋",
        "collection_info": null
    },
    {
        "title": "题英薮山房",
        "author": "王朝佐",
        "content": "筑室傍丹梯，新颜手自题。\n空涵龙洞雨，壁污燕巢泥。\n树色围春昼，书声杂暮溪。\n南园花正发，携酒听鶑啼。",
        "dynasty": "宋",
        "collection_info": null
    },
    {
        "title": "送林道会归平阳",
        "author": "王朝佐",
        "content": "研朱点易已多年，洞底烟霞别有天。\n千里漫来骑隻鹤，一官归去领群仙。\n药炉暖养烧丹火，茶竈晴分瀹茗泉。\n安得尘襟都扫却，相从细读悟真篇。",
        "dynasty": "宋",
        "collection_info": null
    },
    {
        "title": "贞义女祠",
        "author": "王朝佐",
        "content": "濑水何泱泱，携篚向水旁。\n低头事漂洗，不惜湿罗裳。\n晨出未暮归，老母在高堂。\n三十不愿适，焉知绣鸳鸯。\n道逢困丈夫，行乞良可伤。\n一饭妇女仁，况有残壶浆。\n终焉感礼义，出词何慨慷。\n贞洁恐无知，清流见肝肠。\n悲哉伍子胥，百金何足偿。\n惟有鸱夷心，可与增辉光。",
        "dynasty": "宋",
        "collection_info": null
    },
    {
        "title": "呈立斋先生",
        "author": "车若水",
        "content": "童牙苦呫毕，嚼瓜灯烬烂。\n衡缩高于丘，纔作文字看。\n精微隔几尘，健笔抵流湍。\n开眼天地燎，始识用书难。\n千葩惭一实，本根耐岁寒。",
        "dynasty": "宋",
        "collection_info": null
    },
    {
        "title": "玉涧寻梅思先祖隘轩着书处",
        "author": "车若水",
        "content": "涧水流亭北，莓苔片石平。\n寒山几点白，残日一杯清。\n希圣言犹在，斯人天不生。\n当年结深屋，岂为适閒情。",
        "dynasty": "宋",
        "collection_info": null
    },
    {
        "title": "思远",
        "author": "车若水",
        "content": "白兔速圩顶，暗壁收遗编。\n握之不盈掬，而能千万年。\n天地可无人，秦火乃可然。\n其粗洒埽间，其精造化先。\n后来读书者，暗引佛与仙。\n之人胡弗灵，所论各有偏。\n嚣祲碍亭毒，三精惨不鲜。\n涂饰为善治，制作埋九渊。\n固有二三子，梯级堪攀缘。\n夜永发孤啑，思远能废眠。\n拔地为五岳，岂其高到天。",
        "dynasty": "宋",
        "collection_info": null
    },
    {
        "title": "儳言",
        "author": "车若水",
        "content": "娲皇识五石，炼之能补天。\n补天有何迹，五石世不传。\n五石岂不传，人心禀灵坚。\n一日彝伦叙，千年造化全。\n此石经几炼，天亦经几补。\n火候吾有之，吾师鲁男子。",
        "dynasty": "宋",
        "collection_info": null
    },
    {
        "title": "偶书呈雪溪葛守正",
        "author": "车若水",
        "content": "秦埃幻六籍，斯文天地屯。\n詝言嘈万喙，渺不游其津。\n作者能几何，落落星已晨。\n单其千载传，觑斑尤苦辛。\n毫芒忽有会，不能全吾神。\n颇怪十年前，出语辄可人。\n功深道更拙，敝帚聊自珍。",
        "dynasty": "宋",
        "collection_info": null
    },
    {
        "title": "不寐",
        "author": "车若水",
        "content": "通夕不能寐，隔户闻钟声。\n野鸡四方啼，披衣天未明。\n萧条六合内，耿耿华髮生。\n断鳌何能立四极，杞人忧天自心失。\n黄昏野沽添一盂，孔孟行世非我力。",
        "dynasty": "宋",
        "collection_info": null
    },
    {
        "title": "见篔窗先生",
        "author": "车若水",
        "content": "关扃守残经，坐几刓无漆。\n风惊雨劫破窗寒，猛心直矢圣贤室。\n蛰蝇眩光弹夜纸，一膜不透千千里。\n帢帻檠奎照屋明，中津弗截衣带水。\n敦彝久掩生深尘，大启户牖来无人。\n眼中孺子差可语，可语不语悔千古。",
        "dynasty": "宋",
        "collection_info": null
    },
    {
        "title": "寄鲍府教宏博",
        "author": "车若水",
        "content": "漆文虫章孔壁冷，秦烟不烬收余矿。\n人心万古无代谢，六龙当天枢极炯。\n赤帝芟嬴能几年，丛葭乱苇书千千。\n商盘周敦贋今古，魏殿吴宫凿后先。\n汗将九牛牵不上，从容一丝经万象。\n百年文献来典谟，我欲盟君分石渠。",
        "dynasty": "宋",
        "collection_info": null
    },
    {
        "title": "恸立斋先生",
        "author": "车若水",
        "content": "元元含望久，及是事方新。\n四海看更化，皇天忍误人。\n多于閒论议，得听古经纶。\n岂不怀斯世，吾今爱此身。",
        "dynasty": "宋",
        "collection_info": null
    },
    {
        "title": "江湖伟观",
        "author": "车若水",
        "content": "十年不到一凭阑，景色依然两鬓斑。\n龙蜃吐云天入海，楼台倒影水衔山。\n僧于僻寺难为隠，人在扁舟不是闲。\n孤鹤似寻和靖宅，盘空飞下又飞还。",
        "dynasty": "宋",
        "collection_info": null
    },
    {
        "title": "小溪道中时己亥荒甚",
        "author": "车若水",
        "content": "风前有地皆榆叶，秋后何人问菊花。\n客路一杯茅店酒，相逢僧亦话生涯。",
        "dynasty": "宋",
        "collection_info": null
    },
    {
        "title": "与史宰山泉",
        "author": "车若水",
        "content": "十亩山田手自耕，括囊安分是平生。\n西州豪杰无皇甫，懒去虚干向上名。",
        "dynasty": "宋",
        "collection_info": null
    },
    {
        "title": "庚申",
        "author": "车若水",
        "content": "襄阳耆旧总堪羞，只有庞公已入州。\n自向芭蕉眠夜雨，不堪更鼓在床头。",
        "dynasty": "宋",
        "collection_info": null
    },
    {
        "title": "和立斋先生雁山韵",
        "author": "车若水",
        "content": "洗山出穹石，削空蹲苍城。\n一清屹万古，何物相与形。\n步涉贪深游，往往神所兵。\n立斋立千仞，天地鑑清声。\n平平遡龙准，不见猿鸟惊。\n斯道今泬寥，斯人世重轻。\n擎天隻柱健，此嘱谁堪膺。",
        "dynasty": "宋",
        "collection_info": null
    },
    {
        "title": "游灵岩",
        "author": "车若水",
        "content": "一径碧如合，四山危欲堕。\n天低鸟不飞，露湿龙常过。\n岩根小叶下，境凈不可唾。\n深杳洞出云，冷钟佛惊卧。\n川僧住八年，有此清福大。\n而我寻盟来，坐借蒲团破。\n灯深眼双青，各话其所课。\n我谷未必实，他华已成果。\n归来宜有余，吾道岂全懦。\n壁间清献存，当年愧轻和。",
        "dynasty": "宋",
        "collection_info": null
    },
    {
        "title": "明妃",
        "author": "车若水",
        "content": "万里来朝拜宠归，琵琶下马册阏氏。\n虚传千古和戎话，不道当年虏自衰。",
        "dynasty": "宋",
        "collection_info": null
    },
    {
        "title": "中秋有感",
        "author": "车若水",
        "content": "村屋半蹲鹈鴂晚，吴江一叶鷾鸸秋。\n北边又听寒来信，近日何人万户侯。",
        "dynasty": "宋",
        "collection_info": null
    },
    {
        "title": "寄瑞岩老煜无取",
        "author": "车若水",
        "content": "凉月空山挂祖衣，猿啼塔树昔人非。\n春风早已青青柳，莫在梅花飞后飞。",
        "dynasty": "宋",
        "collection_info": null
    },
    {
        "title": "句",
        "author": "车若水",
        "content": "江右文章今四叶，水心气脉近三台。",
        "dynasty": "宋",
        "collection_info": null
    },
    {
        "title": "明堂侍祠十绝  其一",
        "author": "王庭",
        "content": "礼行肆类又称禋，喜见承平景铄信。\n堪笑汉人夸肸饰，何如明德达精纯。",
        "dynasty": "宋",
        "collection_info": null
    },
    {
        "title": "明堂侍祠十绝  其二",
        "author": "王庭",
        "content": "先皇鸿烈冠重兴，庙社依然总燕宁。\n今日孝思严陟配，必知深妥在天灵。",
        "dynasty": "宋",
        "collection_info": null
    },
    {
        "title": "明堂侍祠十绝  其三",
        "author": "王庭",
        "content": "玉轪纔驰霁色开，都人驩謼殷如雷。\n曰晹曰雨元无定，都自吾皇一念来。",
        "dynasty": "宋",
        "collection_info": null
    },
    {
        "title": "明堂侍祠十绝  其四",
        "author": "王庭",
        "content": "唱彻严更凤钥开，侍祠济济列崇陔。\n小臣亦忝廊西献，惟秉温恭对越来。",
        "dynasty": "宋",
        "collection_info": null
    },
    {
        "title": "明堂侍祠十绝  其五",
        "author": "王庭",
        "content": "玉佩珊珊出禁扉，金莲分炬散芳菲。\n祠班咫尺临黄道，惹得天香满袖归。",
        "dynasty": "宋",
        "collection_info": null
    },
    {
        "title": "明堂侍祠十绝  其六",
        "author": "王庭",
        "content": "登歌奏罢乐初成，懿懿芬芬荐德馨。\n好是天心彰信顺，故教华月吐青冥。",
        "dynasty": "宋",
        "collection_info": null
    },
    {
        "title": "明堂侍祠十绝  其七",
        "author": "王庭",
        "content": "合宫深敞帀修廊，万烛辉辉粲奉璋。\n自有质文昭俭度，不须扬厉述斋房。",
        "dynasty": "宋",
        "collection_info": null
    },
    {
        "title": "明堂侍祠十绝  其八",
        "author": "王庭",
        "content": "左个明堂是集英，鹄袍曾此接文明。\n馂余款听钧天奏，疑是吾伊雅颂声。",
        "dynasty": "宋",
        "collection_info": null
    },
    {
        "title": "明堂侍祠十绝  其九",
        "author": "王庭",
        "content": "千官移杖拱端门，一日鸡竿万里春。\n汤网本疏民自格，要知家法在深仁。",
        "dynasty": "宋",
        "collection_info": null
    },
    {
        "title": "明堂侍祠十绝  其一○",
        "author": "王庭",
        "content": "肸蠁丰融富媪釐，班迴长乐奉愉怡。\n休嘉最易生安逸，翼翼当如未祼时。",
        "dynasty": "宋",
        "collection_info": null
    },
    {
        "title": "裂衣书诗寄弟",
        "author": "赵卯发",
        "content": "城池不高深，无财又无兵。\n惟有死报国，来生作弟兄。",
        "dynasty": "宋",
        "collection_info": null
    },
    {
        "title": "题于壁",
        "author": "赵卯发",
        "content": "国不可负，城难以降。\n夫妇俱死，节义成双。",
        "dynasty": "宋",
        "collection_info": null
    },
    {
        "title": "招抚峒猺歌",
        "author": "颜得遇",
        "content": "率土王民乐陶陶，犬戎亦民今婆娑。\n适正人天依中和，日月不老朝山河。",
        "dynasty": "宋",
        "collection_info": null
    },
    {
        "title": "鹿鸣宴",
        "author": "虞兟",
        "content": "儒雅从来说雉山，抱琴何幸预荣观。\n六人同榜昔犹有，一邑三魁今所难。\n方喜棘闱连鹗荐，又欣碧海起鹏抟。\n联科甲第应余事，须把声名久远看。",
        "dynasty": "宋",
        "collection_info": null
    },
    {
        "title": "送林道士归茅山",
        "author": "邓道枢",
        "content": "多载事茅君，麻衣与葛巾。\n眼知人贵贱，心炼己形神。\n丁甲常为使，王侯不得臣。\n华阳归洞晚，芝草几回春。",
        "dynasty": "宋",
        "collection_info": null
    },
    {
        "title": "春日即事",
        "author": "姚勉",
        "content": "梁燕无声半掩关，昼长人静觉春閒。\n閒中却有农歌起，声在晴烟绿处山。",
        "dynasty": "宋",
        "collection_info": null
    },
    {
        "title": "花下闻鶑",
        "author": "姚勉",
        "content": "吹花不起午风轻，懒絮閒丝扬暖晴。\n诗料满前收不尽，海棠花下又闻鶑。",
        "dynasty": "宋",
        "collection_info": null
    },
    {
        "title": "催海棠二首  其一",
        "author": "姚勉",
        "content": "燕子衔春已几时，嫣然未见茜红枝。\n天开锦幄烘晴昼，着力东风一夜吹。",
        "dynasty": "宋",
        "collection_info": null
    },
    {
        "title": "催海棠二首  其二",
        "author": "姚勉",
        "content": "把酒叮咛蜀海棠，睡红何似未忺粧。\n不嫌老杜吟无句，定为渊材恨少香。",
        "dynasty": "宋",
        "collection_info": null
    },
    {
        "title": "海棠一夜为风吹尽三首  其一",
        "author": "姚勉",
        "content": "翠底红娇得几时，不甘飞动雪臙脂。\n问天借醒书窗眼，为报东风且慢吹。",
        "dynasty": "宋",
        "collection_info": null
    },
    {
        "title": "海棠一夜为风吹尽三首  其二",
        "author": "姚勉",
        "content": "不作天开锦幄红，却成急雪舞回风。\n多应欲衬吟春步，绣出香裀展径中。",
        "dynasty": "宋",
        "collection_info": null
    },
    {
        "title": "海棠一夜为风吹尽三首  其三",
        "author": "姚勉",
        "content": "海棠自是百花僊，霞袂霓裳下九天。\n昨夜诏归红玉阙，但留翠幄锁晴烟。",
        "dynasty": "宋",
        "collection_info": null
    },
    {
        "title": "海棠落尽叶间犹见数花",
        "author": "姚勉",
        "content": "狼藉吹花一夜风，锦裀织就锦机空。\n叶间尚有余春在，深处娇藏四五红。",
        "dynasty": "宋",
        "collection_info": null
    },
    {
        "title": "花障",
        "author": "姚勉",
        "content": "绿外秾黄白外红，一屏香锦立春风。\n天真步障豪难敌，借与王家赛石崇。",
        "dynasty": "宋",
        "collection_info": null
    },
    {
        "title": "绿阴",
        "author": "姚勉",
        "content": "红满芳蹊绿满丛，未须惆怅怨东风。\n绿阴正耐经秋看，不比花纔十日红。",
        "dynasty": "宋",
        "collection_info": null
    },
    {
        "title": "昼步江村",
        "author": "姚勉",
        "content": "碧空一片水云飞，竹裏人家午唱鸡。\n江路雨晴芳草润，杖藜行遍水东西。",
        "dynasty": "宋",
        "collection_info": null
    },
    {
        "title": "山中",
        "author": "姚勉",
        "content": "俯掬清泉潄齿牙，仰看白日照山花。\n山中閒趣谁能会，更过僧房话午茶。",
        "dynasty": "宋",
        "collection_info": null
    },
    {
        "title": "豫章道间",
        "author": "姚勉",
        "content": "平畴雨过稻花香，草木风前舞翠光。\n天意知侬今日出，先期一夕荐新凉。",
        "dynasty": "宋",
        "collection_info": null
    },
    {
        "title": "书塘浦桥壁",
        "author": "姚勉",
        "content": "密迩松楸彩雾开，卧龙行矣起春雷。\n大挥椽笔刚题柱，即日高车驷马来。",
        "dynasty": "宋",
        "collection_info": null
    },
    {
        "title": "题桂籍",
        "author": "姚勉",
        "content": "年来文物盛江西，捷帜联翩报锦溪。\n好把香名题此籍，此题已兆杏园题。",
        "dynasty": "宋",
        "collection_info": null
    },
    {
        "title": "廷唱日待漏丽正门",
        "author": "姚勉",
        "content": "觚棱片月影将西，鹄立宫门待启扉。\n骄马似龙旗似雨，不知谁是状元归。",
        "dynasty": "宋",
        "collection_info": null
    },
    {
        "title": "镜斋相士求诗二首  其一",
        "author": "姚勉",
        "content": "鹄袍待对满京华，刚许癯儒作探花。\n性淡不知花可探，班头独立紫宸衙。",
        "dynasty": "宋",
        "collection_info": null
    },
    {
        "title": "镜斋相士求诗二首  其二",
        "author": "姚勉",
        "content": "人间镜是无心物，物到皆知丑与妍。\n欲得一双如镜眼，中书堂裏坐搜贤。",
        "dynasty": "宋",
        "collection_info": null
    },
    {
        "title": "赠贾相士",
        "author": "姚勉",
        "content": "相见湖山记昔年，吟肩坐耸听寒猿。\n祇今面目何曾改，刚被人呼作状元。",
        "dynasty": "宋",
        "collection_info": null
    },
    {
        "title": "谢田贤良送莲藕",
        "author": "姚勉",
        "content": "京陌尘埃渴肺肠，藕莲分惠带湖香。\n羡君一叶穿花底，醉吸荷筩月露凉。",
        "dynasty": "宋",
        "collection_info": null
    },
    {
        "title": "游湖",
        "author": "姚勉",
        "content": "云锦香中着艇撑，烟霞高处步筇登。\n寺逢好处都游遍，身似西湖过夏僧。",
        "dynasty": "宋",
        "collection_info": null
    },
    {
        "title": "玉井亭观莲",
        "author": "姚勉",
        "content": "几队红粧拥盖青，凌波僊子立娉婷。\n晚凉孤坐香风裏，如在西湖四望亭。",
        "dynasty": "宋",
        "collection_info": null
    },
    {
        "title": "题江山风月楼三首  其一",
        "author": "姚勉",
        "content": "明月清风不用钱，谪僊吟思浩无边。\n此清若也钱能买，金谷人须胜谪僊。",
        "dynasty": "宋",
        "collection_info": null
    },
    {
        "title": "题江山风月楼三首  其二",
        "author": "姚勉",
        "content": "江上清风月在山，叶舟赤壁蜕尘寰。\n坡僊心事君知否，不取一毫天地间。",
        "dynasty": "宋",
        "collection_info": null
    },
    {
        "title": "题江山风月楼三首  其三",
        "author": "姚勉",
        "content": "风月江山自四时，个中谁识活天机。\n会渠结峙融流意，方解吟光弄霁归。",
        "dynasty": "宋",
        "collection_info": null
    },
    {
        "title": "题梅谷诗藁",
        "author": "姚勉",
        "content": "不与春风落世间，万山明月雪漫漫。\n谷中更有人如玉，招隠不来清梦寒。",
        "dynasty": "宋",
        "collection_info": null
    },
    {
        "title": "丙辰冬和乐魁声道四诗  其一",
        "author": "姚勉",
        "content": "兰芷怀思未敢言，美芹良欲献君尊。\n八珍侧畔堪容得，虎豹狺狺踞九阍。",
        "dynasty": "宋",
        "collection_info": null
    },
    {
        "title": "丙辰冬和乐魁声道四诗  其二",
        "author": "姚勉",
        "content": "白柄长镵晓入山，欲寻黄独驻君颜。\n云深路晦东风雨，惆怅空携竹笥还。",
        "dynasty": "宋",
        "collection_info": null
    },
    {
        "title": "丙辰冬和乐魁声道四诗  其三",
        "author": "姚勉",
        "content": "龙堂鱼屋怅君归，桂楫荃桡盖九芝。\n望断碧云天愈远，美人南浦竟安之。",
        "dynasty": "宋",
        "collection_info": null
    },
    {
        "title": "丙辰冬和乐魁声道四诗  其四",
        "author": "姚勉",
        "content": "时节惊人欲折心，空阶片叶又秋侵。\n燕归鵙止浑閒事，只恐山寒雨雪深。",
        "dynasty": "宋",
        "collection_info": null
    },
    {
        "title": "雪中雪坡十忆  其一",
        "author": "姚勉",
        "content": "近水新栽一巷梅，而今雪裏想齐开。\n只愁夜后花幽独，谁与携筇踏月来。",
        "dynasty": "宋",
        "collection_info": null
    },
    {
        "title": "雪中雪坡十忆  其二",
        "author": "姚勉",
        "content": "此君应似旧平安，瘦节森然最耐寒。\n万叶琼瑶光照眼，梦披鹤氅倚栏干。",
        "dynasty": "宋",
        "collection_info": null
    },
    {
        "title": "雪中雪坡十忆  其三",
        "author": "姚勉",
        "content": "磥砢擎云十丈松，冰髯不剪照珑松。\n晓窗明眼山前雪，犹似巡檐看玉龙。",
        "dynasty": "宋",
        "collection_info": null
    },
    {
        "title": "雪中雪坡十忆  其四",
        "author": "姚勉",
        "content": "对床风雨饱曾听，听雪敲窗更自清。\n旧日拥炉联句乐，而今欹枕打篷声。",
        "dynasty": "宋",
        "collection_info": null
    },
    {
        "title": "雪中雪坡十忆  其五",
        "author": "姚勉",
        "content": "近郊胜处小云居，一水如龙凑佛庐。\n长记钓蓑披雪去，砖炉温酒煮溪鱼。",
        "dynasty": "宋",
        "collection_info": null
    },
    {
        "title": "雪中雪坡十忆  其六",
        "author": "姚勉",
        "content": "倚空银管立嵯峨，看雪须登窣堵波。\n一览琼田三万顷，分明掌上见山河。",
        "dynasty": "宋",
        "collection_info": null
    },
    {
        "title": "雪中雪坡十忆  其七",
        "author": "姚勉",
        "content": "冰襟玉袖几交游，尽自风流胜子猷。\n有兴可乘应不尽，定无门外便回舟。",
        "dynasty": "宋",
        "collection_info": null
    },
    {
        "title": "雪中雪坡十忆  其八",
        "author": "姚勉",
        "content": "万箇琅玕遶舍青，风声相和读书声。\n蛛丝近日应侵几，孤负虚窗照雪明。",
        "dynasty": "宋",
        "collection_info": null
    },
    {
        "title": "雪中雪坡十忆  其九",
        "author": "姚勉",
        "content": "帐窣销金旧党家，未知清处在煎茶。\n便应归去烧松叶，细碾枪旗煮雪花。",
        "dynasty": "宋",
        "collection_info": null
    },
    {
        "title": "雪中雪坡十忆  其一○",
        "author": "姚勉",
        "content": "欲折梅花寄故人，驿无来使草成茵。\n轻风细雨分寒暖，已是江南数日春。",
        "dynasty": "宋",
        "collection_info": null
    },
    {
        "title": "题云窗",
        "author": "姚勉",
        "content": "诗材无限思无穷，敛在唐人四句中。\n参透此关犹细事，作诗知道始为工。",
        "dynasty": "宋",
        "collection_info": null
    },
    {
        "title": "赠画师二首  其一",
        "author": "姚勉",
        "content": "虎头笔法得来亲，佳士相逢必写真。\n今代英雄良不少，未知谁可绘麒麟。",
        "dynasty": "宋",
        "collection_info": null
    },
    {
        "title": "赠画师二首  其二",
        "author": "姚勉",
        "content": "胸藏天巧锦云梭，万象都收入网罗。\n只作虫鱼非磊落，安排手笔写山河。",
        "dynasty": "宋",
        "collection_info": null
    },
    {
        "title": "赠石工二首  其一",
        "author": "姚勉",
        "content": "削玉裁成巧自然，云根水骨更无坚。\n不知可助娲皇否，补取人间缺处天。",
        "dynasty": "宋",
        "collection_info": null
    },
    {
        "title": "赠石工二首  其二",
        "author": "姚勉",
        "content": "禹世龙门巧凿人，传来心法妙通神。\n倩渠斲取擎天柱，撑拄明堂亿万春。",
        "dynasty": "宋",
        "collection_info": null
    },
    {
        "title": "章钓仙吹铁笛善医眼与齿相说法尤高  其一",
        "author": "姚勉",
        "content": "穿云裂石笛声秋，兴在江湖一钓舟。\n贯柳无鱼囊有药，直鈎应是太公鈎。",
        "dynasty": "宋",
        "collection_info": null
    },
    {
        "title": "章钓仙吹铁笛善医眼与齿相说法尤高  其二",
        "author": "姚勉",
        "content": "严于治齿要如军，治眼当如爱护民。\n此术尽堪为世用，钓鱼船上岂无人。",
        "dynasty": "宋",
        "collection_info": null
    },
    {
        "title": "章钓仙吹铁笛善医眼与齿相说法尤高  其三",
        "author": "姚勉",
        "content": "眼眵书册隠庐蜗，健论谁听落齿牙。\n说起元龙湖海志，扁舟又欲出芦花。",
        "dynasty": "宋",
        "collection_info": null
    },
    {
        "title": "赠吴相士二首  其一",
        "author": "姚勉",
        "content": "不分麞头爱虎头，世间能有几封侯。\n何如静去修天爵，此贵人人可得求。",
        "dynasty": "宋",
        "collection_info": null
    },
    {
        "title": "赠吴相士二首  其二",
        "author": "姚勉",
        "content": "尽道狐裘胜缊袍，谁知富贵只鸿毛。\n急流若使真能退，不作神僊更自高。",
        "dynasty": "宋",
        "collection_info": null
    },
    {
        "title": "赠高眼陈相士",
        "author": "姚勉",
        "content": "请君着眼相吾梅，自是羣芳合逊魁。\n但有一般难相处，玉堂也似竹篱开。",
        "dynasty": "宋",
        "collection_info": null
    },
    {
        "title": "再赠",
        "author": "姚勉",
        "content": "黄金在手亦能挥，争奈无钱自忍饥。\n未得酬君钱百万，且先持此一篇诗。",
        "dynasty": "宋",
        "collection_info": null
    },
    {
        "title": "赠寻贤相士",
        "author": "姚勉",
        "content": "三载须寻一状元，难寻却是状元贤。\n近时横浦梅溪老，方是人中第一僊。",
        "dynasty": "宋",
        "collection_info": null
    },
    {
        "title": "殿直求赋状元游六街诗",
        "author": "姚勉",
        "content": "玉丝鞭袅散天香，十里栏干簇艷粧。\n但念君恩思报称，懒骑骄马过平康。",
        "dynasty": "宋",
        "collection_info": null
    },
    {
        "title": "离京留题蒋店  其一",
        "author": "姚勉",
        "content": "閤门传旨放朝参，归觐亲庭晓整骖。\n葵藿丹心犹恋恋，五云缭绕望宫南。",
        "dynasty": "宋",
        "collection_info": null
    },
    {
        "title": "离京留题蒋店  其二",
        "author": "姚勉",
        "content": "琼瑶为室玉为台，隔岸羣花照水开。\n莫道此楼容易上，天香曾到此中来。",
        "dynasty": "宋",
        "collection_info": null
    },
    {
        "title": "宿珠桥见龙上天",
        "author": "姚勉",
        "content": "升天旧说有神龙，今覩蜿蜒在目中。\n莫道已腾霄汉了，愿施霖雨作年丰。",
        "dynasty": "宋",
        "collection_info": null
    },
    {
        "title": "赠李枢干三首  其一",
        "author": "姚勉",
        "content": "身方否极当如泰，命到通时亦似穷。\n此事总皆由自己，算来都不属天工。",
        "dynasty": "宋",
        "collection_info": null
    },
    {
        "title": "赠李枢干三首  其二",
        "author": "姚勉",
        "content": "尽道抡魁世所荣，谁知须要似王曾。\n凤池身到浑閒事，如董如何岂足称。",
        "dynasty": "宋",
        "collection_info": null
    },
    {
        "title": "赠李枢干三首  其三",
        "author": "姚勉",
        "content": "富贵功名不足夸，肯将一第博荣华。\n春分正欲均天下，何必长安看尽花。",
        "dynasty": "宋",
        "collection_info": null
    },
    {
        "title": "赠达斋术士二首  其一",
        "author": "姚勉",
        "content": "昔年瓮牖读书时，谁许蟾宫第一枝。\n今日误恩纔入手，便来争说凤凰池。",
        "dynasty": "宋",
        "collection_info": null
    },
    {
        "title": "赠达斋术士二首  其二",
        "author": "姚勉",
        "content": "凤凰池上亦何荣，道义曾知有利名。\n达则春风天下共，穷时晓雨陇头耕。",
        "dynasty": "宋",
        "collection_info": null
    },
    {
        "title": "赠吕南叔谈命二首  其一",
        "author": "姚勉",
        "content": "开口谈天数似麻，向人谄笑诧荣华。\n惟君说命能穷理，说到精微别一家。",
        "dynasty": "宋",
        "collection_info": null
    },
    {
        "title": "赠吕南叔谈命二首  其二",
        "author": "姚勉",
        "content": "龙首皆求到凤池，此心只为利名驰。\n吾侪所志惟天爵，厚禄高官总不知。",
        "dynasty": "宋",
        "collection_info": null
    },
    {
        "title": "再赠寻贤相士二首  其一",
        "author": "姚勉",
        "content": "逢人说相不求钱，春色湖边一醉颠。\n眼法自高人几看，不寻富贵只寻贤。",
        "dynasty": "宋",
        "collection_info": null
    },
    {
        "title": "再赠寻贤相士二首  其二",
        "author": "姚勉",
        "content": "姦蔡邪丁两贵臣，目光不瞬漫精神。\n相师若有寻贤眼，莫看包羞禄位人。",
        "dynasty": "宋",
        "collection_info": null
    },
    {
        "title": "再赠陈高眼二首  其一",
        "author": "姚勉",
        "content": "高眼先生本姓陈，阅人多矣妙通神。\n地炉传得麻衣法，恐是希夷身后身。",
        "dynasty": "宋",
        "collection_info": null
    },
    {
        "title": "再赠陈高眼二首  其二",
        "author": "姚勉",
        "content": "状元出应河连谶，人说先生相法真。\n更有河连丞相出，不知高眼属何人。",
        "dynasty": "宋",
        "collection_info": null
    },
    {
        "title": "赠蒋儒宗算星辰",
        "author": "姚勉",
        "content": "看破浮荣醉色醒，如贪青紫岂明经。\n只烦君把天机泄，四海如今几福星。",
        "dynasty": "宋",
        "collection_info": null
    },
    {
        "title": "赠张山人谈命",
        "author": "姚勉",
        "content": "等閒客裏捧茶瓯，说到人间第一流。\n圯上遗编今在否，异时来问赤松游。",
        "dynasty": "宋",
        "collection_info": null
    },
    {
        "title": "赠古鑑相士",
        "author": "姚勉",
        "content": "以古为名便异今，况能有鑑照人心。\n旧闻古鑑知兴替，借与清朝献六箴。",
        "dynasty": "宋",
        "collection_info": null
    },
    {
        "title": "赠赵碧眼相士",
        "author": "姚勉",
        "content": "拂袖蓬莱羣玉峰，伊人不可遡游踪。\n烦君唤起山中睡，为说苍生渴雨龙。",
        "dynasty": "宋",
        "collection_info": null
    },
    {
        "title": "赠天台相士",
        "author": "姚勉",
        "content": "龙榜凤池俱细事，十年身到待何如。\n问天乞取百年活，图得山中饱读书。",
        "dynasty": "宋",
        "collection_info": null
    },
    {
        "title": "赠邹相士三首  其一",
        "author": "姚勉",
        "content": "浩荡狂风昼雨霾，燥田渴雨欲生埃。\n烦君为觅为霖手，倾倒天瓢泽九垓。",
        "dynasty": "宋",
        "collection_info": null
    },
    {
        "title": "赠邹相士三首  其二",
        "author": "姚勉",
        "content": "玉帐元戎过福州，谁担此担向边头。\n中宵敧枕难成寐，底道侬无隔夜愁。",
        "dynasty": "宋",
        "collection_info": null
    },
    {
        "title": "赠邹相士三首  其三",
        "author": "姚勉",
        "content": "人生有子万事足，不问官称有与无。\n老子希文何事好，踏渠脚步得尧夫。",
        "dynasty": "宋",
        "collection_info": null
    },
    {
        "title": "题小西湖",
        "author": "姚勉",
        "content": "主人胸次一西湖，新展苏堤小画图。\n待种梅花三百本，请君雪裏访林逋。",
        "dynasty": "宋",
        "collection_info": null
    },
    {
        "title": "再题小西湖  其一",
        "author": "姚勉",
        "content": "閤前白倚竹扶疎，梅似逋僊柳似苏。\n待向山椒结茅屋，更添伟观占江湖。",
        "dynasty": "宋",
        "collection_info": null
    },
    {
        "title": "再题小西湖  其二",
        "author": "姚勉",
        "content": "深深晴日涨湖烟，开着蓬窗饱看莲。\n只怕客来童放鹤，又催花裏棹归船。",
        "dynasty": "宋",
        "collection_info": null
    },
    {
        "title": "再题小西湖  其三",
        "author": "姚勉",
        "content": "记得临风玉树前，听诗长爱思飘然。\n肯来重结鸥盟否，新有湖亭八九椽。",
        "dynasty": "宋",
        "collection_info": null
    },
    {
        "title": "题惠政桥",
        "author": "姚勉",
        "content": "生愁杜宇叫津桥，叫入南人赞视朝。\n安得砥流如此石，康衢日日听童谣。",
        "dynasty": "宋",
        "collection_info": null
    },
    {
        "title": "题蓝桥",
        "author": "姚勉",
        "content": "芝堂自瑞天朝宋，竹郡久更江左唐。\n愿似诚斋诗句说，朝京旧路再筠阳。",
        "dynasty": "宋",
        "collection_info": null
    },
    {
        "title": "题长沙铺",
        "author": "姚勉",
        "content": "君向长沙驿舍来，惊心此路想迟回。\n汉庭贾傅曾还否，风撼空山叶欲堆。",
        "dynasty": "宋",
        "collection_info": null
    },
    {
        "title": "题左国宝后村",
        "author": "姚勉",
        "content": "桃李隔墙花满园，卯君曾此赋东轩。\n祇今左氏庄如许，恰在东轩近后村。",
        "dynasty": "宋",
        "collection_info": null
    },
    {
        "title": "题胡景颜双清堂",
        "author": "姚勉",
        "content": "盘桓松菊陶元亮，俯仰山泉白乐天。\n长谓若人无復有，后身却在石溪边。",
        "dynasty": "宋",
        "collection_info": null
    },
    {
        "title": "题灵溪道旁水阁",
        "author": "姚勉",
        "content": "一碧无波湛浅溪，钓舟已繫打鱼归。\n碧山黄叶排如画，中有联翩白鹭飞。",
        "dynasty": "宋",
        "collection_info": null
    },
    {
        "title": "题崔庄庵壁  其一",
        "author": "姚勉",
        "content": "碧潭见说有龙蟠，万里沧溟气欲吞。\n此去风雷轰蛰起，大施霖雨霈干坤。",
        "dynasty": "宋",
        "collection_info": null
    },
    {
        "title": "题崔庄庵壁  其二",
        "author": "姚勉",
        "content": "笔峰秀耸带溪萦，人杰当知是此生。\n说与山灵须借助，从今姓字达天京。",
        "dynasty": "宋",
        "collection_info": null
    },
    {
        "title": "题月岩",
        "author": "姚勉",
        "content": "岩影嵌空月欲圆，天风吹动碧云端。\n到天一半已如许，真到广寒应更寒。",
        "dynasty": "宋",
        "collection_info": null
    },
    {
        "title": "题松风阁",
        "author": "姚勉",
        "content": "万松排立撑云表，虚籁生风秋月皎。\n了翁安在不可呼，雪鹤飘然下林杪。",
        "dynasty": "宋",
        "collection_info": null
    },
    {
        "title": "题鹊巢寺",
        "author": "姚勉",
        "content": "修竹萧森影过墙，屧声寂不响回廊。\n道人独坐清无对，饱杀熏风一味凉。",
        "dynasty": "宋",
        "collection_info": null
    },
    {
        "title": "孤山纳凉",
        "author": "姚勉",
        "content": "双鹭窥荷弄水香，一蝉嘶柳送斜阳。\n京华凉处惟湖上，更有孤山第一凉。",
        "dynasty": "宋",
        "collection_info": null
    },
    {
        "title": "游冷泉亭宿四圣观",
        "author": "姚勉",
        "content": "昼日追凉到冷泉，晚风呼酒醉湖边。\n醉中兴懒休归去，试叩丹房借榻眠。",
        "dynasty": "宋",
        "collection_info": null
    },
    {
        "title": "题四圣观小蓬莱",
        "author": "姚勉",
        "content": "湖光平接碧天开，浮世笙歌下往来。\n箇是蓬莱真绝顶，如何只道小蓬莱。",
        "dynasty": "宋",
        "collection_info": null
    },
    {
        "title": "四望亭观荷花",
        "author": "姚勉",
        "content": "面面湖光面面风，可人最是白芙蓉。\n分明飞下双双鹭，纔到花边不见踪。",
        "dynasty": "宋",
        "collection_info": null
    },
    {
        "title": "孤山闻木犀",
        "author": "姚勉",
        "content": "湖面清风拂酒杯，异香一片自天来。\n明知不是荷花了，金粟漫山昨夜开。",
        "dynasty": "宋",
        "collection_info": null
    },
    {
        "title": "木犀  其一",
        "author": "姚勉",
        "content": "丝丝朝雨湿窗纱，薄日疎云弄霁华。\n可是都城秋事早，新凉更有木犀花。",
        "dynasty": "宋",
        "collection_info": null
    },
    {
        "title": "木犀  其二",
        "author": "姚勉",
        "content": "卖花担上买秋光，分贮冰壶沁晓凉。\n滴取露珠供砚水，笔头已觉带天香。",
        "dynasty": "宋",
        "collection_info": null
    },
    {
        "title": "木犀  其三",
        "author": "姚勉",
        "content": "甆缾对贮碧金丛，万斛香藏一粟中。\n侵晓起来清馥满，夜来真睡广寒宫。",
        "dynasty": "宋",
        "collection_info": null
    },
    {
        "title": "芙蓉",
        "author": "姚勉",
        "content": "水芙蓉了木芙蓉，湖上花无一日空。\n卷却水天云锦段，又开步障夹堤红。",
        "dynasty": "宋",
        "collection_info": null
    },
    {
        "title": "游下竺园",
        "author": "姚勉",
        "content": "穿洞扳岩日几回，瘦筇欲去復徘徊。\n园丁亦怪经行数，笑道今朝官又来。",
        "dynasty": "宋",
        "collection_info": null
    },
    {
        "title": "九月十日晴",
        "author": "姚勉",
        "content": "檐雨窗风隔夜秋，晓看天宇忽云收。\n菊花尚在仍佳节，未必今朝蝶已愁。",
        "dynasty": "宋",
        "collection_info": null
    },
    {
        "title": "九月十三日饮湖上",
        "author": "姚勉",
        "content": "闭门十日厌尘埃，纔见湖光眼便开。\n最爱平堤杨柳外，几舟撑去几撑来。",
        "dynasty": "宋",
        "collection_info": null
    },
    {
        "title": "别西湖  其一",
        "author": "姚勉",
        "content": "别了东坡更乐天，重来荐菊又明年。\n欲行且止真难去，再泛西湖半日船。",
        "dynasty": "宋",
        "collection_info": null
    },
    {
        "title": "别西湖  其二",
        "author": "姚勉",
        "content": "渐是梅花雪片时，鴈书底苦趣归期。\n虽然未赏西湖雪，犹及梅花第一枝。",
        "dynasty": "宋",
        "collection_info": null
    },
    {
        "title": "道中即事  其一",
        "author": "姚勉",
        "content": "路盘山行崖插天，侬行山头下有船。\n逆船上迟步行速，舟人指侬夸为僊。",
        "dynasty": "宋",
        "collection_info": null
    },
    {
        "title": "道中即事  其二",
        "author": "姚勉",
        "content": "雾气澒蒙水气蒸，上与寒日争昏明。\n江心有船不可见，惟闻咿哑摇橹声。",
        "dynasty": "宋",
        "collection_info": null
    },
    {
        "title": "道中即事  其三",
        "author": "姚勉",
        "content": "霜融雾消又作晴，四山日气烘春明。\n黄叶如金红如锦，枯梢无叶更觉清。",
        "dynasty": "宋",
        "collection_info": null
    },
    {
        "title": "道中即事  其四",
        "author": "姚勉",
        "content": "心驰家山恨不飞，两旬欲作一日归。\n征衫尚絺未足苦，天寒亲老未授衣。",
        "dynasty": "宋",
        "collection_info": null
    },
    {
        "title": "道中即事  其五",
        "author": "姚勉",
        "content": "荞麦花开如雪铺，新霜寒早半欲枯。\n故山今年熟此否，读书夜饥需餠炉。",
        "dynasty": "宋",
        "collection_info": null
    },
    {
        "title": "道中即事  其六",
        "author": "姚勉",
        "content": "谁家玉雪花娇儿，顿足嬉笑牵爷衣。\n韩家阿拏今已矣，有谁门前迎我归。",
        "dynasty": "宋",
        "collection_info": null
    },
    {
        "title": "道中即事  其七",
        "author": "姚勉",
        "content": "天晴日短亦觉长，客行一日两舍强。\n道傍萧萧木叶下，天风又办明朝霜。",
        "dynasty": "宋",
        "collection_info": null
    },
    {
        "title": "道中即事  其八",
        "author": "姚勉",
        "content": "橘纍金印枫锦衣，夹路相照生光辉。\n我非买臣与季子，但有菊佩芳菲菲。",
        "dynasty": "宋",
        "collection_info": null
    },
    {
        "title": "道中即事  其九",
        "author": "姚勉",
        "content": "我亦欲怀三赤珠，陆郎有母繄独无。\n治生復无人谏止，亦岂能有千头奴。",
        "dynasty": "宋",
        "collection_info": null
    },
    {
        "title": "道中即事  其一○",
        "author": "姚勉",
        "content": "怪梅蟠屈如龙蛇，小红如粒欲作花。\n雪坡一株恰如此，归欤月明看横斜。",
        "dynasty": "宋",
        "collection_info": null
    },
    {
        "title": "道傍纺女",
        "author": "姚勉",
        "content": "道傍女予双髻鸦，两足如雪踏纺车。\n村庄人家只如此，齐宫步步生莲花。",
        "dynasty": "宋",
        "collection_info": null
    },
    {
        "title": "赠陆伯容",
        "author": "姚勉",
        "content": "挂琴无壁一长吁，可是儒冠竟误儒。\n好把清波回涸辙，莫教白眼哭穷途。",
        "dynasty": "宋",
        "collection_info": null
    },
    {
        "title": "陈明卿觅瓦盖屋",
        "author": "姚勉",
        "content": "玉川幸有数间屋，子美怕卷三重茅。\n为君觅费易陶瓦，夜窗写诗听雨敲。",
        "dynasty": "宋",
        "collection_info": null
    },
    {
        "title": "早起观雨余蛛网",
        "author": "姚勉",
        "content": "嫩凉催读矮窗书，晓色初分恰雨余。\n莫笑颓檐无活计，四边宝网挂真珠。",
        "dynasty": "宋",
        "collection_info": null
    },
    {
        "title": "七夕分韵得丝字",
        "author": "姚勉",
        "content": "柳子中庭乞巧时，始知抱拙不污卑。\n向令早似愚溪日，未必缁尘涅素丝。",
        "dynasty": "宋",
        "collection_info": null
    },
    {
        "title": "题蜀江观  其一",
        "author": "姚勉",
        "content": "光武中兴三十年，愈民痼疾发灵泉。\n吾皇何止如光武，瑞井宜通瑞锦边。",
        "dynasty": "宋",
        "collection_info": null
    },
    {
        "title": "题蜀江观  其二",
        "author": "姚勉",
        "content": "孝祖淳熙极盛时，此泉曾发蜀江湄。\n绣衣酷吏虽湮塞，难掩公朝赐石碑。",
        "dynasty": "宋",
        "collection_info": null
    },
    {
        "title": "题蜀江观  其三",
        "author": "姚勉",
        "content": "飞昇千载许旌阳，一念吾民尚未忘。\n循吏傥怜民疾苦，开泉疗疾又何妨。",
        "dynasty": "宋",
        "collection_info": null
    },
    {
        "title": "题蜀江观  其四",
        "author": "姚勉",
        "content": "幸喜甘霖做岁丰，灵泉又奏济人功。\n但令姦猾销声好，莫禁民跻寿域中。",
        "dynasty": "宋",
        "collection_info": null
    },
    {
        "title": "题严子陵钓台  其一",
        "author": "姚勉",
        "content": "倡周节义有夷齐，钓渭鹰扬可太师。\n西汉颓波无砥柱，先生只合一纶丝。",
        "dynasty": "宋",
        "collection_info": null
    },
    {
        "title": "题严子陵钓台  其二",
        "author": "姚勉",
        "content": "扁舟谁不过严滩，唤醒贪夫醉梦寒。\n名教扶持真百世，岂徒当代慑曹瞒。",
        "dynasty": "宋",
        "collection_info": null
    },
    {
        "title": "题严子陵钓台  其三",
        "author": "姚勉",
        "content": "封了全燕不復臣，友朋从此废天伦。\n子陵不为光皇屈，要识君王有故人。",
        "dynasty": "宋",
        "collection_info": null
    },
    {
        "title": "题严子陵钓台  其四",
        "author": "姚勉",
        "content": "怀仁辅义戒阿谀，万古先生两句书。\n长往不来安有此，始知王佐在樵渔。",
        "dynasty": "宋",
        "collection_info": null
    },
    {
        "title": "除夕前一日湖中望西山有感",
        "author": "姚勉",
        "content": "西山青处近家乡，先世衣冠正此藏。\n明日千门俱祀岁，坟前谁拜一炉香。",
        "dynasty": "宋",
        "collection_info": null
    },
    {
        "title": "思江南笋蕨",
        "author": "姚勉",
        "content": "先生亟去理山斋，笋蕨春甜味正佳。\n一夜东风催变绿，笋吹成竹蕨成柴。",
        "dynasty": "宋",
        "collection_info": null
    },
    {
        "title": "赠陈龙湖",
        "author": "姚勉",
        "content": "蜿蜒寒碧捲深清，一洒甘霖泽万生。\n此际莫惊蟠蛰好，近冬时节不妨晴。",
        "dynasty": "宋",
        "collection_info": null
    },
    {
        "title": "题王昭君",
        "author": "姚勉",
        "content": "谢却君恩入塞尘，宫花从此不能春。\n丹青莫恨毛延寿，娄敬先为作俑人。",
        "dynasty": "宋",
        "collection_info": null
    },
    {
        "title": "送周县尉满秩归  其一",
        "author": "姚勉",
        "content": "清浮寒露在冰壶，一节三年更不渝。\n莫道来时琴鹤在，而今琴鹤一齐无。",
        "dynasty": "宋",
        "collection_info": null
    },
    {
        "title": "送周县尉满秩归  其二",
        "author": "姚勉",
        "content": "采棒年来可怕人，先生一念只慈仁。\n吏奸却立晴冰晓，民瘼皆苏化日春。",
        "dynasty": "宋",
        "collection_info": null
    },
    {
        "title": "送周县尉满秩归  其三",
        "author": "姚勉",
        "content": "乡户生愁役破家，买田助义息纷譁。\n从今闾里皆安业，男课犁锄女绩麻。",
        "dynasty": "宋",
        "collection_info": null
    },
    {
        "title": "送周县尉满秩归  其四",
        "author": "姚勉",
        "content": "自古高安欠学宫，新庠赞立竟谁功。\n青青子佩争絃诵，总在先生化育中。",
        "dynasty": "宋",
        "collection_info": null
    },
    {
        "title": "送周县尉满秩归  其五",
        "author": "姚勉",
        "content": "方今天下少贞廉，廉有如公岂暂淹。\n见说东皇思柄用，姓名已向玉瓶拈。",
        "dynasty": "宋",
        "collection_info": null
    },
    {
        "title": "送京学林申甫  其一",
        "author": "姚勉",
        "content": "林飞倦翼已知还，小隠何妨且住山。\n未始便为长往计，回头魏阙五云间。",
        "dynasty": "宋",
        "collection_info": null
    },
    {
        "title": "送京学林申甫  其二",
        "author": "姚勉",
        "content": "萱草忘忧底解忘，慈亲鹤髮坐高堂。\n羡君有此忘忧得，如我添忧万斛强。",
        "dynasty": "宋",
        "collection_info": null
    },
    {
        "title": "送欧阳",
        "author": "姚勉",
        "content": "祠宇重修復旧观，喜知家世未灰寒。\n祇今陛下如仁祖，安得先生作谏官。",
        "dynasty": "宋",
        "collection_info": null
    },
    {
        "title": "寄题章贡刘氏丽晓楼",
        "author": "姚勉",
        "content": "玉虹翠浪雪堂诗，底事山光晓独奇。\n看取阴云都捲处，直须天下大明时。",
        "dynasty": "宋",
        "collection_info": null
    },
    {
        "title": "题梅庄郭成甫瘦吟帙  其一",
        "author": "姚勉",
        "content": "倚着梅花读瘦吟，冰章雪句照人心。\n未应只为吟诗瘦，且占春风笑上林。",
        "dynasty": "宋",
        "collection_info": null
    },
    {
        "title": "题梅庄郭成甫瘦吟帙  其二",
        "author": "姚勉",
        "content": "梅似臞僊瘦为诗，清寒直欲不胜衣。\n吟成雪裏调羹句，此句却令天下肥。",
        "dynasty": "宋",
        "collection_info": null
    },
    {
        "title": "小浆题壁用赵信国韵  其一",
        "author": "姚勉",
        "content": "云脚峥嵘日欲西，钓舟箇箇泊前溪。\n客窗不寐君知否，枝上饥乌夜正啼。",
        "dynasty": "宋",
        "collection_info": null
    },
    {
        "title": "小浆题壁用赵信国韵  其二",
        "author": "姚勉",
        "content": "踏梅聊尔过江西，月裏渔竿冷插溪。\n料想故园春事好，乱花深处听鶑啼。",
        "dynasty": "宋",
        "collection_info": null
    },
    {
        "title": "菊节宿白沙次友人韵",
        "author": "姚勉",
        "content": "野市难为侧帽纱，家山犹远雪鸥沙。\n退之尚有衣堪准，悔不留君醉菊花。",
        "dynasty": "宋",
        "collection_info": null
    },
    {
        "title": "赠李森幞头",
        "author": "姚勉",
        "content": "如龙骄马出东华，竞指横乌席帽遮。\n尽道李家模样好，最宜头上带宫花。",
        "dynasty": "宋",
        "collection_info": null
    },
    {
        "title": "赠施大夫履鞋",
        "author": "姚勉",
        "content": "漏院穿霜听彻更，催班影踏禁花行。\n不须更待尚书谏，听履先知有直声。",
        "dynasty": "宋",
        "collection_info": null
    },
    {
        "title": "赠刘仲圭占牌  其一",
        "author": "姚勉",
        "content": "书衔莫羡一条冰，美职高官不足称。\n何事只存天爵贵，令名长与日俱昇。",
        "dynasty": "宋",
        "collection_info": null
    },
    {
        "title": "赠刘仲圭占牌  其二",
        "author": "姚勉",
        "content": "天巧都存篆刻中，得君刀笔即荣通。\n凤池谁信曾三入，关吏犹猜八十翁。",
        "dynasty": "宋",
        "collection_info": null
    },
    {
        "title": "张道夫惠大小砚五走笔戏谢",
        "author": "姚勉",
        "content": "蛾眉五砚列窗前，渍墨磨丹总可怜。\n试向鶑鶑主人问，大鬟何似小鬟妍。",
        "dynasty": "宋",
        "collection_info": null
    },
    {
        "title": "赠敷上人游五山",
        "author": "姚勉",
        "content": "拄杖挑云过五山，无心出岫倦飞还。\n参禅未用多行脚，道在如如不动间。",
        "dynasty": "宋",
        "collection_info": null
    },
    {
        "title": "赠煜上人石窗",
        "author": "姚勉",
        "content": "八窗本体自玲珑，凿石为明更不同。\n遮莫猕猴常应外，直须蟾月镇当中。",
        "dynasty": "宋",
        "collection_info": null
    },
    {
        "title": "寄感山二诗僧  其一",
        "author": "姚勉",
        "content": "欲听茶鼎转风松，底事云房白昼封。\n应在山中采樵去，雪深何处问行踪。",
        "dynasty": "宋",
        "collection_info": null
    },
    {
        "title": "寄感山二诗僧  其二",
        "author": "姚勉",
        "content": "读君桑苇疎篱句，知得犹存用世心。\n拄杖借将来解虎，不须深卧白云深。",
        "dynasty": "宋",
        "collection_info": null
    },
    {
        "title": "赠僧雪翁",
        "author": "姚勉",
        "content": "雪翁来觅雪坡诗，冰雪相看太绝奇。\n一片红炉参彻了，梅花香透玉横枝。",
        "dynasty": "宋",
        "collection_info": null
    },
    {
        "title": "丙辰祗召入京道信州题一杯亭",
        "author": "姚勉",
        "content": "山行颇觉兴悠哉，到此何妨饮一杯。\n烂醉不须愁世事，明朝醉醒又愁来。",
        "dynasty": "宋",
        "collection_info": null
    },
    {
        "title": "南台",
        "author": "姚勉",
        "content": "一片荒碑立翠苔，空余基址鬰崔嵬。\n此台湮废浑闲事，山北如今未有莱。",
        "dynasty": "宋",
        "collection_info": null
    },
    {
        "title": "跨鹤台",
        "author": "姚勉",
        "content": "僊人白日上青冥，鹤去台空唤不应。\n千载令威归得否，雪堂有客梦如冰。",
        "dynasty": "宋",
        "collection_info": null
    },
    {
        "title": "寄题茶山",
        "author": "姚勉",
        "content": "文献风流想故家，玉川室迩已人遐。\n何时细赏文清竹，与客同煎陆羽茶。",
        "dynasty": "宋",
        "collection_info": null
    },
    {
        "title": "题祥符寺",
        "author": "姚勉",
        "content": "山在云间几上梯，最高缘有福王祠。\n尚怜不及楼前木，得见祥符极盛时。",
        "dynasty": "宋",
        "collection_info": null
    },
    {
        "title": "赠长老洪野衲",
        "author": "姚勉",
        "content": "举目茫茫宇宙间，畏涂险甚太行山。\n镬汤随地无冰处，只有僧庐野衲閒。",
        "dynasty": "宋",
        "collection_info": null
    },
    {
        "title": "洪长老惠藤杖",
        "author": "姚勉",
        "content": "高僧挑月一枝藤，惠我登山脚便轻。\n澒洞风尘豺虎恶，从今险路稳支撑。",
        "dynasty": "宋",
        "collection_info": null
    },
    {
        "title": "沿江买鱼不得询之则前此多为官船所强取故有亦言无因成三绝  其一",
        "author": "姚勉",
        "content": "江行安可食无鱼，问着笭箵总道虚。\n底事官船渠不卖，从来污吏喜侵渔。",
        "dynasty": "宋",
        "collection_info": null
    },
    {
        "title": "沿江买鱼不得询之则前此多为官船所强取故有亦言无因成三绝  其二",
        "author": "姚勉",
        "content": "分明翠笼掩金鳞，鼓枻飘飘不可亲。\n底事官船渠不卖，官人不是爱鱼人。",
        "dynasty": "宋",
        "collection_info": null
    },
    {
        "title": "沿江买鱼不得询之则前此多为官船所强取故有亦言无因成三绝  其三",
        "author": "姚勉",
        "content": "人间到处有鱼羹，我亦扁舟柳下横。\n一任官船渠不卖，归欤鲙玉煮深铛。",
        "dynasty": "宋",
        "collection_info": null
    },
    {
        "title": "过麻子湖遇逆风有作  其一",
        "author": "姚勉",
        "content": "我自甘心欲背时，舟行一任逆风吹。\n去帆今日夸轻捷，只恐前滩也怨迟。",
        "dynasty": "宋",
        "collection_info": null
    },
    {
        "title": "过麻子湖遇逆风有作  其二",
        "author": "姚勉",
        "content": "自喜扁舟载月明，涉湖底事不宜轻。\n象痕深没风仍顺，今日天公亦世情。",
        "dynasty": "宋",
        "collection_info": null
    },
    {
        "title": "过麻子湖遇逆风有作  其三",
        "author": "姚勉",
        "content": "来去船皆欲便风，天心岂解两相从。\n侬帆一顺渠应怨，不若从渠且苦侬。",
        "dynasty": "宋",
        "collection_info": null
    },
    {
        "title": "过麻子湖遇逆风有作  其四",
        "author": "姚勉",
        "content": "兹行已误出山来，得就莼鲈亦快哉。\n造物莫嫌归未是，故教风力倒吹回。",
        "dynasty": "宋",
        "collection_info": null
    },
    {
        "title": "过麻子湖遇逆风有作  其五",
        "author": "姚勉",
        "content": "世道如斯决意归，此心不怕八风吹。\n吾生忠信无休日，天下风波有定时。",
        "dynasty": "宋",
        "collection_info": null
    },
    {
        "title": "次邹希贤买鱼不得三首衍为渔翁问答六诗 问渔翁",
        "author": "姚勉",
        "content": "拨剌金鳞竞跃渊，决非明月载空船。\n有鱼不供行人买，莫是渔翁不爱钱。",
        "dynasty": "宋",
        "collection_info": null
    },
    {
        "title": "次邹希贤买鱼不得三首衍为渔翁问答六诗 渔翁答",
        "author": "姚勉",
        "content": "游鱼惊饵总沉渊，一任携竿晚立船。\n今世有钱人总爱，渔翁岂独不贪钱。",
        "dynasty": "宋",
        "collection_info": null
    },
    {
        "title": "次邹希贤买鱼不得三首衍为渔翁问答六诗 再问",
        "author": "姚勉",
        "content": "鱼器如何尽拥虚，未应寒鬣总依蒲。\n终朝竟夕浑无得，莫是君鈎太直无。",
        "dynasty": "宋",
        "collection_info": null
    },
    {
        "title": "次邹希贤买鱼不得三首衍为渔翁问答六诗 渔翁答",
        "author": "姚勉",
        "content": "渺渺澄江湛碧虚，风帆一幅挂轻蒲。\n吾鈎岂直鱼虾设，入钓文王未解无。",
        "dynasty": "宋",
        "collection_info": null
    },
    {
        "title": "次邹希贤买鱼不得三首衍为渔翁问答六诗 渔翁问",
        "author": "姚勉",
        "content": "见说京粮旧日籯，学将湖舫入江撑。\n而今归去应无事，芦笋蒿芽锦鳜羹。",
        "dynasty": "宋",
        "collection_info": null
    },
    {
        "title": "次邹希贤买鱼不得三首衍为渔翁问答六诗 答渔翁",
        "author": "姚勉",
        "content": "茅屋无金可满籯，湖边小艇却堪撑。\n纵无介甫鱼羹饭，也学东坡饱菜羹。",
        "dynasty": "宋",
        "collection_info": null
    },
    {
        "title": "和陈和卿四绝  其一",
        "author": "姚勉",
        "content": "绝交久是孔方兄，赊得村醪小款迎。\n君岂真无食肉相，夜来蔬笋太僧清。",
        "dynasty": "宋",
        "collection_info": null
    },
    {
        "title": "和陈和卿四绝  其二",
        "author": "姚勉",
        "content": "梁燕无声昼掩扃，若为消此画堂清。\n急呼觅句陈无己，莫捻吟髭且一枰。",
        "dynasty": "宋",
        "collection_info": null
    },
    {
        "title": "和陈和卿四绝  其三",
        "author": "姚勉",
        "content": "蚤裏溪人又馈鱼，未容归兴动莼鲈。\n祇今更办开蔬供，君若来迟釜恐无。",
        "dynasty": "宋",
        "collection_info": null
    },
    {
        "title": "和陈和卿四绝  其四",
        "author": "姚勉",
        "content": "空斋长夏永如年，鶑啭林阴鹭水田。\n只好更寻棋一局，莫孤花影午时天。",
        "dynasty": "宋",
        "collection_info": null
    },
    {
        "title": "和龚宗谕五绝  其一",
        "author": "姚勉",
        "content": "多少抡魁岂独今，道心谁胜利名心。\n只知晁董前头立，何似周程乐处寻。",
        "dynasty": "宋",
        "collection_info": null
    },
    {
        "title": "和龚宗谕五绝  其二",
        "author": "姚勉",
        "content": "吾侪从仕为家邦，岂羡科名世少双。\n激浪须看岿柱立，犯颜安可畏郎撞。",
        "dynasty": "宋",
        "collection_info": null
    },
    {
        "title": "和龚宗谕五绝  其三",
        "author": "姚勉",
        "content": "学不求名况为官，官甜初不似儒酸。\n无能富贵都磨灭，直作浮云一样看。",
        "dynasty": "宋",
        "collection_info": null
    },
    {
        "title": "和龚宗谕五绝  其四",
        "author": "姚勉",
        "content": "闻仅二知虽赐也，道传一贯必参乎。\n己私克尽融天理，表裏通明月在壶。",
        "dynasty": "宋",
        "collection_info": null
    },
    {
        "title": "和龚宗谕五绝  其五",
        "author": "姚勉",
        "content": "名下惟知不可居，诲言终日反三隅。\n爱人以德今忠献，莫道前贤久已无。",
        "dynasty": "宋",
        "collection_info": null
    },
    {
        "title": "劝学示子元夫",
        "author": "姚勉",
        "content": "事业功名在读书，圣贤妙处着工夫。\n区区只为潭潭府，不敢如韩训阿符。",
        "dynasty": "宋",
        "collection_info": null
    },
    {
        "title": "弈棋有感",
        "author": "姚勉",
        "content": "奕秋鸿鹄未须惊，一着才差败一枰。\n不信但来茅屋裏，纸棋盘上看输赢。",
        "dynasty": "宋",
        "collection_info": null
    },
    {
        "title": "己未秋杪虏骑云扰圣主神断斥逐元姦台臣始有抨弹之疏因成二绝一惜言者之后时二愿局面之坚凝也  其一",
        "author": "姚勉",
        "content": "窗纸暾红枕上知，破寒初听一声鸡。\n虽无风雨潇潇度，也胜隣家晓不啼。",
        "dynasty": "宋",
        "collection_info": null
    },
    {
        "title": "己未秋杪虏骑云扰圣主神断斥逐元姦台臣始有抨弹之疏因成二绝一惜言者之后时二愿局面之坚凝也  其二",
        "author": "姚勉",
        "content": "积雨霖霪忽报晴，元来依旧有清明。\n霜天护取晴牢着，莫放寒云半点生。",
        "dynasty": "宋",
        "collection_info": null
    },
    {
        "title": "嘲猫",
        "author": "姚勉",
        "content": "斑虎皮毛洁且新，绣裀娇睡似亲人。\n梁间纵鼠浑无策，门外攘鸡太不仁。",
        "dynasty": "宋",
        "collection_info": null
    },
    {
        "title": "嘲燕",
        "author": "姚勉",
        "content": "蓬蒿塞径掩柴关，紫燕离巢更不还。\n大厦连云成就日，重游帘幙有何颜。",
        "dynasty": "宋",
        "collection_info": null
    },
    {
        "title": "咏蜂",
        "author": "姚勉",
        "content": "百花头上选羣芳，收拾香腴入洞房。\n但得蜜成甘众口，一身虽苦又何妨。",
        "dynasty": "宋",
        "collection_info": null
    },
    {
        "title": "赠电眸陈相士",
        "author": "姚勉",
        "content": "岩电当年说阿戎，清谈于世竟何功。\n君今双目真如电，举世忠邪一览中。",
        "dynasty": "宋",
        "collection_info": null
    },
    {
        "title": "赠谈天星数王子贵",
        "author": "姚勉",
        "content": "谈天客子昼敲门，相对晴窗话一樽。\n到底忘言方是妙，梅花枝上看干坤。",
        "dynasty": "宋",
        "collection_info": null
    },
    {
        "title": "雪后同友人观梅",
        "author": "姚勉",
        "content": "檐珠沥沥雪初晴，酒滴寒槽杂溜声。\n旋釂梅花斟夜月，人间那得箇般清。",
        "dynasty": "宋",
        "collection_info": null
    },
    {
        "title": "和姚榷院送茉莉韵",
        "author": "姚勉",
        "content": "清甚冰葩淡不粧，能从盛暑到秋凉。\n琼楼合着移春槛，却向山斋供凈香。",
        "dynasty": "宋",
        "collection_info": null
    },
    {
        "title": "新晴散步",
        "author": "姚勉",
        "content": "晴晓芳蹊润，幽寻得自怡。\n露粘行草蝶，风舞罥花丝。\n竹静闻邻话，林虚度客棋。\n意行无伴侣，池上只鶑知。",
        "dynasty": "宋",
        "collection_info": null
    },
    {
        "title": "春日即事",
        "author": "姚勉",
        "content": "行野醒春困，看山立昼晴。\n鸠啼青樾破，鹭匝绿秧行。\n物到忘机乐，人因远俗清。\n觅诗无断句，敲板午茶声。",
        "dynasty": "宋",
        "collection_info": null
    },
    {
        "title": "山斋",
        "author": "姚勉",
        "content": "茅斋住翠林，一径总清阴。\n涧近水声入，窗虚山色侵。\n读书依竹静，送客出花深。\n此地无尘俗，令人长道心。",
        "dynasty": "宋",
        "collection_info": null
    },
    {
        "title": "芭蕉",
        "author": "姚勉",
        "content": "窗外几芭蕉，幽怀慰寂寥。\n晚宜风飐飐，秋称雨潇潇。\n清滴渔篷碎，徐翻凤扇摇。\n进修期似尔，日日长新苗。",
        "dynasty": "宋",
        "collection_info": null
    },
    {
        "title": "岁暮",
        "author": "姚勉",
        "content": "岁暮仍为客，书空默自嗟。\n鴈声催念友，鱼鲙起思家。\n廊静风鸣叶，窗虚雪入花。\n醉乡聊避世，天外自寒鸦。",
        "dynasty": "宋",
        "collection_info": null
    },
    {
        "title": "山市",
        "author": "姚勉",
        "content": "路询山市宿，店近石桥横。\n老水穿檐过，低窗照水明。\n雨声凄客思，野处惬幽情。\n沽酒聊牵睡，茅柴醉不成。",
        "dynasty": "宋",
        "collection_info": null
    },
    {
        "title": "舟泊兰溪湖头市遇雨",
        "author": "姚勉",
        "content": "望灯投野市，衝雨泊征船。\n茅店不容客，柳堤聊枕舷。\n欹眠涛拍枕，起坐漏沾肩。\n夜半潇潇歇，推篷月在天。",
        "dynasty": "宋",
        "collection_info": null
    },
    {
        "title": "送王仲安归武昌",
        "author": "姚勉",
        "content": "武昌洲畔去，端不为鱼肥。\n要起初平石，同娱莱子衣。\n夜长秋雨急，天阔白云飞。\n何日鹊乌喜，北风鸿鴈归。",
        "dynasty": "宋",
        "collection_info": null
    },
    {
        "title": "登四圣观月桂亭有感",
        "author": "姚勉",
        "content": "将军休战伐，居士号清凉。\n亭创烟萝古，山深月桂香。\n梦魂犹朔漠，风景已钱塘。\n往事都休问，钟声又夕阳。",
        "dynasty": "宋",
        "collection_info": null
    },
    {
        "title": "登北高峰",
        "author": "姚勉",
        "content": "秋风吹鬓影，凉意足登山。\n人立晴林杪，猿啼霜雾间。\n好山多佛占，浮世只僧閒。\n我亦耽奇者，禅扉日叩关。",
        "dynasty": "宋",
        "collection_info": null
    },
    {
        "title": "冷泉亭纳凉",
        "author": "姚勉",
        "content": "人间方鼎镬，个裏独冰霜。\n自是清难浊，能令暑亦凉。\n客迁愁瘴海，妃浴涴温汤。\n惟有兹泉冷，冷中滋味长。",
        "dynasty": "宋",
        "collection_info": null
    },
    {
        "title": "放生池纳凉晚归",
        "author": "姚勉",
        "content": "湖面轻烟起，前山渐不分。\n钟声连寺答，人语隔船闻。\n吟客衣生月，归僧笠带云。\n及城门未掩，灯火已纷纷。",
        "dynasty": "宋",
        "collection_info": null
    },
    {
        "title": "湖上隠者所居",
        "author": "姚勉",
        "content": "家计松梅竹，日程琴酒碁。\n呼猿僧到处，放鹤客来时。\n壁上皆苏字，窗门只白诗。\n卜邻心已决，未得买山资。",
        "dynasty": "宋",
        "collection_info": null
    },
    {
        "title": "病后久不到湖上晚与客到断桥",
        "author": "姚勉",
        "content": "病后久不出，未知湖上秋。\n偶逢佳客至，小作断桥游。\n荷暗仍香岸，柳疎犹舞楼。\n相期明月夜，更此放扁舟。",
        "dynasty": "宋",
        "collection_info": null
    },
    {
        "title": "次刘仲山饯归韵",
        "author": "姚勉",
        "content": "几同湖上饮，俱爱晚山青。\n雅趣方泉寺，离舟又浙亭。\n赠行诗自好，愁别酒休醒。\n后夜思君处，桐江傍客星。",
        "dynasty": "宋",
        "collection_info": null
    },
    {
        "title": "富阳道中",
        "author": "姚勉",
        "content": "翠驾凋零尽，芒鞋响叶声。\n晴江潮后绿，寒日竹间清。\n曝背翁微睡，挑包僧自行。\n离京纔一日，便觉惬幽情。",
        "dynasty": "宋",
        "collection_info": null
    },
    {
        "title": "道傍水阁",
        "author": "姚勉",
        "content": "一川澄不动，山色浸分明。\n噪晚鸦寒甚，窥鱼鹭瘦生。\n人家江阁好，天下钓翁清。\n想此幽居者，何知有利名。",
        "dynasty": "宋",
        "collection_info": null
    },
    {
        "title": "丈室",
        "author": "姚勉",
        "content": "萧然丈室虚，彷佛似僧居。\n影与身为伴，琴和鹤也无。\n饭时三种菜，香畔一函书。\n不似僧家处，昙昙髮几株。",
        "dynasty": "宋",
        "collection_info": null
    },
    {
        "title": "赠徐处士",
        "author": "姚勉",
        "content": "剑津徐处士，湖海尽知名。\n术造勾庚妙，书研遁甲精。\n寒斋留尔久，别驿若为情。\n定赴秋风约，西湖酒重倾。",
        "dynasty": "宋",
        "collection_info": null
    },
    {
        "title": "客中遇雨",
        "author": "姚勉",
        "content": "名缰驱远役，挈挈未遑安。\n春只雨中过，花从客裏看。\n水声添昨夜，风力尽余寒。\n但喜前程阔，不愁行路难。",
        "dynasty": "宋",
        "collection_info": null
    },
    {
        "title": "及第归入江西界",
        "author": "姚勉",
        "content": "得得还初隠，秋风信马蹄。\n此心宸极北，今日大江西。\n戏綵呈君赐，擎珠教御题。\n家庭真乐近，蓐食听晨鷄。",
        "dynasty": "宋",
        "collection_info": null
    },
    {
        "title": "送梁新恩梦雷归乡",
        "author": "姚勉",
        "content": "昼锦赋归欤，梅花万里余。\n同盟难此别，后会定何如。\n袍绿为亲寿，编青课弟书。\n燕山今再有，五桂耀乡闾。",
        "dynasty": "宋",
        "collection_info": null
    },
    {
        "title": "送王希圣归兴国赴举",
        "author": "姚勉",
        "content": "之子趣装归，占黄已在眉。\n雕虫观暇日，荐鹗信秋期。\n喜有传衣钵，惭无助鼓旗。\n捷书来报我，端的菊花时。",
        "dynasty": "宋",
        "collection_info": null
    },
    {
        "title": "赠煜上人",
        "author": "姚勉",
        "content": "遶院萧萧竹，僧中尔独清。\n佛灯行道影，梵磬诵经声。\n露叶晨蔬熟，风松昼茗烹。\n夜深谁伴侣，月在石窗明。",
        "dynasty": "宋",
        "collection_info": null
    },
    {
        "title": "送赵佥判美任  其一",
        "author": "姚勉",
        "content": "佐幕此三年，邦人尽说贤。\n吏寒清夜月，民暖小春天。\n祖帐旗交綵，归装石压船。\n甘棠在何许，积粟市桥边。",
        "dynasty": "宋",
        "collection_info": null
    },
    {
        "title": "送赵佥判美任  其二",
        "author": "姚勉",
        "content": "底事三年裏，纔膺两荐书。\n邦侯辨宝晚，使者设罗疎。\n知己初何计，能官自有余。\n汉庭今欠者，子政与朱虚。",
        "dynasty": "宋",
        "collection_info": null
    },
    {
        "title": "与毛教授",
        "author": "姚勉",
        "content": "举世无清浊，谁欤障倒澜。\n独能驱鴈鹜，不使污鹓鸾。\n此事虽云小，其人已可观。\n近来峨豸者，欠此广文官。",
        "dynasty": "宋",
        "collection_info": null
    },
    {
        "title": "次陈肩夔韵",
        "author": "姚勉",
        "content": "蛮触争蜗角，兴亡土两丘。\n一家文到古，万世月行秋。\n鰲可三山冠，鹏须八极游。\n胸中治安策，时事几堪忧。",
        "dynasty": "宋",
        "collection_info": null
    },
    {
        "title": "赠庐陵三刘神童",
        "author": "姚勉",
        "content": "唐时刘正字，今復见庐陵。\n珠树三根秀，金门一日登。\n赠君无句锦，觅我到溪冰。\n不为炎凉变，童年有此能。",
        "dynasty": "宋",
        "collection_info": null
    },
    {
        "title": "寄题上饶周仪仲西畴",
        "author": "姚勉",
        "content": "闻君负北郭，筑室扁西畴。\n绿水人家晓，黄云穑事秋。\n吾生如有此，外物更何求。\n堪卜东邻否，耕余着钓舟。",
        "dynasty": "宋",
        "collection_info": null
    },
    {
        "title": "送胡教授之沅水任  其一",
        "author": "姚勉",
        "content": "君今鸣木铎，名与芷俱香。\n后夜月千里，美人天一方。\n往追湖学躅，更挈楚臣芳。\n了却皋比事，归来振鹭行。",
        "dynasty": "宋",
        "collection_info": null
    },
    {
        "title": "送胡教授之沅水任  其二",
        "author": "姚勉",
        "content": "近闻沅水路，今亦是风寒。\n忠信如先教，边陲尽易安。\n勿云师可去，甘与国辞难。\n文武能兼尽，功名更好看。",
        "dynasty": "宋",
        "collection_info": null
    },
    {
        "title": "有感",
        "author": "姚勉",
        "content": "范张心许友，余耳面为朋。\n世路巇于岭，交情薄似冰。\n绨袍非旧恋，结绶况同登。\n亦莫他人责，先施恐未能。",
        "dynasty": "宋",
        "collection_info": null
    },
    {
        "title": "梦太夫人如平生",
        "author": "姚勉",
        "content": "山鹿随麋乐，林乌反哺慈。\n伤心惟梦裏，有母似儿时。\n爱子平生念，思亲隔世悲。\n松楸霜露冷，北望泪交颐。",
        "dynasty": "宋",
        "collection_info": null
    },
    {
        "title": "灵源上太夫人冢",
        "author": "姚勉",
        "content": "一别慈闱面，春风十五花。\n不知人有母，谁念子无家。\n社雨邻巢燕，清明垄树鸦。\n动皆伤感处，恸哭夕阳斜。",
        "dynasty": "宋",
        "collection_info": null
    },
    {
        "title": "题族子霆伯西征录",
        "author": "姚勉",
        "content": "閒味西征录，霜橙嚼鲙虀。\n俊声压湖北，诗派接江西。\n镇日心相忆，何时手重携。\n相期一樽酒，重与叩云溪。",
        "dynasty": "宋",
        "collection_info": null
    },
    {
        "title": "赠玉隆都监周抱一",
        "author": "姚勉",
        "content": "一别丹霞洞，何年到此邦。\n犬随烧药鼎，鹤伴改诗窗。\n谈柄风生席，清标月在江。\n西山闻欲隠，来访鹿门庞。",
        "dynasty": "宋",
        "collection_info": null
    },
    {
        "title": "晨兴",
        "author": "姚勉",
        "content": "晨兴未梳盥，此兴亦何清。\n看竹鈎帘坐，浇花遶径行。\n葛巾聊復正，尘事即时生。\n安得箪瓢足，扃门遂野情。",
        "dynasty": "宋",
        "collection_info": null
    },
    {
        "title": "赠赵神眼",
        "author": "姚勉",
        "content": "杜门人事少，排闼相师来。\n童子忙驱鹤，先生正看梅。\n烦君滕口说，如我岂身媒。\n水镜能司马，隆中觅异才。",
        "dynasty": "宋",
        "collection_info": null
    },
    {
        "title": "安象祖携子饯行英爽可爱赠以诗嘉其有好德秉彝之天必能世其家",
        "author": "姚勉",
        "content": "西蜀安公子，为谋不在身。\n倚楹惟国事，于道亦忠臣。\n伟矣双书藁，清哉箇逸民。\n丹心天所相，宜有此麒麟。",
        "dynasty": "宋",
        "collection_info": null
    },
    {
        "title": "和姜明甫",
        "author": "姚勉",
        "content": "诏放山林去，时人冷眼看。\n新诗为我赠，高义似君难。\n又说同年弟，尤知取友端。\n市将梅子隠，冠尚贡公弹。",
        "dynasty": "宋",
        "collection_info": null
    },
    {
        "title": "和葛德远  其一",
        "author": "姚勉",
        "content": "脱兔惊罝逸，潜鱼畏饵逃。\n山林聊復尔，湖海可曾豪。\n药笑多方误，棋嗟不着高。\n且须随野鹿，共此食苹蒿。",
        "dynasty": "宋",
        "collection_info": null
    },
    {
        "title": "和葛德远  其二",
        "author": "姚勉",
        "content": "雾豹文虽隠，风蝉蜕即僊。\n伴书犹有剑，食砚岂无田。\n发藻多师董，思经敢笑边。\n晚成知大器，天诏正求贤。",
        "dynasty": "宋",
        "collection_info": null
    },
    {
        "title": "挽十尊长居士",
        "author": "姚勉",
        "content": "聘君今已矣，月入少微星。\n又失宗盟长，空悲族谱亭。\n生刍嗟莫致，歌薤若为听。\n只喜阴功在，三槐已绿庭。",
        "dynasty": "宋",
        "collection_info": null
    },
    {
        "title": "又代作",
        "author": "姚勉",
        "content": "鹿门庞德公，款段马少游。\n古人不可今，君贤抑其流。\n清风足廉顽，厚德亦镇浮。\n君今復古人，善士吾何求。",
        "dynasty": "宋",
        "collection_info": null
    },
    {
        "title": "代挽宁西云",
        "author": "姚勉",
        "content": "杜牧先铭墓，渊明自祭文。\n两贤真造理，百世又逢君。\n把钓溪沈月，着书山锁云。\n谁能上遗藁，堪辟木天云。",
        "dynasty": "宋",
        "collection_info": null
    },
    {
        "title": "元日试笔",
        "author": "姚勉",
        "content": "今岁新元最喜晴，宿阴都化作清明。\n气从地角天涯转，春向梅边柳上生。\n鹓路五更锵剑佩，虎关半夜出弓旌。\n羣贤傥在新除目，懽喜山中饱菜羹。",
        "dynasty": "宋",
        "collection_info": null
    },
    {
        "title": "元宵雨",
        "author": "姚勉",
        "content": "东风已办上元晴，入夜敲檐又雨声。\n天下更无灯可赏，云头应是月孤明。\n遥知日甸惊回禄，未用星桥诧太平。\n旅舍一枝梅在烛，照人红影十分清。",
        "dynasty": "宋",
        "collection_info": null
    },
    {
        "title": "游曲江分韵得日字",
        "author": "姚勉",
        "content": "曲江矶头山崒嵂，此景江南夸第一。\n渔舟晚弄暖波閒，市楼春映晴岚出。\n拥肩寒吟入图画，席地草饮成真率。\n更叩僧房借榻眠，再上山椒约明日。",
        "dynasty": "宋",
        "collection_info": null
    },
    {
        "title": "游感山题甘露台",
        "author": "姚勉",
        "content": "讲师曾此雨天花，台筑山椒几岁华。\n一盖云松擎羽葆，四盘江水走龙蛇。\n好教绝顶崚嶒出，莫放浓阴荟蔚遮。\n应有醍醐余味在，僧房试觅一杯茶。",
        "dynasty": "宋",
        "collection_info": null
    },
    {
        "title": "题西湖竹阁寺  其一",
        "author": "姚勉",
        "content": "入门纔见万琅玕，便觉玲珑日影寒。\n峰势近环檐外立，湖光更好竹中看。\n烟霞古淡僧容瘦，风露清高鹤梦残。\n已占两亭凉坐足，再须登阁倚栏干。",
        "dynasty": "宋",
        "collection_info": null
    },
    {
        "title": "题西湖竹阁寺  其二",
        "author": "姚勉",
        "content": "千古清风白乐天，昔时曾此饱谈禅。\n自从西阁无吟迹，惟有东坡嗣旧传。\n来往祇应湖上寺，听闻误说海中僊。\n我来再拜祠堂下，笑摘岩花荐井泉。",
        "dynasty": "宋",
        "collection_info": null
    },
    {
        "title": "瀛屿",
        "author": "姚勉",
        "content": "自是瀛洲近帝乡，孤峰宛在水中央。\n地雄海上三山境，天与僊家六月凉。\n云母屏寒苍桧色，水精奁启碧湖光。\n雪中来此尤须别，好着珠蓑棹玉航。",
        "dynasty": "宋",
        "collection_info": null
    },
    {
        "title": "观画竹",
        "author": "姚勉",
        "content": "外间盾日正相仇，忽有清风起笔头。\n坐对不知三伏热，起行如与七贤游。\n洗空京洛尘埃气，化作江南水石秋。\n我有一溪恰如此，因君思去理扁舟。",
        "dynasty": "宋",
        "collection_info": null
    },
    {
        "title": "咏金橘团",
        "author": "姚勉",
        "content": "雪不能甜橘小酸，若为有此蜜冰团。\n比将金弹可胜软，嚼破水精如许寒。\n泉石碎声鸣齿颊，干坤清气入脾肝。\n京华六月尘生渴，頼尔烦襟得自宽。",
        "dynasty": "宋",
        "collection_info": null
    },
    {
        "title": "思家信不至",
        "author": "姚勉",
        "content": "又是秋风入芰荷，尚无黄耳到如何。\n慈亲想自精神健，娇女应添智慧多。\n踪迹自嗟成漫浪，利名底苦欲奔波。\n几时了却胸中事，只傍南溪理钓蓑。",
        "dynasty": "宋",
        "collection_info": null
    },
    {
        "title": "有怀学子",
        "author": "姚勉",
        "content": "吾生传癖更书痴，俳笑纷纷独喜随。\n篝火共窥韩子笔，煮茶细说杜陵诗。\n论交无此知心友，得句常于见面时。\n一念不教千里隔，慈恩花下梦微之。",
        "dynasty": "宋",
        "collection_info": null
    },
    {
        "title": "有怀族子",
        "author": "姚勉",
        "content": "秀出吾宗独有君，等閒相别又秋新。\n江山憔悴生归思，风雨凄凉梦故人。\n天境尽供分石钓，云溪拟卜住山邻。\n何时对酒听佳句，洗我胸中一斛尘。",
        "dynasty": "宋",
        "collection_info": null
    },
    {
        "title": "赠陈柏堂道士",
        "author": "姚勉",
        "content": "孤山古柏鬰苍苍，中有高人住此堂。\n峻入太空摩日月，清蟠劲气挟风霜。\n叶餐晓露通僊药，子爇宵烟谒帝香。\n已结岁寒方外友，愿分一半白云乡。",
        "dynasty": "宋",
        "collection_info": null
    },
    {
        "title": "题钓台",
        "author": "姚勉",
        "content": "等閒伸脚动天文，须信干坤繫此身。\n天上有星犹是客，汉庭何事肯为臣。\n祇当泉石容真隠，安可文书役故人。\n岂但云台高不似，钓台草木至今春。",
        "dynasty": "宋",
        "collection_info": null
    },
    {
        "title": "送陈新恩赴殿试",
        "author": "姚勉",
        "content": "桂花香满月轮秋，稳送鹏程万里游。\n身近清光瞻帝座，手携多士上瀛洲。\n戊申奏对规模阔，庚戌抡魁气数周。\n陈亮自来天下选，老年更好作龙头。",
        "dynasty": "宋",
        "collection_info": null
    },
    {
        "title": "送同窗赵章甫上舍入京  其一",
        "author": "姚勉",
        "content": "正谊羣英自蔼然，喜君已是着先鞭。\n翼抟北海三千里，身在西雝尺五天。\n学舍快升优褐上，酒楼莫恋软红边。\n双亲教子相期切，成取功名趁妙年。",
        "dynasty": "宋",
        "collection_info": null
    },
    {
        "title": "送同窗赵章甫上舍入京  其二",
        "author": "姚勉",
        "content": "一别西湖又见春，梦魂长是绕湖滨。\n为烦竹阁揩题墨，更向梅花道故人。\n槐市旧游休復问，龙门佳客尚能新。\n明年傥共昕庭对，愿过当时蔡与陈。",
        "dynasty": "宋",
        "collection_info": null
    },
    {
        "title": "寄邹希圣兄弟",
        "author": "姚勉",
        "content": "槐花又向此秋黄，槐未黄时趁早忙。\n龙到水高衝浪化，鹏因风厚贴云翔。\n棠金镞取霜筠健，越砥磨开电剑光。\n努力晨窗并夜案，天庭已动桂枝香。",
        "dynasty": "宋",
        "collection_info": null
    },
    {
        "title": "和郡侯劝驾韵  其一",
        "author": "姚勉",
        "content": "圣朝珍重设儒科，总总英贤入礼罗。\n天下岂无偕计上，日边此独得人多。\n僊桥快应龙头谶，工席忻聆燕衎歌。\n雅志不为温饱计，尚期勋业等山河。",
        "dynasty": "宋",
        "collection_info": null
    },
    {
        "title": "和郡侯劝驾韵  其二",
        "author": "姚勉",
        "content": "睎颜欲进圣门科，何意嫦娥剪绿罗。\n拾紫不知如芥易，一红也觉占春多。\n兴贤借此双旌重，得士欢于五袴歌。\n九万扶摇风力健，稳吹槎驭上天河。",
        "dynasty": "宋",
        "collection_info": null
    },
    {
        "title": "和郡侯喜雨韵",
        "author": "姚勉",
        "content": "玉龙捲动海千寻，一滴天瓢水尺深。\n农父带云耕宿润，使君喜雨入新吟。\n浪低麦陇收难速，针短秧畴插未禁。\n三日顿回生意满，天心只在我公心。",
        "dynasty": "宋",
        "collection_info": null
    },
    {
        "title": "送赵判县美任改除阆倅",
        "author": "姚勉",
        "content": "仁如爱日洁冰壶，鞭不曾施岂用蒲。\n吏服官清羞鬻狱，民怜邑窘竞输租。\n甘棠舍在春常满，行李船空月亦无。\n展骥分州犹未称，合于紫禁着飞鳬。",
        "dynasty": "宋",
        "collection_info": null
    },
    {
        "title": "和刘月湖县尉",
        "author": "姚勉",
        "content": "不见元城不泗州，令人媿汗直如流。\n获瞻沂水春风点，说到濂溪太极周。\n我岂能为前辈役，君真合向古人求。\n考亭一派今寥落，还肯同登道阃不。",
        "dynasty": "宋",
        "collection_info": null
    },
    {
        "title": "用乐魁声道寄李后林韵寄声道  其一",
        "author": "姚勉",
        "content": "尺书春寄忽惊秋，未见新除入报邮。\n铁汉尚疎丞相马，玉儿肯伴秀才牛。\n欲令世事更新易，可使时贤不进休。\n子职显扬千古事，圣恩深重更龙头。",
        "dynasty": "宋",
        "collection_info": null
    },
    {
        "title": "用乐魁声道寄李后林韵寄声道  其二",
        "author": "姚勉",
        "content": "一叶梧桐唤动秋，分投閒散亦无邮。\n超踰未羡诏金马，迟钝不妨骑土牛。\n天爵夐殊人爵贵，僞心那似德心休。\n读书岂为荣身计，何必三公要黑头。",
        "dynasty": "宋",
        "collection_info": null
    },
    {
        "title": "再用前韵寄后林  其一",
        "author": "姚勉",
        "content": "别来知是几三秋，书倩洪乔懒作邮。\n帛足忽传来自鴈，轴腰更喜大如牛。\n信知盖世名非枉，吟到惊人句未休。\n何日杖藜参口诀，归来闭户学从头。",
        "dynasty": "宋",
        "collection_info": null
    },
    {
        "title": "再用前韵寄后林  其二",
        "author": "姚勉",
        "content": "贞心古干健凌秋，人似渊明愧督邮。\n览德未能仪舜凤，干时那肯食秦牛。\n纹楸失着谁能整，黄间同机底未休。\n杜若山中人窈窕，白苹风袅楚江头。",
        "dynasty": "宋",
        "collection_info": null
    },
    {
        "title": "送王新恩赴省",
        "author": "姚勉",
        "content": "老泉坡颍成名了，曾应君家木假山。\n父与子偕升礼部，弟随兄去入贤关。\n龙驱万马空如洗，凤挟双雏逸莫攀。\n早早归来荣昼锦，绿衣争映綵衣斑。",
        "dynasty": "宋",
        "collection_info": null
    },
    {
        "title": "送万仲荣赴省",
        "author": "姚勉",
        "content": "梅梢枯处忽东风，魁压千花一点红。\n欢喜马头飞雪处，安排龙首綵云中。\n内讧外阻忧方大，东拄西撑策已穷。\n试了南宫趋北阙，好输鲠论发天聪。",
        "dynasty": "宋",
        "collection_info": null
    },
    {
        "title": "送童子敬赴省",
        "author": "姚勉",
        "content": "满望飞腾几许年，一闻充赋喜如颠。\n金经炉冶锋方锐，木饱风霜节始坚。\n此去稳登云裏路，定知荣冠籍中僊。\n近闻上蔡鸬洲合，一似前年锦水连。",
        "dynasty": "宋",
        "collection_info": null
    },
    {
        "title": "送王元高兄弟东上  其一",
        "author": "姚勉",
        "content": "前岁亲从月殿回，素娥引领到瑶台。\n桂枝指点教先折，僊籍披陈看后来。\n恰见拱辰名字接，一如公序弟兄魁。\n预将消息而今报，好作百花头上梅。",
        "dynasty": "宋",
        "collection_info": null
    },
    {
        "title": "送王元高兄弟东上  其二",
        "author": "姚勉",
        "content": "去去龙门客又新，一鞭猛过禹涛春。\n竚观极论陈三策，切莫潜兵救八人。\n沂国素无温饱志，梅溪不作谄谀臣。\n二难兄弟当如此，及第归来喜拜亲。",
        "dynasty": "宋",
        "collection_info": null
    },
    {
        "title": "送罗道甫归庐陵应举",
        "author": "姚勉",
        "content": "西风满路桂枝香，催整登云步月装。\n羣辈总皆推德行，三年稔已听文章。\n琅琅议论须披腹，琐琐功名只探囊。\n捷了早来谈杰作，耸闻鸣凤瑞朝阳。",
        "dynasty": "宋",
        "collection_info": null
    },
    {
        "title": "送陈县尉之太和新任",
        "author": "姚勉",
        "content": "古来尉自号神僊，况是栖身快阁天。\n好向盘根施利器，如登熟路着先鞭。\n可知岂患无知己，自爱应能不爱钱。\n近世末僚卿相少，愿储远业继前贤。",
        "dynasty": "宋",
        "collection_info": null
    },
    {
        "title": "送洪右司去官",
        "author": "姚勉",
        "content": "恋陟怀迁怕去官，近时君子退如难。\n中书堂拂高风袖，神武门留太华冠。\n此举直堪惊醉梦，斯人端是障狂澜。\n先生真正平斋子，凛凛清标万古寒。",
        "dynasty": "宋",
        "collection_info": null
    },
    {
        "title": "寄题陈肩夔兄弟梦草堂",
        "author": "姚勉",
        "content": "谢池草句本无奇，千古流传五字诗。\n祇是可人醒枕席，许多生意在埙篪。\n信渠风雨听眠处，快甚江山得助时。\n顾我此怀今已矣，羡君兄弟捻吟髭。",
        "dynasty": "宋",
        "collection_info": null
    },
    {
        "title": "寄题陈肩夔云锦窗",
        "author": "姚勉",
        "content": "八窗面面受新凉，万盖盈盈拥靓粧。\n倩得天孙云杼轴，织成骚客锦衣裳。\n雨翻绿浄盘中玉，风搅红娇镜底香。\n箇裏搜诗最奇绝，吐为黼黻五文章。",
        "dynasty": "宋",
        "collection_info": null
    },
    {
        "title": "奉题吕氏宜老堂",
        "author": "姚勉",
        "content": "此堂清不着珠玑，只要双亲佚老宜。\n春酒尽堪眉寿介，斑衣长似乳时嬉。\n妇垂鹤髮陪姑纬，翁捻银髯课子诗。\n饱饮菊花潭上水，鷄窠犹自拜孙枝。",
        "dynasty": "宋",
        "collection_info": null
    },
    {
        "title": "和丰城邹端简韵就送其归  其一",
        "author": "姚勉",
        "content": "千里携书谒帝阍，如君忠义出天根。\n筳篿已卜回渊听，寸草还思报厚恩。\n且共渔樵谈帝霸，岂无豪俊整干坤。\n细吟窗下庐山句，亦欲乡人访道原。",
        "dynasty": "宋",
        "collection_info": null
    },
    {
        "title": "和丰城邹端简韵就送其归  其二",
        "author": "姚勉",
        "content": "批了龙鳞归钓鱼，江涛帖息果天欤。\n腰虽未印衣重綵，囊纵无金箧有书。\n日可事刘宜令伯，天教名子更侨如。\n本原培养非愚计，远业何妨厚自储。",
        "dynasty": "宋",
        "collection_info": null
    },
    {
        "title": "题百花林书堂",
        "author": "姚勉",
        "content": "书堂静占百花林，蜀锦香浮一径阴。\n杨柳软风吹雨醒，海棠轻雾拥春深。\n盈樽有酒供清醉，满眼皆诗足胜吟。\n冰雪相看人更好，竹君梅友岁寒心。",
        "dynasty": "宋",
        "collection_info": null
    },
    {
        "title": "溪山堂翫月",
        "author": "姚勉",
        "content": "前山杳霭翠烟凝，几点疎星隔岸灯。\n不是飞来千里月，如何照彻一壶冰。\n天开图画无穷趣，人在林峦最上层。\n动智静仁须有得，栏干莫只等閒凭。",
        "dynasty": "宋",
        "collection_info": null
    },
    {
        "title": "招友人凤山观雪",
        "author": "姚勉",
        "content": "霜风纔办两朝晴，怪听敲窗又雨声。\n一夜忽生虚室白，六花已与短檐平。\n酒斟销帐真成俗，兴尽扁舟且未清。\n想得凤山高处好，试来着屐水精城。",
        "dynasty": "宋",
        "collection_info": null
    },
    {
        "title": "入京遇雪",
        "author": "姚勉",
        "content": "马头雪絮舞花深，便觉新阳改故阴。\n天上素光开玉府，眼前一色是琼林。\n定知洄曲师当捷，且把新丰酒独斟。\n万木怯寒头正缩，梅花一点露春心。",
        "dynasty": "宋",
        "collection_info": null
    },
    {
        "title": "道中积雨",
        "author": "姚勉",
        "content": "纔起程时雪絮春，雪余又是雨兼旬。\n肩舆聊復能安稳，步屧其如受苦辛。\n楮贱米穷尝世味，风餐露宿炼官身。\n一朝傥有青云上，莫忘泥耕水耨人。",
        "dynasty": "宋",
        "collection_info": null
    },
    {
        "title": "赠俊上人雪崖",
        "author": "姚勉",
        "content": "雪崖来觅雪坡诗，崖险坡平雪总宜。\n每羡僧房闻竹折，终强俗客听窗知。\n岩收泉窦无声溜，石压梅花侧出枝。\n到了红炉融一片，须还门外尺深时。",
        "dynasty": "宋",
        "collection_info": null
    },
    {
        "title": "题道士碧潭",
        "author": "姚勉",
        "content": "幽人何处倚渔竿，百顷清潭浸碧寒。\n不动一波疑水定，中涵万象觉天宽。\n山将螺髻堆铜镜，月借玻瓈现玉盘。\n莫作窈深无底看，是间应有卧龙蟠。",
        "dynasty": "宋",
        "collection_info": null
    },
    {
        "title": "赠朱五星",
        "author": "姚勉",
        "content": "贵贱由来不自齐，巧将躔次说高低。\n星环云汉胸罗列，斗挹天浆手独提。\n太乙昨传当蜀道，文昌今喜尚江西。\n中兴气运应从此，试问何时復聚奎。",
        "dynasty": "宋",
        "collection_info": null
    },
    {
        "title": "廷唱谢恩",
        "author": "姚勉",
        "content": "赭袍黄屋俨临轩，独立班头领众僊。\n五色云乘金殿日，一声雷绕玉除天。\n浮荣何敢矜科第，实地惟知学圣贤。\n深重君恩无以报，疾风草劲雪松坚。",
        "dynasty": "宋",
        "collection_info": null
    },
    {
        "title": "恭和御赐诗",
        "author": "姚勉",
        "content": "叨尘愧甚鹤乘轩，誓报洪私敢塞源。\n回有圣明真愿辅，轲于仁义岂忘言。\n清朝长欲诸贤在，公论常扶一脉存。\n湛露独霑惭过厚，盍推四海遍皇恩。",
        "dynasty": "宋",
        "collection_info": null
    },
    {
        "title": "闻吴山钟",
        "author": "姚勉",
        "content": "举世昏昏醉梦中，一声震撼自天宫。\n鳌呿大海三山动，狮吼危巅万兽空。\n待漏早朝惊假寐，求衣宵起寤宸聪。\n须臾浊雾都收敛，唤出扶桑皎日红。",
        "dynasty": "宋",
        "collection_info": null
    },
    {
        "title": "寄题武安节推同年万君定翁露香堂",
        "author": "姚勉",
        "content": "尽将心事写成碑，大要操修在不欺。\n此一瓣香前辈似，只三箇字老天知。\n素瓶贮豆应先满，匹马携琴料自随。\n吾榜得人今又盛，会排介甫击升之。",
        "dynasty": "宋",
        "collection_info": null
    },
    {
        "title": "送郑编修子四省元  其一",
        "author": "姚勉",
        "content": "文章得印天尝靳，家世传灯古亦疎。\n幸甚迁能紬石室，惜哉昶亦误银车。\n君今自是人龙子，名復高横荐鹗书。\n读饱邺侯三万轴，放高通德旧门闾。",
        "dynasty": "宋",
        "collection_info": null
    },
    {
        "title": "送郑编修子四省元  其二",
        "author": "姚勉",
        "content": "着身书带草堂中，得与郎君砚席同。\n能学鸣蝉宜赋好，不求野鹜自书工。\n壮怀直拟联龙虎，别恨休惊背燕鸿。\n他日东山香宇宙，格斋方不负诚翁。",
        "dynasty": "宋",
        "collection_info": null
    },
    {
        "title": "次韵黄东野德明且识初识",
        "author": "姚勉",
        "content": "敲冰烧叶煮枪旗，一笑平生识面迟。\n道上孔程倾盖日，酒边贺白解貂时。\n饱参霁月光风趣，似读晴烟暖雾诗。\n甚欲为云从上下，只愁龙去渺无期。",
        "dynasty": "宋",
        "collection_info": null
    },
    {
        "title": "奉饯万安赞府兄长之官  其一",
        "author": "姚勉",
        "content": "有客来从仕国中，多时竹马闹儿童。\n争言记壁崔斯立，今属诗家姚武功。\n一节清如金掌露，十分明似水晶笼。\n先声已好为官易，飞鹗联翩遇顺风。",
        "dynasty": "宋",
        "collection_info": null
    },
    {
        "title": "奉饯万安赞府兄长之官  其二",
        "author": "姚勉",
        "content": "天下如今怕县滩，庐陵见说县尤难。\n抉搜隠匿啧豪户，迟钝催科怒上官。\n革弊有方须是渐，恤民到底莫如宽。\n万家壮邑虽烦剧，邑相能贤尽易安。",
        "dynasty": "宋",
        "collection_info": null
    },
    {
        "title": "奉饯万安赞府兄长之官  其三",
        "author": "姚勉",
        "content": "吾族年来亦自奇，两年两度报瓜时。\n班行笑我难安脚，州县输君省皱眉。\n学不济时非有用，官能及物尽堪为。\n山林肥遯方深密，梦入春池但寄诗。",
        "dynasty": "宋",
        "collection_info": null
    },
    {
        "title": "和赵提刑韵送吕堂长主簿  其一",
        "author": "姚勉",
        "content": "道在颜瓢乐不忧，清风端可继前修。\n朅将西涧重新了，莫是东莱再出不。\n学校诸生俱嚮仰，文章太守共赓酬。\n戍瓜忽及东吾道，轻重从知繫去留。",
        "dynasty": "宋",
        "collection_info": null
    },
    {
        "title": "和赵提刑韵送吕堂长主簿  其二",
        "author": "姚勉",
        "content": "擘脯鈎鲈倩老羝，离肠那肯话酸悽。\n题桥旧事传邛蜀，衣锦新荣耀会稽。\n未领众星朝极北，且擎一柱立天西。\n凤鸾止止宁栖棘，五色云间有紫泥。",
        "dynasty": "宋",
        "collection_info": null
    },
    {
        "title": "乙卯七月庚子魁祀礼成同舍诸新元相与宴拟鹿鸣也故敢亦拟劝驾诗呈幸领此意",
        "author": "姚勉",
        "content": "四州八邑此同窗，铿石锵金日击撞。\n鹏翼相将抟北海，龙头更夺过西江。\n蒿苹是日开先宴，萸菊他时捷各邦。\n横浦自期吾岂敢，玉山对策又无双。",
        "dynasty": "宋",
        "collection_info": null
    },
    {
        "title": "次友人示诗集  其一",
        "author": "姚勉",
        "content": "杖藜看笋数犀株，天堕香云五色书。\n落月照人惊梦昨，光风识面记春初。\n珠骈巧语谁能拣，锦比新诗迥不如。\n转读转佳难去手，眉间愁思为君舒。",
        "dynasty": "宋",
        "collection_info": null
    },
    {
        "title": "次友人示诗集  其二",
        "author": "姚勉",
        "content": "锦江前日解征鞍，剩拟春衫准酒欢。\n杜宇有声催客去，海棠无伴与谁看。\n而今柳巷青春老，又是秧塍白水漫。\n君欲相思须命驾，休言别易盍簪难。",
        "dynasty": "宋",
        "collection_info": null
    },
    {
        "title": "次友人示诗集  其三",
        "author": "姚勉",
        "content": "去岁春风客帝京，西湖烟雨过清明。\n苏堤画舫春三月，天竺清钟夜五更。\n行李裹书归旧隠，野花沽酒赏新晴。\n只缘未读时文熟，端合山中且菜羹。",
        "dynasty": "宋",
        "collection_info": null
    },
    {
        "title": "次韵诸友游云居  其一",
        "author": "姚勉",
        "content": "又是东风柳絮时，催春尚喜杜鹃迟。\n雨晴蔓绿侵高木，风定残红阁旧枝。\n眼底好山娱意思，耳边幽鸟话心期。\n云居见说郊行乐，不得骑馿背锦随。",
        "dynasty": "宋",
        "collection_info": null
    },
    {
        "title": "次韵诸友游云居  其二",
        "author": "姚勉",
        "content": "絮风丝日扬新晴，望柳前川学大程。\n浪不起花澄沼彻，云无留叶太虚清。\n林间整屐闻鶑语，竹外搘筇数蚁行。\n底事春愁都减尽，新来不似旧钟情。",
        "dynasty": "宋",
        "collection_info": null
    },
    {
        "title": "和松窗主人荐墨客诗",
        "author": "姚勉",
        "content": "久不欹眠听说诗，心茅又塞介然蹊。\n那能蚕雨鸣窗叶，徒自鷄天舞瓮酰。\n诗态笑看云霭霭，客怀唤醒晓凄凄。\n龙香惠我真安用，君有佳篇好自题。",
        "dynasty": "宋",
        "collection_info": null
    },
    {
        "title": "和通判直阁立春闻鶑  其一",
        "author": "姚勉",
        "content": "寂寂江城又立春，土牛何物竟无神。\n试倾官酒梅花畔，不似园丁菜把新。\n綵胜岂留良夜梦，纸窗静拂隔年尘。\n东风毕竟于人好，早有鶑声入鬓唇。",
        "dynasty": "宋",
        "collection_info": null
    },
    {
        "title": "和通判直阁立春闻鶑  其二",
        "author": "姚勉",
        "content": "画角声中晓唤春，依城柳眼又精神。\n试呼腊蚁梅边酌，恰喜朝鶑雪底新。\n幽谷暖融空翠湿，上林香动软红尘。\n燕楼暗想翻新曲，恼破朱樱一点唇。",
        "dynasty": "宋",
        "collection_info": null
    },
    {
        "title": "和张公望苦热韵  其一",
        "author": "姚勉",
        "content": "火伞停空更不移，此身如着甑中炊。\n蝇方附热争投案，蝉欲追凉别过枝。\n静话竹窗煎雪浪，倦投水馆卧风漪。\n渠侬箇底休嫌热，闻道泸南正出师。",
        "dynasty": "宋",
        "collection_info": null
    },
    {
        "title": "和张公望苦热韵  其二",
        "author": "姚勉",
        "content": "一榻寻凉昼几移，畏看烟火欲停炊。\n喜听晚雨鸣荷叶，安得秋风起桂枝。\n林静独宜眠绿荫，波寒谁伴钓清漪。\n读君妙句真如濯，愿拜敲推一字师。",
        "dynasty": "宋",
        "collection_info": null
    },
    {
        "title": "题朱氏梅芳书院",
        "author": "姚勉",
        "content": "玉梅苍竹拥冰壶，中有扬雄宅一区。\n地占清虚开境界，人从确实作工夫。\n穷经得趣床横易，体道存心壁画图。\n格物致知功用大，的传愿继考亭朱。",
        "dynasty": "宋",
        "collection_info": null
    },
    {
        "title": "题胡景颜双清堂",
        "author": "姚勉",
        "content": "石滩江上一诗仙，家住双清小有天。\n句裏出奇超象外，人閒无事到吟边。\n读骚长在滋兰畹，好客多留种秫田。\n见说尚参颜乐处，今时谁似若人贤。",
        "dynasty": "宋",
        "collection_info": null
    },
    {
        "title": "题华严寺",
        "author": "姚勉",
        "content": "萧寺恭拈一瓣香，汉宫遥上万年觞。\n庚申再造皇基远，甲子新开御历长。\n万物总归春宇宙，八荒都入寿封疆。\n小臣政此朝天阙，葵藿倾心仰太阳。",
        "dynasty": "宋",
        "collection_info": null
    },
    {
        "title": "送别张倅",
        "author": "姚勉",
        "content": "满襟霁月皎无尘，爱客宁嫌客过频。\n倚竹题诗惊思妙，傍花寻柳见情真。\n如今南浦伤行客，此处西湖有主人。\n与着三年端的约，孤山同访早梅春。",
        "dynasty": "宋",
        "collection_info": null
    },
    {
        "title": "送别赵倅",
        "author": "姚勉",
        "content": "宝婺星边太白僊，驭风飞下锦河边。\n朅来尽散阳春脚，归去独撑明月船。\n名重题舆千里郡，诏催步履八花砖。\n只愁此后民艰食，谁与邦民作食天。",
        "dynasty": "宋",
        "collection_info": null
    },
    {
        "title": "和友人春雪韵",
        "author": "姚勉",
        "content": "晓来积雪被长峦，约住春和纵腊寒。\n谄贺岂堪随味道，高眠且只学袁安。\n谩惊柳絮搀先舞，独爱梅花奈久看。\n安得化为千万庾，放教籴事一分宽。",
        "dynasty": "宋",
        "collection_info": null
    },
    {
        "title": "丁巳春夏之交巨浸屡至小民艰食郡侯请诸寓贵讲行赈济渐就次第佥幕有挠其议而变其法者杨监簿再来请入局商榷不赴寄以诗",
        "author": "姚勉",
        "content": "趁晴亦欲强追陪，争奈浓阴墨样堆。\n燕子纔衔春色至，鹁鸪又唤雨声来。\n从教野草争先长，勒住名花莫浪开。\n世道而今总如此，竹关深闭且擎杯。",
        "dynasty": "宋",
        "collection_info": null
    },
    {
        "title": "戊午喜罢和籴  其一",
        "author": "姚勉",
        "content": "圣主天姿本至仁，岂容重籴久伤民。\n耸传丹凤衔来诏，媿杀苍鹰枉做人。\n方峻符移譁叫突，忽收棰楚罢吟呻。\n欢声和气干坤满，争祝皇龄万万春。",
        "dynasty": "宋",
        "collection_info": null
    },
    {
        "title": "戊午喜罢和籴  其二",
        "author": "姚勉",
        "content": "到处相思虎政苛，设官本意果如何。\n民今不足将谁足，籴本名和岂是和。\n一例冉求增聚敛，几人阳子拙催科。\n昨来投劾归欤者，到底贤声却不磨。",
        "dynasty": "宋",
        "collection_info": null
    },
    {
        "title": "戊午喜罢和籴  其三",
        "author": "姚勉",
        "content": "珍重萧滩刺史贤，能令四海遍皇恩。\n奏篇纔上旋如请，明主何尝不可言。\n彼已任教书课最，若人方称册临轩。\n正愁举世皆喑哑，也有朝阳凤叫阍。",
        "dynasty": "宋",
        "collection_info": null
    },
    {
        "title": "戊午喜罢和籴  其四",
        "author": "姚勉",
        "content": "虐籴安能峙糗粮，只因根本暗中戕。\n并缘鼠猾丰衣食，受纳狼贪富橐囊。\n中户白科都罄室，列城黑腐谩盈仓。\n边尘澒洞烽烟急，民命如丝谨勿伤。",
        "dynasty": "宋",
        "collection_info": null
    },
    {
        "title": "和邹希贤舟中遇风雨",
        "author": "姚勉",
        "content": "湖干野泊不知更，水国荒寒怆旅情。\n一夜奔雷吁可怪，满空寒雨注如倾。\n飓风翻海驱潮势，战鼓轰天震地声。\n到晓定应三尺雪，短篷忽漏赤暾明。",
        "dynasty": "宋",
        "collection_info": null
    },
    {
        "title": "次方峻峰饯行韵并柬蛟峰",
        "author": "姚勉",
        "content": "公孙曲学听渠阿，正则宁随上下波。\n浪忆笑谈今已矣，不知眠饭近如何。\n故人几上书应少，俗客门前屦岂多。\n頼有颍滨相慰藉，夜床风雨对东坡。",
        "dynasty": "宋",
        "collection_info": null
    },
    {
        "title": "和刘山居见惠之什  其一",
        "author": "姚勉",
        "content": "久矣莼鲈欲趁归，自知花样不随时。\n岩张欲保君心泰，英竦终嫌圣德诗。\n荣辱不知欣我在，怨尤俱泯恃天知。\n达官格子那能学，横艇何妨钓野池。",
        "dynasty": "宋",
        "collection_info": null
    },
    {
        "title": "和刘山居见惠之什  其二",
        "author": "姚勉",
        "content": "喜逐秋风马后归，及君犹未戍瓜时。\n尽倾无底囊中语，细读新吟卷裏诗。\n好趣莫教儿辈觉，此心惟有故人知。\n只愁天欲孤笼翼，早晚芙蓉在绿池。",
        "dynasty": "宋",
        "collection_info": null
    },
    {
        "title": "西山庵居",
        "author": "姚勉",
        "content": "作者于今已几人，谢天放我出红尘。\n寻渠林鹿沙鸥伴，乞得孤云野鹤身。\n閒味圣贤皆古意，静观景物四时春。\n元正除授君知否，食邑西风号逸民。",
        "dynasty": "宋",
        "collection_info": null
    },
    {
        "title": "赠术士姚有应自号通灵心神仙口  其一",
        "author": "姚勉",
        "content": "一点灵虚镜样明，只须提掇要常醒。\n微几纔动先知吉，万象交森独测灵。\n至寂静中能有感，遍酬应后却无形。\n死灰枯木都非法，但读吾儒一字经。",
        "dynasty": "宋",
        "collection_info": null
    },
    {
        "title": "赠术士姚有应自号通灵心神仙口  其二",
        "author": "姚勉",
        "content": "僊在虚怀不可知，神僊有口欲何为。\n餐风吸露嚣尘表，说地谈天烂醉时。\n不带一星烟火气，尽饶三寸帝王师。\n到头莫把真机泄，静默元来未是痴。",
        "dynasty": "宋",
        "collection_info": null
    },
    {
        "title": "代谒张别驾  其一",
        "author": "姚勉",
        "content": "入境欢声听野农，题舆今有曲江公。\n官居寒露清冰裏，人在光风霁月中。\n席有新诗吟客满，案无滞牍讼庭空。\n只愁骥足难淹久，行捧丝纶入汉宫。",
        "dynasty": "宋",
        "collection_info": null
    },
    {
        "title": "代谒张别驾  其二",
        "author": "姚勉",
        "content": "放浪江湖已几年，袖携长剑倚天边。\n草庐不见蜀诸葛，采石谩思唐谪僊。\n虎穴未能酬素志，龙门端合谒时贤。\n乡邦幸有乖崖在，庶许诸生学李畋。",
        "dynasty": "宋",
        "collection_info": null
    },
    {
        "title": "挽赵制机",
        "author": "姚勉",
        "content": "见说襄阳堕甑时，公尝前此料危机。\n伤心汉岘疆重拓，回首羊邹事已非。\n安得筹边书日报，谁能荐士剡天飞。\n当年子羽知吴玠，尚作西撑一柱巍。",
        "dynasty": "宋",
        "collection_info": null
    },
    {
        "title": "梅境",
        "author": "姚勉",
        "content": "僊家瑶林天，移来在江国。\n谁欤境中人，山立而玉色。",
        "dynasty": "宋",
        "collection_info": null
    },
    {
        "title": "桂庄",
        "author": "姚勉",
        "content": "不求田二顷，只种桂为庄。\n秋满黄金粟，饱餐风露香。",
        "dynasty": "宋",
        "collection_info": null
    },
    {
        "title": "仁山",
        "author": "姚勉",
        "content": "山为仁者乐，况復字为仁。\n坐与兹山对，静中天地春。",
        "dynasty": "宋",
        "collection_info": null
    },
    {
        "title": "题月矶诗藁",
        "author": "姚勉",
        "content": "古苔矶上立，钓为月明垂。\n夜半清歌起，无鱼钓得诗。",
        "dynasty": "宋",
        "collection_info": null
    },
    {
        "title": "湖上钓者",
        "author": "姚勉",
        "content": "荷风湖面晓，垂钓柳阴中。\n何日能蓑笠，扁舟此兴同。",
        "dynasty": "宋",
        "collection_info": null
    },
    {
        "title": "题雪竹扇",
        "author": "姚勉",
        "content": "此君腰不折，玉立有余清。\n晓窗拥鼻吟，听渠落冰声。",
        "dynasty": "宋",
        "collection_info": null
    },
    {
        "title": "王君猷花圃八绝 海棠城",
        "author": "姚勉",
        "content": "家住山水国，种花以为城。\n诗将日登陴，围春驱酒兵。",
        "dynasty": "宋",
        "collection_info": null
    },
    {
        "title": "王君猷花圃八绝 薇香洞",
        "author": "姚勉",
        "content": "密粟出浓紫，幽花间深黄。\n有谁吟其间，含香一薇郎。",
        "dynasty": "宋",
        "collection_info": null
    },
    {
        "title": "王君猷花圃八绝 若春",
        "author": "姚勉",
        "content": "静中见万物，各各有春意。\n收拾入襟怀，阳和散天地。",
        "dynasty": "宋",
        "collection_info": null
    },
    {
        "title": "王君猷花圃八绝 花谷",
        "author": "姚勉",
        "content": "羣花各娇春，粲若锦绣谷。\n于焉日逍遥，中有人如玉。",
        "dynasty": "宋",
        "collection_info": null
    },
    {
        "title": "王君猷花圃八绝 橘隠",
        "author": "姚勉",
        "content": "商山不茹芝，对弈寄此橘。\n巴人忽招隠，似为子房出。",
        "dynasty": "宋",
        "collection_info": null
    },
    {
        "title": "王君猷花圃八绝 临清桥",
        "author": "姚勉",
        "content": "通渠入小池，循除㶁㶁鸣。\n羣鱼忽悠然，过桥闻屐声。",
        "dynasty": "宋",
        "collection_info": null
    },
    {
        "title": "王君猷花圃八绝 山扉",
        "author": "姚勉",
        "content": "一径绿阴去，隠隠花竹幽。\n主人地行仙，终日杖屦游。",
        "dynasty": "宋",
        "collection_info": null
    },
    {
        "title": "王君猷花圃八绝 鑑池",
        "author": "姚勉",
        "content": "春风鑑池水，长年弄清晖。\n仙翁晚归来，子孙笑牵衣。",
        "dynasty": "宋",
        "collection_info": null
    },
    {
        "title": "感山十咏 松关",
        "author": "姚勉",
        "content": "舍舟上招提，遥入松林间。\n透脱俗尘网，是名第一关。",
        "dynasty": "宋",
        "collection_info": null
    },
    {
        "title": "感山十咏 翠锁",
        "author": "姚勉",
        "content": "浓绿滴湿衣，烟岚翠交锁。\n名缰莫能絷，方此不失我。",
        "dynasty": "宋",
        "collection_info": null
    },
    {
        "title": "感山十咏 感山",
        "author": "姚勉",
        "content": "山以感为名，可见天地情。\n万籁恬不作，风来自松声。",
        "dynasty": "宋",
        "collection_info": null
    },
    {
        "title": "感山十咏 石桥",
        "author": "姚勉",
        "content": "石梁平砥似，池水明镜如。\n晚凉散步稳，凭栏此观鱼。",
        "dynasty": "宋",
        "collection_info": null
    },
    {
        "title": "感山十咏 华严堂",
        "author": "姚勉",
        "content": "寂寂华严堂，富贵佛境界。\n何须九九编，吾有艮一卦。",
        "dynasty": "宋",
        "collection_info": null
    },
    {
        "title": "感山十咏 旃檀林",
        "author": "姚勉",
        "content": "心清闻妙香，宴坐旃檀林。\n坐香元不断，莫作死灰心。",
        "dynasty": "宋",
        "collection_info": null
    },
    {
        "title": "感山十咏 慈航",
        "author": "姚勉",
        "content": "佛手撑慈航，尚欲济我人。\n寄语作舟者，江涛渺无津。",
        "dynasty": "宋",
        "collection_info": null
    },
    {
        "title": "感山十咏 甘露台",
        "author": "姚勉",
        "content": "有唐太和年，宫中亦甘露。\n曾不如此台，空山自甘霪。",
        "dynasty": "宋",
        "collection_info": null
    },
    {
        "title": "感山十咏 雪窗",
        "author": "姚勉",
        "content": "地炉宿松火，纸帐横梅枝。\n春虫扑蔌蔌，惟有蒲团知。",
        "dynasty": "宋",
        "collection_info": null
    },
    {
        "title": "感山十咏 云卧庵",
        "author": "姚勉",
        "content": "动静贵一如，妙处非块坐。\n高人定不死，枕此白云卧。",
        "dynasty": "宋",
        "collection_info": null
    },
    {
        "title": "先贤八咏 三闾纫兰",
        "author": "姚勉",
        "content": "三闾纫佩秋，志在公子兰。\n荃不察予衷，江干泪潺湲。",
        "dynasty": "宋",
        "collection_info": null
    },
    {
        "title": "先贤八咏 濂溪爱莲",
        "author": "姚勉",
        "content": "斯莲君子花，几为佛所污。\n先生独拈出，万世知向慕。",
        "dynasty": "宋",
        "collection_info": null
    },
    {
        "title": "先贤八咏 靖节采菊",
        "author": "姚勉",
        "content": "腰不为米折，头独采菊低。\n晚节名元亮，思与隆中齐。",
        "dynasty": "宋",
        "collection_info": null
    },
    {
        "title": "先贤八咏 和靖探梅",
        "author": "姚勉",
        "content": "孤山养孤鹤，宜与梅为隣。\n处士若轻出，梅花应笑人。",
        "dynasty": "宋",
        "collection_info": null
    },
    {
        "title": "先贤八咏 嵇康抚琴",
        "author": "姚勉",
        "content": "先生人中豪，志不肯司马。\n一曲广陵散，绝世不可写。",
        "dynasty": "宋",
        "collection_info": null
    },
    {
        "title": "先贤八咏 谢安围碁",
        "author": "姚勉",
        "content": "安石廊庙姿，岂不娴将略。\n氐奴惊伟人，良已先得着。",
        "dynasty": "宋",
        "collection_info": null
    },
    {
        "title": "先贤八咏 杜甫吟诗",
        "author": "姚勉",
        "content": "平生忠义心，一饭不少忘。\n臣甫宁饿死，愿君尧舜唐。",
        "dynasty": "宋",
        "collection_info": null
    },
    {
        "title": "先贤八咏 李白醉酒",
        "author": "姚勉",
        "content": "殿前伸脚时，奴视高力士。\n羣阉旁吐舌，翰林醒不醉。",
        "dynasty": "宋",
        "collection_info": null
    },
    {
        "title": "雪景四画 剡溪乘兴",
        "author": "姚勉",
        "content": "山骨冻棱棱，溪色清练练。\n溪山中雪月，如对故人面。\n门扃隠庐深，舟捩征柁转。\n勿云兴已尽，不见方真见。",
        "dynasty": "宋",
        "collection_info": null
    },
    {
        "title": "雪景四画 寒江独钓",
        "author": "姚勉",
        "content": "残芦飒欲干，枯柳渐已集。\n彼舟者谁子，被此玉蓑笠。\n寒鳞正依藻，垂饵安可及。\n此兴不在鱼，携竿雪中立。",
        "dynasty": "宋",
        "collection_info": null
    },
    {
        "title": "雪景四画 灞桥骑馿",
        "author": "姚勉",
        "content": "飘飘风中雪，沥沥桥下水。\n雪寒换清骨，水浅潄尘耳。\n诗情散天壤，妙处乃在此。\n得句欲似谁，岸梅是知己。",
        "dynasty": "宋",
        "collection_info": null
    },
    {
        "title": "雪景四画 蓝关拥马",
        "author": "姚勉",
        "content": "雪拥尚秦岭，天尽为潮阳。\n吾马不能前，吾骨冻不殭。\n崒屼雪中峰，万仞摩苍苍。\n非马度蓝关，骑龙白云乡。",
        "dynasty": "宋",
        "collection_info": null
    },
    {
        "title": "谢久轩蔡先生惠墨九首  其一",
        "author": "姚勉",
        "content": "孔铎经百年，诬世有杨墨。\n天生子舆氏，邪说一以息。\n紫阳曾未远，人復诋无极。\n先生严卫道，功比异端闢。",
        "dynasty": "宋",
        "collection_info": null
    },
    {
        "title": "谢久轩蔡先生惠墨九首  其二",
        "author": "姚勉",
        "content": "使从武夷来，惠我墨长咫。\n黝然禹玄圭，上有久轩字。\n他珍不余畀，遗此良有以。\n天未丧斯文，誓将立人纪。",
        "dynasty": "宋",
        "collection_info": null
    },
    {
        "title": "谢久轩蔡先生惠墨九首  其三",
        "author": "姚勉",
        "content": "孔学授颜曾，有孙復能传。\n道脉萃一家，寿此嘻其天。\n西山宗紫阳，妙会众理全。\n先生嗣派嫡，再演中庸篇。",
        "dynasty": "宋",
        "collection_info": null
    },
    {
        "title": "谢久轩蔡先生惠墨九首  其四",
        "author": "姚勉",
        "content": "轩冕傥来物，岂足羁圣贤。\n素王万世功，杏坛诲三千。\n平世膺戎狄，事功止当年。\n六经发蒙蔀，今古日在天。",
        "dynasty": "宋",
        "collection_info": null
    },
    {
        "title": "谢久轩蔡先生惠墨九首  其五",
        "author": "姚勉",
        "content": "巍巍无极翁，昌代正学祖。\n生从道州地，如孔出姬鲁。\n西山道州派，上接濂溪武。\n天意岂偶然，真传绍先古。",
        "dynasty": "宋",
        "collection_info": null
    },
    {
        "title": "谢久轩蔡先生惠墨九首  其六",
        "author": "姚勉",
        "content": "科目动荣想，葩华竞浮文。\n既获钓名位，鄙夫岂知君。\n愚生不此志，愿策克復勋。\n蕞躯夕可死，但欲朝有闻。",
        "dynasty": "宋",
        "collection_info": null
    },
    {
        "title": "谢久轩蔡先生惠墨九首  其七",
        "author": "姚勉",
        "content": "寥寥六经余，天下无文章。\n扬韩特近似，班马熏何香。\n道至文亦精，万世朱紫阳。\n愿言楫洋海，安敢航绝潢。",
        "dynasty": "宋",
        "collection_info": null
    },
    {
        "title": "谢久轩蔡先生惠墨九首  其八",
        "author": "姚勉",
        "content": "世路既如此，皇皇欲何之。\n闭门事古学，妙处倘可窥。\n欣然或会心，俯仰得自怡。\n先生惠终教，勿作门墙麾。",
        "dynasty": "宋",
        "collection_info": null
    },
    {
        "title": "谢久轩蔡先生惠墨九首  其九",
        "author": "姚勉",
        "content": "抠衣忆初时，谨独拜明训。\n冥途方擿埴，夷轨忽发轫。\n始知颜四勿，于此道有进。\n敢云圣贤远，二字古心印。",
        "dynasty": "宋",
        "collection_info": null
    },
    {
        "title": "和杨铁庵送子监镇之任韵五首  其一",
        "author": "姚勉",
        "content": "关西夫子家，清白乃世传。\n传授已到君，此脉要浑全。\n青云开亨衢，况及此妙年。\n愿言植名节，照映东西川。",
        "dynasty": "宋",
        "collection_info": null
    },
    {
        "title": "和杨铁庵送子监镇之任韵五首  其二",
        "author": "姚勉",
        "content": "君家遗子籯，只在一卷书。\n四世续科第，积善庆有余。\n乃翁一片心，秋月行太虚。\n宜哉有是子，大似回不愚。",
        "dynasty": "宋",
        "collection_info": null
    },
    {
        "title": "和杨铁庵送子监镇之任韵五首  其三",
        "author": "姚勉",
        "content": "去年唱第时，文阵见整齐。\n万花迎归来，白马黄金羁。\n及今催戍瓜，步武青云低。\n风埃溘上征，飘飘乘白鹥。",
        "dynasty": "宋",
        "collection_info": null
    },
    {
        "title": "和杨铁庵送子监镇之任韵五首  其四",
        "author": "姚勉",
        "content": "初仕谓之筮，已是行道时。\n为官要自强，谨勿事诡随。\n一命可及民，官正不论卑。\n当今淮堧清，犬眠足生牦。",
        "dynasty": "宋",
        "collection_info": null
    },
    {
        "title": "和杨铁庵送子监镇之任韵五首  其五",
        "author": "姚勉",
        "content": "文章世家难，有子夫何忧。\n吾亦有青毡，未作菟裘谋。\n驽鞭不及骥，汗喘徒呀齁。\n愿随君后尘，击楫江中流。",
        "dynasty": "宋",
        "collection_info": null
    },
    {
        "title": "番阳张君叔振观予以其家双瑞图俾诗之叔振大参忠定公诸孙也惟忠定公政和八年魁天下某先世实隶其榜今某于叔振令子若凤为同年生世科之契也又何辞虽不能诗谨课二首  其一",
        "author": "姚勉",
        "content": "望月犀角明，涵星蚌胎聚。\n斯石卧龙枕，宜有蜿蜒具。\n龙头君家旧，有子踵高步。\n层云触石出，四海望甘霔。",
        "dynasty": "宋",
        "collection_info": null
    },
    {
        "title": "番阳张君叔振观予以其家双瑞图俾诗之叔振大参忠定公诸孙也惟忠定公政和八年魁天下某先世实隶其榜今某于叔振令子若凤为同年生世科之契也又何辞虽不能诗谨课二首  其二",
        "author": "姚勉",
        "content": "堂堂忠定家，三世兰为祥。\n父子继科第，菲菲姓名香。\n双英今復然，阶庭煜生光。\n愿言纫佩之，百世当流芳。",
        "dynasty": "宋",
        "collection_info": null
    },
    {
        "title": "赠星学彭砥斋",
        "author": "姚勉",
        "content": "彭君妙星数，为人说穷通。\n爵禄特磨钝，是名砥斋翁。\n我钝不可磨，礲砺烦良工。\n寸铁足刳蟇，遥遥广寒宫。",
        "dynasty": "宋",
        "collection_info": null
    },
    {
        "title": "赠月堂徐相士",
        "author": "姚勉",
        "content": "衡门选龙首，摸索未容易。\n龙首许黄扉，却亦非难事。\n济物乃素心，好爵岂予志。\n时来亦不辞，焉用早谀媚。",
        "dynasty": "宋",
        "collection_info": null
    },
    {
        "title": "人皆以贫忧",
        "author": "姚勉",
        "content": "人皆以贫忧，君子独能乐。\n中心贱荣利，外物甘寂寞。\n富贵如春花，时去易凋落。\n不如一箪瓢，可以长处约。",
        "dynasty": "宋",
        "collection_info": null
    },
    {
        "title": "送庐陵郭佥判致仕归",
        "author": "姚勉",
        "content": "世俗风波甚，谁能退急流。\n渊明存菊日，张翰忆鲈秋。\n高躅今云远，清风孰与侔。\n明公回末习，逸韵踵前修。\n元振才高古，林宗学鲜俦。\n未为川上楫，姑运幄中筹。\n太守先公孝，同僚上伯游。\n德偕才并茂，文与政俱优。\n士有春风慕，民无北雪愁。\n宽平人自服，欺绐吏应羞。\n逸足方当展，閒身欲早抽。\n声名从日起，富贵等云浮。\n帝许挂冠请，人多卧辙留。\n山中无怨鹤，海上有盟鸥。\n西涧先生涣，平园老叟周。\n高风追故国，雅节映吾州。\n巧禄惭奔竞，怀安鄙懦偷。\n号应重拜散，亭欲遂名休。\n亲戚娱清话，溪山豁远眸。\n诗情入囊锦，世事付纹楸。\n陆子新茶具，严滩旧钓裘。\n问松犹在径，种秫喜盈畴。\n眼觉功名梦，心轻利禄沤。\n窦山森桂茂，谢砌长兰幽。\n清白传家法，诗书遗子谋。\n摩空已鵰鹗，得路即骅骝。\n事业今犹啬，功勋后必收。\n三槐终得相，驷马会封侯。\n满砌皆朱绂，看公尚黑头。\n定知丰有报，此去浩无忧。\n草色风翻翠，杨花雪滚毬。\n同归春作伴，欲借路无由。\n某也真疎陋，公焉辱庇庥。\n龙门曾足履，鳣席屡衣抠。\n奬借情俱厚，掀腾志愿酬。\n东门闻祖帐，南浦想离讴。\n心曲怀依恋，江乡恨逗遛。\n诸生数千两，怅望送僊舟。",
        "dynasty": "宋",
        "collection_info": null
    },
    {
        "title": "送邓若思赴南剑乡举",
        "author": "姚勉",
        "content": "龙泉与太阿，紫气牛斗衝。\n神物离必合，龙津復相从。\n悠悠千余年，神秀人物钟。\n高密云礽孙，星宿罗心胸。\n居常佩此剑，沟渎难鲸容。\n朅来磨剑池，清水为淬锋。\n秋风催斫桂，迥脱尘泥踪。\n勉哉各努力，更作延平龙。",
        "dynasty": "宋",
        "collection_info": null
    },
    {
        "title": "次友人王半山韵",
        "author": "姚勉",
        "content": "诗家王半山，妙语占清绝。\n曲高和斯寡，郢曲愧春雪。\n句中寓深意，端为我辈设。\n以规不以颂，如玉得磋切。\n予生战场屋，一胜久未决。\n勇余尚欲贾，磨砚欲穿铁。\n第惭不善斲，颜汗指亦血。\n乞灵济楚师，此敌傥可灭。\n如君洗尘累，盆盎易甄别。\n鹰扬会有日，奋翅脱笼绁。",
        "dynasty": "宋",
        "collection_info": null
    },
    {
        "title": "赠霆伯侄",
        "author": "姚勉",
        "content": "灵源聚英气，融作云霞精。\n霆伯挹其秀，胸府怀光晶。\n诵书过万卷，落笔超羣英。\n文章有余力，赋诗吟性情。\n短章或大篇，点翰长风生。\n或吐健丽句，气象高峥嵘。\n云涛汹万里，出没蛟龙惊。\n或写閒逸句，句法如天成。\n微泉溜石壁，清吹调松声。\n或句和且婉，纯如奏英茎。\n晴风舞雪絮，晓日歌春鶑。\n或句端且严，凛凛不可轻。\n星辰列云汉，营垒森甲兵。\n变化千万状，发越无定名。\n清标镇浮态，沈谢隳文成。\n劲气拟古作，甫白焚诗泓。\n不负飘逸姿，孰争前辈衡。\n学海不汗漫，安见酌復盈。\n文章用无尽，盖以天才宏。\n宏才戏翰墨，笔势宜如倾。\n譬之一轮月，皎皎当天明。\n晴辉照春夜，花柳皆敷荣。\n高秋爽气盛，桂影翻凄清。\n又如百川水，滔滔地中行。\n江湖风雨霁，碧色连天平。\n奔流出三峡，谹吼雷霆争。\n诗歌具众体，古人所难并。\n子诗得神助，逸思随纵横。\n失手堕之地，声作金石铿。\n俊才有如此，九万飞鹏程。\n卑哉沟渎中，安可容鳣鲸。\n子以见吾家，人才世登瀛。\n勉哉復祖业，谨勿寒宗盟。\n某也习箕裘，生涯风露檠。\n家徒四壁立，独以道为耕。\n文章厌卑薾，壮志思轩轰。\n纷纷笑余子，藐视如孩婴。\n诗书自娱悦，终日关柴荆。\n欣然得子至，倒屣来相迎。\n佳篇出见遗，未读颜先頳。\n迁乔不择木，求通乃于盲。\n视我如土鷃，视子如鹪鹏。\n英风当远避，况敢事酬赓。\n新篘日初熟，我姑酌彼觥。\n晚风入帘幕，窗外斜阳晴。\n红炉坐相对，檐马声鏦铮。\n试将今古诗，与子细共评。\n幽怀味此乐，鼓瑟仍吹笙。\n胡为不留处，驾言欲西征。\n清饮不可再，使我摇心旌。\n努力各自爱，共濯江湖缨。",
        "dynasty": "宋",
        "collection_info": null
    },
    {
        "title": "访郭德甫",
        "author": "姚勉",
        "content": "美人在驹谷，久别良怀哉。\n秋风天气清，特为斯人来。\n踏月访清夜，岩扉肯予开。\n弟兄俨相对，松竹间古梅。\n子侄环侍侧，兰植依琼瑰。\n青灯照图史，新酒罗瓶罍。\n一家三代风，和气熙春台。\n富学饱停蓄，厚德深栽培。\n情周思孔子，志伊学颜回。\n皇路方崄巇，天马须龙媒。\n旱岁渴霖雨，神鳞起渊雷。\n君家多生贤，吾国正选才。\n诏书明年近，竞踏黄花槐。\n造榜正此天，桂籍浮香催。\n鵰鹗相联飞，燕雀更愿陪。",
        "dynasty": "宋",
        "collection_info": null
    },
    {
        "title": "访胡景颜",
        "author": "姚勉",
        "content": "适斋诗僊人，吟境天宽广。\n闻诗未识面，鱼鴈空来往。\n道周歘相遇，慰此积岁仰。\n烟林指深处，邀我税尘鞅。\n入门境自胜，万竹飒萧爽。\n灯前酌夜雨，谈笑剧拊掌。\n锦囊出新什，句字两俱响。\n明当早脂车，未别先惆怅。\n嗟予走红尘，方此堕世网。\n羡君饱林壑，四序足幽赏。\n努力喜自珍，清名照天壤。",
        "dynasty": "宋",
        "collection_info": null
    },
    {
        "title": "赠宗人简斋",
        "author": "姚勉",
        "content": "博文约以礼，夫子诲子渊。\n详说将反约，斯语在七篇。\n由繁乃入简，此学本圣贤。\n卓哉紫阳公，道统得正传。\n剖析到精微，而后会大全。\n讥以为支离，此说恐未然。\n闲邪至敬义，简易斯坤干。\n后学懒用功，疎略取自便。\n藉口鹅湖诗，一蹴登青天。\n浪云即心是，所学竟类禅。\n不知格物学，盖在诚意先。\n如斯谓之简，毋乃堕一偏。\n此风近颇张，门户欲自专。\n君既学双峰，趋向尚慎旃。\n路头且要正，莫踏船两舷。",
        "dynasty": "宋",
        "collection_info": null
    },
    {
        "title": "题陈致中环溪",
        "author": "姚勉",
        "content": "出门何所有，四面围青山。\n是溪从山来，亦復兹回环。\n高人颍川君，结茅此中间。\n溪光挹潋滟，溪响听潺湲。\n四面勿着桥，往来听渠艰。\n是名僊凡界，亦曰清浊关。\n可人送过溪，否则溪上还。",
        "dynasty": "宋",
        "collection_info": null
    },
    {
        "title": "同张公望湖上避暑到四圣观招柏堂月潭二道士出饮",
        "author": "姚勉",
        "content": "清晨有客来，畏暑思避地。\n凉多独湖上，一棹拍空翠。\n长堤舞杨柳，余雨在荷芰。\n炎蒸俱已失，满抱足清意。\n颇思孤山顶，有客具高致。\n扣门闻琴声，便觉洗尘累。\n湖边出问酒，饮兴随所至。\n池鲜煮珍甘，水果剥香脆。\n好风林外来，吹面凉不醉。\n清谈诣物表，绝不挂世事。\n画舫何人斯，箫鼓正喧沸。\n清游彼应笑，世味吾不嗜。\n尚思携枕簟，同叩竹间寺。\n从今日日来，莫厌惊昼睡。",
        "dynasty": "宋",
        "collection_info": null
    },
    {
        "title": "题章秀才画山水鱼龙",
        "author": "姚勉",
        "content": "章生画中师，神秀蟠心胸。\n儿时学山水，近復能鱼龙。\n拂素欲画时，默吮南山松。\n斯须景与物，以次生笔锋。\n画出巧安排，咫尺千万重。\n阴晴弄明晦，近远分淡浓。\n雪月清瘦屿，烟雨朦胧峰。\n有时作江湖，万派俱朝宗。\n云涛汹澎湃，雪屋惊奔衝。\n风平坦如掌，皱縠浮溶溶。\n因水鱼更巧，回翻态从容。\n翻荷猛跳珠，聚藻相噞喁。\n中有化龙鲤，静伺机便逢。\n天门露头角，滃滃祥云从。\n看君此四画，众史特奴佣。\n当知各有意，不特夸纤秾。\n丈夫抱膝时，清乐山水供。\n观鱼或濠上，笑倚临流筇。\n一朝蜕鳞鬣，屣脱尘泥踪。\n甘霖泽四海，霓望慰九农。",
        "dynasty": "宋",
        "collection_info": null
    },
    {
        "title": "日食罪言",
        "author": "姚勉",
        "content": "皇帝十四载，新元纪嘉熙。\n仲冬戊寅朔，午漏方中时。\n朔风震丘壑，猛籁号枯枝。\n黯如商雪天，四野昏垂垂。\n昼炊烟始息，暝色来庭帷。\n鸡登杙榤立，鸟急林梢栖。\n颇讶南至后，晷度宜舒迟。\n胡为景尚促，疾甚驹隙驰。\n儿童忽走报，日壁无全规。\n仓忙出仰视，如月初蛾眉。\n金乌失焰彩，玉象潜光辉。\n苍天玳瑁色，列宿争依稀。\n老稚相喧呼，伐社沸鼓鼙。\n不知何物怪，掩此清阳晖。\n吾闻阴阳家，日月以历推。\n日迟月行速，赢缩数不齐。\n遇朔必会合，差忒无毫釐。\n气盛或相掩，二曜斯一亏。\n望日日掩月，阳感阴故衰。\n朔日月掩日，阴盛阳乃微。\n又闻玉川子，月蚀曾有诗。\n谓此日月者，天眼生东西。\n两眼不相攻，相食其说非。\n食月乃蟆精，伊戚盖自贻。\n吾观作诗人，志各有所之。\n玉川特寓谏，假此为之辞。\n日月有蟾乌，此事本怪奇。\n况自食其光，安能走而飞。\n书称辰弗集，天象昏且迷。\n则知交相食，此说当勿疑。\n思既得其说，伤心重嗟咨。\n日为众阳宗，万象皆影随。\n今者何不臧，阴精夺炎曦。\n仰空不能救，涕泗纷交颐。\n嗟嗟今之岁，天屡彰其威。\n星文沓示变，雷震洊失宜。\n越在夏五月，鬰攸煽京畿。\n六月既望后，月蚀主旱饥。\n今兹復日食，灾异何繁滋。\n天意不虚示，坐井聊管窥。\n即天以论人，日君而月妃。\n关雎哀窈窕，意在贤才思。\n靡曼或盈前，必为物欲移。\n今者日之蚀，或恐由宫闱。\n然而吾君圣，未必耽燕私。\n君象日而尊，臣象月而卑。\n正心在朝廷，昭德可塞违。\n国柄或窃弄，耳目相蔽欺。\n今者日之食，亦恐由羣儿。\n然而吾君明，朝岂庸盲痴。\n人主向明治，武力不可隳。\n方今北有敌，负垒惊边陲。\n战士怯不勇，塞马纷骄嘶。\n今者日之食，或由边事危。\n然而吾君武，安肯假彼资。\n重念此三者，急务诚在兹。\n万一或有是，是即变所基。\n应天不以文，减撤徒儿嬉。\n如人丧厥明，必求良药医。\n一片葵藿心，祇恐天未知。\n何当排阊阖，碎首彤玉墀。\n一篇痛哭策，历写心伤悲。\n一者何所陈，无逸为元龟。\n暗室屋漏中，肃如对神祇。\n愿为楚庄王，规谏从樊姬。\n毋效汉成帝，温柔老昭仪。\n天君必清彻，智烛光发挥。\n如日丽中天，煌煌明作离。\n二者何所陈，用贤登皋夔。\n选众立一相，国论公主持。\n乌台执白简，妙选刚正姿。\n戚里勿柄授，貂珰毋印纍。\n朝廷豁氛翳，在位销脂韦。\n末光依汉日，天子是倚毗。\n三者何所陈，张皇吾六师。\n击楫如逖辈，天宠畀节麾。\n卖国若桧等，电扫无孑遗。\n练军明赏罚，勇锐奔熊罴。\n南越颈可缨，中行背必笞。\n如日照霜雪，殄灭何难为。\n凡此三说者，中心久思维。\n明白可举行，匪曰徒费词。\n能转乱为治，可回灾为釐。\n不学后羿射，不效夸父追。\n捧轮上扶桑，洗光出咸池。\n苍生照共仰，九土光咸晞。\n五色太平象，重晕中兴期。\n昊穹耀华彩，万国长瞻依。",
        "dynasty": "宋",
        "collection_info": null
    },
    {
        "title": "游灵源天境遇雨各奔归晚坐以不是溪居者那知风雨来分韵得那字奉呈一笑",
        "author": "姚勉",
        "content": "灵源水有天，日涉胜趣多。\n同行十数子，散策经山坡。\n溪行小盘礴，石坐閒摩挲。\n野菊留余花，新梅看微柯。\n寒鸦落平田，暖鲤跳枯荷。\n是日冬曦温，景象如春和。\n笑谈不知归，亦有载酒过。\n忽瞻彼北山，黑云生嵯峨。\n阴晴反覆手，天测不可俄。\n长风舞红叶，急雨翻银河。\n儒冠各欹垫，僮屦皆奔波。\n路滑争牛羊，泥溅乱鸭鹅。\n席地听沾湿，樽沙委骈罗。\n五十笑百步，曳杖如横戈。\n林间偶自芘，弃甲我则那。\n留恋归不早，颠沛逢滂沱。\n出游不知时，废此啸且歌。\n绸缪无远虑，其如近忧何。\n兹游已狼籍，后计毋蹉跎。\n归欤亟诛茅，结亭依岩阿。\n震陵有帡幪，乐哉涧槃薖。",
        "dynasty": "宋",
        "collection_info": null
    },
    {
        "title": "麻子湖遇逆风",
        "author": "姚勉",
        "content": "嘉平既望余，玉冰发归桨。\n舟行苦滩涩，三日葛陂上。\n天寒岁云晏，道远空怅惘。\n行行且旬日，仅此舟泱漭。\n顺流风忽逆，进尺退或丈。\n鱼鼋反出没，涛浪相潏荡。\n茫茫水接天，四望极空敞。\n虽令归思滞，亦觉胸次广。\n是时羣鱼集，轧轧乱轻榜。\n纷来以千百，并进或三两。\n悬金上丝纶，跳玉中层网。\n中间数十辈，蓑笠牵画舫。\n沿流勤按视，似是此湖长。\n彼行良甚捷，此进不可强。\n倘无观鱼乐，孰慰岑寂想。\n篙师不告瘁，奇观亦可赏。\n黄昏成野泊，风雨助悽怆。\n势如潮汐来，怒若鼙鼓响。\n吾独安所适，幸不愧俯仰。\n缅怀金兰友，气义特慨慷。\n念我归苦迟，舍我愿先往。\n亟趋南浦城，择馆待税鞅。\n今宵此风雨，露宿必草莽。\n继兹更三日，会面一拊掌。\n屠酥酒同倾，共挹西山爽。",
        "dynasty": "宋",
        "collection_info": null
    },
    {
        "title": "白鹤",
        "author": "姚勉",
        "content": "白鹤有奇质，从古巢神僊。\n饥餐必瑶草，渴饮惟琼泉。\n朝飞阆苑霞，莫宿炎洲烟。\n一从落尘埃，六翮翦不全。\n身居樊笼中，心往云霄边。\n长鸣欲谁诉，顾影私自怜。\n清都梦如昨，欲去曾无缘。\n安得支道林，使之遂飘然。",
        "dynasty": "宋",
        "collection_info": null
    },
    {
        "title": "莲竹鹤",
        "author": "姚勉",
        "content": "莲为君子花，竹有君子操。\n深衣古君子，清以仙自号。\n徘徊莲竹间，似觉皆所好。\n水边立良久，林外復高蹈。\n翩然侧翅舞，意喜佳客到。\n客家江南村，幽处着吟帽。\n有莲环钓石，有竹近茶竈。\n胎仙夜生子，併入平安报。\n朅来踏京尘，久矣不闻耗。\n今晨三君子，一见慰怀抱。\n主人勿却客，借此日笑傲。",
        "dynasty": "宋",
        "collection_info": null
    },
    {
        "title": "醉芙蓉",
        "author": "姚勉",
        "content": "庭前木芙蓉，姿色夐殊异。\n初开花微碧，僊子淡云袂。\n逡巡改莹白，玉骨浄无滓。\n烂漫欲谢时，潮脸晕红媚。\n诗人第花品，独号此为醉。\n花虽无情物，司者定有意。\n晨醒粲初发，晚醉飒欲坠。\n乃知沉湎者，颠沛在造次。\n可以为酒箴，看花当欹器。",
        "dynasty": "宋",
        "collection_info": null
    },
    {
        "title": "赠相道士梁弥仙",
        "author": "姚勉",
        "content": "罗浮古洞天，花木丽春晓。\n仙人住其间，鸾鹄飞矫矫。\n尚有苍生心，一念百忧绕。\n日与诸贤游，仙人如此少。\n徐潘不可作，空有赠子诗。\n一蔡二李存，请子善视之。\n愿言福寿兼，长在白玉墀。\n寿域跻吾民，安用神仙为。",
        "dynasty": "宋",
        "collection_info": null
    },
    {
        "title": "题廉泉",
        "author": "姚勉",
        "content": "凛凛清献公，盛德世所仪。\n当年章贡治，去止琴鹤随。\n于水取廉泉，于人识濂溪。\n廉泉水之清，濂溪道之师。\n斯濂愿力学，彼廉犹可为。",
        "dynasty": "宋",
        "collection_info": null
    },
    {
        "title": "题腾芳书院",
        "author": "姚勉",
        "content": "若稽隆古时，教者家有塾。\n英材归乐得，粹学就私淑。\n淳风日云远，美意久不续。\n朱君魁杰士，卓见拔流俗。\n燕山霭椿桂，谢砌峙兰玉。\n所居必精舍，高继紫阳躅。\n朅来十亩地，建此一书屋。\n前山画屏列，暖翠泼晴麓。\n腾芳揭佳扁，意匠雅营筑。\n依墙御史柏，绕舍君子竹。\n雪香冠春葩，月馥播秋肃。\n回廊启斋扉，云荫纳乔木。\n亭桥跨天沼，槛影浸寒绿。\n中堂富图史，缥帙照籤轴。\n仰瞻圣贤像，冠履森在目。\n虚櫺设棐几，日静尝好读。\n南窗最明快，天籁响琴筑。\n延师启堂坛，规矩仿白鹿。\n义方已家庭，仁意更闾族。\n朋来秀子弟，户屦辐辏毂。\n击撞金石乐，真趣寄沂浴。\n似闻入腴壤，将使任教育。\n如斯迈种德，丰报在名禄。\n愿言众龙驹，相与策骥服。\n体兹腾芳意，誓必播芬馥。\n濯缨揽荃蕙，结佩撷兰菊。\n艺文摘香艷，义理浸醲郁。\n学苗勉哉植，仁种贵乎熟。\n大学先致知，中庸必谨独。\n胸襟富道德，词藻自充足。\n当知宏施设，得自大涵蓄。\n云龙起蟠泥，雾豹出隠谷。\n芳名会轩腾，霖雨天下福。",
        "dynasty": "宋",
        "collection_info": null
    },
    {
        "title": "题雪岩胡则潜诗卷首",
        "author": "姚勉",
        "content": "君有雪岩余雪坡，坡中雪少岩雪多。\n试将二雪平章看，坡中雪比岩如何。\n有人问我坡间雪，一色平铺寒玉洁。\n夜深明月可中庭，化作冰壶底俱彻。\n不如君岩雪更奇，怪松夭矫银龙垂。\n倚岩一啸望清晓，千崖万壑俱瑶池。\n莫将多少分优劣，只喜坡间同此雪。\n芦花月色一样看，吾雪本来无欠缺。\n羣芳秃尽梅始花，同云羃羃天之涯。\n蒲团竹屋坐听雪，春虫扑窗蟹行沙。\n书来题作雪家契，最爱君书此三字。\n世人爱热冷即嫌，我独与君同此嗜。\n雪无彼此只一家，玉堂茅舍何等差。\n红垆一片会真趣，藩篱剖破非封蜗。\n雪堂僊伯骑鲸去，天台雪巢復何处。\n与君分钓雪江寒，同唱孤舟蓑笠句。",
        "dynasty": "宋",
        "collection_info": null
    },
    {
        "title": "题李锐父所藏陈所翁龙轴",
        "author": "姚勉",
        "content": "所翁先生人中龙，豪气下吞江海空。\n当其得意作龙首，老手直与神天通。\n雄辞妙语层层出，醉中千幅笔一息。\n不遇先生大醉时，人间安肯留真蹟。\n先生往往自写真，非龙之龙盖其人。\n请君什袭宝此墨，此翁此墨不易得。",
        "dynasty": "宋",
        "collection_info": null
    },
    {
        "title": "题墨梅风烟雪月水石兰竹八轴",
        "author": "姚勉",
        "content": "清晨有客南昌来，袖出数幅春风梅。\n芳根不种生绡上，安得的皪霜葩开。\n霜葩能开不能谢，始信笔端生造化。\n细看入趣直欲攀，亦復不知梢是画。\n迎风冷笑斜窥檐，披烟淡竚拖轻缣。\n丰腴略带清晓雪，疎瘦半横初夜蟾。\n根栖怪石增奇绝，倒影寒溪照清洁。\n斜枝兰外侣幽姿，冷蕊竹间标劲节。\n超然笔法无糁尘，正欹仰俯态逼真。\n几回卷轴却復展，生意不穷看转新。\n只看幽韵自堪玩，莫道无香真可嘆。\n清香已在杳默中，暗起芬芳浮鼻观。\n平生爱梅如爱贤，恨无好句模幽妍。\n看君此画得天趣，妙写无声诗八篇。\n吾闻古来能画者，画马胸中有全马。\n君应满腹皆梅花，不尔安能笔潇洒。\n想君家住西山边，万梅谷中庐数椽。\n月宵携筇雪着屐，坐石瞰水窥风烟。\n纫兰傲竹今几年，餐香换骨身可僊。\n凝神吮墨淡一扫，不觉笔下花真传。\n嘆予自爱冰玉干，久藏一幅鹅溪绢。\n请君为作雪中百花头上开，挂我壁间供客看。",
        "dynasty": "宋",
        "collection_info": null
    },
    {
        "title": "送友人陈上舍兄弟试太学",
        "author": "姚勉",
        "content": "东风飒飒吹行李，荣送双龙璧池水。\n璧池浪阔高化龙，直透银河三万里。\n君家兄弟真鴈行，季方学行如元方。\n中眉不是弓刀软，个般人物宜胶庠。\n只今胶庠多俊杰，正是功名到时节。\n陈家原有两状元，释褐传胪未应别。\n顾余亦问京华春，苍蝇愿附骥尾尘。\n干将先去抉云雨，太阿行亦龙延平。",
        "dynasty": "宋",
        "collection_info": null
    },
    {
        "title": "送松麓李应龙彝甫携阿颖鹏升参学",
        "author": "姚勉",
        "content": "老龙本自天门出，跃入璧池聊换骨。\n鹏雏夭矫更不凡，平视南溟渺东渤。\n玉京道上五年前，曾见鳞翮双飞天。\n祇今江国梅花路，又送鹏雏逐龙去。\n明年秋风层云飞，后年春浪桃花肥。\n抟鹏高鶱龙速化，倘许共勒青冥鞿。",
        "dynasty": "宋",
        "collection_info": null
    },
    {
        "title": "送胡从甫刘仲山入京",
        "author": "姚勉",
        "content": "梅花先腊开香雪，魁信已随春漏泄。\n送君联骑入天京，不作人间儿女别。\n锦江俊秀皆朋俦，其间偏善胡与刘。\n胸襟巧蟠锦绣段，文采互照珊瑚鈎。\n采芹宫裏群游戏，文字颉颃春燕翅。\n西湖万柳娇春风，相期同缓看花辔。\n棘闱风动桂香秋，一驽那输双骅骝。\n我悲日色谩迷眼，君喜朱衣皆点头。\n青天一界蟾宫路，只要朋侪先着步。\n祝君猛去化为龙，行继延平跃云雾。\n君不见苏易简，不事探花与榜眼，明番状元未为晚。",
        "dynasty": "宋",
        "collection_info": null
    },
    {
        "title": "龙道者生日就状元局中置酒寄以诗",
        "author": "姚勉",
        "content": "去年六月初九日，天地光明一佛出。\n今年六月初九日，慈恩名标千佛一。\n吾家德本深栽培，庭阶煜煜芝兰开。\n自从有子即擢第，阿儿生时都带来。\n今朝宴客龙头局，遥想吾翁抱孙浴。\n手携俎豆与干戈，更提一笔苍生福。\n愿儿长成勤读书，忠孝一脉天相扶。\n张家师德梁家固，重入衣冠盛事图。",
        "dynasty": "宋",
        "collection_info": null
    },
    {
        "title": "侄阿钟觅字与诗",
        "author": "姚勉",
        "content": "阿钟五岁已大奇，从我觅字与觅诗。\n栗梨不爱爱纸笔，此意岂是寻常儿。\n吟诗写字非难事，字画是心诗是志。\n器量充周志气宏，劲笔雄辞皆极致。\n吾家鼻祖丰城公，庭叱百万无虓雄。\n子孙世袭节义风，流传直至江西翁。\n江西夫子今希有，四经七举为龙首。\n不作孙弘曲学儒，文章只是宗元佑。\n祖宗积善源深长，争奇竞秀生诸郎。\n诸郎更有如钟者，引领丹山羣凤凰。\n晓窗读书肯至午，夜灯琅琅明月庑。\n只今小年已勤苦，从此读书到十五。\n贯经穿史包今古，雪坡痴叔未足多。\n十驽骥子一跃过，河南晁氏曾有样。\n二十子弟俱高科，汝今羣从多兄弟。\n勋业相期各如意，家塾相师学圣贤。\n庙堂再拜传忠义，羲献帖，李杜诗，遗踪虽在不必追。\n请赓庆历徂徕颂，更立中兴浯水碑。",
        "dynasty": "宋",
        "collection_info": null
    },
    {
        "title": "贺族兄宠妾生子",
        "author": "姚勉",
        "content": "艷红香紫春正中，扶舆磅礴清气融。\n玉麟夜掣香案锁，五云裹送光玲珑。\n吾家自是诗书裔，秀杰相承擢丹桂。\n太丘合有二方儿，省华须着三尧继。\n近闻络秀生伯仁，喜君掌上明珠新。\n愿言种德相扶植，此子定是高车人。",
        "dynasty": "宋",
        "collection_info": null
    },
    {
        "title": "贺赵宰夫美任生子",
        "author": "姚勉",
        "content": "赵侯德与甘棠种，制邑三年民善颂。\n玉皇有诏趣归班，一夜长庚来入梦。\n丰江罗峰神秀夺，龙泉太阿光芒动。\n玉女擎香龙吐水，慈云亲抱麒麟送。\n怀玉僊人秀眉目，披羽笑出蓬莱洞。\n奇骨峥嵘千里骏，异采缤纷九苞凤。\n人生有子万事足，又值朝天欲飞鞚。\n骊珠在掌鳬在舄，庆事方新殊渥重。\n周公为父伯禽子，清庙明堂要梁栋。\n长成传取魁衣钵，天生奇材须大用。\n此儿见说骨已异，壮气衝天摇螮蝀。\n我识英物试使啼，他日定当盘石宋。",
        "dynasty": "宋",
        "collection_info": null
    },
    {
        "title": "贺孙舜皋子周岁",
        "author": "姚勉",
        "content": "卯君元是月中兔，药捣长生寿根固。\n去年此际挹秋清，飞驾冰轮碾风露。\n来为龙谷曾孙儿，生来一岁骨骼奇。\n广寒宫殿出身处，僊桂须还第一枝。",
        "dynasty": "宋",
        "collection_info": null
    },
    {
        "title": "赠新昌王蓝田三子",
        "author": "姚勉",
        "content": "太原曾有三珠树，花萼一团光彩聚。\n清晨肯挟三凤来，真是王家儿可誉。\n乃翁哦诗松竹阴，三儿吾伊玉应金。\n不须累碁捻蜡作跳虎，骏响续取河汾琴。\n沂公不作温饱计，他日帘前退丁谓。\n读书有用须济时，莫止觅官求富贵。",
        "dynasty": "宋",
        "collection_info": null
    },
    {
        "title": "访李兴伯不遇其家人命二子留宿有古人截髮撤荐之风喜诗之",
        "author": "姚勉",
        "content": "暮烟苍莽浮林麓，征人尚殿归鸦宿。\n山前知有故人家，急往叩门惊啄木。\n主人多日出未归，鹊飞三匝愁无依。\n刲羊忽逢伯仁母，设馔乃有襄阳妻。\n竹窗挂灯见二子，褒已自佳融更伟。\n烹鸡炊黍罗酒浆，奴饭马刍更充美。\n慨然好客尚父风，谪僊家人自不同。\n古来如此能有几，截髮留宾书入史。\n王珪他日贵勿疑，不须论客母可知。",
        "dynasty": "宋",
        "collection_info": null
    },
    {
        "title": "荐黄平仲过雪岩以诗代简",
        "author": "姚勉",
        "content": "秀岩万仞拔天起，划堮剜垠争怪诡。\n六花一夜积三尺，化作冰壶无表裏。\n幼舆丘壑自不凡，何况有雪被此岩。\n天教管领清凉界，雪岩自号冰书衔。\n岩前列植梅松竹，三友相从吾事足。\n灵台片雪晛不消，吐作新诗动惊俗。\n有客有客山水僊，挥毫欲写雪洞天。\n敲门试惊袁安眠，莫作剡溪王子船。",
        "dynasty": "宋",
        "collection_info": null
    },
    {
        "title": "赠墨客吕云叔",
        "author": "姚勉",
        "content": "昔我奏赋趋南宫，路逢墨客回仙翁。\n笔端搅动云雾起，裹送龙入天门中。\n熏风入对经前路，更觅僊翁一丸去。\n砚光旗影照丹墀，一笑天颜承雨露。\n谢恩独拜虽偶然，回翁墨好蜕使僊。\n时人从此填户买，锱铢可博黄金千。\n一名一第秋蝉翼，视草判花儿戏剧。\n殿头渍笔和金盂，方得回翁龙剂力。",
        "dynasty": "宋",
        "collection_info": null
    },
    {
        "title": "赠丹客邹道士",
        "author": "姚勉",
        "content": "退之不肯学神僊，宁只崛强处世间。\n紫阳先生亦有语，金鼎偷生讵能安。\n政令白日生羽翰，琼台玉宇高应寒。\n虎铅龙汞吾岂晓，独有炯炯心如丹。",
        "dynasty": "宋",
        "collection_info": null
    },
    {
        "title": "赠宗道士元一",
        "author": "姚勉",
        "content": "黄冠元帅之子孙，于今身入虚皇门。\n当年元帅扶宇宙，琐琐粘罕气可吞。\n汪黄沮挠不如意，空使英雄满襟泪。\n子孙从此懒作官，隠入云间羞用世。\n誓扫尘氛志未伸，中宵往往泣鬼神。\n家传一点心及物，烧作金丹功活人。\n苍生亿万方受苦，莫恋蓬莱隔风雨。\n急鞭秃角起丰隆，泻作甘霖苏旱土。",
        "dynasty": "宋",
        "collection_info": null
    },
    {
        "title": "赠黄道士思成祈雨感应",
        "author": "姚勉",
        "content": "丁巳孟秋春戊午，不雨三时嗟旱苦。\n低田高壠皆黄埃，佳种几成不入土。\n富家仓廪铁灌锁，民腹为雷泪为雨。\n更迟十日天不问，血肉磨牙总豺虎。\n县官祈祷聊具文，饥声嗷嗷恬不闻。\n山中道士睡不着，鞭龙起电驱风云。\n天瓢点滴翻骏马，一日甘霖遍天下。\n尽将昨夜赤千里，化作今朝青四野。\n农家笑语无愁声，指日可望天太平。\n熙朝真主圣且明，汉雨不待宏羊烹。\n或言天民天自恤，或夸调燮有新术。\n山中道士不言功，饱饭熟睡听松风。",
        "dynasty": "宋",
        "collection_info": null
    },
    {
        "title": "赠山月道士",
        "author": "姚勉",
        "content": "山高月小赤壁游，梦中道士鹤掠舟。\n当时此鹤是君否，犹爱山月悬高秋。\n夜深万籁寂不嚣，金波行空烂将流。\n划然一啸拍栏玉，宇宙万物皆浮沤。",
        "dynasty": "宋",
        "collection_info": null
    },
    {
        "title": "题道士潇碧",
        "author": "姚勉",
        "content": "此君苍苍谁手植，万箇琅玕列如戟。\n翠寒绿浄不可唾，一片化作潇湘碧。\n堂中有人有诗癖，日坐清阴听玉击。\n岩廊舜正南风琴，不作江边泪斑滴。",
        "dynasty": "宋",
        "collection_info": null
    },
    {
        "title": "中秋放舟",
        "author": "姚勉",
        "content": "玉壶潇洒澄风露，一派银河卷轻素。\n九秋此夜恰平分，冰轮碾上青霄路。\n绕枝散乱惊飞鹊，捣药分明见灵兔。\n荻花冷浸一汀水，桂子香飘半天雾。\n江山如画洗尘目，风景入诗多秀句。\n乘风缓放牛渚舟，仰空长歌赤壁赋。\n狂来举楫直欲舞，兴到行杯不知数。\n此江流水自千古，此月照人知几度。\n一年好处在今宵，不到天明莫归去。",
        "dynasty": "宋",
        "collection_info": null
    },
    {
        "title": "西山雪岭",
        "author": "姚勉",
        "content": "风掀晴空作顽冷，雪欲成冰漫翠岭。\n白云崷崒堆不散，玉龙蜿蜒睡未醒。\n岷峨太白横参井，移作西山奇处景。\n洪崖安在呼使来，与驾飞车登绝顶。",
        "dynasty": "宋",
        "collection_info": null
    },
    {
        "title": "清江曲",
        "author": "姚勉",
        "content": "夹岸桃花燕子飞，一江春水鳜鱼肥。\n丝纶百尺烟波阔，午夜鸣榔载月归。\n扁舟一叶横沙觜，得鱼烂醉东风裏。\n绿杨深处酒醒时，半江潮落天如水。\n万顷沧波五月凉，一川红锦藕花香。\n绿蓑青笠鸣疎雨，老树残烟带夕阳。\n野船细火夜明灭，一笛风清楚天阔。\n无鱼无酒且归来，篷底萧疎卧明月。\n万里西风双鬓华，江南江北老天涯。\n潇潇两岸梧桐叶，漠漠半川芦荻花。\n柔橹声中山水绿，一丝买断黄金屋。\n沙边鸥鸟莫相猜，是非不到清江曲。\n苇折荷枯人未归，波寒霜落鴈初飞。\n不知节物时时换，又折梅花下钓矶。\n青山四面清歌发，几点沙鸥起天末。\n一任长年醉则休，醒时独钓寒江雪。",
        "dynasty": "宋",
        "collection_info": null
    },
    {
        "title": "桃源行",
        "author": "姚勉",
        "content": "武陵溪边翁好渔，笭箵钓车日采鱼。\n扁舟为家苇为屋，岂知世有神僊居。\n晓来不记舟行路，忽在桃花深绝处。\n红云杳叆望欲迷，绛雪缤纷落无数。\n水源尽处便逢山，一径似通人往还。\n穿花竟出洞谷口，别有天地如人间。\n青山高下鳞鳞屋，秀野桑麻深泼绿。\n春深耕罢犊牛眠，昼静人閒鸡犬熟。\n村中老幼皆相知，惊逢外人子为谁。\n平生采鱼不到此，借问此是蓬莱非。\n笑言此亦人间耳，闻有蓬莱何处是。\n秦初避乱偶此来，今日已传秦几世。\n渔家不识青史编，相传去秦六百年。\n吁嗟已不闻汉魏，岂復知今晋太元。\n当时祇恐秦万世，携家挈邻相远避。\n早知秦不五十年，安得种花来此地。\n采药山人去不归，啖松女子今何之。\n种桃着花尚未实，未必岁月多如斯。\n家家置酒延鸡黍，便好卜邻花底住。\n中心自喜口不言，后日重来今且去。\n悽然辞别便登舟，依旧花间溪水流。\n插竹谩标来处路，鸣榔无復旧时游。\n顾家一念僊凡隔，如梦惊回寻不得。\n当时不与俗吏知，或可重寻旧踪迹。\n五胡云扰岂减秦，晋人合作桃源人。\n渔郎出山自失计，秦人绝踪应未仁。\n渔郎渔郎休太息，渔家自有神僊国。\n鲙鲈沽酒醉芦花，此乐桃源人未识。\n神僊有无何渺茫，退之此语诚非狂。\n渊明作记亦直寄，便如东皋志醉乡。\n秦风锲薄难与处，晋俗清虚何足数。\n愿令天下尽桃源，不必武陵深处所。",
        "dynasty": "宋",
        "collection_info": null
    },
    {
        "title": "送陈纠任满归",
        "author": "姚勉",
        "content": "江西道院春风裏，田里嘆愁声不起。\n黄堂太守政如神，馆阁掾官清似水。\n掾官皆清谁最优，寮中录参陈太丘。\n奋身原自科第出，不比刀笔庸常流。\n生平妙得书中趣，默会钦哉恤刑句。\n木天玉堂未肯游，且为黎黔了冤诉。\n操心仁恕真崔公，汤渖沐浴羣囚同。\n雷轰电烛不留滞，狴犴昔满今俱空。\n归巢羣鹊依庭木，春昼圜扉芳草绿。\n政成来泛幕中莲，吏案凝尘无讼牍。\n几年摧政冰霜严，生怕欢与愁俱添。\n公挥椽笔议革弊，和气霭霭生青帘。\n感恩戴德殊未已，凤诏飞来趣行李。\n云衢直上骤骅骝，一日追风千万里。\n昔公留此民如瘳，今公去此民如愁。\n父老何尝欲君去，州县但恐难公留。\n陈平他日宰天下，大志奇材见分社。\n况公阴德似于公，宁不高车乘驷马。\n于公受报在子孙，天今报公及公身。\n公身荣显復子孙，造物岂负真贤人。\n锦帆招飐冬冬鼓，愁听数声离岸橹。\n公还为雨泽九州，多为高安添滴雨。",
        "dynasty": "宋",
        "collection_info": null
    },
    {
        "title": "送杨帅参之任",
        "author": "姚勉",
        "content": "古来幕府俱才雄，子美严武韩裴公。\n近时幕府养清望，一事不到筹帷中。\n先生人物宜台省，岂合官曹坐閒冷。\n祇今时事欠撑拄，袖手旁观应不肯。\n浔阳戈甲屯如云，天子命我参卿军。\n江头策马枭黠虏，快作当年虞允文。\n欲知允文宰相业，只观采石江头捷。\n满望麒麟第一功，不唱阳关第三迭。",
        "dynasty": "宋",
        "collection_info": null
    },
    {
        "title": "送高录参美任",
        "author": "姚勉",
        "content": "高安之民椎且质，空蒙恶声头上笔。\n独惟猾吏可怕人，架鹰腾霄柙虎出。\n贪官乞钱吏手中，庸官仰笔描吏容。\n狱情黯菼直为曲，虽欲辨雪何由从。\n先生来纠高安狱，直道仁心作民福。\n吏知积德不忍欺，囚感吐诚争首服。\n掉头不肯狥上官，几回拂意思挂冠。\n伸冤振抑必得请，媿杀同列双颧丹。\n先生种满甘棠了，天子知贤恨官小。\n若人底处可安排，不在玉堂应凤沼。\n鳣鲸自不沟渎留，郡官无贤民却愁。\n愁公归去莫报德，但祝高门于定国。",
        "dynasty": "宋",
        "collection_info": null
    },
    {
        "title": "送郑编修罢任",
        "author": "姚勉",
        "content": "江城雪作阴如莫，儿样老翁啼塞路。\n云深日隠天不知，驱马萧萧使君去。\n使君四海郑村边，人是白玉堂中僊。\n君谟政事文永叔，五花为笔蒲为鞭。\n民酣醇酎春风裏，吏姦如鱼在寒水。\n横江立石霓截流，要使千年履如砥。\n瓜时且及报政成，汉法选表宜公卿。\n况今世号天清明，如何饥乌啼夜声。\n饥乌聒聒正攫肉，惊起鸾凤腾去速。\n世间公论竟有否，污此无瑕雪团玉。\n杭州白傅亦自无，若有薏苡犹疑珠。\n中湖筑堤到今赐，当时憸儿羣谤苏。\n先生去住轻蝉翼，一笑归欤黜如陟。\n但民失母士失师，欲取谗人投有北。\n浮云岂解终为昏，先生即来直北门。\n偏州毕竟着不得，滂沛霖雨苏干坤。",
        "dynasty": "宋",
        "collection_info": null
    },
    {
        "title": "次杨监簿上陈守赈灾韵",
        "author": "姚勉",
        "content": "稻田碁局分郊区，人烟尽障联城隅。\n新秧入夏种俱了，一色秀绿连天铺。\n年丰正为忧国愿，雨霪忽动民愁吁。\n浪浪竹瓦日鸣瀑，烂烂苔砌长跳珠。\n江流入市舞篙楫，野潦断路迷樵苏。\n孤树空留白屋少，平地欲缩青天舒。\n犬鸡登檐叫云雾，蛟鼍上岸疑江湖。\n使君视民容有蹙，忧且萧墙非颛臾。\n家没半扉鼃上竈，食不一粟糟为餔。\n鹑衣鹄形避沦没，槁项髫额相携扶。\n下车以来宣德意，但有宽政无急符。\n溺饥沓至盖由己，食必稷奏土禹敷。\n故侯遗我四百万，指此亟作民良图。\n馈无所处不受是，君子货取安可乎。\n分甘固欲买不语，沟清那肯同渠污。\n一朝尽散色不靳，可使被泽遗匹夫。\n钱从民来復还民，涂血不用子母蚨。\n坐令鴈泽得復集，岂但鱼沫聊相濡。\n四旬奚堪水五至，十室不忍烟九无。\n只求编氓易菜色，宁计私橐如匏虚。\n方今污吏争侵渔，溪壑不厌求赢余。\n官钱花破入私帑，期限火急催民输。\n贪者尽笑公迂儒，安得天下皆公迂。",
        "dynasty": "宋",
        "collection_info": null
    },
    {
        "title": "次杨监簿新闢小西湖韵",
        "author": "姚勉",
        "content": "搜奇抉异三十载，此湖如玉韫而待。\n发源远自锦江来，汇流近与柴门对。\n山川融结自古有，造物扃藏深意在。\n瘦筇曾作日寻讨，一见便觉天广大。\n两山宛似南北峰，况有层塔相映带。\n芰荷十里萼绿华，雪月三千银色界。\n深藏最有君子意，自衒殊非小人态。\n西湖每遇苏雪堂，妙句尚忆秦淮海。\n此湖端为旧游发，㘲重未信吾州隘。\n铁庵蜀珍坡僊派，下笔作诗风雨快。\n从今新瑞次古杭，敢贺此湖贡庆会。",
        "dynasty": "宋",
        "collection_info": null
    },
    {
        "title": "题河沙寺西崖",
        "author": "姚勉",
        "content": "河沙古寺临江干，山如蜿蜒翠龙蟠。\n入门双石踞虎豹，排云万竹森琅玕。\n山中有景开屏面，路入西崖羊角转。\n一湖横陈白于银，一溪西来浄如练。\n僧言此处好结亭，孔方绝交呼不应。\n竹阴深中即亭子，风月为户云为櫺。\n寄赀录事今岂少，不日诛茅坐林杪。\n饭余曳杖一登临，看尽青天没飞鸟。\n晚天落日浮湖光，渔舟相连鸿鴈行。\n浩歌横笛互相答，底处更欲求潇湘。\n荷山对面不盈咫，门前吾家锦江水。\n何时亭子高崔嵬，年年钓蓑为此来。",
        "dynasty": "宋",
        "collection_info": null
    },
    {
        "title": "题南昌邑大夫俞君尊公坦庵",
        "author": "姚勉",
        "content": "人心机擭日以非，太行羊膓同一巇。\n坦庵先生独不尔，方寸境界天平夷。\n絃歌武城有贤子，宽旷襟怀亦如此。\n会令天下归此庵，荡荡康庄行九轨。",
        "dynasty": "宋",
        "collection_info": null
    },
    {
        "title": "梁新恩送龙涎香杯",
        "author": "姚勉",
        "content": "神龙侧枕琼瑰卧，表裏透熏香玉唾。\n巧工斲取破天馨，碎屑沉兰百芳和。\n制成七宝金霞觞，犹带岭外梅花香。\n醁醽一酌发奇馥，满中滟滟浮龙光。\n感君遗我真情厚，归拜庭椿一杯酒。\n峻第高官不足荣，人生只愿亲庭寿。",
        "dynasty": "宋",
        "collection_info": null
    },
    {
        "title": "谢胡龙溪惠酒材及五德",
        "author": "姚勉",
        "content": "腊寒无酒虚瓶罍，雪窗孤此梅花开。\n干檐鹊噪帐鹤舞，苍头疾足龙溪来。\n龙溪遗我明珠斛，玉蕊僊花光照目。\n急呼侍儿洗瓮盎，压此蒲萄一江绿。\n缸中酒熟鸡更肥，瘿樽竹筯常相随。\n故人故人来何时，安得勇赴鸡黍期。",
        "dynasty": "宋",
        "collection_info": null
    },
    {
        "title": "余评事惠龙团兽炭香璎鳬实且许以百丈山楮衾而未至",
        "author": "姚勉",
        "content": "青禽衔云落蓬壶，风檐快读光眉鬚。\n百朋珍贶罗庭隅，一一皆可当清娱。\n建溪龙焙香云腴，香璎巧制来东吴。\n鬅鬙兽炭奇形模，辟邪天禄狮熊貙。\n王家舄种君家鳬，晴沙暖抱明月珠。\n雅意下照僊人癯，矮窗醉兀诗情孤。\n蒲团松拂烧红炉，蜗庐积冻春潜驱。\n侍儿金珞香玉肤，月铛着雪煎春酥。\n窗前笑玩娇黄雏，能言直可贡上都。\n其波及晋皆君余，独欠一幅横云铺。\n王孙醉拥红氍毹，楮生长揖非吾徒。\n藤床纸帐恰此须，能供梅花清梦无。",
        "dynasty": "宋",
        "collection_info": null
    },
    {
        "title": "赠棋翁挟二童皆高弈",
        "author": "姚勉",
        "content": "蓬莱阆风白云乡，琼楼玉馆相低昂。\n蟠桃影滴仙露湿，壶天昼日和春长。\n老僊鬓眉白于雪，双侍女僊冰玉洁。\n龙牙棋子琅玕盘，消遣洞中閒日月。\n乘风来戏尘凡中，皓鹄骖以双鸾红。\n女僊似是王屋妇，老僊似是商山翁。\n一声飞雹枰中落，应手钧天僊乐作。\n环看侧睨惊相呀，尽是人间未曾着。\n人间事变如云轮，面势更改番番新。\n抚枰不是少奇着，往往当局多迷人。\n五老峰前白鹤址，昼眠扃门日清美。\n棋声流水古松间，忽然闻之雪堂喜。\n雪堂欲学竟不能，不如旁观眼自明。\n马鞍听朽柯听烂，局中有路能长生。",
        "dynasty": "宋",
        "collection_info": null
    },
    {
        "title": "赠定轩游季升",
        "author": "姚勉",
        "content": "海风吹潮浊如泥，咫尺不辨鱼与龟。\n秋潭表裏冰镜浄，下瞰直可茎鬚眉。\n乃知有万不齐物，心到定处皆能窥。\n君心久矣波不起，天地不逃圆镜裏。\n胸中玲珑列星宿，眼底远近佳山水。\n人言君脚踏四方，不知君閒谓君忙。\n寒炉曾与话清夜，始觉牖户虚生光。\n我生之日直南斗，逢人得駡不脱口。\n而今只把定眼看，得失空花总何有。\n但愁国事纷披猖，举棋不定观惊旁。\n天倾地仄欠撑拄，安得不动铁脊梁。",
        "dynasty": "宋",
        "collection_info": null
    },
    {
        "title": "赠邮文秀才",
        "author": "姚勉",
        "content": "风行水上真文章，不羽不胫游四方。\n妙语缀入牙颊香，意有佳客扬其芳。\n美君金璧不愿将，多文为富纷储藏。\n牙籤玉轴缃缥囊，书船贯月飞虹光。\n鼎肉试取一脔尝，珠玑璀璨锦绣张。\n疾指快读下五行，虎凤蔚跃蛟龙翔。\n尚欲效学鸡林商，遍索伟制丰行装。\n哲匠谨勿麾门墙，当遣纸价贵洛阳。",
        "dynasty": "宋",
        "collection_info": null
    },
    {
        "title": "赠真术秀才",
        "author": "姚勉",
        "content": "天台真术李秀才，手持先兄遗墨来。\n先兄已矣遗墨在，三读感噎重生哀。\n哀余试问子何术，星斗纷翻舌端出。\n不须问术只观诗，诗好应知术真实。\n大凡学术总要真，不真误杀天下人。\n近来世人多弄假，不独肆中谈命者。",
        "dynasty": "宋",
        "collection_info": null
    },
    {
        "title": "赠古朴相士",
        "author": "姚勉",
        "content": "巧夫纵诞争说相，口角澜翻如剪样。\n眼中元不识英奇，随世炎凉分下上。\n贡谀乞得贵人诗，红籤綵轴珍携持。\n未遭穷士或有赠，烂在醤瓿问不知。\n如斯等辈真肉眼，砂裏精金岂能拣。\n古朴相士却不然，品题每在未遇前。\n前时赠诗纸欲朽，逢人夸张不去手。\n古朴相士真识人，识人须要当贱贫。\n信知巧者尽虚僞，惟有朴者全天淳。\n愿君终身如此朴，俗态高低不须学。",
        "dynasty": "宋",
        "collection_info": null
    },
    {
        "title": "赠金斗相士",
        "author": "姚勉",
        "content": "君有金斗盍自珍，持此量我非其人。\n欲我觅印如苏秦，我宁满吃三斗尘。",
        "dynasty": "宋",
        "collection_info": null
    },
    {
        "title": "赠行在李主人二子",
        "author": "姚勉",
        "content": "李家自古两诗仙，太白长吉相后先。\n蟠螭屈曲作妙语，到今气焰干云天。\n君家家裏二奇子，眼如明珠头玉峙。\n长成学取二仙人，要使诗人常姓李。",
        "dynasty": "宋",
        "collection_info": null
    },
    {
        "title": "赠天王长老无着",
        "author": "姚勉",
        "content": "唐有一僧妙医药，得大医王三昧觉。\n雨中盥手瀑檐飞，惊嘆病龙腥唾落。\n须臾云雾忽销霁，白髮老人来矍铄。\n自言病中困行雨，愿得良鍼苏脉络。\n授方寸剂应时愈，拜奉僊方效思邈。\n此事今无古信然，说与时人谩惊噱。\n早来忽得绢素轴，挺挺祥龙露头角。\n心知此龙非病者，喷雾洒云天洗濯。\n龙身不病泽四方，万物全生总安乐。\n此龙此医今是谁，天王长老僧无着。",
        "dynasty": "宋",
        "collection_info": null
    },
    {
        "title": "赠饶春卿",
        "author": "姚勉",
        "content": "扁鹊华佗不可作，龙宫宝方闭金籥。\n春卿奚氏剑江饶，老眼荧荧仙授药。\n传翳五世活几人，计日而愈功何神。\n县疣附赘夜惊失，立使笑语开嚬呻。\n方今气运乖生盭，天地中盘大痈痔。\n护疽养疾谁见忧，彼何人斯甘吮舐。\n石犹生我疢毒多，能治不使如国何。\n呜呼安得医国之老如此手，勿谈时事且饮酒。",
        "dynasty": "宋",
        "collection_info": null
    },
    {
        "title": "潘吴二察甚振风采刘仲山有诗因次其韵",
        "author": "姚勉",
        "content": "国家元气几如髮，章李以来几台察。\n翻盆窥瓮若不闻，射影含沙但潜发。\n坦途自诧忘羊肠，坚冰恐已在履霜。\n熙丰旧人正伺隙，乃尔寂寂无精光。\n抨弹已上旨宣谕，谏不能行法当去。\n老乌欲食不再鸣，幸有新来柏台疏。\n蛰霆忽击聩者惊，不待数月如阳城。\n中书君已非偃月，何事亦恶仗马鸣。\n奏疏流传人吐舌，未死姦谀面赪热。\n祇今时事尚可言，奏四十章当一月。\n直言不惮方威灵，本朝未尝言罪人。\n但图奏上天子喜，莫管近前丞相嗔。\n向来庆历子唐子，千古名垂汗青史。\n瘴山炎海固鬼愁，志士宁能彼易此。\n风尘澒洞何如时，麒麟豺虎方争驰。\n士所当为未止此，志完幸听承君规。",
        "dynasty": "宋",
        "collection_info": null
    },
    {
        "title": "丁巳春言事西归和朱子云赐诗韵",
        "author": "姚勉",
        "content": "鲤鱼书来上谁字，斗牛光中湖海士。\n梅花腊雪曾会面，桃李春风一弹指。\n剥书得诗意雄杰，钟吕惊闻筝笛耳。\n懦夫有闻气可作，姦谀未诛神已死。\n奴唇争笑乃独否，我心有同固如此。\n君家请剑攀折槛，远胜衣绣夸归里。\n立朝日少谏多藁，况有竹林老夫子。\n百年易了富与贵，万古不磨天此理。\n笑駡从渠官欲好，妻妾羞人身不耻。\n获禽一朝固可十，天下良工安肯诡。\n古人寥寥今不见，举世滔滔此皆是。\n蛾眉方遭众女嫉，足音忽动空谷喜。\n我欲浄洗后土泥，子为快挽天河水。",
        "dynasty": "宋",
        "collection_info": null
    },
    {
        "title": "和杨监簿咏梅",
        "author": "姚勉",
        "content": "不知年换山无历，日短着书阴自惜。\n臞僊谁与伴清孤，竹裏梅花破幽寂。\n月窗看影嗔晓夺，雪径寻花惊夜失。\n绝怜一点清淡意，不作羣芳妖艷质。\n梦寒翠羽真恐涴，香远细腰何敢即。\n广平亦作软媚语，可笑铁心轻变易。\n梅州参彻梅花髓，句中有味供紬绎。\n冰瓯涤笔想更奇，试为此花重请益。",
        "dynasty": "宋",
        "collection_info": null
    },
    {
        "title": "送孙龙谷",
        "author": "姚勉",
        "content": "煌煌南方老人星，天边飞来地上行。\n秀眉方瞳琐骨耸，升降步履如风轻。\n生平见说勇为义，十指团栾一和气。\n祇今福寿天所报，眼底曾孙家四世。\n瑞祥融作合干松，岂惟义聚蒙天封。\n义人合得松样寿，孙枝蓊勃环老龙。\n先生教人忠与孝，家法可为民则效。\n道中有福理自然，必收诗书仁义效。\n子孙森列皆有文，次公长公为弟昆。\n曾孙早娶见玄孙，蒲轮迎召登金门。",
        "dynasty": "宋",
        "collection_info": null
    },
    {
        "title": "送李幼章",
        "author": "姚勉",
        "content": "梁间呢呢燕将雏，林中栌栌反哺乌。\n君前舍羹颍谷子，橐中寘箪翳桑夫。\n五年得金方还养，有妇有妇愁秋胡。\n士生志大虽江湖，不堪回首飞云孤。\n伏雌扊扅且未论，占鹊日日旦及晡。\n箧中莱衣幸可着，腰下何必印若苏。\n因君归去长嗟吁，君有母遗我独无。\n为亲负米今已矣，落日恸哭悲丘墟。\n愿君升堂奉甘腴，毋使专美徐仲车。",
        "dynasty": "宋",
        "collection_info": null
    },
    {
        "title": "九日简张倅",
        "author": "姚勉",
        "content": "西风破帽吹不斜，东篱绕行空嗅花。\n隔墙酒熟无邻家，草堂欠醉从谁赊。\n亦思峰头作重九，安得天风吹滟酒。\n别驾倘作城南期，贤似江州王太守。",
        "dynasty": "宋",
        "collection_info": null
    },
    {
        "title": "送胡季㢸入太学",
        "author": "姚勉",
        "content": "春秋自有胡氏学，尽束诸家上高阁。\n当时小试锦江城，横翼秋风天一鹗。\n祇今冠带圜桥门，孤罴兀坐空狐羣。\n近来文气颇卑苶，要使四海宗雄文。\n余生志愿游璧水，竟隔蓬莱三万里。\n虽然末第偶成名，俗骨自怜凡可鄙。\n君今换骨向时中，六馆名流自不同。\n宰相状元三舍选，斋前碑字看填红。",
        "dynasty": "宋",
        "collection_info": null
    },
    {
        "title": "送漆文甫尉分宜",
        "author": "姚勉",
        "content": "吾兄梅花冰雪臞，胸中万卷行石渠。\n同生丙子自兄行，才学推兄更有余。\n月中折桂仍先余，兄骑快马余蟾蜍。\n一行作尉表贰邑，春台春风宜吹嘘。\n阿瞒綵棒谨勿设，民命今皆辙中鱼。\n合得官职听自除，觅荐莫作迎逢谀。\n寒斋话别酌霜月，祝子但此霜月如。\n欲留不可空揽袪，兄出我处从今疎。\n兄出我处从今疎，有便但寄箴规书。",
        "dynasty": "宋",
        "collection_info": null
    },
    {
        "title": "送琴隠吴君",
        "author": "姚勉",
        "content": "天高日烈势欲然，秧已生节未入田。\n谁欤操琴尊师涓，使我赤地里至千。\n风雩且歌吾自乐，穷阎不可无炊烟。\n熏时解愠民望切，亟为我作南风絃。",
        "dynasty": "宋",
        "collection_info": null
    },
    {
        "title": "题谭君诗集",
        "author": "姚勉",
        "content": "建州衣钵传武功，山谷濠梁窥谢公。\n谭君之诗何自工，君家诗有冰清翁。\n野塘千顷涵秋风，资奁尽在奚囊中。\n苏僊今已骑虬龙，野塘钓艇君谁同。",
        "dynasty": "宋",
        "collection_info": null
    },
    {
        "title": "赠彭花翁牡丹障",
        "author": "姚勉",
        "content": "洛之花图欧公诗，惊怪天巧呈新枝。\n自言当时记者数十种，姚魏后有潜溪绯。\n蜀之花图景仁句，香雪蕊金藏不露。\n径围三尺瑞云红，尚有二花添未具。\n此花非惟今所无，世间久亦无此图。\n东南花样自来小，如盘能几多如盂。\n晓来明眼花翁作，风韵宛然如蜀洛。\n写作花中第一花，羣类一时都脱落。\n想渠欹笔小盘礴，心去化工无一膜。\n天上司花巧不神，笔底春风光欲烁。\n笼寒不假青蒻庵，护日何须碧油幙。\n月坡堤，张家园，郭令公宅东街偏。\n锦衾绣帐相接连，一夜移入歌堂巅。\n吴台教战娃数百，汉宫列侍娥三千。\n鲛绡十丈思公谱，锦茵万态元舆赋。\n花自长春蜡不封，根无下土虫难蠹。\n花翁花翁子诚能，见渠此画万感增。\n此花昔惟载本草，流传至唐花始好。\n移来从武曌，爱重由环儿。\n名花与倾国，初着沉香词。\n从此帝城春，争逐赏花期。\n径尺夸千朶，万钱买一枝。\n三街九陌沸游赏，冠盖车马相追随。\n自入天朝花最盛，长寿不数唐崇敬。\n岂非洛阳天下中，和气又非长安同。\n故令百卉巧变幻，黄绯紫白深浅红。\n簪花下至采樵子，献花上至蓬莱宫。\n或言此花特妖媚，只解趋时争富贵。\n阿曌移来丑此妍，阿环贵重荣犹悴。\n四香阁上属谁家，朝恩宅裏知何地。\n世人浪自相矜夸，看到子孙能几家。\n我言此罪不在花，自是时辈争荣华。\n洛人珍重姚黄不轻畀，一根不入权豪第。\n花知天朝真治世，万古天藏发奇秘。\n洛不爱宝蜀出珍，如凤如麟王者瑞。\n洛中富推程与邵，蜀之苏范辉相照。\n人品亦如花品高，斯人斯花古来少。\n后来蜀洛党小分，世间万变如轮云。\n洛阳名园占治乱，读书至此空三嘆。\n洛宫禾黍今离离，蜀道峨眉更惨凄。\n花翁作此岂无意，要见祖宗全盛时。",
        "dynasty": "宋",
        "collection_info": null
    },
    {
        "title": "京城苦热",
        "author": "姚勉",
        "content": "羲和鞭日就地行，祝融张伞烧空明。\n钱塘人家苦偪仄，行立坐卧皆如蒸。\n清宫水殿山峨雪，夜饮相携冰玉洁。\n温泉浴罢清风来，太液池边芰荷月。\n王公甲第连云霄，松泉竹石秋萧萧。\n龙皮浅沁寒坐客，骊珠直上清尘嚣。\n天上清凉不知暑，炎热人间徒自苦。\n亦有江南云水乡，胡不归欤钓烟雨。",
        "dynasty": "宋",
        "collection_info": null
    },
    {
        "title": "梦保母如儿时",
        "author": "姚勉",
        "content": "忆昔儿时衣百花，阿母扶我上戏车。\n两岁读书未离乳，书罢寻乳犹归家。\n年方十三失阿保，弱冠慈母僊去早。\n祇今堂上独灵椿，念及庭萱怨露草。\n夜来忽梦如儿年，阿保携抱慈母怜。\n人生安得常童颠，只作婴儿啼母前。",
        "dynasty": "宋",
        "collection_info": null
    },
    {
        "title": "题魁字轴",
        "author": "姚勉",
        "content": "玉衡杓建天之纲，枕参魁耀森寒芒。\n总提众星环侍傍，仰望熠熠开神光。\n有美俊容分天章，收入翰墨何淋浪。\n一笔三丈超寻常，字势直作蛟龙骧。\n锦装玉轴垂高堂，标灵发异呈嘉祥。\n即吐奇策先众芳，巍峨姓字压四方。\n魁下三台炳煌煌，上拱紫极天中央。\n作第一流谨勿忘，冠冕今古万世香。",
        "dynasty": "宋",
        "collection_info": null
    },
    {
        "title": "赞赵直阁所藏四美人画 春",
        "author": "姚勉",
        "content": "晴丝暖絮浮春光，牡丹醉裏微风香。\n绣帘不捲日低柳，百啭黄鶑啼断肠。\n玉儿步整金莲稳，回首光流花面粉。\n娇慵欲去未肯行，一径落红愁踏损。",
        "dynasty": "宋",
        "collection_info": null
    },
    {
        "title": "赞赵直阁所藏四美人画 夏",
        "author": "姚勉",
        "content": "瑶台梦断敲门竹，凤蹬温泉新出浴。\n侍儿扶起娇不禁，蝉翼红绡影红玉。\n晚蝉声裏追新凉，藕腕轻拖龙巾长。\n留仙裙舞风力软，不知何处荷花香。",
        "dynasty": "宋",
        "collection_info": null
    },
    {
        "title": "赞赵直阁所藏四美人画 秋",
        "author": "姚勉",
        "content": "林梢脱叶飞斜阳，寄书鴈着西风行。\n恩情怕学中断绝，画扇未忍高秋藏。\n小庭寂寞归鸦后，蹙损远山双峰斗。\n泪珠湿袖对黄花，人比黄花又更瘦。",
        "dynasty": "宋",
        "collection_info": null
    },
    {
        "title": "赞赵直阁所藏四美人画 冬",
        "author": "姚勉",
        "content": "红炉暖阁烘如春，玉琴不抚生微尘。\n梅花嗅罢寂无语，千里潇湘思故人。\n燕钗和闷都敲折，愁搅柔肠千万结。\n沉吟望断信不来，同云暗酿江天雪。",
        "dynasty": "宋",
        "collection_info": null
    },
    {
        "title": "题杨妃出浴图",
        "author": "姚勉",
        "content": "温泉暖滑留余香，芙蓉出水红生光。\n宝钗义髻亸龙凤，力困未必忺霓裳。\n敛衣侧步无穷意，犹胜朝来海棠睡。\n谁知迎洗锦綳儿，已在华清赐浴时。",
        "dynasty": "宋",
        "collection_info": null
    },
    {
        "title": "题西施捧心图",
        "author": "姚勉",
        "content": "纻罗山头浣纱余，酥胸娇拥颦不舒。\n高轩直盖填寒闾，东家少妇羞弗如。\n越宫选进吴王侧，光照姑苏春夺色。\n鸱夷心痛痛更深，亦自颦眉但忧国。",
        "dynasty": "宋",
        "collection_info": null
    },
    {
        "title": "赞张英玉所画山谷老蚁蝶图",
        "author": "姚勉",
        "content": "穹碑一立承天寺，吟骨遂重宜州楼。\n当年羣蚁亦策勋，岂知须臾梦封侯。\n南柯一散风雨恶，未若栩栩为庄周。",
        "dynasty": "宋",
        "collection_info": null
    },
    {
        "title": "赞张英玉蝉惊螳螂图",
        "author": "姚勉",
        "content": "一螳踉蹡上枯柳，一螳欲上鼓剑走。\n惊蝉侧翅着树枝，性命几成落渠手。\n物生远害当知几，不知犹可况已知。\n千枝何处无风露，莫曳残声急飞去。",
        "dynasty": "宋",
        "collection_info": null
    },
    {
        "title": "禽言十咏 不如归去",
        "author": "姚勉",
        "content": "翠烟深樾江村雨，蜀魄催春劝归去。\n劝春春去劝未休，客子伤春惨心绪。\n只今蜀土锦城荒，蜀客望西悲故乡。\n故乡蜀客归不得，何况当时蜀帝王。",
        "dynasty": "宋",
        "collection_info": null
    },
    {
        "title": "禽言十咏 泥活活",
        "author": "姚勉",
        "content": "黄梅蒸雨已几时，路泥活活没马蹄。\n前山咫尺似千里，十步九跌行人疲。\n漫塍白水秧欲老，黄云渐黑麦欹倒。\n泥污后土何时干，天若怜农放晴好。",
        "dynasty": "宋",
        "collection_info": null
    },
    {
        "title": "禽言十咏 着新脱故",
        "author": "姚勉",
        "content": "缲车欲动蚕春暮，水足秧青行白鹭。\n着新脱故山禽呼，也似催人阔耕布。\n着新脱故也自奇，阔耕阔布也自宜。\n冬苗夏绢星火急，欲着无新耕亦饥。",
        "dynasty": "宋",
        "collection_info": null
    },
    {
        "title": "禽言十咏 郭公",
        "author": "姚勉",
        "content": "郭公古时亡国余，姓名尚挂春秋书。\n问其故国何丘墟，知善不用恶不除。\n今人皆知笑亡郭，胸中亦自镜善恶。\n不知山高正呼君，身是郭公犹未觉。",
        "dynasty": "宋",
        "collection_info": null
    },
    {
        "title": "禽言十咏 麦熟也哥哥",
        "author": "姚勉",
        "content": "晨起凉润疑秋肃，格磔軥辀叫云木。\n似催农父急腰镰，村北村南麦皆熟。\n屋头场地初雨干，柳声拍拍儿童欢。\n田家未敢冀一饱，父老相呼先了官。",
        "dynasty": "宋",
        "collection_info": null
    },
    {
        "title": "禽言十咏 看蚕娘子得几许",
        "author": "姚勉",
        "content": "流鶑前身织丝女，犹抛金梭学机杼。\n隔窗娇唤看蚕姑，娘子看蚕得几许。\n今年蚕悭熟处稀，采余桑叶青满枝。\n一年养蚕四番熟，安得长似开元时。",
        "dynasty": "宋",
        "collection_info": null
    },
    {
        "title": "禽言十咏 婆餠焦",
        "author": "姚勉",
        "content": "趁晴割麦收云黄，熬炉新熟餠饵香。\n阿婆炙餠半焦赤，阿妇駡儿嗔不食。\n山禽戏语婆勿嗔，有餠可焦犹食新。\n西家割迟麦烂死，妇姑对泣空酸辛。",
        "dynasty": "宋",
        "collection_info": null
    },
    {
        "title": "禽言十咏 姑恶",
        "author": "姚勉",
        "content": "烟林望帝声思归，风枝齐后音悽悲。\n如何入水化为鸟，犹诉姑恶无停时。\n纯孝通神泉鲤跃，冤气感天霜为虐。\n蛴螬有味安得珍，妇自不贤姑不恶。",
        "dynasty": "宋",
        "collection_info": null
    },
    {
        "title": "禽言十咏 提葫芦沽美酒",
        "author": "姚勉",
        "content": "晴烟如泼春光浓，万花笑日争嫣红。\n百金沽酒直取醉，有酒不醉孤东风。\n不如遂我丰年愿，秫米价如黄土贱。\n家家有酒不用沽，何用提葫苦相劝。",
        "dynasty": "宋",
        "collection_info": null
    },
    {
        "title": "禽言十咏 百舌",
        "author": "姚勉",
        "content": "百禽巧作百种音，一禽却学百种禽。\n晴风暖日意自乐，圆吭变换皆清吟。\n多能不如止一得，多言不如止一默。\n一朝闭口不敢声，莫有谗人在君侧。",
        "dynasty": "宋",
        "collection_info": null
    },
    {
        "title": "问鴈",
        "author": "姚勉",
        "content": "家山已作一月疎，嘱鴈为取秋风书。\n鴈飞竟去已几日，乃尔寂寂知何如。\n晓霜鴈声又东去，急起出门呼鴈住。\n前时嘱尔为寄书，汝今将书落何处。\n鴈言丈夫志非常，桑弧蓬矢示四方。\n顾家安足就大事，底用屑屑悲故乡。\n吁嗟来汝空中鴈，黄耳犹能书往返。\n飞奴解递丞相笺，鷾鸸亦传商妇简。\n帛书自古倩汝传，诗人流咏知几年。\n汝今何事倦来往，应我不如苏武贤。\n鴈言君拟乃如此，信史不如无此史。\n当年常侍枉教欺，我亦安能书万里。\n湖田漠漠多菰蒲，就食聊寄江南居。\n书邮安得为人作，君欲觅书寻鲤鱼。",
        "dynasty": "宋",
        "collection_info": null
    },
    {
        "title": "闻鶑",
        "author": "姚勉",
        "content": "风吹微湍入松篁，云幢叶盖相低昂。\n山禽此时似得意，杂奏一曲娱新凉。\n流鶑颇嫌无宫商，飞来中间作笙簧。\n广寒一阕新霓裳，天遣鼓吹吟诗肠。\n取书细读与相和，金舂玉应声琅琅。\n曲终书罢各无语，林影满庭清昼长。",
        "dynasty": "宋",
        "collection_info": null
    },
    {
        "title": "观风马",
        "author": "姚勉",
        "content": "檐间铁马何威狞，霜刀雪剑争鲜明。\n秋风一吹阵脚动，跳梁舂击声鏦铮。\n何时真提十万兵，金戈铁甲相磨鸣。\n缚俘斩馘墟龙庭，归来马后笳鼓声。",
        "dynasty": "宋",
        "collection_info": null
    },
    {
        "title": "乌鹊吟",
        "author": "姚勉",
        "content": "鹊噪人所怜，乌啼人所唾。\n谓鹊能报喜，谓乌常送祸。\n乌啼鹊噪何心然，孰为此者皆其天。\n预言祸至使人避，比鹊以乌乌更贤。\n欲忠于人反嗔己，喜谀恶直常如此。\n君不见九龄去国林甫相，崇侯得君比干死。",
        "dynasty": "宋",
        "collection_info": null
    },
    {
        "title": "钱唐吟",
        "author": "姚勉",
        "content": "钱唐家家重生女，自小无人识机杼。\n教成歌舞十二三，花燕身材柳鶑语。\n去年学得琵琶成，今年学得弹秦筝。\n豪家亟辇明珠斛，来换绿珠入金谷。\n启行小女肩舆来，亲情送别罗酒杯。\n拜辞父母登车去，欢喜出门不回顾。\n亲恩无復雉将雏，儿意亦忘鸦反哺。\n阿婆八十泣送门，自怜终身无阿孙。\n笑言阿婆不须泣，舟子乘潮渡江急。",
        "dynasty": "宋",
        "collection_info": null
    },
    {
        "title": "义娼吟",
        "author": "姚勉",
        "content": "燕子楼中一搦春，十年红袖消香尘。\n尚书墓上白杨拱，晓灯犹伴孤眠人。\n楚楼佳丽清梅似，识得词中秦学士。\n玉盂一笑古藤阴，便学断肠河满子。\n燕楼寂寞楚楼空，郑家云英千古同。\n崔徽心事照秋月，玉京旧恨啼春风。\n人生交态分贵贱，况是死生情分变。\n域蔹未绿拜无人，千里素车那復见。\n知义如今到此流，冠猴襟马皆堪羞。",
        "dynasty": "宋",
        "collection_info": null
    },
    {
        "title": "听筝",
        "author": "姚勉",
        "content": "春檐雪干初日长，帘花深压梅影香。\n美人帐中午睡起，钗横鬓亸慵添粧。\n文窗窈窕鲛绡绿，卧按古筝横漆玉。\n微揎翠袖露春葱，学弄梁州初遍曲。\n拂絃轻揠三两声，问渠学曲成未成。\n已成未成君莫问，听取軮轧伊嘤鸣。\n七絃一似焦琴样，立鴈参差相下上。\n左按天孙织锦丝，右斡仙人飞海杖。\n轻拔浅揠声短长，疾徐洪纤抑復扬。\n瓶笙吐韵出蚓窍，云车碾响升羊肠。\n双龙晓日吟秋水，孤鸾春风悲镜裏。\n清猿嘹喨万松间，雏鶑惺松百花底。\n平生有耳喜此听，手不能作心自醒。\n除却高山与流水，琵琶箜篌俱径庭。\n楼中弄玉吹箫侣，同学丹山凤凰语。\n凤凰凤凰来不来，萧史行云在何许。",
        "dynasty": "宋",
        "collection_info": null
    },
    {
        "title": "赠王生",
        "author": "姚勉",
        "content": "三年刻楮多苦心，不龟手方只百金。\n近来自笑巧成拙，舍去二艺趋鸡林。\n文章小巧虫雕刻，大巧天机五云色。\n单传此印到人间，君亦当成近朱赤。\n松麓先生嘆数穷，请君专志毋分功。\n悲丝正谓可白黑，斲雕庶得还淳风。\n方今天诏兴贤急，家家倒屣迎君入。\n试按春风官柳汁，更刊进士题名集。\n从此君应百不忧，十万腰缠鹤扬州。\n虽然文章亦徒耳，万言不直一杯水。\n闻君一艺尤更精，明珠为人买娉婷。\n血色罗裙掩雕字，囊金柜帛当充庭。",
        "dynasty": "宋",
        "collection_info": null
    },
    {
        "title": "友山李道士抱琴来为予作三曲请诗各为之操 九皋",
        "author": "姚勉",
        "content": "青山鬰兮白雪深，四无人声兮鹤鸣在阴。\n声闻于天兮而有遐心。\n吁嗟乎，有美一人兮无密尔林。",
        "dynasty": "宋",
        "collection_info": null
    },
    {
        "title": "友山李道士抱琴来为予作三曲请诗各为之操 君臣庆会",
        "author": "姚勉",
        "content": "衣裳治兮帝岩廊，五絃歌咏兮民物阜康。\n禹皋夔龙兮剑佩锵锵。\n吁嗟乎，安得君臣兮如此一堂。",
        "dynasty": "宋",
        "collection_info": null
    },
    {
        "title": "友山李道士抱琴来为予作三曲请诗各为之操 观澜",
        "author": "姚勉",
        "content": "若有人兮江之干，志在流水兮必观其澜。\n清风萧萧兮水声潺潺。\n吁嗟乎，世道江河兮谁底其间。",
        "dynasty": "宋",
        "collection_info": null
    },
    {
        "title": "郡守劝驾乐语",
        "author": "姚勉",
        "content": "主人合作紫薇郎，引领羣仙觐玉皇。\n满袖风云生羽翮，排空牛斗避光芒。\n锦江家谶声名在，金榜巍科姓字香。\n典贡春官来岁事，芝香趣下瑞芝堂。",
        "dynasty": "宋",
        "collection_info": null
    },
    {
        "title": "新婚致语",
        "author": "姚勉",
        "content": "珠帘绣幕蔼祥烟，合卺嘉盟缔百年。\n律底春回寒谷暖，堂间夜会德星贤。\n綵軿牛女欢云汉，华屋神仙艷洞天。\n玉润冰清更奇绝，明年联步璧池边。",
        "dynasty": "宋",
        "collection_info": null
    },
    {
        "title": "对厅乐语",
        "author": "姚勉",
        "content": "洞房华褥绣芙蓉，惹得天香馥正浓。\n凤觜续絃新跨凤，龙头有婿又乘龙。\n人间二月春光好，魁下三台瑞彩重。\n酬劝不须辞烂醉，诏书已下紫泥封。",
        "dynasty": "宋",
        "collection_info": null
    },
    {
        "title": "女筵乐语",
        "author": "姚勉",
        "content": "马前喝道状元归，旧婿重新此事奇。\n驾鹤骖鸾来锦水，烹龙炰凤宴瑶池。\n满斟蕉叶融春色，共指蟠桃祝寿期。\n后会相逢定何日，玉郎承诏入京时。",
        "dynasty": "宋",
        "collection_info": null
    },
    {
        "title": "礼席致语",
        "author": "姚勉",
        "content": "月姊当年付桂香，君家上第绿衣郎。\n祇今盛事追龙首，又此佳占叶凤凰。\n暖律潜回燕谷冷，名花尽压洛城芳。\n从今不把朱陈说，百世姚邹话柄长。",
        "dynasty": "宋",
        "collection_info": null
    },
    {
        "title": "女筵乐语",
        "author": "姚勉",
        "content": "瑶姬来自状元家，真是姚黄第一花。\n玳席艷开春富贵，鱼轩荣驻远光华。\n梅梢欲动朱檐雪，竹叶微潮玉脸霞。\n正好留连长夜饮，未须催整七香车。",
        "dynasty": "宋",
        "collection_info": null
    },
    {
        "title": "郡守宴状元乐语",
        "author": "姚勉",
        "content": "几多文士踏槐黄，实出伦魁在瑞阳。\n千古河连留地谶，一声胪唱破天荒。\n金钗笑拥龙头客，宝篆浓熏燕寝香。\n方国荐贤蒙上赏，匪晨有诏下芝堂。",
        "dynasty": "宋",
        "collection_info": null
    },
    {
        "title": "送曾苍山",
        "author": "姚勉",
        "content": "平生共饮西江水，今日相逢南浦云。\n玉洁日光湖上宰，与君有旧是斯文。",
        "dynasty": "宋",
        "collection_info": null
    },
    {
        "title": "鬰孤台九日",
        "author": "姚勉",
        "content": "天风吹上鬰孤台，太守登高领客来。\n地近九霄星斗大，秋涵八景水云开。\n吟成一径黄花笑，召节欢传紫诏催。\n琴鹤自随千古事，兴来且与尽余杯。",
        "dynasty": "宋",
        "collection_info": null
    },
    {
        "title": "輓杨玉溪",
        "author": "姚勉",
        "content": "蜀道艰难又几年，锦城断础带凄烟。\n从今井络亏全势，只恨坤舆失巨贤。\n山有蛾眉空积雪，国无峻柱可擎天。\n英魂楚楚能知否，应在青城作浪仙。",
        "dynasty": "宋",
        "collection_info": null
    },
    {
        "title": "秋夜",
        "author": "姚勉",
        "content": "明明月影带河流，雁在天边鹤在洲。\n四壁蛩催幽梦觉，满囊萤助读书油。\n金茎露点三更冷，银汉星移万里秋。\n醉倚不堪回首处，双清风月尽淹留。",
        "dynasty": "宋",
        "collection_info": null
    },
    {
        "title": "示同学",
        "author": "姚勉",
        "content": "蚕丝义理苦追寻，方寸那容外物侵。\n伯乐未逢无识价，子期不遇少知音。\n泉源有本渊渊静，学海无涯步步深。\n仰望泰山高北斗，何时许我一登临。",
        "dynasty": "宋",
        "collection_info": null
    },
    {
        "title": "戏叔纳宠",
        "author": "姚勉",
        "content": "阿大中郎喜事宜，黄金不惜买蛾眉。\n春风带醉欺桃叶，暮雨凝丝滞柳枝。\n香阁鸾偕双雁奠，妆台凤引两皇来。\n从兹准协熊罴梦，多办库钱为洗儿。",
        "dynasty": "宋",
        "collection_info": null
    },
    {
        "title": "游曲江分韵得月字",
        "author": "姚勉",
        "content": "曲江矶头山崒嵂，此景江南夸第一。\n渔舟晚弄烟波閒，市楼春映晴岚出。\n拥舆长吟入画图，席地草饮成真率。\n更叩山房僧榻眠，卧听松风待明月。",
        "dynasty": "宋",
        "collection_info": null
    },
    {
        "title": "句",
        "author": "黄德明",
        "content": "晚烟晴带湿，春雾暖生香。",
        "dynasty": "宋",
        "collection_info": null
    },
    {
        "title": "月代",
        "author": "许月卿",
        "content": "月代太阳，太阳代月。\n君逸臣劳，职分无越。\n穆穆皇皇，明明在烈。\n光于四方，罔不秉哲。\n火明水清，坎离斯设。\n日月有明，容光靡阙。\n无非教也，教亦不屑。\n金取其清，分明之精。\n东有启明，西有长庚。\n金清月白，助天日明。\n日明相续，万物咸覩。\n匪今斯今，不瞽万古。",
        "dynasty": "宋",
        "collection_info": null
    },
    {
        "title": "次韵春谷",
        "author": "许月卿",
        "content": "谷如三月间，屋向万山安。\n春谷与山屋，别有天地宽。\n枯淡风月皎，富贵鶑花遶。\n大山表牡丹，此意殊未晓。",
        "dynasty": "宋",
        "collection_info": null
    },
    {
        "title": "箕山",
        "author": "许月卿",
        "content": "箕山惟一瓢，襄邑亦四壁。\n古今一许氏，传家以清白。\n茶山与东莱，三诗映圭璧。\n后来二三贤，题品互紬绎。\n南轩推学授，晦翁要事实。\n亦有小东莱，经济亦何切。\n极意深源流，敷殖久大业。\n临川有二许，我来秋萧瑟。\n抚卷三嘆起，寒花香的皪。",
        "dynasty": "宋",
        "collection_info": null
    },
    {
        "title": "送碧梧入府",
        "author": "许月卿",
        "content": "人劝公入相，我劝公早归。\n今以副枢入，好以元枢回。\n易为六经宗，学易贵知时。\n时止则时行，时义大矣哉。\n故尝论今日，两语见称奇。\n但且为执政，宰相未可为。\n若为伴食相，何如酒一杯。\n曾以语裕翁，裕翁为一咍。\n英雄见略同，明公试思之。\n文正为清献，何曾美鼎梅。\n史册香万古，日月名长在。\n时止时则行，宰相须时来。\n时来然后相，当传忠定衣。\n官职难名节，愿公玉无疵。\n壮节题初节，愿公玉无灰。\n耐久老柱石，身佩国安危。\n五福一曰寿，寿国身之枢。\n请君看老子，寡慾身寿眉。\n心清万里明，可杜倖时窥。\n寡慾善养心，轩鑑照魅魑。\n岁晚成二老，种蠡相埙箎。\n坐令四太平，太宗生光辉。",
        "dynasty": "宋",
        "collection_info": null
    },
    {
        "title": "赠胡菊轩",
        "author": "许月卿",
        "content": "好物不虽多，自悟方悟他。\n心迷法华转，心悟转法华。\n愿得无言经，尽度恒河沙。\n尽度一切已，依然无一物。\n籁鸣天河斜，清风共明月。",
        "dynasty": "宋",
        "collection_info": null
    },
    {
        "title": "除月二十三日夜梦",
        "author": "许月卿",
        "content": "仙君重瞳衮衣明，红云一朶当殿楹。\n千官拜舞环佩鸣，中有一人摄齐升。\n琅琅敷诵百辟惊，首云有臣许月卿。\n合在帝所式群英，煌煌召节来帝廷。\n肤使奕奕华弓旌，我时荷边食芡菱。\n坐茅心涣俨不听，从天飞下苍葱珩。\n申传帝命通叮咛，亲授秘诀餐长生。\n提耳言言帝旨令，梦回题诗香枕屏。",
        "dynasty": "宋",
        "collection_info": null
    },
    {
        "title": "次韵陈肇芳竿赠李相士",
        "author": "许月卿",
        "content": "相心然后相人形，试相何时可太平。\n集思广益真宰相，开诚布公肝胆倾。\n先相君子与小人，小人枉了君子赢。\n见吾善者笑局局，眼明黄山峰六六。\n何哉逆整干天诛，衰汉生灵已鱼肉。\n安得重见无极翁，光风霁月黄山谷。",
        "dynasty": "宋",
        "collection_info": null
    },
    {
        "title": "次韵谢君直赠李相士",
        "author": "许月卿",
        "content": "一年景让秋光奇，山水秋来皆有姿。\n君于何处相人物，谁为盗跖谁伯夷。\n伯夷海滨待时清，秋空无云正清时。\n相人不若相时好，相时而动谈笑麾。\n笑杀冯道五季时，兴亡不喜而不悲。\n相师试相冯道相，视国传舍如弈棋。",
        "dynasty": "宋",
        "collection_info": null
    },
    {
        "title": "京城看月",
        "author": "许月卿",
        "content": "几千万里碧琉璃，中有一圆光照之。\n更无一物可与对，部勒星宿光陆离。\n忆昔看月大江头，天地中间风吹衣。\n凡客无缘相宾主，独携杯酒独吟诗。\n祇今千门万户闭，良夜京华无人知，似我快活更有谁。\n故山今宵月更奇，明日懒人真箇归。",
        "dynasty": "宋",
        "collection_info": null
    },
    {
        "title": "故人",
        "author": "许月卿",
        "content": "故人归作山中相，老我聊乘雪夜舟。\n细君颇讶不入市，山中访友将何求。\n扉屦资粮夺之去，毁车截镫挽予留。\n一笑谓汝贤细君，无求我乃肯出游。\n宰相良解轩轾予，定难屈膝低我头。\n同云一色天欲雪，夜深云散月明楼。",
        "dynasty": "宋",
        "collection_info": null
    },
    {
        "title": "次韵胡温升玉甫西野",
        "author": "许月卿",
        "content": "偶为西湖万山出，三省兴中歌四勿。\n中庸公子惠新诗，句裏韩筋犹柳骨。\n文章感慨须和平，能泣鬼神风雨惊。\n和声似鸣国家盛，送东野序序文鸣。\n西野文鸣东野法，积中和顺英华发。\n我诗不作郊岛寒，曾诛莓苔随意踏。\n谁道杨花本无才，天展湖山图画开。\n何须更问逋之觅，夜深明月半窗梅。",
        "dynasty": "宋",
        "collection_info": null
    },
    {
        "title": "次韵",
        "author": "许月卿",
        "content": "临川老儒王半山，文章未肯班传间。\n亦有临淄晏元献，乐府一奏开天颜。\n我来此州嗟何晚，前哲风流挽不还。\n泉石黯淡山气瘦，芙蓉飘零秋意阑。\n有客携诗来过我，议论磊落文波澜。\n诗盟岂止寻宗派，理学犹规拜将坛。\n风雷凛凛三寸舌，招槌贤拂佐天悭。\n古来言行要相副，愿言大德不踰闲。\n秋月皎皎鹤蹲蹲，春风洩洩禽关关。\n江岷山兮溪嶓冢，天根蹑兮月窟攀。",
        "dynasty": "宋",
        "collection_info": null
    },
    {
        "title": "题明皇贵妃上马图",
        "author": "许月卿",
        "content": "开元天宝号太平，快活三郎偏纵情。\n帝闲天骥云雷駃，回首绝怜妃子醉。\n海棠酣春睡未足，扶上马时颓山玉。\n二珰两边扶蹋𩍐，群姬争扶不用命。\n万花丛，玉山花，花朝王，醉牡丹。\n共立马前黄幡绰，献笑颜容似嘲谑。\n三郎勒马频回头，两手按膝双凝眸。\n夹立两旁御弓箭，带御器械如行殿。\n二珰相语俨相向，贵妃未至龙颜望。\n龙颜不怡吾曹忧，昵昵私语双燕秋。\n御前两骥立仗俟，御龙整暇聊缓辔。\n卷中何止数十人，十人眼只在一身。\n朕能坠马替妃子，不忍花飞惊玉体。\n三郎但念妃子醉，岂知身醉误国事。\n傥知敬是常惺惺，提主人翁教醉醒。\n丑丑妇斟薄薄酒，丑妇添翁多少寿。\n无盐为后能彊齐，夙夜警戒鷄鸣诗。\n花钿安得纷委地，马嵬安得有坠时。",
        "dynasty": "宋",
        "collection_info": null
    },
    {
        "title": "涉世",
        "author": "许月卿",
        "content": "涉世如溪谷，只宜在浅处。\n一生如一日，未暮早归去。\n君不见伟哉男子韩淮阴，往往正坐涉世深。\n功成身退岂不好，当时何事归不早。\n人生少年须立事，生我不应负天地。\n了却君王事便休，去时莫待雨淋头。\n如今版图半烟雾，眼看流离无限子。\n取将旧物还君王，襁褓赤子寝之床。\n青天白日正亭午，归去弹琴鹤对舞。\n静与贤传不□□，春风吹袂浴沂天。",
        "dynasty": "宋",
        "collection_info": null
    },
    {
        "title": "山近",
        "author": "许月卿",
        "content": "山近绿映日，山远青带烟。\n平生有山癖，梦亦山水边。\n山好水益媚，山老水连天。\n我家非洛中，亦非独乐园。\n只在山屋上，下亦有流泉。\n俯仰颇乐之，妙处无昔贤。\n今日来别墅，水满山四环。\n呜呼何处无山水，有酒且饮明月在前山。",
        "dynasty": "宋",
        "collection_info": null
    },
    {
        "title": "新安",
        "author": "许月卿",
        "content": "新安别无奇，只有千万山。\n千山万山中，其奇乃出焉。\n下者为砚石，与世生云烟。\n高者无繫累，飘然出神仙。\n忽生朱晦庵，追千万世前。\n示千万世后，如日月当天。\n呜呼新安生若人，不知再生若人是何年。",
        "dynasty": "宋",
        "collection_info": null
    },
    {
        "title": "木犀",
        "author": "许月卿",
        "content": "诗到黄初上，高标不肯唐。\n分封在香国，筮仕得黄裳。\n锦昼纍金印，瑶英案玉皇。\n黄香天下士，谁得并清芳。",
        "dynasty": "宋",
        "collection_info": null
    },
    {
        "title": "晓幄",
        "author": "许月卿",
        "content": "晓幄明初日，晨钟递北风。\n人生行乐着，天道好还同。\n我友诗三昧，吾衰酒一中。\n万间君雅志，突兀倚晴空。",
        "dynasty": "宋",
        "collection_info": null
    },
    {
        "title": "云边",
        "author": "许月卿",
        "content": "云边人种麦，天际我归舟。\n月色轻寒夜，笛声何处楼。\n久晴人渴雨，倦仕我思休。\n高士传闲看，东篱花正幽。",
        "dynasty": "宋",
        "collection_info": null
    },
    {
        "title": "明月",
        "author": "许月卿",
        "content": "明月天双鑑，清湖地万弓。\n人行杨柳外，身在画图中。\n天阔双眸快，楼高万象融。\n故山应更好，杨柳映芙蓉。",
        "dynasty": "宋",
        "collection_info": null
    },
    {
        "title": "甥馆  其一",
        "author": "许月卿",
        "content": "月色真图画，风声古瑟琴。\n月风天地职，风月圣贤心。\n竹砌水如璧，梧冈朋盍簪。\n不须联句得，天籁竹梧吟。",
        "dynasty": "宋",
        "collection_info": null
    },
    {
        "title": "甥馆  其二",
        "author": "许月卿",
        "content": "冬至思吾侄，樊川示阿宜。\n驱羊官易取，观象易难知。\n不远復三字，大音声一诗。\n屏山宗邵子，晦木不忘归。",
        "dynasty": "宋",
        "collection_info": null
    },
    {
        "title": "甥馆  其三",
        "author": "许月卿",
        "content": "醉乡真广大，静夜绝嚣尘。\n月色明如昼，天涯总是春。\n鸟飞林不夜，蝶梦路无人。\n天地中间我，孤高谁与邻。",
        "dynasty": "宋",
        "collection_info": null
    },
    {
        "title": "甥馆  其四",
        "author": "许月卿",
        "content": "国士今为鬼，有棺空断肠。\n绿衣长至节，丹旐短松冈。\n父乃哭其子，天乎歼此良。\n伤情皋某復，挽些谩巫阳。",
        "dynasty": "宋",
        "collection_info": null
    },
    {
        "title": "甥馆  其五",
        "author": "许月卿",
        "content": "国士报国士，后人哀后人。\n万物邪胜正，一理屈终伸。\n秦暴二世灭，周仁八百春。\n紫云楼上语，亿载宋深仁。",
        "dynasty": "宋",
        "collection_info": null
    },
    {
        "title": "吊程贡元",
        "author": "许月卿",
        "content": "洒泪陈情表，何心贡泽宫。\n波平看跃鲤，浪急不成龙。\n花诰荣孀母，蓝袍付画工。\n无人俦孝友，烟树惨新封。",
        "dynasty": "宋",
        "collection_info": null
    },
    {
        "title": "代仍六弟吊程贡元  其一",
        "author": "许月卿",
        "content": "仁者竟不寿，世事空悠悠。\n霜满人洪墓，月寒尊美楼。\n慈乌千载恨，荐鹗一生休。\n画史成何事，青山烱照眸。",
        "dynasty": "宋",
        "collection_info": null
    },
    {
        "title": "代仍六弟吊程贡元  其二",
        "author": "许月卿",
        "content": "嚚讼渐成俗，如君今岂多。\n仲尼仁者静，下惠圣之和。\n夜月数声笛，春风一再歌。\n纷纷当泚颡，视此石嵯峨。",
        "dynasty": "宋",
        "collection_info": null
    },
    {
        "title": "代仍六弟吊程贡元  其三",
        "author": "许月卿",
        "content": "松下草不殖，豪家多不仁。\n惟君淡于水，与物静为春。\n多为流涕者，应无切齿人。\n墓前有梧槚，那復见荆榛。",
        "dynasty": "宋",
        "collection_info": null
    },
    {
        "title": "挽番阳戴如曾贡士母金氏",
        "author": "许月卿",
        "content": "霜气凛闺妹，严风老更癯。\n诗书谓有子，门户可无夫。\n鶵凤横秋鹗，孤鸾啼夜乌。\n长松有风雨，枯草但平芜。",
        "dynasty": "宋",
        "collection_info": null
    },
    {
        "title": "次韵汪敬子",
        "author": "许月卿",
        "content": "好善芝兰馨，恶恶鲍鱼腥。\n一心宰天地，万世流风霆。\n六经如元气，异端如氛埃。\n会往洙泗滨，传取心印回。",
        "dynasty": "宋",
        "collection_info": null
    },
    {
        "title": "挽汪士洪",
        "author": "许月卿",
        "content": "昔日杜小侄，中年马少游。\n不知身外事，祇觉鬓边秋。\n有子三株柳，同公荒草邱。\n梅溪一夜雪，片片逐寒流。",
        "dynasty": "宋",
        "collection_info": null
    },
    {
        "title": "同滕推游朱绯堂二首  其一",
        "author": "许月卿",
        "content": "当日朱绯梦，荒烟化鹤城。\n斜阳边草色，深树裏禽声。\n欲雨路微湿，出云山半青。\n神游应故里，只欠爱翁亭。",
        "dynasty": "宋",
        "collection_info": null
    },
    {
        "title": "同滕推游朱绯堂二首  其二",
        "author": "许月卿",
        "content": "此翁有山癖，曾此梦魂惊。\n慷慨思逾淡，郊行酒易醒。\n石苔和梦湿，归棹载诗轻。\n回首暮云碧，两贤沙碛行。",
        "dynasty": "宋",
        "collection_info": null
    },
    {
        "title": "挽外舅二首  其一",
        "author": "许月卿",
        "content": "人间三十二，名字几千春。\n慷慨汉游侠，孝慈周吉人。\n视物犹视己，顾亲宁顾身。\n山中当出相，嗣子世其仁。",
        "dynasty": "宋",
        "collection_info": null
    },
    {
        "title": "挽外舅二首  其二",
        "author": "许月卿",
        "content": "月卿方髻时，公欲东床之。\n我姑已黄土，公鬓正青丝。\n忽忽成今古，茫茫问孰谁。\n但能抱茂子，洒泪读新碑。",
        "dynasty": "宋",
        "collection_info": null
    },
    {
        "title": "有感",
        "author": "许月卿",
        "content": "一饮地黄酒，冤哉入九泉。\n云孤无葬地，雪霁有苍天。\n今岁难张咏，他年高董宣。\n视吾匣中剑，光射斗牛边。",
        "dynasty": "宋",
        "collection_info": null
    },
    {
        "title": "住黛障",
        "author": "许月卿",
        "content": "黛障地眉展，绿波天画开。\n鸳鸯长不散，翡翠去还来。\n坛杏颓垣裏，陇梅荒草堆。\n山川浑似旧，不管曲声哀。",
        "dynasty": "宋",
        "collection_info": null
    },
    {
        "title": "梦中作",
        "author": "许月卿",
        "content": "我来烟水远，渔艇夜鸣榔。\n万仞巫山耸，一宵秋梦长。\n金翘何婀娜，玉佩遽叮当。\n月冷天鷄晓，空余枕屏香。",
        "dynasty": "宋",
        "collection_info": null
    },
    {
        "title": "閒赋",
        "author": "许月卿",
        "content": "老大天谙练，殷勤月往还。\n岩峦有奇操，泉石亦清淡。\n隔浦飞秋叶，开窗看夕山。\n天心端正月，潭水夜深参。",
        "dynasty": "宋",
        "collection_info": null
    },
    {
        "title": "野人",
        "author": "许月卿",
        "content": "野人方蠖屈，天子正龙飞。\n东阁翘林騪，北山□□移。\n鵩来贾生去，熊兆太公归。\n地主殷勤别，云霄万里期。",
        "dynasty": "宋",
        "collection_info": null
    },
    {
        "title": "次韵郑将士",
        "author": "许月卿",
        "content": "何曾离日用，千古到如今。\n菊蕊霜全节，梅花月印心。\n韩公蕲竹咏，苏子楚山音。\n谷口微吾子，风流何处寻。",
        "dynasty": "宋",
        "collection_info": null
    },
    {
        "title": "霜日",
        "author": "许月卿",
        "content": "霜日步行迟，云山履历长。\n芦花相逊揖，松树自宫商。\n竹动鸣珂里，桃成衣锦乡。\n水边篱落好，一夜玉为堂。",
        "dynasty": "宋",
        "collection_info": null
    },
    {
        "title": "得安道中",
        "author": "许月卿",
        "content": "洲渚但明月，人烟如晓星。\n春泥纔故里，秋水又浮萍。\n衣破披簑冷，厨空煮草腥。\n抱儿含笑语，衣裏麦青青。",
        "dynasty": "宋",
        "collection_info": null
    },
    {
        "title": "挽胡制机康侯",
        "author": "许月卿",
        "content": "鹭点青松白，鶑穿绿柳黄。\n儿时工对偶，老去更文章。\n诛意平生学，爰咨去路忙。\n酒边招隠操，我更忆山堂。",
        "dynasty": "宋",
        "collection_info": null
    },
    {
        "title": "寄郭衢州",
        "author": "许月卿",
        "content": "渤海潢池盗，龚卿奉诏忧。\n东轩继芳躅，西府踵清流。\n同榜黄扉匹，中峰皂盖俦。\n中斋同一笑，山屋好中秋。",
        "dynasty": "宋",
        "collection_info": null
    },
    {
        "title": "重寄郭衢州",
        "author": "许月卿",
        "content": "细数东京士，无如许郭优。\n山林异朝市，姓字欠书邮。\n久已巢由隠，难成李郭舟。\n三衢春有脚，山屋好中秋。",
        "dynasty": "宋",
        "collection_info": null
    },
    {
        "title": "寄留梦炎",
        "author": "许月卿",
        "content": "山屋好中秋，中斋炯在眸。\n中流谁砥柱，野水却孤舟。\n上意甘盘甚，来迟季子留。\n愿毋淹独乐，留相九重休。",
        "dynasty": "宋",
        "collection_info": null
    },
    {
        "title": "重寄留梦炎",
        "author": "许月卿",
        "content": "安得肉生羽，从公出外游。\n同年多契阔，新句孰赓酬。\n天玉梅花雪，人寒野水舟。\n中斋难醉白，山屋好中秋。",
        "dynasty": "宋",
        "collection_info": null
    },
    {
        "title": "夜永",
        "author": "许月卿",
        "content": "夜永月清甚，雨余风快哉。\n月将槐影出，风遣桂香来。\n风至地自扫，月来云亦开。\n三千翰林手，光霁莹灵台。",
        "dynasty": "宋",
        "collection_info": null
    },
    {
        "title": "客来",
        "author": "许月卿",
        "content": "客来商略诗，夜市正惊时。\n云破天青眼，烟收月白眉。\n芙蓉天富贵，松竹月清奇。\n我醉欲眠去，携琴明日迟。",
        "dynasty": "宋",
        "collection_info": null
    },
    {
        "title": "咸淳",
        "author": "许月卿",
        "content": "咸淳风乐好，淳厚似咸平。\n人意逢春乐，天心遇社晴。\n征僮催远信，舞袖促新声。\n今岁梅能耐，咸平诗可盟。",
        "dynasty": "宋",
        "collection_info": null
    },
    {
        "title": "送张平湖山游",
        "author": "许月卿",
        "content": "殷勤来访别，去作子长游。\n雪霁月清甚，天寒鴈过不。\n沙堤今相府，花苑古苏州。\n归路梅花好，还来问白鸥。",
        "dynasty": "宋",
        "collection_info": null
    },
    {
        "title": "次胡伯凯韵",
        "author": "许月卿",
        "content": "日日常三绝，时时酒一杯。\n西铭炉上雪，太极地中雷。\n屏破青山出，池成绿水来。\n饭余三两步，一树木犀开。",
        "dynasty": "宋",
        "collection_info": null
    },
    {
        "title": "题项横父临清亭时方生孙",
        "author": "许月卿",
        "content": "青梅如豆子，更可缓临清。\n倚杖闲花落，凭栏芳草生。\n逢人须说项，生子又添丁。\n千叶桃难实，山茶耐久盟。",
        "dynasty": "宋",
        "collection_info": null
    },
    {
        "title": "捧砚姬空翠二首  其一",
        "author": "许月卿",
        "content": "捧砚姬空翠，随琴鹤晓烟。\n夕阳更山外，流水自楼前。\n芳草垂杨地，和风丽日天。\n戏游看处处，明媚自年年。",
        "dynasty": "宋",
        "collection_info": null
    },
    {
        "title": "捧砚姬空翠二首  其二",
        "author": "许月卿",
        "content": "看山车放慢，遇水马争先。\n须信一年景，无如三月天。\n露花如此好，烟柳十分员。\n客醉不须去，竹床相对眠。",
        "dynasty": "宋",
        "collection_info": null
    },
    {
        "title": "献岁",
        "author": "许月卿",
        "content": "献岁欢声沸，清晨寒气侵。\n四时春是首，三日雨为霖。\n绿展垂杨眼，青呈芳草心。\n日晴仍夜雨，击壤费讴吟。",
        "dynasty": "宋",
        "collection_info": null
    },
    {
        "title": "梅叟",
        "author": "许月卿",
        "content": "梅叟真佳客，冰壶贤主人。\n移樽随月饮，顾典到更深。\n蜡炬精神耐，梅花气象新。\n明朝山屋去，隠者讵能寻。",
        "dynasty": "宋",
        "collection_info": null
    },
    {
        "title": "挽妹婿汪汻四首  其一",
        "author": "许月卿",
        "content": "奉礼徒员外，京师枉治中。\n二郎槐不做，四老橘成空。\n三凤壁岩子，双龙宝剑雄。\n万人真莫赎，愁绝老坡翁。",
        "dynasty": "宋",
        "collection_info": null
    },
    {
        "title": "挽妹婿汪汻四首  其二",
        "author": "许月卿",
        "content": "郎罢当年语，深闺婉娩三。\n有齐之季女，必得有奇男。\n满目呱呱泣，伤心切切弹。\n离鸾惊别鹄，何日泪痕干。",
        "dynasty": "宋",
        "collection_info": null
    },
    {
        "title": "挽妹婿汪汻四首  其三",
        "author": "许月卿",
        "content": "一疾那知死，三朝竟不醒。\n遗羹真惨怆，分肉尚精明。\n玉树衣难綵，壁岩毡枉青。\n英魂千古在，稚子读书声。",
        "dynasty": "宋",
        "collection_info": null
    },
    {
        "title": "挽妹婿汪汻四首  其四",
        "author": "许月卿",
        "content": "亡恙壁岩日，媒云妇有依。\n世科君六世，时事彼一时。\n寂寞吾州隔，诸孤我妹慈。\n九京逢桂老，东坦愧羲之。",
        "dynasty": "宋",
        "collection_info": null
    },
    {
        "title": "灯火",
        "author": "许月卿",
        "content": "灯火掩柴门，疎芜烟水昏。\n鷄啼孤月晓，犬吠隔山村。\n桃叶翻新曲，梅花返旧魂。\n凄其何处笛，一笑卧空樽。",
        "dynasty": "宋",
        "collection_info": null
    },
    {
        "title": "月色",
        "author": "许月卿",
        "content": "明月亦清哉，清风绝点埃。\n村童催睡去，野叟问禅来。\n乐事赏心夜，清风明月梅。\n夜深羣籁静，猿鹤莫相猜。",
        "dynasty": "宋",
        "collection_info": null
    },
    {
        "title": "帝学",
        "author": "许月卿",
        "content": "帝学须君入，天游输我豪。\n君方註老子，我自读离骚。\n湖上春风好，山中夜月高。\n山高君寄内，湖海我陶陶。",
        "dynasty": "宋",
        "collection_info": null
    },
    {
        "title": "次韵蜀人李施州芾端午  其一",
        "author": "许月卿",
        "content": "几日愁无雨，梦回闻雨声。\n恰逢端午至，不觉和诗成。\n惨淡疑天泪，滂沱吊屈生。\n邦人云此日，阴感助阴兵。",
        "dynasty": "宋",
        "collection_info": null
    },
    {
        "title": "次韵蜀人李施州芾端午  其二",
        "author": "许月卿",
        "content": "对时思故国，客裏厌南音。\n同谷凄凉恶，三闾感慨心。\n赐衣聊杜句，要艾孰骚吟。\n莫说成都景，岷峨秋满襟。",
        "dynasty": "宋",
        "collection_info": null
    },
    {
        "title": "送抚倅林评事归班",
        "author": "许月卿",
        "content": "分月年将满，朝天早戒严。\n芝函新紫诏，棘寺旧青毡。\n梅雨商岩谶，槐花宰路占。\n应留待漏院，挥翰属名贤。",
        "dynasty": "宋",
        "collection_info": null
    },
    {
        "title": "天贶",
        "author": "许月卿",
        "content": "天贶逢佳节，地灵钟异人。\n今朝书上考，同日是生辰。\n部使星留次，临川月半轮。\n明年当此日，五马列朝绅。",
        "dynasty": "宋",
        "collection_info": null
    },
    {
        "title": "饭了",
        "author": "许月卿",
        "content": "饭了庵中坐，高情等寂喧。\n井泉春户口，篆火午香烟。\n句好堪呈佛，心空不问禅。\n一声天外鴈，秋意满徽絃。",
        "dynasty": "宋",
        "collection_info": null
    },
    {
        "title": "大行皇帝挽词五首  其一",
        "author": "许月卿",
        "content": "创始昌陵汉，中兴高庙尧。\n登遐皆十月，扬烈擅三朝。\n再造煌煌业，参侔浩浩霄。\n中兴兼创始，二帝侑逍遥。",
        "dynasty": "宋",
        "collection_info": null
    },
    {
        "title": "大行皇帝挽词五首  其二",
        "author": "许月卿",
        "content": "享国昭陵似，龙飞四十春。\n哀荣皆甲子，创守又庚申。\n刑措成康治，风移尧舜仁。\n瑶编再仁祖，万叶道如新。",
        "dynasty": "宋",
        "collection_info": null
    },
    {
        "title": "大行皇帝挽词五首  其三",
        "author": "许月卿",
        "content": "紫阳儒者侣，恨不与同时。\n指示四书要，躬亲百世师。\n钦崇道兢业，怀保诰宽慈。\n玉殿凄凉处，瑶题尚启敷。",
        "dynasty": "宋",
        "collection_info": null
    },
    {
        "title": "大行皇帝挽词五首  其四",
        "author": "许月卿",
        "content": "从谏如尧禹，闻言若舜文。\n五臣跻□□，三诰斥□君。\n圣度天同广，忠谋日有闻。\n甲辰亲策处，赣论玉颜欣。",
        "dynasty": "宋",
        "collection_info": null
    },
    {
        "title": "大行皇帝挽词五首  其五",
        "author": "许月卿",
        "content": "此日营陵处，当年毓圣乡。\n幅员哀踽踽，羽卫道煌煌。\n有彗忧天坠，重轮丽日光。\n讴歌吾君子，千载圣情伤。",
        "dynasty": "宋",
        "collection_info": null
    },
    {
        "title": "赠快霖",
        "author": "许月卿",
        "content": "有客闯东篱，星翁身姓支。\n快霖为道号，直术不支篱。\n试与谈灾福，断然无诡随。\n小溪天下士，持此往参之。",
        "dynasty": "宋",
        "collection_info": null
    },
    {
        "title": "神静",
        "author": "许月卿",
        "content": "神静何须卜，心閒即是仙。\n芋煨牛粪火，瓢滴马鬃泉。\n绿染春风柳，红匀晓露莲。\n明朝晴景好，一棹尽平川。",
        "dynasty": "宋",
        "collection_info": null
    },
    {
        "title": "寄陈宰",
        "author": "许月卿",
        "content": "上国春多雨，西江莲自香。\n恐人疑少室，惟我薄淮阳。\n南北东西命，君臣父子常。\n到官理词讼，月色更风光。",
        "dynasty": "宋",
        "collection_info": null
    },
    {
        "title": "次韵李制干赠行",
        "author": "许月卿",
        "content": "科举有衣钵，临行问细君。\n梅花入征梦，杨叶砺功勋。\n俨对丹墀日，捷排阊阖云。\n政须及边事，毋惜齿牙论。",
        "dynasty": "宋",
        "collection_info": null
    },
    {
        "title": "山川",
        "author": "许月卿",
        "content": "山川长不老，人意欲如何。\n霜后蒹葭健，秋来洲渚多。\n河汾周旧典，洙泗鲁余波。\n悽怆从陈蔡，令人涕滂沱。",
        "dynasty": "宋",
        "collection_info": null
    },
    {
        "title": "天道",
        "author": "许月卿",
        "content": "天道尊高父道同，地亲如母祀先农。\n社翁不肯饮残水，野老犹能存古风。\n箫鼓村田聊击壤，鸡豚社酒好治聋。\n满庭芳曲还堪唱，一笑东坡鬓已翁。",
        "dynasty": "宋",
        "collection_info": null
    },
    {
        "title": "木犀",
        "author": "许月卿",
        "content": "桂犀明辨不雷同，长忆先师品藻公。\n风到如开香积国，月明疑在广寒宫。\n含香结佩风宜月，纍印怀香月称风。\n酒裏典刑幸犹在，先师醖藉孔林丛。",
        "dynasty": "宋",
        "collection_info": null
    },
    {
        "title": "次韵晋三侄招予及同年饮",
        "author": "许月卿",
        "content": "恋阙重阳不入都，菊英虽好不干渠。\n樽前丞相方行酒，花外尧夫恰小车。\n羯末封胡延客醉，雷陈张范预期酤。\n他年三径羊裘隠，君子应能范蠡图。",
        "dynasty": "宋",
        "collection_info": null
    },
    {
        "title": "次韵云岩",
        "author": "许月卿",
        "content": "权舆于我屋渠渠，久敬如君世莫如。\n明月清风诗满案，好天良夜酒连车。\n樽前远韵轻盈菊，醉后分题烂慢书。\n凡此坐中人十九，钩枢玉带客金鱼。",
        "dynasty": "宋",
        "collection_info": null
    },
    {
        "title": "南堂",
        "author": "许月卿",
        "content": "南堂有客䅤秋旻，面面轩窗纳晓云。\n云入书檠无俗气，月来吟几有清芬。\n岂无绿竹诗淇澳，亦有苍苔书篆文。\n阁上桂枝宜努力，难兄难弟总由人。",
        "dynasty": "宋",
        "collection_info": null
    },
    {
        "title": "使华",
        "author": "许月卿",
        "content": "使华馆伴日宣劳，风雨连床夜作逃。\n爱惜太痴如拱璧，弃遗胜读若秋毫。\n双清幽沼芳泉活，一碧长空皓月高。\n坐看睡魔三舍辟，金炉兽炭古离骚。",
        "dynasty": "宋",
        "collection_info": null
    },
    {
        "title": "允杰侄以诗来卒章和予生孙次韵一百首今存四  其一",
        "author": "许月卿",
        "content": "陈陈史传勘玄幽，一笑谁能问慎由。\n往往东南旗运盛，亭亭西北盖云浮。\n琼楼玉宇无身翼，弱水蓬莱有艾舟。\n圣主攘夷修政事，可能吊伐至枋头。",
        "dynasty": "宋",
        "collection_info": null
    },
    {
        "title": "允杰侄以诗来卒章和予生孙次韵一百首今存四  其二",
        "author": "许月卿",
        "content": "玉川破屋抱遗经，生子添丁意命名。\n门暗碧云忧国志，窗明红日爱君情。\n柳绿学徒勤左塾，花红主妇馔前荣。\n他年谁註征君传，好把吟篇着眼评。",
        "dynasty": "宋",
        "collection_info": null
    },
    {
        "title": "允杰侄以诗来卒章和予生孙次韵一百首今存四  其三",
        "author": "许月卿",
        "content": "山已幽幽墅更幽，幽居别墅尽居由。\n数间屋想今岑寂，万斛船忻正拍浮。\n采药幽居怜闭户，围棋别墅梦归舟。\n明朝菊径归来处，二阮黄花插满头。",
        "dynasty": "宋",
        "collection_info": null
    },
    {
        "title": "允杰侄以诗来卒章和予生孙次韵一百首今存四  其四",
        "author": "许月卿",
        "content": "孙枝遥喜道韦经，老手摩头咳唾名。\n豚犬吾儿夷□侄，虎龙孙祖退之情。\n洗儿汤餠吾方拙，教子盐梅汝更荣。\n许氏一门忠孝盛，夔皋熊虎□延评。",
        "dynasty": "宋",
        "collection_info": null
    },
    {
        "title": "用韵简如晦",
        "author": "许月卿",
        "content": "龙溪毓秀自平阳，千载诗葩分外香。\n锦里笃生天下士，玉堂曾看甲科郎。\n龙溪季子代无乏，鹗荐明年定破荒。\n桂树黄堂秋色裏，何妨演习鹿鸣章。",
        "dynasty": "宋",
        "collection_info": null
    },
    {
        "title": "用韵自述",
        "author": "许月卿",
        "content": "菊花开处即重阳，月桂中秋夜夜香。\n紫绶象环如鲁叟，纶巾羽扇亦周郎。\n不忧鸿鴈稻粱少，但恐鹤猿松菊荒。\n宰相山中书几考，清风明月老平章。",
        "dynasty": "宋",
        "collection_info": null
    },
    {
        "title": "八角",
        "author": "许月卿",
        "content": "八角亭中天似水，七言城裏夜未央。\n主人解榻贤材馆，门客避堂上下床。\n籁寂寂时星历历，泉涓涓处山苍苍。\n主人门客皆觞咏，羽扇纶巾独篆香。",
        "dynasty": "宋",
        "collection_info": null
    },
    {
        "title": "归涂",
        "author": "许月卿",
        "content": "望外云头日高挂，竹间亭子雪犹存。\n衔芦鴈起潇湘暮，卖炭人行烟火村。\n绮疎月照窗如昼，宝鼎香销帐似云。\n欲转冰壶浑未暇，党家习气彼羶荤。",
        "dynasty": "宋",
        "collection_info": null
    },
    {
        "title": "次韵程愿二首  其一",
        "author": "许月卿",
        "content": "我家张许同生岁，果者尧时值圣明。\n丙子与君无贵者，甲辰惟我亦同庚。\n闲云万岭林泉兴，明月一溪邱壑情。\n同岁同心有如此，相期岁晚李歌行。",
        "dynasty": "宋",
        "collection_info": null
    },
    {
        "title": "次韵程愿二首  其二",
        "author": "许月卿",
        "content": "二李歌行醉裏歌，君溪两棹我烟簑。\n凤凰台上我山墅，虹马轩高君月坡。\n晓径焰间追李杜，夜窗灰裏拨阴何。\n长哦岁晚成二老，诗社往来君肯么。",
        "dynasty": "宋",
        "collection_info": null
    },
    {
        "title": "寄顾次岳五首  其一",
        "author": "许月卿",
        "content": "柳塘醉我无边酒，得陇痴生望蜀心。\n亦有白衣双白玉，不孤黄菊万黄金。\n宝婺古来金绣水，银蟾后夜玉青岑。\n韦斋井畔通宵月，应照空樽印渴襟。",
        "dynasty": "宋",
        "collection_info": null
    },
    {
        "title": "寄顾次岳五首  其二",
        "author": "许月卿",
        "content": "韦斋井畔通宵月，流出文公阙里心。\n半夜起来湖莹玉，明朝应有柳摇金。\n万壑正看天地肃，一楼坐断水云岑。\n镜湖楼扁知无恙，二十年前醉解襟。",
        "dynasty": "宋",
        "collection_info": null
    },
    {
        "title": "寄顾次岳五首  其三",
        "author": "许月卿",
        "content": "镜湖扁字无今古，无古无今只此心。\n云入枕边堂署玉，月穷天外日镕金。\n楼台髣髴水墨画，烟雾空蒙岩壑岑。\n须信尚书最难读，人间无许大胸襟。",
        "dynasty": "宋",
        "collection_info": null
    },
    {
        "title": "寄顾次岳五首  其四",
        "author": "许月卿",
        "content": "运千可际休明运，心一堪传贤圣心。\n不一此心非自玉，半千之运或如金。\n道源天出三清境，远目明双寸碧岑。\n胸次须令天样阔，五湖为带三江襟。",
        "dynasty": "宋",
        "collection_info": null
    },
    {
        "title": "寄顾次岳五首  其五",
        "author": "许月卿",
        "content": "半夜开窗凭阑坐，无心云起镜湖心。\n铺茵烟草漫天幄，璞玉楼台浑色金。\n访古寂寥秋漠漠，怀人感慨碧岑岑。\n未知何日韦斋井，明月清风烦暑襟。",
        "dynasty": "宋",
        "collection_info": null
    },
    {
        "title": "鹿鸣用赵资相韵",
        "author": "许月卿",
        "content": "宗主人才郭子仪，门多将相蔚相辉。\n托根小草秋榆宦，食叶长廊春棘闱。\n报国自怜心事壮，忧时不觉梦魂飞。\n平生此志非温饱，勋业从公问指归。",
        "dynasty": "宋",
        "collection_info": null
    },
    {
        "title": "入邑问炊中云招王希圣起龙三首  其一",
        "author": "许月卿",
        "content": "希圣平生诗酒豪，居然闭户学孤高。\n不知昨夜秋风柳，得似当时春日桃。\n别去半年犹旦暮，胸中百痒欠爬搔。\n虎溪破戒君须解，已办清诗与浊醪。",
        "dynasty": "宋",
        "collection_info": null
    },
    {
        "title": "入邑问炊中云招王希圣起龙三首  其二",
        "author": "许月卿",
        "content": "移文招子气添豪，毕竟牢关计未高。\n留得商霖活秋稼，未应禹浪怨春桃。\n半窗明月诗谁和，一剑空灯手自搔。\n来此共君思昨梦，秋风江上几投醪。",
        "dynasty": "宋",
        "collection_info": null
    },
    {
        "title": "入邑问炊中云招王希圣起龙三首  其三",
        "author": "许月卿",
        "content": "箪瓢不改乃真豪，之子胸中志自高。\n本自无官彭泽柳，不知何世武陵桃。\n窗前草色勤钻仰，堂上萱丛敬抑搔。\n好向中庸看未发，养成和气盎春醪。",
        "dynasty": "宋",
        "collection_info": null
    },
    {
        "title": "遇黄先生",
        "author": "许月卿",
        "content": "策马沙头值此翁，恐成鸿燕啬相逢。\n归鞭亟指远峰碧，握手频看笑脸红。\n淡月一帘清坐处，高风千载慨歌中。\n渊源自昔崇师友，吴下应怜旧阿蒙。",
        "dynasty": "宋",
        "collection_info": null
    },
    {
        "title": "和赵资相",
        "author": "许月卿",
        "content": "手托东南半壁天，向天捧诏下搜贤。\n尘沙骑鹤征鸿倦，衢道乘鸾病骥先。\n玉陛九重将玉立，珠帘十里看珠联。\n状元宰相平生事，雅意中原愿执鞭。",
        "dynasty": "宋",
        "collection_info": null
    },
    {
        "title": "追赋暮游",
        "author": "许月卿",
        "content": "锡山舟泊似荒村，微服南禅古迹存。\n壁上姓名今已远，碑阴人物了能言。\n薄游草草山侵袖，远思悠悠风满轩。\n携手出门烟树密，数僧离立语黄昏。",
        "dynasty": "宋",
        "collection_info": null
    },
    {
        "title": "次韵叶司户",
        "author": "许月卿",
        "content": "舟自摇摇钓濑滨，睦州司户得诗人。\n对床夜雨如苏子，满座春风似伯淳。\n文武略窥瑶殿射，婺衢争耀锦乡春。\n金华叶相垂青史，青出于蓝局局新。",
        "dynasty": "宋",
        "collection_info": null
    },
    {
        "title": "次韵黄玉如大章携先集来访二首  其一",
        "author": "许月卿",
        "content": "夜宿槎溪碧草幽，草窗招隠劝巢由。\n朝来忽得新诗好，客裏俄惊喜气浮。\n秋老空山唳清鹤，天寒野水卧孤舟。\n细吟天下黄香句，晓雾轻烟古渡头。",
        "dynasty": "宋",
        "collection_info": null
    },
    {
        "title": "次韵黄玉如大章携先集来访二首  其二",
        "author": "许月卿",
        "content": "桥梓风流满腹经，桂花香裏识魁名。\n翻成宵梦古今事，何况人间父子情。\n先集一编诗橐富，家传万卷子金荣。\n挂名叙跋流芳远，晓起吟窗仔细评。",
        "dynasty": "宋",
        "collection_info": null
    },
    {
        "title": "再和题黄免耕吟藁  其一",
        "author": "许月卿",
        "content": "免耕遗藁九京幽，宿诺吾方负仲由。\n宿诺斜阳悲宿草，沉思一旦落沉浮。\n池生春草虚堂梦，枫落吴江何处舟。\n有子九京如不死，一轮明月墓山头。",
        "dynasty": "宋",
        "collection_info": null
    },
    {
        "title": "再和题黄免耕吟藁  其二",
        "author": "许月卿",
        "content": "优游一辟难赞经，仲舒师友尽时名。\n已登乡国一经荐，未究天人三策情。\n文定浚源虽莹彻，牧堂奕叶必敷荣。\n紫阳风水深留意，磨石佳城后世评。",
        "dynasty": "宋",
        "collection_info": null
    },
    {
        "title": "代仍六弟吊程贡元",
        "author": "许月卿",
        "content": "少从诸父与君游，到眼铭章泪莫收。\n水阔骑鲸霜叶落，波寒跃鲤雪苹秋。\n当时折桂浮云梦，今日丛萱暮霭愁。\n惆怅人洪暗烟月，淡凝碑字湿松楸。",
        "dynasty": "宋",
        "collection_info": null
    },
    {
        "title": "寄题岩经楼",
        "author": "许月卿",
        "content": "楼中图史澹炉墨，中有成都较艺文。\n手泽存焉生旧感，心传妙处长新闻。\n世科事业无如子，经学源流可致君。\n祇恐校雠天禄阁，猿啼楼外满溪云。",
        "dynasty": "宋",
        "collection_info": null
    },
    {
        "title": "次韵仲成叔贺双桂桥",
        "author": "许月卿",
        "content": "展墓归来春水浮，桥头望月正如鈎。\n桥成未用问谁住，意远应同逐水流。\n天外鴈凫何足许，人间鹿豕可仝游。\n须知□□□□□，莫说存耕知有秋。",
        "dynasty": "宋",
        "collection_info": null
    },
    {
        "title": "满城风雨近重阳",
        "author": "许月卿",
        "content": "满城风雨近重阳，一舸烟波入醉乡。\n心事已同鸥鸟白，眼界空有云山苍。\n酒安能管兴亡事，菊亦颇復时世粧。\n何似长歌明月裏，月明天阔地更长。",
        "dynasty": "宋",
        "collection_info": null
    },
    {
        "title": "挽座主吴倅",
        "author": "许月卿",
        "content": "菊翁去后菊园荒，寿不如花尽自香。\n进学解成谁贝锦，题舆字湿已黄粱。\n众流出壑三秋暮，明月照松千仞冈。\n冷落僧炉数间屋，但留名节付贤郎。",
        "dynasty": "宋",
        "collection_info": null
    },
    {
        "title": "登慈恩绝顶有感",
        "author": "许月卿",
        "content": "为学平生不究源，未妨绝顶上慈恩。\n塔高俯视群山小，江阔能容巨浪喧。\n人每中登难脚力，谁于高处领天根。\n须信平生为基址，基址牢时德业尊。",
        "dynasty": "宋",
        "collection_info": null
    },
    {
        "title": "挽陈节使",
        "author": "许月卿",
        "content": "凛凛如公一寸丹，荒城夜月彻清寒。\n向时尚已死诸葛，今日难贪老阿瞒。\n素志平生兆马革，黎民一郡博弹冠。\n隻鸡斗酒群群谶，吾力犹能灭贺兰。",
        "dynasty": "宋",
        "collection_info": null
    },
    {
        "title": "挽李左藏",
        "author": "许月卿",
        "content": "少年谓子气横秋，壮已边城汗漫游。\n筮仕弗如归亦好，读书未了死方休。\n半生懒意琴三迭，千古诗情土一邱。\n月落锡林烟露冷，松风无籁自飕飕。",
        "dynasty": "宋",
        "collection_info": null
    },
    {
        "title": "挽清湘令董介轩",
        "author": "许月卿",
        "content": "偏得人间谤与名，盖棺方定伯夷清。\n五经笥满风云壮，百尺楼高星斗横。\n明月照庭香不断，狂飈吹雪意如生。\n河汾回首成今古，礼乐犹将致太平。",
        "dynasty": "宋",
        "collection_info": null
    },
    {
        "title": "挽马枢密母段氏",
        "author": "许月卿",
        "content": "松冈新植泷丰碑，千古哀荣谁似之。\n训子断机霜雪冷，退朝犹绩月星垂。\n绿衣西府梅花落，素幄北堂萱草萎。\n何惜沙堤明日路，潘舆无復再来时。",
        "dynasty": "宋",
        "collection_info": null
    },
    {
        "title": "次韵朱塘三首  其一",
        "author": "许月卿",
        "content": "杏坛黄叶满霜林，何幸朱塘兀古枌。\n试上月台因问月，知涵云谷几多云。\n梦游当日成何事，嗜学于今喜旧闻。\n我意昨游春水满，重来秋意见涯垠。",
        "dynasty": "宋",
        "collection_info": null
    },
    {
        "title": "次韵朱塘三首  其二",
        "author": "许月卿",
        "content": "游子从来悲故乡，归来襟袖芷兰芳。\n梦魂飞去云涛远，杖策闲行秋水光。\n可是梦中曾到此，安知身后却余香。\n紫阳弟子有贤子，卜筑新亭真肯堂。",
        "dynasty": "宋",
        "collection_info": null
    },
    {
        "title": "次韵朱塘三首  其三",
        "author": "许月卿",
        "content": "谩着新亭俯碧漪，高低草树任差池。\n须知亭扁须时彦，不是溪斋不勇为。\n水静山深悉天趣，风光月霁足吾师。\n未妨赋诵铭颜乐，正学于戏无已时。",
        "dynasty": "宋",
        "collection_info": null
    },
    {
        "title": "与陈宰",
        "author": "许月卿",
        "content": "到处逢人说大苏，一门兄弟古今无。\n吹埙林五黟山马，鼓瑟陈双婺水鳬。\n定分有殊自鹏鷃，闲情无限尽龙猪。\n归来坐倚蓬窗下，少挹春风过里闾。",
        "dynasty": "宋",
        "collection_info": null
    },
    {
        "title": "迎谒刘朔斋□提举行部",
        "author": "许月卿",
        "content": "百城奔走候车尘，庾节光华婺水滨。\n人望朔斋春有脚，家传元佑水无心。\n天低日近霜华晓，地僻腊残梅蕊春。\n愿得刘家再忠肃，前为伊鼎后商霖。",
        "dynasty": "宋",
        "collection_info": null
    },
    {
        "title": "赠黄藻二章  其一",
        "author": "许月卿",
        "content": "参军一梦到词场，难弟想应瞻圣皇。\n此去捷音来鼎鼎，向来诸老去堂堂。\n马头雪絮天街玉，人迹板桥茅店霜。\n君去世科传伯氏，钓舟留我住严光。",
        "dynasty": "宋",
        "collection_info": null
    },
    {
        "title": "赠黄藻二章  其二",
        "author": "许月卿",
        "content": "星邑唐诗韵一天，参军生死别经年。\n君来佳句宾朋诵，我愿世科昆弟传。\n别语明晨绕朝策，秋风来岁祖生鞭。\n难兄难弟夸京邑，莫负当年梦惠连。",
        "dynasty": "宋",
        "collection_info": null
    },
    {
        "title": "赠程惠子",
        "author": "许月卿",
        "content": "我朝诗道愧唐人，魏晋风流更勿论。\n庄子于今逢惠子，孔门自昔契程门。\n君宜鶑出云霄路，我亦猿吟烟水村。\n趁取山人来离谷，梅花湖上返诗魂。",
        "dynasty": "宋",
        "collection_info": null
    },
    {
        "title": "辞贾徽州二首  其一",
        "author": "许月卿",
        "content": "束书归去飨梅花，底事霏英故故斜。\n约住忙中千里鹤，羡渠如意两归鸦。\n家中见雪念为客，客裏观梅不似家。\n园树暂时相斗白，明朝休向我侬夸。",
        "dynasty": "宋",
        "collection_info": null
    },
    {
        "title": "辞贾徽州二首  其二",
        "author": "许月卿",
        "content": "岫云休怪此行徐，出处家风本俗如。\n当任宣尼无俟驾，肯辞孟子范驰驱。\n如金岁月人奔竞，似玉行藏我卷舒。\n极目冥鸿挥绿绮，忘情鱼鸟尽江湖。",
        "dynasty": "宋",
        "collection_info": null
    },
    {
        "title": "三月",
        "author": "许月卿",
        "content": "三月春如少年时，了知造化最儿嬉。\n智行无事柳飞絮，道法自然花满枝。\n锦绣园林天富贵，神仙院落月清奇。\n老天长似春三月，游嬉人间不皱眉。",
        "dynasty": "宋",
        "collection_info": null
    },
    {
        "title": "题赵尉洞源泉",
        "author": "许月卿",
        "content": "归去来词书印历，高风千载汝南评。\n松间风影有地籁，林下炎天无水声。\n行客诗魂同石瘦，主人心事共泉清。\n明朝遮日长安去，君亦曹装趣上京。",
        "dynasty": "宋",
        "collection_info": null
    },
    {
        "title": "赠墨士程云翁",
        "author": "许月卿",
        "content": "满地干戈正扰攘，君家犹自捣龙香。\n轻清披就烟云质，坚劲磨来金玉相。\n倚马喜资挥露布，飞鸾端藉发天章。\n山屋莫道浑无用，留写樵歌入锦囊。",
        "dynasty": "宋",
        "collection_info": null
    },
    {
        "title": "春日闲赋",
        "author": "许月卿",
        "content": "数行竹树鸣春雨，一簇人家带晓烟。\n省事山丹自篱落，亲人海燕并庭檐。\n楼高思远天无极，酒罢歌阑月正圆。\n新茗一瓯香一篆，与君清坐看风帘。",
        "dynasty": "宋",
        "collection_info": null
    },
    {
        "title": "题汪端翁庙",
        "author": "许月卿",
        "content": "端公碑石蔓萝扪，嘆息双杉拔本根。\n将略传家自忠显，侍儿枭首亦平原。\n乘风飞去干坤窄，踏月归来烟水昏。\n往事不堪重回首，青灯黄卷照芳樽。",
        "dynasty": "宋",
        "collection_info": null
    },
    {
        "title": "寄题张宗玉窗下庐山",
        "author": "许月卿",
        "content": "庐山移到龙溪东，两壁生云无数峰。\n梦与文渊三峡水，共参金露九秋风。\n万山恍对凝尘榻，五老仝携入室筇。\n更问濂溪风共月，又移窗下到脑中。",
        "dynasty": "宋",
        "collection_info": null
    },
    {
        "title": "赋新花竹",
        "author": "许月卿",
        "content": "花红竹绿两相当，绿竹红花在道傍。\n竹引花风心浪动，花含竹露面芬芳。\n须知竹恋花蝴蝶，喜见花贪竹凤凰。\n彼此莫嫌花共竹，他年花老竹苍苍。",
        "dynasty": "宋",
        "collection_info": null
    },
    {
        "title": "赠王竹窗",
        "author": "许月卿",
        "content": "若欲相寻向竹边，开窗着屐更谁先。\n定有一轮穿密密，可无数点洗涓涓。\n茂林从昔于侬好，太极遥怜似我圆。\n钓竿莫惜分新绿，更割半窗潇洒天。",
        "dynasty": "宋",
        "collection_info": null
    },
    {
        "title": "中秋谢施婺源爰",
        "author": "许月卿",
        "content": "高情古意满溪楼，静拍栏干尽两眸。\n月不露圭天有道，风能□谷水无愁。\n从吾所好万青壑，舍我其谁双白鸥。\n别样主人情重处，不将红妓涴中秋。",
        "dynasty": "宋",
        "collection_info": null
    },
    {
        "title": "和子思弟韵寿母",
        "author": "许月卿",
        "content": "劣相谁知此老天，瑶池专遣雪当筵。\n开花敬上夫人寿，列树无非西子妍。\n松学妙龄施粉点，鹤迷归路认莲船。\n水晶世界琼梅阁，肯道人间不是仙。",
        "dynasty": "宋",
        "collection_info": null
    },
    {
        "title": "次韵黄玉如求记",
        "author": "许月卿",
        "content": "先子北山书剑留，山川还自旧相缪。\n与君去岁衔杯处，遣我长歌陟岵游。\n瘦鹤风轻霜桧舞，归鸦烟重晚林投。\n中斋孟氏仙官府，同号同庚成佛不。",
        "dynasty": "宋",
        "collection_info": null
    },
    {
        "title": "川原",
        "author": "许月卿",
        "content": "川原红紫一时新，暮雨朝云更可人。\n灿若中兴红药相，嫣然何虑海棠嗔。\n天将好景烦吟笔，我自清时作幸民。\n书册埋头无了日，不如抛却去寻春。",
        "dynasty": "宋",
        "collection_info": null
    },
    {
        "title": "次允杰五首  其一",
        "author": "许月卿",
        "content": "魏公间气孰能俦，纤若登梯量自优。\n父母床无烹子刃，相公腹有济川舟。\n江山之外云端鹤，天地中间海上鸥。\n学进识明涵受阔，连天远水月明楼。",
        "dynasty": "宋",
        "collection_info": null
    },
    {
        "title": "次允杰五首  其二",
        "author": "许月卿",
        "content": "斯人非与更谁俦，咸以无心感最优。\n上下天光万顷碧，干坤中处一虚舟。\n相从相语何妨鹤，纔有机心不下鸥。\n平地人间无限阔，元龙何必卧危楼。",
        "dynasty": "宋",
        "collection_info": null
    },
    {
        "title": "次允杰五首  其三",
        "author": "许月卿",
        "content": "相鹤先经古罕俦，一诗檃括尔才优。\n云天杳杳仙骐騪，蓬海茫茫我楫舟。\n赴陇光荣空似凤，乘轩浩荡不如鸥。\n渊材多事添烦恼，一夜胎仙频倚楼。",
        "dynasty": "宋",
        "collection_info": null
    },
    {
        "title": "次允杰五首  其四",
        "author": "许月卿",
        "content": "老鹤吾惭鶑谷俦，扬州草檄类俳优。\n千年橘井雉城字，万斛桃花鹤料舟。\n为文待漏书丹凤，如此有盟寒白鸥。\n歌吹竹西惊昨梦，眼中骑鹤有高楼。",
        "dynasty": "宋",
        "collection_info": null
    },
    {
        "title": "次允杰五首  其五",
        "author": "许月卿",
        "content": "瓣香曾侍鹤山俦，蜀有鹤林殊匪优。\n蜕作婴儿生我室，化为道士掠予舟。\n相同龟寿□鹏鷃，自混鸡群狎鹭鸥。\n仙子已骑黄鹤去，此地空余黄鹤楼。",
        "dynasty": "宋",
        "collection_info": null
    },
    {
        "title": "六月雨十一首  其一",
        "author": "许月卿",
        "content": "麟笔大书六月雨，蝉声静扫一天秋。\n天河倒挽甲兵洗，地宝咸归秔稻畴。\n雨余欹枕轩窗月，天际归帆苹蓼洲。\n一饱了知天赐履，漉巾洗盏办新篘。",
        "dynasty": "宋",
        "collection_info": null
    },
    {
        "title": "六月雨十一首  其二",
        "author": "许月卿",
        "content": "岫云已喜能成雨，不卜先知今有秋。\n作楫作霖三说命，时旸时雨九箕畴。\n数行竹树清风夜，万顷烟波明月洲。\n二客从予游赤壁，归谋正值酒堪篘。",
        "dynasty": "宋",
        "collection_info": null
    },
    {
        "title": "六月雨十一首  其三",
        "author": "许月卿",
        "content": "先集流传妙诗句，芃芃禾黍舞凉秋。\n九秋宝丽从天落，一雨赋兴矧若畴。\n月更风流写松竹，雨余凉意满汀洲。\n客来且贳邻垆酒，家酿明朝尽可篘。",
        "dynasty": "宋",
        "collection_info": null
    },
    {
        "title": "六月雨十一首  其四",
        "author": "许月卿",
        "content": "雨余目极干坤月，雪外天连䆉稏秋。\n舜殿风熏殊未玉，尧天雨施自君畴。\n层波渝我蒹葭渚，列宿嗤人杜若洲。\n珍重菊庄来顾我，床头为子出春篘。",
        "dynasty": "宋",
        "collection_info": null
    },
    {
        "title": "六月雨十一首  其五",
        "author": "许月卿",
        "content": "都忘甲子不知老，三十六峰无限秋。\n江水清兮鳞百丈，庐山高处稻盈畴。\n尧时丙子寿星数，坡句许家仙岛洲。\n自分吾生老耕钓，花瓢趁取日先篘。",
        "dynasty": "宋",
        "collection_info": null
    },
    {
        "title": "六月雨十一首  其六",
        "author": "许月卿",
        "content": "五更殊觉洗空忧，一雨端能接引秋。\n陋室了知饶鹤料，高田无復拆龟畴。\n蒲葵扇老堪藏箧，杨柳梢存不见洲。\n混混浊流聊濯足，玉泉金井酒宜篘。",
        "dynasty": "宋",
        "collection_info": null
    },
    {
        "title": "六月雨十一首  其七",
        "author": "许月卿",
        "content": "双星今夜话绸缪，颇语人间一夜秋。\n万事悠悠何预我，四方蹙蹙属之畴。\n万家旁置伤心地，四水宗朝极目洲。\n坐看白云栖断处，支郎酒老腊前篘。",
        "dynasty": "宋",
        "collection_info": null
    },
    {
        "title": "六月雨十一首  其八",
        "author": "许月卿",
        "content": "行晴坐雨荷天休，天地中间独享秋。\n淡日凉风满衣屦，甘霖薄暮悦田畴。\n晴天历历供峰屿，烟雨蒙蒙护岛洲。\n蹙蹙四方瞻靡骋，愁心如醉懒新篘。",
        "dynasty": "宋",
        "collection_info": null
    },
    {
        "title": "六月雨十一首  其九",
        "author": "许月卿",
        "content": "彭城夜雨悲翁季，手植堂前双桂秋。\n竹马吾何计东阁，巾车何自乐田畴。\n棣华颇失椿萱树，雁影平沉橘柚洲。\n更忆北山移植处，钓鱼竿底玉醪篘。",
        "dynasty": "宋",
        "collection_info": null
    },
    {
        "title": "六月雨十一首  其一○",
        "author": "许月卿",
        "content": "一月春风洛水幽，凛然惟有壑专秋。\n十室九空鸿鴈渚，千村万落杞荆畴。\n乌鸟有情瞻岵屺，黄龙无底羽渊洲。\n思昔朝廷天广大，何时醢赐伴醪篘。",
        "dynasty": "宋",
        "collection_info": null
    },
    {
        "title": "六月雨十一首  其一一",
        "author": "许月卿",
        "content": "今岁无时不御寇，每年此际去防秋。\n琴散广陵今叔夜，笳声出室古刘畴。\n启沃欣承霖雨楫，流离安乐鴈鸿洲。\n我自清时幸民着，茅柴薄晚妇能篘。",
        "dynasty": "宋",
        "collection_info": null
    },
    {
        "title": "临川家史君坤翁喜雨",
        "author": "许月卿",
        "content": "临川鼓舞诵贤侯，闵雨皇皇祈有秋。\n昨夜琅函奏霄汉，今朝玉粒雨平畴。\n名亭应有东坡记，积粟可宽西顾忧。\n我得顺流南浦去，商霖又是济川舟。",
        "dynasty": "宋",
        "collection_info": null
    },
    {
        "title": "浴罢",
        "author": "许月卿",
        "content": "浴罢披襟竹影斜，客中残暑散空花。\n人行窗外云无脚，月起林间灯映纱。\n举酒闻钟知近寺，谈诗食李却忘家。\n明朝又浴还来此，何必开樽只煮茶。",
        "dynasty": "宋",
        "collection_info": null
    },
    {
        "title": "次绩溪赵簿孟英见投韵",
        "author": "许月卿",
        "content": "碧涧仙人亦爱楼，星溪楼上豁双眸。\n吟边兴落千峰外，醉裏眉攒万国愁。\n传舍官途轻似燕，禅心世事狎于鸥。\n诗人将半南唐帝，碧涧云烟六月秋。",
        "dynasty": "宋",
        "collection_info": null
    },
    {
        "title": "次胡伯凯韵",
        "author": "许月卿",
        "content": "作诗直欲到天悭，于蒍应如元鲁山。\n我隠自便甘曲渚，子来相与钓清湾。\n闲中日月诗书府，地上神仙人世间。\n寻柳问花千古意，窗前幽草不须芟。",
        "dynasty": "宋",
        "collection_info": null
    },
    {
        "title": "赠李企",
        "author": "许月卿",
        "content": "雁湖曾是谪临川，谁道风流愧昔贤。\n共觉共兜乱尧世，何须虞芮质周田。\n三年迁客仅数舍，一日恩书落九天。\n归去来荒松菊径，勉旃忠节振家传。",
        "dynasty": "宋",
        "collection_info": null
    },
    {
        "title": "寄东宫官",
        "author": "许月卿",
        "content": "瀛洲有诏翊储宫，妙选欢传有古风。\n鹤禁共看周八士，狐裘记取国三公。\n年华春早鸡声裏，博望秋严霜气中。\n入侍缉熙传圣学，四书隽永事何穷。",
        "dynasty": "宋",
        "collection_info": null
    },
    {
        "title": "题俞时琰杏山堂医",
        "author": "许月卿",
        "content": "妖冶来奔夜色昏，毅然绝谷有神明。\n春融庭畔一帘柳，秋满湖边万顷云。\n荡涤胃肠无秽浊，洞明空色有真清。\n陈楼相问胡卢处，本事方书世并行。",
        "dynasty": "宋",
        "collection_info": null
    },
    {
        "title": "历日",
        "author": "许月卿",
        "content": "历日从头又一新，直饶燕雀喜新晴。\n梅花献岁无边景，喜鹊今朝第一声。\n柳眼知时王幕绿，草心报国汉朝青。\n日晴夜雨丰年兆，雨过云开月满庭。",
        "dynasty": "宋",
        "collection_info": null
    },
    {
        "title": "香潭八首  其一",
        "author": "许月卿",
        "content": "平生不作明河篇，一笑童心尚隠然。\n后日视今哀后日，同年而语不同年。\n莹清川泽玻璃地，浓淡烟云水墨天。\n尽向痴人前说梦，何妨句裏有婵娟。",
        "dynasty": "宋",
        "collection_info": null
    },
    {
        "title": "香潭八首  其二",
        "author": "许月卿",
        "content": "琼林宴坐赐诗篇，先帝恩光故烨然。\n紫陌寻春思是日，红笺通刺戒同年。\n浮花浪蕊阳和地，疎影暗香霜雪天。\n松柏岁寒吾共子，春风永巷闭连娟。",
        "dynasty": "宋",
        "collection_info": null
    },
    {
        "title": "香潭八首  其三",
        "author": "许月卿",
        "content": "殷勤教我琵琶篇，年友胸中炯炯然。\n公瑾风流酹江月，孔明礼乐中兴年。\n君臣可谓逢千载，南北须教总一天。\n水调歌中休惜别，月明千里共婵娟。",
        "dynasty": "宋",
        "collection_info": null
    },
    {
        "title": "香潭八首  其四",
        "author": "许月卿",
        "content": "我歌乱以归来篇，君笑骑馿孟浩然。\n君有风云须得地，我无历日不知年。\n君贪觞咏盟泉石，我愿朝廷泰地天。\n君去登畿春浩浩，我归受币女娟娟。",
        "dynasty": "宋",
        "collection_info": null
    },
    {
        "title": "香潭八首  其五",
        "author": "许月卿",
        "content": "信笔篇篇又一篇，东坡父子故依然。\n凤凰鸣处知何日，龙虎榜中今几年。\n残岁寄寒难避地，颠风急雪更无天。\n六宫粉黛无颜色，谁道人间少静娟。",
        "dynasty": "宋",
        "collection_info": null
    },
    {
        "title": "香潭八首  其六",
        "author": "许月卿",
        "content": "斗酒从来诗百篇，世间庄语便譁然。\n蕙兰得志应无日，稊稗逢时却有年。\n何必怨尤难舍我，欲教平治直须天。\n生来不被蛾眉误，人谤人间无丽娟。",
        "dynasty": "宋",
        "collection_info": null
    },
    {
        "title": "香潭八首  其七",
        "author": "许月卿",
        "content": "老师当日启灵篇，亲手传承岂偶然。\n残月晓风空夜夜，垂杨芳草自年年。\n报恩男子那无地，未丧斯文决有天。\n月在香潭照心曲，更饶一雨洗娟娟。",
        "dynasty": "宋",
        "collection_info": null
    },
    {
        "title": "香潭八首  其八",
        "author": "许月卿",
        "content": "政须洗耳听新篇，业已扁舟学计然。\n洁己庶几堪谏主，力田未必愧逢年。\n菑畬之业平心地，金石之交只在天。\n舞殿歌台从冷暖，此心如月一婵娟。",
        "dynasty": "宋",
        "collection_info": null
    },
    {
        "title": "仲春初五日报谒",
        "author": "许月卿",
        "content": "玉磬蒲团出定音，谒酬与世费浮沉。\n径松参汉周官肃，坞竹藏云商易深。\n暮色溪山皆有道，春风花草本无心。\n年来年去头成白，斗酒楼前明月斟。",
        "dynasty": "宋",
        "collection_info": null
    },
    {
        "title": "多谢",
        "author": "许月卿",
        "content": "多谢东皇着意晴，海棠匀趁笑相迎。\n园林富贵何千万，花柳功勋已十成。\n晓雨有情于芍药，春风无处不流鶑。\n扁舟水长一篙许，茶竈笔床聊意行。",
        "dynasty": "宋",
        "collection_info": null
    },
    {
        "title": "早起",
        "author": "许月卿",
        "content": "早起轻寒尚夹衣，饭余春雨满行旗。\n春波绿处春草碧，晓露浓时晓日晞。\n桃李年年春富贵，桑麻事事道精微。\n诗情不在火炉畔，风雪灞桥烟景归。",
        "dynasty": "宋",
        "collection_info": null
    },
    {
        "title": "厌厌",
        "author": "许月卿",
        "content": "厌厌夜饮忘更深，客不来辞主有情。\n僮仆触屏成蝶梦，姬姜压笛作蝉声。\n月如有待行行慢，风不生嗔细细清。\n萍散人生何可料，婵娟千里共交盟。",
        "dynasty": "宋",
        "collection_info": null
    },
    {
        "title": "项似道眉子砚",
        "author": "许月卿",
        "content": "新安砚石旧多奇，砚入黄扉得所归。\n呵水浮云尤物视，传衣半夜伟人知。\n坡仙为欠十眉咏，李及何妨一砚持。\n堪笑泉田老居士，无端浑沌尽新眉。",
        "dynasty": "宋",
        "collection_info": null
    },
    {
        "title": "忆胡同年",
        "author": "许月卿",
        "content": "同年情谊弟兄侔，姓不同兮马范俦。\n吾榜得人今古盛，使君与我腹心投。\n斜阳遮断离愁路，野渡撑开别恨舟。\n水调声中多少事，暮烟林壑月明楼。",
        "dynasty": "宋",
        "collection_info": null
    },
    {
        "title": "赋廷玉菊存堂",
        "author": "许月卿",
        "content": "祖菊园翁孙菊存，君家菊谱傲兰孙。\n天随天问非他族，秋意秋怀自一门。\n白送遶篱从谷谷，黄飘流地彼村村。\n花应自贺三生遇，亲见渊明无此孙。",
        "dynasty": "宋",
        "collection_info": null
    },
    {
        "title": "赋吴廷圭篔西亭",
        "author": "许月卿",
        "content": "竹西歌吹古扬州，分与延陵第一流。\n直节雪霜霜晓槛，虚心风月月明楼。\n东南直道辉青史，朔北虚怀动玉旒。\n立尽斜阳更新月，缠腰骑鹤此君游。",
        "dynasty": "宋",
        "collection_info": null
    },
    {
        "title": "题德新堂",
        "author": "许月卿",
        "content": "同年吾忆郑盘翁，独向盘铭紧用工。\n似玉躬行勤淬砺，如棋世事极磨礲。\n初年晚节浑无斁，昨日今朝便不同。\n遗子贻孙新未已，盘铭须信有奇功。",
        "dynasty": "宋",
        "collection_info": null
    },
    {
        "title": "起来",
        "author": "许月卿",
        "content": "起来霜月冷飕飕，清兴催人不自由。\n万户千门胡蝶梦，五更三点黑貂裘。\n旦公待旦霜如雪，时夜如时月似鈎。\n明日人来问寄字，一天霜月倚西楼。",
        "dynasty": "宋",
        "collection_info": null
    },
    {
        "title": "露",
        "author": "许月卿",
        "content": "轻烟薄雾结凄迷，颗颗匀圆讶许齐。\n无雨无风闻叶响，如珠如粟压花低。\n飞来莲叶仙犹湿，吟过林稍蝉不饥。\n散洒刘郎金露掌，不垣不户总京低。",
        "dynasty": "宋",
        "collection_info": null
    },
    {
        "title": "临川",
        "author": "许月卿",
        "content": "临川摄守得仁侯，闵两精诚贯显幽。\n五日不将京兆看，丰年惟切杜陵忧。\n先欣霢霂滋青稻，伫见滂沱涨碧流。\n物外闲人欢喜处，炎天亭受一亭秋。",
        "dynasty": "宋",
        "collection_info": null
    },
    {
        "title": "送孙山长谒皮参政",
        "author": "许月卿",
        "content": "授钺天教锦故乡，公心泉石不旗常。\n沙堤正自恐不免，野渡安能久退藏。\n羡子白刘从绿野，顾予鸡犬愧旌阳。\n衮衣会趁春风入，野服犹堪谒道傍。",
        "dynasty": "宋",
        "collection_info": null
    },
    {
        "title": "代弟二首  其一",
        "author": "许月卿",
        "content": "少年卜式谩输边，毕竟乡人合荐贤。\n纯□□□忘寝食，浮名过眼谢腾骞。\n圣恩雨露荣亲日，春酒光风介寿天。\n世事到头都是梦，青衫赢得画图传。",
        "dynasty": "宋",
        "collection_info": null
    },
    {
        "title": "代弟二首  其二",
        "author": "许月卿",
        "content": "渭阳梦断几经年，幸甚东床再有缘。\n跃鲤庭中看铸鼎，乘龙门外待扬鞭。\n墓碑不载韩翱字，文集应传李汉编。\n愁满重慈鬓边雪，夜来风雨暗前川。",
        "dynasty": "宋",
        "collection_info": null
    },
    {
        "title": "挽张丞泳",
        "author": "许月卿",
        "content": "异时两举遂登科，人谓功名当若何。\n三十余年空屈曲，七咨脱选竟蹉跎。\n为丞再出簿尉下，斯世浑如梦觉过。\n同里同年老御史，谅难如此不悲歌。",
        "dynasty": "宋",
        "collection_info": null
    },
    {
        "title": "送周徽州赴建州",
        "author": "许月卿",
        "content": "作牧文公父母州，考亭今又借邦侯。\n来莫建山同仰止，去思歙水共长流。\n贡茗莫淹千里守，和羹须是百花头。\n暇日摩挲厅壁记，昔梁叔子后身周。",
        "dynasty": "宋",
        "collection_info": null
    },
    {
        "title": "次周尚书八首  其一",
        "author": "许月卿",
        "content": "卜隠偏宜大好州，浮云梦不到王侯。\n细评月露苍山峙，静止花阑绿水流。\n泉□□□□□□，□簑无雨可淋头。\n西江宾幕相须久，赢得闲吟谒道周。",
        "dynasty": "宋",
        "collection_info": null
    },
    {
        "title": "次周尚书八首  其二",
        "author": "许月卿",
        "content": "温州今似古青州，温饱能轻百户侯。\n沃力泉源那择地，岁寒砥柱屹中流。\n要知蝉□三公府，便是黄扉四状头。\n万事世间唐土尔，办将勋业到伊周。",
        "dynasty": "宋",
        "collection_info": null
    },
    {
        "title": "次周尚书八首  其三",
        "author": "许月卿",
        "content": "公与梅溪生共州，一编默受似留侯。\n冰霜岁晚仝清节，泾渭胸中肯混流。\n皎日当空峨豸角，支天一柱属龙头。\n时清尽可巢由我，身健犹看师宰周。",
        "dynasty": "宋",
        "collection_info": null
    },
    {
        "title": "次周尚书八首  其四",
        "author": "许月卿",
        "content": "曾共芙蓉下视州，旧衝仍是醉乡侯。\n半山相俟归投老，若水公兮急退流。\n世事每观强努力，人生何似大刀头。\n摛文尽自染燕许，闲梦何妨我蝶周。",
        "dynasty": "宋",
        "collection_info": null
    },
    {
        "title": "次周尚书八首  其五",
        "author": "许月卿",
        "content": "老气轩昂盖四州，文场真将属条侯。\n君扶黄道青如许，我住花屏翠欲流。\n禁路促归一夔足，词场飞跨六鰲头。\n隠箕山上泉瓢许，歌大江东羽扇周。",
        "dynasty": "宋",
        "collection_info": null
    },
    {
        "title": "次周尚书八首  其六",
        "author": "许月卿",
        "content": "后山着意送荆州，相伴儿童饯细侯。\n风月夜深独先觉，干坤秋老不同流。\n江闽凯悌地联脉，关陕规恢天尽头。\n闻说齐{月畺}妇唾手，世如用孔作东周。",
        "dynasty": "宋",
        "collection_info": null
    },
    {
        "title": "次周尚书八首  其七",
        "author": "许月卿",
        "content": "诗律无寒□邺州，家风洗耳□□侯。\n□传以酒为真印，万法惟梅不共流。\n幸免五经嘲笥腹，可无百尺进竿头。\n从来此道飘零甚，戎索惟凭疆以周。",
        "dynasty": "宋",
        "collection_info": null
    },
    {
        "title": "次周尚书八首  其八",
        "author": "许月卿",
        "content": "平原平等视青州，不佛不仙仍不侯。\n满树丝萝天富贵，半窗水墨月风流。\n皆云临济具双眼，且放东坡出一头。\n劈画尚能千百岁，须臾一笑跨商周。",
        "dynasty": "宋",
        "collection_info": null
    },
    {
        "title": "暮春联句九首  其一",
        "author": "许月卿",
        "content": "清庙朱絃瑟，羔羊素緎风。\n钓竿渔艇小，园径李蹊通。\n白酒浑忘送，皇天似不公。\n风檐开秀色，雪岭现酥胸。\n王化殊无外，圣贤时復中。\n人称君子子，卿自密翁翁。\n从唤酒经癖，聊纾花史忠。\n前知安用卜，定见不访讧。\n橘仆使令熟，竹君家计丰。\n六年无不可，三语将无同。\n柳子惯乞巧，韩公不送穷。",
        "dynasty": "宋",
        "collection_info": null
    },
    {
        "title": "暮春联句九首  其二",
        "author": "许月卿",
        "content": "畏爱盾衰日，清和夷惠风。\n仁何如管仲，恩罔极王通。\n王必三微谨，天为一大公。\n五行应过眼，万字佛头胸。\n治国运掌上，经书满腹中。\n凭栏心尚壮，引镜鬓俄翁。\n锡屈天生德，教咸黄览忠。\n齐夷靡瞻骋，内外诅万讧。\n一酌泉流浊，四知囊匮丰。\n咏觞聊畅叙，羹水辨和同。\n不当陈三价，难逃黄九穷。",
        "dynasty": "宋",
        "collection_info": null
    },
    {
        "title": "暮春联句九首  其三",
        "author": "许月卿",
        "content": "祥云仍瑞日，霁月更光风。\n虹夜书舡满，鷄林诗贾通。\n十行宽四海，一国咏三公。\n经史遮眵目，古今浇渴胸。\n太玄难准易，皇极辩非中。\n清夜谈玄处，盛时无极翁。\n干坤涵奥学，日月照孤忠。\n自信区区者，遥怜处处讧。\n天无厌周德，年侯克商丰。\n群后集班瑞，宗人宅受同。\n太平无以报，真意渺何穷。",
        "dynasty": "宋",
        "collection_info": null
    },
    {
        "title": "暮春联句九首  其四",
        "author": "许月卿",
        "content": "沃心裨帝学，古道畅皇风。\n天下真无敌，君前置一通。\n将拚龙尾砚，去作鱼头公。\n笔底澜翻舌，谈间磊块胸。\n通明云殿上，清切玉堂中。\n发轫同安簿，深衣独乐翁。\n孝经题幼志，沼鑑见精忠。\n元佑龙蛇杂，开禧蟊贼讧。\n隆冬老儒立，奸党一碑丰。\n三晋春秋在，千年纲目同。\n长天照孤愤，清夜好研穷。",
        "dynasty": "宋",
        "collection_info": null
    },
    {
        "title": "暮春联句九首  其五",
        "author": "许月卿",
        "content": "我似濂溪拙，人嗤凝式风。\n天连千障合，水可四溟通。\n我友二三子，他年十八公。\n逍遥吟弄趣，洒落霁光胸。\n傲睨芸香裏，醉眠花影中。\n文章解迁史，诗律更涪翁。\n与酒交逾密，为花谋必忠。\n鹤琴清夜警，鶑燕暮春讧。\n冰释契杜预，露晞询巩丰。\n几能知至至，学贵不同同。\n山水清音有，园林胜事穷。",
        "dynasty": "宋",
        "collection_info": null
    },
    {
        "title": "暮春联句九首  其六",
        "author": "许月卿",
        "content": "徐字不晋帖，楚诗无国风。\n天边长剑倚，花外小车通。\n不肯吏文叔，谁能书子公。\n二三豪俊骨，数万甲兵胸。\n柳暗琴三迭，梅残酒一中。\n羡君屠龙技，笑我祝鸡翁。\n击瓮浮儿志，编桥度蚁忠。\n行春奉宽诏，佩犊弭兵讧。\n天阔吟边远，月明诗檐丰。\n秋光宦情薄，鸾鹤啸声同。\n清涧耳堪洗，深山目更穷。",
        "dynasty": "宋",
        "collection_info": null
    },
    {
        "title": "暮春联句九首  其七",
        "author": "许月卿",
        "content": "寸心元有雨，八面更当风。\n精卫海能涸，杜鹃天可通。\n君臣知有义，褒贬岂无公。\n一展霹雳手，九吞云梦胸。\n狂澜障川外，砥柱横流中。\n曷不身伊尹，空教口晦翁。\n主忧臣不辱，世乱孰为忠。\n白日青天共，潢池渤海讧。\n居家移官理，忧国愿年丰。\n今古心符节，干坤理勘同。\n普能知道大，院不虑途穷。",
        "dynasty": "宋",
        "collection_info": null
    },
    {
        "title": "暮春联句九首  其八",
        "author": "许月卿",
        "content": "燮调能十雨，具训微三风。\n希圣如颜子，何时笑叔通。\n明经徒为利，秽史不能公。\n落落经纶腹，悠悠锦绣胸。\n茶烟禅榻上，花蕊酒杯中。\n皇览方佳少，青衫已秃翁。\n凄凉语棐话，寂寞教咸忠。\n青嶂鹤仙返，白杨鸦夜讧。\n庭前双桂树，堂上六经丰。\n皇帝春秋盛，车书夷夏同。\n移忠聊士诺，独善未妨穷。",
        "dynasty": "宋",
        "collection_info": null
    },
    {
        "title": "暮春联句九首  其九",
        "author": "许月卿",
        "content": "贺公雅吴语，文靖咏唐风。\n我自儒多误，心惭佛六通。\n将焉用彼相，不肯为渠公。\n明月夜满目，晴云晓荡胸。\n马更骑东下，骝更入花中。\n无虑殊难老，有头能自翁。\n徜徉生计拙，潇散自谋忠。\n白酒杯中满，红尘门外讧。\n汉轮谩牧叟，鲁质不周丰。\n自诡冰坚渡，如新火浣同。\n青山青未了，绿水绿无穷。",
        "dynasty": "宋",
        "collection_info": null
    },
    {
        "title": "途中赓禁体雪韵",
        "author": "许月卿",
        "content": "野店衝寒出晓芭，浑如踏月过溪沙。\n五浆先具檐头蕊，六博争雄屐齿花。\n狐白裘成天不管，玉清境浄地无瑕。\n素光自是渔人物，披得一簑来酒家。",
        "dynasty": "宋",
        "collection_info": null
    },
    {
        "title": "十二辰",
        "author": "许月卿",
        "content": "饥鼠檐行骄捷疾，蜗牛角立争奇崛。\n似闻猛虎今陆游，从以卧兔未飘忽。\n先生龙卧未风云，春蚓秋蛇供醉笔。\n萧萧马鸣旆悠悠，牧民如羊良率易。\n人言唐土愧二猴，汉使碧鷄真浪出。\n屠狗师还戒勿用，驱猪试问问王弼。",
        "dynasty": "宋",
        "collection_info": null
    },
    {
        "title": "题清足堂",
        "author": "许月卿",
        "content": "秀翁今又以光名，窗外琅玕不欠清。\n十八公松曾入梦，两三竿竹岂无情。\n红尘不近春风瑟，翠色能添夜雪灯。\n我欲钓竿簑笠去，斸分烟雨子还能。",
        "dynasty": "宋",
        "collection_info": null
    },
    {
        "title": "次韵晓行",
        "author": "许月卿",
        "content": "主人别客屡挑灯，客喜乘凉月下行。\n暗露湿萤仍湿草，晓风残月更残更。\n柔情燕燕椒房夜，雅韵鶑鶑桂魄晶。\n朝往长沙成夜醉，宵征肃肃醉翁亭。",
        "dynasty": "宋",
        "collection_info": null
    },
    {
        "title": "用名世弟韵",
        "author": "许月卿",
        "content": "大圭白璧男儿事，小酌青灯兄弟情。\n倚阁烟云生别浦，高林风月满疎櫺。\n人生功业何损益，外物本心须重轻。\n志节始终非易事，退之犹自怵天刑。",
        "dynasty": "宋",
        "collection_info": null
    },
    {
        "title": "闷来",
        "author": "许月卿",
        "content": "闷来时暂作儿嬉，沽酒溪边就买鱼。\n鸥鸟水云天一色，梅花雪月地三奇。\n水西何况景尤绝，雪后悬知画不如。\n安得扁舟更簑笠，闷来时暂作儿嬉。",
        "dynasty": "宋",
        "collection_info": null
    },
    {
        "title": "次韵程说和",
        "author": "许月卿",
        "content": "灯花昨夜为谁开，谁笑泉田处士来。\n不染一尘宜宝界，长如三月似天台。\n频摇麈尾频挥翰，每看蟾轮每举杯。\n和气满堂春拍拍，灯花昨夜为谁开。",
        "dynasty": "宋",
        "collection_info": null
    },
    {
        "title": "赠朱野拙",
        "author": "许月卿",
        "content": "官样何如野，谋生拙最宜。\n君门标野拙，篆刻大精奇。",
        "dynasty": "宋",
        "collection_info": null
    },
    {
        "title": "千年",
        "author": "许月卿",
        "content": "千年光景东西汉，一把春风大小乔。\n坐啸行吟芳草碧，杜鹃时节雨潇潇。",
        "dynasty": "宋",
        "collection_info": null
    },
    {
        "title": "黄菊",
        "author": "许月卿",
        "content": "黄菊飘零满地金，诗人枉用一生心。\n木犀满地金英落，消得诗人晓夕吟。",
        "dynasty": "宋",
        "collection_info": null
    },
    {
        "title": "次韵胡同年女",
        "author": "许月卿",
        "content": "吴猛幽闺毓彩鸾，飞琼相约下人寰。\n老翁年復儿时貌，乞我灵丹驻玉颜。",
        "dynasty": "宋",
        "collection_info": null
    },
    {
        "title": "人间",
        "author": "许月卿",
        "content": "人间潇洒柳塘仙，三遣诗来各四篇。\n安得左螯右杯酒，与君烂醉柳塘边。",
        "dynasty": "宋",
        "collection_info": null
    },
    {
        "title": "次韵马枢密  其一",
        "author": "许月卿",
        "content": "卧听急雨半篙深，晓展芭蕉数尺心。\n携手方山行乐处，满林松竹翠阴阴。",
        "dynasty": "宋",
        "collection_info": null
    },
    {
        "title": "次韵马枢密  其二",
        "author": "许月卿",
        "content": "年来闭户学崇深，邂逅论文悦我心。\n浊酒一杯茶一椀，坐看日影转桐阴。",
        "dynasty": "宋",
        "collection_info": null
    },
    {
        "title": "入邑道中  其一",
        "author": "许月卿",
        "content": "苒苒岁除佳树少，行行高处烈风多。\n世间无若归田好，其奈吾生未老何。",
        "dynasty": "宋",
        "collection_info": null
    },
    {
        "title": "入邑道中  其二",
        "author": "许月卿",
        "content": "鼎立三才名曰人，分明宇宙为经纶。\n不应雪虐风饕后，便作岩栖谷隠身。",
        "dynasty": "宋",
        "collection_info": null
    },
    {
        "title": "入邑道中  其三",
        "author": "许月卿",
        "content": "天涵地育王公旦，德备才全范仲淹。\n万世直教悬日月，肯如秋雨谩廉纤。",
        "dynasty": "宋",
        "collection_info": null
    },
    {
        "title": "有感  其一",
        "author": "许月卿",
        "content": "晴明佳思吟难尽，雨雪愁寒拨不开。\n天地中间许多事，不应暑往不寒来。",
        "dynasty": "宋",
        "collection_info": null
    },
    {
        "title": "有感  其二",
        "author": "许月卿",
        "content": "日忽出天将有雪，雨将降地忽无风。\n阴阳二气循环耳，静入儒生一笑中。",
        "dynasty": "宋",
        "collection_info": null
    },
    {
        "title": "贺滕推入郡奉祀",
        "author": "许月卿",
        "content": "溪斋之后未多年，有子亲曾闻性天。\n助祭此行春满眼，沙明草暖白鸥眠。",
        "dynasty": "宋",
        "collection_info": null
    },
    {
        "title": "途问伍",
        "author": "许月卿",
        "content": "乍雨乍晴寒食候，半花半蕊山矾香。\n老农甚喜天意好，日暖今年不冻秧。",
        "dynasty": "宋",
        "collection_info": null
    },
    {
        "title": "车中",
        "author": "许月卿",
        "content": "路平正好坐车中，时有禽声山翠浓。\n凭轼斜眸看法帖，开帘正面受春风。",
        "dynasty": "宋",
        "collection_info": null
    },
    {
        "title": "白雪",
        "author": "许月卿",
        "content": "白雪家家拆蚕箔，清风行行入秧苗。\n半开犹蕊花情远，久雨初晴禽语骄。",
        "dynasty": "宋",
        "collection_info": null
    },
    {
        "title": "槐影",
        "author": "许月卿",
        "content": "槐影本来惟戴日，蝉声固自未知秋。\n斜阳薄雨羊归径，冷月横星人倚楼。",
        "dynasty": "宋",
        "collection_info": null
    },
    {
        "title": "吟蛩",
        "author": "许月卿",
        "content": "吟蛩不管兴亡事，舞蝶那分梦觉身。\n别浦连墙归远客，高山小径过樵人。",
        "dynasty": "宋",
        "collection_info": null
    },
    {
        "title": "朗湖道中因见二事信笔二首  其一",
        "author": "许月卿",
        "content": "屋下种花檐露满，窗前迭石岫云生。\n春风不解分疆界，本自无心却有情。",
        "dynasty": "宋",
        "collection_info": null
    },
    {
        "title": "朗湖道中因见二事信笔二首  其二",
        "author": "许月卿",
        "content": "乌雀逢鹯皆忆凤，鸬鷀遇獭等求鱼。\n秋风雪散天无极，清晓冥冥鸿影孤。",
        "dynasty": "宋",
        "collection_info": null
    },
    {
        "title": "赠碧鑑相士蒲田林行可",
        "author": "许月卿",
        "content": "君如碧鑑照英雄，我镜清寒印太空。\n请向文昌桥上看，碧天提出碧流中。",
        "dynasty": "宋",
        "collection_info": null
    },
    {
        "title": "赠谈命韩东野",
        "author": "许月卿",
        "content": "时来风送滕王阁，运去雷轰荐福碑。\n莫道去年曾算了，从知祸福逐年移。",
        "dynasty": "宋",
        "collection_info": null
    },
    {
        "title": "春日",
        "author": "许月卿",
        "content": "夜雨昼晴花世界，晚风朝露柳精神。\n花花柳柳春何限，安乐窝中第一人。",
        "dynasty": "宋",
        "collection_info": null
    },
    {
        "title": "与郑婺源",
        "author": "许月卿",
        "content": "凄凉客舍岸维舟，明月清风古渡头。\n飞鴈不来云欲暮，碧英一树十分秋。",
        "dynasty": "宋",
        "collection_info": null
    },
    {
        "title": "贺杨司户庭玉",
        "author": "许月卿",
        "content": "阳关酒尽不成声，杨柳烟中一棹轻。\n日暮碧云烟水阔，梅花难寄此时情。",
        "dynasty": "宋",
        "collection_info": null
    },
    {
        "title": "新安道中",
        "author": "许月卿",
        "content": "白水黄山天一青，雪梨金柳眼双明。\n要知来日清明日，请听鹃鸣第一声。",
        "dynasty": "宋",
        "collection_info": null
    },
    {
        "title": "无山",
        "author": "许月卿",
        "content": "无山平野云天阔，有月高楼烟水微。\n渴睡车中鶑一啭，愁吟路上蝶双飞。",
        "dynasty": "宋",
        "collection_info": null
    },
    {
        "title": "望中",
        "author": "许月卿",
        "content": "望中惟有山平远，山外更连天泬寥。\n好着箇亭管烟水，夜凉明月举杯邀。",
        "dynasty": "宋",
        "collection_info": null
    },
    {
        "title": "首夏",
        "author": "许月卿",
        "content": "首夏清和如惠夷，心情熙洽似唐虞。\n竹梢巧送月到牖，荷叶乱迎风入湖。",
        "dynasty": "宋",
        "collection_info": null
    },
    {
        "title": "用韵吴初邻",
        "author": "许月卿",
        "content": "沆瀣昆崙未晓霞，霞边何处着瑶花。\n初隣扁字光穿室，花外何时我小车。",
        "dynasty": "宋",
        "collection_info": null
    },
    {
        "title": "题婺源斋厅",
        "author": "许月卿",
        "content": "浓淡烟云山展画，浅深篙橹水挼蓝。\n扁舟我欲春风裏，鱼鸟依然旧所谙。",
        "dynasty": "宋",
        "collection_info": null
    },
    {
        "title": "次韵胡梅泷  其一",
        "author": "许月卿",
        "content": "对梅花每恨匆匆，竟日望断胡梅泷。\n欲往从之秋水隔，参横月落梦渠侬。",
        "dynasty": "宋",
        "collection_info": null
    },
    {
        "title": "次韵胡梅泷  其二",
        "author": "许月卿",
        "content": "梦渠处处晓星残，秋水盈盈隔晓山。\n山外梅泷应秋水，一泓秋月夜将阑。",
        "dynasty": "宋",
        "collection_info": null
    },
    {
        "title": "月庵  其一",
        "author": "许月卿",
        "content": "羽人萧散月庵深，问月青天无古今。\n但放虚庵如月样，更教月住在庵心。",
        "dynasty": "宋",
        "collection_info": null
    },
    {
        "title": "月庵  其二",
        "author": "许月卿",
        "content": "广寒只欠栽梅树，寄傲何须傍桂林。\n君尚有庵我无有，不遮明月半边阴。",
        "dynasty": "宋",
        "collection_info": null
    },
    {
        "title": "赠写梅僧处能",
        "author": "许月卿",
        "content": "月明窗上老梅癯，我有天然水墨图。\n笑杀无文痴老子，冰绡影裏觅林逋。",
        "dynasty": "宋",
        "collection_info": null
    },
    {
        "title": "答云甫程文  其一",
        "author": "许月卿",
        "content": "一川风月有余地，万顷烟波无尽天。\n蝶梦笑渠飞绿树，鸥盟了我钓鱼船。",
        "dynasty": "宋",
        "collection_info": null
    },
    {
        "title": "答云甫程文  其二",
        "author": "许月卿",
        "content": "风将杨柳绿铺地，月画蒲萄架在池。\n却扇清风嫩凉夜，携筇明月共归时。",
        "dynasty": "宋",
        "collection_info": null
    },
    {
        "title": "赠竹溪",
        "author": "许月卿",
        "content": "子厚有溪浑未竹，徽之有竹不能溪。\n试问竹溪何所似，风流六逸共标题。",
        "dynasty": "宋",
        "collection_info": null
    },
    {
        "title": "赠张相士",
        "author": "许月卿",
        "content": "我生丙子自盘空，爱主忧时水注东。\n愿子相人无软语，莫教人唤密翁翁。",
        "dynasty": "宋",
        "collection_info": null
    },
    {
        "title": "赠梅隠术士张尉",
        "author": "许月卿",
        "content": "梅仙亦向市门隠，君去市门翻隠梅。\n贵贱穷通春梦觉，孤山依旧水边开。",
        "dynasty": "宋",
        "collection_info": null
    },
    {
        "title": "雪后  其一",
        "author": "许月卿",
        "content": "青山露出本来面，白雪消融清凈身。\n松树也知修养法，白头翁作少年人。",
        "dynasty": "宋",
        "collection_info": null
    },
    {
        "title": "雪后  其二",
        "author": "许月卿",
        "content": "万木未春先玉蕊，千峰非浪亦银山。\n雪融毕竟无踪迹，依旧梅花耐岁寒。",
        "dynasty": "宋",
        "collection_info": null
    },
    {
        "title": "雪后  其三",
        "author": "许月卿",
        "content": "雪浏浏时逢晓日，水粼粼处识春风。\n天公留取峰头雪，与作人间别样春。",
        "dynasty": "宋",
        "collection_info": null
    },
    {
        "title": "送高安辛圣祥谒后林",
        "author": "许月卿",
        "content": "论相何如只论心，无心无相更难寻。\n清风独卧羲皇上，床下明朝拜后林。",
        "dynasty": "宋",
        "collection_info": null
    },
    {
        "title": "送徐君何",
        "author": "许月卿",
        "content": "英雄捧诏出樊笼，抖擞征衣趁晓风。\n一笑相逢仪舌在，明朝秋意满芙蓉。",
        "dynasty": "宋",
        "collection_info": null
    },
    {
        "title": "箫鼓",
        "author": "许月卿",
        "content": "箫鼓元宵气象豪，拗晴天意亦风骚。\n怕渠窗外梅花落，永夜吟声不敢高。",
        "dynasty": "宋",
        "collection_info": null
    },
    {
        "title": "云护",
        "author": "许月卿",
        "content": "云护轻阴桃柳初，太平无象酒边垆。\n上元晴景楼台晓，一树梅花并雪予。",
        "dynasty": "宋",
        "collection_info": null
    },
    {
        "title": "月明",
        "author": "许月卿",
        "content": "月明如昼好元宵，歌管楼台景色饶。\n鹤舞琴声相应答，梅花清福共谁消。",
        "dynasty": "宋",
        "collection_info": null
    },
    {
        "title": "咸淳五年天下都散汉许月卿饮无算醉后吟诗秉笔达旦",
        "author": "许月卿",
        "content": "达旦吟诗达旦饮，半生信直半生贫。\n睡魔犹侮汪梅叟，何况悠悠俗累人。",
        "dynasty": "宋",
        "collection_info": null
    },
    {
        "title": "此行",
        "author": "许月卿",
        "content": "此行得得不虚行，两豸雌雄聚德星。\n忧国爱君吾辈事，嘱君当局唤惺惺。",
        "dynasty": "宋",
        "collection_info": null
    },
    {
        "title": "乐天",
        "author": "许月卿",
        "content": "乐天歌裏商人妇，子美诗中黄四娘。\n莫向痴人前说梦，世间万事海茫茫。",
        "dynasty": "宋",
        "collection_info": null
    },
    {
        "title": "风起",
        "author": "许月卿",
        "content": "风起成文天气好，水清如镜地如钟。\n师门名节千千载，直与湖山共不穷。",
        "dynasty": "宋",
        "collection_info": null
    },
    {
        "title": "观吴廷玉五云歌书其后而归之",
        "author": "许月卿",
        "content": "钧天九奏玉皇归，阁皂神驰重嘆吁。\n劝子痴人前莫说，怕渠来讨费分疏。",
        "dynasty": "宋",
        "collection_info": null
    },
    {
        "title": "旅獒图",
        "author": "许月卿",
        "content": "戒獒式燕紫阳诗，展画如观作训时。\n我道非唐无此笔，宋人那解析豪厘。",
        "dynasty": "宋",
        "collection_info": null
    },
    {
        "title": "次韵用学礼  其一",
        "author": "许月卿",
        "content": "章泉姓字馥于梅，宅相相逢亦妙哉。\n见说章泉诗刻梓，幸分一本洗尘埃。",
        "dynasty": "宋",
        "collection_info": null
    },
    {
        "title": "次韵用学礼  其二",
        "author": "许月卿",
        "content": "跫然诗句慰空虚，拭目科名看到渠。\n了却科名诗未晚，殷勤圯上一编书。",
        "dynasty": "宋",
        "collection_info": null
    },
    {
        "title": "访渭阳",
        "author": "许月卿",
        "content": "舅待甥如待大宾，玳筵致语厚词人。\n玉堂金马和风月，应有佳篇继后尘。",
        "dynasty": "宋",
        "collection_info": null
    },
    {
        "title": "题刘后村所跋杨朴移居图",
        "author": "许月卿",
        "content": "曾对君王已放还，何须当道把渔竿。\n使轺将宿人将避，拗折渔竿赶入山。",
        "dynasty": "宋",
        "collection_info": null
    },
    {
        "title": "呈翁司理名方子擢婺邑",
        "author": "许月卿",
        "content": "桃李春风山谷酒，河阳桃李更春风。\n风流建水翁承赞，樽酒论文千载同。",
        "dynasty": "宋",
        "collection_info": null
    },
    {
        "title": "跋东坡墨迹",
        "author": "许月卿",
        "content": "海外归来衰鬓皤，浩然之气笔嵯峨。\n富贵不淫贫贱乐，万年千载一东坡。",
        "dynasty": "宋",
        "collection_info": null
    },
    {
        "title": "二芝兰",
        "author": "许月卿",
        "content": "一年三季炜煌煌，幽谷无风花自香。\n香水风声千鹤唳，佳儿未数谢家郎。",
        "dynasty": "宋",
        "collection_info": null
    },
    {
        "title": "即事",
        "author": "许月卿",
        "content": "桑柘行行秋又夕，芭蕉叶叶雨和风。\n古今陵谷休回首，洗眼师门桂影浓。",
        "dynasty": "宋",
        "collection_info": null
    },
    {
        "title": "九江",
        "author": "许月卿",
        "content": "满目山川贤否异，对床风雨弟兄同。\n九江莫作淮西看，记得九江元是东。",
        "dynasty": "宋",
        "collection_info": null
    },
    {
        "title": "寄张立道",
        "author": "许月卿",
        "content": "故人华职又为州，当日商量今不谋。\n捷径终南共惭愧，今人莫遣后人羞。",
        "dynasty": "宋",
        "collection_info": null
    },
    {
        "title": "休休",
        "author": "许月卿",
        "content": "休休何似禹行水，往往浑如宋揠苗。\n看到五行精妙处，月明溪上竹萧萧。",
        "dynasty": "宋",
        "collection_info": null
    },
    {
        "title": "荼縻",
        "author": "许月卿",
        "content": "玉质清绡爱道装，不嫌春暮越芬芳。\n宋□□□□风麝，空使微材恨海棠。",
        "dynasty": "宋",
        "collection_info": null
    },
    {
        "title": "默斋壁间竹鹤",
        "author": "许月卿",
        "content": "琅玕壁上林稍接，彷佛胎仙舞雪翎。\n欲识主人斋扁意，此君相对不容声。",
        "dynasty": "宋",
        "collection_info": null
    },
    {
        "title": "星学",
        "author": "许月卿",
        "content": "星学精微蒋逸堂，濂溪一赋见行藏。\n楼高照眼银溪水，万籁无声月印窗。",
        "dynasty": "宋",
        "collection_info": null
    },
    {
        "title": "偈颂一百二十三首  其一",
        "author": "释祖钦",
        "content": "水绿山青，鹊噪鸦鸣。\n满耳满目，非色非声。\n既非声色，却作么生安名，大方广佛华严经。",
        "dynasty": "宋",
        "collection_info": null
    },
    {
        "title": "偈颂一百二十三首  其二",
        "author": "释祖钦",
        "content": "人天眼目，佛祖纲维。\n千差万别，一以贯之。\n克宾法战不胜，南泉斩却猫儿。",
        "dynasty": "宋",
        "collection_info": null
    },
    {
        "title": "偈颂一百二十三首  其三",
        "author": "释祖钦",
        "content": "春日晴，烧痕青，布谷催耕处处鸣。\n虽然底事最分明，只是不得将眼看并耳听。",
        "dynasty": "宋",
        "collection_info": null
    },
    {
        "title": "偈颂一百二十三首  其四",
        "author": "释祖钦",
        "content": "无解无结，犹是空中钉橛。\n有修有证，何异捕风捉月。",
        "dynasty": "宋",
        "collection_info": null
    },
    {
        "title": "偈颂一百二十三首  其五",
        "author": "释祖钦",
        "content": "济北之道，出乎平常。\n语默动静，脱体全彰。\n三玄三要，松直棘曲。\n四宾四主，鳬短鹤长。",
        "dynasty": "宋",
        "collection_info": null
    },
    {
        "title": "偈颂一百二十三首  其六",
        "author": "释祖钦",
        "content": "栽田且博饭，随分煮藜苋。\n一任少丛林，佛法不怕烂。",
        "dynasty": "宋",
        "collection_info": null
    },
    {
        "title": "偈颂一百二十三首  其七",
        "author": "释祖钦",
        "content": "天悠悠，云悠悠。\n辊底浪花翻雪，竞龙舟。",
        "dynasty": "宋",
        "collection_info": null
    },
    {
        "title": "偈颂一百二十三首  其八",
        "author": "释祖钦",
        "content": "乳燕飞华屋，梅子正香熟。\n连核和皮，一咬百杂碎，元来祖意教意。\n雪瀑挂层崖，月狖啼寒木。",
        "dynasty": "宋",
        "collection_info": null
    },
    {
        "title": "偈颂一百二十三首  其九",
        "author": "释祖钦",
        "content": "吹毛剑，嚙镞机，肘后符，顶门眼。\n潭州城里起五千间寨屋，道林寺里借一百名夫。\n你辈后生晚进，茄子瓠子，吃现成饭，知什么碗。",
        "dynasty": "宋",
        "collection_info": null
    },
    {
        "title": "偈颂一百二十三首  其一○",
        "author": "释祖钦",
        "content": "晓天月白，古岸舟横。\n一阳来復，吾道大亨。",
        "dynasty": "宋",
        "collection_info": null
    },
    {
        "title": "偈颂一百二十三首  其一一",
        "author": "释祖钦",
        "content": "黄面老子，六载辛勤。\n寻得鼻孔，打失眼睛。",
        "dynasty": "宋",
        "collection_info": null
    },
    {
        "title": "偈颂一百二十三首  其一二",
        "author": "释祖钦",
        "content": "撮土成金古赵州，据人来问直相酬。\n声前有意今谁委，门外一江春水流。",
        "dynasty": "宋",
        "collection_info": null
    },
    {
        "title": "偈颂一百二十三首  其一三",
        "author": "释祖钦",
        "content": "海水不可斗量，虚空不可尺度。\n浄地不可撒沙，烂泥不可着脚。",
        "dynasty": "宋",
        "collection_info": null
    },
    {
        "title": "偈颂一百二十三首  其一四",
        "author": "释祖钦",
        "content": "铁牛对对黄金角，木马双双白玉蹄。\n明举似君如未会，江南三月鹧鸪啼。",
        "dynasty": "宋",
        "collection_info": null
    },
    {
        "title": "偈颂一百二十三首  其一五",
        "author": "释祖钦",
        "content": "群阴剥尽，一阳復来。\n万顷清湘，寒冰发焰。\n千年古柏，枯榦花开。",
        "dynasty": "宋",
        "collection_info": null
    },
    {
        "title": "偈颂一百二十三首  其一六",
        "author": "释祖钦",
        "content": "四月八，生悉达。\n九龙吐水浴金躯，云门一棒要打杀。",
        "dynasty": "宋",
        "collection_info": null
    },
    {
        "title": "偈颂一百二十三首  其一七",
        "author": "释祖钦",
        "content": "天不能盖，地不能载。\n即之本无，弃之则在。\n无本不无，在即不在。\n金刚与泥神揩背，一拶粉碎。",
        "dynasty": "宋",
        "collection_info": null
    },
    {
        "title": "偈颂一百二十三首  其一八",
        "author": "释祖钦",
        "content": "秋风萧萧，夜雨飘飘。\n孤峰绝顶，转见寂寥。\n旷劫前头时节，看来不异今朝。",
        "dynasty": "宋",
        "collection_info": null
    },
    {
        "title": "偈颂一百二十三首  其一九",
        "author": "释祖钦",
        "content": "丁一卓二，见三下三。\n和盘掇转，地覆天翻。",
        "dynasty": "宋",
        "collection_info": null
    },
    {
        "title": "偈颂一百二十三首  其二○",
        "author": "释祖钦",
        "content": "两岸夭桃花欲燃，一丝风动钓鱼船。\n莫言世上无仙客，须信壶中别有天。",
        "dynasty": "宋",
        "collection_info": null
    },
    {
        "title": "偈颂一百二十三首  其二一",
        "author": "释祖钦",
        "content": "杜鹃啼血满花枝，底事匆匆苦劝归。\n归到故乡还似客，村村绿暗与红稀。",
        "dynasty": "宋",
        "collection_info": null
    },
    {
        "title": "偈颂一百二十三首  其二二",
        "author": "释祖钦",
        "content": "落花三月雨，残梦五更钟。\n声色俱销尽，玄关又一重。",
        "dynasty": "宋",
        "collection_info": null
    },
    {
        "title": "偈颂一百二十三首  其二三",
        "author": "释祖钦",
        "content": "一心三观，一句三玄。\n曾无彼此，休分教禅。\n迴途復妙也，枯木岩前差路。\n穷渊极流兮，海底红尘亘天。",
        "dynasty": "宋",
        "collection_info": null
    },
    {
        "title": "偈颂一百二十三首  其二四",
        "author": "释祖钦",
        "content": "竟日窗开坐寂寥，岩前笋稚欲齐腰。\n幽禽忽起藤花落，磵瀑吹声度石桥。",
        "dynasty": "宋",
        "collection_info": null
    },
    {
        "title": "偈颂一百二十三首  其二五",
        "author": "释祖钦",
        "content": "前四十五日，知进不知退。\n后四十五日，知退不知进。\n正当今日，进退两忘。\n季夏极热，熏风自凉。\n时闻一阵藕花香。",
        "dynasty": "宋",
        "collection_info": null
    },
    {
        "title": "偈颂一百二十三首  其二六",
        "author": "释祖钦",
        "content": "闻名不如见面，见面不如闻名。\n三十年不识个一字，元来却是枚丁。",
        "dynasty": "宋",
        "collection_info": null
    },
    {
        "title": "偈颂一百二十三首  其二七",
        "author": "释祖钦",
        "content": "断臂立雪，负石踏碓。\n取人心肝，克由尀耐。\n护圣遮里，使不得你露面作窃，且退且退。",
        "dynasty": "宋",
        "collection_info": null
    },
    {
        "title": "偈颂一百二十三首  其二八",
        "author": "释祖钦",
        "content": "皇图更统，佛运亦新。\n四海八蛮，咸倾化日，穷岩绝壑，共舞阳春。",
        "dynasty": "宋",
        "collection_info": null
    },
    {
        "title": "偈颂一百二十三首  其二九",
        "author": "释祖钦",
        "content": "夜月透灵犀，寒光吞老蚌。\n如是转法轮，平沉乎万象。",
        "dynasty": "宋",
        "collection_info": null
    },
    {
        "title": "偈颂一百二十三首  其三○",
        "author": "释祖钦",
        "content": "释迦已灭，弥勒未生。\n于此二千年内，有法谁说，有令谁行。\n云门鼻直，德山眼横。",
        "dynasty": "宋",
        "collection_info": null
    },
    {
        "title": "偈颂一百二十三首  其三一",
        "author": "释祖钦",
        "content": "你有一丈还你一丈，你有一尺还你一尺。\n若只咬定不肯回头，白日青天霹雳。",
        "dynasty": "宋",
        "collection_info": null
    },
    {
        "title": "偈颂一百二十三首  其三二",
        "author": "释祖钦",
        "content": "佛法本无多子，堂堂日用之间。\n只因自信不及，却于易处艰难。\n今夜不免作些方便，为诸人豁开户牖拶碎疑团。\n星在秤兮不在盘。",
        "dynasty": "宋",
        "collection_info": null
    },
    {
        "title": "偈颂一百二十三首  其三三",
        "author": "释祖钦",
        "content": "丛林虽未整肃，更点却要分明。\n粒米须还粒饭，八两定要半斤。",
        "dynasty": "宋",
        "collection_info": null
    },
    {
        "title": "偈颂一百二十三首  其三四",
        "author": "释祖钦",
        "content": "万化之源，万物之母。\n德被河沙，量包海宇。\n圣中之圣，主中之主。\n庆会一时，寿崇千古。\n以坤自贵，月朗太虚。\n以干为子，红日卓午。",
        "dynasty": "宋",
        "collection_info": null
    },
    {
        "title": "偈颂一百二十三首  其三五",
        "author": "释祖钦",
        "content": "一切法离分别相，依前诸相自如如。\n春风影里干坤大，无限江山开画图。",
        "dynasty": "宋",
        "collection_info": null
    },
    {
        "title": "偈颂一百二十三首  其三六",
        "author": "释祖钦",
        "content": "是亦刬，非亦刬。\n令下无私，棒头有眼。",
        "dynasty": "宋",
        "collection_info": null
    },
    {
        "title": "偈颂一百二十三首  其三七",
        "author": "释祖钦",
        "content": "年来年去，去来不动干坤。\n岁旧岁新，新旧一般时节。\n苍卞山风骨自露，太湖水彻底无波。\n冷冷落落，哆哆和和。\n门外雪消春水滑，庭前玉立桂婆娑。",
        "dynasty": "宋",
        "collection_info": null
    },
    {
        "title": "偈颂一百二十三首  其三八",
        "author": "释祖钦",
        "content": "我此泼天门户，大地一网俱收。\n若是祥麟瑞凤，从教戴角擎头。",
        "dynasty": "宋",
        "collection_info": null
    },
    {
        "title": "偈颂一百二十三首  其三九",
        "author": "释祖钦",
        "content": "弄晴微雨湿春风，柳自青青花自红。\n寄语游人急回首，歌楼不在画桥东。",
        "dynasty": "宋",
        "collection_info": null
    },
    {
        "title": "偈颂一百二十三首  其四○",
        "author": "释祖钦",
        "content": "岸柳摇金，溪桃吐玉。\n波旬无端起舞，阿难平地悲哭。\n因甚如此，亲见如来面目。",
        "dynasty": "宋",
        "collection_info": null
    },
    {
        "title": "偈颂一百二十三首  其四一",
        "author": "释祖钦",
        "content": "春日迟迟，绿暗红稀。\n尀耐深山百舌，也学江南杜宇，声声报道不如归。",
        "dynasty": "宋",
        "collection_info": null
    },
    {
        "title": "偈颂一百二十三首  其四二",
        "author": "释祖钦",
        "content": "洗面摸着鼻孔，不知打破漆桶。\n园裏蓬头道者，全无供养之心，烂却瓜秧瓠种。",
        "dynasty": "宋",
        "collection_info": null
    },
    {
        "title": "偈颂一百二十三首  其四三",
        "author": "释祖钦",
        "content": "只闻子声，不见子形，忒煞分明。\n只得其体，不得其用，可煞现成。",
        "dynasty": "宋",
        "collection_info": null
    },
    {
        "title": "偈颂一百二十三首  其四四",
        "author": "释祖钦",
        "content": "有体有用，无正无偏。\n一法忽尔，万法亦然。\n麻三斤，干屎橛，庭前柏树子，这裏会得，不直半钱。",
        "dynasty": "宋",
        "collection_info": null
    },
    {
        "title": "偈颂一百二十三首  其四五",
        "author": "释祖钦",
        "content": "转求转远，不求更远。\n岂不见东野庵前水磨，辘辘机轮自转。",
        "dynasty": "宋",
        "collection_info": null
    },
    {
        "title": "偈颂一百二十三首  其四六",
        "author": "释祖钦",
        "content": "水不洗水，金不博金。\n青天白日，自古自今。",
        "dynasty": "宋",
        "collection_info": null
    },
    {
        "title": "偈颂一百二十三首  其四七",
        "author": "释祖钦",
        "content": "事有万殊，法无异说。\n寒但言寒，热但言热。",
        "dynasty": "宋",
        "collection_info": null
    },
    {
        "title": "偈颂一百二十三首  其四八",
        "author": "释祖钦",
        "content": "千说万说，不如亲面一见。\n千讨万讨，不知只在手头。\n寒风萧萧，黄叶飘飘。\n鹤眠松顶，云卧山腰。\n几番今日又明朝。",
        "dynasty": "宋",
        "collection_info": null
    },
    {
        "title": "偈颂一百二十三首  其四九",
        "author": "释祖钦",
        "content": "道在日用，日用不知。\n饥只吃饭，寒只添衣，晴天爱日挂枯藜。\n点检溪头梅树，向阳偷放南枝。",
        "dynasty": "宋",
        "collection_info": null
    },
    {
        "title": "偈颂一百二十三首  其五○",
        "author": "释祖钦",
        "content": "松直棘曲，鳬短鹤长。\n日移山影转，风送野花香。",
        "dynasty": "宋",
        "collection_info": null
    },
    {
        "title": "偈颂一百二十三首  其五一",
        "author": "释祖钦",
        "content": "春雨溟蒙，春云叆叇。\n忽然杲日当空，天不能遮，地不能载。",
        "dynasty": "宋",
        "collection_info": null
    },
    {
        "title": "偈颂一百二十三首  其五二",
        "author": "释祖钦",
        "content": "解语非干舌，能言不是声。\n碧班班碧剥，当滴帝都丁。",
        "dynasty": "宋",
        "collection_info": null
    },
    {
        "title": "偈颂一百二十三首  其五三",
        "author": "释祖钦",
        "content": "进则撞头磕额，退则堕坑落壍。\n动则犯手伤锋，佛法何曾梦见。\n咄，莫道仰山今日无为人方便。",
        "dynasty": "宋",
        "collection_info": null
    },
    {
        "title": "偈颂一百二十三首  其五四",
        "author": "释祖钦",
        "content": "插一茎草建梵剎，捏双空手竖僧堂。\n古今相去知多少，七尺单前自较量。",
        "dynasty": "宋",
        "collection_info": null
    },
    {
        "title": "偈颂一百二十三首  其五五",
        "author": "释祖钦",
        "content": "晕入灵犀，胎含老蚌。\n正好修行，正好供养。\n有人于此拂袖便行，脚跟下已吃三十拄杖。\n何以见得，禅归海，经归藏。",
        "dynasty": "宋",
        "collection_info": null
    },
    {
        "title": "偈颂一百二十三首  其五六",
        "author": "释祖钦",
        "content": "秋风生夜凉，坏壁吟寒螀。\n的的祖师意，明明不覆藏。",
        "dynasty": "宋",
        "collection_info": null
    },
    {
        "title": "偈颂一百二十三首  其五七",
        "author": "释祖钦",
        "content": "父母未生前，毕竟是什么。\n当体没踪由，求之即蹉过。\n不蹉过，南北东西岂非我。",
        "dynasty": "宋",
        "collection_info": null
    },
    {
        "title": "偈颂一百二十三首  其五八",
        "author": "释祖钦",
        "content": "秋气凄清，秋光淡荡。\n鹭鸶飞下遥天，明月芦花一样。",
        "dynasty": "宋",
        "collection_info": null
    },
    {
        "title": "偈颂一百二十三首  其五九",
        "author": "释祖钦",
        "content": "修造工夫已辨，龙神土地亦安。\n因甚水云来往，尚如月晓星残。",
        "dynasty": "宋",
        "collection_info": null
    },
    {
        "title": "偈颂一百二十三首  其六○",
        "author": "释祖钦",
        "content": "不冷不热炉鞴，半真半假金鍮。\n铸作瓶盘钗钏，却成品字柴头。",
        "dynasty": "宋",
        "collection_info": null
    },
    {
        "title": "偈颂一百二十三首  其六一",
        "author": "释祖钦",
        "content": "是法非思量分别之所到，是义非见闻觉知之所造。\n三冬和气暖烘烘，半夜日头红杲杲。\n搭着便回，点即不到，已是无端入荒草。",
        "dynasty": "宋",
        "collection_info": null
    },
    {
        "title": "偈颂一百二十三首  其六二",
        "author": "释祖钦",
        "content": "火炙胸前暖，风吹背后寒。\n西来的的意，亲切不相干。",
        "dynasty": "宋",
        "collection_info": null
    },
    {
        "title": "偈颂一百二十三首  其六三",
        "author": "释祖钦",
        "content": "好雨知时节，当春乃发生。\n倒栽石上无根树，枝叶通身一夜萌。\n情尘未脱，有眼如盲。",
        "dynasty": "宋",
        "collection_info": null
    },
    {
        "title": "偈颂一百二十三首  其六四",
        "author": "释祖钦",
        "content": "心是根，法是尘，两种犹如镜上痕。\n镜已破，法不存，疏影横斜水清浅，暗香浮动月黄昏。",
        "dynasty": "宋",
        "collection_info": null
    },
    {
        "title": "偈颂一百二十三首  其六五",
        "author": "释祖钦",
        "content": "南熏入奏，殿阁生凉。\n西来祖意，切忌商量。\n向下文长。",
        "dynasty": "宋",
        "collection_info": null
    },
    {
        "title": "偈颂一百二十三首  其六六",
        "author": "释祖钦",
        "content": "非阙不知圆，非圆不知阙。\n圆阙本相因，本无圆与阙。",
        "dynasty": "宋",
        "collection_info": null
    },
    {
        "title": "偈颂一百二十三首  其六七",
        "author": "释祖钦",
        "content": "一棒打不杀，千古阿剌剌。\n是阿谁兮名悉达，更问如何兮四月八。",
        "dynasty": "宋",
        "collection_info": null
    },
    {
        "title": "偈颂一百二十三首  其六八",
        "author": "释祖钦",
        "content": "禅禅碌碡，道道木头。\n会得全无巴鼻，不会却有来由，何似云门六不收。",
        "dynasty": "宋",
        "collection_info": null
    },
    {
        "title": "偈颂一百二十三首  其六九",
        "author": "释祖钦",
        "content": "坐本无拘，何必曰放。\n动静但见一如，日用自然虚旷。\n鹊噪鸦鸣，水绿山青。\n腾腾任运不知名，也是错认定盘星。",
        "dynasty": "宋",
        "collection_info": null
    },
    {
        "title": "偈颂一百二十三首  其七○",
        "author": "释祖钦",
        "content": "有权有实，有照有用。\n匆匆夏影将残，飒飒凉飈又动。\n四时代谢，日月如流，万法乘除，有无似梦。\n独有老赵州，太惺惺，復懞懂，却道萝卜三斤重。",
        "dynasty": "宋",
        "collection_info": null
    },
    {
        "title": "偈颂一百二十三首  其七一",
        "author": "释祖钦",
        "content": "连朝淹黑豆，黑豆已萌芽。\n满地天风起，吹开劫外花。",
        "dynasty": "宋",
        "collection_info": null
    },
    {
        "title": "偈颂一百二十三首  其七二",
        "author": "释祖钦",
        "content": "油油，开口不在舌头。\n莫莫，滋味看来太薄。\n细思量，休卜度。\n令人常忆老龙牙，手里把柄木杓。",
        "dynasty": "宋",
        "collection_info": null
    },
    {
        "title": "偈颂一百二十三首  其七三",
        "author": "释祖钦",
        "content": "人从兴化来，接得剑州信。\n说道凌霄峰顶碁盘，元是钱王石镜。\n二十年前一共看，今日重逢，有何照证。",
        "dynasty": "宋",
        "collection_info": null
    },
    {
        "title": "偈颂一百二十三首  其七四",
        "author": "释祖钦",
        "content": "雨中灯，云中月。\n最分明，太皎洁。",
        "dynasty": "宋",
        "collection_info": null
    },
    {
        "title": "偈颂一百二十三首  其七五",
        "author": "释祖钦",
        "content": "巴陵三转语，大仰一瓯茶。\n有恩成怨恨，无事是雠家。\n杜鹃啼血染山花。",
        "dynasty": "宋",
        "collection_info": null
    },
    {
        "title": "偈颂一百二十三首  其七六",
        "author": "释祖钦",
        "content": "晨朝吃粥，斋时吃饭，人人尽知有。\n开单展钵，拈匙放筯，一一不借他人手。",
        "dynasty": "宋",
        "collection_info": null
    },
    {
        "title": "偈颂一百二十三首  其七七",
        "author": "释祖钦",
        "content": "露地白牛黑黑，是处寻他不得。\n山青水绿，似有如无。\n眼见耳闻，依稀彷佛。\n全不顾时，蹄角却在。\n纔动着时，踪由已没。\n月下闲将短笛吹，风前休把长绳勒。\n阿呵呵，也奇特，如今趁亦不去，自在东西南北。",
        "dynasty": "宋",
        "collection_info": null
    },
    {
        "title": "偈颂一百二十三首  其七八",
        "author": "释祖钦",
        "content": "市行高下不须疑，问着平人自得知。\n红豆啄残鹦鹉粒，碧梧栖老凤凰枝。",
        "dynasty": "宋",
        "collection_info": null
    },
    {
        "title": "偈颂一百二十三首  其七九",
        "author": "释祖钦",
        "content": "云影重重，山色蒙蒙。\n天晴日出，柳绿花红。\n云门大师扬下干屎橛，直得清香遍地，散为万物春风。",
        "dynasty": "宋",
        "collection_info": null
    },
    {
        "title": "偈颂一百二十三首  其八○",
        "author": "释祖钦",
        "content": "闰月月望，月即寻常。\n云埋即闇，云散即光。",
        "dynasty": "宋",
        "collection_info": null
    },
    {
        "title": "偈颂一百二十三首  其八一",
        "author": "释祖钦",
        "content": "插锹而立，去死十分。\n拔锹便去，弄鬼精魂。\n山鸟山花笑杀人，惭惶炷此一炉熏。",
        "dynasty": "宋",
        "collection_info": null
    },
    {
        "title": "偈颂一百二十三首  其八二",
        "author": "释祖钦",
        "content": "集云一关，似乎等闲。\n看时容易，透时即难。\n森罗万象，从教侧目，三世诸佛，迥绝跻攀。\n一径古松苔藓斑。",
        "dynasty": "宋",
        "collection_info": null
    },
    {
        "title": "偈颂一百二十三首  其八三",
        "author": "释祖钦",
        "content": "东行西行，指天指地。\n尽谓如来降生，我道魔王出世。\n一棒打杀，贵图太平。\n时当孟夏，麦绿桑青。",
        "dynasty": "宋",
        "collection_info": null
    },
    {
        "title": "偈颂一百二十三首  其八四",
        "author": "释祖钦",
        "content": "呼六为五，破二作三。\n眼观东北，意在西南。\n仰山门下却不用遮般茶饭，佛法不怕烂。",
        "dynasty": "宋",
        "collection_info": null
    },
    {
        "title": "偈颂一百二十三首  其八五",
        "author": "释祖钦",
        "content": "眼空东鲁，口吸西江。\n机锋峻捷，不让老庞。\n仰山遮裏别无禅道佛法，只有一口吹毛利剑凛凛如霜。\n要为人剪除毛病，换骨洗肠。\n长忆江南三月里，鹧鸪啼处百花香。",
        "dynasty": "宋",
        "collection_info": null
    },
    {
        "title": "偈颂一百二十三首  其八六",
        "author": "释祖钦",
        "content": "高而无上，低而无下。\n上下三指，彼此七马。\n临济大师到此咬嚼不破，被黄蘗拄杖再三痛打。",
        "dynasty": "宋",
        "collection_info": null
    },
    {
        "title": "偈颂一百二十三首  其八七",
        "author": "释祖钦",
        "content": "成龙者升天，成蛇者撺草。\n将谓随一切性任其所适，谁知愤愤悱悱却成烦恼。\n集云峰高日杲杲。",
        "dynasty": "宋",
        "collection_info": null
    },
    {
        "title": "偈颂一百二十三首  其八八",
        "author": "释祖钦",
        "content": "无忧树下，右胁诞生。\n已是造妖捏怪，那堪七步周行。\n云门一棒打杀，未为剿绝。\n看来只好活葬，解脱无底深坑，依前日午打三更。",
        "dynasty": "宋",
        "collection_info": null
    },
    {
        "title": "偈颂一百二十三首  其八九",
        "author": "释祖钦",
        "content": "九龙吐水，七步周行。\n云门一棒打杀，正是摩顶授记。\n葛藤枝蔓重生，从教徧地纵横。",
        "dynasty": "宋",
        "collection_info": null
    },
    {
        "title": "偈颂一百二十三首  其九○",
        "author": "释祖钦",
        "content": "有物先天地，无形本寂寥。\n能为万象主，不逐四时凋。",
        "dynasty": "宋",
        "collection_info": null
    },
    {
        "title": "偈颂一百二十三首  其九一",
        "author": "释祖钦",
        "content": "天寒人寒，五藴山头仔细看。\n风动幡动，明眼人前休说梦。",
        "dynasty": "宋",
        "collection_info": null
    },
    {
        "title": "偈颂一百二十三首  其九二",
        "author": "释祖钦",
        "content": "休拟议，莫商量。\n无朕兆，绝承当。\n君不见江路野梅无主，自开自落，分外馨香。\n一枝横亚清波上，引得游蜂上下忙。",
        "dynasty": "宋",
        "collection_info": null
    },
    {
        "title": "偈颂一百二十三首  其九三",
        "author": "释祖钦",
        "content": "坐教直，猛着力。\n提个狗子佛性无，万缘俱屏息。\n似银山，如铁壁。\n蓦然一拶粉碎，天地空，人境忘，寤寐如，死生一。\n万别千差尽空寂。",
        "dynasty": "宋",
        "collection_info": null
    },
    {
        "title": "偈颂一百二十三首  其九四",
        "author": "释祖钦",
        "content": "元宵令节，且喜天晴。\n高烧银烛，照佛光明。",
        "dynasty": "宋",
        "collection_info": null
    },
    {
        "title": "偈颂一百二十三首  其九五",
        "author": "释祖钦",
        "content": "尽道先师今日死，谁知今日是生朝。\n不知却有何凭据，紫柏黄檀一处烧。",
        "dynasty": "宋",
        "collection_info": null
    },
    {
        "title": "偈颂一百二十三首  其九六",
        "author": "释祖钦",
        "content": "昼影当轩夏日长，只知吃粥着衣裳。\n光阴倏忽催人老，嫩绿骎骎已过墙。",
        "dynasty": "宋",
        "collection_info": null
    },
    {
        "title": "偈颂一百二十三首  其九七",
        "author": "释祖钦",
        "content": "熏风自南来，殿阁生微凉。\n诸佛出身处，切忌错商量。",
        "dynasty": "宋",
        "collection_info": null
    },
    {
        "title": "偈颂一百二十三首  其九八",
        "author": "释祖钦",
        "content": "天寒人寒，大寒小寒。\n热则普天匝地热，寒则普天匝地寒。\n热不自热，寒不自寒。\n红日上三竿，当阳仔细看。",
        "dynasty": "宋",
        "collection_info": null
    },
    {
        "title": "偈颂一百二十三首  其九九",
        "author": "释祖钦",
        "content": "只此见闻非见闻，无余声色可呈君。\n岭梅破雪偷开眼，一点清香欲断魂。",
        "dynasty": "宋",
        "collection_info": null
    },
    {
        "title": "偈颂一百二十三首  其一○○",
        "author": "释祖钦",
        "content": "去岁元宵节，无油不点灯。\n今岁元宵节，有月照危层。",
        "dynasty": "宋",
        "collection_info": null
    },
    {
        "title": "偈颂一百二十三首  其一○一",
        "author": "释祖钦",
        "content": "岁旧年新，夜暗昼明，未尝移易。\n日迁月化，山青水绿，依旧寻常。\n小尽二十九，大尽三十日，也是镇州萝卜，汉地生姜。\n休咬嚼，没商量。\n梅花纸帐一炉香，衲被蒙头春昼长。",
        "dynasty": "宋",
        "collection_info": null
    },
    {
        "title": "偈颂一百二十三首  其一○二",
        "author": "释祖钦",
        "content": "春风陌上郎，得钱随手使。\n货物忽相当，撞得恰好子。",
        "dynasty": "宋",
        "collection_info": null
    },
    {
        "title": "偈颂一百二十三首  其一○三",
        "author": "释祖钦",
        "content": "湛湛澄澄，孤明历历，未是到家消息。\n直饶尽底掀翻，不留朕迹，其奈参天荆棘。",
        "dynasty": "宋",
        "collection_info": null
    },
    {
        "title": "偈颂一百二十三首  其一○四",
        "author": "释祖钦",
        "content": "指天指地，点胸点肋。\n将谓六识未具初生孩儿，元来通身是胆白拈正贼。",
        "dynasty": "宋",
        "collection_info": null
    },
    {
        "title": "偈颂一百二十三首  其一○五",
        "author": "释祖钦",
        "content": "久雨不晴，浸烂衲僧鼻孔。\n如何是衲僧鼻孔，浮云散尽碧天宽，赫赫金盆海裏涌。",
        "dynasty": "宋",
        "collection_info": null
    },
    {
        "title": "偈颂一百二十三首  其一○六",
        "author": "释祖钦",
        "content": "禅，树止叫喧喧。\n道，门前风浩浩。\n冷地思量真可笑。\n笑什么，等闲拾得一颗苏州梨，看来却是青州枣。",
        "dynasty": "宋",
        "collection_info": null
    },
    {
        "title": "偈颂一百二十三首  其一○七",
        "author": "释祖钦",
        "content": "九旬禁足，三月护生。\n逗到功成行满，依前日午三更。\n龙渊水风恬浪静，獭径桥雾锁云横。\n去者自去，住者自住，坐者自坐，行者自行。\n杖头纵有通霄路，且共扶持折脚铛。",
        "dynasty": "宋",
        "collection_info": null
    },
    {
        "title": "偈颂一百二十三首  其一○八",
        "author": "释祖钦",
        "content": "动絃别曲，叶落知秋。\n大千沙界，一举全收。\n一毛头上师子，示现百亿毛头。",
        "dynasty": "宋",
        "collection_info": null
    },
    {
        "title": "偈颂一百二十三首  其一○九",
        "author": "释祖钦",
        "content": "好供养，好修行。\n拂袖便去，也不多争。",
        "dynasty": "宋",
        "collection_info": null
    },
    {
        "title": "偈颂一百二十三首  其一一○",
        "author": "释祖钦",
        "content": "火冷灰寒炭又无，大家兀坐嘴卢都。\n冷灰堆里忽豆爆，大地通红火一炉。",
        "dynasty": "宋",
        "collection_info": null
    },
    {
        "title": "偈颂一百二十三首  其一一一",
        "author": "释祖钦",
        "content": "觅起处不得，寻觅处无地。\n见色元来见心，见了元来不是。\n是不是，镜不照镜兮水不洗水。",
        "dynasty": "宋",
        "collection_info": null
    },
    {
        "title": "偈颂一百二十三首  其一一二",
        "author": "释祖钦",
        "content": "法逐心生，心随法变。\n心法双忘，千化万变。\n扇子𨁝跳上三十三天，𡎺着帝释鼻孔。\n盏子扑落地，楪子成七片。\n虽是一期方便，闻名不如见面。",
        "dynasty": "宋",
        "collection_info": null
    },
    {
        "title": "偈颂一百二十三首  其一一三",
        "author": "释祖钦",
        "content": "澄潭月影，静夜钟声。\n不留而照，不待而鸣。\n而亦离闻绝见，非色非声。",
        "dynasty": "宋",
        "collection_info": null
    },
    {
        "title": "偈颂一百二十三首  其一一四",
        "author": "释祖钦",
        "content": "昏沉散乱，莫非本地风光。\n绝点纯清，正是真常流注。\n非不非，是不是。\n差之毫釐，失之千里。\n幸然无些子事，何须强说道理。",
        "dynasty": "宋",
        "collection_info": null
    },
    {
        "title": "偈颂一百二十三首  其一一五",
        "author": "释祖钦",
        "content": "晷影推移线日长，无言童子自商量。\n虽然不是神仙药，海上传来第一方。",
        "dynasty": "宋",
        "collection_info": null
    },
    {
        "title": "偈颂一百二十三首  其一一六",
        "author": "释祖钦",
        "content": "箇事本成现，觅则不可见。\n白圭本无瑕，琢磨乃成玷。\n执之以实法，空中生闪电。\n视之以等闲，脚下添红线。\n若是学道人，好好看方便。\n莫看仙人手中扇。",
        "dynasty": "宋",
        "collection_info": null
    },
    {
        "title": "偈颂一百二十三首  其一一七",
        "author": "释祖钦",
        "content": "集云峰头独立，仰祝圣寿无极。\n百千甲子春秋，臣僧今日七十，乙酉正月初一。",
        "dynasty": "宋",
        "collection_info": null
    },
    {
        "title": "偈颂一百二十三首  其一一八",
        "author": "释祖钦",
        "content": "春风荡荡，春日熙熙。\n花开笑面，柳展欢眉。\n处处呢喃紫燕，声声睍睆黄鹂。\n麻三斤，干屎橛，庭前柏树子，遮里见得，全理全事，无是无非。\n坐断集云峰顶上，大家齐贺太平时。",
        "dynasty": "宋",
        "collection_info": null
    },
    {
        "title": "偈颂一百二十三首  其一一九",
        "author": "释祖钦",
        "content": "一夜雨声滴滴，元是檐前雪消。\n冷地令人忆着，相国寺里芭蕉。",
        "dynasty": "宋",
        "collection_info": null
    },
    {
        "title": "偈颂一百二十三首  其一二○",
        "author": "释祖钦",
        "content": "久雨忽晴，心光发明。\n团团红日，寥寥太清。\n非特好晒㫰，亦乃好经营。\n下秧种粟，桑麻渐青，绿杨枝上晓鶑鸣。\n长连床上，开单展钵，可煞现成。",
        "dynasty": "宋",
        "collection_info": null
    },
    {
        "title": "偈颂一百二十三首  其一二一",
        "author": "释祖钦",
        "content": "至化无方，至德有光。\n迟日江山丽，春风花草香。\n玉壶影里劫春长，干坤独露堂堂。",
        "dynasty": "宋",
        "collection_info": null
    },
    {
        "title": "偈颂一百二十三首  其一二二",
        "author": "释祖钦",
        "content": "春山重重，夜雨蒙蒙。\n长连床上，闭眉合眼，睡到晓钟。\n心也空，法也空，不起第二念，坐断主人翁。",
        "dynasty": "宋",
        "collection_info": null
    },
    {
        "title": "偈颂一百二十三首  其一二三",
        "author": "释祖钦",
        "content": "进无前，退无后。\n毫髮参差，便成窠臼。\n八月二十五，洞山离查渡。",
        "dynasty": "宋",
        "collection_info": null
    },
    {
        "title": "偈颂二首  其一",
        "author": "释祖钦",
        "content": "面前明暗两忘时，莽荡干坤都不知。\n到此若生毫髮见，依前越国又依稀。",
        "dynasty": "宋",
        "collection_info": null
    },
    {
        "title": "偈颂二首  其二",
        "author": "释祖钦",
        "content": "八十余人十七州，相看尽是恶冤雠。\n诸方有道不肯学，来共山僧作对头。",
        "dynasty": "宋",
        "collection_info": null
    },
    {
        "title": "偈颂七十二首  其一",
        "author": "释祖钦",
        "content": "无影枝头一点春，笑他无地可藏身。\n黄金自有黄金价，何必和沙卖与人。",
        "dynasty": "宋",
        "collection_info": null
    },
    {
        "title": "偈颂七十二首  其二",
        "author": "释祖钦",
        "content": "西来十万路迢迢，智鑑当轩影莫逃。\n四海浪平龙睡稳，九霄云浄鹤飞高。",
        "dynasty": "宋",
        "collection_info": null
    },
    {
        "title": "偈颂七十二首  其三",
        "author": "释祖钦",
        "content": "玉树琼林，宝阶银阙。\n皓若芦花，恍然明月。\n直鈎垂钓，自有金鳞上鈎。\n地平如掌，依旧七凹八凸。",
        "dynasty": "宋",
        "collection_info": null
    },
    {
        "title": "偈颂七十二首  其四",
        "author": "释祖钦",
        "content": "利刀拈起白如霜，可惜无端成自伤。\n消尽少林三尺雪，古今天地只寻常。",
        "dynasty": "宋",
        "collection_info": null
    },
    {
        "title": "偈颂七十二首  其五",
        "author": "释祖钦",
        "content": "时勤拂拭与掀翻，错莫无端认定盘。\n点石化为金玉易，劝人除却是非难。",
        "dynasty": "宋",
        "collection_info": null
    },
    {
        "title": "偈颂七十二首  其六",
        "author": "释祖钦",
        "content": "三界惟心，万法惟识。\n譬如掷剑挥空，莫论及与不及。\n真不掩僞，曲不藏直。",
        "dynasty": "宋",
        "collection_info": null
    },
    {
        "title": "偈颂七十二首  其七",
        "author": "释祖钦",
        "content": "两岸桃花红欲然，洞中流出自涓涓。\n仙家不曾论春夏，石烂松枯是一年。",
        "dynasty": "宋",
        "collection_info": null
    },
    {
        "title": "偈颂七十二首  其八",
        "author": "释祖钦",
        "content": "堂堂日用妙无痕，纔涉纤毫即是尘。\n照水银蟾沉夜魄，恋花香蝶醉芳魂。",
        "dynasty": "宋",
        "collection_info": null
    },
    {
        "title": "偈颂七十二首  其九",
        "author": "释祖钦",
        "content": "白衣拜相，平地登仙。\n是人知有，别无秘传。",
        "dynasty": "宋",
        "collection_info": null
    },
    {
        "title": "偈颂七十二首  其一○",
        "author": "释祖钦",
        "content": "万法俱忘百念灰，等闲蓦鼻拽将回。\n镜光一照明如日，直得木人心眼开。",
        "dynasty": "宋",
        "collection_info": null
    },
    {
        "title": "偈颂七十二首  其一一",
        "author": "释祖钦",
        "content": "语默俱忘非是非，圣凡情尽绝玄微。\n穿花蛱蝶深深见，点水蜻蜓款款飞。",
        "dynasty": "宋",
        "collection_info": null
    },
    {
        "title": "偈颂七十二首  其一二",
        "author": "释祖钦",
        "content": "言发非声，色前不物。\n当机觌面全提，岂在拈槌竖拂。\n山河大地，不碍眼光，万象森罗，形端影直。",
        "dynasty": "宋",
        "collection_info": null
    },
    {
        "title": "偈颂七十二首  其一三",
        "author": "释祖钦",
        "content": "那下飞来水面浮，却来遮裏问踪由。\n只因回首不知处，一捏通身冷汗流。",
        "dynasty": "宋",
        "collection_info": null
    },
    {
        "title": "偈颂七十二首  其一四",
        "author": "释祖钦",
        "content": "一喝当头雷电奔，人闻说亦闇消魂。\n看来何止聋三日，直到如今海岳昏。",
        "dynasty": "宋",
        "collection_info": null
    },
    {
        "title": "偈颂七十二首  其一五",
        "author": "释祖钦",
        "content": "寰中日月，量外干坤。\n举起也千差万别，放下也不立纤尘。",
        "dynasty": "宋",
        "collection_info": null
    },
    {
        "title": "偈颂七十二首  其一六",
        "author": "释祖钦",
        "content": "南山云起北山云，上界钟声下界闻。\n遥望众僧行道处，天香桂子落纷纷。",
        "dynasty": "宋",
        "collection_info": null
    },
    {
        "title": "偈颂七十二首  其一七",
        "author": "释祖钦",
        "content": "发越朕兆，未形消息。\n提持佛祖，未行号令。\n虚空斫额，万象拱听。",
        "dynasty": "宋",
        "collection_info": null
    },
    {
        "title": "偈颂七十二首  其一八",
        "author": "释祖钦",
        "content": "声前一句盖诸方，指出干坤是大唐。\n但见皇风成一片，不知何处是封疆。",
        "dynasty": "宋",
        "collection_info": null
    },
    {
        "title": "偈颂七十二首  其一九",
        "author": "释祖钦",
        "content": "擘开太华，放出黄河。\n青天白日，平地风波。\n逗到伎穷力尽，元来所得不多。",
        "dynasty": "宋",
        "collection_info": null
    },
    {
        "title": "偈颂七十二首  其二○",
        "author": "释祖钦",
        "content": "东君有令不虚行，三顿乌藤大险生。\n龙得水时增意气，虎逢山色长威狞。",
        "dynasty": "宋",
        "collection_info": null
    },
    {
        "title": "偈颂七十二首  其二一",
        "author": "释祖钦",
        "content": "雨散云收月正明，无端平地鼓雷霆。\n惯曾坐断干坤客，唤作窍中蚯蚓声。",
        "dynasty": "宋",
        "collection_info": null
    },
    {
        "title": "偈颂七十二首  其二二",
        "author": "释祖钦",
        "content": "吃饭着衣，事事成现。\n俯仰折旋，一见便见。",
        "dynasty": "宋",
        "collection_info": null
    },
    {
        "title": "偈颂七十二首  其二三",
        "author": "释祖钦",
        "content": "当机觌面黑漫漫，且待轻轻着眼看。\n剔起眉毛纔拟议，便为闻见色声瞒。",
        "dynasty": "宋",
        "collection_info": null
    },
    {
        "title": "偈颂七十二首  其二四",
        "author": "释祖钦",
        "content": "山花似锦，涧水如蓝。\n面目现在，谁是同参。",
        "dynasty": "宋",
        "collection_info": null
    },
    {
        "title": "偈颂七十二首  其二五",
        "author": "释祖钦",
        "content": "杀活纵横得自由，悬崖撒手觅冤雠。\n瞎馿灭却正法眼，射斗寒光夜不收。",
        "dynasty": "宋",
        "collection_info": null
    },
    {
        "title": "偈颂七十二首  其二六",
        "author": "释祖钦",
        "content": "箭锋相拄，机栝相投。\n得人一马，还人一牛，更看靴裏轻轻动指头。",
        "dynasty": "宋",
        "collection_info": null
    },
    {
        "title": "偈颂七十二首  其二七",
        "author": "释祖钦",
        "content": "剑为不平离宝匣，药因救病出金瓶。\n南方自古清如镜，何必无端用甲兵。",
        "dynasty": "宋",
        "collection_info": null
    },
    {
        "title": "偈颂七十二首  其二八",
        "author": "释祖钦",
        "content": "电光莫追，石火犹迟。\n构弗及处，心不可识，智不可知。",
        "dynasty": "宋",
        "collection_info": null
    },
    {
        "title": "偈颂七十二首  其二九",
        "author": "释祖钦",
        "content": "同时照用不同时，权实双行作者知。\n有得虽然亦有失，还他龙虎自交驰。",
        "dynasty": "宋",
        "collection_info": null
    },
    {
        "title": "偈颂七十二首  其三○",
        "author": "释祖钦",
        "content": "量外机，格外句。\n凡圣迷魂，佛祖罔措。\n有来由，无本据，声前切忌错举。",
        "dynasty": "宋",
        "collection_info": null
    },
    {
        "title": "偈颂七十二首  其三一",
        "author": "释祖钦",
        "content": "阿师昨日赴村斋，几被他人一窖埋。\n暴雨卒风迴避得，也成平地露尸骸。",
        "dynasty": "宋",
        "collection_info": null
    },
    {
        "title": "偈颂七十二首  其三二",
        "author": "释祖钦",
        "content": "机夺机，句夺句。\n觌面相呈，更无回互。\n棒头有眼，迥出常情，语下无私，如何分付。",
        "dynasty": "宋",
        "collection_info": null
    },
    {
        "title": "偈颂七十二首  其三三",
        "author": "释祖钦",
        "content": "同时啐啄不同时，石火电光犹较迟。\n灯影裏行今已会，蹉跎非是落便宜。",
        "dynasty": "宋",
        "collection_info": null
    },
    {
        "title": "偈颂七十二首  其三四",
        "author": "释祖钦",
        "content": "人与境空，境与人会。\n百尺竿头，一采两赛。",
        "dynasty": "宋",
        "collection_info": null
    },
    {
        "title": "偈颂七十二首  其三五",
        "author": "释祖钦",
        "content": "即此见闻非见闻，无余声色可呈君。\n箇中若了全无事，体用何妨分不分。",
        "dynasty": "宋",
        "collection_info": null
    },
    {
        "title": "偈颂七十二首  其三六",
        "author": "释祖钦",
        "content": "且看双放更双收，有底欢声无底愁。\n一切圣贤如电拂，大千沙界海中沤。",
        "dynasty": "宋",
        "collection_info": null
    },
    {
        "title": "偈颂七十二首  其三七",
        "author": "释祖钦",
        "content": "声前句，格外机。\n无得无失，无是无非。\n无孔由来是铁锤。",
        "dynasty": "宋",
        "collection_info": null
    },
    {
        "title": "偈颂七十二首  其三八",
        "author": "释祖钦",
        "content": "脱然语默去离微，觌面持来付与谁。\n荷叶团团团似镜，菱角尖尖尖似锥。",
        "dynasty": "宋",
        "collection_info": null
    },
    {
        "title": "偈颂七十二首  其三九",
        "author": "释祖钦",
        "content": "巇崄中平实，平实处誵讹。\n觌面承当得去，元来用处不多。",
        "dynasty": "宋",
        "collection_info": null
    },
    {
        "title": "偈颂七十二首  其四○",
        "author": "释祖钦",
        "content": "暑往寒来春復秋，夕阳西去水东流。\n茫茫宇宙人无数，那箇亲曾到地头。",
        "dynasty": "宋",
        "collection_info": null
    },
    {
        "title": "偈颂七十二首  其四一",
        "author": "释祖钦",
        "content": "当阳拈起足清风，似月团团样不同。\n腊月也知无用处，暑天消得打蚊虫。",
        "dynasty": "宋",
        "collection_info": null
    },
    {
        "title": "偈颂七十二首  其四二",
        "author": "释祖钦",
        "content": "上无敌，下无比。\n拟议思量，剑去久矣。\n见得亲，用得到。\n信手拈来，又却恰好。",
        "dynasty": "宋",
        "collection_info": null
    },
    {
        "title": "偈颂七十二首  其四三",
        "author": "释祖钦",
        "content": "步行骑水牛，空手把锄头。\n人从桥上过，桥流水不流。\n一理足，万事周。\n一尘起，大地收。\n机先别有活路，开口不在舌头。",
        "dynasty": "宋",
        "collection_info": null
    },
    {
        "title": "偈颂七十二首  其四四",
        "author": "释祖钦",
        "content": "老杜风前得句时，等闲开口便成诗。\n就中一着没巴鼻，却把馿儿当马骑。",
        "dynasty": "宋",
        "collection_info": null
    },
    {
        "title": "偈颂七十二首  其四五",
        "author": "释祖钦",
        "content": "动即影现，觉即冰生。\n见闻俱尽，视听如盲。",
        "dynasty": "宋",
        "collection_info": null
    },
    {
        "title": "偈颂七十二首  其四六",
        "author": "释祖钦",
        "content": "一掬澄潭镜样磨，无风何必自生波。\n转身纵不离初际，仔细看来较几何。",
        "dynasty": "宋",
        "collection_info": null
    },
    {
        "title": "偈颂七十二首  其四七",
        "author": "释祖钦",
        "content": "本无位次，不涉安排。\n泯然自尽，一种平怀。",
        "dynasty": "宋",
        "collection_info": null
    },
    {
        "title": "偈颂七十二首  其四八",
        "author": "释祖钦",
        "content": "平常闲坐与闲行，岭上无心云片生。\n照镜俱亡人不立，依前日午打三更。",
        "dynasty": "宋",
        "collection_info": null
    },
    {
        "title": "偈颂七十二首  其四九",
        "author": "释祖钦",
        "content": "树头金果铁团栾，千圣犹难着眼看。\n莫谓临机曾掇退，当阳托出已和盘。",
        "dynasty": "宋",
        "collection_info": null
    },
    {
        "title": "偈颂七十二首  其五○",
        "author": "释祖钦",
        "content": "虚而灵，空而妙。\n冷而看，默而照。\n亭亭雪，没青松，杳杳云，藏白鸟。",
        "dynasty": "宋",
        "collection_info": null
    },
    {
        "title": "偈颂七十二首  其五一",
        "author": "释祖钦",
        "content": "洪蒙未判绝疏亲，毕竟难将事理分。\n夜半正明还不露，金刚脑后铁昆崙。",
        "dynasty": "宋",
        "collection_info": null
    },
    {
        "title": "偈颂七十二首  其五二",
        "author": "释祖钦",
        "content": "云重重又水重重，步不曾移到九峰。\n远涉若还言不易，主人却在半途中。",
        "dynasty": "宋",
        "collection_info": null
    },
    {
        "title": "偈颂七十二首  其五三",
        "author": "释祖钦",
        "content": "石女高歌木人和，妙用纵横无不可。\n三更初夜月明前，开口几人曾蹉过。",
        "dynasty": "宋",
        "collection_info": null
    },
    {
        "title": "偈颂七十二首  其五四",
        "author": "释祖钦",
        "content": "白玉阶前金凤舞，黄金殿上玉鸡鸣。\n正中来与兼中到，昨夜云深月正明。",
        "dynasty": "宋",
        "collection_info": null
    },
    {
        "title": "偈颂七十二首  其五五",
        "author": "释祖钦",
        "content": "云藏无缝袄，花绽不萌枝。\n铜壶漏静，玉户春熙。\n敢问时人知不知。",
        "dynasty": "宋",
        "collection_info": null
    },
    {
        "title": "偈颂七十二首  其五六",
        "author": "释祖钦",
        "content": "天黑云深飞暮鸦，鹭鸶立雪对芦花。\n幸然不属今时事，句后声前会即差。",
        "dynasty": "宋",
        "collection_info": null
    },
    {
        "title": "偈颂七十二首  其五七",
        "author": "释祖钦",
        "content": "内绍外绍，有偏有正。\n失晓老婆逢古镜。",
        "dynasty": "宋",
        "collection_info": null
    },
    {
        "title": "偈颂七十二首  其五八",
        "author": "释祖钦",
        "content": "鹭鸶立雪非同色，明月芦花不似他。\n若作龙生龙子会，目前一路已千差。",
        "dynasty": "宋",
        "collection_info": null
    },
    {
        "title": "偈颂七十二首  其五九",
        "author": "释祖钦",
        "content": "声色无依，见闻不立。\n渡水问鱼踪，过山寻蚁迹。",
        "dynasty": "宋",
        "collection_info": null
    },
    {
        "title": "偈颂七十二首  其六○",
        "author": "释祖钦",
        "content": "动弦别曲古今稀，觌面相呈第二机。\n祖父不曾离正位，一帘化日自迟迟。",
        "dynasty": "宋",
        "collection_info": null
    },
    {
        "title": "偈颂七十二首  其六一",
        "author": "释祖钦",
        "content": "动即影现，拂即成痕。\n听其自在，万法无根。",
        "dynasty": "宋",
        "collection_info": null
    },
    {
        "title": "偈颂七十二首  其六二",
        "author": "释祖钦",
        "content": "玄路绝时分鸟道，见闻泯处涉功勋。\n何如只么闲闲地，月浸冰壶夜不痕。",
        "dynasty": "宋",
        "collection_info": null
    },
    {
        "title": "偈颂七十二首  其六三",
        "author": "释祖钦",
        "content": "形名未立，朕兆未分。\n全无巴鼻，彻底浑崙。",
        "dynasty": "宋",
        "collection_info": null
    },
    {
        "title": "偈颂七十二首  其六四",
        "author": "释祖钦",
        "content": "层层落落影团团，切忌当阳着眼看。\n直下有无俱不立，白漫漫又黑漫漫。",
        "dynasty": "宋",
        "collection_info": null
    },
    {
        "title": "偈颂七十二首  其六五",
        "author": "释祖钦",
        "content": "行也是，坐也是。\n俯仰折旋，无是不是。",
        "dynasty": "宋",
        "collection_info": null
    },
    {
        "title": "偈颂七十二首  其六六",
        "author": "释祖钦",
        "content": "道箇炉中无火时，一团冷焰正腾辉。\n深深拨出一星子，未免翻成节外枝。",
        "dynasty": "宋",
        "collection_info": null
    },
    {
        "title": "偈颂七十二首  其六七",
        "author": "释祖钦",
        "content": "寸长尺短，三平二满。\n觌面相呈，语言道断。",
        "dynasty": "宋",
        "collection_info": null
    },
    {
        "title": "偈颂七十二首  其六八",
        "author": "释祖钦",
        "content": "岸草青青得自由，等闲牵着便昂头。\n通身露地一般白，莫是山前水牯牛。",
        "dynasty": "宋",
        "collection_info": null
    },
    {
        "title": "偈颂七十二首  其六九",
        "author": "释祖钦",
        "content": "一有多种，二无两般。\n鈎头识取，莫认定盘。",
        "dynasty": "宋",
        "collection_info": null
    },
    {
        "title": "偈颂七十二首  其七○",
        "author": "释祖钦",
        "content": "何须特地弄精魂，摘叶寻枝我不能。\n固是话头成两橛，不妨同玩雨前春。",
        "dynasty": "宋",
        "collection_info": null
    },
    {
        "title": "偈颂七十二首  其七一",
        "author": "释祖钦",
        "content": "觌面提来付与伊，分明此意没东西。\n腕头有力千钧重，谁道通身是水泥。",
        "dynasty": "宋",
        "collection_info": null
    },
    {
        "title": "偈颂七十二首  其七二",
        "author": "释祖钦",
        "content": "一种平怀，泯然自尽。\n明闇情忘，事理平等。",
        "dynasty": "宋",
        "collection_info": null
    },
    {
        "title": "偈颂七十二首  其七三",
        "author": "释祖钦",
        "content": "一杯晴雪早茶香，午睡方醒春昼长。\n拶着通身俱是眼，半窗疏影转斜阳。",
        "dynasty": "宋",
        "collection_info": null
    },
    {
        "title": "静山偈",
        "author": "释祖钦",
        "content": "一迹无余万籁沈，峦光月色共深深。\n谁知尚有些儿闹，龙在霜枯木裏吟。",
        "dynasty": "宋",
        "collection_info": null
    },
    {
        "title": "秋江偈",
        "author": "释祖钦",
        "content": "漾漾银河玉宇流，浄如白练冷光浮。\n老胡一苇踏不着，零落西风断岸头。",
        "dynasty": "宋",
        "collection_info": null
    },
    {
        "title": "送德富藏主之衡",
        "author": "释祖钦",
        "content": "集云云外小睡虎，毛色金斑威百步。\n顶门正眼烁干坤，等闲亦或生风雨。\n拂晓出门去何处，衡阳城中访亲故。\n记之早晚即归来，震雷一喝了此末后句。",
        "dynasty": "宋",
        "collection_info": null
    },
    {
        "title": "送光后堂",
        "author": "释祖钦",
        "content": "春风恶，春风恶，一夜梅花尽吹落。\n人来话别欲游吴，踏断东南天一角。\n春风恶，春风恶，八千里外望西川，从前都是错。",
        "dynasty": "宋",
        "collection_info": null
    },
    {
        "title": "宗正上人",
        "author": "释祖钦",
        "content": "金襕之外传何物，应道门前倒剎竿。\n亘古亘今全提句，好向声前着眼看。\n衲僧衣钵只者是，汝今已得正宗旨。\n寄集云单号别传，枚数英才先屈指。\n忽来告假归清江，窗前梅早春渐芳。\n一枝横出苍烟外，泉声喷雪岩流香。",
        "dynasty": "宋",
        "collection_info": null
    },
    {
        "title": "惠洪上人",
        "author": "释祖钦",
        "content": "洪蒙既判，惠然红日。\n天地开明，即心是佛。\n尘沙剎海，遍界发辉。\n一丝毫头，昧之不得。\n却须直下掀翻，休为知见所执。\n受用只此平常，更无玄妙奇特。\n若是衲僧门下，难免痛棒三十。\n目今且赠四藤，任便东西南北。\n回首集云峰，面前青突兀。",
        "dynasty": "宋",
        "collection_info": null
    },
    {
        "title": "送契宁上人",
        "author": "释祖钦",
        "content": "道契佛祖，身自康宁。\n行笃言寡，名香德馨。\n一尘不染，千里前程。\n番阳浩浩，集云青青。\n稳泛扁舟短棹，西风浪平。",
        "dynasty": "宋",
        "collection_info": null
    },
    {
        "title": "绍隆上人",
        "author": "释祖钦",
        "content": "行以德绍，道以时隆。\n浮薄在彼，端确在躬。\n衣单下事还一同，道德言行诚明中。\n语默动静昭日月，折旋俯仰生春风。\n上人夏在集云峰，倏起湘江归兴浓。\n庭前索索飘井桐，赤肩担瘦筇。",
        "dynasty": "宋",
        "collection_info": null
    },
    {
        "title": "真惠上人",
        "author": "释祖钦",
        "content": "将谓如来，惠戒三昧。\n此语虽真，此意未在。\n正似湘江两半晴，岳面不开云叆叇。\n一日升天四海明，杖头掀转却头轻。\n不移跬步到潭城，相逢历历话前程。",
        "dynasty": "宋",
        "collection_info": null
    },
    {
        "title": "本来上人",
        "author": "释祖钦",
        "content": "本不曾来亦不去，百二十日如是住。\n昨夜西风忽转头，花开阑畔木犀树。\n收拾行囊话起单，集云东湖来去间。\n双桂枝头冷消息，却与荷花香一般。",
        "dynasty": "宋",
        "collection_info": null
    },
    {
        "title": "庆一上人",
        "author": "释祖钦",
        "content": "识得一，万事毕，庆快平生是今日。\n佛祖单传无二心，生死洞然空四壁。\n匆匆闻讣来归，不碍独行特立。\n群峰迭乱青，远水漾虚碧。\n寥寥天地间，来去有何极，韶华自转春无迹。",
        "dynasty": "宋",
        "collection_info": null
    },
    {
        "title": "了恩典座",
        "author": "释祖钦",
        "content": "十二时中，承谁恩力。\n俯仰折旋，不须外觅。\n着衣吃饭，一了便了。\n开眼天明，是谁不晓。\n大地沙门隻眼睛，丈六金身一茎草。",
        "dynasty": "宋",
        "collection_info": null
    },
    {
        "title": "志满上人",
        "author": "释祖钦",
        "content": "夫志在谦毋自满，勿以其长跨人短。\n海因有量天亦聋，人未有德休恃聪。\n君不见水涸山枯物憔悴，春暖风和蝶蜂至。\n欲在丛林立此身，学以成其志。",
        "dynasty": "宋",
        "collection_info": null
    },
    {
        "title": "祖机上人",
        "author": "释祖钦",
        "content": "灵妙之机，佛祖莫知。\n疾则蹉过，迟非所宜。\n灵在自己，妙在日用。\n吃饭着衣，一静一动。\n动静两忘，波停岳耸。",
        "dynasty": "宋",
        "collection_info": null
    },
    {
        "title": "元觉上人",
        "author": "释祖钦",
        "content": "妙觉明浄，元无所觉。\n如鄱阳湖，秋波不作。\n亦若匡庐，云平月壑。\n笠顶西风闲去来，拄杖头边空索索，打碎灵龟殻。",
        "dynasty": "宋",
        "collection_info": null
    },
    {
        "title": "智远上人",
        "author": "释祖钦",
        "content": "智聪则远，机圆自转。\n似走盘珠，如万花苑。\n开落不在春秋，动静不滞去留。\n云悠悠，水悠悠。\n天外月如鈎，雪峰衮出三箇木毬。",
        "dynasty": "宋",
        "collection_info": null
    },
    {
        "title": "克圆上人",
        "author": "释祖钦",
        "content": "克期取证，功行已圆。\n湘南潭北，一月在天。\n五峰深处，万象皎然。\n相见不须抚背，痛与肋下三拳，掣风掣颠。",
        "dynasty": "宋",
        "collection_info": null
    },
    {
        "title": "觉初上人",
        "author": "释祖钦",
        "content": "灵觉之初，廓然太虚。\n巘云平岳顶，海月照珊瑚。\n描不如，画不如，咏不如，一段灵光今古无。\n元是兜率桥头，三生藏裏夜明珠。",
        "dynasty": "宋",
        "collection_info": null
    },
    {
        "title": "道可道者",
        "author": "释祖钦",
        "content": "道可道，非常道。\n名可名，非常名。\n名既非常，如器中锽。\n道既非常，如日之光。\n如器中锽，声出于内。\n如日之光，光照无方。\n夫如是乃可称有道之者，非独善一身，而达之万邦。",
        "dynasty": "宋",
        "collection_info": null
    },
    {
        "title": "道从上人",
        "author": "释祖钦",
        "content": "惟道是从，惟心是宗。\n空即是色，色即是空。\n梦幻了了，来去匆匆。\n水中之月，树上之风。\n作如是观，无塞不通。",
        "dynasty": "宋",
        "collection_info": null
    },
    {
        "title": "了明上人",
        "author": "释祖钦",
        "content": "了明明了，孤光皎皎。\n夜永月寒，云开天晓。\n二浙江山拄杖头，脱略根尘静悄悄。\n大明当空，无幽不照。\n如是行脚，行脚事了。\n百炼精金，由指而遶。",
        "dynasty": "宋",
        "collection_info": null
    },
    {
        "title": "智贤上人",
        "author": "释祖钦",
        "content": "智者必贤，正者不偏。\n平坦性地，朗我心天。\n折旋俯仰，诸佛现前。\n一光同照，万象枞然。",
        "dynasty": "宋",
        "collection_info": null
    },
    {
        "title": "本善上人",
        "author": "释祖钦",
        "content": "本来面目，善自参详。\n六般神用，昼夜放光。\n不须拟议，切忌承当。\n风前一阵木犀香，金粟花黄。",
        "dynasty": "宋",
        "collection_info": null
    },
    {
        "title": "行坦上人",
        "author": "释祖钦",
        "content": "细行循循，大道坦坦。\n得处至要，用处至简。\n从上一千七百人，七纵八横，大机大用。\n肩上无过担片横版，顶门只具一隻正眼。\n譬如斩一握丝，一斩俱斩，一切尽斩。",
        "dynasty": "宋",
        "collection_info": null
    },
    {
        "title": "普义上人",
        "author": "释祖钦",
        "content": "云门普，赵州无。\n二字一义，茄子落苏。\n提起便会，直入圣贤阃域。\n声前拟议，未免者也之乎。\n且听端的下箇註脚，俱。",
        "dynasty": "宋",
        "collection_info": null
    },
    {
        "title": "如珠上人",
        "author": "释祖钦",
        "content": "等闲剔出影团团，一一如珠走玉盘。\n风前灿灿宝光寒，落落谁从转处看。\n当随机括动，休被眼睛瞒，鱼目光生也一般。\n天上蟾蜍水底浴，明暗不相干。",
        "dynasty": "宋",
        "collection_info": null
    },
    {
        "title": "法立上人",
        "author": "释祖钦",
        "content": "万法无根，从何而立。\n一念心坚，银山铁壁。\n发大誓愿，大解脱幢。\n万木生秋风自凉，庭前一阵桂花香。",
        "dynasty": "宋",
        "collection_info": null
    },
    {
        "title": "法茂上人",
        "author": "释祖钦",
        "content": "野鸟山花能说法，茂林修竹是参徒。\n时常举一箇心字，觌面当机见也无。\n云埋夜月，冰透玉壶。\n明暗双忘，理事一如，差乎缘木求鱼。",
        "dynasty": "宋",
        "collection_info": null
    },
    {
        "title": "允宽上人",
        "author": "释祖钦",
        "content": "初无允诺，宽着程限。\n一似跳黄河，尽力要合眼。\n跳过跳不过，直要横担板。\n南北天高云淡淡，渔歌秋色晚。",
        "dynasty": "宋",
        "collection_info": null
    },
    {
        "title": "嗣牧上人",
        "author": "释祖钦",
        "content": "先以放，嗣以牧。\n两鼻穿，四蹄秃。\n有阑圈，无拘束。\n山自青，水自绿。\n从来饥饱不相干，幻泡影中休碌碌，单单赢得这题目。",
        "dynasty": "宋",
        "collection_info": null
    },
    {
        "title": "惠性上人",
        "author": "释祖钦",
        "content": "惠性忽通，差别无碍。\n七纵八横，得大自在。\n向微尘裏转浑身，影落五湖云水外。\n问时人，会不会。\n明白一句子，卞璧无瑕，骊珠绝颣。",
        "dynasty": "宋",
        "collection_info": null
    },
    {
        "title": "传义上人",
        "author": "释祖钦",
        "content": "直指之道，义不可传。\n不立文字，昭昭现前。\n万里不挂片云，一亘白日青天。\n声前有意，句后无言。\n理事双遣也，木头碌碡。",
        "dynasty": "宋",
        "collection_info": null
    },
    {
        "title": "如山上人",
        "author": "释祖钦",
        "content": "绝毫绝釐，如山如岳。\n万里高飞，遥空一鹗。\n见不到处，天涯海角。\n智不及处，大圆满觉。\n西风萧条黄叶落，古殿深沈撼金铎，却悔当初赚行脚。",
        "dynasty": "宋",
        "collection_info": null
    },
    {
        "title": "师亮禅者",
        "author": "释祖钦",
        "content": "忆昔西山亮座主，曾有虚空解讲语。\n唤得回头是马师，规鉴丛林照千古。\n上人学禅不学教，禅教初无二门户。\n一拳打破太虚空，知音不在频频举。",
        "dynasty": "宋",
        "collection_info": null
    },
    {
        "title": "出山相赞",
        "author": "释祖钦",
        "content": "六年饥饿，半夜痴狂。\n贫儿拾得锡，赤脚走忙忙。",
        "dynasty": "宋",
        "collection_info": null
    },
    {
        "title": "观音赞二首  其一",
        "author": "释祖钦",
        "content": "鰲翔海运，地迥天空。\n一瓶浄水，五浊恶风。\n安得众生界具证圆通。",
        "dynasty": "宋",
        "collection_info": null
    },
    {
        "title": "观音赞二首  其二",
        "author": "释祖钦",
        "content": "以耳返观，夜涛传别谷之声。\n以眼返听，甘露散垂杨之碧。\n所返既忘，观听亦寂。\n夫是之谓救苦慈悲愿力。",
        "dynasty": "宋",
        "collection_info": null
    },
    {
        "title": "鱼篮妇赞二首  其一",
        "author": "释祖钦",
        "content": "行步轻盈，梳装济楚。\n示大慈悲，救众生苦。\n智眼堪怜尽不明，只道篮中卖锦鳞。",
        "dynasty": "宋",
        "collection_info": null
    },
    {
        "title": "鱼篮妇赞二首  其二",
        "author": "释祖钦",
        "content": "篮裏清风，手头生活。\n要将鱼目换明珠，岂是慈悲菩萨。\n有智慧人，不消一札。",
        "dynasty": "宋",
        "collection_info": null
    },
    {
        "title": "马郎妇",
        "author": "释祖钦",
        "content": "谩说教人学诵经，胸中泾渭甚分明。\n金沙影裏无穷数，散作一滩流水声。",
        "dynasty": "宋",
        "collection_info": null
    },
    {
        "title": "维摩赞",
        "author": "释祖钦",
        "content": "尪羸面孔，蹊跷肚肠。\n忧愁苦恼，诈病在床。\n说离生死妙法，一默无双。",
        "dynasty": "宋",
        "collection_info": null
    },
    {
        "title": "达磨赞",
        "author": "释祖钦",
        "content": "九年壁观显家风，半是真诚半脱空。\n一苇不知何处在，长江依旧水流东。",
        "dynasty": "宋",
        "collection_info": null
    },
    {
        "title": "布袋赞",
        "author": "释祖钦",
        "content": "一笑生春风，双瞳湛秋水。\n日月拄杖头，干坤布袋裏。\n弥勒忽然下生，何处寻你。",
        "dynasty": "宋",
        "collection_info": null
    },
    {
        "title": "临济赞",
        "author": "释祖钦",
        "content": "眼生三角，头峭五岳，三遭瞎棒折馿腰。\n一喝当空，星斗落错。",
        "dynasty": "宋",
        "collection_info": null
    },
    {
        "title": "朝阳赞二首  其一",
        "author": "释祖钦",
        "content": "穴鼻针，无缝袄。\n一綫红日头，联得似恰好。",
        "dynasty": "宋",
        "collection_info": null
    },
    {
        "title": "朝阳赞二首  其二",
        "author": "释祖钦",
        "content": "离离披披破骨董，补一孔了又一孔。\n三竿红日透篱边，看来何止七斤重。",
        "dynasty": "宋",
        "collection_info": null
    },
    {
        "title": "德富藏主请",
        "author": "释祖钦",
        "content": "巍巍堂堂，炜炜煌煌。\n佩小释迦悬记，身穿御赐衣黄。\n人言有德可富，自羞伎俩寻常，萧萧两鬓风霜。",
        "dynasty": "宋",
        "collection_info": null
    },
    {
        "title": "昭如长老请",
        "author": "释祖钦",
        "content": "海印发光，昭然如日。\n曾对大元圣主，默说不二法门。\n默而说，说而默。\n中兴大仰丛林，天下第一法窟。\n见者是谁，石头古佛。",
        "dynasty": "宋",
        "collection_info": null
    },
    {
        "title": "智坦西堂请",
        "author": "释祖钦",
        "content": "大智洞明，大道坦平。\n生铁面具，不近人情。\n云峯日朗，雪谷雷鸣。\n激起曝腮焦尾，同跃天庭。",
        "dynasty": "宋",
        "collection_info": null
    },
    {
        "title": "原妙侍者请",
        "author": "释祖钦",
        "content": "上大今已无人，雪岩可知礼也。\n虚名塞破干坤，分付原妙侍者。",
        "dynasty": "宋",
        "collection_info": null
    },
    {
        "title": "啸岩居士请",
        "author": "释祖钦",
        "content": "湖山影裏，水月光中。\n似我非我，朦朦胧胧。\n两眼平生四海空。",
        "dynasty": "宋",
        "collection_info": null
    },
    {
        "title": "如初禅人请",
        "author": "释祖钦",
        "content": "身披御赐衣，名在江湖上。\n对面忽相呈，全全不似像。\n雪白眉毛颔下生，仔细看来何止长一丈，也是起模画样。",
        "dynasty": "宋",
        "collection_info": null
    },
    {
        "title": "觉圆居士请",
        "author": "释祖钦",
        "content": "妙觉圆明，离诸闻见。\n纔涉安排，云遮日面。\n若言即此是山僧，三尺竹篦如掣电，好好看方便。",
        "dynasty": "宋",
        "collection_info": null
    },
    {
        "title": "题罗汉手轴",
        "author": "释祖钦",
        "content": "松风浩浩，涧水潺潺。\n白云影里，枯木寒岩。\n十八高人，行住坐卧，神通游戏其间。\n龙耳无听，虎体元班。",
        "dynasty": "宋",
        "collection_info": null
    },
    {
        "title": "跋圆觉经",
        "author": "释祖钦",
        "content": "大虚圆满，妙觉混融。\n如春化物，和而不同，力不在东风。",
        "dynasty": "宋",
        "collection_info": null
    },
    {
        "title": "无准禅师铸钟偈",
        "author": "释祖钦",
        "content": "通身只是一张口，百炼炉中衮出来。\n断送夕阳归去后，又催明月上楼台。",
        "dynasty": "宋",
        "collection_info": null
    },
    {
        "title": "己卯冬日陈世崇来访仰山寺",
        "author": "释祖钦",
        "content": "千里相寻慰寂寥，未嫌风雪路迢迢。\n庐山虽好且休去，更拨寒炉话一宵。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释祖钦",
        "content": "根寻到底得星儿，冷焰腾辉是此时。\n拈一茎茅轻点着，不知烧杀五须弥。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释祖钦",
        "content": "九九八十一，穷汉受罪毕。\n纔拟展脚眠，蚊虫獦蚤出。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释祖钦",
        "content": "且看双放更双收，有底欢声有底愁。\n一切圣贤如电拂，大千沙界海中沤。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释祖钦",
        "content": "穿云迸石不辞劳，大抵还他出处高。\n溪涧岂能留得住，终归大海作波涛。",
        "dynasty": "宋",
        "collection_info": null
    },
    {
        "title": "尧",
        "author": "林同",
        "content": "道原自天出，尧以是相传。\n曰孝悌而已，人人具此天。",
        "dynasty": "宋",
        "collection_info": null
    },
    {
        "title": "舜",
        "author": "林同",
        "content": "孩提知所爱，妻子具而衰。\n大孝终身慕，予于舜见之。",
        "dynasty": "宋",
        "collection_info": null
    },
    {
        "title": "禹",
        "author": "林同",
        "content": "伤心九载绩，焦思八年中。\n启亦呱呱泣，惟思度土功。",
        "dynasty": "宋",
        "collection_info": null
    },
    {
        "title": "汤",
        "author": "林同",
        "content": "奉先思孝也，不祀岂其情。\n以至使亳众，而甘为葛耕。",
        "dynasty": "宋",
        "collection_info": null
    },
    {
        "title": "文王",
        "author": "林同",
        "content": "问安寝门外，旦旦俟鸡鸣。\n以至日中昃，居常尽此诚。",
        "dynasty": "宋",
        "collection_info": null
    },
    {
        "title": "武王",
        "author": "林同",
        "content": "经言事父孝，所以事天明。\n疾间加再饭，梦中与九龄。",
        "dynasty": "宋",
        "collection_info": null
    },
    {
        "title": "周公",
        "author": "林同",
        "content": "我避故云辟，东行是谓征。\n先王犹可告，岂为伐而刑。",
        "dynasty": "宋",
        "collection_info": null
    },
    {
        "title": "孔子",
        "author": "林同",
        "content": "事亲良不易，战战復兢兢。\n学得如夫子，犹言丘未能。",
        "dynasty": "宋",
        "collection_info": null
    },
    {
        "title": "颜子",
        "author": "林同",
        "content": "返必展墓入，去当哭墓行。\n谁知颜氏子，事死乃如生。",
        "dynasty": "宋",
        "collection_info": null
    },
    {
        "title": "孟子",
        "author": "林同",
        "content": "如何年稍长，汲汲子思师。\n知是为儿日，三迁感母慈。",
        "dynasty": "宋",
        "collection_info": null
    },
    {
        "title": "契",
        "author": "林同",
        "content": "天性生虽具，人伦教可无。\n往哉亲父子，汝契作司徒。",
        "dynasty": "宋",
        "collection_info": null
    },
    {
        "title": "元凯",
        "author": "林同",
        "content": "当知元与凯，不出孝而忠。\n能举十六相，斯为舜大功。",
        "dynasty": "宋",
        "collection_info": null
    },
    {
        "title": "孝己",
        "author": "林同",
        "content": "子则欲其孝，人皆有是心。\n如何武丁圣，却使子忧深。",
        "dynasty": "宋",
        "collection_info": null
    },
    {
        "title": "微子",
        "author": "林同",
        "content": "岂计身封宋，祇愁祀绝殷。\n不惟称克孝，亦自首三仁。",
        "dynasty": "宋",
        "collection_info": null
    },
    {
        "title": "泰伯",
        "author": "林同",
        "content": "为怜季有子，逆探父传贤。\n断髮文身事，诬哉司马迁。",
        "dynasty": "宋",
        "collection_info": null
    },
    {
        "title": "康叔",
        "author": "林同",
        "content": "勿云服父事，不敬亦无伤。\n元恶与大憝，邦刑自有常。",
        "dynasty": "宋",
        "collection_info": null
    },
    {
        "title": "君陈",
        "author": "林同",
        "content": "为尔有令德，存心孝且恭。\n推之施有政，往矣尹兹东。",
        "dynasty": "宋",
        "collection_info": null
    },
    {
        "title": "伯奇",
        "author": "林同",
        "content": "无食又无衣，逐儿安所之。\n不辞履霜苦，犹谓罪当笞。",
        "dynasty": "宋",
        "collection_info": null
    },
    {
        "title": "晋文侯",
        "author": "林同",
        "content": "嘉汝故锡汝，非将玉展亲。\n克昭乃显祖，追孝尔文人。",
        "dynasty": "宋",
        "collection_info": null
    },
    {
        "title": "卫武公",
        "author": "林同",
        "content": "孝子身终者，非终父母身。\n武公年九十，戒我尚谆谆。",
        "dynasty": "宋",
        "collection_info": null
    },
    {
        "title": "齐孝公",
        "author": "林同",
        "content": "岂其伐与国，独不念先君。\n想得还师去，难堪此语闻。",
        "dynasty": "宋",
        "collection_info": null
    },
    {
        "title": "齐侯无野",
        "author": "林同",
        "content": "我母亦君母，吾翁即若翁。\n分羹何太忍，请质可堪从。",
        "dynasty": "宋",
        "collection_info": null
    },
    {
        "title": "申生",
        "author": "林同",
        "content": "姬泣贼由子，子辞必罪姬。\n为忧君不乐，宁死莫君知。",
        "dynasty": "宋",
        "collection_info": null
    },
    {
        "title": "晋文公",
        "author": "林同",
        "content": "伐蒲君父命，校者是吾雠。\n披直寺人耳，鉏麑信有谋。",
        "dynasty": "宋",
        "collection_info": null
    },
    {
        "title": "秦康公",
        "author": "林同",
        "content": "怀哉送舅氏，曰至渭之阳。\n念母如存意，悠悠寄二章。",
        "dynasty": "宋",
        "collection_info": null
    },
    {
        "title": "既醉君子",
        "author": "林同",
        "content": "若为锡尔类，不独善其身。\n既念化家室，还思遗子孙。",
        "dynasty": "宋",
        "collection_info": null
    },
    {
        "title": "四牡使臣",
        "author": "林同",
        "content": "怀归将父母，四牡苦愔愔。\n是我心中事，君从何处知。",
        "dynasty": "宋",
        "collection_info": null
    },
    {
        "title": "南陔孝子",
        "author": "林同",
        "content": "为养还相戒，南陔昔有诗。\n都卢这箇意，焉用补亡为。",
        "dynasty": "宋",
        "collection_info": null
    },
    {
        "title": "白华孝子",
        "author": "林同",
        "content": "廉耻有微缺，须知孝未纯。\n白华何所似，所似皎然身。",
        "dynasty": "宋",
        "collection_info": null
    },
    {
        "title": "北山大夫",
        "author": "林同",
        "content": "非止不得养，如忧父母何。\n忍能不我念，使我独贤劳。",
        "dynasty": "宋",
        "collection_info": null
    },
    {
        "title": "蓼莪孝子",
        "author": "林同",
        "content": "莫遂终养志，难酬罔极恩。\n哀哀父母句，肠断不堪闻。",
        "dynasty": "宋",
        "collection_info": null
    },
    {
        "title": "妹土小子",
        "author": "林同",
        "content": "勤耕艺黍稷，远贾服车牛。\n奔走何为者，心乎孝养忧。",
        "dynasty": "宋",
        "collection_info": null
    },
    {
        "title": "老莱子",
        "author": "林同",
        "content": "七十已中寿，人生似此希。\n绝怜老莱子，犹自作儿嬉。",
        "dynasty": "宋",
        "collection_info": null
    },
    {
        "title": "柳下惠",
        "author": "林同",
        "content": "忍于父母国，去此欲何之。\n所以柳下季，三为鲁士师。",
        "dynasty": "宋",
        "collection_info": null
    },
    {
        "title": "子思",
        "author": "林同",
        "content": "如何方喟叹，乃尔復忻然。\n念汝祖无忝，知予道可传。",
        "dynasty": "宋",
        "collection_info": null
    },
    {
        "title": "闵子",
        "author": "林同",
        "content": "参宁杀人者，三至尚踰垣。\n叹息子闵子，孝哉无閒言。",
        "dynasty": "宋",
        "collection_info": null
    },
    {
        "title": "有子",
        "author": "林同",
        "content": "其为人也孝，好乱未之闻。\n曾以是取怨，无人语盖勋。",
        "dynasty": "宋",
        "collection_info": null
    },
    {
        "title": "曾子",
        "author": "林同",
        "content": "全归有明训，珍重恐伤肤。\n小子启手足，吾今知免夫。",
        "dynasty": "宋",
        "collection_info": null
    },
    {
        "title": "子路",
        "author": "林同",
        "content": "食藜殊列鼎，负米异重茵。\n不待今朝养，伤哉昔日贫。",
        "dynasty": "宋",
        "collection_info": null
    },
    {
        "title": "子游",
        "author": "林同",
        "content": "犬马何以别，斯言似太深。\n深言为养者，可不敬于心。",
        "dynasty": "宋",
        "collection_info": null
    },
    {
        "title": "子夏",
        "author": "林同",
        "content": "为有心中事，琴音自不和。\n礼虽弗敢过，哀若未忘何。",
        "dynasty": "宋",
        "collection_info": null
    },
    {
        "title": "子贡",
        "author": "林同",
        "content": "未须论大块，以死息乎人。\n所愿学赐也，姑惟息事亲。",
        "dynasty": "宋",
        "collection_info": null
    },
    {
        "title": "林放",
        "author": "林同",
        "content": "故宁戚以俭，罔或易而奢。\n致得千载下，人称问礼家。",
        "dynasty": "宋",
        "collection_info": null
    },
    {
        "title": "樊迟",
        "author": "林同",
        "content": "当知一朝忿，必不忍于人。\n岂止身忘却，还应及乃亲。",
        "dynasty": "宋",
        "collection_info": null
    },
    {
        "title": "阙党子弟",
        "author": "林同",
        "content": "既渐夫子教，罔有不分均。\n何復间多取，齐言彼有亲。",
        "dynasty": "宋",
        "collection_info": null
    },
    {
        "title": "乐正子春",
        "author": "林同",
        "content": "向非亲在念，念念每精专。\n未必饭加损，能令疾脱然。",
        "dynasty": "宋",
        "collection_info": null
    },
    {
        "title": "公明宣",
        "author": "林同",
        "content": "子于亲在日，叱咤不闻声。\n既曰见而说，应无学未能。",
        "dynasty": "宋",
        "collection_info": null
    },
    {
        "title": "孔子党人",
        "author": "林同",
        "content": "忍以证羊故，而云我直躬。\n那知为父隠，直故在其中。",
        "dynasty": "宋",
        "collection_info": null
    },
    {
        "title": "孟庄子",
        "author": "林同",
        "content": "无改父之道，真堪以孝称。\n若论庄子孝，此直是难能。",
        "dynasty": "宋",
        "collection_info": null
    },
    {
        "title": "孟懿子",
        "author": "林同",
        "content": "不復问无违，祗应懿子知。\n尚愁人不省，以礼告樊迟。",
        "dynasty": "宋",
        "collection_info": null
    },
    {
        "title": "孟武伯",
        "author": "林同",
        "content": "父母之爱子，心乎惟疾忧。\n可能不自爱，而忍使亲愁。",
        "dynasty": "宋",
        "collection_info": null
    },
    {
        "title": "管仲",
        "author": "林同",
        "content": "战败不羞走，谁为知我深。\n叔知我有母，亮我走时心。",
        "dynasty": "宋",
        "collection_info": null
    },
    {
        "title": "晏子",
        "author": "林同",
        "content": "母家令足食，父族使安生。\n睦党可谓孝，能之惟晏婴。",
        "dynasty": "宋",
        "collection_info": null
    },
    {
        "title": "晋君子",
        "author": "林同",
        "content": "何怙復何尝，衔悲问彼苍。\n苍苍不可问，重使我心伤。",
        "dynasty": "宋",
        "collection_info": null
    },
    {
        "title": "颍考叔",
        "author": "林同",
        "content": "茅焦甘伏质，考叔请留羹。\n大隧如初乐，咸阳虚左迎。",
        "dynasty": "宋",
        "collection_info": null
    },
    {
        "title": "魏孝子",
        "author": "林同",
        "content": "念母嗟陟屺，思亲徒望云。\n可怜魏孝子，不比狄参军。",
        "dynasty": "宋",
        "collection_info": null
    },
    {
        "title": "卫七子",
        "author": "林同",
        "content": "几谏劳不怨，明明载鲁论。\n未应小弁作，得并凯风言。",
        "dynasty": "宋",
        "collection_info": null
    },
    {
        "title": "石祁子",
        "author": "林同",
        "content": "执亲之丧者，可沐浴其身。\n不待石祁兆，知非佩玉人。",
        "dynasty": "宋",
        "collection_info": null
    },
    {
        "title": "文氏子",
        "author": "林同",
        "content": "服除有弔者，待庙至垂洟。\n亡于礼之礼，斯人其庶几。",
        "dynasty": "宋",
        "collection_info": null
    },
    {
        "title": "公叔戍",
        "author": "林同",
        "content": "若把夫子论，无惭贞惠文。\n不应其子戍，至自请于君。",
        "dynasty": "宋",
        "collection_info": null
    },
    {
        "title": "灵辄",
        "author": "林同",
        "content": "翳桑一饿者，念念母之存。\n頼有赵宣子，能为别具飧。",
        "dynasty": "宋",
        "collection_info": null
    },
    {
        "title": "叶公诸梁",
        "author": "林同",
        "content": "随母适异国，先归汝忍能。\n致人不正视，应是得人憎。",
        "dynasty": "宋",
        "collection_info": null
    },
    {
        "title": "伍尚",
        "author": "林同",
        "content": "此以父免召，彼如仁必来。\n员乎竟何益，尚也最堪哀。",
        "dynasty": "宋",
        "collection_info": null
    },
    {
        "title": "贾获",
        "author": "林同",
        "content": "扶母犹可免，弃君安所之。\n可能共母载，忍不授君绥。",
        "dynasty": "宋",
        "collection_info": null
    },
    {
        "title": "周绍",
        "author": "林同",
        "content": "欲得忠臣者，求之孝子门。\n如何傅王子，尚復待人言。",
        "dynasty": "宋",
        "collection_info": null
    },
    {
        "title": "王孙贾",
        "author": "林同",
        "content": "为齐臣子者，此日若无闻。\n独有王孙贾，能知慰倚门。",
        "dynasty": "宋",
        "collection_info": null
    },
    {
        "title": "扶苏",
        "author": "林同",
        "content": "父赐子以死，君侯安所疑。\n忍哉指鹿相，无復祖龙知。",
        "dynasty": "宋",
        "collection_info": null
    },
    {
        "title": "丁兰",
        "author": "林同",
        "content": "一灵长皎皎，如月不离天。\n要以纯诚感，非因刻像然。",
        "dynasty": "宋",
        "collection_info": null
    },
    {
        "title": "韩伯瑜",
        "author": "林同",
        "content": "母力今衰矣，悲啼得杖轻。\n流风存绘画，犹足感焦生。",
        "dynasty": "宋",
        "collection_info": null
    },
    {
        "title": "郦寄",
        "author": "林同",
        "content": "直以劫父故，蒙他卖友名。\n闲将诛吕论，非勃亦非平。",
        "dynasty": "宋",
        "collection_info": null
    },
    {
        "title": "贾谊",
        "author": "林同",
        "content": "谇言取箕箒，德色借耰锄。\n不是贾年少，还能痛哭无。",
        "dynasty": "宋",
        "collection_info": null
    },
    {
        "title": "冯唐",
        "author": "林同",
        "content": "知以孝行着，还应不问唐。\n可怜止辇问，何自得为郎。",
        "dynasty": "宋",
        "collection_info": null
    },
    {
        "title": "韦孟",
        "author": "林同",
        "content": "去王犹讽谏，怀祖重伤情。\n谁识有韦孟，人惟说穆生。",
        "dynasty": "宋",
        "collection_info": null
    },
    {
        "title": "田叔",
        "author": "林同",
        "content": "勿以梁事问，将遗太后忧。\n若非叔长者，谁为帝忠谋。",
        "dynasty": "宋",
        "collection_info": null
    },
    {
        "title": "石建",
        "author": "林同",
        "content": "服劳曾是孝，那更委诸人。\n建已老白首，中裙涤必亲。",
        "dynasty": "宋",
        "collection_info": null
    },
    {
        "title": "董仲舒",
        "author": "林同",
        "content": "汉有孝廉举，谁知发自舒。\n可怜三策罢，却去相江都。",
        "dynasty": "宋",
        "collection_info": null
    },
    {
        "title": "司马迁",
        "author": "林同",
        "content": "悲哉执手泣，论着谨毋忘。\n岂识迁它日，能紬石室藏。",
        "dynasty": "宋",
        "collection_info": null
    },
    {
        "title": "严君平",
        "author": "林同",
        "content": "卖卜有深意，何心避市喧。\n若逢人子问，依孝与之言。",
        "dynasty": "宋",
        "collection_info": null
    },
    {
        "title": "霍去病",
        "author": "林同",
        "content": "不早知此体，元来託大人。\n低头拜县吏，谁拟霍将军。",
        "dynasty": "宋",
        "collection_info": null
    },
    {
        "title": "隽不疑",
        "author": "林同",
        "content": "不疑固严吏，如不顺亲何。\n图得母喜笑，平反敢不多。",
        "dynasty": "宋",
        "collection_info": null
    },
    {
        "title": "杜延年",
        "author": "林同",
        "content": "怪来御史府，坐榻不如初。\n曾是父坐处，而为子敢居。",
        "dynasty": "宋",
        "collection_info": null
    },
    {
        "title": "疏受",
        "author": "林同",
        "content": "岂如吾父子，归老故乡身。\n一听知足诲，欣然从大人。",
        "dynasty": "宋",
        "collection_info": null
    },
    {
        "title": "王阳",
        "author": "林同",
        "content": "礼经称孝子，不服闇登危。\n所以九折阪，回车不敢驰。",
        "dynasty": "宋",
        "collection_info": null
    },
    {
        "title": "贡禹",
        "author": "林同",
        "content": "安用孝与弟，今人誖得官。\n一闻阳在位，自是合弹冠。",
        "dynasty": "宋",
        "collection_info": null
    },
    {
        "title": "王式",
        "author": "林同",
        "content": "三百五篇内，凡言忠孝人。\n未尝不流涕，反復为王陈。",
        "dynasty": "宋",
        "collection_info": null
    },
    {
        "title": "韦元成",
        "author": "林同",
        "content": "淮阳谁可傅，无以易元成。\n即汝阳狂意，为王言事兄。",
        "dynasty": "宋",
        "collection_info": null
    },
    {
        "title": "楚孝王",
        "author": "林同",
        "content": "一自王之国，于今二十年。\n了无纤芥过，都是孝慈然。",
        "dynasty": "宋",
        "collection_info": null
    },
    {
        "title": "原涉",
        "author": "林同",
        "content": "所当约于己，岂忍俭其先。\n道立南阳表，人呼原氏阡。",
        "dynasty": "宋",
        "collection_info": null
    },
    {
        "title": "薛修",
        "author": "林同",
        "content": "邑令直微尔，争如相国荣。\n可怜留母养，不忍听兄迎。",
        "dynasty": "宋",
        "collection_info": null
    },
    {
        "title": "阴子方",
        "author": "林同",
        "content": "祀竈令人富，相传阴子方。\n安知由至孝，非在荐黄羊。",
        "dynasty": "宋",
        "collection_info": null
    },
    {
        "title": "杨子",
        "author": "林同",
        "content": "不可得而久，其惟父母乎。\n谆谆爱日语，杨氏岂欺予。",
        "dynasty": "宋",
        "collection_info": null
    },
    {
        "title": "东海王疆",
        "author": "林同",
        "content": "史以太伯比，斯评恐未真。\n我知东海意，不忍母他人。",
        "dynasty": "宋",
        "collection_info": null
    },
    {
        "title": "邓禹",
        "author": "林同",
        "content": "功臣三十二，剑佩蔼云台。\n第一人知否，曾闻孝母来。",
        "dynasty": "宋",
        "collection_info": null
    },
    {
        "title": "窦融",
        "author": "林同",
        "content": "玺书来万里，鼎足许三分。\n解道为忠易，谁知以孝闻。",
        "dynasty": "宋",
        "collection_info": null
    },
    {
        "title": "马援",
        "author": "林同",
        "content": "恶言出于口，必至反其声。\n小子闻人过，当如闻父名。",
        "dynasty": "宋",
        "collection_info": null
    },
    {
        "title": "樊宏",
        "author": "林同",
        "content": "能损数百万，不听债家偿。\n要自父一语，铭心不敢忘。",
        "dynasty": "宋",
        "collection_info": null
    },
    {
        "title": "耿国",
        "author": "林同",
        "content": "封侯谁不愿，顾我独何心。\n为忆父所爱，偏于少子深。",
        "dynasty": "宋",
        "collection_info": null
    }
]