[
    {
        "uuid": "027a49e8ddee050a3e839fad839d1246",
        "title": "墨",
        "author": "李峤",
        "content": "长安分石炭，上党结松心。\n遶画蝇初落，含滋绶更深。\n悲丝光易染，迭素彩还沈。\n别有张芝学，书池幸见临。",
        "dynasty": "唐",
        "collection_info": null
    },
    {
        "uuid": "1f7692991f3ed5fdf67972be82bc69cd",
        "title": "劒",
        "author": "李峤",
        "content": "我有昆吾劒，求趋夫子庭。\n白虹时切玉，紫气夜干星。\n锷上芙蓉动，匣中霜雪明。\n倚天持报国，画地取雄名。",
        "dynasty": "唐",
        "collection_info": null
    },
    {
        "uuid": "3d1f8e9ead7e7572f95633be8e57340f",
        "title": "刀",
        "author": "李峤",
        "content": "列辟鸣鸾至，惟良佩犊旋。\n带环疑写月，引鑑似含泉。\n入梦华梁上，含锋彩笔前。\n莫惊开百炼，特拟定三边。",
        "dynasty": "唐",
        "collection_info": null
    },
    {
        "uuid": "fcb9ab4e83318f33cb330ea19a6fd9ee",
        "title": "箭",
        "author": "李峤",
        "content": "汉甸初收羽，燕城忽解围。\n影随流水急，光带落星飞。\n夏列三成范，尧沈九日辉。\n断蛟云梦泽，希为识忘归。",
        "dynasty": "唐",
        "collection_info": null
    },
    {
        "uuid": "581456cc557418b11316c756aed3b001",
        "title": "弹",
        "author": "李峤",
        "content": "侠客持苏合，佳游满帝乡。\n避丸深可诮，求炙遂难忘。\n金迸疑星落，珠沈似月光。\n谁知少孺子，将此见吴王。",
        "dynasty": "唐",
        "collection_info": null
    },
    {
        "uuid": "2b49d207fb729c1ac1bfd24b7949390e",
        "title": "弩",
        "author": "李峤",
        "content": "挺质本轩皇，申威振远方。\n机张惊雉雊，玉彩耀星芒。\n高鸟行应尽，清猿坐见伤。\n苏秦六百步，持此说韩王。",
        "dynasty": "唐",
        "collection_info": null
    },
    {
        "uuid": "65bffd1eedd589bbcdd76b7609e7f44c",
        "title": "旗",
        "author": "李峤",
        "content": "桂影承宵月，虹辉接曙云。\n纵横齐八阵，舒卷引三军。\n日薄蛟龙影，风翻鸟隼文。\n谁知怀勇志，蟠地几缤纷。",
        "dynasty": "唐",
        "collection_info": null
    },
    {
        "uuid": "dd524d96b2c4b174418602908582b4c4",
        "title": "旌",
        "author": "李峤",
        "content": "告善康庄侧，求贤市肆中。\n拥麾分彩雉，持节曳丹虹。\n影丽天山雪，光摇朔塞风。\n方知美周政，抗斾赋车攻。",
        "dynasty": "唐",
        "collection_info": null
    },
    {
        "uuid": "af6f1c866f557ead3b5535382b36a812",
        "title": "戈",
        "author": "李峤",
        "content": "富父舂喉日，殷辛漂杵年。\n晓霜含白刃，落影驻雕鋋。\n夕摈金门侧，朝提玉塞前。\n愿随龙影度，横□阵云边。",
        "dynasty": "唐",
        "collection_info": null
    },
    {
        "uuid": "cc087e7e467768dffdf61d327c1fe46e",
        "title": "鼓",
        "author": "李峤",
        "content": "舜日谐鼗响，尧年韵土声。\n向楼疑吹击，震谷似雷惊。\n仙鹤排门起，灵鼍带水鸣。\n乐云行已奏，礼曰冀相成。",
        "dynasty": "唐",
        "collection_info": null
    },
    {
        "uuid": "424f11388c9e9398273831660a03cec8",
        "title": "弓",
        "author": "李峤",
        "content": "桃文称辟恶，桑质表初生。\n宛转雕鞬际，依稀半月明。\n遥弯落雁影，虚引怯猿声。\n徒切乌号思，攀龙遂不成。",
        "dynasty": "唐",
        "collection_info": null
    },
    {
        "uuid": "61467d87dc089452dccdd6319e97b9b1",
        "title": "琴",
        "author": "李峤",
        "content": "名士竹林隈，鸣琴宝匣开。\n风前中散至，月下步兵来。\n淮海多为室，梁岷旧作台。\n子期如可听，山水响余哀。",
        "dynasty": "唐",
        "collection_info": null
    },
    {
        "uuid": "7b90542a7beabdd08c1ee6c320d8a7de",
        "title": "琴",
        "author": "李峤",
        "content": "隐士竹林隈，英声寳匣开。\n风前緑绮弄，月下白云来。\n淮海多为室，梁岷旧作台。\n子期如可聴，山水响余哀。",
        "dynasty": "唐",
        "collection_info": null
    },
    {
        "uuid": "d383861cca07f52eb2f9e105098ef2d5",
        "title": "瑟",
        "author": "李峤",
        "content": "伏羲初制法，素女昔传名。\n流水嘉鱼跃，丛台舞凤惊。\n嘉宾饮未极，君子娱俱幷。\n倘入丘之户，应知由也情。",
        "dynasty": "唐",
        "collection_info": null
    },
    {
        "uuid": "483e1714cc96bed623512c42be4fc745",
        "title": "琵琶",
        "author": "李峤",
        "content": "朱丝闻岱谷，铄质本多端。\n半月分弦出，丛花拂面安。\n将军曾制曲，司马屡陪观。\n本是胡中乐，希君马上弹。",
        "dynasty": "唐",
        "collection_info": null
    },
    {
        "uuid": "a98c52c796d78eab3abd19a61538d53c",
        "title": "筝",
        "author": "李峤",
        "content": "蒙恬芳轨设，游楚妙弹开。\n新曲帐中发，清音指下来。\n钿装模六律，柱列配三才。\n莫听西秦奏，筝筝有剩哀。",
        "dynasty": "唐",
        "collection_info": null
    },
    {
        "uuid": "49e0db31c984026d821728d72c869550",
        "title": "钟",
        "author": "李峤",
        "content": "既接南邻磬，还随北里笙。\n平陵通曙响，长乐警宵声。\n秋至含霜动，春归应律鸣。\n欲知常待扣，金簴有余清。",
        "dynasty": "唐",
        "collection_info": null
    },
    {
        "uuid": "ceddcd1da26fe3f7b4af84fa02a06f5e",
        "title": "箫",
        "author": "李峤",
        "content": "虞舜调清管，王襃赋雅音。\n参差横凤翼，搜索动人心。\n□□□□□，□□□□□。\n□□□□□，□□□□□。",
        "dynasty": "唐",
        "collection_info": null
    },
    {
        "uuid": "b0cce33fcc017936f9a0a1bc17575471",
        "title": "笛",
        "author": "李峤",
        "content": "羗笛写龙声，长吟入夜清。\n关山孤月下，来向陇头鸣。\n逐吹梅花落，含春柳色惊。\n行观向子赋，坐忆旧邻情。",
        "dynasty": "唐",
        "collection_info": null
    },
    {
        "uuid": "651107fe0b986e543c5aca5d171f3764",
        "title": "笙",
        "author": "李峤",
        "content": "悬匏曲沃上，孤篠汶阳隈。\n形写歌鸾翼，声随舞凤哀。\n欢娱分北里，纯孝即南陔。\n今日虞音奏，跄跄鸟兽来。",
        "dynasty": "唐",
        "collection_info": null
    },
    {
        "uuid": "9f4a328dd012fc97e5730c78e51448db",
        "title": "歌",
        "author": "李峤",
        "content": "汉帝临汾水，周仙去洛滨。\n郢中吟白雪，梁上绕飞尘。\n响发行云驻，声随子夜新。\n愿君听扣角，当自识贤臣。",
        "dynasty": "唐",
        "collection_info": null
    },
    {
        "uuid": "00952848b2626e01bbae4665548a5479",
        "title": "舞",
        "author": "李峤",
        "content": "妙伎游金谷，佳人满石城。\n霞衣席上转，花岫雪前明。\n仪凤谐清曲，回鸾应雅声。\n非君一顾重，谁赏素腰轻。",
        "dynasty": "唐",
        "collection_info": null
    },
    {
        "uuid": "9dbb3e69d3a6ba8fdad9bc24b5579e14",
        "title": "珠",
        "author": "李峤",
        "content": "灿烂金舆侧，玲珑玉殿隈。\n昆池明月满，合浦夜光回。\n彩逐灵蛇转，行随舞凤来。\n甘泉宫起罢，花媚望风台。",
        "dynasty": "唐",
        "collection_info": null
    },
    {
        "uuid": "647a0d060b6af0fade7b7e242e3c809d",
        "title": "玉",
        "author": "李峤",
        "content": "映石先过魏，连城欲向秦。\n洛阳陪胜友，燕赵类佳人。\n方水晴虹媚，常山瑞马新。\n徒为卞和识，不遇楚王珍。",
        "dynasty": "唐",
        "collection_info": null
    },
    {
        "uuid": "5195212b91d176770b801c80b896ae6e",
        "title": "金",
        "author": "李峤",
        "content": "南楚标前贡，西秦识旧城。\n祭天封汉岭，掷地警孙声。\n向日披沙净，含风振铎鸣。\n方同杨伯起，独有四知名。",
        "dynasty": "唐",
        "collection_info": null
    },
    {
        "uuid": "e9cc307c9a32d557d78ef898444573d4",
        "title": "银",
        "author": "李峤",
        "content": "思妇屏辉掩，游人烛影长。\n玉壶初下箭，桐井共安床。\n色带长河色，光浮满月光。\n灵山有珍瓮，仙阙荐君王。",
        "dynasty": "唐",
        "collection_info": null
    },
    {
        "uuid": "580911f2f9517dd28c0b63a0ca35becd",
        "title": "钱",
        "author": "李峤",
        "content": "汉日五铢建，姬年九府流。\n天龙带泉宝，地马列金沟。\n赵壹囊初乏，何曾箸欲收。\n金门应入论，玉井冀来求。",
        "dynasty": "唐",
        "collection_info": null
    },
    {
        "uuid": "c37eb0248ef102baa4be7fa381aeb84a",
        "title": "锦",
        "author": "李峤",
        "content": "汉使巾车远，河阳步障陈。\n云浮仙石日，霞满蜀江春。\n机迥回文巧，绅兼束髪新。\n若逢楚王贵，不作夜行人。",
        "dynasty": "唐",
        "collection_info": null
    },
    {
        "uuid": "821356103038a775b8b0878133280bbe",
        "title": "罗",
        "author": "李峤",
        "content": "妙舞随裙动，行歌入扇清。\n莲花依帐发，秋月鉴帷明。\n云薄衣初捲，蝉飞翼转轻。\n若珍三代服，同擅绮纨名。",
        "dynasty": "唐",
        "collection_info": null
    },
    {
        "uuid": "37e9982810067649a3f009f4d8256b74",
        "title": "绫",
        "author": "李峤",
        "content": "金缕通秦国，为裘指魏君。\n落花遥写雾，飞鹤近图云。\n马眼冰凌影，竹根雪霰文。\n何当画秦女，烟际坐氤氲。",
        "dynasty": "唐",
        "collection_info": null
    },
    {
        "uuid": "b031080e0c8482ada22c6ed0aa847fd7",
        "title": "素",
        "author": "李峤",
        "content": "□□□□女，纤腰洛浦妃。\n□□远方望，雁足上林飞。\n妙夺鲛绡色，光腾月扇辉。\n非君下路去，谁赏故人机。",
        "dynasty": "唐",
        "collection_info": null
    },
    {
        "uuid": "e285f3eb2406ab302b9e579dee132e9b",
        "title": "布",
        "author": "李峤",
        "content": "御绩创羲黄，缁冠表素王。\n瀑飞临碧海，火浣擅炎方。\n孙被登三相，刘衣阐四方。\n伫因舂斗粟，来晓棣华芳。",
        "dynasty": "唐",
        "collection_info": null
    },
    {
        "uuid": "fe468c01ddc578951b422f6e50f425f7",
        "title": "舟",
        "author": "李峤",
        "content": "征棹三江暮，连樯万里回。\n相乌风际转，画鹢浪前开。\n羽客乘霞至，仙人弄月来。\n何当同傅说，特展巨川材。",
        "dynasty": "唐",
        "collection_info": null
    },
    {
        "uuid": "261d9bb61e9173fe566524b2d7917bdb",
        "title": "车",
        "author": "李峤",
        "content": "天子驭金根，蒲轮闢四门。\n五神趋雪至，双毂似雷奔。\n丹凤栖金辖，非熊载宝轩。\n无阶忝虚左，珠乘奉王言。",
        "dynasty": "唐",
        "collection_info": null
    },
    {
        "uuid": "d332ebe204aa1a7038ab6e2d0ac97fe1",
        "title": "床",
        "author": "李峤",
        "content": "传闻有象床，畴昔献君王。\n玳瑁千金起，珊瑚七宝妆。\n桂筵含柏馥，兰席拂沈香。\n愿奉罗帷夜，长乘秋月光。",
        "dynasty": "唐",
        "collection_info": null
    },
    {
        "uuid": "4e659d0a63105dc0cdfa5c161a714890",
        "title": "席",
        "author": "李峤",
        "content": "避席承宣父，重筵揖戴公。\n桂香浮半月，兰气袭回风。\n舞拂丹霞上，歌清白雪中。\n伫将文绮色，舒卷帝王宫。",
        "dynasty": "唐",
        "collection_info": null
    },
    {
        "uuid": "f990f0c8e69be8dd7b49c34b751f4d78",
        "title": "帷",
        "author": "李峤",
        "content": "久闭先生户，高褰太守车。\n罗将翡翠合，锦逐凤皇舒。\n明月弹琴夜，清风入幌初。\n方知决胜策，黄石受兵书。",
        "dynasty": "唐",
        "collection_info": null
    },
    {
        "uuid": "d028c52c2b4f26985a9668b858d96f54",
        "title": "帘",
        "author": "李峤",
        "content": "清风时入燕，紫殿几含秋。\n暧暧笼铃阁，纤纤上玉钩。\n窗中翡翠动，户外水精浮。\n巧作盘龙势，长迎飞燕游。",
        "dynasty": "唐",
        "collection_info": null
    },
    {
        "uuid": "9cc907eb68c6028cb2dd748672b6ac54",
        "title": "屏",
        "author": "李峤",
        "content": "洞彻琉璃蔽，威纡屈膝回。\n锦中云母列，霞上织成开。\n山上含春动，神仙倒景来。\n修身兼竭节，谁识作铭才。",
        "dynasty": "唐",
        "collection_info": null
    },
    {
        "uuid": "77e8efe09091805bb6c184fcefd8879c",
        "title": "被",
        "author": "李峤",
        "content": "桂友寻东阁，兰交聚北堂。\n象筵分锦绣，罗荐合鸳鸯。\n光逸偷眠稳，王章泣恨长。\n孔怀欣共寝，棣萼几含芳。",
        "dynasty": "唐",
        "collection_info": null
    },
    {
        "uuid": "13c2458b270c788fb54076ecb7de65f4",
        "title": "鑑",
        "author": "李峤",
        "content": "明鑑掩尘埃，含情照魏台。\n日中乌鹊至，花裏凤皇来。\n玉彩疑冰彻，金辉似月开。\n方知乐彦辅，自有鉴人才。",
        "dynasty": "唐",
        "collection_info": null
    },
    {
        "uuid": "681f436b1ee60cde9ff649eb8ba12a0e",
        "title": "扇",
        "author": "李峤",
        "content": "翟羽旧传名，蒲葵价不轻。\n花芳不满面，罗薄讵障声。\n御热含风细，临秋带月明。\n同心如可赠，持表合欢情。",
        "dynasty": "唐",
        "collection_info": null
    },
    {
        "uuid": "0d25108c84c370741b110d865df5c6bf",
        "title": "烛",
        "author": "李峤",
        "content": "兔月清光隐，龙盘画烛新。\n三星花入夜，四序玉调晨。\n浮炷依罗幌，吹香匝绮茵。\n若逢燕国相，持用举贤人。",
        "dynasty": "唐",
        "collection_info": null
    },
    {
        "uuid": "d64c04a12a8bb699f49467f5ef79902c",
        "title": "酒",
        "author": "李峤",
        "content": "孔坐洽良俦，陈筵几献酬。\n临风竹叶满，湛月桂香浮。\n每接高阳宴，长陪河朔游。\n会从玄石饮，云雨出圆丘。",
        "dynasty": "唐",
        "collection_info": null
    },
    {
        "uuid": "eedde67fe8f409137576893fc57a2d82",
        "title": "兰",
        "author": "李峤",
        "content": "虚室重招寻，忘言契断金。\n英浮汉家酒，雪俪楚王琴。\n广殿轻香发，高台远吹吟。\n河汾应擢秀，谁肯访山阴。",
        "dynasty": "唐",
        "collection_info": null
    },
    {
        "uuid": "8f4598f940da0edba47e52f74c10f0f3",
        "title": "菊",
        "author": "李峤",
        "content": "玉律三秋暮，金精九日开。\n荣舒洛媛浦，香泛野人杯。\n靃靡寒潭侧，丰茸晓岸隈。\n黄花今日晚，无復白衣来。",
        "dynasty": "唐",
        "collection_info": null
    },
    {
        "uuid": "cd69bf13614835366e90cea2e889f8e4",
        "title": "竹",
        "author": "李峤",
        "content": "高簳楚江濆，婵娟含曙氛。\n白花摇凤影，青节动龙文。\n叶埽东南日，枝捎西北云。\n谁知湘水上，流泪独思君。",
        "dynasty": "唐",
        "collection_info": null
    },
    {
        "uuid": "4163145f499485ceb6e976658ce55686",
        "title": "藤",
        "author": "李峤",
        "content": "吐叶依松磴，舒苗长石台。\n神农尝药罢，质子寄书来。\n色映蒲萄架，花分竹叶杯。\n金堤不见识，玉润几重开。",
        "dynasty": "唐",
        "collection_info": null
    },
    {
        "uuid": "9c5540961e7cdb467f371d93485b0ae8",
        "title": "萱",
        "author": "李峤",
        "content": "屣步寻芳草，忘忧自结丛。\n黄英开养性，绿叶正依笼。\n色湛仙人露，香传少女风。\n还依北堂下，曹植动文雄。",
        "dynasty": "唐",
        "collection_info": null
    },
    {
        "uuid": "a6a6e82a1a696325cd0e86b7ff4d254c",
        "title": "茅",
        "author": "李峤",
        "content": "楚甸供王日，衡阳入贡年。\n麏包青野外，鸱啸绮楹前。\n尧帝成茨罢，殷汤祭雨旋。\n方期大君锡，不惧小巫捐。",
        "dynasty": "唐",
        "collection_info": null
    },
    {
        "uuid": "633321a0c98148a302e8d4ca4113f846",
        "title": "荷",
        "author": "李峤",
        "content": "新溜满澄陂，圆荷影若规。\n风来香气远，日落盖阴移。\n鱼戏排缃叶，龟浮见绿池。\n魏朝难接采，楚服但同披。",
        "dynasty": "唐",
        "collection_info": null
    },
    {
        "uuid": "b0ac4caf39209cdd99abca04d2508839",
        "title": "萍",
        "author": "李峤",
        "content": "二月虹初见，三春蚁正浮。\n青苹含吹转，紫蒂带波流。\n屡逐明神荐，常随旅客游。\n既能甜似蜜，还遶楚王舟。",
        "dynasty": "唐",
        "collection_info": null
    },
    {
        "uuid": "829cb4399c0cf88a91320378643216e9",
        "title": "菱",
        "author": "李峤",
        "content": "鉅野韶光暮，东平春溜通。\n影摇江浦月，香引棹歌风。\n日色翻池上，潭花发镜中。\n五湖多赏乐，千里望难穷。",
        "dynasty": "唐",
        "collection_info": null
    },
    {
        "uuid": "830a4741ea82f3f9d2bf5310513a0d8b",
        "title": "瓜",
        "author": "李峤",
        "content": "欲识东陵味，青门五色瓜。\n龙蹄远珠履，女臂动金花。\n六子方呈瑞，三仙实可嘉。\n终朝奉絺绤，谒帝伫非赊。",
        "dynasty": "唐",
        "collection_info": null
    },
    {
        "uuid": "3cb12bf203f51fbe6d257681544f2a73",
        "title": "松",
        "author": "李峤",
        "content": "郁郁高岩表，森森幽涧陲。\n鹤栖君子树，风拂大夫枝。\n百尺条阴合，千年盖影披。\n岁寒终不改，劲节幸君知。",
        "dynasty": "唐",
        "collection_info": null
    },
    {
        "uuid": "4fde7c86a434a97eb9938fd36d2738d5",
        "title": "桂",
        "author": "李峤",
        "content": "未[殖]银宫裏，宁移玉殿幽。\n枝生无限月，花满自然秋。\n侠客条为马，仙人叶作舟。\n愿君期道术，攀折可淹留。",
        "dynasty": "唐",
        "collection_info": null
    },
    {
        "uuid": "f2bac77c5cd8a8186c97deeb3928e8d9",
        "title": "槐",
        "author": "李峤",
        "content": "暮律移寒火，春宫长旧栽。\n叶生驰道侧，花落凤庭隈。\n烈士怀忠触，鸿儒访业来。\n何当赤墀下，疎干拟三台。",
        "dynasty": "唐",
        "collection_info": null
    },
    {
        "uuid": "859717b1d996fd0663f8af18955aa86d",
        "title": "柳",
        "author": "李峤",
        "content": "杨柳郁氤氲，金堤总翠氛。\n庭前花类雪，楼际叶如云。\n列宿分龙影，芳池写凤文。\n短箫何以奏，攀折为思君。",
        "dynasty": "唐",
        "collection_info": null
    },
    {
        "uuid": "d9e1c60ba2934592e166ce0bdf45fd98",
        "title": "桐",
        "author": "李峤",
        "content": "孤秀峄阳岑，亭亭出众林。\n春光杂凤影，秋月弄圭阴。\n高映龙门迥，双依玉井深。\n不因将入爨，谁谓作鸣琴。",
        "dynasty": "唐",
        "collection_info": null
    },
    {
        "uuid": "8dcb21648df4244d047aefb99f9789b1",
        "title": "桃",
        "author": "李峤",
        "content": "独有成蹊处，秾华发井傍。\n山风凝笑脸，朝露泫啼妆。\n隐士颜应改，仙人路渐长。\n还欣上林苑，千岁奉君王。",
        "dynasty": "唐",
        "collection_info": null
    },
    {
        "uuid": "79ec58bbf26606b0cd8acdce9e56e2c7",
        "title": "李",
        "author": "李峤",
        "content": "潘岳闲居日，王戎戏陌辰。\n蝶游芳径馥，鸎啭弱枝新。\n叶暗青房晚，花明玉井春。\n方知有灵干，特用表真人。",
        "dynasty": "唐",
        "collection_info": null
    },
    {
        "uuid": "1e0482cf2ee8d8766d5364aece542478",
        "title": "梨",
        "author": "李峤",
        "content": "擅美玄光侧，传芳瀚海中。\n凤文疎象郡，花影丽新丰。\n色对瑶池紫，甘依大谷红。\n若令逢汉主，还冀识张公。",
        "dynasty": "唐",
        "collection_info": null
    },
    {
        "uuid": "9a29049a41b0c62bcffd11328ccea277",
        "title": "梅",
        "author": "李峤",
        "content": "大庾敛寒光，南枝独早芳。\n雪含朝暝色，风引去来香。\n妆面回青镜，歌尘起画梁。\n若能遥止渴，何暇泛琼浆。",
        "dynasty": "唐",
        "collection_info": null
    },
    {
        "uuid": "5944435a591d7fe742e2a6d04732cc2b",
        "title": "橘",
        "author": "李峤",
        "content": "万里盘根植，千秋布叶繁。\n既荣潘子赋，方重陆生言。\n玉蘤含霜动，金衣逐吹翻。\n愿辞湘水曲，长茂上林园。",
        "dynasty": "唐",
        "collection_info": null
    },
    {
        "uuid": "e879ee8b7c2458b13fdf1c8917f7d42b",
        "title": "凤",
        "author": "李峤",
        "content": "有鸟居丹穴，其名曰凤皇。\n九苞应灵瑞，五色成文章。\n屡向秦楼侧，频过洛水阳。\n鸣岐今日见，阿阁伫来翔。",
        "dynasty": "唐",
        "collection_info": null
    },
    {
        "uuid": "25af549bac84c04589ed5a78e608d013",
        "title": "鹤",
        "author": "李峤",
        "content": "黄鹤远联翩，从鸾下紫烟。\n翱翔一万里，来去几千年。\n已憩青田侧，时游丹禁前。\n莫言空警露，犹冀一闻天。",
        "dynasty": "唐",
        "collection_info": null
    },
    {
        "uuid": "9a7385a7a15948ba23fbf1303f2b4fda",
        "title": "乌",
        "author": "李峤",
        "content": "日路朝飞急，霜台夕影寒。\n联翩依月树，迢递绕风竿。\n白首何年改，青琴此夜弹。\n灵台如可託，千里向长安。",
        "dynasty": "唐",
        "collection_info": null
    },
    {
        "uuid": "13e69e387fb36e13759af63f0930a72d",
        "title": "鹊",
        "author": "李峤",
        "content": "不分荆山抵，甘从石印飞。\n危巢畏风急，绕树觉星稀。\n喜逐行人至，愁随织女归。\n倘游明镜裏，朝夕动光辉。",
        "dynasty": "唐",
        "collection_info": null
    },
    {
        "uuid": "40d1ddb75d94d21fa870aa4c713a5b8e",
        "title": "雁",
        "author": "李峤",
        "content": "春晖满朔方，归雁发衡阳。\n望月惊弦影，排云结阵行。\n往还倦南北，朝夕苦风霜。\n寄语能鸣侣，相随入帝乡。",
        "dynasty": "唐",
        "collection_info": null
    },
    {
        "uuid": "a05c8b0ae0a78c888185b4152e68b6fd",
        "title": "凫",
        "author": "李峤",
        "content": "飒沓睢阳涘，浮游汉水隈。\n钱飞出井见，鹤引入琴哀。\n李陵赋诗罢，王乔曳舄来。\n何当归太液，翱集动成雷。",
        "dynasty": "唐",
        "collection_info": null
    },
    {
        "uuid": "7d3cb639a86f3242fedd9113d833a36a",
        "title": "鸎",
        "author": "李峤",
        "content": "芳树杂花红，羣鸎乱晓空。\n声分折杨吹，娇韵落梅风。\n写啭清弦裏，迁乔暗木中。\n友生若可冀，幽谷响还通。",
        "dynasty": "唐",
        "collection_info": null
    },
    {
        "uuid": "8dedf6227ebebf88627a6e45e07b2942",
        "title": "雉",
        "author": "李峤",
        "content": "白雉振朝声，飞来表太平。\n楚郊疑凤出，陈宝若鸡鸣。\n童子怀仁至，中郎作赋成。\n冀君看饮啄，耿介独含情。",
        "dynasty": "唐",
        "collection_info": null
    },
    {
        "uuid": "cc1f578191df6dfec0c3ded967e4223c",
        "title": "燕",
        "author": "李峤",
        "content": "天女伺辰至，玄衣澹碧空。\n差池沐时雨，颉颃舞春风。\n相贺雕阑侧，双飞翠幕中。\n勿惊留爪去，犹冀识吴宫。",
        "dynasty": "唐",
        "collection_info": null
    },
    {
        "uuid": "75f1d2e46e7f1473ac7aad3ab16612d9",
        "title": "雀",
        "author": "李峤",
        "content": "大厦初成日，嘉宾集杏梁。\n衔书表周瑞，入幕应王祥。\n暮宿江城裏，朝游涟水傍。\n愿齐鸿鹄至，希逐凤皇翔。",
        "dynasty": "唐",
        "collection_info": null
    },
    {
        "uuid": "aee1c1f695a9747a9dd18bbd47a246b2",
        "title": "龙",
        "author": "李峤",
        "content": "衔烛耀幽都，含章拟凤雏。\n西秦饮渭水，东洛荐河图。\n带火移星陆，升云出鼎湖。\n希逢圣人步，庭阙正晨趋。",
        "dynasty": "唐",
        "collection_info": null
    },
    {
        "uuid": "f2e36ce6074257bf29cf65112b72d5c9",
        "title": "麟",
        "author": "李峤",
        "content": "汉祀应祥开，鲁郊西狩回。\n奇音中钟吕，成角喻英才。\n画像临仙阁，藏书入帝台。\n若惊能吐哺，为待凤皇来。",
        "dynasty": "唐",
        "collection_info": null
    },
    {
        "uuid": "1acde4eaa054d7a975f1335cdf2796d7",
        "title": "象",
        "author": "李峤",
        "content": "郁林开郡毕，维扬作贡初。\n万推方演梦，惠子正焚书。\n执燧奔吴战，量舟入魏墟。\n六牙行致远，千叶奉高居。",
        "dynasty": "唐",
        "collection_info": null
    },
    {
        "uuid": "ef535e8751a3b023a9d58aa08e12ebb1",
        "title": "马",
        "author": "李峤",
        "content": "天马本来东，嘶惊御史骢。\n苍龙遥逐日，紫燕迥追风。\n明月来鞍上，浮云落盖中。\n得随穆天子，何假唐成公。",
        "dynasty": "唐",
        "collection_info": null
    },
    {
        "uuid": "3c65bbad56f239e66a9cbff4aa363062",
        "title": "牛",
        "author": "李峤",
        "content": "齐歌初入相，燕阵早横功。\n欲向桃林下，先过梓树中。\n在吴频喘月，奔梦屡惊风。\n不用五丁士，如何九折通。",
        "dynasty": "唐",
        "collection_info": null
    },
    {
        "uuid": "05cc457ecdf3adb5fcd4f825828d2267",
        "title": "豹",
        "author": "李峤",
        "content": "车法肇宗周，鼷文阐大猷。\n还将君子变，来蕴太公筹。\n委质超羊鞟，飞名列虎侯。\n若令逢雨露，长隐南山幽。",
        "dynasty": "唐",
        "collection_info": null
    },
    {
        "uuid": "a365030586e3598937a4d51435be9363",
        "title": "熊",
        "author": "李峤",
        "content": "导洛宜阳右，乘春别馆前。\n昭仪忠汉日，太傅翊周年。\n列射三侯满，兴师七步旋。\n莫言舒紫褥，犹异饮清泉。",
        "dynasty": "唐",
        "collection_info": null
    },
    {
        "uuid": "3e86bf1f8adf5841d30b11653cd96c24",
        "title": "鹿",
        "author": "李峤",
        "content": "涿鹿闻中冀，秦原闢帝畿。\n柰花开旧苑，萍叶蔼前诗。\n道士乘仙日，先生折角时。\n方怀丈夫志，抗首别心期。",
        "dynasty": "唐",
        "collection_info": null
    },
    {
        "uuid": "05fa32800d0f7425c7b7208dc4147e72",
        "title": "羊",
        "author": "李峤",
        "content": "绝饮惩浇俗，行驱梦逸材。\n仙人拥石去，童子驭车来。\n夜玉含星动，晨毡映雪开。\n莫言鸿渐力，长牧上林隈。",
        "dynasty": "唐",
        "collection_info": null
    },
    {
        "uuid": "2aee96bdd5ec4ebfb73bb3a792aa7d1d",
        "title": "兔",
        "author": "李峤",
        "content": "上蔡应初击，平冈远不稀。\n目随槐叶长，形逐桂条飞。\n汉月澄秋色，梁园映雪辉。\n唯当感纯孝，郛郭引兵威。",
        "dynasty": "唐",
        "collection_info": null
    },
    {
        "uuid": "4dcabe2bd835ae2d93a48fb133283e50",
        "title": "人日侍宴大明宫恩赐綵缕人胜应制",
        "author": "李峤",
        "content": "凤城景色已含韶，人日风光倍觉饶。\n桂吐半轮迎此夜，蓂开七叶应今朝。\n鱼猜水冻行犹涩，鸎喜春熙弄欲娇。\n媿奉登高摇彩翰，欣逢御气上丹霄。",
        "dynasty": "唐",
        "collection_info": null
    },
    {
        "uuid": "1145c1e1b6ff8ead44c8f88c13816e0d",
        "title": "奉和初春幸太平公主南庄应制",
        "author": "李峤",
        "content": "主家山第接云开，天子春游动地来。\n羽骑参差花外转，霓旌摇曳日边回。\n还将石溜调琴曲，更取峰霞入酒杯。\n鸾辂已辞乌鹊渚，箫声犹绕凤皇台。",
        "dynasty": "唐",
        "collection_info": null
    },
    {
        "uuid": "a00254f844a92f84b0374cf280d2acf1",
        "title": "太平公主山亭侍宴应制",
        "author": "李峤",
        "content": "黄金瑞牓绛河隈，白玉仙舆紫禁来。\n碧树青岑云外耸，朱楼画阁水中开。\n龙舟下瞰鲛人室，羽节高临凤女台。\n遽惜欢娱歌吹晚，挥戈更却曜灵回。",
        "dynasty": "唐",
        "collection_info": null
    },
    {
        "uuid": "87b8f7a4d069323dc7677b3859432bd4",
        "title": "奉和拜洛应制",
        "author": "李峤",
        "content": "七萃銮舆动，千年瑞检开。\n文如龟负出，图似凤衔来。\n殷荐三神享，明禋万国陪。\n周旗黄鸟集，汉幄紫云回。\n日暮鈎陈转，清歌上帝台。",
        "dynasty": "唐",
        "collection_info": null
    },
    {
        "uuid": "7252ee92ee4c6223c814563e2ffe2851",
        "title": "奉和幸大荐福寺应制",
        "author": "李峤",
        "content": "雁沼开香域，鹦林降綵旃。\n还窥图凤宇，更坐跃龙川。\n桂轝朝羣辟，兰宫列四禅。\n半空银阁断，分砌宝绳连。\n甘雨苏燋泽，慈云动沛篇。\n独惭贤作砺，空喜福成田。",
        "dynasty": "唐",
        "collection_info": null
    },
    {
        "uuid": "807aa6698cc4ebc8139ebd5a4334a8ec",
        "title": "奉和幸长安故城未央宫应制",
        "author": "李峤",
        "content": "旧宫贤相筑，新苑圣君来。\n运改城隍变，年深栋宇摧。\n后池无復水，前殿久成灰。\n莫辨祈风观，空传承露杯。\n宸心千载合，睿律九韶开。\n今日联章处，犹疑上柏台。",
        "dynasty": "唐",
        "collection_info": null
    },
    {
        "uuid": "cbc922841c4b31e602b264c8cc13b52e",
        "title": "奉和幸望春宫送朔方总管张仁亶",
        "author": "李峤",
        "content": "玉塞征骄子，金符命老臣。\n三军张武斾，万乘饯行轮。\n猛气凌玄朔，崇恩降紫宸。\n投醪还结士，辞第本忘身。\n露下鹰初击，风高雁欲宾。\n方销塞北祲，还靖漠南尘。",
        "dynasty": "唐",
        "collection_info": null
    },
    {
        "uuid": "a615ec2fbe38419c8685f0e06dd62184",
        "title": "奉和幸三会寺应制",
        "author": "李峤",
        "content": "故台苍颉里，新邑紫泉居。\n岁在开金寺，时来降玉舆。\n龙形虽近剎，鸟迹尚留书。\n竹是蒸青外，池仍点墨余。\n天文光圣草，宝思合真如。\n谬奉千龄日，欣陪十地初。",
        "dynasty": "唐",
        "collection_info": null
    },
    {
        "uuid": "910102356de7c856e164b2714fb51a59",
        "title": "奉和天枢成宴夷夏羣僚应制",
        "author": "李峤",
        "content": "辙迹光西崦，勋庸纪北燕。\n何如万方会，颂德九门前。\n灼灼临黄道，迢迢入紫烟。\n仙盘正下露，高柱欲承天。\n山类丛云起，珠疑大火悬。\n声流尘作刼，业固海成田。\n帝泽倾尧酒，宸歌掩舜弦。\n欣逢下生日，还覩上皇年。",
        "dynasty": "唐",
        "collection_info": null
    },
    {
        "uuid": "9cc10b47d2b0b9dfbffe7f9e1551c062",
        "title": "皇帝上礼抚事述怀",
        "author": "李峤",
        "content": "配极辉光远，承天顾託隆。\n负图济多难，脱履归成功。\n圣道昭永锡，邕言让在躬。\n还推万方重，咸仰四门聪。\n恭己忘自逸，因人体至公。\n垂旒沧海晏，解网法星空。\n云散天五色，春还日再中。\n称觞合缨弁，率舞应丝桐。\n凯乐深居镐，传歌盛饮丰。\n小臣滥簪笔，无以颂唐风。",
        "dynasty": "唐",
        "collection_info": null
    },
    {
        "uuid": "7a9c3d368f15d7c75530194ca23e84b8",
        "title": "奉和幸韦嗣立山庄侍宴应制",
        "author": "李峤",
        "content": "南洛师臣契，东岩王佐居。\n幽情遗绂冕，宸眷属樵渔。\n制下峒山跸，恩回灞水舆。\n松门驻旌盖，薜幄引簪裾。\n石磴平黄陆，烟楼半紫虚。\n云霞仙路近，琴酒俗尘疎。\n乔木千龄外，悬泉百丈余。\n崖深经炼药，穴古旧藏书。\n树宿抟风鸟，池潜纵壑鱼。\n宁知天子贵，尚忆武侯庐。",
        "dynasty": "唐",
        "collection_info": null
    },
    {
        "uuid": "16ebaf7cc72e1e66223506fe6d3a8f89",
        "title": "倡妇行",
        "author": "李峤",
        "content": "十年倡家妇，三秋边地人。\n红妆楼上歇，白髮陇头新。\n夜夜风霜苦，年年征戍频。\n山西长落日，塞北久无春。\n团扇辞恩宠，回文赠苦辛。\n胡兵屡攻战，汉使绝和亲。\n消息如瓶井，沈浮似路尘。\n空余千里月，照妾两眉嚬。",
        "dynasty": "唐",
        "collection_info": null
    },
    {
        "uuid": "ec38d6f03d96d7324179b6255beb26a8",
        "title": "饯薛大夫护边",
        "author": "李峤",
        "content": "荒隅时未通，副相下临戎。\n授律星芒动，分兵月晕空。\n犀皮拥青橐，象齿饰雕弓。\n决胜三河勇，长驱六郡雄。\n登山窥代北，屈指计辽东。\n伫见燕然上，抽毫颂武功。",
        "dynasty": "唐",
        "collection_info": null
    },
    {
        "uuid": "9da990b45f640b1d545de89c17d75374",
        "title": "和杜学士旅次淮口阻风",
        "author": "李峤",
        "content": "夕吹生寒浦，清淮上暝潮。\n迎风欲举棹，触浪反停桡。\n淼漫烟波阔，参差林岸遥。\n日沈丹气敛，天敞白云销。\n水雁衔芦叶，沙鸥隐荻苗。\n客行殊未已，川路几迢迢。",
        "dynasty": "唐",
        "collection_info": null
    },
    {
        "uuid": "8157ce039532005bed2067ecf6470de3",
        "title": "送光禄刘主簿之洛",
        "author": "李峤",
        "content": "函谷双崤右，伊川二陕东。\n仙舟窅将隔，芳斝暂云同。\n朋席余欢尽，文房旧侣空。\n他乡千里月，岐路九秋风。\n背枥嘶班马，分洲呌断鸿。\n别后青山外，相望白云中。",
        "dynasty": "唐",
        "collection_info": null
    },
    {
        "uuid": "cbf8c363fc98ca559867c61d1cf7dce4",
        "title": "送骆奉礼从军",
        "author": "李峤",
        "content": "玉塞边烽举，金坛庙略申。\n羽书资锐笔，戎幕引英宾。\n剑动三军气，衣飘万里尘。\n琴尊留别赏，风景惜离晨。\n笛梅含晚吹，营柳带余春。\n希君勒石返，歌舞入城闉。",
        "dynasty": "唐",
        "collection_info": null
    },
    {
        "uuid": "18a3ed7ee47fc3d7db64184831a146a2",
        "title": "王屋山第之侧杂构小亭暇日与羣公同游",
        "author": "李峤",
        "content": "桂亭依绝巘，兰榭俯回溪。\n绮栋鱼鳞出，雕甍凤羽栖。\n引泉聊涨沼，凿磴且通蹊。\n席上山花落，帘前野树低。\n弋林开曙景，钓渚发晴霓。\n狎水惊梁雁，临风听楚鸡。\n復看题柳叶，弥喜荫桐圭。",
        "dynasty": "唐",
        "collection_info": null
    },
    {
        "uuid": "02a155f2484ccc628a60ec3a00985e5e",
        "title": "奉和杜员外扈从教阅",
        "author": "李峤",
        "content": "杪冬严杀气，穷纪送颓光。\n薄狩三农隙，大阅五戎塲。\n菜田初起烧，兰野正开防。\n夹岸虹旗转，分朋兽罟张。\n燕弧带晓月，吴劒动秋霜。\n原启前禽路，山萦后骑行。\n云区坠日羽，星苑毙天狼。\n礼振军容肃，威宣武节扬。\n神心体殷祝，灵兆叶姬祥。\n幸陪仙驾末，欣采翰林芳。",
        "dynasty": "唐",
        "collection_info": null
    },
    {
        "uuid": "92a230af958e61abf369a02877610b61",
        "title": "军师凯旋自邕州顺流舟中",
        "author": "李峤",
        "content": "鸣鞞入嶂口，泛舸历川湄。\n尚想江陵阵，犹疑下濑师。\n岸回帆影疾，风逆鼓声迟。\n萍叶沾兰桨，林花拂桂旗。\n弓鸣苍隼落，劒动白猿悲。\n芳树吟羗管，幽篁入楚词。\n全军多胜策，无战在明时。\n寄谢山东妙，长缨徒自欺。",
        "dynasty": "唐",
        "collection_info": null
    },
    {
        "uuid": "cd07a170a78092f3772d71fee85edab0",
        "title": "夏晚九成宫呈同僚",
        "author": "李峤",
        "content": "碣馆分襄野，平台架射峰。\n英藩信炜烨，胜地本从容。\n林引梧庭凤，泉归竹沼龙。\n小轩恆共处，长坂属相从。\n野席兰琴奏，山台桂酒醲。\n一枰移昼景，六着尽宵钟。\n枚藻清词律，邹谈耀辩锋。\n结欢良有裕，联寀愧无庸。\n暂悦丘中赏，还希物外踪。\n风烟远近至，鱼鸟去来逢。\n月涧横千丈，云崖列万重。\n树红山果熟，崖绿水苔浓。\n愿以西园柳，长间北岩松。",
        "dynasty": "唐",
        "collection_info": null
    },
    {
        "uuid": "6f5bbc18bd0d5b1743d850b38f0a055f",
        "title": "田假限疾不获还庄载想田园兼思亲友率成短韵用写长怀赠杜幽素",
        "author": "李峤",
        "content": "游宦劳牵网，风尘久化衣。\n迹驰东苑路，望阻北岩扉。\n及此承休告，聊将狎遯肥。\n十旬俄委疾，三径且殊归。\n茂陵窅难即，灵台暂可依。\n疲痾旅城寺，延想属郊畿。\n夕梦园林是，晨瞻邑里非。\n绿畴良已秽，清濠旷不追。\n野花何处落？山月几秋辉。\n彼美符商政，优游绝汉机。\n高情物累遣，逸气烟霞飞。\n乐道方无闷，怀贤独有违。\n尊虚旧园酒，琴静故人徽。\n夏沼莲初发，秋田麦稍稀。\n何当携手去，岁暮采芳菲。",
        "dynasty": "唐",
        "collection_info": null
    },
    {
        "uuid": "4abd4f2b7bb511c0f9e8249cbc9545d4",
        "title": "刘侍读见和山邸十篇重申此赠",
        "author": "李峤",
        "content": "神岳瑶池圃，仙宫玉树林。\n乘时警天御，清暑涤宸襟。\n梁驾陪玄赏，淄庭掩翠岑。\n对岩龙岫出，分壑雁池深。\n檐迥松萝映，窗高石镜临。\n落泉奔涧响，惊吹助猿吟。\n野气迷凉燠，山花杂古今。\n英藩盛宾侣，胜景想招寻。\n践径披兰叶，攀崖引桂阴。\n穆生时泛醴，邹子或调琴。\n雉翳分塲合，鱼钩向浦沈。\n朝游极斜景，夕宴待横参。\n顾己惭铅锷，叨名齿玳簪。\n暂依朱邸馆，还畅白云心。\n丘壑信多美，烟霞得所钦。\n寓言摅宿志，窃吹简知音。\n奖价踰珍石，酬文重振金。\n方从仁智所，携手濯清浔。",
        "dynasty": "唐",
        "collection_info": null
    },
    {
        "uuid": "35d6552afbf7af35139058eda89dbd5c",
        "title": "晚秋喜雨",
        "author": "李峤",
        "content": "积阳躔首夏，隆旱届徂秋。\n炎威振皇服，歊景暴神州。\n气涤朝川朗，光澄夕照浮。\n草木委林甸，禾黍悴原畴。\n国惧流金眚，人深悬磬忧。\n紫宸兢履薄，丹扆念推沟。\n望肃坛场祀，冤申囹圄囚。\n御车迁玉殿，荐菲撤琼羞。\n济窘邦储发，蠲穷井赋优。\n服闲云骥屏，冗术土龙修。\n睿感通三极，天诚贯六幽。\n夏祈良未拟，商祷讵为俦。\n穴蚁祯符应，山蛇毒影收。\n腾云八际满，飞雨四溟周。\n聚霭笼仙阙，连霏绕画楼。\n旱陂仍积水，涸沼更通流。\n晚穗萎还结，寒苗瘁復抽。\n九农欢岁阜，万宇庆时休。\n野洽如坻咏，途喧击壤讴。\n幸闻东李道，欣奉北场游。",
        "dynasty": "唐",
        "collection_info": null
    },
    {
        "uuid": "ac5097e65dff362c975a583eecb04a8e",
        "title": "中秋月二首 一",
        "author": "李峤",
        "content": "盈缺青冥外，东风万古吹。\n何人种丹桂，不长出轮枝。",
        "dynasty": "唐",
        "collection_info": null
    },
    {
        "uuid": "79a07987feefb900bba7f64036157ae4",
        "title": "中秋月二首 二",
        "author": "李峤",
        "content": "圆魄上寒空，皆言四海同。\n安知千里外，不有雨兼风。",
        "dynasty": "唐",
        "collection_info": null
    },
    {
        "uuid": "f52b0c4b233aac1464217559ca86960a",
        "title": "侍宴桃花园咏花应制",
        "author": "李峤",
        "content": "岁去无言忽顦顇，时来含笑吐氛氲。\n不能拥路迷仙客，故欲开蹊待圣君。",
        "dynasty": "唐",
        "collection_info": null
    },
    {
        "uuid": "9d9d14ef00bf22deea0798708448de7f",
        "title": "奉和圣制幸韦嗣立山庄应制",
        "author": "李峤",
        "content": "万骑千官拥帝车，八龙三马访仙家。\n凤皇原上开青壁，鹦鹉杯中弄紫霞。",
        "dynasty": "唐",
        "collection_info": null
    },
    {
        "uuid": "4d0568cb883c85ae82d50f7208420160",
        "title": "游苑遇雪应制",
        "author": "李峤",
        "content": "散漫祥云逐圣回，飘飖瑞雪绕天来。\n不能落后争飞絮，故欲迎前赛早梅。",
        "dynasty": "唐",
        "collection_info": null
    },
    {
        "uuid": "209364e67dfb05fdd2ad188bc43baf13",
        "title": "送司马先生",
        "author": "李峤",
        "content": "蓬阁桃源两处分，人间海上不相闻。\n一朝琴裏悲黄鹤，何日山头望白云。",
        "dynasty": "唐",
        "collection_info": null
    },
    {
        "uuid": "5f5dc57bc41db4989f5c96e7a114e2d4",
        "title": "风",
        "author": "李峤",
        "content": "解落三秋叶，能开二月花。\n过江千尺浪，入竹万竿斜。",
        "dynasty": "唐",
        "collection_info": null
    },
    {
        "uuid": "5b3f12f548c32b6e26616b3759e340cf",
        "title": "上清晖閤遇雪",
        "author": "李峤",
        "content": "千钟圣酒御筵披，六出祥英乱绕枝。\n即此神仙对琼圃，何须辙迹向瑶池。",
        "dynasty": "唐",
        "collection_info": null
    },
    {
        "uuid": "ab0df7731672c191e6deadabce68f6f4",
        "title": "石淙",
        "author": "李峤",
        "content": "羽盖龙旗下绝冥，兰除薜幄坐云扃。\n鸟和百籁疑调管，花发千岩似画屏。\n金竈浮烟朝漠漠，石床寒水夜泠泠。\n自然碧洞窥仙境，何必丹丘是福庭。",
        "dynasty": "唐",
        "collection_info": null
    },
    {
        "uuid": "f44c6e37fc41c1093ee571442ed21ba0",
        "title": "南海乱石山作",
        "author": "杜审言",
        "content": "涨海积稽天，羣山高嶪地。\n相传称乱石，图典失其事。\n悬危悉可惊，大小都不类。\n乍将云岛极，还与星河次。\n上耸忽如飞，下临仍欲坠。\n朝暾赩丹紫，夜魄炯青翠。\n穹崇雾雨蓄，幽隐灵仙閟。\n万寻挂鹤巢，千丈垂猿臂。\n昔去景风涉，今来姑洗至。\n观此得咏歌，长时想精异。",
        "dynasty": "唐",
        "collection_info": null
    },
    {
        "uuid": "0fcd77c8c6d4d462829a96df949253ca",
        "title": "送和西蕃使",
        "author": "杜审言",
        "content": "使出凤皇池，京师阳春晚。\n圣朝尚边策，诏谕兵戈偃。\n拜手明光殿，摇心上林苑。\n种落踰青羌，关山度赤坂。\n疆场及无事，雅歌而餐饭。\n宁独锡和戎，更当封定远。",
        "dynasty": "唐",
        "collection_info": null
    },
    {
        "uuid": "5c5656e25067e1c15655a247226df452",
        "title": "蓬莱三殿侍宴奉敕咏终南山应制",
        "author": "杜审言",
        "content": "北斗挂城边，南山倚殿前。\n云标金阙迥，树杪玉堂悬。\n半岭通佳气，中峰绕瑞烟。\n小臣持献寿，长此戴尧天。",
        "dynasty": "唐",
        "collection_info": null
    },
    {
        "uuid": "01320135e621f9fb5c22882be37f4b5d",
        "title": "望春亭侍游应诏",
        "author": "杜审言",
        "content": "帝出明光殿，天临太液池。\n尧樽随步辇，舜乐绕行麾。\n万寿祯祥献，三春景物滋。\n小臣同酌海，歌颂荅无为。",
        "dynasty": "唐",
        "collection_info": null
    },
    {
        "uuid": "abdc8d6625c96958e1dc087837638dc0",
        "title": "宿羽亭侍宴应制",
        "author": "杜审言",
        "content": "步辇千门出，离宫二月开。\n风光新柳报，宴赏落花催。\n碧水摇空阁，青山绕吹台。\n圣情留晚兴，歌管送余杯。",
        "dynasty": "唐",
        "collection_info": null
    },
    {
        "uuid": "83c81bb4a05b2ad9896821299866bac0",
        "title": "岁夜安乐公主满月侍宴应制",
        "author": "杜审言",
        "content": "戚里生昌胤，天杯宴重臣。\n画楼初满月，香殿早迎春。\n睿作尧君宝，孙谋梁国珍。\n明朝元会日，万寿乐章陈。",
        "dynasty": "唐",
        "collection_info": null
    },
    {
        "uuid": "d61842e815bb5098e6bef1fdd862546d",
        "title": "奉和七夕侍宴两仪殿应制",
        "author": "杜审言",
        "content": "一年衔别怨，七夕始言归。\n敛泪开星靥，微步动云衣。\n天迴兔欲落，河旷鹊停飞。\n那堪尽此夜，復往弄残机。",
        "dynasty": "唐",
        "collection_info": null
    },
    {
        "uuid": "76405932bb5256d722460807c4666bb4",
        "title": "大酺",
        "author": "杜审言",
        "content": "圣后乘干日，皇明御历辰。\n紫宫初启坐，苍璧正临春。\n雷雨垂膏泽，金钱赠下人。\n诏酺欢赏徧，交泰覩惟新。",
        "dynasty": "唐",
        "collection_info": null
    },
    {
        "uuid": "06e5cd4874276eeb8d16a5f8e26bc1be",
        "title": "赋得妾薄命",
        "author": "杜审言",
        "content": "草绿长门掩，苔青永巷幽。\n宠移新爱夺，泪落故情留。\n啼鸟惊残梦，飞花搅独愁。\n自怜春色罢，团扇復迎秋。",
        "dynasty": "唐",
        "collection_info": null
    },
    {
        "uuid": "c4776a688afad5f82f832efcb5202456",
        "title": "和韦承庆过义阳公主山池五首 一",
        "author": "杜审言",
        "content": "野兴城中发，朝英物外求。\n情悬朱绂望，契动赤泉游。\n海燕巢书阁，山鸡舞画楼。\n雨余清晚夏，共坐北岩幽。",
        "dynasty": "唐",
        "collection_info": null
    },
    {
        "uuid": "c819773a1dbbaa5e4dd9237ec2086888",
        "title": "和韦承庆过义阳公主山池五首 二",
        "author": "杜审言",
        "content": "径转危峰逼，桥回缺岸妨。\n玉泉移酒味，石髓换粳香。\n绾雾青丝弱，牵风紫蔓长。\n犹言宴乐少，别向后池塘。",
        "dynasty": "唐",
        "collection_info": null
    },
    {
        "uuid": "9110208801261822d3a8e2d1ef2c2a79",
        "title": "和韦承庆过义阳公主山池五首 三",
        "author": "杜审言",
        "content": "携琴遶碧沙，摇笔弄青霞。\n杜若幽庭草，芙蓉曲沼花。\n宴游成野客，形胜得仙家。\n往往留仙步，登攀日易斜。",
        "dynasty": "唐",
        "collection_info": null
    },
    {
        "uuid": "b754b539855bc4c4321715d3ac55bda6",
        "title": "和韦承庆过义阳公主山池五首 四",
        "author": "杜审言",
        "content": "攒石当轩倚，悬泉度牖飞。\n鹿麛衝妓席，鹤子曳童衣。\n园果尝难遍，池莲摘未稀。\n卷帘唯待月，应在醉中归。",
        "dynasty": "唐",
        "collection_info": null
    },
    {
        "uuid": "57a113e1180fc4671edfb1cf5756e3b5",
        "title": "和韦承庆过义阳公主山池五首 五",
        "author": "杜审言",
        "content": "赏翫期他日，高深爱此时。\n池分八水背，峰作九山疑。\n地静鱼偏逸，人闲鸟欲欺。\n青溪留别兴，更与白云期。",
        "dynasty": "唐",
        "collection_info": null
    },
    {
        "uuid": "9e7d1fb5ccc3c51f1c841aab7e4b54fd",
        "title": "和晋陵陆丞早春游望",
        "author": "杜审言",
        "content": "独有宦游人，偏惊物候新。\n云霞出海曙，梅柳渡江春。\n淑气催黄鸟，晴光转绿苹。\n忽闻歌古调，归思欲霑巾。",
        "dynasty": "唐",
        "collection_info": null
    },
    {
        "uuid": "0dbe330464100ffd7a8352f525c48b1a",
        "title": "秋夜宴临津郑明府宅",
        "author": "杜审言",
        "content": "行止皆无地，招寻独有君。\n酒中堪累月，身外即浮云。\n露白宵钟彻，风清晓漏闻。\n坐携余兴往，还似未离羣。",
        "dynasty": "唐",
        "collection_info": null
    },
    {
        "uuid": "2f309fd67ac95e7632a1527f78f503dd",
        "title": "和康五庭芝望月有怀",
        "author": "杜审言",
        "content": "明月高秋迥，愁人独夜看。\n暂将弓并曲，飜与扇俱团。\n雾濯清辉苦，风飘素影寒。\n罗衣一此鉴，顿使别离难。",
        "dynasty": "唐",
        "collection_info": null
    },
    {
        "uuid": "6625e8b08e46359f66bfff815a5ffcfb",
        "title": "登襄阳城",
        "author": "杜审言",
        "content": "旅客三秋至，层城四望开。\n楚山横地出，汉水接天回。\n冠盖非新里，章华即旧台。\n习池风景异，归路满尘埃。",
        "dynasty": "唐",
        "collection_info": null
    },
    {
        "uuid": "be5826ff158e0de1fe327db39707b3aa",
        "title": "旅寓安南",
        "author": "杜审言",
        "content": "交趾殊风候，寒迟暖復催。\n仲冬山果熟，正月野花开。\n积雨生昏雾，轻霜下震雷。\n故乡踰万里，客思倍从来。",
        "dynasty": "唐",
        "collection_info": null
    },
    {
        "uuid": "9f75327604487b6ffb75dae364406a7e",
        "title": "春日怀归",
        "author": "杜审言",
        "content": "心是伤归望，春归异往年。\n河山鉴魏阙，桑梓忆秦川。\n花杂芳园鸟，风和绿野烟。\n更怀欢赏地，车马洛桥边。",
        "dynasty": "唐",
        "collection_info": null
    },
    {
        "uuid": "73f9214238620dde16766cc032116fe4",
        "title": "代张侍御伤美人",
        "author": "杜审言",
        "content": "二八泉扉掩，帷屏宠爱空。\n泪痕消夜烛，愁绪乱春风。\n巧笑人疑在，新妆曲未终。\n应怜脂粉气，留着舞衣中。",
        "dynasty": "唐",
        "collection_info": null
    },
    {
        "uuid": "45b7946fede4059136db3d12f0491dc4",
        "title": "送高郎中北使",
        "author": "杜审言",
        "content": "北狄愿和亲，东京发使臣。\n马衔边地雪，衣染异方尘。\n岁月催行旅，恩荣变苦辛。\n歌钟期重锡，拜手落花春。",
        "dynasty": "唐",
        "collection_info": null
    },
    {
        "uuid": "a48d50be1450bd628bc966f91e6c89c7",
        "title": "都尉山亭",
        "author": "杜审言",
        "content": "紫藤萦葛藟，绿刺罥蔷薇。\n下钓看鱼跃，探巢畏鸟飞。\n叶疎荷已晚，枝亚果新肥。\n胜迹都无限，只应伴月归。",
        "dynasty": "唐",
        "collection_info": null
    },
    {
        "uuid": "e9591e511e77e3a4ff706f54464a4703",
        "title": "夏日过郑七山斋",
        "author": "杜审言",
        "content": "共有樽中好，言寻谷口来。\n薜萝山径入，荷芰水亭开。\n日气含残雨，云阴送晚雷。\n洛阳钟鼓至，车马繫迟回。",
        "dynasty": "唐",
        "collection_info": null
    },
    {
        "uuid": "55dc255ec64a7b47172e0e126c227aa1",
        "title": "送崔融",
        "author": "杜审言",
        "content": "君王行出将，书记远从征。\n祖帐连河阙，军麾动洛城。\n旌旃朝朔气，笳吹夜边声。\n坐觉烟尘扫，秋风古北平。",
        "dynasty": "唐",
        "collection_info": null
    },
    {
        "uuid": "d655eb94b617d19e28fb58bafe90dab3",
        "title": "经行岚州",
        "author": "杜审言",
        "content": "北地春光晚，边城气候寒。\n往来花不发，新旧雪仍残。\n水作琴中听，山疑画裏看。\n自惊牵远役，艰险促征鞍。",
        "dynasty": "唐",
        "collection_info": null
    },
    {
        "uuid": "38d656dcc0e3d7f2f0b92e1003e2d82a",
        "title": "重九日宴江阴",
        "author": "杜审言",
        "content": "蟋蟀期归晚，茱萸节候新。\n降霜青女月，送酒白衣人。\n高兴要长寿，卑栖隔近臣。\n龙沙即此地，旧俗坐为邻。",
        "dynasty": "唐",
        "collection_info": null
    },
    {
        "uuid": "0738f8e545dabffa525add86223eba51",
        "title": "除夜有怀",
        "author": "杜审言",
        "content": "故节当歌守，新年把烛迎。\n冬氛恋虬箭，春色候鸡鸣。\n兴尽闻壶覆，宵阑见斗横。\n还将万亿寿，更谒九重城。",
        "dynasty": "唐",
        "collection_info": null
    },
    {
        "uuid": "b063ff4b822ef391a06d51f2f7dd1ab6",
        "title": "晦日宴游",
        "author": "杜审言",
        "content": "日晦随蓂荚，春情着杏花。\n解绅宜就水，张幕会连沙。\n歌管风轻度，池台日半斜。\n更看金谷骑，争向石崇家。",
        "dynasty": "唐",
        "collection_info": null
    },
    {
        "uuid": "08859268ada5fbdcd42ee5d6cc56d438",
        "title": "七夕",
        "author": "杜审言",
        "content": "白露含明月，青霞断绛河。\n天街七襄转，阁道二神过。\n袨服锵环佩，香筵拂绮罗。\n年年今夜尽，机杼别情多。",
        "dynasty": "唐",
        "collection_info": null
    },
    {
        "uuid": "c1aaab3de00317544a50cc09a75c5cae",
        "title": "守岁侍宴应制",
        "author": "杜审言",
        "content": "季冬除夜接新年，帝子王孙捧御筵。\n宫阙星河低拂树，殿廷灯烛上熏天。\n弹弦奏节梅风入，对局探钩柏酒传。\n欲向正元歌万寿，暂留欢赏寄春前。",
        "dynasty": "唐",
        "collection_info": null
    },
    {
        "uuid": "ae27479dcb392e957c2ea4f746571aad",
        "title": "大酺",
        "author": "杜审言",
        "content": "毘陵震泽九州通，士女欢娱万国同。\n伐鼓撞钟惊海上，新妆袨服照江东。\n梅花落处疑残雪，柳叶开时任好风。\n火德云官逢道泰，天长地久属年丰。",
        "dynasty": "唐",
        "collection_info": null
    },
    {
        "uuid": "28199a5a34ebaa072817636a589a7088",
        "title": "春日京中有怀",
        "author": "杜审言",
        "content": "今年游寓独游秦，愁思看春不当春。\n上林苑裏花徒发，细柳营前叶漫新。\n公子南桥应尽兴，将军西第几留宾。\n寄语洛城风日道，明年春色倍还人。",
        "dynasty": "唐",
        "collection_info": null
    },
    {
        "uuid": "36c2e6e064a9120a382b50ff764e5f0c",
        "title": "扈从出长安应制",
        "author": "杜审言",
        "content": "分野都畿列，时乘六御均。\n京师旧西幸，洛道此东巡。\n文物驱三统，声名走百神。\n龙旗萦漏夕，凤辇拂鈎陈。\n抚迹地灵古，游情皇鉴新。\n山追散马日，水忆钓鱼人。\n禹食传中使，尧樽遍下臣。\n省方称国阜，问道识风淳。\n岁晚天行吉，年丰景从亲。\n欢娱包历代，宇宙忽疑春。",
        "dynasty": "唐",
        "collection_info": null
    },
    {
        "uuid": "54f7e3bc7ca7488e6e919edd17d055a1",
        "title": "春日江津游望",
        "author": "杜审言",
        "content": "旅客摇边思，春江弄晚晴。\n烟销垂柳弱，雾捲落花轻。\n飞棹乘空下，回流向日平。\n鸟啼移几处，蝶舞乱相迎。\n忽叹人皆浊，堤防水至清。\n谷王常不让，深可戒中盈。",
        "dynasty": "唐",
        "collection_info": null
    },
    {
        "uuid": "0aad1395b1d15a04e05438dbac4ee1e2",
        "title": "泛舟送郑卿入京",
        "author": "杜审言",
        "content": "帝坐蓬莱殿，恩追社稷臣。\n长安遥向日，宗伯正乘春。\n相宅开基地，倾都送别人。\n行舟萦渌水，列戟满红尘。\n酒助欢娱洽，风催景气新。\n此时光乃命，谁为惜无津。",
        "dynasty": "唐",
        "collection_info": null
    },
    {
        "uuid": "73f7fbd5ec47f32785fe53e98209495d",
        "title": "度石门山",
        "author": "杜审言",
        "content": "石门千仞断，迸水落遥空。\n道束悬崖半，桥欹绝涧中。\n仰攀人屡息，直下骑纔通。\n泥拥奔虵径，云埋伏兽丛。\n星躔牛斗北，地脉象牙东。\n开塞随行变，高深触望同。\n江声连骤雨，日气抱残虹。\n未改朱明律，先含白露风。\n坚贞深不惮，险涩谅难穷。\n有异登临赏，徒为造化功。",
        "dynasty": "唐",
        "collection_info": null
    },
    {
        "uuid": "bc4239ded778ee5933904c120d6bcd22",
        "title": "赠崔融二十韵",
        "author": "杜审言",
        "content": "十年俱薄宦，万里各他方。\n云天断书札，风土异炎凉。\n太息幽兰紫，劳歌奇树黄。\n日疑怀叔度，夜似忆真长。\n北使从江表，东归在洛阳。\n相逢慰畴昔，相对叙存亡。\n草深穷巷毁，竹尽故园荒。\n雅节君弥固，衰颜余自伤。\n人事盈虚改，交游宠辱妨。\n雀罗争去翟，鹤氅竞寻王。\n思极欢娱至，朋情讵可忘。\n琴樽横宴席，岩谷卧词场。\n连骑追佳赏，城中及路傍。\n三川宿雨霁，四月晚花芳。\n復此开悬榻，宁唯入后堂。\n兴酣鸲鹆舞，言洽凤皇翔。\n高选俄迁职，严程已饬装。\n抚躬衔道义，携手恋辉光。\n玉振先推美，金铭旧所防。\n勿嗟离别易，行役共时康。",
        "dynasty": "唐",
        "collection_info": null
    },
    {
        "uuid": "2fc92155db08004609d6e8b511cc4346",
        "title": "赠苏味道",
        "author": "杜审言",
        "content": "北地寒应苦，南庭戍未归。\n边声乱羗笛，朔气卷戎衣。\n雨雪关山暗，风霜草木稀。\n胡兵战欲尽，虏骑猎犹肥。\n雁塞何时入，龙城几度围。\n据鞍雄劒动，插笔羽书飞。\n舆驾还京邑，朋游满帝畿。\n方期来献凯，歌舞共春辉。",
        "dynasty": "唐",
        "collection_info": null
    },
    {
        "uuid": "03394b59892aa787572a0662596dd443",
        "title": "和李大夫嗣真奉使存抚河东",
        "author": "杜审言",
        "content": "六位干坤动，三微历数迁。\n讴歌移火德，图谶在金天。\n子月开阶统，房星受命年。\n祯符龙马出，宝箓凤凰传。\n地即交风雨，都仍卜涧瀍。\n明堂唯御极，清庙乃尊先。\n不宰神功运，无为大象悬。\n八荒平物土，四海接人烟。\n已属羣生泰，犹言至道偏。\n玺书傍问俗，旌节近推贤。\n秩比司空位，官临御史员。\n雄词执刀笔，直谏罢楼船。\n国有大臣器，朝加小会筵。\n将行备礼乐，送别仰神仙。\n城阙周京转，关河陕服连。\n稍观汾水曲，俄指绛台前。\n姑射聊长望，平阳遂宛然。\n舜耕余草木，禹凿旧山川。\n昔出诸侯上，无何霸业全。\n中军归战敌，外府绝兵权。\n隐隐帝乡远，瞻瞻肃命虔。\n西河偃风俗，东壁挂星躔。\n井邑枌榆社，陵园松柏田。\n荣光晴掩代，佳气晓侵燕。\n雨霈鸿私涤，风行睿旨宣。\n茕嫠访疾苦，屠钓采贞坚。\n人乐逢刑措，时康洽赏延。\n赐踰秦氏级，恩倍汉家钱。\n拥传咸翘首，称觞竞比肩。\n拜迎弥道路，舞咏溢郊鄽。\n杀气西衡白，穷阴北暝玄。\n飞霜遥渡海，残月迥临边。\n缅邈朝廷问，周流朔塞旋。\n兴来探马策，俊发抱龙泉。\n学总八千卷，文倾三百篇。\n澄清得使者，作颂有人焉。\n莫以崇班阂，而云胜託捐。\n伟材何磊落，陋质几翩翾。\n江海宁为让，巴渝转自牵。\n一闻歌圣道，助曲荷陶甄。",
        "dynasty": "唐",
        "collection_info": null
    },
    {
        "uuid": "5f5a2ca21ccebe1e83109f8d7f78f873",
        "title": "赠苏绾书记",
        "author": "杜审言",
        "content": "知君书记本翩翩，为许从戎赴朔边。\n红粉楼中应计日，燕支山下莫经年。",
        "dynasty": "唐",
        "collection_info": null
    },
    {
        "uuid": "81b21220f2c874e756a461ab10cf6d6b",
        "title": "渡湘江",
        "author": "杜审言",
        "content": "迟日园林悲昔游，今春花鸟作边愁。\n独怜京国人南窜，不似湘江水北流。",
        "dynasty": "唐",
        "collection_info": null
    },
    {
        "uuid": "7877b819c1fd47ae93b072b564190811",
        "title": "戏赠赵使君美人",
        "author": "杜审言",
        "content": "红粉青娥暎楚云，桃花马上石榴帬。\n罗敷独向东方去，谩学他家作使君。",
        "dynasty": "唐",
        "collection_info": null
    },
    {
        "uuid": "106dcc6b2848af6a6396ae9728794d0d",
        "title": "感怀",
        "author": "董思恭",
        "content": "野郊怆新别，河桥非旧饯。\n惨日映峰沈，愁云随盖转。\n哀笳时断续，悲旌乍舒卷。\n望望情何极，浪浪泪空泫。\n无復昔时人，芳春共谁遣。",
        "dynasty": "唐",
        "collection_info": null
    },
    {
        "uuid": "6dd0753bce7ac7aaf9256ef7af408973",
        "title": "守岁二首 二",
        "author": "董思恭",
        "content": "岁阴穷暮纪，献节启新芳。\n冬尽今宵促，年开明日长。\n冰销出镜水，梅散入风香。\n对此欢终宴，倾壶待曙光。",
        "dynasty": "唐",
        "collection_info": null
    },
    {
        "uuid": "f8c4f1b0daa2248c47fb9abdef5b6c8f",
        "title": "昭君怨二首 一",
        "author": "董思恭",
        "content": "新年犹尚小，那堪远聘秦。\n裾衫霑马汗，眉黛染胡尘。\n举眼无相识，路逢皆异人。\n唯有梅将李，犹带故乡春。",
        "dynasty": "唐",
        "collection_info": null
    },
    {
        "uuid": "b1b78fc38646b666e726cfa0214aabae",
        "title": "昭君怨二首 二",
        "author": "董思恭",
        "content": "琵琶马上弹，行路曲中难。\n汉月正南远，燕山直北寒。\n髻鬟风拂乱，眉黛雪霑残。\n斟酌红颜改，徒劳握镜看。",
        "dynasty": "唐",
        "collection_info": null
    },
    {
        "uuid": "88231db445c5187f05cf1bd7c31e4e3b",
        "title": "咏日",
        "author": "董思恭",
        "content": "沧海十枝晖，悬圃重轮庆。\n蕣华发晨楹，菱彩飜朝镜。\n忽遇惊风飘，自有浮云映。\n更也人皆仰，无待挥戈正。",
        "dynasty": "唐",
        "collection_info": null
    },
    {
        "uuid": "be34cd3e8f5678797be957f3508f6fb3",
        "title": "咏月",
        "author": "董思恭",
        "content": "北堂未安寝，西园聊骋望。\n玉户照罗帏，珠轩明绮障。\n别客长安道，思妇高楼上。\n所愿君莫违，清风时可访。",
        "dynasty": "唐",
        "collection_info": null
    },
    {
        "uuid": "7a5518bf08e3c6d8b6b70edef0e6047b",
        "title": "咏星",
        "author": "董思恭",
        "content": "历历东井舍，昭昭右掖垣。\n云际龙文出，池中鸟色飜。\n流辉下月路，坠影入河源。\n方知颍川集，别有太丘门。",
        "dynasty": "唐",
        "collection_info": null
    },
    {
        "uuid": "89919d9ea1681aeca2e875b98a866f8a",
        "title": "咏风",
        "author": "董思恭",
        "content": "萧萧度阊阖，习习下庭闱。\n花蝶自飘舞，兰蕙生光辉。\n相乌正举翼，退鹢已惊飞。\n方从列子御，更逐浮云归。",
        "dynasty": "唐",
        "collection_info": null
    },
    {
        "uuid": "185166f22550a99754cc3c575109d367",
        "title": "咏云",
        "author": "董思恭",
        "content": "帝乡白云起，飞盖上天衢。\n带月绮罗映，从风枝叶敷。\n参差过层阁，倏忽下苍梧。\n因风望既远，安得久踟蹰。",
        "dynasty": "唐",
        "collection_info": null
    },
    {
        "uuid": "622d73bc35431baca99de586709c956c",
        "title": "咏雪",
        "author": "董思恭",
        "content": "天山飞雪度，言是落花朝。\n惜哉不我与，萧索从风飘。\n鲜洁凌纨素，纷糅下枝条。\n良时竟何在，坐见容华销。",
        "dynasty": "唐",
        "collection_info": null
    },
    {
        "uuid": "3a0d3416e953c5ac9ad8a792d0e98062",
        "title": "咏露",
        "author": "董思恭",
        "content": "夜色凝仙掌，晨甘下帝庭。\n不觉九秋至，远向三危零。\n芦渚花初白，葵园叶尚青。\n晞阳一洒惠，方愿益沧溟。",
        "dynasty": "唐",
        "collection_info": null
    },
    {
        "uuid": "69e8e2820675a1be5ae8caa795b14ef6",
        "title": "咏雾",
        "author": "董思恭",
        "content": "苍山寂已暮，翠观黯将沈。\n终南晨豹隐，巫峡夜猿吟。\n天寒气不歇，景晦色方深。\n待访公超市，将予赴华阴。",
        "dynasty": "唐",
        "collection_info": null
    },
    {
        "uuid": "c4a96130fe192b31ec8e29fae7aa5af4",
        "title": "咏虹",
        "author": "董思恭",
        "content": "春暮萍生早，日落雨飞余。\n横彩分长汉，倒色媚清渠。\n梁前朝影出，桥上晚光舒。\n愿逐旌旗转，飘飘侍直庐。",
        "dynasty": "唐",
        "collection_info": null
    },
    {
        "uuid": "031523f8a372d14cfe6efa001261e8d7",
        "title": "咏桃",
        "author": "董思恭",
        "content": "禁苑春光丽，花蹊几树装。\n缀条深浅色，点露参差光。\n向日分千笑，迎风共一香。\n如何仙岭侧，独秀隐遥芳。",
        "dynasty": "唐",
        "collection_info": null
    },
    {
        "uuid": "8bd44e8151339d586c2d748f72ab6199",
        "title": "咏李",
        "author": "董思恭",
        "content": "盘根植瀛渚，交干横倚天。\n舒华光四海，卷叶荫山川。",
        "dynasty": "唐",
        "collection_info": null
    },
    {
        "uuid": "f374435e606d4952c8a5008eafa3cd09",
        "title": "咏琵琶",
        "author": "董思恭",
        "content": "半月无双影，金花有四时。\n摧藏千里态，掩抑几重悲。\n促节萦红袖，清音满翠帷。\n驶弹风响急，缓曲钏声迟。\n空余关陇恨，因此代相思。",
        "dynasty": "唐",
        "collection_info": null
    },
    {
        "uuid": "97cb843f019f00cfaf4ef7fbf37381ac",
        "title": "经庐岳回望江州想洛川有作",
        "author": "刘允济",
        "content": "龟山帝始营，龙门禹初凿。\n出入经变化，俯仰凭寥廓。\n未若兹山功，连延并巫霍。\n东北疏艮象，西南距坤络。\n宏阜自郁盘，高标復迴薄。\n势入柴桑渚，阴开彭蠡壑。\n九江杳无际，七泽纷相错。\n云雨散吴会，风波腾鄬鄀。\n迹随造化久，利与干坤博。\n肸蠁精气通，纷纶潜怪作。\n石渠忽见践，金房安可託。\n地入天子都，岩有仙人药。\n二门几迢遰，三宫何儵爚。\n咫尺穷杳冥，跬步皆恬漠。\n仙才惊羽翰，幽居静龙蠖。\n明牧振雄词，棣华殊灼灼。\n盛业匡西夏，深谋赞禹亳。\n黄云覆鼎飞，绛气横川跃。\n佐历符贤运，人期茂天爵。\n礼乐富垂髫，诗书成舞勺。\n清辉靖嵒电，利器腾霜锷。\n游圣挹衢尊，邻畿恭木铎。\n岩仞包武侯，波澜控文若。\n旋闻刈薪楚，遽覩升葵藿。\n稷契序揆图，良平公辅略。\n重地资出守，英藩谅求瘼。\n豫章观伟材，江州访灵崿。\n阳岫晓氛氲，阴崖暮萧索。\n潜伏屡黥奔，雄飞更鸷搏。\n惊𤢹透烟霞，腾猿乱枝格。\n故园有归梦，他山飞赏乐。\n帝乡徒可游，湟涧终旅泊。\n景物观淮海，云霄望河洛。\n城阙紫微星，图书玄扈阁。\n神功多粉缋，元气犹斟酌。\n丞相下南宫，将军趋北落。\n横簪并附蝉，列鼎俱调鹤。\n四郊时迷路，五月先投龠。\n池榭宣琼管，风花乱珠箔。\n旧游劳梦寐，新知无悦乐。\n天寒欲赠言，岁暮期交约。\n夜琴清玉柱，秋灰变缇幕。\n风云动翰林，宫征调文籥。\n言泉激为浪，思绪飞成缴。\n千里辉珠玑，五采含丹雘。\n钟鼓旋惊鷃，瑾瑜俄抵鹊。\n窃价惭庸怠，叨声逾寂莫。\n长望限南溟，居然翳东郭。",
        "dynasty": "唐",
        "collection_info": null
    },
    {
        "uuid": "6932382884b91838016e3341f7602328",
        "title": "咏琴",
        "author": "刘允济",
        "content": "昔在龙门侧，谁想凤鸣时。\n雕琢今为器，宫商不自持。\n巴人缓疎节，楚客弄繁丝。\n欲作高张引，飜成下调悲。",
        "dynasty": "唐",
        "collection_info": null
    },
    {
        "uuid": "10b39893bcfe23c119e537bc5acba096",
        "title": "怨情",
        "author": "刘允济",
        "content": "玉关芳信断，兰闺锦字新。\n愁来好自抑，念切已含嚬。\n虚牖风惊梦，空床月厌人。\n归期倘可促，勿度柳园春。",
        "dynasty": "唐",
        "collection_info": null
    },
    {
        "uuid": "51ce7fcb99e27823b5cc15a0569dcee5",
        "title": "见道边死人",
        "author": "刘允济",
        "content": "凄凉徒见日，冥寞讵知年。\n魂兮不可问，应为直如弦。",
        "dynasty": "唐",
        "collection_info": null
    },
    {
        "uuid": "ee0da3ba1ececa8e0c1fc76f70d8024f",
        "title": "九日登玄武山旅眺",
        "author": "邵大震",
        "content": "九月九日望遥空，秋水秋天生夕风。\n寒雁一向南去远，游人几度菊花丛。",
        "dynasty": "唐",
        "collection_info": null
    },
    {
        "uuid": "e4807b2dc385750444b7b1de71927e3e",
        "title": "军中行路难",
        "author": "辛常伯",
        "content": "君不见封狐雄虺自成羣，凭深负固结妖氛。\n玉玺分兵征恶少，金坛授律动将军。\n将军拥麾宣庙略，战士横戈静夷落。\n长驱一息背铜梁，直指三危登劒阁。\n阁道岧峣起戍楼，劒门遥裔俯灵丘。\n邛关九折无平路，江水双源有急流。\n征役无期返，他乡岁华晚。\n杳杳丘陵出，苍苍林薄远。\n途危紫盖峰，路涩青泥坂。\n去去指哀牢，行行入不毛。\n绝壁千里险，连山四望高。\n中外分区宇，夷夏殊风土。\n交阯枕南荒，昆弥临北户。\n川原饶毒雾，溪谷多霪雨。\n行潦四时流，崩查千岁古。\n漂梗飞蓬不暂安，扪萝引葛陟危峦。\n昔时闻道从军乐，今日方知行路难。\n沧江绿水东流驶，炎州丹徼南中地。\n南中南斗映星河，秦关秦塞阻烟波。\n三春边地风光少，五月泸川瘴疠多。\n朝驱疲斥候，夕息倦樵歌。\n向月弯繁弱，连星转太阿。\n重义轻生怀一顾，东伐西征凡几度。\n夜夜朝朝斑鬓新，年年岁岁戎衣故。\n灞城隅，滇池水。\n天涯望转积，地际行无已。\n徒觉炎凉节物非，不知关山千万里。\n弃置勿重陈，重陈多苦辛。\n且悦清笳梅柳曲，讵忆芳园桃李人。\n绛节红旗分日羽，丹心白刃酬明主。\n但令一被君王知，谁惮三边征战苦。\n行路难，岐路几千端。\n无復归云凭短翰，空余望日想长安。",
        "dynasty": "唐",
        "collection_info": null
    },
    {
        "uuid": "2a343e69fbd9833f5914fe9077c2767e",
        "title": "奉和圣制夏日游石淙山",
        "author": "姚崇",
        "content": "二室三涂光地险，均霜揆日处天中。\n石泉石镜恆留月，山鸟山花竞逐风。\n周王久谢瑶池赏，汉主悬惭玉树宫。\n别有祥烟伴佳气，能随轻辇共葱葱。",
        "dynasty": "唐",
        "collection_info": null
    },
    {
        "uuid": "7676dd2632a6b15ec3863f2f78c7e2f3",
        "title": "故洛阳城侍宴应制",
        "author": "姚崇",
        "content": "游豫停仙跸，登临对晚晴。\n川凫连倒影，岩鸟应虚声。\n野奏风成曲，山居云作缨。\n今朝丘壑上，高兴小蓬瀛。",
        "dynasty": "唐",
        "collection_info": null
    },
    {
        "uuid": "a3e3d2504ec7228acb5498060d8ca4e9",
        "title": "春日洛阳城侍宴",
        "author": "姚崇",
        "content": "南山开宝历，北渚对芳蹊。\n的历风梅度，参差露草低。\n尧樽临上席，舜乐下前溪。\n任重由来醉，乘酣志转迷。",
        "dynasty": "唐",
        "collection_info": null
    },
    {
        "uuid": "54dbd61088a7802400d880b08b99327f",
        "title": "秋夜望月",
        "author": "姚崇",
        "content": "明月有余鉴，羁人殊未安。\n桂含秋树晚，波入夜池寒。\n灼灼云枝净，光光草露团。\n所思迷所在，长望独长叹。",
        "dynasty": "唐",
        "collection_info": null
    },
    {
        "uuid": "9c4c67bcbb1b3818d3a620ae463d31ce",
        "title": "夜渡江",
        "author": "姚崇",
        "content": "夜渚带浮烟，苍茫晦远天。\n舟轻不觉动，缆急始知牵。\n听草遥寻岸，闻香暗识莲。\n唯看孤帆影，常似客心悬。",
        "dynasty": "唐",
        "collection_info": null
    },
    {
        "uuid": "71feb0effee6375398a4495b857a20f7",
        "title": "句",
        "author": "姚崇",
        "content": "扇掩将雏曲，钗承堕马鬟。",
        "dynasty": "唐",
        "collection_info": null
    },
    {
        "uuid": "2c001f4e2887c53b3f0f19b3ba0af691",
        "title": "奉和御制璟与张说源干曜同日上官命宴都堂赐诗应制",
        "author": "宋璟",
        "content": "丞相邦之重，非贤谅不居。\n老臣慵且惫，何德以当诸。\n厚秩先为忝，崇班復此除。\n太常陈礼乐，中掖降簪裾。\n圣酒山河润，仙文象纬舒。\n冒恩怀宠锡，陈力省空虚。\n郭隗惭无骏，冯谖媿有鱼。\n不知周勃者，荣幸定何如。",
        "dynasty": "唐",
        "collection_info": null
    },
    {
        "uuid": "82cbcafb14f704ac1ec090e916644623",
        "title": "奉和圣制同二相已下羣官乐游园宴",
        "author": "宋璟",
        "content": "侍饮终酺会，承恩续胜游。\n戴天惟庆幸，选地即殊尤。\n北向祗双阙，南临赏一丘。\n曲江新溜暖，上苑杂花稠。\n亹亹韶弦屡，戋戋贲帛周。\n醉归填畛陌，荣耀接轩裘。",
        "dynasty": "唐",
        "collection_info": null
    },
    {
        "uuid": "a9fa4cc1af1c2bc975df62f95e085c9a",
        "title": "奉和圣制送张说巡边",
        "author": "宋璟",
        "content": "帝道薄存兵，王师尚有征。\n是关司马法，爰命总戎行。\n画阃崇威信，分麾盛宠荣。\n聚观方结辙，出祖遂倾城。\n圣酒江河润，天词象纬明。\n德风边草偃，胜气朔云平。\n宰国推良器，为军挹壮声。\n至和常得体，不战即亡精。\n以智泉宁竭，其徐海自清。\n迟还庙堂坐，赠别故人情。",
        "dynasty": "唐",
        "collection_info": null
    },
    {
        "uuid": "6a4b587bc48dab6f1492d54b32b28115",
        "title": "奉和圣制荅张说扈从南出雀鼠谷",
        "author": "宋璟",
        "content": "秦地雄西夏，幷州近北胡。\n禹行山启路，舜在邑为都。\n忽视寒暄隔，深思险易殊。\n四时宗伯叙，六义宰臣铺。\n征作宫常应，星环日每纡。\n盛哉逢道合，良以致亨衢。",
        "dynasty": "唐",
        "collection_info": null
    },
    {
        "uuid": "6c580959ea35c6acdd7c455d1eb1b62e",
        "title": "蒲津迎驾",
        "author": "宋璟",
        "content": "回銮下蒲坂，飞斾指秦京。\n雒上黄云送，关中紫气迎。\n霞朝看马色，月晓听鸡鸣。\n防拒连山险，长桥压水平。\n省方知化洽，察俗觉时清。\n天下长无事，空余襟带名。",
        "dynasty": "唐",
        "collection_info": null
    },
    {
        "uuid": "08180e063e98ded8cf6ca7c4f3c8f059",
        "title": "送苏尚书赴益州",
        "author": "宋璟",
        "content": "我望风烟接，君行霰雪飞。\n园亭若有送，杨柳最依依。",
        "dynasty": "唐",
        "collection_info": null
    },
    {
        "uuid": "8642f9abf3c30003ceb2f843d00fcef4",
        "title": "初春行宫侍宴应制",
        "author": "苏味道",
        "content": "温液吐涓涓，跳波急应弦。\n簪裾承睿赏，花柳发韶年。\n圣酒千钟洽，宸章七曜悬。\n微臣从此醉，还似梦钧天。",
        "dynasty": "唐",
        "collection_info": null
    },
    {
        "uuid": "87aa7c695bb20b22ebf00d1367ca226d",
        "title": "单于川对雨二首 一",
        "author": "苏味道",
        "content": "崇朝遘行雨，薄晚屯密云。\n缘阶起素沫，竟水聚圆文。\n河柳低未举，山花落已芬。\n清尊久不荐，淹留遂待君。",
        "dynasty": "唐",
        "collection_info": null
    },
    {
        "uuid": "8e585bddc8bd07a68f27fbfcadec7aac",
        "title": "单于川对雨二首 二",
        "author": "苏味道",
        "content": "飞雨欲迎旬，浮云已送春。\n还从濯枝后，来应洗兵辰。\n气合龙祠外，声过鲸海滨。\n伐邢知有属，已见静边尘。",
        "dynasty": "唐",
        "collection_info": null
    },
    {
        "uuid": "1f9a942deeaf35cd09e850d6e1f9433a",
        "title": "正月十五夜",
        "author": "苏味道",
        "content": "火树银花合，星桥铁锁开。\n暗尘随马去，明月逐人来。\n游伎皆秾李，行歌尽落梅。\n金吾不禁夜，玉漏莫相催。",
        "dynasty": "唐",
        "collection_info": null
    },
    {
        "uuid": "8cd5d600779b64e33869f0bcc02e7e18",
        "title": "咏雾",
        "author": "苏味道",
        "content": "氤氲起洞壑，遥裔匝平畴。\n乍似含龙劒，还疑映蜃楼。\n拂林随雨密，度径带烟浮。\n方谢公超步，终从彦辅游。",
        "dynasty": "唐",
        "collection_info": null
    },
    {
        "uuid": "f5207b9c76ad0463162425a7acf70739",
        "title": "咏虹",
        "author": "苏味道",
        "content": "纡余带星渚，窈窕架天浔。\n空因壮士见，还共美人沈。\n逸照含良玉，神花藻瑞金。\n独留长劒彩，终负昔贤心。",
        "dynasty": "唐",
        "collection_info": null
    },
    {
        "uuid": "198ea36659f0523c2209a8a832831168",
        "title": "咏霜",
        "author": "苏味道",
        "content": "金祇暮律尽，玉女暝氛归。\n孕冷随钟彻，飘华逐劒飞。\n带日浮寒影，乘风进晚威。\n自有贞筠质，宁将庶草腓。",
        "dynasty": "唐",
        "collection_info": null
    },
    {
        "uuid": "0ff0a0d4e13187ad9459ac5d6e6045f5",
        "title": "咏井",
        "author": "苏味道",
        "content": "玲珑映玉槛，澄澈泻银床。\n流声集孔雀，带影出羵羊。\n桐落秋蛙散，桃舒春锦芳。\n帝力终何有，机心庶此忘。",
        "dynasty": "唐",
        "collection_info": null
    },
    {
        "uuid": "18bfff3abf8baafd41fa44b07a07a71d",
        "title": "咏石",
        "author": "苏味道",
        "content": "济北甄神贶，河西濯锦文。\n声应天池雨，影触岱宗云。\n燕归犹可候，羊起自成羣。\n何当握灵髓，高枕绝嚣氛。",
        "dynasty": "唐",
        "collection_info": null
    },
    {
        "uuid": "1b99e59b0c19ec4570699cbaff1b481e",
        "title": "奉和受图温洛应制",
        "author": "苏味道",
        "content": "绿绮膺河检，清坛俯洛滨。\n天旋俄制跸，孝享属严禋。\n陟配光三祖，怀柔洎百神。\n雾开中道日，雪敛属车尘。\n预奉咸英奏，长歌亿万春。",
        "dynasty": "唐",
        "collection_info": null
    },
    {
        "uuid": "78828725e8921e6788209837c6a17912",
        "title": "使岭南闻崔马二御史并拜台郎",
        "author": "苏味道",
        "content": "振鹭齐飞日，迁莺远听闻。\n明光共待漏，清鉴各披云。\n喜得廊庙举，嗟为台阁分。\n故林怀柏悦，新幄阻兰熏。\n冠去神羊影，车迎瑞雉羣。\n远从南斗外，遥仰列星文。",
        "dynasty": "唐",
        "collection_info": null
    },
    {
        "uuid": "0e587784bdcf045e3c0485d1dffbf741",
        "title": "赠封御史入台",
        "author": "苏味道",
        "content": "故事推三独，兹辰对两闱。\n夕鸦共鸣舞，屈草接芳菲。\n盛府持清橐，殊章动绣衣。\n风连台阁起，霜就简书飞。\n凛凛当朝色，行行满路威。\n惟当击隼去，復覩落鵰归。",
        "dynasty": "唐",
        "collection_info": null
    },
    {
        "uuid": "0af55c0ba7debcb4901b3a0fb2373d03",
        "title": "始背洛城秋郊瞩目奉怀台中诸侍御",
        "author": "苏味道",
        "content": "薄游忝霜署，直指戒冰心。\n荔浦方南纪，蘅皋暂北临。\n山晴关塞断，川暮广城阴。\n场圃通圭甸，沟塍碍石林。\n野童来捃拾，田叟去讴吟。\n蟋蟀秋风起，蒹葭晚露深。\n帝城犹郁郁，征传几骎骎。\n迴忆披书地，劳歌谢所钦。",
        "dynasty": "唐",
        "collection_info": null
    },
    {
        "uuid": "0a608d3434567264d82546f4f48bd78e",
        "title": "九江口南济北接蕲春南与浔阳岸",
        "author": "苏味道",
        "content": "江路一悠哉，滔滔九派来。\n远潭昏似雾，前浦沸成雷。\n鳞介多潜育，渔商几泝洄。\n风摇蜀柹下，日照楚萍开。\n近漱湓城曲，斜吹蠡泽隈。\n锡龟犹入贡，浮兽罢为灾。\n津吏挥桡疾，邮童整传催。\n归心讵可问，为视落潮迴。",
        "dynasty": "唐",
        "collection_info": null
    },
    {
        "uuid": "eeba1a968abdbe8cbf22ebb7c746c55b",
        "title": "和武三思于天中寺寻復礼上人之作",
        "author": "苏味道",
        "content": "藩戚三雍暇，禅居二室隈。\n忽闻从桂苑，移步践花台。\n敏学推多艺，高谈属辩才。\n是非宁滞着，空有掠嫌猜。\n五行幽机畅，三蕃妙键开。\n味同甘露洒，香似逆风来。\n砌古留方石，池清辨烧灰。\n人寻鹤洲返，月逐虎溪迴。\n企躅瞻飞盖，攀游想渡杯。\n愿陪为善乐，从此去尘埃。",
        "dynasty": "唐",
        "collection_info": null
    },
    {
        "uuid": "5960ae3772cd43e97840e6e085e771d2",
        "title": "嵩山石淙侍宴应制",
        "author": "苏味道",
        "content": "琱舆藻衞拥千官，仙洞灵溪访九丹。\n隐暧源花迷近路，参差岭竹扫危坛。\n重崖对耸霞文駮，瀑水交飞雨气寒。\n天洛宸襟有余兴，裴回周矖驻归銮。",
        "dynasty": "唐",
        "collection_info": null
    },
    {
        "uuid": "5378d04dcf5479ed2d8d9f4fc1f8afb4",
        "title": "古劒篇",
        "author": "郭震",
        "content": "君不见昆吾铁冶飞炎烟，红光紫气俱赫然。\n良工锻炼凡几年，铸得宝劒名龙泉。\n龙泉颜色如霜雪，良工咨嗟叹奇绝。\n琉璃玉匣吐莲花，错镂金环映明月。\n正逢天下无风尘，幸得周防君子身。\n精光黯黯青蛇色，文章片片绿龟鳞。\n非直结交游侠子，亦曾亲近英雄人。\n何言中路遭弃捐，零落漂沦古狱边。\n虽復尘埋无所用，犹能夜夜气衝天。",
        "dynasty": "唐",
        "collection_info": null
    },
    {
        "uuid": "e5e141cc78ff02a2c67bb8f597a3019c",
        "title": "塞上",
        "author": "郭震",
        "content": "塞外虏尘飞，频年出武威。\n死生随玉劒，辛苦向金微。\n久戍人将老，长征马不肥。\n仍闻酒泉郡，已合数重围。",
        "dynasty": "唐",
        "collection_info": null
    },
    {
        "uuid": "28a7a4fff89e4f5a276c14cecda1b8c8",
        "title": "寄刘校书",
        "author": "郭震",
        "content": "俗吏三年何足论，每将荣辱在朝昏。\n才微易向风尘老，身贱难酬知己恩。\n御苑残莺啼落日，黄山细雨湿归轩。\n迴首汉家丞相府，昨来谁得扫重门。",
        "dynasty": "唐",
        "collection_info": null
    },
    {
        "uuid": "1792d7b5e8e24bcca06c864740663387",
        "title": "同徐员外除太子舍人寓直之作",
        "author": "郭震",
        "content": "太子擅元良，宫臣命伟长。\n除荣辞会府，直宿总书坊。\n露湿幽岩桂，风吹便坐桑。\n阁连云一色，池带月重光。\n叶死兰无气，荷枯水不香。\n遥闻秋兴作，言是晋中郎。",
        "dynasty": "唐",
        "collection_info": null
    },
    {
        "uuid": "42909ff3045eb5f71b1bc0c450df8084",
        "title": "王昭君三首 一",
        "author": "郭震",
        "content": "自嫁单于国，长衔汉掖悲。\n容颜日憔悴，有甚画图时。",
        "dynasty": "唐",
        "collection_info": null
    },
    {
        "uuid": "01aa415297ca0c7ef5e654bce403021d",
        "title": "王昭君三首 二",
        "author": "郭震",
        "content": "厌践冰霜域，嗟为边塞人。\n思从漠南猎，一见汉家尘。",
        "dynasty": "唐",
        "collection_info": null
    },
    {
        "uuid": "10f447e1fadfa53f2b82203b004bc706",
        "title": "王昭君三首 三",
        "author": "郭震",
        "content": "闻有南河信，传言杀画师。\n始知君念重，更肯惜蛾眉。",
        "dynasty": "唐",
        "collection_info": null
    },
    {
        "uuid": "0e1b63690303411e8825e732eee05293",
        "title": "子夜四时歌六首 秋歌 一",
        "author": "郭震",
        "content": "邀欢空伫立，望美频迴顾。\n何时復采菱，江中密相遇。",
        "dynasty": "唐",
        "collection_info": null
    },
    {
        "uuid": "c43080a2ef8369098a6e3e2fb080fa51",
        "title": "子夜四时歌六首 秋歌 二",
        "author": "郭震",
        "content": "辟恶茱萸囊，延年菊花酒。\n与子结绸缪，丹心此何有。",
        "dynasty": "唐",
        "collection_info": null
    },
    {
        "uuid": "255112a9ec91f27118b5da91d0864e7d",
        "title": "子夜四时歌六首 冬歌 一",
        "author": "郭震",
        "content": "北极严气昇，南至温风谢。\n调丝竞短歌，拂枕怜长夜。",
        "dynasty": "唐",
        "collection_info": null
    },
    {
        "uuid": "74c554b9e5b39b34d1d675ad9ecade12",
        "title": "二月乐游诗",
        "author": "郭震",
        "content": "二月芳游始，开轩望晓池。\n绿兰日吐叶，红蘂向盈枝。\n柳色行将改，君心幸莫移。\n阳春遽多意，唯愿两人知。",
        "dynasty": "唐",
        "collection_info": null
    },
    {
        "uuid": "1c46e94ffcbfbe4f58cb7e6538c99c03",
        "title": "十月乐游诗",
        "author": "郭震",
        "content": "十月严阴盛，霜气下玉台。\n罗衣羞自解，绮帐待君开。\n银箭更筹缓，金炉香气来。\n愁仍夜未几，已使炭成灰。",
        "dynasty": "唐",
        "collection_info": null
    },
    {
        "uuid": "ea44669371e5dc1304eac1be48707050",
        "title": "萤",
        "author": "郭震",
        "content": "秋风凛凛月依依，飞过高梧影裏时。\n暗处若教同众类，世间争得有人知。",
        "dynasty": "唐",
        "collection_info": null
    },
    {
        "uuid": "7d2191bd0284692774254bf661cb3221",
        "title": "蛩",
        "author": "郭震",
        "content": "愁杀离家未达人，一声声到枕前闻。\n苦吟莫向朱门裏，满耳笙歌不听君。",
        "dynasty": "唐",
        "collection_info": null
    },
    {
        "uuid": "a6a2a193671f6022719430be59eb3ad0",
        "title": "云",
        "author": "郭震",
        "content": "聚散虚空去復还，野人闲处倚筇看。\n不知身是无根物，蔽月遮星作万端。",
        "dynasty": "唐",
        "collection_info": null
    },
    {
        "uuid": "4da7192ae7dbb14afbe13aeca38385f3",
        "title": "野井",
        "author": "郭震",
        "content": "纵无汲引味清澄，冷浸寒空月一轮。\n凿处若教当要路，为君常济往来人。",
        "dynasty": "唐",
        "collection_info": null
    },
    {
        "uuid": "c851c039e8f17bec588cd607e9d776b4",
        "title": "米囊花",
        "author": "郭震",
        "content": "开花空道胜于草，结实何曾济得民。\n却笑野田禾与黍，不闻弦管过青春。",
        "dynasty": "唐",
        "collection_info": null
    },
    {
        "uuid": "b30a968c57771529ba5d4770e530e2f4",
        "title": "惜花",
        "author": "郭震",
        "content": "艳拂衣襟蘂拂杯，遶枝闲共蝶徘徊。\n春风满目还惆怅，半欲离披半未开。",
        "dynasty": "唐",
        "collection_info": null
    },
    {
        "uuid": "9fcfe35f095aad8b5949c646da998dfb",
        "title": "莲花",
        "author": "郭震",
        "content": "脸腻香熏似有情，世间何物比轻盈。\n湘妃雨后来池看，碧玉盘中弄水晶。",
        "dynasty": "唐",
        "collection_info": null
    },
    {
        "uuid": "b47eda1b0fad59a0cbee215601aa31aa",
        "title": "弘农清岩曲有盘石可坐宋十一每拂拭待余寄诗赠之",
        "author": "田游岩",
        "content": "信彼称灵石，居然狎遁栖。\n裴回承翠巘，斌驳带深溪。\n夕阴起层岫，清景半虹霓。\n风来应啸阮，波动可琴嵇。\n仆也颍阳客，望彼空思齐。\n傥见山人至，簪嵩且杖藜。",
        "dynasty": "唐",
        "collection_info": null
    },
    {
        "uuid": "8693b2761a0849963c688a93101c3cf9",
        "title": "和宋之问下山歌",
        "author": "王无竞",
        "content": "日云暮兮下嵩山，路连绵兮树石间。\n出谷口兮见明月，心裴回兮不能还。",
        "dynasty": "唐",
        "collection_info": null
    },
    {
        "uuid": "5a5b8d1d5a958abb6b68b5738e100310",
        "title": "北使长城",
        "author": "王无竞",
        "content": "秦世筑长城，长城无极已。\n暴兵四十万，兴工九千里。\n死人如乱麻，白骨相撑委。\n殚弊未云悟，穷毒岂知止。\n胡尘未北灭，楚兵遽东起。\n六国復嚣嚣，两龙鬬觺觺。\n卯金竟握谶，反璧俄沦祀。\n仁义寝邦国，狙暴行终始。\n一旦咸阳宫，翻为汉朝市。",
        "dynasty": "唐",
        "collection_info": null
    },
    {
        "uuid": "7ce02b88354b595981b55c85b76cc78c",
        "title": "铜雀台",
        "author": "王无竞",
        "content": "北登铜雀上，西望青松郭。\n繐帐空苍苍，陵田纷漠漠。\n平生事已变，歌吹宛犹昨。\n长袖拂玉尘，遗情结罗幕。\n妾怨在朝露，君恩岂中薄。\n高台奏曲终，曲终泪横落。",
        "dynasty": "唐",
        "collection_info": null
    },
    {
        "uuid": "405bd97299e2522c49ae877416985118",
        "title": "巫山",
        "author": "王无竞",
        "content": "神女向高唐，巫山下夕阳。\n裴回行作雨，婉娈逐荆王。\n电影江前落，雷声峡外长。\n朝云无处所，台馆晓苍苍。",
        "dynasty": "唐",
        "collection_info": null
    },
    {
        "uuid": "2b2ab7b591945ea58e32f8b5a6a1bbe6",
        "title": "和宋之问下山歌",
        "author": "贾曾",
        "content": "良游晼晚兮月呈光，锦路逶迤兮山路长。\n王孙不留兮岁将晏，嵩岩仙草兮为谁芳。",
        "dynasty": "唐",
        "collection_info": null
    },
    {
        "uuid": "bf793156c90672dc19d200e6489fba30",
        "title": "孝和皇帝輓歌",
        "author": "贾曾",
        "content": "新命千龄启，鸿图累圣余。\n天行应潜跃，帝出受图书。\n礼若传尧旧，功疑復夏初。\n梦游长不返，何国是华胥。",
        "dynasty": "唐",
        "collection_info": null
    },
    {
        "uuid": "97e0d64c6cf49c059fe828fe7b079185",
        "title": "奉和春日出苑瞩目应令",
        "author": "贾曾",
        "content": "铜龙晓闢问安迴，金辂春游博望开。\n渭北晴光摇草树，终南佳气入楼台。\n招贤已得商山老，託乘还征邺下才。\n臣在东周独留滞，忻逢睿藻日边来。",
        "dynasty": "唐",
        "collection_info": null
    },
    {
        "uuid": "a672fe8f2b93d823b347531805ba77a0",
        "title": "有所思",
        "author": "贾曾",
        "content": "洛阳城东桃李花，飞来飞去落谁家。\n幽闺女儿爱颜色，坐见落花长叹息。\n今岁花开君不待，明年花开復谁在。\n故人不共洛阳东，今来空对落花风。\n年年岁岁花相似，岁岁年年人不同。",
        "dynasty": "唐",
        "collection_info": null
    },
    {
        "uuid": "5364f9d31583e4f04cdcc3cf37d9f953",
        "title": "祭汾阴乐章",
        "author": "贾曾",
        "content": "蠲我渐饎，洁我膋芗。\n有豆孔硕，为羞既臧。\n至城无昧，精意惟芳。\n神其醉止，欣欣乐康。",
        "dynasty": "唐",
        "collection_info": null
    },
    {
        "uuid": "5460e0e06b2cae447e023a031651fc3b",
        "title": "使至汴州喜逢宋之问",
        "author": "李夔",
        "content": "阮籍蓬池上，孤韵竹林才。\n巨源从吏道，正拥使车来。\n相逢且交臂，相命且衔杯。\n醉后长歌毕，余声绕吹台。",
        "dynasty": "唐",
        "collection_info": null
    },
    {
        "uuid": "27d95c320d06c41696aa16e9f2a46499",
        "title": "祭汾阴乐章",
        "author": "崔玄童",
        "content": "聿修严配，展事禋宗。\n祥符宝鼎，礼备黄琮。\n祝词以信，明德惟聪。\n介兹景福，永永无穷。",
        "dynasty": "唐",
        "collection_info": null
    },
    {
        "uuid": "ae2ece02b125354112fbf63745314f3a",
        "title": "祭汾阴乐章",
        "author": "蒋挺",
        "content": "维岁之吉，维辰之良。\n圣君绂冕，肃事坛场。\n大礼已备，大乐斯张。\n神其醉止，降福无疆。",
        "dynasty": "唐",
        "collection_info": null
    },
    {
        "uuid": "fc6abc6d81fd045aebddfdb809404cf0",
        "title": "拟古",
        "author": "崔融",
        "content": "饮马临浊河，浊河深不测。\n河水日东注，河源乃西极。\n思君正如此，谁为生羽翼。\n日夕大川阴，云霞千里色。\n所思在河处，宛在机中织。\n离梦当有魂，愁容定无力。\n夙龄负奇志，中夜三叹息。\n拔劒斩长榆，弯弓射小棘。\n班张固非拟，衞霍行可即。\n寄谢闺中人，努力加飱食。",
        "dynasty": "唐",
        "collection_info": null
    },
    {
        "uuid": "39ce1258cb202073e4cebffd097aad83",
        "title": "西征军行遇风",
        "author": "崔融",
        "content": "北风卷尘沙，左右不相识。\n飒飒吹万里，昏昏同一色。\n马烦莫敢进，人急未遑食。\n曹木春更悲，天景昼相匿。\n夙龄慕忠义，雅尚存孤直。\n览史怀浸骄，读诗叹孔棘。\n及兹戎旅地，忝从书记职。\n兵气腾北荒，军声振西极。\n坐觉威灵远，行看氛祲息。\n愚臣何以报，倚马申微力。",
        "dynasty": "唐",
        "collection_info": null
    },
    {
        "uuid": "01e10ef477958b2a6dae5a3a8d8a02ee",
        "title": "塞垣行",
        "author": "崔融",
        "content": "疾风捲溟海，万里扬沙砾。\n仰望不见天，昏昏竟朝夕。\n是时军两进，东拒復西敌。\n蔽山张旗鼓，间道潜锋镝。\n精骑突晓围，奇兵袭暗壁。\n十月边塞寒，四山冱阴积。\n雨雪鴈南飞，风尘景西迫。\n昔我事讨论，未尝怠经籍。\n一朝弃笔砚，十年操矛戟。\n岂要黄河誓，须勒燕山石。\n可嗟牧羊臣，海外久为客。",
        "dynasty": "唐",
        "collection_info": null
    },
    {
        "uuid": "e74484d76aa01a7ed786671f1e31a0fe",
        "title": "登东阳沈隐侯八咏楼",
        "author": "崔融",
        "content": "旦登西北楼，楼峻石墉厚。\n宛生长定□，俯压三江口。\n排阶衔鸟衡，交疏过牛斗。\n左右会稽镇，出入具区薮。\n越岩森其前，浙江漫其后。\n此地实东阳，由来山水乡。\n隐侯有遗咏，落简尚余芳。\n具物昔未改，斯人今已亡。\n粤余忝藩左，束髪事文场。\n怅不见夫子，神期遥相望。",
        "dynasty": "唐",
        "collection_info": null
    },
    {
        "uuid": "024cf0eec586bd76875bf03b06f7aee7",
        "title": "从军行",
        "author": "崔融",
        "content": "穹庐杂种乱金方，武将神兵下玉堂。\n天子旌旗过细柳，匈奴运数尽枯杨。\n关头落月横西岭，塞下凝云断北荒。\n漠漠边尘飞众鸟，昏昏朔气聚羣羊。\n依稀蜀杖迷新竹，髣髴胡床识故桑。\n临海旧来闻骠骑，寻河本自有中郎。\n坐看战壁为平土，近待军营作破羌。",
        "dynasty": "唐",
        "collection_info": null
    },
    {
        "uuid": "b24f1fdde830bd2c5964fff00669837d",
        "title": "和宋之问寒食题黄梅临江驿",
        "author": "崔融",
        "content": "春分自淮北，寒食渡江南。\n忽见浔阳水，疑是宋家潭。\n明主阍难呌，孤臣逐未堪。\n遥思故园陌，桃李正酣酣。",
        "dynasty": "唐",
        "collection_info": null
    },
    {
        "uuid": "fdcc068943981ebeca91b00dffe50a4d",
        "title": "留别杜审言幷呈洛中旧游",
        "author": "崔融",
        "content": "斑鬓今为别，红颜昨共游。\n年年春不待，处处酒相留。\n驻马西桥上，回车南陌头。\n故人从此隔，风月坐悠悠。",
        "dynasty": "唐",
        "collection_info": null
    },
    {
        "uuid": "7253a9b5fc7a13c31c17944e3a3c548f",
        "title": "咏宝劒",
        "author": "崔融",
        "content": "宝劒出昆吾，龟龙夹采珠。\n五精初献术，千户竞沦都。\n匣气衝牛斗，山形转辘轳。\n欲知天下贵，持此问风胡。",
        "dynasty": "唐",
        "collection_info": null
    },
    {
        "uuid": "1f343d290e6bc5abb38996dcc44be6e5",
        "title": "吴中好风景",
        "author": "崔融",
        "content": "洛渚问吴潮，吴门想洛桥。\n夕烟杨柳岸，春水木兰桡。\n城邑高楼近，星辰北斗遥。\n无因生羽翼，轻举託还飙。",
        "dynasty": "唐",
        "collection_info": null
    },
    {
        "uuid": "6ab351a3bf403eef16808f36db668b14",
        "title": "则天皇后挽歌二首 一",
        "author": "崔融",
        "content": "宵陈虚禁夜，夕临空山阴。\n日月昏尺景，天地惨何心。\n紫殿金铺涩，黄陵玉座深。\n镜奁长不启，圣主泪霑巾。",
        "dynasty": "唐",
        "collection_info": null
    },
    {
        "uuid": "d5322d4cf19ab239509a95e8fb31450b",
        "title": "则天皇后挽歌二首 二",
        "author": "崔融",
        "content": "前殿临朝罢，长陵合葬归。\n山川不可望，文物尽成非。\n阴月霾中道，轩星落太微。\n空余天子孝，松上景云飞。",
        "dynasty": "唐",
        "collection_info": null
    },
    {
        "uuid": "72421ebc3e4df2719f38f9cf0dcfa181",
        "title": "户部尚书崔公挽歌",
        "author": "崔融",
        "content": "八座图书委，三台章奏盈。\n举杯常有劝，曳履忽无声。\n市若荆州罢，池如薛县平。\n空余济南劒，天子署高名。",
        "dynasty": "唐",
        "collection_info": null
    },
    {
        "uuid": "6e3d815f2582114cc22174cac4ae7a2f",
        "title": "韦长史挽词",
        "author": "崔融",
        "content": "日落桑榆下，寒生松柏中。\n冥冥多苦雾，切切有悲风。\n京兆新阡闢，扶阳甲第空。\n郭门从此去，荆棘渐蒙笼。",
        "dynasty": "唐",
        "collection_info": null
    },
    {
        "uuid": "746112550a4abe1f9a16c2278e476682",
        "title": "和梁王众传张光禄是王子晋后身",
        "author": "崔融",
        "content": "闻有冲天客，披云下帝畿。\n三年上宾去，千载忽来归。\n昔偶浮丘伯，今同丁令威。\n中郎才貌是，柱史姓名非。\n祗召趋龙阙，承恩拜虎闱。\n丹成金鼎献，酒至玉杯挥。\n天仗分旄节，朝容间羽衣。\n旧坛何处所，新庙坐光辉。\n汉主存仙要，淮南爱道机。\n朝朝缑氏鹤，长向洛城飞。",
        "dynasty": "唐",
        "collection_info": null
    },
    {
        "uuid": "6f653bd14cf236ebbcfa87bd9d26c7bc",
        "title": "哭蒋詹事俨",
        "author": "崔融",
        "content": "江上有长离，从容盛羽仪。\n一鸣百兽舞，一举羣鸟随。\n应我圣明代，巢君阿阁垂。\n钩陈侍帷扆，环衞奉旌麾。\n雅量沧海纳，完才庙廊施。\n养亲光孝道，事主竭忠规。\n贞节既已固，殊荣良不訾。\n朝游云汉省，夕宴芙蓉池。\n汲黯言当直，陈平智本奇。\n功成喜身退，时往惜年驰。\n镇国山基毁，中天柱石颓。\n将军空有颂，刺史独留碑。\n芜漫藏书壁，荒凉悬劒枝。\n昔余参下位，数载忝牵羁。\n置榻恩逾重，迎门礼自卑。\n竹林常接兴，黍谷每逢吹。\n逸翰金相发，清谈玉柄挥。\n不轻文举少，深叹子云疲。\n遗爱犹如在，残编尚可窥。\n即今流水曲，何处俗人知。",
        "dynasty": "唐",
        "collection_info": null
    },
    {
        "uuid": "2d8bd97f2b85dec563014e7824b9944b",
        "title": "嵩山石淙侍宴应制",
        "author": "崔融",
        "content": "洞口仙岩类削成，泉香石冷昼含清。\n龙旗画月中天下，凤管披云此地迎。\n树作帷屏阳景翳，芝如宫阙夏凉生。\n今朝出豫临悬圃，明日陪游向赤城。",
        "dynasty": "唐",
        "collection_info": null
    },
    {
        "uuid": "3bf9c6a724a88260c5936e4606d583e4",
        "title": "塞上寄内",
        "author": "崔融",
        "content": "旅魂惊塞北，归望断河西。\n春风若可寄，暂为遶兰闺。",
        "dynasty": "唐",
        "collection_info": null
    },
    {
        "uuid": "6132dac4c9f53744bcfa4bee86c32593",
        "title": "侍从途中口号应制",
        "author": "阎朝隐",
        "content": "疵贱出山东，忠贞任土风。\n因敷河朔藻，得奉洛阳宫。\n一顾侍御史，再顾给事中。\n常愿粉肌骨，特荅造化功。",
        "dynasty": "唐",
        "collection_info": null
    },
    {
        "uuid": "539dd7199888b0b9d870da2c018dce16",
        "title": "奉和圣制夏日游石淙山",
        "author": "阎朝隐",
        "content": "金台隐隐陵黄道，玉辇亭亭下绛雰。\n千种冈峦千种树，一重岩壑一重云。\n花落风吹红的历，藤垂日晃绿葐蒀。\n五百里内贤人聚，愿陪阊阖侍天文。",
        "dynasty": "唐",
        "collection_info": null
    },
    {
        "uuid": "b4dc37be2bdf3ec62299040d8888ac03",
        "title": "鹦鹉猫儿篇",
        "author": "阎朝隐",
        "content": "霹雳引，丰隆鸣，猛兽噫气蛇吼声。\n鹦鹉鸟，同资造化兮殊粹精。\n鹔鹴毛，翡翠翼。\n鹓雏延颈，鵾鸡弄色。\n鹦鹉鸟，同禀阴阳兮异埏埴。\n彼何为兮，隐隐振振。\n此何为兮，绿衣翠襟。\n彼何为兮，窘窘蠢蠢。\n此何为兮，好貌好音。\n彷彷兮徉徉，似妖姬躧步兮动罗裳。\n趋趋兮跄跄，若处子迴眸兮登玉堂。\n爰有兽也，安其忍，觜其胁，距其胸，与之放旷浪浪兮，从从容容。\n钩爪锯牙也，宵行昼伏无以当，遇之兮忘味。\n抟击腾掷也，朝飞暮噪无以拒，逢之兮屏气。\n由是言之，贪残薄则智慧作，贪残临之兮不復攫。\n由是言之，智慧周则贪残囚，智慧犯之兮不復忧。\n菲形陋质虽贱微，皇王顾遇长光辉。\n离宫别馆临朝市，妙舞繁弦杂宫征。\n嘉喜堂前景福内，合欢殿上明光裏。\n云母屏风文彩合，流苏斗帐香烟起。\n承恩宴盼接宴喜，高视七头金骆驼。\n平怀五尺铜狮子，国有君兮国有臣。\n君为主兮臣为宾，朝有贤兮朝有德。\n贤为君兮德为饰，千年万岁兮心转忆。",
        "dynasty": "唐",
        "collection_info": null
    },
    {
        "uuid": "be4b10cc19c9cb138190aa007022a917",
        "title": "三日曲水侍宴应制",
        "author": "阎朝隐",
        "content": "三月重三日，千春续万春。\n圣泽如东海，天文似北辰。\n荷叶珠盘净，莲花宝盖新。\n陛下制万国，臣作水心人。",
        "dynasty": "唐",
        "collection_info": null
    },
    {
        "uuid": "5761b3fb08186b3e9abb52297bd0c1d7",
        "title": "奉和九日幸临渭亭登高应制得筵字",
        "author": "阎朝隐",
        "content": "九九侍神仙，高高坐半天。\n文章二曜动，气色五星连。\n簪绂趋皇极，笙歌接御筵。\n愿因茱菊酒，相守百千年。",
        "dynasty": "唐",
        "collection_info": null
    },
    {
        "uuid": "53addaf4515bd55dcf3af2ddc4ba0ab4",
        "title": "奉和送金城公主适西蕃应制",
        "author": "阎朝隐",
        "content": "甥舅重亲地，君臣厚义乡。\n还将贵公主，嫁与耨檀王。\n卤簿山河暗，琵琶道路长。\n迴瞻父母国，日出在东方。",
        "dynasty": "唐",
        "collection_info": null
    },
    {
        "uuid": "24203bc8fdafcffac5f712e7528aa48f",
        "title": "奉和立春游苑迎春应制",
        "author": "阎朝隐",
        "content": "管籥周移寰极裏，乘舆望幸斗城闉。\n草根未结青丝缕，萝茑犹垂绿帔巾。\n鹊入巢中言改岁，燕衔书上道宜新。\n愿得长绳繫取日，光临天子万年春。",
        "dynasty": "唐",
        "collection_info": null
    },
    {
        "uuid": "40bc791b123ebe7707f8aa3ee543d02e",
        "title": "奉和圣制春日幸望春宫应制",
        "author": "阎朝隐",
        "content": "句芒人面乘两龙，道是春神衞九重。\n綵胜年年逢七日，酴醿岁岁满千钟。\n宫梅间雪祥光遍，城柳含烟淑气浓。\n醉倒君前情未尽，愿因歌舞自为容。",
        "dynasty": "唐",
        "collection_info": null
    },
    {
        "uuid": "65690879c6707dd88cf904f32c795a73",
        "title": "夜宴安乐公主新宅",
        "author": "阎朝隐",
        "content": "凤皇鸣舞乐昌年，蜡炬开花夜管弦。\n半醉徐击珊瑚树，已闻钟漏晓声传。",
        "dynasty": "唐",
        "collection_info": null
    },
    {
        "uuid": "f188756e7d7dfc76cae250b076b63ea6",
        "title": "饯唐永昌",
        "author": "阎朝隐",
        "content": "洛阳难理若棼丝，椎破连环定不疑。\n鹦鹉休言秦地乐，回头一顾一相思。",
        "dynasty": "唐",
        "collection_info": null
    },
    {
        "uuid": "ae537a9e347d1fadc536d7c5904fa08f",
        "title": "明月歌",
        "author": "阎朝隐",
        "content": "梅花雪白柳叶黄，云雾四起月苍苍，箭水泠泠刻漏长。\n挥玉指，拂罗裳，为君一奏楚明光。",
        "dynasty": "唐",
        "collection_info": null
    },
    {
        "uuid": "cba548a15320cf1a27625b4537208593",
        "title": "奉和登骊山应制",
        "author": "阎朝隐",
        "content": "龙行踏绛气，天半语相闻。\n混沌疑初判，洪荒若始分。",
        "dynasty": "唐",
        "collection_info": null
    },
    {
        "uuid": "f5bc035419e29c35576531a4f12306ab",
        "title": "奉和九日幸临渭亭登高应制得月字",
        "author": "韦元旦",
        "content": "云物开千里，天行乘九月。\n丝言丹凤池，斾转苍龙阙。\n灞水欢娱地，秦京游侠窟。\n欣承解愠词，圣酒黄花发。",
        "dynasty": "唐",
        "collection_info": null
    },
    {
        "uuid": "faf49b077b5369d1702f2045ae577eb1",
        "title": "奉和送金城公主适西蕃应制",
        "author": "韦元旦",
        "content": "柔远安夷俗，和亲重汉年。\n军容旌节送，国命锦车传。\n琴曲悲千里，箫声恋九天。\n唯应西海月，来就掌珠圆。",
        "dynasty": "唐",
        "collection_info": null
    },
    {
        "uuid": "770449d827b42c51016e7fb28cfb746a",
        "title": "饯唐州高使君赴任",
        "author": "韦元旦",
        "content": "桐栢膺新命，芝兰惜旧游。\n鸣皋夜鹤在，迁木早莺求。\n传拥淮源路，尊空灞水流。\n落花纷送远，春色引离忧。",
        "dynasty": "唐",
        "collection_info": null
    },
    {
        "uuid": "8493be87cc068db433f900861f057f8f",
        "title": "早朝",
        "author": "韦元旦",
        "content": "震维芳月季，宸极众星尊。\n佩玉朝三陛，鸣珂度九门。\n挈壶分早漏，伏槛耀初暾。\n北倚苍龙阙，西临紫凤垣。\n词庭草欲奏，温室树无言。\n鳞翰空为忝，长怀圣主恩。",
        "dynasty": "唐",
        "collection_info": null
    },
    {
        "uuid": "1fa801a6f6e9a4267a7def9327bbf08f",
        "title": "奉和立春游苑迎春应制",
        "author": "韦元旦",
        "content": "灞涘长安恆近日，殷正腊月早迎新。\n池鱼戏叶仍含冻，宫女裁花已作春。\n向苑云疑承翠幄，入林风若起青苹。\n年年斗柄东无限，愿挹琼觞寿北辰。",
        "dynasty": "唐",
        "collection_info": null
    },
    {
        "uuid": "b85514b6ec2cebbc20f26502a1e6195f",
        "title": "奉和圣制春日幸望春宫应制",
        "author": "韦元旦",
        "content": "九重楼阁半山霞，四望韶阳春未赊。\n侍跸妍歌临灞涘，留觞艳舞出京华。\n危竿竞捧中街日，戏马争衔上苑花。\n景色欢娱长若此，承恩不醉不还家。",
        "dynasty": "唐",
        "collection_info": null
    },
    {
        "uuid": "66359b85833d0e8f3ae6a9853421294a",
        "title": "奉和人日宴大明宫恩赐綵缕人胜应制",
        "author": "韦元旦",
        "content": "鸾凤旌旗拂晓陈，鱼龙角抵大明辰。\n青韶既肇人为日，绮胜初成日作人。\n圣藻凌云裁栢赋，仙歌促宴摘梅春。\n垂旒一庆宜年酒，朝野俱欢荐寿新。",
        "dynasty": "唐",
        "collection_info": null
    },
    {
        "uuid": "455d09dfd27f53c3bc7d165dbf89a4f3",
        "title": "奉和幸安乐公主山庄应制",
        "author": "韦元旦",
        "content": "银河南渚帝城隅，帝辇平明出九衢。\n刻凤蟠螭凌桂邸，穿池迭石写蓬壶。\n琼箫暂下钧天乐，绮缀长悬明月珠。\n仙牓承恩争既醉，方知朝野更欢娱。",
        "dynasty": "唐",
        "collection_info": null
    },
    {
        "uuid": "4d63bea8a2630215ddcb71d2f30a35ff",
        "title": "兴庆池侍宴应制",
        "author": "韦元旦",
        "content": "沧池漭沆帝城边，殊胜昆明凿汉年。\n夹岸旌旗疏辇道，中流箫鼓振楼船。\n云峰四起迎宸幄，水树千重入御筵。\n宴乐已深鱼藻咏，承恩更欲奏甘泉。",
        "dynasty": "唐",
        "collection_info": null
    },
    {
        "uuid": "55cd41417c4ffd1ca844cf0a2f17f8cf",
        "title": "夜宴安乐公主宅",
        "author": "韦元旦",
        "content": "主第新成银作牓，宾筵广宴玉为楼。\n壶觞既卜仙人夜，歌舞宜停织女秋。",
        "dynasty": "唐",
        "collection_info": null
    },
    {
        "uuid": "12060d24cb4046e173b09c89c3b54edf",
        "title": "奉和初春幸太平公主南庄应制",
        "author": "邵昇",
        "content": "沁园佳丽夺蓬瀛，翠壁红泉绕上京。\n二圣忽从鸾殿幸，双仙正下凤楼迎。\n花含步辇空间出，树杂帷宫画裏行。\n无路乘槎窥汉渚，徒知访卜就君平。",
        "dynasty": "唐",
        "collection_info": null
    },
    {
        "uuid": "3ddaeb384c585e8ccc6859ffbcaff3f3",
        "title": "奉和送金城公主适西蕃应制",
        "author": "唐远悊",
        "content": "皇恩睠下人，割爱远和亲。\n少女风游兑，姮娥月去秦。\n龙笛迎金榜，骊歌送锦轮。\n那堪桃李色，移向虏庭春。",
        "dynasty": "唐",
        "collection_info": null
    },
    {
        "uuid": "3af24e814f3dc6e3aed6b2f619b6c22f",
        "title": "汾阴后土祠作",
        "author": "李适",
        "content": "昔予读旧史，遍覩汉世君。\n武皇实稽古，建兹百代勋。\n号令垂懋典，旧经备阙文。\n西巡历九嶷，舳舻被江滨。\n勒兵十八万，旌旗何纷纷。\n朅来茂陵下，英声不復闻。\n我行岁方晏，极望山河分。\n神光终冥漠，鼎气独氛氲。\n揽涕步脽上，登高见彼汾。\n雄图今安在，飞飞有白云。",
        "dynasty": "唐",
        "collection_info": null
    },
    {
        "uuid": "537868eedd8151117915713b42615ec6",
        "title": "荅宋十一崖口五渡见赠",
        "author": "李适",
        "content": "闻君访远山，跻险造幽绝。\n眇然青云境，观奇弥年月。\n登岭亦泝溪，孤舟事沿越。\n崿嶂传彩翠，崖磴互欹缺。\n石林上攒藂，金涧下明灭。\n扪壁窥丹井，梯苔瞰乳穴。\n忽枉岩中赠，对翫未尝辍。\n殷勤独往事，委曲炼药说。\n邀余名山期，从尔泛海澨。\n岁晏秉宿心，斯言非徒设。",
        "dynasty": "唐",
        "collection_info": null
    },
    {
        "uuid": "9a6980dce748cb7cdf22bebb14019eda",
        "title": "饯许州宋司马赴任",
        "author": "李适",
        "content": "昔吾游箕山，朅来涉颍水。\n復有许由庙，迢迢白云裏。\n闻君佐繁昌，临风怅怀此。\n傥到平舆泉，寄谢干将里。",
        "dynasty": "唐",
        "collection_info": null
    },
    {
        "uuid": "3a8f9eff0eb1dc9b3d65e4419eadcbfb",
        "title": "奉和圣制九日侍宴应制得高字",
        "author": "李适",
        "content": "禁苑秋光入，宸游霁色高。\n萸房颁綵笥，菊蘂荐香醪。\n后骑萦堤柳，前旌拂御桃。\n王枚俱得从，浅浅愧飞毫。",
        "dynasty": "唐",
        "collection_info": null
    },
    {
        "uuid": "b220e93dc1b3b2ccd7a22c56ba9c5394",
        "title": "游禁苑幸临渭亭遇雪应制",
        "author": "李适",
        "content": "长乐喜春归，披香瑞雪霏。\n花从银閤度，絮绕玉窗飞。\n写曜衔天藻，呈祥拂御衣。\n上林纷可望，无处不光辉。",
        "dynasty": "唐",
        "collection_info": null
    },
    {
        "uuid": "d89f27b91f937eb21a631f3826635f52",
        "title": "奉和九日登慈恩寺浮图应制",
        "author": "李适",
        "content": "凤辇乘朝霁，鹦林对晚秋。\n天文贝叶写，圣泽菊花浮。\n塔似神功造，龛疑佛影留。\n幸陪清汉跸，欣奉净居游。",
        "dynasty": "唐",
        "collection_info": null
    },
    {
        "uuid": "3596f8fe7127e446928d196391b9d3eb",
        "title": "侍宴长宁公主东庄应制",
        "author": "李适",
        "content": "凤楼纡睿幸，龙舸畅宸襟。\n歌舞平阳第，园亭沁水林。\n山花添圣酒，涧竹绕熏琴。\n愿奉瑶池驾，千春侍德音。",
        "dynasty": "唐",
        "collection_info": null
    },
    {
        "uuid": "0b04ebbe7a8c88d97e1c065d94c0bb2f",
        "title": "奉和送金城公主适西蕃应制",
        "author": "李适",
        "content": "绛河从远聘，青海赴和亲。\n月作临边晓，花为度陇春。\n主歌悲顾鹤，帝策重安人。\n独有琼箫去，悠悠思锦轮。",
        "dynasty": "唐",
        "collection_info": null
    },
    {
        "uuid": "68a92f7ef112f92e1450283f9b31415a",
        "title": "安乐公主移入新宅",
        "author": "李适",
        "content": "星桥他日创，仙榜此时开。\n马向铺钱埒，箫闻奏玉台。\n人疑衞叔美，客似长卿才。\n借问游天使，谁能取石回。",
        "dynasty": "唐",
        "collection_info": null
    },
    {
        "uuid": "8c11db4e1a3d6cbd1a19b5c0fe41108b",
        "title": "奉和幸望春宫送朔方军大总管张仁亶",
        "author": "李适",
        "content": "地限骄南牧，天临饯北征。\n解衣延宠命，横劒总威名。\n豹略恭宸旨，雄文动睿情。\n坐观膜拜入，朝夕受降城。",
        "dynasty": "唐",
        "collection_info": null
    },
    {
        "uuid": "3babd2d26fb813a482ca8e196e911fb6",
        "title": "人日宴大明宫恩赐綵缕人胜应制",
        "author": "李适",
        "content": "朱城待凤韶年至，碧殿疏龙淑气来。\n宝帐金屏人已帖，图花学鸟胜初裁。\n林香近接宜春苑，山翠遥添献寿杯。\n向夕凭高风景丽，天文垂耀象昭回。",
        "dynasty": "唐",
        "collection_info": null
    },
    {
        "uuid": "3827cb1a3701332673ff895985804a21",
        "title": "奉和春日幸望春宫应制",
        "author": "李适",
        "content": "玉辇金舆天上来，花园四望锦屏开。\n轻丝半拂朱门柳，细缬全披画阁梅。\n舞蝶飞行飘御席，[歌莺]度曲绕仙杯。\n圣词今日光辉满，汉主秋风莫道才。",
        "dynasty": "唐",
        "collection_info": null
    },
    {
        "uuid": "0337742a71cc749240a2a4002c1149da",
        "title": "奉和立春游苑迎春",
        "author": "李适",
        "content": "金舆翠辇迎嘉节，御苑仙宫待献春。\n淑气初衔梅色浅，条风半拂柳墻新。\n天杯庆寿齐南岳，圣藻光辉动北辰。\n稍觉披香歌吹近，龙骖日暮下城闉。",
        "dynasty": "唐",
        "collection_info": null
    },
    {
        "uuid": "c5933b6301daf3739e0b9522b62753bb",
        "title": "帝幸兴庆池戏竞渡应制",
        "author": "李适",
        "content": "拂露金舆丹斾转，凌晨黼帐碧池开。\n南山倒影从云落，北涧摇光写溜迴。\n急桨争标排荇度，轻帆截浦触荷来。\n横汾宴镐欢无极，歌舞年年圣寿杯。",
        "dynasty": "唐",
        "collection_info": null
    },
    {
        "uuid": "a523de0a6a7304fa5cd4ee3865b16520",
        "title": "侍宴安乐公主庄应制",
        "author": "李适",
        "content": "平阳金牓凤皇楼，沁水银河鹦鹉洲。\n綵仗遥临丹壑裏，仙舆暂幸绿亭幽。\n前池锦石莲花艳，后岭香鑪桂蘂秋。\n贵主称觞万年寿，还轻汉武济汾游。",
        "dynasty": "唐",
        "collection_info": null
    },
    {
        "uuid": "7aef5b180a59d7bfcb0ff99f9fef584a",
        "title": "侍宴安乐公主新宅应制",
        "author": "李适",
        "content": "银河半倚凤皇台，玉酒相传鹦鹉杯。\n若见君平须借问，仙槎一去几时来。",
        "dynasty": "唐",
        "collection_info": null
    },
    {
        "uuid": "ea3d7bf2a480a0defc7ec60734d1642e",
        "title": "饯唐永昌赴任东都",
        "author": "李适",
        "content": "闻道飞凫向洛阳，翩翩矫翮度文昌。\n因声寄意三花树，少室岩前几过香。",
        "dynasty": "唐",
        "collection_info": null
    },
    {
        "uuid": "82dea1b4d753cad96c48996b3e7b5a80",
        "title": "奉和圣制立春日侍宴内殿出剪綵花应制",
        "author": "刘宪",
        "content": "上林宫馆好，春光独早知。\n剪花疑始发，刻燕似新窥。\n色浓轻雪点，香浅嫩风吹。\n此日叨陪侍，恩荣得数枝。",
        "dynasty": "唐",
        "collection_info": null
    },
    {
        "uuid": "e070fc5909ac4235bc03e317fc82d7ee",
        "title": "奉和人日清晖阁宴羣臣遇雪应制",
        "author": "刘宪",
        "content": "舆辇乘人日，登临上凤京。\n风寻歌曲扬，雪向舞行萦。\n千官随兴合，万福与时幷。\n承恩长若此，微贱幸昇平。",
        "dynasty": "唐",
        "collection_info": null
    },
    {
        "uuid": "95f3e13da21e38a100f39333c3894a73",
        "title": "奉和七夕宴两仪殿应制",
        "author": "刘宪",
        "content": "秋吹过双阙，星仙动二灵。\n更深移月镜，河浅度云軿。\n殿上呼方朔，人间失武丁。\n天文兹夜裏，光映紫微庭。",
        "dynasty": "唐",
        "collection_info": null
    },
    {
        "uuid": "fea676a874fd978862dc9bc9369394cc",
        "title": "奉和九月九日圣制登慈恩寺浮图应制",
        "author": "刘宪",
        "content": "飞塔云霄半，清晨羽斾游。\n登临凭季月，寥廓见中州。\n御酒新寒退，天文瑞景留。\n辟邪将献寿，兹日奉千秋。",
        "dynasty": "唐",
        "collection_info": null
    },
    {
        "uuid": "610d7a16910019cfbb3b0f794ece23ee",
        "title": "闰九月九日幸总持寺登浮图应制",
        "author": "刘宪",
        "content": "重阳登闰序，上界叶时巡。\n驻辇天花落，开筵妓乐陈。\n城端剎柱见，云表露盘新。\n临睨光辉满，飞文动睿神。",
        "dynasty": "唐",
        "collection_info": null
    },
    {
        "uuid": "6ee8618b792e341706eea1ad1cfdbc5b",
        "title": "侍宴长宁公主东庄",
        "author": "刘宪",
        "content": "公主林亭地，清晨降玉舆。\n画桥飞渡水，仙阁涌临虚。\n晴新看蛱蝶，夏早摘芙蕖。\n文酒娱游盛，忻叨侍从余。",
        "dynasty": "唐",
        "collection_info": null
    },
    {
        "uuid": "81728dd661a1c4536741a8ac546ec7e4",
        "title": "奉和送金城公主入西蕃应制",
        "author": "刘宪",
        "content": "外馆踰河右，行营指路岐。\n和亲悲远嫁，忍爱泣将离。\n旌斾羗风引，轩车汉月随。\n那堪马上曲，时向管中吹。",
        "dynasty": "唐",
        "collection_info": null
    },
    {
        "uuid": "6868ec2d86412a9bf0593d0ae704461b",
        "title": "奉和圣制登骊山高顶寓目应制",
        "author": "刘宪",
        "content": "骊阜镇皇都，銮游眺八区。\n原隰旌门裏，风云扆座隅。\n直城如斗柄，官树似星榆。\n从臣词赋末，滥得上天衢。",
        "dynasty": "唐",
        "collection_info": null
    },
    {
        "uuid": "a892d1bfd76c61b76eca4243db83a5ec",
        "title": "奉和幸白鹿观应制",
        "author": "刘宪",
        "content": "玄游乘落晖，仙宇蔼霏微。\n石梁萦涧转，珠斾扫坛飞。\n芝童荐膏液，松鹤舞骖騑。\n还似瑶池上，歌成周驭归。",
        "dynasty": "唐",
        "collection_info": null
    },
    {
        "uuid": "59cdfc111dbb4f68c90226fe91159c2e",
        "title": "奉和立春日内出綵花树应制",
        "author": "刘宪",
        "content": "禁苑韶年此日归，东郊道上转青旗。\n柳色梅芳何处所，风前雪裏觅芳菲。\n开冰池内鱼新跃，剪綵花间燕始飞。\n欲识王游布阳气，为观天藻竞春晖。",
        "dynasty": "唐",
        "collection_info": null
    },
    {
        "uuid": "922e131477ce0a1a67868250abc438d4",
        "title": "奉和春日幸望春宫应制",
        "author": "刘宪",
        "content": "暮春春色最便妍，苑裏花开列御筵。\n商山积翠临城起，浐水浮光共幕连。\n莺藏嫩叶歌相唤，蝶碍芳丛舞不前。\n欢娱节物今如此，愿奉宸游亿万年。",
        "dynasty": "唐",
        "collection_info": null
    },
    {
        "uuid": "91efb0f178f81a33709b441491ff53e2",
        "title": "奉和幸安乐公主山庄应制",
        "author": "刘宪",
        "content": "主家别墅帝城隈，无劳海上觅蓬莱。\n沓石悬流平地起，危楼曲阁半天开。\n庭莎作荐舞行出，浦树相将歌棹回。\n此日风光与形胜，只言作伴圣词来。",
        "dynasty": "唐",
        "collection_info": null
    },
    {
        "uuid": "d096d1d9e4d7f58774c3fc8a9479ffef",
        "title": "兴庆池侍宴应制",
        "author": "刘宪",
        "content": "苍龙阙下天泉池，轩驾来游箫管吹。\n缘堤夏篠萦不散，冐水新荷卷復披。\n帐殿疑从画裏出，楼船直在镜中移。\n自然东海神仙处，何用西昆辙迹疲。",
        "dynasty": "唐",
        "collection_info": null
    },
    {
        "uuid": "bf322d713167652c0878124d29400646",
        "title": "奉和幸大荐福寺应制",
        "author": "刘宪",
        "content": "地灵传景福，天驾俨钩陈。\n佳哉藩邸旧，赫矣梵宫新。\n香塔鱼山下，禅堂雁水滨。\n珠幡映白日，镜殿写青春。\n甚欢延故吏，大觉拯生人。\n幸承歌颂末，长奉属车尘。",
        "dynasty": "唐",
        "collection_info": null
    },
    {
        "uuid": "d622fe1a0ec7fb5a0b635f8c1af83deb",
        "title": "奉和幸三会寺应制",
        "author": "刘宪",
        "content": "岧嶤仓史台，敞朗绀园开。\n戒旦壶人集，翻霜羽骑来。\n下辇登三袭，褰旒望九垓。\n林披舘陶牓，水浸昆明灰。\n网户飞花缀，幡竿度鸟迴。\n豫游仙唱动，潇洒出尘埃。",
        "dynasty": "唐",
        "collection_info": null
    },
    {
        "uuid": "4371ce117dabe73b90d8adad436ceea8",
        "title": "奉和幸长安故城未央宫应制",
        "author": "刘宪",
        "content": "汉宫千祀外，轩驾一来游。\n夷荡长如此，威灵不復留。\n凭高睿赏发，怀古圣情周。\n寒向南山敛，春过北渭浮。\n土功昔云盛，人英今所求。\n幸听熏风曲，方知霸道羞。",
        "dynasty": "唐",
        "collection_info": null
    },
    {
        "uuid": "bad09fe2c05bd1f4dbb3fee8e1351456",
        "title": "奉和幸礼部尚书窦希玠宅应制",
        "author": "刘宪",
        "content": "北斗枢机任，西京肺腑亲。\n畴昔王门下，今兹御幸辰。\n恩光山水被，圣作管弦新。\n遶坐熏红药，当轩暗绿筠。\n摘荷纔早夏，听鸟尚余春。\n行漏今徒晚，风烟起观津。",
        "dynasty": "唐",
        "collection_info": null
    },
    {
        "uuid": "1e7d7e6c957483c02f94b2919497452d",
        "title": "奉和圣制幸望春宫送朔方大总管张仁亶",
        "author": "刘宪",
        "content": "命将择耆年，图功胜必全。\n光辉万乘饯，威武二庭宣。\n中衢横鼓角，旷野蔽旌旃。\n推食天厨至，投醪御酒传。\n凉风过雁苑，杀气下鸡田。\n分阃恩何极，临岐动睿篇。",
        "dynasty": "唐",
        "collection_info": null
    },
    {
        "uuid": "bdd4b86e9e9f26fe1f09785439c71f9b",
        "title": "奉和幸韦嗣立山庄侍宴应制",
        "author": "刘宪",
        "content": "东山有谢安，枉道降鸣銮。\n缇骑分初日，霓旌度晓寒。\n云跸岩间下，虹桥涧底盘。\n幽栖俄以届，圣瞩宛余欢。\n崖悬飞溜直，岸转绿潭宽。\n桂华尧酒泛，松响舜琴弹。\n明主恩斯极，贤臣节更殚。\n不才叨侍从，咏德以濡翰。",
        "dynasty": "唐",
        "collection_info": null
    },
    {
        "uuid": "8ddb6f3790c2eb5aa99f0cd430cf282f",
        "title": "人日翫雪应制",
        "author": "刘宪",
        "content": "胜日登临云叶起，芳风摇荡雪花飞。\n呈晖幸得承金镜，扬彩还将奉玉衣。",
        "dynasty": "唐",
        "collection_info": null
    },
    {
        "uuid": "b03f596ae145c5171433a071d96c4238",
        "title": "上巳日祓禊渭滨应制",
        "author": "刘宪",
        "content": "桃花欲落柳条长，沙头水上足风光。\n此时御跸来游处，愿奉年年祓禊觞。",
        "dynasty": "唐",
        "collection_info": null
    },
    {
        "uuid": "fc0b621491f448b18bc4502f6bad7a88",
        "title": "苑中遇雪应制",
        "author": "刘宪",
        "content": "龙骖晓入望春宫，正逢春雪舞东风。\n花光倂洒天文上，寒气行消御酒中。",
        "dynasty": "唐",
        "collection_info": null
    },
    {
        "uuid": "5884c5714e28ec6e75f5f57b916ff44a",
        "title": "夜宴安乐公主新宅",
        "author": "刘宪",
        "content": "层轩洞户旦新披，度曲飞觞夜不疲。\n绮缀玲珑河色晓，珠帘隐映月华窥。",
        "dynasty": "唐",
        "collection_info": null
    },
    {
        "uuid": "202239dd8816c74bc5e16cefa124a848",
        "title": "奉和圣制幸韦嗣立山庄",
        "author": "刘宪",
        "content": "非吏非隐晋尚书，一丘一壑降乘舆。\n天藻缘情两曜合，山巵献寿万年余。",
        "dynasty": "唐",
        "collection_info": null
    },
    {
        "uuid": "50008ea15282917ae5582f31e54970cb",
        "title": "饯唐永昌",
        "author": "刘宪",
        "content": "始见郎官拜洛阳，旋闻近侍发雕章。\n绪言已勖期年政，绮字当生满路光。",
        "dynasty": "唐",
        "collection_info": null
    },
    {
        "uuid": "3e04b99d452a3305e50f946c4e4f7260",
        "title": "晦日置酒林亭",
        "author": "高正臣",
        "content": "正月符嘉节，三春翫物华。\n忘怀寄尊酒，陶性狎山家。\n柳翠含烟叶，梅芳带雪花。\n光阴不相借，迟迟落景斜。",
        "dynasty": "唐",
        "collection_info": null
    },
    {
        "uuid": "ded8f494bff75aa06a253dfeb0cf52e1",
        "title": "晦日重宴",
        "author": "高正臣",
        "content": "芳辰重游衍，乘景共追随。\n班荆陪旧识，倾盖得新知。\n水叶分莲沼，风花落柳枝。\n自符河朔趣，宁羡高阳池。",
        "dynasty": "唐",
        "collection_info": null
    },
    {
        "uuid": "29f41042897e45d947f26988d5a4ec79",
        "title": "晦日宴高氏林亭",
        "author": "崔知贤",
        "content": "上月河阳地，芳辰景物华。\n绵蛮变时鸟，照曜起春霞。\n柳摇风处色，梅散日前花。\n淹留洛城晚，歌吹石崇家。",
        "dynasty": "唐",
        "collection_info": null
    },
    {
        "uuid": "2f859d821aa8b9c2b563e4a7e1ba7a51",
        "title": "上元夜效小庾体",
        "author": "崔知贤",
        "content": "今夜启城闉，结伴戏芳春。\n鼓声撩乱动，风光触处新。\n月下多游骑，灯前饶看人。\n欢乐无穷已，歌舞达明晨。",
        "dynasty": "唐",
        "collection_info": null
    },
    {
        "uuid": "deb959f5f485b4e557655ea443c50087",
        "title": "三月三日宴王明府山亭",
        "author": "崔知贤",
        "content": "京洛皇居，芳禊春余。\n影媚元巳，和风上除。\n云开翠帟，水鹜鲜居。\n林渚萦暎，烟霞卷舒。\n花飘粉蝶，藻跃文鱼。\n沿波式宴，其乐只且。",
        "dynasty": "唐",
        "collection_info": null
    },
    {
        "uuid": "a09fda3d6a74712f6eee95bb68d37f3f",
        "title": "三月三日宴王明府山亭",
        "author": "席元明",
        "content": "日惟上巳，时亨有巢。\n中尊引桂，芳筵籍茅。\n书僮橐笔，膳夫行炰。\n烟霏万雉，花明四郊。\n沼苹白带，山花紫苞。\n同人聚饮，千载神交。",
        "dynasty": "唐",
        "collection_info": null
    },
    {
        "uuid": "fddd533627f907a77196326e334abc4c",
        "title": "晦日宴高氏林亭",
        "author": "韩仲宣",
        "content": "欲知行有乐，芳尊对物华。\n地接安仁县，园是季伦家。\n柳处云疑叶，梅间雪似花。\n日落归途远，留兴伴烟霞。",
        "dynasty": "唐",
        "collection_info": null
    },
    {
        "uuid": "819ebf6d724144fe35bf86fd187d1ab2",
        "title": "晦日重宴",
        "author": "韩仲宣",
        "content": "凤苑先吹晚，龙楼夕照披。\n陈遵已投辖，山公正坐池。\n落日催金奏，飞霞送玉巵。\n此时陪绮席，不醉欲何为。",
        "dynasty": "唐",
        "collection_info": null
    },
    {
        "uuid": "b4d64e24952e3973dd78662e8d7bcb2d",
        "title": "上元夜效小庾体",
        "author": "韩仲宣",
        "content": "他乡月夜人，相伴看灯轮。\n光随九华出，影共百枝新。\n歌钟盛北里，车马沸南邻。\n今宵何处好？惟有洛城春。",
        "dynasty": "唐",
        "collection_info": null
    },
    {
        "uuid": "40f7fa1893e3c74e0c427845608fe81d",
        "title": "三月三日宴王明府山亭",
        "author": "韩仲宣",
        "content": "河滨上巳，洛汭春华。\n碧池涵日，翠斝澄霞。\n沟垂细柳，岸拥平沙。\n歌莺响树，舞蝶惊花。\n云浮宝马，水韵香车。\n熟记行乐，淹留景斜。",
        "dynasty": "唐",
        "collection_info": null
    },
    {
        "uuid": "8f7c5cd9f40cffe6c302f8e56c02f1c2",
        "title": "晦日宴高氏林亭",
        "author": "周彦昭",
        "content": "胜地临鸡浦，高会偶龙沙。\n御柳惊春色，仙筇掩月华。\n门邀千里驭，杯泛九光霞。\n日落山亭晚，雷送七香车。",
        "dynasty": "唐",
        "collection_info": null
    },
    {
        "uuid": "f7e109c84d5a822beab408f097837801",
        "title": "晦日宴高氏林亭",
        "author": "高球",
        "content": "温洛年光早，皇州景望华。\n连镳寻上路，乘兴入山家。\n轻苔网危石，春水架平沙。\n赏极林塘暮，处处起烟霞。",
        "dynasty": "唐",
        "collection_info": null
    },
    {
        "uuid": "0cf88f2c6a414b26ca025405281d0ade",
        "title": "三月三日宴王[明]府山亭",
        "author": "高球",
        "content": "洛城春禊，元巳芳年。\n季伦园裏，逸少亭前。\n曲中举白，谈际生玄。\n陆离轩盖，凄清管弦。\n萍疎波荡，柳弱风牵。\n未淹欢趣，林溪夕烟。",
        "dynasty": "唐",
        "collection_info": null
    },
    {
        "uuid": "f2bef8b2ae7f59da7d866e878413f9a6",
        "title": "晦日宴高氏林亭",
        "author": "弓嗣初",
        "content": "上序春晖丽，中园物候华。\n高才盛文雅，逸兴满烟霞。\n参差金谷树，皎镜碧塘沙。\n萧散林亭晚，倒载欲还家。",
        "dynasty": "唐",
        "collection_info": null
    },
    {
        "uuid": "19f8993326056001e7452be0f638358e",
        "title": "晦日重宴",
        "author": "弓嗣初",
        "content": "年华蔼芳隰，春溜满新池。\n促赏依三友，延欢寄一巵。\n鸟声随管变，花影逐风移。\n行乐方无极，淹留惜晚曦。",
        "dynasty": "唐",
        "collection_info": null
    },
    {
        "uuid": "40f5ca6c0f4a4fbd4f1f1b14b96bed6a",
        "title": "三月三日宴王明府山亭",
        "author": "高瑾",
        "content": "暮春元巳，春服初裁。\n童冠八九，于洛之隈。\n河堤草变，巩树花开。\n逸人谈发，仙御舟来。\n间关黄鸟，瀺灂丹腮。\n乐饮命席，优哉悠哉。",
        "dynasty": "唐",
        "collection_info": null
    },
    {
        "uuid": "6a46a656c3161165d1cb508d9fe3a7d0",
        "title": "晦日宴高氏林亭",
        "author": "高瑾",
        "content": "试入山亭望，言是石崇家。\n二月风光起，三春桃李华。\n莺吟上乔木，雁往息平沙。\n相看会取醉，宁知还路赊。",
        "dynasty": "唐",
        "collection_info": null
    },
    {
        "uuid": "77c3aff938fc7c8d7a072e28bb7fdfb3",
        "title": "晦日重宴",
        "author": "高瑾",
        "content": "忽闻莺响谷，于此命相知。\n正开彭泽酒，来向高阳池。\n柳叶风前弱，梅花影处危。\n赏洽林亭晚，落照下参差。",
        "dynasty": "唐",
        "collection_info": null
    },
    {
        "uuid": "d77689aba48eca766a06ff8f13c49b70",
        "title": "上元夜效小庾体",
        "author": "高瑾",
        "content": "初年三五夜，相知一两人。\n连镳出巷口，飞毂下池漘。\n灯光恰似月，人面倂如春。\n遨游终未已，相欢待日轮。",
        "dynasty": "唐",
        "collection_info": null
    },
    {
        "uuid": "973be7915f47d4d439d63a20a95a57c2",
        "title": "晦日宴高氏林亭",
        "author": "王茂时",
        "content": "践胜寻良会，乘春翫物华。\n还随张放友，来向石崇家。\n止水分岩镜，闲庭枕浦沙。\n未极林泉赏，参差落照斜。",
        "dynasty": "唐",
        "collection_info": null
    },
    {
        "uuid": "6f92e0523fe56c5d008a7889525962af",
        "title": "晦日宴高氏林亭",
        "author": "徐皓",
        "content": "绮筵乘暇景，琼醑对年华。\n门多金埒骑，路引璧人车。\n苹早犹藏叶，梅残正落花。\n蔼蔼林亭晚，余兴促流霞。",
        "dynasty": "唐",
        "collection_info": null
    },
    {
        "uuid": "ad1fd03c9d00bba672555aaab2155ce3",
        "title": "晦日宴高氏林亭",
        "author": "长孙正隐",
        "content": "晦晚属烟霞，遨游重岁华。\n歌钟虽戚里，林薮是山家。\n细雨犹开日，深池不涨沙。\n淹留迷处所，岩岫几重花。",
        "dynasty": "唐",
        "collection_info": null
    },
    {
        "uuid": "2324f093043043cc682b7e4933fe695e",
        "title": "上元夜效小庾体同用春字",
        "author": "长孙正隐",
        "content": "薄晚啸游人，车马乱驱尘。\n月光三五夜，灯燄一重春。\n烟云迷北阙，箫管识南邻。\n洛城终不闭，更出小平津。",
        "dynasty": "唐",
        "collection_info": null
    },
    {
        "uuid": "4928523f3086f326c00adf7f03226515",
        "title": "晦日宴高氏林亭",
        "author": "高绍",
        "content": "啸侣入山家，临春翫物华。\n葛弦调绿水，桂醑酌丹霞。\n岸柳开新叶，庭梅落早花。\n兴洽林亭晚，方还倒载车。",
        "dynasty": "唐",
        "collection_info": null
    },
    {
        "uuid": "877cf7efd92f3a23a6d1923fa2203183",
        "title": "晦日宴高氏林亭",
        "author": "郎余令",
        "content": "三春休晦节，九谷泛年华。\n半晴余细雨，全晚澹残霞。\n尊开疎竹叶，管应落梅花。\n兴阑相顾起，流水送香车。",
        "dynasty": "唐",
        "collection_info": null
    },
    {
        "uuid": "b1a07e279e172e5027261517dfc8ba78",
        "title": "听歌",
        "author": "刘得仁",
        "content": "朱槛满明月，美人歌落梅。\n忽惊尘起处，疑是有风来。\n一曲听初彻，几年愁暂开。\n东南正云雨，不得见阳台。",
        "dynasty": "唐",
        "collection_info": null
    },
    {
        "uuid": "598407a4654a6a45bafe9f500659be8d",
        "title": "青龙寺僧院",
        "author": "刘得仁",
        "content": "常多簪组客，非独看高松。\n此地堪终日，开门见数峰。\n苔新禽迹少，泉冷树阴重。\n师意如山裏，空房晓暮钟。",
        "dynasty": "唐",
        "collection_info": null
    },
    {
        "uuid": "a1502b27bbc08d9a1e5bd490fca58f7e",
        "title": "夏夜会同人",
        "author": "刘得仁",
        "content": "沈沈清暑夕，星斗俨虚空。\n岸帻栖禽下，烹茶玉漏中。\n形骸忘已久，偃仰趣无穷。\n日汲泉来漱，微开密篠风。",
        "dynasty": "唐",
        "collection_info": null
    },
    {
        "uuid": "52ae9c132d05daaa8e8d030a686da16f",
        "title": "游崔监丞城南别业",
        "author": "刘得仁",
        "content": "门与青山近，青山復几重。\n雪融皇子岸，春浥翠微峰。\n地有经冬草，林无未老松。\n竹寒溪隔寺，晴日直闻钟。",
        "dynasty": "唐",
        "collection_info": null
    },
    {
        "uuid": "cff748f58582995268714704a4f9c657",
        "title": "荅韦先辈春雨后见寄",
        "author": "刘得仁",
        "content": "风散五更雨，鸟啼三月春。\n轩窗透初日，砚席绝纤尘。\n帝里峰头出，邻家树色新。\n怜君高且静，有句寄闲人。",
        "dynasty": "唐",
        "collection_info": null
    },
    {
        "uuid": "b53037b143035ccad7af4afe96466a02",
        "title": "题吴先生山居",
        "author": "刘得仁",
        "content": "先生此幽隐，便可谢人羣。\n潭底见秋石，树间飞霁云。\n山居心已惯，俗事耳憎闻。\n念我要多疾，开炉药许分。",
        "dynasty": "唐",
        "collection_info": null
    },
    {
        "uuid": "62d067f8d5afb8d895052b23b8615eb1",
        "title": "晚游慈恩寺",
        "author": "刘得仁",
        "content": "寺去幽居近，每来因采薇。\n伴僧行不困，临水语忘归。\n磬动青林晚，人惊白鹭飞。\n堪嗟浮俗事，皆与道相违。",
        "dynasty": "唐",
        "collection_info": null
    },
    {
        "uuid": "0a9c54394369a4e04e7120bdcda3f035",
        "title": "题王处士山居",
        "author": "刘得仁",
        "content": "茅堂入谷远，林暗绝其邻。\n终日有流水，经年无到人。\n溪云常欲雨，山洞别开春。\n自得仙家术，栽松独养真。",
        "dynasty": "唐",
        "collection_info": null
    },
    {
        "uuid": "9029a038e507b901835498a5a0842cfb",
        "title": "宿僧院",
        "author": "刘得仁",
        "content": "禅地无尘夜，焚香话所归。\n树摇幽鸟梦，萤入定僧衣。\n破月斜天半，高河下露微。\n翻令嫌白日，动即与心违。",
        "dynasty": "唐",
        "collection_info": null
    },
    {
        "uuid": "4b8d6951ec987c17a7b292c3e25a38a9",
        "title": "晓别吕山人",
        "author": "刘得仁",
        "content": "疎钟兼漏尽，曙色照青氛。\n栖鹤出高树，山人归白云。\n月盈期重宿，丹熟约相分。\n羡入秋风洞，幽泉仔细闻。",
        "dynasty": "唐",
        "collection_info": null
    },
    {
        "uuid": "e2be3484dd1c62a781ec3436ab272018",
        "title": "送知全禅师南游",
        "author": "刘得仁",
        "content": "师誉振京城，谈空万乘听。\n北行山已雪，南去木犹青。\n夜岳禅销月，秋潭汲动星。\n迴期不可定，孤鹤在高冥。",
        "dynasty": "唐",
        "collection_info": null
    },
    {
        "uuid": "d9d5e365f73c6ad37ea6b21c5775a15a",
        "title": "上张水部",
        "author": "刘得仁",
        "content": "出入门阑久，儿童亦有情。\n不须将姓字，长说向公卿。\n每许连床坐，时容并马行。\n恩深转无语，怀抱自分明。",
        "dynasty": "唐",
        "collection_info": null
    },
    {
        "uuid": "ec797dc4d451980cbf4085344c9f3af5",
        "title": "塞上行作",
        "author": "刘得仁",
        "content": "乡井从离别，穷边触目愁。\n生人居外地，塞雪下中秋。\n鴈举之衡翅，河穿入虏流。\n将军心莫苦，向此取封侯。",
        "dynasty": "唐",
        "collection_info": null
    },
    {
        "uuid": "cb543113a72f28fe5b0320941b768e76",
        "title": "冬夜寄白阁僧",
        "author": "刘得仁",
        "content": "营营不自息，暌阔数年情。\n林下期难逐，人间事旋生。\n鸟栖寒水迥，月映积冰清。\n石室焚香坐，悬知不为名。",
        "dynasty": "唐",
        "collection_info": null
    },
    {
        "uuid": "b4ac6437e09ccddfa0f882e55e5a399d",
        "title": "送姚合郎中任杭州",
        "author": "刘得仁",
        "content": "水陆中分程，看花一月行。\n会稽山隔浪，天竺树连城。\n候吏赍鱼印，迎船载斾旌。\n渡江春始半，列屿草初生。",
        "dynasty": "唐",
        "collection_info": null
    },
    {
        "uuid": "6592670d96adf7524fcdf4910aa22f57",
        "title": "西园",
        "author": "刘得仁",
        "content": "夏圃秋凉入，树低逢帻欹。\n水声翻败堰，山翠湿疎篱。\n绿滑莎藏径，红连果压枝。\n幽人更何事，旦夕与僧期。",
        "dynasty": "唐",
        "collection_info": null
    },
    {
        "uuid": "d64aa029f83e7ef97d080edd82d6b37a",
        "title": "昊天观新栽竹",
        "author": "刘得仁",
        "content": "清风枝叶上，山鸟已栖来。\n根别古沟岸，影生秋观苔。\n徧思诸草木，惟此出尘埃。\n恨为移君晚，空庭更拟栽。",
        "dynasty": "唐",
        "collection_info": null
    },
    {
        "uuid": "644f5f44bdadb397073882032293eb84",
        "title": "晚步曲江因谒慈恩寺恭上人",
        "author": "刘得仁",
        "content": "岂曰趣名者，年年待命通。\n坐令青嶂上，兴起白云中。\n岸浸如天水，林含似雨风。\n南宗犹有碍，西寺问恭公。",
        "dynasty": "唐",
        "collection_info": null
    },
    {
        "uuid": "9eead20e334a4e9d845bded6b1a98763",
        "title": "送姚处士归亳州",
        "author": "刘得仁",
        "content": "白髮麻衣破，还谯别弟迴。\n首垂听乐泪，花落待歌杯。\n石路寻芝熟，柴门有鹿来。\n明王下征诏，应就碧峰开。",
        "dynasty": "唐",
        "collection_info": null
    },
    {
        "uuid": "08cdadda818a6dea4c41994bd43b55d7",
        "title": "寄楼子山云栖上人",
        "author": "刘得仁",
        "content": "一室凿崔嵬，危梯迭藓苔。\n永无尘事到，时有至人来。\n涧谷冬深静，烟岚日午开。\n修身知得地，京寺未言迴。",
        "dynasty": "唐",
        "collection_info": null
    },
    {
        "uuid": "1b947d2e6fdb5be2c403275d0a1df2c5",
        "title": "秋夜喜友人宿",
        "author": "刘得仁",
        "content": "莫说春闱事，清宵且共吟。\n频年遗我辈，何日遇知音。\n逼曙天倾斗，将寒叶坠林。\n无将簪绂意，只损壮夫心。",
        "dynasty": "唐",
        "collection_info": null
    },
    {
        "uuid": "f9ba4924efc136f83fbc5c3b0388c4fe",
        "title": "秋日同僧宿西池",
        "author": "刘得仁",
        "content": "菡萏遍秋水，隔林香似焚。\n僧同池上宿，霞向月边分。\n渚鸟栖蒲立，城砧接曙闻。\n来宵莫他约，重此话孤云。",
        "dynasty": "唐",
        "collection_info": null
    },
    {
        "uuid": "75ac0e0cc5d3ca5f7e0dd8c81b88fcc4",
        "title": "宿韦津山居",
        "author": "刘得仁",
        "content": "永夕见招宿，诗书盈草堂。\n静吟倾美酒，高论出名场。\n窗飒松篁韵，庭兼雪月光。\n心期身未老，一去泛潇湘。",
        "dynasty": "唐",
        "collection_info": null
    },
    {
        "uuid": "82e1e70a04e4cca9ecaed887003f1cdc",
        "title": "夜携酒访崔正字",
        "author": "刘得仁",
        "content": "只应芸阁吏，知我僻兼愚。\n吟兴忘饥冻，生涯任有无。\n惨云埋远岫，阴吹吼寒株。\n忽起围炉思，招携酒满壶。",
        "dynasty": "唐",
        "collection_info": null
    },
    {
        "uuid": "1ee075e3893a7e4c21a449f00541257a",
        "title": "送蔡京东归迎侍",
        "author": "刘得仁",
        "content": "高堂惟两别，此别是荣归。\n薄俸迎亲远，平时知己稀。\n郓郊秋木见，鲁寺夜钟微。\n近腊西来日，多逢霰雪飞。",
        "dynasty": "唐",
        "collection_info": null
    },
    {
        "uuid": "b81d8f92fec80e5440fb6b7eb065c384",
        "title": "中秋",
        "author": "刘得仁",
        "content": "尘裏兼尘外，咸期此夕明。\n一年惟一度，长恐有云生。\n露洗微埃尽，光濡是物清。\n朗吟看正好，惆怅又西倾。",
        "dynasty": "唐",
        "collection_info": null
    },
    {
        "uuid": "4f71fff635ac9e9f7669fd9cc4a53c20",
        "title": "池上宿",
        "author": "刘得仁",
        "content": "事事不求奢，长吟省嘆嗟。\n无才堪世弃，有句向谁夸。\n老树呈秋色，空池浸月华。\n凉风白露夕，此境属诗家。",
        "dynasty": "唐",
        "collection_info": null
    },
    {
        "uuid": "faa5f000f5b8e5390a26c2a08147a9f0",
        "title": "秋夕即事",
        "author": "刘得仁",
        "content": "永夕坐暝久，萧萧猨狖啼。\n漏微砧韵隔，月落斗杓低。\n危叶无风坠，幽禽并树栖。\n自怜在岐路，不醉亦沈迷。",
        "dynasty": "唐",
        "collection_info": null
    },
    {
        "uuid": "38d9d2d225d556d339e59b0d8d8fcaae",
        "title": "晚夏",
        "author": "刘得仁",
        "content": "日夕是西风，流光半已空。\n山光渐凝碧，树叶即翻红。\n学浅惭多士，秋成羡老农。\n谁怜信公道，不泣路岐中。",
        "dynasty": "唐",
        "collection_info": null
    },
    {
        "uuid": "914618fd9a1a001950d3d748e11859fe",
        "title": "夏日即事",
        "author": "刘得仁",
        "content": "到晓改诗句，四邻嫌苦吟。\n中宵横北斗，夏木隐栖禽。\n天地先秋肃，轩窗映月深。\n幽庭多此景，惟恐曙光侵。",
        "dynasty": "唐",
        "collection_info": null
    },
    {
        "uuid": "5f17c3796619ec831742b2d4be275eac",
        "title": "夏日通济里居酬诸先辈见访",
        "author": "刘得仁",
        "content": "君子远相寻，联镳到敝林。\n有诗谁索和，无酒可赊斟。\n门列晴峰色，堂开古木阴。\n何因驻清听，惟恐日西沈。",
        "dynasty": "唐",
        "collection_info": null
    },
    {
        "uuid": "0d8884579abb5d91f3fa94e6980f2e89",
        "title": "寄姚谏议",
        "author": "刘得仁",
        "content": "鸣鞭静路尘，籍籍谏垣臣。\n函疏封还密，炉香侍立亲。\n箧多临水作，窗宿卧云人。\n危坐开寒纸，灯前起草频。",
        "dynasty": "唐",
        "collection_info": null
    },
    {
        "uuid": "96ddcc0475318d4e41129d2684e24f34",
        "title": "和厉玄侍御题户部相公庐山草堂",
        "author": "刘得仁",
        "content": "白云居创毕，诏入凤池年。\n林长双峰树，潭分并寺泉。\n石溪盘鹤外，岳室闭猨前。\n柱史题诗后，松前更肃然。",
        "dynasty": "唐",
        "collection_info": null
    },
    {
        "uuid": "02e39f589988f3e21ff042a4e4037063",
        "title": "题山中故静禅师",
        "author": "刘得仁",
        "content": "寂灭身何在，门人隔此生。\n影悬尘已厚，塔种柏初成。\n溪院秋先雪，山堂古有精。\n当时挂锡处，树老几枝倾。",
        "dynasty": "唐",
        "collection_info": null
    },
    {
        "uuid": "f7f75eb0b7a8a9f513c26cfbfdd2c683",
        "title": "夏日游慈恩寺",
        "author": "刘得仁",
        "content": "何处消长日，慈恩精舍频。\n僧高容野客，树密绝嚣尘。\n闲上凌虚塔，相逢避暑人。\n却愁归去路，马迹并车轮。",
        "dynasty": "唐",
        "collection_info": null
    },
    {
        "uuid": "b08841cb9449aaf25e258802c0d90766",
        "title": "题终南麻先生寂禅师石室",
        "author": "刘得仁",
        "content": "因居石室贫，五十二迴春。\n拥褐冥心客，穷经暮齿人。\n翠沈空水定，雨绝片云新。\n危细秋峰径，相随到顶频。",
        "dynasty": "唐",
        "collection_info": null
    },
    {
        "uuid": "f4d66b66e9bb8f3ba87e02e9392516fc",
        "title": "送灵武朱书记",
        "author": "刘得仁",
        "content": "灵帅与谁善，得君宾幕中。\n从容应尽礼，赞画致元功。\n连塞云长惨，纔秋树半空。\n相如偏自惬，掌记復乘骢。",
        "dynasty": "唐",
        "collection_info": null
    },
    {
        "uuid": "3658bb10e3520976fb388e46b1480bb1",
        "title": "弔草堂禅师",
        "author": "刘得仁",
        "content": "杖履疑师在，房关四壁蛩。\n贮瓶经腊水，响塔隔山钟。\n乳鸽沿苔井，斋猨散雪峰。\n如何不相见，倚徧寺前松。",
        "dynasty": "唐",
        "collection_info": null
    },
    {
        "uuid": "4f86f23dd2e44efac19674cd87c7061d",
        "title": "早春送湘潭李少府之任",
        "author": "刘得仁",
        "content": "柳新春水湄，春岸草离离。\n祖席觞云尽，离人泪各垂。\n业文传不朽，作尉岂多时。\n公退琴堂上，风吹斑竹枝。",
        "dynasty": "唐",
        "collection_info": null
    },
    {
        "uuid": "e3f51b582a32d312496a81839df7e8ab",
        "title": "送越客归",
        "author": "刘得仁",
        "content": "霜薄东南地，江枫落未齐。\n众山离楚上，孤棹宿吴西。\n渚客留僧语，笼猨失子啼。\n到家冬即是，荷尽若耶溪。",
        "dynasty": "唐",
        "collection_info": null
    },
    {
        "uuid": "eb49295b53b7323b4ba201f189ade8ee",
        "title": "送周钺往江夏",
        "author": "刘得仁",
        "content": "东西南北郡，自说徧曾游。\n人世终多故，皇都不少留。\n郢城帆过夜，汉水月方秋。\n此谒亲知去，闻猨岂解愁。",
        "dynasty": "唐",
        "collection_info": null
    },
    {
        "uuid": "0a2a1e80a068ec7673ae4a71db5a1b77",
        "title": "送河池李明府之任",
        "author": "刘得仁",
        "content": "河池安所理，种柳与弹琴。\n自合清时化，仍资白首吟。\n程余行片月，公退入遥林。\n想得询民瘼，方称单父心。",
        "dynasty": "唐",
        "collection_info": null
    },
    {
        "uuid": "81ff6b107ecf6543adbc53baec3a9d90",
        "title": "送蔡京侍御赴大梁幕",
        "author": "刘得仁",
        "content": "同城各多故，会面亦稀疎。\n及道须相别，临岐恨有余。\n梁园飞楚鸟，汴水走淮鱼。\n众说裁军檄，陈琳远不如。",
        "dynasty": "唐",
        "collection_info": null
    },
    {
        "uuid": "bf7e458fd885e7ee871a9177f1450b46",
        "title": "哭鲍溶有感",
        "author": "刘得仁",
        "content": "寥落故人宅，今来身已亡。\n古苔封墨沼，深竹映书堂。\n秋色池馆静，雨声云水凉。\n无因展交道，日暮剖心肠。",
        "dynasty": "唐",
        "collection_info": null
    },
    {
        "uuid": "d74a4e5b8c23fa27d2126901bdd1726e",
        "title": "送僧归玉泉寺",
        "author": "刘得仁",
        "content": "玉泉归故剎，便老是僧期。\n乱木孤蝉后，寒山绝鸟时。\n若寻流水去，转出白云迟。\n见说千峰路，溪深復顶危。",
        "dynasty": "唐",
        "collection_info": null
    },
    {
        "uuid": "a3320c7e2cd3d3d19d115d01d4debf9c",
        "title": "宣义池上",
        "author": "刘得仁",
        "content": "修篁夹绿池，幽絮此中飞。\n何必青山远，仍将白髮归。\n鸟啼亦有恨，鸥习总无机。\n树起秋风细，西林磬入微。",
        "dynasty": "唐",
        "collection_info": null
    },
    {
        "uuid": "ae75ca8fc6fda38d2d12b2124b06f21b",
        "title": "回中夜访独孤从事",
        "author": "刘得仁",
        "content": "满庭霜月魄，风静绝纤闻。\n边境时无事，州城夜访君。\n拥裘听塞角，酌醴话湘云。\n赞佐元戎美，恩齐十万军。",
        "dynasty": "唐",
        "collection_info": null
    },
    {
        "uuid": "eb2063d78131f92a7f934caaa2bd3d68",
        "title": "宿宣义池亭",
        "author": "刘得仁",
        "content": "暮色遶柯亭，南山幽竹青。\n夜深斜舫月，风定一池星。\n岛屿无人迹，菰蒲有鹤翎。\n此中足吟眺，何用泛沧溟。",
        "dynasty": "唐",
        "collection_info": null
    },
    {
        "uuid": "a29fcf57002baa4a94bc0394c45d0feb",
        "title": "送智玄首座归蜀中旧山",
        "author": "刘得仁",
        "content": "像教得重兴，因师说大乘。\n从来悟明主，今去证高僧。\n蜀国烟霞异，灵山水月澄。\n乡闾诸善友，喜似见南能。",
        "dynasty": "唐",
        "collection_info": null
    },
    {
        "uuid": "1e2e1a09720e9e7d1eebea1b396d5e49",
        "title": "贺顾非熊及第其年内索文章",
        "author": "刘得仁",
        "content": "愚为童稚时，已解念君诗。\n及得高科晚，须逢圣主知。\n花前飜有泪，鬓上却无丝。\n从此东归去，休为坠叶期。",
        "dynasty": "唐",
        "collection_info": null
    },
    {
        "uuid": "ad51647609be00ffe83025912aecf5fb",
        "title": "冬日骆家亭子",
        "author": "刘得仁",
        "content": "亭台腊月时，松竹见贞姿。\n林积烟藏日，风吹水合池。\n恨无人此住，静有鹤相窥。\n是景吟诗徧，真于野客宜。",
        "dynasty": "唐",
        "collection_info": null
    },
    {
        "uuid": "0ddb195cf45f318c255bb799c3dfd0f2",
        "title": "题邵公禅院",
        "author": "刘得仁",
        "content": "无事门多掩，阴阶竹扫苔。\n劲风吹雪聚，渴鸟啄冰开。\n树向寒山得，人从瀑布来。\n终期天目老，擎锡逐云回。",
        "dynasty": "唐",
        "collection_info": null
    },
    {
        "uuid": "7abc009850349c498d3e52dba3837842",
        "title": "忆鹤",
        "author": "刘得仁",
        "content": "自尔归仙后，经秋又过春。\n白云寻不得，紫府去无因。\n此地空明月，何山伴羽人。\n终期华表上，重见令威身。",
        "dynasty": "唐",
        "collection_info": null
    },
    {
        "uuid": "8b6d6da52d0cab7e5913a3f8e5652138",
        "title": "听夜泉",
        "author": "刘得仁",
        "content": "静裏层层石，潺湲到鹤林。\n流迴出几洞，源远历千岑。\n寒助空山月，清兼此夜心。\n幽人听达曙，相和藓床吟。",
        "dynasty": "唐",
        "collection_info": null
    },
    {
        "uuid": "4240b281d9d411b3fc1161176f2d9618",
        "title": "乐游原春望",
        "author": "刘得仁",
        "content": "乐游原上望，望尽帝都春。\n始觉繁华地，应无不醉人。\n云开双阙丽，柳映九衢新。\n爱此频来往，多闲逐此身。",
        "dynasty": "唐",
        "collection_info": null
    },
    {
        "uuid": "802bbdb7ab6b48780904a01eaf7f7052",
        "title": "赠雍陶博士",
        "author": "刘得仁",
        "content": "腹是羣书笥，官为六义师。\n情高少尘事，朝下足闲时。\n有句同人伏，无私胄子知。\n汉庭公议在，正与触邪宜。",
        "dynasty": "唐",
        "collection_info": null
    },
    {
        "uuid": "6afb4c1d7039d6217c9f6406c599a7a6",
        "title": "夏日感怀寄所知",
        "author": "刘得仁",
        "content": "了了见岐路，欲行难负心。\n趋时不圆转，自古易湮沈。\n日正林方合，蜩鸣夏已深。\n中郎今远在，谁识爨桐音。",
        "dynasty": "唐",
        "collection_info": null
    },
    {
        "uuid": "0a2ec9aec31af551db5f2d83c01cb409",
        "title": "陈情上知己",
        "author": "刘得仁",
        "content": "性与才俱拙，名场迹甚微。\n久居颜亦厚，独立事多非。\n刻骨搜新句，无人悯白衣。\n明时自堪恋，不是不知机。",
        "dynasty": "唐",
        "collection_info": null
    },
    {
        "uuid": "158b6a36e4df22fbe08bc616d8eb895c",
        "title": "秋夜寄友人二首 一",
        "author": "刘得仁",
        "content": "永夜无他虑，长吟毕二更。\n暗灯摇碧影，滞雨滴阶声。\n道进愁还浅，年加睡自轻。\n如何得深术，相与舍浮名。",
        "dynasty": "唐",
        "collection_info": null
    },
    {
        "uuid": "3bda28018d24f33cbe1845192223ce97",
        "title": "秋夜寄友人二首 二",
        "author": "刘得仁",
        "content": "所思同海岱，所梦亦烟波。\n默坐看山久，闲行值寺过。\n独吟黄叶乱，相去碧峰多。\n我有归心在，君行竟若何。",
        "dynasty": "唐",
        "collection_info": null
    },
    {
        "uuid": "50e85b7298f73948e260796c0ee4611e",
        "title": "寄春坊顾校书",
        "author": "刘得仁",
        "content": "宁因不得志，寂寞本相宜。\n冥目冥心坐，花开花落时。\n数畦蔬甲出，半梦鸟声移。\n只恐龙楼吏，归山又见违。",
        "dynasty": "唐",
        "collection_info": null
    },
    {
        "uuid": "33700d814d7124e8b08306926deadcb0",
        "title": "寄雍陶先辈",
        "author": "刘得仁",
        "content": "久别青云士，幽人分固然。\n愁心不易去，蹇步卒难前。\n尽落经霜叶，频阴欲雪天。\n归山自有限，岂待白头年。",
        "dynasty": "唐",
        "collection_info": null
    },
    {
        "uuid": "59a6063b76bfd7e9f4842d8a167392a9",
        "title": "对月寄雍陶",
        "author": "刘得仁",
        "content": "圆明寒魄上，天地一光中。\n临水通宵坐，知君此兴同。\n华凝衣有露，静极树无风。\n若向湘江见，湘江彻底空。",
        "dynasty": "唐",
        "collection_info": null
    },
    {
        "uuid": "6b6554e848874598341f98f09cd588b6",
        "title": "寄谢观",
        "author": "刘得仁",
        "content": "十五年余苦，今朝始遇君。\n无惭于白日，不枉别孤云。\n得失天难问，称扬鬼亦闻。\n此恩销镂骨，吟坐叶纷纷。",
        "dynasty": "唐",
        "collection_info": null
    },
    {
        "uuid": "2c341617ed5333f40880bafa6ad4eccf",
        "title": "送鄂州崔大夫赴镇",
        "author": "刘得仁",
        "content": "廉问帝难人，朝庭辍重臣。\n入山初有雪，登路正无尘。\n去国鸣驺缓，经云住斾频。\n千峰与万木，清听雨情新。",
        "dynasty": "唐",
        "collection_info": null
    },
    {
        "uuid": "807c53e80393f1f0548ea737ed11a944",
        "title": "送钱给事赴虢州",
        "author": "刘得仁",
        "content": "帝心忧虢俗，暂庭辍掖垣臣。\n疲瘵初承制，乡闾似得春。\n化成应有瑞，位重转闻贫。\n用作盐梅日，争迴卧辙人。",
        "dynasty": "唐",
        "collection_info": null
    },
    {
        "uuid": "49951a268443f4b9a88e0cd09ac963a1",
        "title": "送雍陶侍御赴兖州裴尚书命",
        "author": "刘得仁",
        "content": "纶阁知孤直，翻论北巷贤。\n且縻莲幕裏，会致玉阶前。\n洙泗秋微动，龟蒙月正圆。\n元戎军务息，清句待君联。",
        "dynasty": "唐",
        "collection_info": null
    },
    {
        "uuid": "0274a9dedd8389ac95e84a87087b9c52",
        "title": "送新罗人归本国",
        "author": "刘得仁",
        "content": "鸡林隔巨浸，一住一年行。\n日近国先曙，风吹海不平。\n眼穿乡井树，头白渺瀰程。\n到彼星霜换，唐家语却生。",
        "dynasty": "唐",
        "collection_info": null
    },
    {
        "uuid": "daa001b8435d7fdd54da048056274ef5",
        "title": "送车涛罢举归山",
        "author": "刘得仁",
        "content": "朝是暮还非，人情冷暖移。\n浮生只如此，强进欲何为。\n要路知无援，深山必遇师。\n怜君明此理，休去不迟疑。",
        "dynasty": "唐",
        "collection_info": null
    },
    {
        "uuid": "b4a6afee03d5fc5b33447b09fb79c180",
        "title": "送王书记归邠州",
        "author": "刘得仁",
        "content": "陈琳轻一别，马上意超然。\n来日行烦暑，归时听早蝉。\n阴云翳城郭，细雨紊山川。\n从事公刘地，元戎旧礼贤。",
        "dynasty": "唐",
        "collection_info": null
    },
    {
        "uuid": "a68e5611028d8ef3d1035bbf2afb9482",
        "title": "送谢观之劒南从事",
        "author": "刘得仁",
        "content": "迢递从知己，他人敢更言。\n离京虽未腊，到府已应暄。\n飞急奔行鴈，啼酸忆子猨。\n江山无限思，君拟共谁论。",
        "dynasty": "唐",
        "collection_info": null
    },
    {
        "uuid": "9b08f0832567280f0692c06616ff26c2",
        "title": "送顾非熊作尉盱眙",
        "author": "刘得仁",
        "content": "一名兼一尉，未足是君伸。\n厉数为诗者，多来作谏臣。\n路翻平楚阔，草带古淮新。\n天下虽云大，同声有几人。",
        "dynasty": "唐",
        "collection_info": null
    },
    {
        "uuid": "bdf6ac5eacd5f280baa9cf3d5af06530",
        "title": "送高湘及第后东归觐叔",
        "author": "刘得仁",
        "content": "此去几般荣，登科鼎足名。\n无惭入南巷，高价耸东京。\n窗对嵩山碧，庭来洛水声。\n门前桃李树，一径已阴成。",
        "dynasty": "唐",
        "collection_info": null
    },
    {
        "uuid": "4b70e6c3cfc0d066af6641088218125e",
        "title": "送友人下第归觐",
        "author": "刘得仁",
        "content": "君此卜行日，高堂应梦归。\n莫将和氏泪，滴着老莱衣。\n岳雨连河细，田禽出麦飞。\n到家调膳后，吟苦落蝉晖。",
        "dynasty": "唐",
        "collection_info": null
    },
    {
        "uuid": "140286c81c3cf3d4559aaf0ac29cb764",
        "title": "送友人下第归扬州觐省",
        "author": "刘得仁",
        "content": "新柳间花垂，东西京路岐。\n园林知自到，寝食计相思。\n雨断淮山出，帆扬楚树移。\n晨昏心已泰，蝉发是回时。",
        "dynasty": "唐",
        "collection_info": null
    },
    {
        "uuid": "a0c9541cc52e987966be0e0b8767efee",
        "title": "早行",
        "author": "刘得仁",
        "content": "万类半已动，此心宁自安。\n月沈平野尽，星隐曙空残。\n马渡横流广，人行湛露寒。\n还思犹梦者，不信早行难。",
        "dynasty": "唐",
        "collection_info": null
    },
    {
        "uuid": "31679b88446987f621d8b6362d15827e",
        "title": "通济里居酬庐肇见寻不遇",
        "author": "刘得仁",
        "content": "衡门掩绿苔，树下绝尘埃。\n偶赴高僧约，旋知长者来。\n云山堪眺望，车马必裴回。\n问以何为待，惭无酒一杯。",
        "dynasty": "唐",
        "collection_info": null
    },
    {
        "uuid": "831846aad69810b4e7b59dba2612de13",
        "title": "赠王尊师",
        "author": "刘得仁",
        "content": "为道常日损，尊师修此心。\n挂肩黄布被，穿髪白蒿簪。\n符札灵砂字，弦弹古素琴。\n囊中曾有药，点土亦成金。",
        "dynasty": "唐",
        "collection_info": null
    },
    {
        "uuid": "d9dfed7c2589ef5c8676d2d891daa743",
        "title": "冬夜与蔡校书宿无可上人院",
        "author": "刘得仁",
        "content": "儒释偶同宿，夜窗寒更清。\n忘机于世久，晤语到天明。\n月倒高松影，风旋一磬声。\n真门犹是幻，不用觉浮生。",
        "dynasty": "唐",
        "collection_info": null
    },
    {
        "uuid": "bad152f01a5e033281caf8b8e03c1f8e",
        "title": "冬日喜同志宿",
        "author": "刘得仁",
        "content": "相逢话清夜，言实转相知。\n共道名虽切，唯论命不疑。\n吟身坐霜石，眠鸟握风枝。\n别忆天台客，烟霞昔有期。",
        "dynasty": "唐",
        "collection_info": null
    },
    {
        "uuid": "1a11fa48ea5a3373c47513d32369888d",
        "title": "逢吕上山人",
        "author": "刘得仁",
        "content": "尘裏正愁老，相逢眼益明。\n从前枉多病，此后鲜疎名。\n古柏今收子，深山许事兄。\n长生如有分，愿逐到蓬瀛。",
        "dynasty": "唐",
        "collection_info": null
    },
    {
        "uuid": "5598c93ed8bda56d492da42107226d2d",
        "title": "春暮对雨",
        "author": "刘得仁",
        "content": "春暮雨微微，翻疑坠叶时。\n气蒙杨柳重，寒勒牡丹迟。\n未夕鸟先宿，望晴人有期。\n何当廓阴闭，新暑竹风吹。",
        "dynasty": "唐",
        "collection_info": null
    },
    {
        "uuid": "2ba3eda95bee7e05312794b7eae5670d",
        "title": "长信宫",
        "author": "刘得仁",
        "content": "簟凉秋气初，长信恨何如。\n拂黛月生指，解鬟云满梳。\n一从悲画扇，几度泣前鱼。\n坐听南宫乐，清风摇翠裾。",
        "dynasty": "唐",
        "collection_info": null
    },
    {
        "uuid": "5ed728e976eea84b50a4e7af9dd78d93",
        "title": "初夏题段郎中修竹里南园",
        "author": "刘得仁",
        "content": "高人游息处，与此曲池连。\n密树纔春后，深山在目前。\n远峰初绝雨，片石欲生烟。\n数有僧来宿，应缘静好禅。",
        "dynasty": "唐",
        "collection_info": null
    },
    {
        "uuid": "30e8207e9a9e2d1136f0788dd6cb5411",
        "title": "题景玄禅师院",
        "author": "刘得仁",
        "content": "古僧精进者，师復是谁流。\n道贵行无我，禅难说到头。\n汲泉羸鹤立，拥褐老猨愁。\n曾住深山院，何如此院幽。",
        "dynasty": "唐",
        "collection_info": null
    },
    {
        "uuid": "39c0c5fd7c49d5369c511c139443b278",
        "title": "夏日樊川别业即事",
        "author": "刘得仁",
        "content": "无事称无才，柴门亦罕开。\n脱巾吟永日，着屐步荒台。\n风卷微尘上，霆将暴雨来。\n终南云渐合，咫尺失崔嵬。",
        "dynasty": "唐",
        "collection_info": null
    },
    {
        "uuid": "639655b86ec7d7ff4ddda06a03868afe",
        "title": "寄无可上人",
        "author": "刘得仁",
        "content": "省学为诗日，宵吟每达晨。\n十年期是梦，一事未成身。\n枉别山中客，殊非世上人。\n今来已如此，须得桂荣新。",
        "dynasty": "唐",
        "collection_info": null
    },
    {
        "uuid": "76217eb01989ac57b9a514ec185cdf8b",
        "title": "和范校书赠造微上人",
        "author": "刘得仁",
        "content": "得性见微公，何曾执着空。\n修心将佛并，吐论与儒通。\n晓漱松杉下，宵禅雪月中。\n他生有缘会，君子亦应同。",
        "dynasty": "唐",
        "collection_info": null
    },
    {
        "uuid": "2de5d7de09b1dab54dcadd002c581088",
        "title": "访曲江胡处士",
        "author": "刘得仁",
        "content": "何况归山后，而今已似仙。\n卜居天苑畔，闲步禁楼前。\n落日明沙岸，微风上纸鸢。\n静还林石下，坐读养生篇。",
        "dynasty": "唐",
        "collection_info": null
    },
    {
        "uuid": "74619f1ec195e460ae9f4f6ee8ead6c8",
        "title": "慈恩寺塔下避暑",
        "author": "刘得仁",
        "content": "古松凌巨塔，修竹映空廊。\n竟日闻虚籁，深山只此凉。\n僧真生我静，水淡发茶香。\n坐久东楼望，钟声振夕阳。",
        "dynasty": "唐",
        "collection_info": null
    },
    {
        "uuid": "a9b2a0f9c4e2ac1ba0f7caa97efefaeb",
        "title": "秋晚与友人游青龙寺",
        "author": "刘得仁",
        "content": "高视终南秀，西风度阁凉。\n一生同隙影，几处好山光。\n暮鸟投嬴木，寒钟送夕阳。\n因居话心地，川冥宿僧房。",
        "dynasty": "唐",
        "collection_info": null
    },
    {
        "uuid": "e7628ed6f5e1dcef3f5b4fd84e9579d6",
        "title": "春日雨后作",
        "author": "刘得仁",
        "content": "朝来微有雨，天地爽无尘。\n北厥明如昼，南山碧动人。\n车舆终日别，草树一城新。\n枉是吾君戚，何门谒紫宸。",
        "dynasty": "唐",
        "collection_info": null
    },
    {
        "uuid": "61de248284d8589e2c5a963695b07422",
        "title": "别王山人",
        "author": "刘得仁",
        "content": "旨甘虽自足，未是禄荣亲。\n尚逐趋时伴，多离有道人。\n山居衣以草，生寄药随身。\n不食长无疾，年知出十旬。",
        "dynasty": "唐",
        "collection_info": null
    },
    {
        "uuid": "773ba1c338b7246698aea8b551297752",
        "title": "赠陶山人",
        "author": "刘得仁",
        "content": "处士例营营，惟君纵此生。\n闲能资寿考，健不换公卿。\n药圃妻同耨，山田子共耕。\n定知丹熟后，无姓亦无名。",
        "dynasty": "唐",
        "collection_info": null
    },
    {
        "uuid": "e749efd2852b025a6747d082b8c55040",
        "title": "禁署早春晴望",
        "author": "刘得仁",
        "content": "御林闻有早莺声，玉槛春香九陌晴。\n寒着霁云归紫阁，暖浮佳气动芳城。\n宫池日到冰初解，辇路风吹草欲生。\n鸳侣此时皆赋咏，商山雪在思尤清。",
        "dynasty": "唐",
        "collection_info": null
    },
    {
        "uuid": "f374d09a9c9c41dd0abe7571f674f502",
        "title": "山中寻道人不遇",
        "author": "刘得仁",
        "content": "年过弱冠风尘裏，常拟随师学炼形。\n石路特来寻道者，云房空见有仙经。\n碁于松底留残局，鹤向潭边退数翎。\n便欲此居闲到老，先生何日下青冥。",
        "dynasty": "唐",
        "collection_info": null
    },
    {
        "uuid": "0c078c007324eac21459b8acf2ba6e38",
        "title": "赠敬晊助教二首 一",
        "author": "刘得仁",
        "content": "到来常听说清虚，手把玄元七字书。\n仙籍不知名姓有，道情惟见往来疎。\n已能绝粒无饥色，早晚休官买隐居。\n便欲去随为弟子，片云孤鹤可相于。",
        "dynasty": "唐",
        "collection_info": null
    },
    {
        "uuid": "9e9d432fe0378e7926256cc0e399191d",
        "title": "赠敬晊助教二首 二",
        "author": "刘得仁",
        "content": "街西静观求居处，不到权门到寺频。\n禁掖人知连状荐，国庠官满一家贫。\n清仪称是蓬瀛客，直气堪为谏诤臣。\n自顾无成年渐长，报恩惟愿杀微身。",
        "dynasty": "唐",
        "collection_info": null
    },
    {
        "uuid": "d0b428dab27fc340611335439b9a69e1",
        "title": "送祖山人归山",
        "author": "刘得仁",
        "content": "独来朝市笑浮云，却忆烟霞出帝城。\n不说金丹能点化，空教弟子学长生。\n壶中泻酒看云影，洞裏逢师下鹤迎。\n料得仙家玉牌上，已镌白日上昇名。",
        "dynasty": "唐",
        "collection_info": null
    },
    {
        "uuid": "4040119a97ec8d63d718a3c665bc0c59",
        "title": "监试莲花峰",
        "author": "刘得仁",
        "content": "太华万余重，岧嶤只此峰。\n当秋倚寥泬，入望似芙蓉。\n翠拔千寻直，青危一朵秾。\n气分毛女秀，灵有羽人踪。\n倒影侵官路，流香激庙松。\n尘埃终不及，车马自憧憧。",
        "dynasty": "唐",
        "collection_info": null
    },
    {
        "uuid": "f0c82b0c719a3a660a8bd562ae4bbdea",
        "title": "京兆府试目极千里",
        "author": "刘得仁",
        "content": "献赋多年客，低眉恨不前。\n此心常郁矣，纵目忽超然。\n送骥登长路，有鸿入远天。\n古墟烟幂幂，穷野草绵绵。\n树与金城接，山疑桂水连。\n何当开霁日，无物翳平川。",
        "dynasty": "唐",
        "collection_info": null
    },
    {
        "uuid": "154e72a6a29ee8cc083f7d1b3dda989e",
        "title": "寻陈处士山堂",
        "author": "刘得仁",
        "content": "步溪凡几转，始得见幽踪。\n路隐千根树，门开万仞峰。\n片云生石窦，浅水卧枯松。\n穷谷风光冷，深山翠碧浓。\n鹤看空裏过，仙向坐中逢。\n底露秋潭水，声微暮观钟。\n他年来此定，异日愿相容。\n且喜今归去，人间事更慵。",
        "dynasty": "唐",
        "collection_info": null
    },
    {
        "uuid": "a11a492476b25904490958928387980f",
        "title": "题从伯舍人道正里南园",
        "author": "刘得仁",
        "content": "帝里余新第，朱门面碧岑。\n曙堂增爽气，乔木动清阴。\n直去亲瑶陛，朝迴在竹林。\n风流才子调，好尚古人心。\n薜荔遮窗暗，莓苔近井深。\n礼无青草隔，诗共白衣吟。\n轩静留孤鹤，庭虚到远砧。\n掩关裁凤诏，开镜理琼簪。\n种植今如此，尘埃永不侵。\n云奔投刺者，日日待为霖。",
        "dynasty": "唐",
        "collection_info": null
    },
    {
        "uuid": "88f2e563b5c6899bc5e55cced990cf30",
        "title": "赋得听松声",
        "author": "刘得仁",
        "content": "庭际微风动，高松韵自生。\n听时无物乱，尽日觉神清。\n强与幽泉并，翻嫌细雨幷。\n拂空增鹤唳，过牖合琴声。\n况復当秋暮，偏宜在月明。\n不知深涧底，萧瑟有谁听。",
        "dynasty": "唐",
        "collection_info": null
    },
    {
        "uuid": "98e9485c198dbb16dbfaa281a66e92bc",
        "title": "宿普济寺",
        "author": "刘得仁",
        "content": "京寺数何穷，清幽此不同。\n曲江临阁北，御苑自墙东。\n广陌车音急，危楼夕景通。\n乱峰沈暝野，毒暑过秋空。\n幡扬虚无里，星生杳霭中。\n月光笼月殿，莲气入莲宫。\n缀草凉天露，吹人古木风。\n饮茶除假寐，闻磬释尘蒙。\n童子眠苔净，高僧话漏终。\n待鸣晓钟后，万井復朣胧。",
        "dynasty": "唐",
        "collection_info": null
    },
    {
        "uuid": "75efa57b564c2cca9d7547161f15d077",
        "title": "和郑校书夏日游郑泉",
        "author": "刘得仁",
        "content": "太虚悬畏景，古木蔽清阴。\n爰有泉堪挹，闲思日可寻。\n来闻鸣滴滴，照竦碧沈沈。\n几脉成溪壑，何人测浅深。\n澄时无一物，分处厉千林。\n净溉灵根药，凉浮玉翅禽。\n饮疑蠲宿疾，见自失烦襟。\n僧共云前濑，龙和月下吟。\n迭光轻吹动，彻底晓霞侵。\n不用频游去，令君少进心。",
        "dynasty": "唐",
        "collection_info": null
    },
    {
        "uuid": "77027a72eb2278c75155179d8b914b24",
        "title": "和段校书冬夕寄题庐山",
        "author": "刘得仁",
        "content": "名高身未到，此恨蓄多时。\n是夕吟因话，他年必去随。\n尝闻庐岳顶，半入楚江湄。\n几处悬崖上，千寻瀑布垂。\n炉峰松淅沥，湓浦柳参差。\n日色连湖白，钟声拂浪迟。\n烟梯缘薜荔，岳寺步欹危。\n地本饶灵草，林曾出祖师。\n石楼霞耀壁，猨树鹤分枝。\n细径萦岩末，高窗见海涯。\n嵌空寒更极，寂寞夜尤思。\n阴谷冰埋朮，仙田雪覆芝。\n乱泉禅客濑，异迹逸人知。\n藓室新开竈，柽潭末了棋。\n如何遂闲放，长得在希夷。\n空务渔樵事，方无道路悲。\n谢公台尚在，陶令柳潜衰。\n尘外难相许，人间贵迹遗。\n虽怀丹桂影，不忘白云期。\n仁者终携手，今朝预赋诗。",
        "dynasty": "唐",
        "collection_info": null
    },
    {
        "uuid": "7af876640acad6c1e6fef79e42a951ba",
        "title": "书事寄万年厉员外",
        "author": "刘得仁",
        "content": "帝城皆剧县，令尹美居东。\n遂拜赵张下，蹔离星象中。\n拥归从北阙，送上动南宫。\n紫禁黄山遶，沧溟素浐通。\n封疆亲日月，邑里出王公。\n赋税充天府，歌谣入圣聪。\n土膏寒麦覆，人海昼尘蒙。\n廨宇松连翠，朝街火散红。\n文场新桂茂，粉署旧兰崇。\n留客挥盈爵，抽毫咏早鸿。\n前驺潘岳贵，故里邵平穷。\n劝隐莲峰久，期耕树谷同。\n凫飞将去叶，劒气尚埋丰。\n何必华阴土，方垂拂拭功。",
        "dynasty": "唐",
        "collection_info": null
    },
    {
        "uuid": "e7fcda35bc3080b03aea8badba641a26",
        "title": "上姚谏议",
        "author": "刘得仁",
        "content": "高文与盛德，皆谓古无伦。\n圣代生才子，明庭有谏臣。\n已瞻龙衮近，渐向凤池新。\n却忆波涛郡，来时岛屿春。\n名因诗句大，家似布衣贫。\n曾暗投新轴，频闻奖滞身。\n照吟清夕月，送药紫霞人。\n终计依门馆，何疑不化鳞。",
        "dynasty": "唐",
        "collection_info": null
    },
    {
        "uuid": "e140e26463d07a22e44e2d4e569f3481",
        "title": "上翰林丁学士",
        "author": "刘得仁",
        "content": "今代如尧代，征贤察众情。\n久聆推行寔，然后佐聪明。\n官自文华重，恩因顾问生。\n词人求作称，天子许和羹。\n御柳凋霜晚，宫泉滴月清。\n直庐寒漏近，秋烛白麻成。\n玉殿移时对，金舆数侍行。\n赐衣香未散，借马色难名。\n时辈何偏羡，儒流此最荣。\n终当闻夑理，寰宇永昇平。",
        "dynasty": "唐",
        "collection_info": null
    },
    {
        "uuid": "9ce62f3abc0517f11399662a3abbc041",
        "title": "二",
        "author": "刘得仁",
        "content": "何处访岐路，青云但忆归。\n风尘数年限，门馆一生依。\n外族帝王是，中朝亲旧稀。\n翻令浮议者，不许九霄飞。",
        "dynasty": "唐",
        "collection_info": null
    },
    {
        "uuid": "b520612afb11eca40e479d41217c675c",
        "title": "山中舒怀寄上丁学士",
        "author": "刘得仁",
        "content": "五字投精鉴，惭非大雅词。\n本求闲赐览，岂料便蒙知。\n幽拙欣殊幸，提携更不疑。\n弱苗须雨长，懒翼在风吹。\n砺镞端杨叶，光门待桂枝。\n计闻尘裏誉，因和禁中诗。",
        "dynasty": "唐",
        "collection_info": null
    },
    {
        "uuid": "89acb46b8dd2b3780a59adba67d4a11b",
        "title": "莺出谷",
        "author": "刘得仁",
        "content": "东风潜启物，动息意皆新。\n此鸟从幽谷，依林报早春。\n出寒虽未及，振羽渐能频。\n稍类冲天鹤，多随折桂人。\n尊前喧有语，花裏昼藏身。\n若向秾华处，余禽不见亲。",
        "dynasty": "唐",
        "collection_info": null
    },
    {
        "uuid": "d2addbfcbade42855591f5aa0d97b409",
        "title": "哭翰林丁侍郎",
        "author": "刘得仁",
        "content": "相知出肺腑，非旧亦非亲。\n每见云霄侣，多阳鄙拙身。\n即期扶泰运，岂料哭贤人。\n应是随先帝，依前作近臣。\n平生任公直，爱弟尚风尘。\n宅闭青松古，坟临赤水新。\n官清仍齿壮，儿小復家贫。\n惆怅天难问，空流泪满巾。",
        "dynasty": "唐",
        "collection_info": null
    },
    {
        "uuid": "5c9e8727499438bbf9894604cb0c758d",
        "title": "陈情上李景让大夫",
        "author": "刘得仁",
        "content": "一被浮名误，旋遭白髮侵。\n裴回恋明主，梦寐在秋岑。\n遇物唯多感，居常只是吟。\n待时钳定口，经事压低心。\n辛苦文场久，因缘戚里深。\n老迷新道路，贫卖旧园林。\n晴赏行闻水，宵棊坐见参。\n龟留闲去问，僧约偶来寻。\n望喜潜凭鹊，娱情愿有琴。\n此生如遂意，誓死报知音。\n上德怜孤直，唯公拔陆沈。\n丘山恩忽被，蝼蚁力难任。\n作鉴明同日，听言重若金。\n从兹更无限，翘足俟为霖。",
        "dynasty": "唐",
        "collection_info": null
    },
    {
        "uuid": "e1b4bf0a038e61d9d0efa38ebd2d253a",
        "title": "和郑先辈谢秩闲居寓书所怀",
        "author": "刘得仁",
        "content": "西风日夜吹，万木共离披。\n近甸新晴后，高人得意时。\n暂闲心亦泰，论道面难欺。\n把笔还诗债，将琴当酒资。\n蓝衫悬竹桁，乌帽挂松枝。\n名占文章重，官归谏宪迟。\n生涯贫帝里，公议到台司。\n室冷沾苔藓，门清绝路岐。\n莫言邻白屋，即贺立丹墀。\n岂虑尘埃久，云霄故有期。",
        "dynasty": "唐",
        "collection_info": null
    },
    {
        "uuid": "55c254eec638344cbbccf9f4504971e3",
        "title": "病中晨起即事寄场中往还",
        "author": "刘得仁",
        "content": "昨日离尘裏，今朝懒已成。\n岂能为久隐，更欲泥浮名。\n虚牖晨光白，幽园晓气清。\n戴沙寻水去，披雾入林行。\n迭叶孤禽在，初阳半树明。\n桑麻新雨润，芦荻古波声。\n易向田家熟，元于世路生。\n病多三径塞，吟苦四邻惊。",
        "dynasty": "唐",
        "collection_info": null
    },
    {
        "uuid": "c19071d6747ef8be03f9db2990d0866e",
        "title": "悲老宫人",
        "author": "刘得仁",
        "content": "白髮宫娃不解悲，满头犹自插花枝。\n曾缘玉貌君王宠，准拟人看似旧时。",
        "dynasty": "唐",
        "collection_info": null
    },
    {
        "uuid": "a45db33b792edb007e3904cbd7311b7e",
        "title": "村中闲步",
        "author": "刘得仁",
        "content": "闲共野人临野水，新秋高树挂清晖。\n不知尘里无穷事，白鸟双飞入翠微。",
        "dynasty": "唐",
        "collection_info": null
    },
    {
        "uuid": "74c26db18b0d96eb30cc095a452a3613",
        "title": "上巳日",
        "author": "刘得仁",
        "content": "未敢分明赏物华，十年如见梦中花。\n游人过尽衡门掩，独自凭栏到日斜。",
        "dynasty": "唐",
        "collection_info": null
    },
    {
        "uuid": "575cc6f58dbde2b747ca885d409ee43f",
        "title": "省试日上崔侍郎四首 一",
        "author": "刘得仁",
        "content": "衣上年年泪血痕，只将怀抱诉干坤。\n如今主圣臣贤日，岂致人间一物冤。",
        "dynasty": "唐",
        "collection_info": null
    },
    {
        "uuid": "b73f08d8534af149667e5ace81880366",
        "title": "省试日上崔侍郎四首 二",
        "author": "刘得仁",
        "content": "如病如痴二十秋，求名难得又难休。\n回看骨肉须堪耻，一着麻衣便白头。",
        "dynasty": "唐",
        "collection_info": null
    },
    {
        "uuid": "52744d73600267c7e0d825b17e0b37d3",
        "title": "省试日上崔侍郎四首 三",
        "author": "刘得仁",
        "content": "戚里称儒媿小才，礼闱公道此时开。\n他人何事虚相指，明主无私不是媒。",
        "dynasty": "唐",
        "collection_info": null
    },
    {
        "uuid": "3fe49adf2b80ec808e92c2981a24ad9c",
        "title": "省试日上崔侍郎四首 四",
        "author": "刘得仁",
        "content": "方寸终朝似火然，为求白日上青天。\n自嗟辜负平生眼，不识春光二十年。",
        "dynasty": "唐",
        "collection_info": null
    },
    {
        "uuid": "50bbe0ee5a42d19685a96abd779e8374",
        "title": "秋夜",
        "author": "刘得仁",
        "content": "秋气满堂孤烛冷，清宵无寐忆山归。\n窗前月过三更后，细竹吟风似雨微。",
        "dynasty": "唐",
        "collection_info": null
    },
    {
        "uuid": "fa4b5ef2e6d43a0c4849298099796f9d",
        "title": "长门怨",
        "author": "刘得仁",
        "content": "争得一人闻此怨，长门深夜有妍姝。\n早知雨露翻相悞，只插荆钗嫁匹夫。",
        "dynasty": "唐",
        "collection_info": null
    },
    {
        "uuid": "7192b6196094ab70e64dc25bb47216e4",
        "title": "贾妇怨",
        "author": "刘得仁",
        "content": "嫁与商人头欲白，未曾一日得双行。\n任君逐利轻江海，莫把风涛似妾轻。",
        "dynasty": "唐",
        "collection_info": null
    },
    {
        "uuid": "a974c4c80ef05bf32afbdb89fb794028",
        "title": "寄友人",
        "author": "刘得仁",
        "content": "风飒沈思眼忽开，尘埃污得是庸才。\n那堪更见巢松鹤，飞入青云不下来。",
        "dynasty": "唐",
        "collection_info": null
    },
    {
        "uuid": "36c7ab73dcbf2b3bc5f65e58928dd001",
        "title": "晏起",
        "author": "刘得仁",
        "content": "日过辰时犹在梦，客来应笑也求名。\n浮生自得长高枕，不向人间与命争。",
        "dynasty": "唐",
        "collection_info": null
    },
    {
        "uuid": "b13cf5e80cee3e1dc25a5f5f52491f80",
        "title": "马上别单于刘评事",
        "author": "刘得仁",
        "content": "庙谋宏远人难测，公主生还帝感深。\n天下底平须共喜，一时闲事莫惊心。",
        "dynasty": "唐",
        "collection_info": null
    },
    {
        "uuid": "5359108a1c4cfb92c8ccf3e472fd4e0c",
        "title": "赠从弟谷",
        "author": "刘得仁",
        "content": "此世荣枯岂足惊，相逢惟要眼长青。\n从来不爱三闾死，今日凭君莫独醒。",
        "dynasty": "唐",
        "collection_info": null
    },
    {
        "uuid": "83858acb18719fbba16047eb3e8528b8",
        "title": "别山居",
        "author": "刘得仁",
        "content": "万壑千岩景象开，登临未足又须回。\n凭师莫断松间路，秋月圆时弟子来。",
        "dynasty": "唐",
        "collection_info": null
    },
    {
        "uuid": "984f215cbf2ef3d94769e634797703b6",
        "title": "赠道人",
        "author": "刘得仁",
        "content": "长在城中无定业，卖丹磨镜两途贫。\n三山来往寻常事，不省曾惊市井人。",
        "dynasty": "唐",
        "collection_info": null
    },
    {
        "uuid": "0fbcc4434758d9b174a7655d0cfba735",
        "title": "对月寄同志",
        "author": "刘得仁",
        "content": "霜满中庭月在林，塞鸿频过又更深。\n支颐不语相思坐，料得君心似我心。",
        "dynasty": "唐",
        "collection_info": null
    },
    {
        "uuid": "dba26bd3a1577d21d843bd07a9790782",
        "title": "忆鹤",
        "author": "刘得仁",
        "content": "白丝翎羽丹砂顶，晓度秋烟出翠微。\n来向孤松枝上立，见人吟苦却高飞。",
        "dynasty": "唐",
        "collection_info": null
    },
    {
        "uuid": "1755ac9f0414a308c96d1c5214d22437",
        "title": "云门寺",
        "author": "刘得仁",
        "content": "上方僧又起，清磬出林初。\n吟苦晓灯暗，露零秋草疎。\n旧山多梦到，流水送愁余。\n寄寺欲经岁，惭无亲故书。",
        "dynasty": "唐",
        "collection_info": null
    },
    {
        "uuid": "c8d711800bd9b991a805fe95fe9f2739",
        "title": "中秋宿邓逸人居",
        "author": "刘得仁",
        "content": "偶与山僧宿，吟诗坐到明。\n夜凉耽月色，秋渴漱泉声。\n磵木如竿耸，窗云作片生。\n白衣闲自贵，不揖汉公卿。",
        "dynasty": "唐",
        "collection_info": null
    },
    {
        "uuid": "4024c6b59c7e5c1f395ab7c855a34230",
        "title": "句",
        "author": "刘得仁",
        "content": "外家虽是帝，当路且无亲。\n白日只如哭，黄泉免恨无。\n身闲甘旨下，白髮太平人。\n同游芳草寺，见示白云诗。\n犹祈启金口，一为动文权。\n深山寺路千层石，竹杖椶鞋便可登。",
        "dynasty": "唐",
        "collection_info": null
    },
    {
        "uuid": "5e16eafd8dddc2b20466e2f65e6db21a",
        "title": "题山院",
        "author": "权审",
        "content": "万叶风声利，一山秋气寒。\n晓霜浮碧瓦，落日度朱栏。",
        "dynasty": "唐",
        "collection_info": null
    },
    {
        "uuid": "fb6a77ee1aab72279172098e7574ca4a",
        "title": "绝句",
        "author": "权审",
        "content": "得即高歌失即休，多悲多恨谩悠悠。\n今朝有酒今朝醉，明日愁来明日愁。",
        "dynasty": "唐",
        "collection_info": null
    },
    {
        "uuid": "5f68a44107f8c3df0f549ea078e90890",
        "title": "郡中有怀寄上睦州员外杜十三兄",
        "author": "邢羣",
        "content": "城枕溪流更浅斜，丽谯连带邑人家。\n经冬野菜青青色，未腊山梅处处花。\n虽免嶂云生岭上，永无音信到天涯。\n如今岁[晏]从羁滞，心喜弹冠事不赊。",
        "dynasty": "唐",
        "collection_info": null
    },
    {
        "uuid": "24d49c74518447665bfdff4fc74bd906",
        "title": "早发灵芝望九华寄杜员外使君",
        "author": "曹汾",
        "content": "戴月早辞三秀馆，迟明初识久华峰。\n嵯嵯玉劒寒铓利，褭褭青莲翠叶重。\n奇状却疑人画出，岚光如为客添浓。\n行春若到五溪上，此处褰帷正面逢。",
        "dynasty": "唐",
        "collection_info": null
    },
    {
        "uuid": "0affddda0aa9a6924d0e27b20eee87f4",
        "title": "落花",
        "author": "严恽",
        "content": "春光冉冉归何处，更向花前把一杯。\n尽日问花花不语，为谁零落为谁开。",
        "dynasty": "唐",
        "collection_info": null
    },
    {
        "uuid": "16340343c04f69f981ec9eb8af763da7",
        "title": "题筹笔驿",
        "author": "殷潜之",
        "content": "江东矜割据，邺下夺孤嫠。\n霸畧非匡汉，宏图欲佐谁。\n奏书辞后主，仗劒出全师。\n重袭襃斜路，悬开反正旗。\n欲将苞有截，必使举无遗。\n沈虑经谋际，挥毫决胜时。\n圜觚当分画，前箸此操持。\n山秀扶英气，川流入妙思。\n算成功在彀，运去事终亏。\n命屈天方厌，人亡国自随。\n艰难推旧姓，开创极初基。\n总叹曾过地，宁探作教资。\n若归新历数，谁復顾衰危。\n报德兼明道，长留识者知。",
        "dynasty": "唐",
        "collection_info": null
    },
    {
        "uuid": "60721eaa2e4bc04b4244cbb8adbd6e57",
        "title": "送高遂赴举",
        "author": "祝元膺",
        "content": "句曲旧宅真，自产日月英。\n既涵岳渎气，安无神仙名。\n松桂逦迤色，与君相送情。",
        "dynasty": "唐",
        "collection_info": null
    },
    {
        "uuid": "fcb3e27563d727c959621182993d8b75",
        "title": "寄道友",
        "author": "祝元膺",
        "content": "两颔凝清霜，玉炉焚天香。\n为我延岁华，得入不死乡。",
        "dynasty": "唐",
        "collection_info": null
    },
    {
        "uuid": "c45fe8240714d0428e6a1964b1957acc",
        "title": "梦仙谣",
        "author": "祝元膺",
        "content": "蟾蜍夜作青冥烛，螮蝀晴为碧落梯。\n好箇分明天上路，谁教深入武陵溪。",
        "dynasty": "唐",
        "collection_info": null
    },
    {
        "uuid": "7478e98484594cee64c2ac7032bf9ded",
        "title": "句",
        "author": "祝元膺",
        "content": "雾纹斑似豹，水力健如龙。",
        "dynasty": "唐",
        "collection_info": null
    },
    {
        "uuid": "b5e596413b680657ea6a9c3a22aca693",
        "title": "贺邓璠使君正拜袁州",
        "author": "彭蟾",
        "content": "六年惠爱及黎甿，大府论功俟陟明。\n尺一诏书天上降，二千石禄世间荣。\n新添画戟门增峻，旧蹑青云路转平。\n更待皇恩醒善政，碧油幢到郡斋迎。",
        "dynasty": "唐",
        "collection_info": null
    },
    {
        "uuid": "5853dffae0a2cb461825903649582ba1",
        "title": "和严恽落花诗",
        "author": "王枢",
        "content": "花落花开人世梦，衰荣闲事且持杯。\n春风底事轻摇落，何似从来不要开。",
        "dynasty": "唐",
        "collection_info": null
    },
    {
        "uuid": "bd1f43ddb29c2670309826069de595ab",
        "title": "咏宣律和尚袈裟",
        "author": "张希復",
        "content": "共覆三衣中夜寒，披时不镇尼师坛。\n无因盖得龙宫地，畦裏尘飞叶相残。",
        "dynasty": "唐",
        "collection_info": null
    },
    {
        "uuid": "5487bb944cf43a5588b03b7086b377ad",
        "title": "莺出谷",
        "author": "钱可復",
        "content": "玉律阳和变，时禽羽翮新。\n载飞初出谷，一啭已惊人。\n拂柳宜烟暖，衝花觉露春。\n抟风翻翰疾，向日弄吭频。\n求友心何切，迁乔幸有因。\n华林高玉树，栖託及芳晨。",
        "dynasty": "唐",
        "collection_info": null
    },
    {
        "uuid": "670f03e981fb11537b472745db9661f7",
        "title": "莺出谷",
        "author": "张鹭",
        "content": "弱柳随俦匹，迁莺正及春。\n乘风音响远，映日羽毛新。\n已得辞幽谷，还将脱俗尘。\n鸳鸾方可慕，燕雀迥无邻。\n游止知难屈，飜飞在此伸。\n一枝如借便，终冀託深仁。",
        "dynasty": "唐",
        "collection_info": null
    },
    {
        "uuid": "efb19f389ce28c2414d95776d3713759",
        "title": "莺出谷",
        "author": "刘庄物",
        "content": "幸因辞旧谷，从此及芳晨。\n欲语如调舌，初飞似畏人。\n风调归影便，日暖吐声频。\n翔集知无阻，联绵贵有因。\n喜迁乔木近，宁厌对花新。\n堪念微禽意，关关也爱春。",
        "dynasty": "唐",
        "collection_info": null
    },
    {
        "uuid": "45d17b733f94aea07d543528305b3576",
        "title": "题吕食新水阁兼寄南商州郎中",
        "author": "朱景玄",
        "content": "丹槛初结构，孤高冠清川。\n庭临谷中树，檐落山上泉。\n晓色挂残月，夜声杂繁絃。\n青春去如水，康乐归何年。",
        "dynasty": "唐",
        "collection_info": null
    },
    {
        "uuid": "d9e47c5d8db9b64ffe57044583bd2d7c",
        "title": "华山南望春",
        "author": "朱景玄",
        "content": "灵岳多异状，巉巉出虚空。\n闲云恋岩壑，起灭苍翠中。\n皓气澄野水，神光秘琼宫。\n鹤巢前林雪，瀑落满涧风。\n春尽花未发，川迴路难穷。\n何因着山屐，鹿迹寻羊公。",
        "dynasty": "唐",
        "collection_info": null
    },
    {
        "uuid": "b21d744fa8e4fa32b1c6c812b755d24e",
        "title": "水阁",
        "author": "朱景玄",
        "content": "楼居半池上，澄影共相空。\n谢守题诗处，莲开净碧中。",
        "dynasty": "唐",
        "collection_info": null
    },
    {
        "uuid": "221f23c948e05eb5446699efed0c9798",
        "title": "迎风亭",
        "author": "朱景玄",
        "content": "山雨留清气，溪飙送早凉。\n时回石门步，阶下碧云光。",
        "dynasty": "唐",
        "collection_info": null
    },
    {
        "uuid": "e5df4d3fe46b318de93a31c78849ed81",
        "title": "双槠亭",
        "author": "朱景玄",
        "content": "连檐对双树，冬翠夏无尘。\n未肯惭桃李，成阴不待春。",
        "dynasty": "唐",
        "collection_info": null
    },
    {
        "uuid": "44d899465357b94d01b3f9d57463cd84",
        "title": "莲亭",
        "author": "朱景玄",
        "content": "回塘最幽处，拍水小亭开。\n莫怪阑干湿，鵁鶄夜宿来。",
        "dynasty": "唐",
        "collection_info": null
    },
    {
        "uuid": "6fcc92daad333fdca268566ce2a81f3c",
        "title": "中峯亭",
        "author": "朱景玄",
        "content": "中峯上翠微，窗晓早霞飞。\n几引登山屐，春风踏雪归。",
        "dynasty": "唐",
        "collection_info": null
    },
    {
        "uuid": "a762187f5874ccdd824217bc570b5f5e",
        "title": "飞云亭",
        "author": "朱景玄",
        "content": "上结孤圆顶，飞轩出泰清。\n有时迷处所，梁栋晓云生。",
        "dynasty": "唐",
        "collection_info": null
    },
    {
        "uuid": "2627380008cf4f776ca2ab8a9779acf6",
        "title": "四望亭",
        "author": "朱景玄",
        "content": "高亭羣峰首，四面俯晴川。\n每见晨光晓，阶前万井烟。",
        "dynasty": "唐",
        "collection_info": null
    },
    {
        "uuid": "8ccea844ce811428ce7f293f61509720",
        "title": "望莲台",
        "author": "朱景玄",
        "content": "秋台好登望，菡萏发清池。\n半似红颜醉，凌波欲暮时。",
        "dynasty": "唐",
        "collection_info": null
    },
    {
        "uuid": "c9b4a2785e85ffc4b986596f74443963",
        "title": "茶亭",
        "author": "朱景玄",
        "content": "静得尘埃外，茶芳小华山。\n此亭真寂寞，世路少人闲。",
        "dynasty": "唐",
        "collection_info": null
    },
    {
        "uuid": "564d1481a231f6b66f59b7e8c4a4333d",
        "title": "宿新安村步",
        "author": "朱景玄",
        "content": "淅淅寒流涨浅沙，月明空渚徧芦花。\n离人偶宿孤村下，永夜闻砧一两家。",
        "dynasty": "唐",
        "collection_info": null
    },
    {
        "uuid": "ce376a76cfdeedf2433609d15fdf5497",
        "title": "远闻本郡行春到旧山二首 一",
        "author": "朱景玄",
        "content": "一身从宦留京邑，五马遥闻到旧山。\n已领烟霞光野径，深惭老幼候柴关。",
        "dynasty": "唐",
        "collection_info": null
    },
    {
        "uuid": "e24929a844adc5cd19c33c28da02a48b",
        "title": "远闻本郡行春到旧山二首 二",
        "author": "朱景玄",
        "content": "清风借响松筠外，画隼停晖水石间。\n定掩溪名在图传，共知轩盖此登攀。",
        "dynasty": "唐",
        "collection_info": null
    },
    {
        "uuid": "f8bf10563e112073010bd565e06239f9",
        "title": "和崔使君临发不得观积雪",
        "author": "朱景玄",
        "content": "贫居稍与池塘近，旬日轩车不降来。\n一树琼花空有待，晓风看落满青苔。",
        "dynasty": "唐",
        "collection_info": null
    },
    {
        "uuid": "baa21e12adade8fa94519b0eba44c71f",
        "title": "句",
        "author": "朱景玄",
        "content": "塞鸿先秋去，边草入夏生。",
        "dynasty": "唐",
        "collection_info": null
    },
    {
        "uuid": "94a1878040f4d5fb55e156aa19f834d5",
        "title": "别青州妓段东美 一",
        "author": "薛宜僚",
        "content": "经年邮驿许安栖，一会他乡别恨迷。\n今日海帆飘万里，不堪肠断对含啼。",
        "dynasty": "唐",
        "collection_info": null
    },
    {
        "uuid": "8f84e3070905ff9a9a10395120e1437c",
        "title": "别青州妓段东美 二",
        "author": "薛宜僚",
        "content": "阿母桃花方似锦，王孙草色正如烟。\n不须更向沧溟望，惆怅欢情恰一年。",
        "dynasty": "唐",
        "collection_info": null
    },
    {
        "uuid": "e19592b79f7f458a04feee9d4ba055ec",
        "title": "咏韦皋",
        "author": "郭圆",
        "content": "宣父从周又适秦，昔贤谁少出风尘。\n当时甚讶张延赏，不识韦皋是贵人。",
        "dynasty": "唐",
        "collection_info": null
    },
    {
        "uuid": "a741930bbd8638c90b3cc9426fd08c5d",
        "title": "进宣宗收復河湟诗",
        "author": "崔铉",
        "content": "边陲万里注恩波，宇宙羣芳洽凯歌。\n右地名王争解辫，远方戎垒尽投戈。\n烟尘永息三秋戍，瑞气遥清九折河。\n共遇圣明千载运，更观俗阜与时和。",
        "dynasty": "唐",
        "collection_info": null
    },
    {
        "uuid": "557efe8f6ba444de34051d4e3d7c9a88",
        "title": "咏架上鹰",
        "author": "崔铉",
        "content": "天边心胆架头身，欲拟飞腾未有因。\n万里碧霄终一去，不知谁是解绦人。",
        "dynasty": "唐",
        "collection_info": null
    },
    {
        "uuid": "cd85139d4ebd45c92ac021a3812da650",
        "title": "越亭二十韵",
        "author": "元晦",
        "content": "乏才叨八使，徇禄非三顾。\n南服颁诏条，东林证迷误。\n未闻述职效，偶脱嚣烦趣。\n激水浚㘭塘，缘崖欹磴步。\n西岩焕朝旭，深壑囊宿雾。\n影气爽衣巾，凉飔轻杖履。\n临高神虑寂，远眺川原布。\n孤帆逗汀烟，飜鵶集江树。\n独探洞府静，怳若偓佺遇。\n一瞬契真宗，百年成妄故。\n孱颜石户启，杳霭溪云度。\n松籁韵宫商，鸳甍势翔遡。\n津梁危彴架，济物虚舟渡。\n环流驰羽觞，金英妬妆嫮。\n笳吟寒垒迥，鸟噪空山暮。\n怅望麋鹿心，低迴车马路。\n悬冠谢陶令，褫佩怀疏傅。\n遐想蜕缨緌，徒惭恤襦袴。\n福盈祸之倚，权胜道所恶。\n何必栖禅关，无言自冥悟。",
        "dynasty": "唐",
        "collection_info": null
    },
    {
        "uuid": "441bc1e9f8287048ab574a75bffe4b18",
        "title": "除浙东留题桂郡林亭",
        "author": "元晦",
        "content": "紫泥远自金銮降，朱斾翻驰镜水头。\n陶令风光偏畏夜，子牟衰鬓暗惊秋。\n西隣月色何时见，南国春光岂再游。\n莫遣艳歌催客醉，不堪回首翠蛾愁。",
        "dynasty": "唐",
        "collection_info": null
    },
    {
        "uuid": "1edc1a5ad90b6d1d7b38352549496af6",
        "title": "句",
        "author": "元晦",
        "content": "石静如开镜，山高若耸莲。\n笋竿抽玉管，花蔓缀金钿。",
        "dynasty": "唐",
        "collection_info": null
    },
    {
        "uuid": "8d7bd29cf8889087bb7524fa5bf02571",
        "title": "和元常侍除浙东留题",
        "author": "路贯",
        "content": "谢安致理逾三载，黄霸清声彻九重。\n犹辍佩环归凤阙，且将仁政到稽峯。\n林间立马罗千骑，池上开筵醉一钟。\n共喜甘棠有新咏，独惭霜鬓又攀龙。",
        "dynasty": "唐",
        "collection_info": null
    },
    {
        "uuid": "c43fb910c96042ea68465d1c85c01587",
        "title": "赠巩畴",
        "author": "郑熏",
        "content": "密雪松桂寒，书窗导余清。\n风憾冰玉碎，阶前琴磬声。\n榻静几砚洁，帙散缣缃明。\n高论展僧肇，精言资巩生。\n立意加玄虚，析理分纵横。\n万化悉在我，一物安能惊。\n江海何所动，丘山常自平。\n迟速不相阂，后先徒起争。\n镜照分妍丑，秤称分重轻。\n颜容宁入鑑，铢两岂关衡。\n蕴微道超忽，剖镫音泠泠。\n纸上掣牢键，舌端摇利兵。\n圆澈保直性，客尘排妄情。\n有住即非住，无行即是行。\n疏越舍朱絃，哇淫鄙秦筝。\n淡薄贵无味，羊斟惭大羹。\n洪远包干坤，幽窅潜沈冥。\n罔烦跬步举，顿达万里程。\n庐远尚莫晓，隐留曾误听。\n直须持妙说，共诣毗耶城。",
        "dynasty": "唐",
        "collection_info": null
    },
    {
        "uuid": "61f017c420128860b266c645da7593ec",
        "title": "句",
        "author": "郑熏",
        "content": "项斯逢水部，谁道不关情。",
        "dynasty": "唐",
        "collection_info": null
    },
    {
        "uuid": "c7aaf32a10384771046b336b6e7a6bf8",
        "title": "镊白曲",
        "author": "薛逢",
        "content": "去年镊白鬓，境裏犹堪认年少。\n今年镊白髮，两眼昏昏手战跳。\n满酌浓酹假颜色，颜色不扬翻自笑。\n少年曾读古人书，本期独善安有余。\n虽盖长安一片瓦，未遑卒岁容宁居。\n前年依亚成都府，月请俸緍六十五。\n妻儿骨肉愁欲来，偏梁阁道归得否。\n长安六月尘亘天，池塘鼎沸林欲燃。\n合家恸哭出门送，独驱匹马陵山巅。\n到官只是推诚信，终日兢兢幸无恡。\n丞相知怜为小心，忽然奏佩专城印。\n专城俸入一倍多，况兼职禄霜峨峨。\n山妻稚女悉迎到，时列绿罇酣酒歌。\n醉来便向罇前倒，风月满头丝皓皓。\n虽然减得阖门忧，又加去国五年老。\n五年老，知奈何，来日少，去日多。\n金锤锤碎黄金镊，更唱罇前老去歌。",
        "dynasty": "唐",
        "collection_info": null
    },
    {
        "uuid": "4a0aac230556f135891db1654f08c8fa",
        "title": "君不见",
        "author": "薛逢",
        "content": "君不见，马侍中，气吞河朔称英雄。\n君不见，韦太尉，二十年前镇蜀地。\n一朝冥漠归下泉，功业胜名两憔悴。\n奉诚园裏篙棘生，长兴街南沙路平。\n当时带砺在何处，今日子孙无地耕。\n或闻羁旅甘常调，簿尉文参各天表。\n清明纵便天使来，一把纸钱风树杪。\n碑文半缺碑堂摧，祁连冢象狐兔开。\n野花似雪落何处，棠棃树下香风来。\n马侍中，韦太尉，盛去衰来片时事。\n人生倏忽一梦中，何必深深固权位。",
        "dynasty": "唐",
        "collection_info": null
    },
    {
        "uuid": "ad8f68888fca347e90cfc6c98b1e9fdd",
        "title": "老去也",
        "author": "薛逢",
        "content": "惆怅人生不满百，一事无成头雪白。\n迴看幼累与老妻，俱是途中远行客。\n匣中旧镜照胆明，昔曾见我髭未生。\n朝巾暮栉不自省，老皮皴皱文纵横。\n合掌髻子蒜许大，此日方知非是我。\n暗数七旬能几何，不觉中肠热如火。\n老去也，争奈何，敲酒盏，唱短歌。\n短歌未竟日已没，月映西南庭树柯。",
        "dynasty": "唐",
        "collection_info": null
    },
    {
        "uuid": "4cc91754db89c51ab761aa23300131f7",
        "title": "追昔行",
        "author": "薛逢",
        "content": "朝光如飞犹尚可，暮更如箭不容卧。\n犍为穿城更漏频，一一皆从枕边过。\n一夕凡几更，一更凡几声。\n青春枉向镜中老，白髮虚从愁裏生。\n曾窥帝里东邻女，自比桃花镜中许。\n一朝嫁得征戌儿，荷戈千里防秋去。\n去时只作旦暮期，别后生死俱不知。\n风惊粉色入蝉鬓，愁送镜花潜堕枝。\n前年因出长安陌，见一女人头雪白。\n日中扶杖憇树阴，髣髴形容认相识。\n向予吁嗟还独语，曾与君家邻舍住。\n当时妾嫁与征人，几向墙头诮夫主。\n花开叶洛何推迁，屈指数当三十年。\n眉头薤叶同枯叶，琴上朱弦成断弦。\n嫁时宝镜依然在，鹊影菱花满光彩。\n梦裏长嗟离别多，愁中不觉颜容改。\n叹息人生能几何，喜君颜貌未蹉跎。\n因君下马重相顾，请奏青门肠断歌。",
        "dynasty": "唐",
        "collection_info": null
    },
    {
        "uuid": "beb7a204422acd10d399867f7bc4964a",
        "title": "醉春风",
        "author": "薛逢",
        "content": "去年春似今年春，依旧野花愁杀人。\n犍为县裏古城上，开是好花飞是尘。\n戏蝶狂蜂相往返，一枝花上声千万。\n时节先从暖处开，北枝未发南枝晚。\n江城太守鬚髯苍，忽然置酒开华堂。\n歌儿舞女亦随后，暂醉始知天地长。\n顷年曾作东周掾，同舍寻春屡开宴。\n斗门亭上柳如丝，洛水桥边月如练。\n洛阳风俗不禁街，骑马夜归香满怀。\n坐客争吟云碧句，美人醉赠珊瑚钗。\n日往月来何草草，今年又校三年老。\n槽中骏马不能骑，惆怅落花开满道。\n为报时人知不知，看花对酒定无疑。\n君看野外孤坟下，石羊石马是谁家。",
        "dynasty": "唐",
        "collection_info": null
    },
    {
        "uuid": "3240b31ed24f759c4b27a48512bd1717",
        "title": "邻相反行",
        "author": "薛逢",
        "content": "东家有儿年十五，只向田园独辛苦。\n夜开沟水遶稻田，晓叱耕牛垦塉土。\n西家有儿纔弱龄，仪容清峭云鹤形。\n涉书猎史无早暮，坐期朱紫如拾青。\n东家西家两相诮，西儿笑东东又笑。\n西云养志与荣名，彼此相非不同调。\n东家自云虽辛苦，躬耕早暮及所亲。\n男舂女爨二十载，堂上未为衰老人。\n朝机暮织还充体，余者到兄还及弟。\n春秋伏腊长在家，不许妻奴暂违礼。\n尔今二十方读书，十年取第三十余。\n往来途路长离别，几人便得昇公车。\n纵令得官身须老，衔恤终天向谁道。\n百年骨肉归下泉，万里枌榆长秋草。\n我今躬耕奉所天，耘锄刈获当少年。\n面上笑添今日喜，肩头薪续厨中烟。\n纵使此身头雪白，又有儿孙还稼穑。\n家藏一卷古孝经，世世相传皆得力。\n为报西家知不知，何须谩笑东家儿。\n生前不得供甘滑，殁后扬名徒尔为。",
        "dynasty": "唐",
        "collection_info": null
    },
    {
        "uuid": "a86eafba4c829b8efdeded717f91d31c",
        "title": "灵台家兄古镜歌",
        "author": "薛逢",
        "content": "一尺圆潭深黑色，篆文如丝人不识。\n耕夫云住赫连城，赫连城下亲耕得。\n镜上磨莹一月余，日中渐见菱花舒。\n金膏洗拭鉎涩尽，黑云吐出新蟾蜍。\n人言此是千年物，百鬼闻之形暗栗。\n玉匣曾经龙照来，岂宜更鉴农夫质。\n有时霹雳半夜惊，窗中飞电如晦明。\n盘龙鳞胀玉匣溢，牙爪触风时有声。\n耕夫不解珍灵异，翻惧赫连神作祟。\n十千卖与灵台兄，百丈灵湫坐中至。\n溢匣水色如玉倾，儿童不敢窥泓澄。\n寒光照人近不得，坐愁雷电湫中生。\n吾兄吾兄须爱惜，将来慎勿虚抛掷。\n兴云致雨会有时，莫谴红床秽灵迹。",
        "dynasty": "唐",
        "collection_info": null
    },
    {
        "uuid": "7796aa83501345e3b76d833f06ac675f",
        "title": "观竞渡",
        "author": "薛逢",
        "content": "三月三日天清明，杨花绕江啼晓莺。\n使君未出郡斋内，江上已闻齐和声。\n使君出时皆有引，马前已被红旗阵。\n两岸罗衣破鼻香，银钗照日如霜刃。\n鼓声三下红旗开，两龙跃出浮水来。\n擢影斡波飞万劒，鼓声劈浪鸣千雷。\n雷声衝急波相近，两龙望标目如瞬。\n江上人呼霹雳声，竿头綵挂虹霓晕。\n前船抢水已得标，后船失势空挥桡。\n疮眉血首争不定，输岸一朋心似烧。\n只将标示输赢赏，两岸十舟五来往。\n须臾戏罢各东西，竞脱文身请书上。\n吾今细观竞渡儿，何殊当路权相持。\n不思得所各休去，会到摧舟折楫时。",
        "dynasty": "唐",
        "collection_info": null
    },
    {
        "uuid": "e7f5dd38038090c248b68a14b359a75e",
        "title": "酬牛秀才登楼见示",
        "author": "薛逢",
        "content": "旅馆再经秋，心烦懒上楼。\n年光同过隙，人事且随流。\n骨肉凭书问，乡关託梦游。\n所嗟山郡酒，倾尽只添忧。",
        "dynasty": "唐",
        "collection_info": null
    },
    {
        "uuid": "ad483a1b861d08ba55cd53814c9e023c",
        "title": "夏夜宴明月湖",
        "author": "薛逢",
        "content": "夏夜宴南湖，琴觞兴不孤。\n月摇天上桂，星泛浦中珠。\n助照萤随舫，添盘笋迸厨。\n圣朝思静默，堪守谷中愚。",
        "dynasty": "唐",
        "collection_info": null
    },
    {
        "uuid": "3646ff5639a229e8c040ac65ff505ab1",
        "title": "大水",
        "author": "薛逢",
        "content": "暴雨逐惊雷，从风忽骤来。\n浪驱三岛至，江拆二仪开。\n势恐圆枢折，声疑厚轴摧。\n冥心问元化，天眼几时回。",
        "dynasty": "唐",
        "collection_info": null
    },
    {
        "uuid": "ce3aaa5ed616b61671e0ba55887475fb",
        "title": "席上酬东川严中丞叙旧见赠",
        "author": "薛逢",
        "content": "昔记披云日，今逾二十年。\n声名俱是梦，恩旧半归泉。\n朱绂惭衰齿，红妆惨别筵。\n离歌正凄切，休更促危弦。",
        "dynasty": "唐",
        "collection_info": null
    },
    {
        "uuid": "ebffe04349b85ee7d9c47ea3ffc7a8df",
        "title": "禁火",
        "author": "薛逢",
        "content": "日日冒烟尘，忽忽禁火辰。\n塞榆关水湿，边草贼迴春。\n岁月伤风迈，疮痍念苦辛。\n沙中看白骨，肠断故乡人。",
        "dynasty": "唐",
        "collection_info": null
    },
    {
        "uuid": "7c74b77ca356a5ad908cf2980686ee9d",
        "title": "咏柳",
        "author": "薛逢",
        "content": "弱植惊风急自伤，暮来翻遣思悠扬。\n曾飘紫陌随高下，敢拂朱阑竞短长。\n萦砌乍飞还乍舞，扑池如雪又如霜。\n莫令歧路频攀折，渐拟垂阴到画堂。",
        "dynasty": "唐",
        "collection_info": null
    },
    {
        "uuid": "88d136e5d696588715161c18d73c21bd",
        "title": "宫词",
        "author": "薛逢",
        "content": "十二楼中尽晓妆，望仙楼上望君王。\n锁衔金兽连环冷，水滴铜龙昼漏长。\n云髻罢梳还对镜，罗衣欲换更添香。\n遥窥正殿帘开处，袍袴宫人扫御床。",
        "dynasty": "唐",
        "collection_info": null
    },
    {
        "uuid": "ab7329c61be1ac76baf454d6a36c134c",
        "title": "长安春日",
        "author": "薛逢",
        "content": "穷途日日困泥沙，上苑年年好物华。\n荆棘不当车马道，管弦长奏绮罗家。\n王孙草上悠扬蝶，少女风前烂熳花。\n懒出任从游子笑，入门还是旧生涯。",
        "dynasty": "唐",
        "collection_info": null
    },
    {
        "uuid": "9dd26279bef3d5b84f5d85709b3e871a",
        "title": "韦寿博书斋",
        "author": "薛逢",
        "content": "玄晏先生已白头，不随鹓鹭狎羣鸥。\n元卿谢免开三径，平仲朝归卧一裘。\n醉后独知殷甲子，病来犹作晋春秋。\n尘缨未濯今如此，野水无情处处流。",
        "dynasty": "唐",
        "collection_info": null
    },
    {
        "uuid": "e02ef9b9d1440aa9d59d4e1ebbe4adee",
        "title": "潼关河亭",
        "author": "薛逢",
        "content": "重冈如抱岳如蹲，屈曲秦川势自尊。\n天地併功开帝宅，山河相凑束龙门。\n橹声呕轧中流渡，柳色微茫远岸村。\n满眼波涛终古事，年来惆怅与谁论。",
        "dynasty": "唐",
        "collection_info": null
    },
    {
        "uuid": "a20b441d740844a192dcc16b11b6a3ee",
        "title": "送衢州崔员外",
        "author": "薛逢",
        "content": "笑分铜虎别京师，岭下山川想到时。\n红树暗藏殷浩宅，绿萝深覆偃王祠。\n风茅向暖抽书带，露竹迎风舞钓丝。\n休指岩西数归日，知君已负白云期。",
        "dynasty": "唐",
        "collection_info": null
    },
    {
        "uuid": "1e88bbc15f8ecfdcebd55d3d4df10e8d",
        "title": "开元后乐",
        "author": "薛逢",
        "content": "莫奏开元旧乐章，乐中歌曲断人肠。\n郐王玉笛三更咽，虢国金车十里香。\n一自犬戎生苏北，便从征战老汾阳。\n中原骏马搜求尽，沙苑年来草又芳。",
        "dynasty": "唐",
        "collection_info": null
    },
    {
        "uuid": "cc1d0d3c2ec53cca203ad18c1a37eacd",
        "title": "汉武宫辞",
        "author": "薛逢",
        "content": "汉武清斋夜筑坛，自斟明水醮仙官。\n殿前玉女移香案，云际金人捧露盘。\n绛节几时还入梦，碧桃何处更骖鸾？茂陵烟雨埋弓劒，石马无声蔓草寒。",
        "dynasty": "唐",
        "collection_info": null
    },
    {
        "uuid": "f7561dcd35e4a662be9130d06b38bf96",
        "title": "潼关驿亭",
        "author": "薛逢",
        "content": "河上关门日日开，古今名利旋堪哀。\n终军壮节埋黄土，杨震丰碑翳绿苔。\n寸禄应知霑有分，一官常惧处非才。\n犹惊往岁同袍者，尚逐江东计吏来。",
        "dynasty": "唐",
        "collection_info": null
    },
    {
        "uuid": "c0b7e47919411a84c31a0d062d6e294e",
        "title": "五峯隠者",
        "author": "薛逢",
        "content": "烟霞壁立水溶溶，路转崖回旦暮中。\n鸂鶒畏人沈涧月，山羊投石挂岩松。\n高斋既许陪云宿，晚稻何妨为客舂。\n今日见君嘉遯处，悔将名利役疎慵。",
        "dynasty": "唐",
        "collection_info": null
    },
    {
        "uuid": "d4e24e932028c9f2f9414fed24f63993",
        "title": "上吏部崔相公",
        "author": "薛逢",
        "content": "龙门曾共战惊澜，雷电浮云出浚湍。\n紫府有名同羽化，碧霄无路却泥蟠。\n公车未结王生袜，客路虚弹贡禹冠。\n今日垆锤任真宰，暂回风水不应难。",
        "dynasty": "唐",
        "collection_info": null
    },
    {
        "uuid": "d94835643a3212c0fc92310179a4f08e",
        "title": "送刘郎中牧杭州",
        "author": "薛逢",
        "content": "一州横制浙江湾，台榭参差积翠间。\n楼下潮回沧海浪，枕边云起剡溪山。\n吴江水色连堤阔，越俗舂声隔岸还。\n圣代牧人无远近，好将能事济清闲。",
        "dynasty": "唐",
        "collection_info": null
    },
    {
        "uuid": "ef96d284fc42777039be3711cd89761b",
        "title": "贫女吟",
        "author": "薛逢",
        "content": "残妆满面泪阑干，几许幽情欲话难。\n云髻懒梳愁拆凤，翠蛾羞照恐惊鸾。\n南邻送女初鸣佩，北里迎妻已梦兰。\n惟有深闺顦顇质，年年长凭绣床看。",
        "dynasty": "唐",
        "collection_info": null
    },
    {
        "uuid": "02af628a7bb6f64d0000bb160e5083c5",
        "title": "夜宴观妓",
        "author": "薛逢",
        "content": "灯火荧煌醉客豪，捲帘罗绮艳仙桃。\n纤腰怕束金蝉断，鬓髪宜簪白燕高。\n愁傍翠蛾深八字，笑回丹脸利双刀。\n无因得荐阳台梦，愿拂余香到缊袍。",
        "dynasty": "唐",
        "collection_info": null
    },
    {
        "uuid": "a47d74603a099c6390d5ef2820ff24bf",
        "title": "送西川杜司空赴镇",
        "author": "薛逢",
        "content": "黑眉玄髪尚依然，紫绶金章五十年。\n三入凤池操国柄，八分龙节付兵权。\n东周城阙中天外，西蜀楼台落日边。\n莫遣洪垆旷真宰，九流人物待陶甄。",
        "dynasty": "唐",
        "collection_info": null
    },
    {
        "uuid": "5978e79c5fb3a5d5549ba3ffef4b7835",
        "title": "长安夜雨",
        "author": "薛逢",
        "content": "滞雨通宵又彻明，百忧如草雨中生。\n心关桂玉天难晓，运落风波梦亦惊。\n压树早鸦飞不散，到窗寒鼓湿无声。\n当年志气俱消尽，白髮新添四五茎。",
        "dynasty": "唐",
        "collection_info": null
    },
    {
        "uuid": "abd3da2847fcfa66874533a83597eedf",
        "title": "猎骑",
        "author": "薛逢",
        "content": "兵印对封入卫稀，碧空云尽早霜微。\n浐川桑落鵰初下，渭曲禾收兔正肥。\n陌上管弦清似语，草头弓马疾如飞。\n岂知万里黄云戍，血迸金疮卧铁衣。",
        "dynasty": "唐",
        "collection_info": null
    },
    {
        "uuid": "c28b3c0a893b61c52d6d467208ab4f9b",
        "title": "金城宫",
        "author": "薛逢",
        "content": "忆昔明皇初御天，玉舆频此驻神仙。\n龙盘藻井喷红艳，兽坐金床吐碧烟。\n云外笙歌岐薛醉，月中台榭后妃眠。\n自从戎马生河雒，深锁篷莱一百年。",
        "dynasty": "唐",
        "collection_info": null
    },
    {
        "uuid": "743e173330f6e202b929f8b2b19998c7",
        "title": "惊秋",
        "author": "薛逢",
        "content": "露竹风蝉昨夜秋，百年心事付东流。\n明霜义分成虚话，阜俗文章惜暗投。\n长笑李斯称溷鼠，每多庄叟喻牺牛。\n五湖烟水盈归梦，芦荻花中一钓舟。",
        "dynasty": "唐",
        "collection_info": null
    },
    {
        "uuid": "86c9f8e933a7e4731a53ed708983c8a1",
        "title": "六街尘",
        "author": "薛逢",
        "content": "六街尘起鼓冬冬，马足车输在处通。\n百役并驱衣食内，四民长走路岐中。\n年光与物随流水，世事如花落晓风。\n名利到身无了日，不知今古旋成空。",
        "dynasty": "唐",
        "collection_info": null
    },
    {
        "uuid": "c36f2a92f26334931aea6e13822c2d80",
        "title": "悼古",
        "author": "薛逢",
        "content": "细推今古事堪愁，贵贱同归土一丘。\n汉武玉堂人岂在，石家金谷水空流。\n光阴自旦还将暮，草木从春又到秋。\n闲事与时俱不了，且将身暂醉乡游。",
        "dynasty": "唐",
        "collection_info": null
    },
    {
        "uuid": "f8df85af7b8ffd21d64efdf0455e8781",
        "title": "九华观废月池",
        "author": "薛逢",
        "content": "曾发箫声水槛前，夜蟾寒沼两婵娟。\n微波有恨终归海，明月无情却上天。\n白鸟带将林外雪，绿荷枯尽渚中莲。\n荣华不肯人间住，须读庄生第一篇。",
        "dynasty": "唐",
        "collection_info": null
    },
    {
        "uuid": "75f75aa9e6c6fb5f17cd591cffa6cd9f",
        "title": "社日游开元观",
        "author": "薛逢",
        "content": "松栢当轩蔓桂篱，古坛衰草暮风吹。\n荒凉院宇无人到，寂寞烟霞只自知。\n浪渍法堂余像设，水存虚殿半科仪。\n因求天宝年中梦，故事分明载折碑。",
        "dynasty": "唐",
        "collection_info": null
    },
    {
        "uuid": "1bac64989736b465ebcf7c6914697f57",
        "title": "九日曲池游眺",
        "author": "薛逢",
        "content": "陌上秋风动酒旗，江头丝竹竞相追。\n正当海晏河清日，便是修文偃武时。\n绣毂尽为行乐伴，艳歌皆属太平诗。\n微臣辛忝颁尧历，一望郊原惬所思。",
        "dynasty": "唐",
        "collection_info": null
    },
    {
        "uuid": "04f2b59058690366450068e3ce2801c0",
        "title": "九日郡斋有感",
        "author": "薛逢",
        "content": "白日贪长夜更长，百般无意更思量。\n三冬不见秦中雪，九日惟添鬓畔霜。\n霞泛水文沈暮色，树凌金气发秋光。\n楼前野菊无多少，一雨重开一番黄。",
        "dynasty": "唐",
        "collection_info": null
    },
    {
        "uuid": "2e5ac2f27d9c9d5ccd9b83d39b8d58a9",
        "title": "九日嘉州发军亭即事",
        "author": "薛逢",
        "content": "三江分注界平沙，何处云山是我家？无鹤洲中翻白浪，掬金滩上折黄花。\n不愁故国归无日，却恨浮名苦有涯。\n向暮洒酣宾客散，水天狼籍变余霞。",
        "dynasty": "唐",
        "collection_info": null
    },
    {
        "uuid": "bedcab1ef956f0a597ff263b75044b6d",
        "title": "九日雨中言怀",
        "author": "薛逢",
        "content": "餻果盈前益自愁，那堪风雨滞刀州。\n单床冷席他乡梦，紫榝黄花故国秋。\n万里音书何寂寂，百年生计甚悠悠。\n潜将满眼思家泪，洒寄长江东北流。",
        "dynasty": "唐",
        "collection_info": null
    },
    {
        "uuid": "c8dc137544a7c82aa88082bfc144eef8",
        "title": "题劒门先寄上西蜀杜司徒",
        "author": "薛逢",
        "content": "峭壁横空限一隅，划开元气建洪枢。\n梯航百货通邦计，键闭诸蛮屏帝都。\n西蹙犬戎威北狄，南吞荆郢制东吴。\n千年管钥谁熔范，只自先天造化炉。",
        "dynasty": "唐",
        "collection_info": null
    },
    {
        "uuid": "707a8c38d4248a4b44b7e7f8bf2262ea",
        "title": "八月初一驾幸延喜楼看冠带降戎",
        "author": "薛逢",
        "content": "城头旭日照阑干，城下降戎綵仗攒。\n九陌尘埃千骑合，万方臣妾一声欢。\n楼台乍仰中天易，衣服初迴左袵难。\n清水莫教波浪浊，从今赤岭属长安。",
        "dynasty": "唐",
        "collection_info": null
    },
    {
        "uuid": "ef16991fb286ca8a07b21bbc7723deb9",
        "title": "送司徒相公赴阙",
        "author": "薛逢",
        "content": "丞相衔恩赴阙时，锦城寒菊始离披。\n龙媒旧识朝天路，鸡树长虚入梦枝。\n十载殿廷连步武，雨来庸蜀抚疲羸。\n莫愁中土无人识，自有明明圣主知。",
        "dynasty": "唐",
        "collection_info": null
    },
    {
        "uuid": "ffa581a60083b8d01366c7cdc99cfee1",
        "title": "送灵州田尚书",
        "author": "薛逢",
        "content": "阴风猎猎满旗竿，白草飕飕劒气攒。\n九姓羌浑随汉节，六州蕃落从戎鞍。\n霜中入塞琱弓硬，月下翻营玉帐寒。\n今曰路傍谁不指，穰苴门户惯登坛。",
        "dynasty": "唐",
        "collection_info": null
    },
    {
        "uuid": "13b4c2362abf4e77b0fdb1df722378e5",
        "title": "座中走笔送前萧使君",
        "author": "薛逢",
        "content": "笙歌惨惨咽离筵，槐柳阴阴五月天。\n未学苏秦荣佩印，却思平子赋归田。\n芙蓉欲绽溪边蘂，杨柳初迷渡口烟。\n自笑无成今老大，送君垂泪郭门前。",
        "dynasty": "唐",
        "collection_info": null
    },
    {
        "uuid": "522e58c08a43fc9f809cfb1e6c61b091",
        "title": "重送徐州李从事商隠",
        "author": "薛逢",
        "content": "晓乘征骑带犀渠，醉别都门惨袂初。\n莲府望高秦御史，柳营官重汉尚书。\n斩蛇泽畔人烟晓，戏马台前树影疎。\n尺组挂身何用处，古来名利尽丘墟。",
        "dynasty": "唐",
        "collection_info": null
    },
    {
        "uuid": "df0073d8a6e41204c6d16fa656691a75",
        "title": "醉中闻甘州",
        "author": "薛逢",
        "content": "老听笙歌亦解愁，醉中因遣合甘州。\n行追赤岭千山外，坐想黄河一曲流。\n日暮岂堪征妇怨，路傍能结旅人愁。\n左绵刺史心先死，泪满朱弦催白头。",
        "dynasty": "唐",
        "collection_info": null
    },
    {
        "uuid": "c69a06b26011e65e02e482ed9d0c4f80",
        "title": "北亭醉后叙旧赠东川陈书记",
        "author": "薛逢",
        "content": "二十年前事尽空，半随波浪半随风。\n谋身喜断韩鸡尾，辱命羞携楚鹊笼。\n符竹谬分锦水外，妻孥犹隔散关东。\n临岐莫怪朱弦绝，曾是君家入爨桐。",
        "dynasty": "唐",
        "collection_info": null
    },
    {
        "uuid": "d55c1ecaa127024f7ca1e3761923e6ee",
        "title": "宣政殿前陪位观册顺宗宪宗皇帝尊号",
        "author": "薛逢",
        "content": "楼头钟鼓遰相催，曙色当衙晓仗开。\n孔雀扇分香案出，兖龙衣动册函来。\n金泥照耀传中旨，玉节从容引上台。\n盛礼永尊徽号毕，圣慈南面不胜哀。",
        "dynasty": "唐",
        "collection_info": null
    },
    {
        "uuid": "9a2e629993bd3c589ef018cf39930cb6",
        "title": "元日楼前观仗 一",
        "author": "薛逢",
        "content": "千门曙色鏁寒梅，五夜疎钟晓箭催。\n宝马占堤朝阙去，香车争路进名来。\n天临玉几班初合，日照金鸡仗欲迴。\n更傍紫微瞻北斗，上林佳气满楼台。",
        "dynasty": "唐",
        "collection_info": null
    },
    {
        "uuid": "48d2809b1b28855b473c411b213060f2",
        "title": "元日楼前观仗 二",
        "author": "薛逢",
        "content": "曈曈初日照楼台，漠漠祥云雉扇开。\n星驻冕旒三殿晓，云翻珠翠六宫来。\n山呼圣寿烟霞动，风转金章鸟兽迴。\n欲识普恩无远近，万方欢忭一声雷。",
        "dynasty": "唐",
        "collection_info": null
    },
    {
        "uuid": "8def32b036f84704fc66d2ddf069d32b",
        "title": "醉中看花因思去岁之任",
        "author": "薛逢",
        "content": "去岁乘轺出上京，军机旦暮促前程。\n狂花野草途中恨，春月秋风劒外情。\n愁见瘴烟遮路色，厌闻溪水下滩声。\n不辞醉伴诸年少，羞对红妆白髮生。",
        "dynasty": "唐",
        "collection_info": null
    },
    {
        "uuid": "1ea8e43ea5dc210df0fb1af6f4af78c3",
        "title": "题白马驿",
        "author": "薛逢",
        "content": "晚麦芒干风似秋，旅人方作蜀门游。\n家林渐隔梁山远，客路长依汉水流。\n满壁存亡俱是梦，百年荣辱尽堪愁。\n胸中愤气文难遣，强指丰碑哭武侯。",
        "dynasty": "唐",
        "collection_info": null
    },
    {
        "uuid": "d0c200dd0d594176e2a43b9c4fd51a12",
        "title": "题筹笔驿",
        "author": "薛逢",
        "content": "天地三分魏蜀吴，武侯倔起赞讦谟。\n身依豪杰倾心术，目对云山演阵图。\n赤伏运衰功莫就，皇纲力振命先徂。\n出师表上留遗恳，犹自千年激壮夫。",
        "dynasty": "唐",
        "collection_info": null
    },
    {
        "uuid": "02e9292672dfc91a96745ac81f791a86",
        "title": "贺杨收作相",
        "author": "薛逢",
        "content": "阙下憧憧车马尘，沈浮相次宦游身。\n须知金印朝天客，同是沙堤避路人。\n威凤偶时因瑞圣，应龙无水谩通神。\n立门不是趋时客，始向穷途学问津。",
        "dynasty": "唐",
        "collection_info": null
    },
    {
        "uuid": "dae1c42c15182c8b35140128d680f35c",
        "title": "元日田家",
        "author": "薛逢",
        "content": "南村晴雪北村梅，树裏茅檐晓尽开。\n蛮榼出门儿妇去，乌龙迎路女郎来。\n相逢但祝新正寿，对举那愁暮景催。\n长笑士林因宦别，一官轻是十年迴。",
        "dynasty": "唐",
        "collection_info": null
    },
    {
        "uuid": "230ddcd627935e4b4800749cc99504e3",
        "title": "送庆上人归湖州因寄道儒座主",
        "author": "薛逢",
        "content": "上人今去白苹洲，霅水苕溪我旧游。\n夜雨暗江渔火出，夕阳沈浦鴈花收。\n闲听别鸟啼红树，醉看归僧棹碧流。\n若见儒公凭寄语，数茎霜鬓已惊秋。",
        "dynasty": "唐",
        "collection_info": null
    },
    {
        "uuid": "1eb1a4169dad628dd0f1a2424a8cdf8a",
        "title": "早发剡山",
        "author": "薛逢",
        "content": "正怀何谢俯长流，更览余封识嵊州。\n树色老依官舍晚，溪声凉傍客衣秋。\n南岩气爽横郛郭，天姥云晴拂寺楼。\n日暮不堪还上马，蓼花风起路悠悠。",
        "dynasty": "唐",
        "collection_info": null
    },
    {
        "uuid": "3a32357892ef175be4f5ae02a0f86982",
        "title": "题春台观",
        "author": "薛逢",
        "content": "殿前松柏晦苍苍，杏遶仙坛水遶廊。\n垂露额题精思院，博山炉褭降真香。\n苔侵古碣迷陈事，云到中峯失上方。\n便拟寻溪弄花去，洞天谁更待刘郎。",
        "dynasty": "唐",
        "collection_info": null
    },
    {
        "uuid": "edd8cbf80d75daf0e260397975955211",
        "title": "春晚东园晓思",
        "author": "薛逢",
        "content": "劒外春余日更长，东园留醉乐高张。\n松杉露滴无情泪，桃杏风飘不语香。\n莺恋叶深啼绿树，燕窥巢稳坐雕梁。\n也知留滞年华晚，争那罇前乐未央。",
        "dynasty": "唐",
        "collection_info": null
    },
    {
        "uuid": "4ad2da5663e8b98ea98d1c325c4a0125",
        "title": "芙蓉溪送前资州裴使君归京宁拜户部裴侍郎",
        "author": "薛逢",
        "content": "桑柘林枯𪍷麦干，欲分离袂百忧攒。\n临溪莫话前途远，举酒须歌后会难。\n薄宦未甘霜髪改，夹衣犹耐水风寒。\n遥知阮巷归宁日，几院儿童候马看。",
        "dynasty": "唐",
        "collection_info": null
    },
    {
        "uuid": "7ba582ddc5f30af60f3a6ce3fdfa79cf",
        "title": "伏闻令公疾愈对见延英因有贺诗远封投献",
        "author": "薛逢",
        "content": "吉语云云海外传，令公疾愈起朝天。\n皇风再扇寰区内，人镜重开日月边。\n光启四门通寿域，深疏万顷溉情田。\n陪臣自讶迷津久，愿识方舟济巨川。",
        "dynasty": "唐",
        "collection_info": null
    },
    {
        "uuid": "a2d88f446b5b7dff2ff3168b23d4cfcf",
        "title": "题独孤处士村居",
        "author": "薛逢",
        "content": "江上园卢荆作扉，男驱耕犊妇鸣机。\n林峦当户茑萝暗，桑柘绕村姜芋肥。\n几亩稻田还谓业，两间茆舍亦言归。\n何如一被风尘染，到老云云相是非。",
        "dynasty": "唐",
        "collection_info": null
    },
    {
        "uuid": "e6d80512445798bd6acba0e430d2a67c",
        "title": "题上皇观",
        "author": "薛逢",
        "content": "狂寇穷兵犯帝畿，上皇曾此振戎衣。\n门前卫士传清警，砌下奚官扫翠微。\n云驻寿宫三洞启，日迴仙仗六龙归。\n当时丹凤衔书处，老柏苍苍已合围。",
        "dynasty": "唐",
        "collection_info": null
    },
    {
        "uuid": "6a9acee306ba8a6e4f4bdc25db1d2b12",
        "title": "奉和仆射相公送东川李支使归使府夏侯相公",
        "author": "薛逢",
        "content": "两地交通布政和，上台深喜使星过。\n欢留白日千钟酒，调入青云一曲歌。\n寒柳翠添微雨重，腊梅香绽细枝多。\n平津万一言卑散，莫忘高松寄女萝。",
        "dynasty": "唐",
        "collection_info": null
    },
    {
        "uuid": "383cb74126280319aa34b22f9e6f5189",
        "title": "送封尚书节制兴元",
        "author": "薛逢",
        "content": "大封茅土镇襃中，醉出都门杀气雄。\n陌上晚花迎虎节，马前新月学弯弓。\n珂临响涧声先合，斾到春山色更红。\n欲识真心报天子，满旗全是发生风。",
        "dynasty": "唐",
        "collection_info": null
    },
    {
        "uuid": "b9d27c33179a11fcee1b80e7b5c98ea2",
        "title": "送西川梁常侍之新筑龙山城幷锡赉两州刺史及部落酋长等",
        "author": "薛逢",
        "content": "圣主忧夷貊，屯师翦束钦。\n皇家思眷佑，星使忽登临。\n用命期开国，违天必衅碪。\n化须均草树，恩不间飞沈。\n束马凌苍壁，扪萝上碧岑。\n瘴川风自热，劒阁气长阴。\n迅濑从天急，乔松入地深。\n仰观唯一径，俯瞰即千寻。\n水作新城带，山为故垒襟。\n东开洞君听，南闢纳蛮心。\n渥泽濡三部，衣冠化雨林。\n带文雕白玉，符理篆黄金。\n鸟道经邛𤏡，星缠过觜参。\n迴轩如睿奖，休作苦辛吟。",
        "dynasty": "唐",
        "collection_info": null
    },
    {
        "uuid": "18b502ef1912d4c200272b9659f1f2dc",
        "title": "题黄花驿",
        "author": "薛逢",
        "content": "孤戍迢迢蜀路长，鸟鸣山馆客思乡。\n更看绝顶烟霞外，数树岩花照夕阳。",
        "dynasty": "唐",
        "collection_info": null
    },
    {
        "uuid": "d35d456e659c6263c3a2c690017a8bee",
        "title": "嘉陵江",
        "author": "薛逢",
        "content": "备问嘉陵江水湄，百川东去尔西之。\n但教清浅源流在，天路朝宗会有期。",
        "dynasty": "唐",
        "collection_info": null
    },
    {
        "uuid": "4f4c210a9c4b96ec6bbebb582b7506bc",
        "title": "观猎",
        "author": "薛逢",
        "content": "马缩寒毛鹰落臕，角弓初暖箭新调。\n平原踏尽无禽出，竟日翻身望碧霄。",
        "dynasty": "唐",
        "collection_info": null
    },
    {
        "uuid": "9e457a39586dedc41c90f5b3de5f5c0d",
        "title": "狼烟",
        "author": "薛逢",
        "content": "三道狼烟过碛来，受降城上探旗开。\n传声却报边无事，自是官军入抄回。",
        "dynasty": "唐",
        "collection_info": null
    },
    {
        "uuid": "6db783d925ae9091c6521cd6c407a446",
        "title": "侠少年",
        "author": "薛逢",
        "content": "绿眼胡鹰踏锦鞴，五花騘马白貂裘。\n往来三市无人识，倒把金鞭上酒楼。",
        "dynasty": "唐",
        "collection_info": null
    },
    {
        "uuid": "bf955000486717cee5708d599b0083a6",
        "title": "感塞",
        "author": "薛逢",
        "content": "满塞旌旗镇上游，各分天子一方忧。\n无因得见哥舒翰，可惜西山十八州。",
        "dynasty": "唐",
        "collection_info": null
    },
    {
        "uuid": "d0efb2f85bcf09e63c0e61e2b9e72d3b",
        "title": "听曹刚弹琵琶",
        "author": "薛逢",
        "content": "禁曲新翻下玉都，四弦掁触五音殊。\n不知天上弹多少，金凤衔花尾半无。",
        "dynasty": "唐",
        "collection_info": null
    },
    {
        "uuid": "ebdeee8d4070e5f19d6ab06377f43044",
        "title": "定山寺",
        "author": "薛逢",
        "content": "十里松萝映碧苔，一川晴色镜中开。\n遥闻上界翻经处，片片香云出院来。",
        "dynasty": "唐",
        "collection_info": null
    },
    {
        "uuid": "0b8d69430fa21e3c32d5f1c45a46a1c0",
        "title": "越王楼送高梓州入朝",
        "author": "薛逢",
        "content": "乘递初登建外州，倾心喜事富人侯。\n方当游艺依仁日，便到攀辕卧辙秋。\n容听巴歌消子夜，许陪仙躅上危楼。\n欲知恨恋情深处，听取长江旦暮流。",
        "dynasty": "唐",
        "collection_info": null
    },
    {
        "uuid": "b0483c82b8bd7db0b820fc3dd402064f",
        "title": "送李蕴赴郑州因献卢郎中",
        "author": "薛逢",
        "content": "仆射陂西想到时，满川晴色见旌旗。\n马融闲卧笛声远，王粲醉吟楼影移。\n几日赋诗秋水寺，经年草诏白云司。\n唯君此去人多羡，却是恩深自不知。",
        "dynasty": "唐",
        "collection_info": null
    },
    {
        "uuid": "351348f4ecb1d0765321ca86d9cf2b0d",
        "title": "送裴评事",
        "author": "薛逢",
        "content": "塞垣从事识兵机，只拟平戎不拟归。\n入夜茄声含白髪，报秋榆叶落征衣。\n城临战垒黄云晚，马渡寒沙夕照微。\n此别不应书断绝，满天霜雪有鸿飞。",
        "dynasty": "唐",
        "collection_info": null
    },
    {
        "uuid": "88ca2434bb414d27f2b79d8e3cca103e",
        "title": "送沈单作尉江都",
        "author": "薛逢",
        "content": "炀帝都城春水边，笙歌夜上木兰船。\n三千宫女自涂地，十万人家如洞天。\n焰焰花枝官舍晚，重重云影寺墙连。\n少年作尉须矜慎，莫向楼前坠马鞭。",
        "dynasty": "唐",
        "collection_info": null
    },
    {
        "uuid": "220f3334ee627cb763cacfcf10defb3f",
        "title": "送薛耽先辈归谒汉南",
        "author": "薛逢",
        "content": "云绕千峰驿路长，谢家联句待檀郎。\n手持碧落新攀桂，月在东轩旧选床。\n几日旌幢延骏马，到时冰玉动华堂。\n孔门多少风流处，不遣颜回识醉乡。",
        "dynasty": "唐",
        "collection_info": null
    },
    {
        "uuid": "d7db341647e7ab7b08baad422d173910",
        "title": "送同年郑祥先辈归汉南",
        "author": "薛逢",
        "content": "年来惊喜两心知，高处同攀次第枝。\n人倚绣屏闲赏夜，马嘶花径醉归时。\n声名本自文章得，藩溷曾劳笔砚随。\n家去恩门四千里，只应从此梦旌旗。",
        "dynasty": "唐",
        "collection_info": null
    },
    {
        "uuid": "78b7981ab4f8ca2b6c002d0551539ae6",
        "title": "李先辈擢第东归有赠送",
        "author": "薛逢",
        "content": "金榜前头无是非，平人分得一枝归。\n正怜日暖云飘路，何处宴迴风满衣？门掩长淮心更远，渡连芳草马如飞。\n茂陵自笑犹多病，空有书斋在翠微。",
        "dynasty": "唐",
        "collection_info": null
    },
    {
        "uuid": "0e0ce54f4a053eef50e618e08a1d3196",
        "title": "送韩绛归淮南寄韩绰先辈",
        "author": "薛逢",
        "content": "岛上花枝繫钓船，隋家宫畔水连天。\n江帆自落鸟飞外，月观静依春色边。\n门巷草生车辙在，朝廷恩及鴈行联。\n相逢且问昭州事，曾鼓庄盆对逝川。",
        "dynasty": "唐",
        "collection_info": null
    },
    {
        "uuid": "543199dbc014ac43a165ee428fbff2f4",
        "title": "送卢缄归扬州",
        "author": "薛逢",
        "content": "曾向雷塘寄掩扉，荀家灯火有余辉。\n关河日暮望空极，杨柳渡头人独归。\n隋苑荒台风褭褭，灞陵残雨梦依依。\n今年春色还相悞，为我江边谢钓矶。",
        "dynasty": "唐",
        "collection_info": null
    },
    {
        "uuid": "1ca8224b3f0e6bd87d22a13e70f86f27",
        "title": "送剡客",
        "author": "薛逢",
        "content": "两重江外片帆斜，数里林塘遶一家。\n门掩右军余水石，路横诸谢旧烟霞。\n扁舟几处逢溪雪，长笛何人怨柳花。\n若到天台洞阳观，葛洪丹井在云涯。",
        "dynasty": "唐",
        "collection_info": null
    },
    {
        "uuid": "4baafc49a80de6ea37901ba4d5bf37bb",
        "title": "凉州词 一",
        "author": "薛逢",
        "content": "千里东归客，无心忆旧游。\n挂帆游□水，高枕到青州。",
        "dynasty": "唐",
        "collection_info": null
    },
    {
        "uuid": "70c12e0cb71b77de86503aa70bb79257",
        "title": "凉州词 三",
        "author": "薛逢",
        "content": "树发花如锦，莺啼柳若丝。\n更游懽宴地，愁见别离时。",
        "dynasty": "唐",
        "collection_info": null
    },
    {
        "uuid": "8e19109b536a0db9de32a3626bc1a94f",
        "title": "送萧俛相公归山",
        "author": "薛逢",
        "content": "眼前轩冕是鸿毛，天上人情谩自劳。\n脱却朝衣便东去，青云不及白云高。",
        "dynasty": "唐",
        "collection_info": null
    },
    {
        "uuid": "6724e856679fa55bb3ff0a41667d8227",
        "title": "石膏枕",
        "author": "薛逢",
        "content": "表裏通明不假雕，冷于春雪白于瑶。\n朝来送在凉床上，只怕风吹日炙销。",
        "dynasty": "唐",
        "collection_info": null
    },
    {
        "uuid": "433453576d098f5beee3cc6b853700c9",
        "title": "句",
        "author": "薛逢",
        "content": "草荒留客院，泥卧餵生台。\n碧碎鸳鸯瓦，香埋菡萏垆。\n初日晖晖上彩旄。\n金鞍俯鞚尘开处，银镝离弦中处声。\n昨日鸿毛万钧重，今朝山岳一朝轻。",
        "dynasty": "唐",
        "collection_info": null
    },
    {
        "uuid": "012df46774fddc04dea76f7da31d8fba",
        "title": "汾上宴别",
        "author": "赵嘏",
        "content": "云物如故乡，山川知异路。\n年来未归客，马上春色暮。\n一尊花下酒，残日水西树。\n不待管弦终，摇鞭背花去。",
        "dynasty": "唐",
        "collection_info": null
    },
    {
        "uuid": "5c44ad831dd1dd19e1493e578edb455f",
        "title": "书斋雪后",
        "author": "赵嘏",
        "content": "拥褐坐茅檐，春晴喜初日。\n微风入桃径，爽气归缥帙。\n频时苦风雪，就景理巾栉。\n树暖高鸟来，窗闲曙云出。\n乡遥路难越，道蹇时易失。\n欲静又不能，东山负芝朮。",
        "dynasty": "唐",
        "collection_info": null
    },
    {
        "uuid": "ecdd3f85628921c35abf2f9fbd710577",
        "title": "寄道者",
        "author": "赵嘏",
        "content": "洞庭先生归路长，海云望极春茫茫。\n别来几度向蓬岛，自傍瑶台折灵草。",
        "dynasty": "唐",
        "collection_info": null
    },
    {
        "uuid": "bb27396e661472993f75d084e69057dd",
        "title": "虎丘寺赠渔处士",
        "author": "赵嘏",
        "content": "兰若云深处，前年客重过。\n岩空秋色动，水阔夕阳多。\n早负江湖志，今如鬓髮何。\n唯思闲胜我，钓艇在烟波。",
        "dynasty": "唐",
        "collection_info": null
    },
    {
        "uuid": "a6d86ac3f748096ee998f299fd6b3710",
        "title": "陪崔璞侍御和崔㻂春日有怀",
        "author": "赵嘏",
        "content": "诗家本多感，况值广陵春。\n暖驻含窗日，香余醉袖尘。\n浮名皆有分，一笑最关身。\n自此容依託，清才两故人。",
        "dynasty": "唐",
        "collection_info": null
    },
    {
        "uuid": "ee444d35c452752e5dbc7bc7e95c791a",
        "title": "昔昔盐二十首 垂柳覆金堤",
        "author": "赵嘏",
        "content": "新年垂柳色，袅袅对空闺。\n不畏芳菲好，自缘离别啼。\n因风飘玉户，向日映金堤。\n驿使何时度，还将赠陇西。",
        "dynasty": "唐",
        "collection_info": null
    },
    {
        "uuid": "45a2817966d7d7ec4cab14521d8cc47a",
        "title": "昔昔盐二十首 水溢芙蓉沼",
        "author": "赵嘏",
        "content": "渌沼春光后，青青草色浓。\n绮罗惊翡翠，暗粉妬芙蓉。\n云遍窗前见，荷翻镜裏逢。\n将心託流水，终日渺无从。",
        "dynasty": "唐",
        "collection_info": null
    },
    {
        "uuid": "309b6ca383d31beb54c1ab2f9d571a12",
        "title": "昔昔盐二十首 织锦窦家妻",
        "author": "赵嘏",
        "content": "当年谁不羡，分作窦家妻。\n锦字行行苦，罗帏日日啼。\n岂知登陇远，秪恨下机迷。\n直候阳关使，殷勤寄海西。",
        "dynasty": "唐",
        "collection_info": null
    },
    {
        "uuid": "0271ffa9ad6b019c6ed7ca4aec937bcc",
        "title": "昔昔盐二十首 关山别荡子",
        "author": "赵嘏",
        "content": "那堪闻荡子，迢递涉关山。\n肠为马嘶断，衣从泪滴斑。\n愁看塞上路，讵惜镜中颜。\n傥见征西雁，应传一字还。",
        "dynasty": "唐",
        "collection_info": null
    },
    {
        "uuid": "a6cf2f77aac5a5b93e21f053998a84d1",
        "title": "昔昔盐二十首 风月守空闺",
        "author": "赵嘏",
        "content": "良人犹远戍，耿耿夜闺空。\n绣户流宵月，罗帏坐晚风。\n魂飞沙帐北，肠断玉关中。\n尚自无消息，锦衾那得同。",
        "dynasty": "唐",
        "collection_info": null
    },
    {
        "uuid": "40ac6c65c5fe4975140cc409b45cdc20",
        "title": "昔昔盐二十首 长垂双玉啼",
        "author": "赵嘏",
        "content": "双双红泪堕，度日暗中啼。\n雁出居延北，人犹辽海西。\n向灯垂玉枕，对月洒金闺。\n不惜罗衣湿，惟愁归意迷。",
        "dynasty": "唐",
        "collection_info": null
    },
    {
        "uuid": "21af209de01580b21604c2e573505c1f",
        "title": "昔昔盐二十首 彩凤逐帷低",
        "author": "赵嘏",
        "content": "巧绣双飞凤，朝朝伴下帷。\n春花那见照，暮色已频欺。\n欲卷思君处，将啼裛泪时。\n何年征戍客，传语报佳期。",
        "dynasty": "唐",
        "collection_info": null
    },
    {
        "uuid": "af867d6c894d155955926c91576c60f0",
        "title": "昔昔盐二十首 惊魂同夜鹊",
        "author": "赵嘏",
        "content": "万里无人见，众情难与论。\n思君常入梦，同鹊屡惊魂。\n孤寝红罗帐，双啼玉筯痕。\n妾心甘自保，岂復暂忘恩。",
        "dynasty": "唐",
        "collection_info": null
    },
    {
        "uuid": "878658446eb92bd746fe1d54ab87304f",
        "title": "昔昔盐二十首 倦寝听晨鸡",
        "author": "赵嘏",
        "content": "去去边城骑，愁眠掩夜闺。\n披衣窥落月，拭泪待鸣鸡。\n不愤连年别，那看长夜啼。\n功成应自恨，早晚发辽西。",
        "dynasty": "唐",
        "collection_info": null
    },
    {
        "uuid": "5422ffdcf7e7beb2f3228a4040a0d973",
        "title": "昔昔盐二十首 暗牑悬蛛网",
        "author": "赵嘏",
        "content": "暗中蛛网织，历乱绮窗前。\n万里终无信，一条徒自悬。\n分从珠露滴，愁见隟风牵。\n妾意何聊赖，看看剧断絃。",
        "dynasty": "唐",
        "collection_info": null
    },
    {
        "uuid": "aa21b328e026094b5bb3029831547862",
        "title": "昔昔盐二十首 空梁落燕泥",
        "author": "赵嘏",
        "content": "春至今朝燕，花时伴独啼。\n飞斜珠箔隔，语近画梁低。\n帷卷闲窥户，床空暗落泥。\n谁能长对此，双去復双栖。",
        "dynasty": "唐",
        "collection_info": null
    },
    {
        "uuid": "70971f8ee55176e14487c00c487d7182",
        "title": "昔昔盐二十首 今岁往辽西",
        "author": "赵嘏",
        "content": "万里飞书至，闻君已渡辽。\n秪谙新别苦，忘却旧时娇。\n烽戍年将老，红颜日向雕。\n胡沙兼汉苑，相望几迢迢。",
        "dynasty": "唐",
        "collection_info": null
    },
    {
        "uuid": "6c5528e8e75e8fc872e27241aa2ed5cb",
        "title": "昔昔盐二十首 一去无还意",
        "author": "赵嘏",
        "content": "良人征绝域，一去不言还。\n百战攻胡虏，三冬阻玉关。\n萧萧边马思，猎猎戍旗闲。\n独抱千重恨，连年未解颜。",
        "dynasty": "唐",
        "collection_info": null
    },
    {
        "uuid": "e467be9009b656b37d39152648c55fa1",
        "title": "昔昔盐二十首 那能惜马蹄",
        "author": "赵嘏",
        "content": "云中路杳杳，江畔草凄凄。\n妾久垂珠泪，君何惜马蹄。\n边风悲晓角，营月怨春鼙。\n未道休征战，愁眉又復低。",
        "dynasty": "唐",
        "collection_info": null
    },
    {
        "uuid": "d42561effeba50aeb78afb51bb97d98f",
        "title": "送韦处士归省朔方",
        "author": "赵嘏",
        "content": "映柳见行色，故山当落晖。\n青云知已殁，白首一身归。\n满袖萧关雨，连沙塞雁飞。\n到家翻有喜，借取老莱衣。",
        "dynasty": "唐",
        "collection_info": null
    },
    {
        "uuid": "ca4e06112885e2aea7cb12f7074b690d",
        "title": "送权先辈归觐信安",
        "author": "赵嘏",
        "content": "衣綵独归去，一枝兰更香。\n马嘶芳草渡，门掩百花塘。\n野色亭台晚，滩声枕簟凉。\n小斋松岛上，重叶覆书堂。",
        "dynasty": "唐",
        "collection_info": null
    },
    {
        "uuid": "274ac7f42f9a3dfdf5eb2e4500be9ba6",
        "title": "风蝉",
        "author": "赵嘏",
        "content": "风蝉旦夕鸣，伴夜送秋声。\n故里客归尽，水边身独行。\n噪轩高树合，惊枕暮山横。\n听处无人见，尘埃满甑生。",
        "dynasty": "唐",
        "collection_info": null
    },
    {
        "uuid": "32755f106ee3584f2bc3b8e845a51568",
        "title": "重寄卢中丞",
        "author": "赵嘏",
        "content": "贱子来还去，何人伴使君。\n放歌迎晚醉，指路上高云。\n此夜雁初至，空山雨独闻。\n别多头欲白，惆怅惜余醺。",
        "dynasty": "唐",
        "collection_info": null
    },
    {
        "uuid": "91d68902d5961cf6026dd6bbcc12d5ad",
        "title": "晓发",
        "author": "赵嘏",
        "content": "旅行宜蚤发，况復是南归。\n月影缘山尽，钟声隔浦微。\n星残萤共映，叶落鸟惊飞。\n去去渡南渚，树深人出稀。",
        "dynasty": "唐",
        "collection_info": null
    },
    {
        "uuid": "f94a6c18f34b6e13992d5543ac786659",
        "title": "送友人郑州归觐",
        "author": "赵嘏",
        "content": "为有趋庭恋，应忘道路赊。\n风消荥泽冻，雨静圃田沙。\n古陌人来远，遥天雁势斜。\n园林新到日，春酒酌梨花。",
        "dynasty": "唐",
        "collection_info": null
    },
    {
        "uuid": "5c9d74b2a6ceef4705e9bd2c2803a94a",
        "title": "洛中逢卢郢石归觐",
        "author": "赵嘏",
        "content": "不堪俱失意，相送出东周。\n缘切倚门恋，倍添为客愁。\n春山和雪静，寒水带冰流。\n别后期君处，灵源紫阁秋。",
        "dynasty": "唐",
        "collection_info": null
    },
    {
        "uuid": "17aecd782b6615bfe803bace64be689a",
        "title": "赠越客",
        "author": "赵嘏",
        "content": "故国波涛隔，明时心久留。\n献书双阙晚，看月五陵秋。\n南棹何当返，长江忆共游。\n定知钓鱼伴，相望在汀州。",
        "dynasty": "唐",
        "collection_info": null
    },
    {
        "uuid": "0694bf4a65429edfe3c44c1aa341b0bf",
        "title": "经无锡县醉后吟",
        "author": "赵嘏",
        "content": "客过无名姓，扁舟繫柳阴。\n穷秋南国泪，残日故乡心。\n京洛衣尘在，江湖酒病深。\n何须觅陶令，乘醉自横琴。",
        "dynasty": "唐",
        "collection_info": null
    },
    {
        "uuid": "f4b65789f58f6657e612daa2dc194d26",
        "title": "东归道中二首 一",
        "author": "赵嘏",
        "content": "平生事行役，今日始知非。\n岁月老将至，江湖春未归。\n传家有天爵，主祭用儒衣。\n何必劳知己，无名亦息机。",
        "dynasty": "唐",
        "collection_info": null
    },
    {
        "uuid": "77a2c90df8416d713cdcbdee49eb991d",
        "title": "东归道中二首 二",
        "author": "赵嘏",
        "content": "未明唤僮仆，江上忆残春。\n风雨落花夜，山川驱马人。\n星星一镜髮，草草百年身。\n此日念前事，沧洲情更亲。",
        "dynasty": "唐",
        "collection_info": null
    },
    {
        "uuid": "ee2d151b4957db6f37410498b74b7f03",
        "title": "旅次商山",
        "author": "赵嘏",
        "content": "役役依山水，何曾似问津。\n断崖如避马，芳树欲留人。\n日夕猿鸟伴，古今京洛尘。\n一枝甘已失，辜负故园春。",
        "dynasty": "唐",
        "collection_info": null
    },
    {
        "uuid": "d721ff99cb33470c4c1d46f6d5ec6b62",
        "title": "长洲",
        "author": "赵嘏",
        "content": "扁舟殊不繫，浩荡路纔分。\n范蠡湖中树，吴王苑外云。\n悲心人望月，独夜雁离羣。\n明发还驱马，关城见日曛。",
        "dynasty": "唐",
        "collection_info": null
    },
    {
        "uuid": "ed82a1d9e2de5f7b545f4993d2979dd6",
        "title": "江边",
        "author": "赵嘏",
        "content": "终日劳车马，江边款竹扉。\n残花春浪阔，小酒故人稀。\n戍鼓客帆远，津云夕照微。\n何由兄与弟，俱及暮春归。",
        "dynasty": "唐",
        "collection_info": null
    },
    {
        "uuid": "d9f22b57e2f3a45d8e726d2c323655ef",
        "title": "宿灵岩寺",
        "author": "赵嘏",
        "content": "明月溪头寺，虫声满橘洲。\n倚栏香径晚，移石太湖秋。\n古树云归尽，荒台水更流。\n无人见惆怅，独上最高楼。",
        "dynasty": "唐",
        "collection_info": null
    },
    {
        "uuid": "d3338a70f889066436e024401301567b",
        "title": "越中寺居",
        "author": "赵嘏",
        "content": "迟客疎林下，斜溪小艇通。\n野桥连寺月，高竹半楼风。\n水静鱼吹浪，枝闲鸟下空。\n数峰相向绿，日夕郡城东。",
        "dynasty": "唐",
        "collection_info": null
    },
    {
        "uuid": "73e1792c1154acda955fc6a65071cb80",
        "title": "赠金刚三藏",
        "author": "赵嘏",
        "content": "心法云无住，流沙归復来。\n锡随山鸟动，经附海船回。\n洗足柳遮寺，坐禅花委苔。\n惟将一童子，又欲过天台。",
        "dynasty": "唐",
        "collection_info": null
    },
    {
        "uuid": "329c5bde6ef62ffbb84df30f2eababd9",
        "title": "长安晚秋",
        "author": "赵嘏",
        "content": "云物凄凉拂曙流，汉家宫阙动高秋。\n残星几点雁横塞，长笛一声人倚楼。\n紫艳半开篱菊静，红衣落尽渚莲愁。\n鲈鱼正美不归去，空戴南冠学楚囚。",
        "dynasty": "唐",
        "collection_info": null
    },
    {
        "uuid": "b318886dd1a2b9c5841960eb23c5ddcc",
        "title": "齐安早秋",
        "author": "赵嘏",
        "content": "流年堪惜又堪惊，砧杵风来满郡城。\n高鸟过时秋色动，征帆落处暮云平。\n思家正叹江南景，听角仍含塞北情。",
        "dynasty": "唐",
        "collection_info": null
    },
    {
        "uuid": "4f7808779e4f5a3ee1c0943e02c67d1d",
        "title": "东望",
        "author": "赵嘏",
        "content": "楚江横在草堂前，杨柳洲西载酒船。\n两见梨花归不得，每逢寒食一潸然。\n斜阳映阁山当寺，微绿含风月满川。\n同郡故人攀桂尽，把诗吟向泬寥天。",
        "dynasty": "唐",
        "collection_info": null
    },
    {
        "uuid": "9ff197f068ec2e8ab38fe9ed2612909f",
        "title": "长安月夜与友人话故山",
        "author": "赵嘏",
        "content": "宅边秋水浸苔矶，日日持竿去不归。\n杨柳风多潮未落，蒹葭霜冷雁初飞。\n重嘶匹马吟红叶，却听疎钟忆翠微。\n今夜秦城满楼月，故人相见一沾衣。",
        "dynasty": "唐",
        "collection_info": null
    },
    {
        "uuid": "7b8abe38d787ef58eb53d3474d136b8d",
        "title": "题横水驿双峰院松",
        "author": "赵嘏",
        "content": "故园溪上雪中别，野馆门前云外逢。\n白髮渐多何事苦，清阴长在好相容。\n迎风几拂朝天骑，带月犹含度岭钟。\n更忆葛洪丹井畔，数株临水欲成龙。",
        "dynasty": "唐",
        "collection_info": null
    },
    {
        "uuid": "a27e943f5b7e83ce34a7588c5a444f1f",
        "title": "登安陆西楼",
        "author": "赵嘏",
        "content": "楼上华筵日日开，眼前人事祗堪哀。\n征车自入红尘去，远水长穿绿树来。\n云雨暗更歌舞伴，山川不尽别离杯。\n无由併写春风恨，欲下郧城首重回。",
        "dynasty": "唐",
        "collection_info": null
    },
    {
        "uuid": "a532617bd255074f67b5ccb9476237cf",
        "title": "九日陪越州元相燕龟山寺",
        "author": "赵嘏",
        "content": "佳晨何处泛花游，丞相筵开水上头。\n双影斾摇山雨霁，一声歌动寺云秋。\n林光静带高城晚，湖色寒分半槛流。\n共贺万家逢此节，可怜风物似荆州。",
        "dynasty": "唐",
        "collection_info": null
    },
    {
        "uuid": "a2d90ac0e4394c935f4916dd8533ea07",
        "title": "经汉武泉",
        "author": "赵嘏",
        "content": "芙蓉苑裏起清秋，汉武泉声落御沟。\n他日江山映蓬鬓，二年杨柳别渔舟。\n竹间驻马题诗去，物外何人识醉游。\n尽把归心付红叶，晚来随水向东流。",
        "dynasty": "唐",
        "collection_info": null
    },
    {
        "uuid": "c7bee341a762a33ae9df6bb84e33454d",
        "title": "曲江春望怀江南故人",
        "author": "赵嘏",
        "content": "杜若洲边人未归，水寒烟暖想柴扉。\n故园何处风吹柳，新雁南来雪满衣。\n目极思随原草遍，浪高书到海门稀。\n此时愁望情多少，万里春流遶钓矶。",
        "dynasty": "唐",
        "collection_info": null
    },
    {
        "uuid": "01dbb9f0b49c7aa72a8fee6d50dd6f8b",
        "title": "上令狐相公",
        "author": "赵嘏",
        "content": "鹗在卿云冰在壶，代天才业奉吁谟。\n荣同伊陟传朱户，秀比王商入画图。\n昨夜星辰回剑履，前年风月满江湖。\n不知机务时多暇，犹许诗家属和无。",
        "dynasty": "唐",
        "collection_info": null
    },
    {
        "uuid": "0d715d0525e64eed51231007496e1b6a",
        "title": "忆山阳",
        "author": "赵嘏",
        "content": "家在枚皋旧宅边，竹轩晴与楚坡连。\n芰荷香遶垂鞭袖，杨柳风横弄笛船。\n城碍十洲烟岛路，寺临千顷夕阳川。\n可怜时节堪归去，花落猿啼又一年。",
        "dynasty": "唐",
        "collection_info": null
    },
    {
        "uuid": "574e14fb72ea78555d1bf6b8b5ae0095",
        "title": "二",
        "author": "赵嘏",
        "content": "折柳城边起暮愁，可怜春色独怀忧。\n伤心正叹人间事，回首更惭江上鸥。\n鶗鴂声中寒食雨，芙蓉花外夕阳楼。\n凭高满眼送清渭，去傍故山山下流。",
        "dynasty": "唐",
        "collection_info": null
    },
    {
        "uuid": "2f87b983802645d2d64e85e09e803301",
        "title": "送僧归庐山",
        "author": "赵嘏",
        "content": "禅栖忽忆五峰游，去着方袍谢列侯。\n经启楼台千叶曙，锡含风雨一枝秋。\n题诗片石侵云在，洗钵香泉覆菊流。\n却忆前年别师处，马嘶残月虎溪头。",
        "dynasty": "唐",
        "collection_info": null
    },
    {
        "uuid": "57923210c53503e7f78ece2044291f5b",
        "title": "赠天卿寺神亮上人",
        "author": "赵嘏",
        "content": "五看春尽此江濆，花自飘零日自曛。\n空有慈悲随物念，已无踪迹在人羣。\n迎秋日色檐前见，入夜钟声竹外闻。\n笑指白莲心自得，世间烦恼是浮云。",
        "dynasty": "唐",
        "collection_info": null
    },
    {
        "uuid": "d545ea822016c1fc529a86548abcfe3a",
        "title": "降虏",
        "author": "赵嘏",
        "content": "广武溪头降虏稀，一声寒角怨金微。\n河湟不在春风地，歌舞空裁雪夜衣。\n铁马半嘶边草去，狼烟高映塞鸿飞。\n扬雄尚白相如吃，今日何人从猎归。",
        "dynasty": "唐",
        "collection_info": null
    },
    {
        "uuid": "066076c5b110fde24e53f4ebb7acf142",
        "title": "平戎",
        "author": "赵嘏",
        "content": "边声一夜殷秋鼙，牙帐连烽拥万蹄。\n武帝未能忘塞北，董生纔足使胶西。\n冰横晓渡胡兵合，雪满穷沙汉骑迷。\n自古平戎有良策，将军不用倚云梯。",
        "dynasty": "唐",
        "collection_info": null
    },
    {
        "uuid": "bc26d11da429a32e5d13d85c8f297c5b",
        "title": "宿楚国寺有怀",
        "author": "赵嘏",
        "content": "风动衰荷寂寞香，断烟残月共苍苍。\n寒生晚寺波摇壁，红堕疎林叶满床。\n起雁似惊南浦棹，阴云欲护北楼霜。\n江边松菊荒应尽，八月长安夜正长。",
        "dynasty": "唐",
        "collection_info": null
    },
    {
        "uuid": "c866598eb7de501bb9d25e894038c2ae",
        "title": "早发剡中石城寺",
        "author": "赵嘏",
        "content": "暂息劳生树色间，平明机虑又相关。\n吟辞宿处烟霞去，心负秋来水石閒。\n竹户半开钟未绝，松枝静霁鹤初还。\n明朝一倍堪惆怅，回首尘中见此山。",
        "dynasty": "唐",
        "collection_info": null
    },
    {
        "uuid": "4b0cbe70fdcd78f4a718ac4a52bacbd0",
        "title": "寄归",
        "author": "赵嘏",
        "content": "三年踏尽化衣尘，只见长安不见春。\n马过雪街天未曙，客迷关路泪空频。\n桃花坞接啼猿寺，野竹庭通画鹢津。\n早晚相酬身事了，水边归去一閒人。",
        "dynasty": "唐",
        "collection_info": null
    },
    {
        "uuid": "d0e515fe3bd07cfa9182f212387df13a",
        "title": "献淮南李相公",
        "author": "赵嘏",
        "content": "傅岩高静见台星，庙畧当时讨不庭。\n万里有云归碧落，百川无浪到沧溟。\n军中老将传兵术，江上诸侯受政经。\n闻道国人思再入，镕金新铸鹤仪形。",
        "dynasty": "唐",
        "collection_info": null
    },
    {
        "uuid": "0596b43b2db9caca7db91d03c5a2e6f3",
        "title": "宛陵寓居上沈大夫二首 一",
        "author": "赵嘏",
        "content": "满耳歌谣满眼山，宛陵城郭翠微间。\n人情已觉春长在，溪户仍将水共閒。\n晓色入楼红蔼蔼，夜声寻砌碧潺潺。\n幽云高鸟俱无事，晚伴西风醉客还。",
        "dynasty": "唐",
        "collection_info": null
    },
    {
        "uuid": "f7fc928d29e89a05fe5979a486146228",
        "title": "宛陵寓居上沈大夫二首 二",
        "author": "赵嘏",
        "content": "溪树参差绿可攀，谢家云水满东山。\n能忘天上他年贵，来结林中一日閒。\n醉叩玉盘歌褭褭，暖鸣幽涧鸟关关。\n觥筹不尽须归去，路在春风缥缈间。",
        "dynasty": "唐",
        "collection_info": null
    },
    {
        "uuid": "310904e8e36dbc48a6d16a3717101e88",
        "title": "淮信贺滕迈台州",
        "author": "赵嘏",
        "content": "凋瘵民思太古风，上贤绥辑副宸衷。\n舟移清镜禹祠北，路转翠屏天姥东。\n旌斾影前横竹马，咏歌声裏乐樵童。\n遥知到郡沧波晏，三岛离离一望中。",
        "dynasty": "唐",
        "collection_info": null
    },
    {
        "uuid": "b2ac2de7a6e48f59ca6a925e962cbdde",
        "title": "下第寄宣城幕中诸公",
        "author": "赵嘏",
        "content": "一醉曾将万事齐，暂陪欢去便如泥。\n黄花李白墓前路，碧浪桓彝宅后溪。\n九月霜中随计吏，十年江上灌春畦。\n莫言春尽不惆怅，自有閒眠到日西。",
        "dynasty": "唐",
        "collection_info": null
    },
    {
        "uuid": "25163e16114be24ce3a1b19fe35a2378",
        "title": "送令狐郎中赴郢州",
        "author": "赵嘏",
        "content": "佐幕才多始拜侯，一门清贵动神州。\n霜蹄晓驻秦云断，野斾晴翻郢树秋。\n几处尘生随候骑，半江帆尽见分流。\n大冯罢相吟诗地，莫惜频登白雪楼。",
        "dynasty": "唐",
        "collection_info": null
    },
    {
        "uuid": "3f8a9bbc893190b70ff11f23821f30e1",
        "title": "送李裴评事",
        "author": "赵嘏",
        "content": "塞垣从事识兵机，只拟平戎不拟归。\n入夜笳声含白髮，报秋榆叶落征衣。\n城临战垒黄云晚，马渡寒沙夕照微。\n此别不应书断绝，满天霜雪有鸿飞。",
        "dynasty": "唐",
        "collection_info": null
    },
    {
        "uuid": "eec546df56f539b0006aeef7d8537384",
        "title": "别麻氏",
        "author": "赵嘏",
        "content": "晓哭呱呱动四隣，于君我作负心人。\n出门便涉东西路，回首初惊枕席尘。\n满眼泪珠和语咽，旧窗风月更谁亲。\n分离况值花时节，从此东风不似春。",
        "dynasty": "唐",
        "collection_info": null
    },
    {
        "uuid": "1f810f30717d529161447126a841d795",
        "title": "代人赠别",
        "author": "赵嘏",
        "content": "月自斜窗梦自惊，衷肠中有万愁生。\n清猿处处三声尽，碧落悠悠一水横。\n平子定情词丽绝，诗人匪石誓分明。\n会须携手乘鸾去，箫史楼台在玉京。",
        "dynasty": "唐",
        "collection_info": null
    },
    {
        "uuid": "dc0010f8719c69e43a10bfc24d4c1135",
        "title": "寒食新丰别友人",
        "author": "赵嘏",
        "content": "一百五日家未归，新丰鸡犬独依依。\n满楼春色傍人醉，半夜雨声前计非。\n缭绕沟塍含绿晚，荒凉树石向川微。\n东风吹泪对花落，憔悴故交相见稀。",
        "dynasty": "唐",
        "collection_info": null
    },
    {
        "uuid": "a7827068fbe2e397f5a28a7ee8ee49e7",
        "title": "李侍御归山同宿华严寺",
        "author": "赵嘏",
        "content": "家有青山近玉京，风流柱史早知名。\n园林手植自含绿，霄汉眼看当去程。\n处处白云迷驻马，家家红树近流莺。\n相逢一宿最高寺，夜夜翠微泉落声。",
        "dynasty": "唐",
        "collection_info": null
    },
    {
        "uuid": "32b11358b83852b726a44ecd1b0bc0ff",
        "title": "今年新先辈以遏密之际每有讌集必资清谈书此奉贺",
        "author": "赵嘏",
        "content": "天上高高月桂丛，分明三十一枝风。\n满怀春色向人动，遮路乱花迎马红。\n鹤驭迴飘云雨外，兰亭不在管絃中。\n居然自是前贤事，何必青楼倚翠空。",
        "dynasty": "唐",
        "collection_info": null
    },
    {
        "uuid": "88d9ef9b83744816665debc35b5ac944",
        "title": "自遣",
        "author": "赵嘏",
        "content": "晚树疎蝉起别愁，远人回首忆沧洲。\n江连故国无穷恨，日带残云一片秋。\n久客转谙时态薄，多情只共酒淹留。\n到头生长烟霞者，须向烟霞老始休。",
        "dynasty": "唐",
        "collection_info": null
    },
    {
        "uuid": "cdda529432ded983c0126160d2f33cab",
        "title": "浙东陪元相公游云门寺",
        "author": "赵嘏",
        "content": "松下山前一径通，烛迎千骑满山红。\n溪云乍敛幽岩雨，晓气初高大斾风。\n小槛宴花容客醉，上方看竹与僧同。\n归来吹尽严城角，路转横塘乱水东。",
        "dynasty": "唐",
        "collection_info": null
    },
    {
        "uuid": "31a6f7eed5979dae59230a0618954be6",
        "title": "陪韦中丞宴扈都头花园",
        "author": "赵嘏",
        "content": "门下烟横载酒船，谢家携客醉华筵。\n寻花偶坐将军树，饮水方重刺史天。\n几曲艳歌春色裏，断行高鸟暮云边。\n分明听得舆人语，愿及行春更一年。",
        "dynasty": "唐",
        "collection_info": null
    },
    {
        "uuid": "8f9f48e92e38702004730cb80bba4b2c",
        "title": "花园即事呈常中丞",
        "author": "赵嘏",
        "content": "烟暖池塘柳覆台，百花园裏看花来。\n烧衣焰席三千树，破鼻醒愁一万杯。\n不肯为歌随拍落，却因令舞带香迴。\n山公仰尔延宾客，好傍春风次第开。",
        "dynasty": "唐",
        "collection_info": null
    },
    {
        "uuid": "026e15c46fa0fb1b14a19101a04375ae",
        "title": "宿何书记先辈延福新居",
        "author": "赵嘏",
        "content": "松下有琴闲未收，一灯高为石丛留。\n诗情似到山家夜，树色轻含御水秋。\n小榼提携终永日，半斑容鬓漫生愁。\n因君抚掌问时俗，紫阁堆檐不举头。",
        "dynasty": "唐",
        "collection_info": null
    },
    {
        "uuid": "c902d50c8a158b03f052bb15b9f85b63",
        "title": "秦中逢王处士",
        "author": "赵嘏",
        "content": "万水东流去不迴，先生独自负仙才。\n蘂宫横浪海边别，鹤翅驻云天上来。\n几处吹箫森羽卫，谁家残月下楼台。\n春风正好分琼液，乞取当时白玉杯。",
        "dynasty": "唐",
        "collection_info": null
    },
    {
        "uuid": "04ddabae649c87416841063c22eb109c",
        "title": "江上逢许逸人",
        "author": "赵嘏",
        "content": "是非处处生尘埃，唯君襟抱无嫌猜。\n收帆依雁湓浦宿，带雨别僧衡岳迴。\n芳罇稍驻落日唱，醉袖更拂长云开。\n清秋华髮好相似，却把钓竿归去来。",
        "dynasty": "唐",
        "collection_info": null
    },
    {
        "uuid": "24d45f776cbc6a4478f1ea033af31cb4",
        "title": "和令狐补阙春日独游西街",
        "author": "赵嘏",
        "content": "左掖初辞近侍班，马嘶寻得过街闲。\n映鞭柳色微遮水，随步花枝欲碍山。\n暖泛鸟声来席上，醉从诗句落人间。\n此时失意哀吟客，更觉风流不可攀。",
        "dynasty": "唐",
        "collection_info": null
    },
    {
        "uuid": "81d65f0680693a94c1fd6fee20306625",
        "title": "广陵答崔琛",
        "author": "赵嘏",
        "content": "棹倚隋家旧院墻，柳金梅雪扑檐香。\n朱楼映日重重晚，碧水含光滟滟长。\n八斗已闻传姓字，一枝何足计行藏。\n声名官职应前定，且把旌麾入醉乡。",
        "dynasty": "唐",
        "collection_info": null
    },
    {
        "uuid": "4fcbdc21843845e076e0cd0e6f89d8fd",
        "title": "答友人",
        "author": "赵嘏",
        "content": "诗家才子酒家仙，游宦曾依积水边。\n窗户动摇三岛树，琴尊安稳五湖船。\n罗浮道士分琼液，锦席佳人艳楚莲。\n今日相逢朗吟罢，满城砧杵一灯前。",
        "dynasty": "唐",
        "collection_info": null
    },
    {
        "uuid": "3781172a27a2ef1e2eeeebf36147597e",
        "title": "送张又新除温州",
        "author": "赵嘏",
        "content": "东晋江山称永嘉，莫辞红斾向天涯。\n凝絃夜醉松亭月，歇马晓寻溪寺花。\n地与剡川分水石，境将蓬岛共烟霞。\n却愁明诏征非晚，不得秋来见海槎。",
        "dynasty": "唐",
        "collection_info": null
    },
    {
        "uuid": "cae5ea1ba3ff1edb9886ec0bb63bacbe",
        "title": "送滕迈郎中赴睦州",
        "author": "赵嘏",
        "content": "郡斋秋尽一江横，频命郎官地更清。\n星月去随新诏动，旌旗遥映故山明。\n诗寻片石依依晚，帆挂孤云杳杳轻。\n想到钓台逢竹马，只应歌咏伴猿声。",
        "dynasty": "唐",
        "collection_info": null
    },
    {
        "uuid": "30920a8499c13625c3ef48afc782a804",
        "title": "送同年郑祥先辈归汉南",
        "author": "赵嘏",
        "content": "年来惊喜两心知，高处同攀次第枝。\n人倚绣屏闲赏夜，马嘶花径醉归时。\n声名本是文章得，藩阃曾劳笔砚随。\n家去恩门四千里，只应从此梦旌旗。",
        "dynasty": "唐",
        "collection_info": null
    },
    {
        "uuid": "5071d14b7318b01e06e9e8355ce240fd",
        "title": "送沈单作尉江都",
        "author": "赵嘏",
        "content": "炀帝都城春水边，笙歌夜上木兰船。\n三千宫女自涂地，十万人家如洞天。\n焰焰花枝官舍晚，重重云影寺墻连。\n少年作尉须矜慎，莫向楼前坠马鞭。",
        "dynasty": "唐",
        "collection_info": null
    },
    {
        "uuid": "fbe34fdd9854035ca7e052cd2d78e8de",
        "title": "送韩绛归淮南寄韩绰先辈",
        "author": "赵嘏",
        "content": "岛上花枝繫钓船，隋家宫畔水连天。\n江帆自落鸟飞外，月观静依春色边。\n门巷草生车辙在，朝廷恩及雁行联。\n相逢且问昭州事，曾鼓庄盆对逝川。",
        "dynasty": "唐",
        "collection_info": null
    },
    {
        "uuid": "a47d8f5168f37a815bc54253acaaa127",
        "title": "送陈嘏登第作尉归觐",
        "author": "赵嘏",
        "content": "千峰归去旧林塘，溪县门前即故乡。\n曾把桂夸春里巷，重怜身称锦衣裳。\n洲迷翠羽云遮槛，露湿红蕉月满廊。\n就养举朝人共羡，清资让却校书郎。",
        "dynasty": "唐",
        "collection_info": null
    },
    {
        "uuid": "1554d4cc55de3dcef66f538fa0dcbd55",
        "title": "送裴延翰下第归觐滁州",
        "author": "赵嘏",
        "content": "失意何曾恨解携，问安归去秣陵西。\n郡斜杨柳春风岸，山映楼台明月溪。\n江上诗书悬素业，日边门户倚丹梯。\n一枝攀折回头是，莫向清秋惜马蹄。",
        "dynasty": "唐",
        "collection_info": null
    },
    {
        "uuid": "e6580e43adb37885af1e086d2755ab65",
        "title": "题崇圣寺简云端僧录",
        "author": "赵嘏",
        "content": "暮尘飘尽客愁长，来扣禅关月满廊。\n宋玉逢秋空雪涕，净名无地可容床。\n高云覆槛千岩树，疎磬含风一夜霜。\n回首故园红叶外，只将多病告医王。",
        "dynasty": "唐",
        "collection_info": null
    },
    {
        "uuid": "d5ffcdc31459986c1687199732a88901",
        "title": "越中寺居寄上主人",
        "author": "赵嘏",
        "content": "野寺初容访静来，晚晴江上见楼台。\n中林有路到花尽，一日无人看竹迴。\n自晒诗书经雨后，别留门户为僧开。\n苦心若是酬恩事，不敢吟春忆酒杯。",
        "dynasty": "唐",
        "collection_info": null
    },
    {
        "uuid": "bb2012e63e0b8788c89735599a39a9a9",
        "title": "早出洞仙观",
        "author": "赵嘏",
        "content": "露浓如水洒苍苔，洞口烟萝密不开。\n残月色低当户后，晓钟声逈隔山来。\n春生药圃芝犹短，夜醮斋坛鹤未迴。\n愁是独寻归路去，人间步步是尘埃。",
        "dynasty": "唐",
        "collection_info": null
    },
    {
        "uuid": "4bdcc63445e29eff89a57c8b4d972472",
        "title": "题昭应王明府溪亭",
        "author": "赵嘏",
        "content": "靖节何须彭泽逢，菊洲松岛水悠溶。\n行人自折门前柳，高鸟不离溪畔峰。\n晓渭度檐帆的的，晚原含雨树重重。\n轩车过尽无公事，枕上一声长乐钟。",
        "dynasty": "唐",
        "collection_info": null
    },
    {
        "uuid": "fde9c9360be27569da659284f33cc39a",
        "title": "赠王先生",
        "author": "赵嘏",
        "content": "太一真人隐翠霞，早年曾降蔡经家。\n羽衣使者峭于鹤，鸟爪侍娘飘若花。\n九鼎栏干归马齿，三山窕窈步云涯。\n时因弟子偷灵药，散落人间驻物华。",
        "dynasty": "唐",
        "collection_info": null
    },
    {
        "uuid": "b6c8a654fab775cee784327a1d1346ca",
        "title": "赠道者",
        "author": "赵嘏",
        "content": "华盖飘飘绿鬓翁，往来朝谒蘂珠宫。\n几年山下阴阳鼎，尽日涧边桃李风。\n野迹似云无处着，仙容如水与谁同。\n应怜有客外妻子，思在长生一顾中。",
        "dynasty": "唐",
        "collection_info": null
    },
    {
        "uuid": "0b4fc3aa3fb5ad623791e572fb614373",
        "title": "王先生不别而去",
        "author": "赵嘏",
        "content": "仙翁归袖拂烟霓，一卷素书还独携。\n劚药满囊身不病，抱琴何处鹤同栖？霑衣尽日看山坐，搔首残春向路迷。\n树树白云幽径绝，短船空倚武陵溪。",
        "dynasty": "唐",
        "collection_info": null
    },
    {
        "uuid": "415fab234ebc53d5ed8d5316b9099cf8",
        "title": "山阳卢明府以双鹤寄遗白氏以诗回答因寄和",
        "author": "赵嘏",
        "content": "缑山双去羽翰轻，应为仙家好弟兄。\n茅固枕前秋对舞，陆云溪上夜同鸣。\n紫泥封处曾回首，碧落归时莫问程。\n自笑沧江一渔叟，何由似尔到层城。",
        "dynasty": "唐",
        "collection_info": null
    },
    {
        "uuid": "12d6a2413bac04d318c2e311e919cd38",
        "title": "赠李秘书",
        "author": "赵嘏",
        "content": "束带临风气调新，孔门才业独谁伦。\n杉松韵冷雪溪暗，鸾鹤势高天路春。\n美玉韫来休问价，芳枝攀去正无尘。\n莫将芸阁轻科第，须作人间第一人。",
        "dynasty": "唐",
        "collection_info": null
    },
    {
        "uuid": "295c81b15e2e3ca3757ec2eb229690e7",
        "title": "迴于道中寄舒州李珏相公",
        "author": "赵嘏",
        "content": "都无鄙吝隔尘埃，昨日丘门避席来。\n静语乍临清庙瑟，披风如在九层台。\n几烦命妓浮溪棹，再许论诗注酒杯。\n从此微尘知感恋，七真台上望三台。",
        "dynasty": "唐",
        "collection_info": null
    },
    {
        "uuid": "34b3920e54e8e1e9b0891210e0c3490b",
        "title": "舒州献李相公",
        "author": "赵嘏",
        "content": "野人留得五湖船，丞相兴歌郡国年。\n醉笔倚风飘涧雪，静襟披月坐楼天。\n鹤归华表山河在，气返青云雨露全。\n闻说万方思旧德，一时倾望重陶甄。",
        "dynasty": "唐",
        "collection_info": null
    },
    {
        "uuid": "5bfce2c1d79f1bf0c7005c7e40d97efb",
        "title": "成名年献座主仆射兼呈同年",
        "author": "赵嘏",
        "content": "拂烟披月羽毛新，千里初辞九陌尘。\n曾失玄珠求[象罔]，不将双耳负伶伦。\n贾嵩词赋相如手，杨乘歌篇李白身。\n除却今年仙侣外，堂堂又见两三春。",
        "dynasty": "唐",
        "collection_info": null
    },
    {
        "uuid": "ced6dd9c542c7bed07f8eeb2c5b2b92d",
        "title": "抒怀上歙州卢中丞宣州杜侍郎",
        "author": "赵嘏",
        "content": "东来珠履与旌旗，前者登朝亦一时。\n竹马迎呼逢稚子，柏台长告见男儿。\n花飘舞袖楼相倚，角送归轩客尽随。\n独有贱夫怀感激，十年两地负恩知。",
        "dynasty": "唐",
        "collection_info": null
    },
    {
        "uuid": "bc212c899d3901ec5f519d94d7d026fa",
        "title": "山阳韦中丞罢郡因献",
        "author": "赵嘏",
        "content": "笙歌只是旧笙歌，肠断风流奈别何。\n照物二年春色在，感恩千室泪痕多。\n尽将魂梦随西去，犹望旌旗暂一过。\n今日尊前无限思，万重云月隔烟波。",
        "dynasty": "唐",
        "collection_info": null
    },
    {
        "uuid": "2c673b45722a018876e0a7882bbf7849",
        "title": "山阳即席献裴中丞",
        "author": "赵嘏",
        "content": "早年天上见清尘，今日楼中醉一春。\n暂肯剖符临水石，几曾焚笔动星辰。\n琼台雪映迢迢鹤，蓬岛波横浩浩津。\n好是仙家羽衣使，欲敎垂涕问何人。",
        "dynasty": "唐",
        "collection_info": null
    },
    {
        "uuid": "ca37c8544a392b2c467b0bc586e0818b",
        "title": "西峰即事献沈大夫",
        "author": "赵嘏",
        "content": "松竹闲游道路身，衣襟落尽往来尘。\n山连谢宅余霞在，水映琴溪旧浪春。\n拂榻从容今有地，酬恩寂寞久无人。\n安知不及屠沽者，曾对青萍泪满巾。",
        "dynasty": "唐",
        "collection_info": null
    },
    {
        "uuid": "00a33e28fb2d7c8a6a8a8848f4228873",
        "title": "杜陵贻杜牧侍御",
        "author": "赵嘏",
        "content": "紫陌尘多不可寻，南溪酒熟一披襟。\n山高昼枕石床隐，泉落夜窗烟树深。\n白首寻人嗟问计，青云无路觅知音。\n唯君怀抱安如水，他日门墻许醉吟。",
        "dynasty": "唐",
        "collection_info": null
    },
    {
        "uuid": "002f0a405ae96396037269120d1df7b6",
        "title": "下第后上李中丞",
        "author": "赵嘏",
        "content": "落第逢人恸哭初，平生志业欲何如。\n鬓毛洒尽一枝桂，泪血滴来千里书。\n谷外风高摧羽翮，江边春在忆樵渔。\n唯应感激知恩地，不待功成死有余。",
        "dynasty": "唐",
        "collection_info": null
    },
    {
        "uuid": "c6be655e94deae3db339ee23de2e5245",
        "title": "淛东赠李副使员外",
        "author": "赵嘏",
        "content": "妙尽戎机佐上台，少年清苦自霜台。\n马嘶深竹闲宜贵，花拂朱衣美称才。\n早入半缘分务重，晚吟多是看山迴。\n名高渐少翻飞伴，几度烟霄独去来。",
        "dynasty": "唐",
        "collection_info": null
    },
    {
        "uuid": "81f1d783c9132e65c1ae4cebdd136aec",
        "title": "寄淮南幕中刘员外",
        "author": "赵嘏",
        "content": "郎官何逊最风流，爱月怜山不下楼。\n三佐戎旃换朱绂，一辞兰省见清秋。\n桂生岩石本潇洒，鹤到烟空更自由。\n休向西斋久闲卧，满朝倾盖是依刘。",
        "dynasty": "唐",
        "collection_info": null
    },
    {
        "uuid": "ffa0943ff34b71e921b2be2a5165a8fe",
        "title": "薛廷范从事自宣城至因赠",
        "author": "赵嘏",
        "content": "少年从事霍嫖姚，来自枫林度柳桥。\n金管别筵楼灼灼，玉溪回首马萧萧。\n清风气调真君辈，知己风流满圣朝。\n独有故人愁欲死，晚檐疎雨动空瓢。",
        "dynasty": "唐",
        "collection_info": null
    },
    {
        "uuid": "85c7e899275c88939e26abdb4a3b27a3",
        "title": "寄浔阳赵校书",
        "author": "赵嘏",
        "content": "帘下秋江夜影空，倚楼人在月明中。\n不将行止问朝列，唯脱衣裳与钓翁。\n几处别巢悲去燕，十年回首送归鸿。\n那应更结庐山社，见说心閒胜远公。",
        "dynasty": "唐",
        "collection_info": null
    },
    {
        "uuid": "d933ce1710f94affedb0449b88c610ac",
        "title": "赠李从贵",
        "author": "赵嘏",
        "content": "白马嘶风何处还，鞭梢拂地看南山。\n珠帘捲尽不回首，春色欲阑休闭关。\n花外鸟归残雨暮，竹边人语夕阳闲。\n知君旧隐嵩云下，岩桂从今几更攀。",
        "dynasty": "唐",
        "collection_info": null
    },
    {
        "uuid": "0effe118dd055016a40e117f4af6b31f",
        "title": "赠陈正字",
        "author": "赵嘏",
        "content": "鲁儒今日意何如，名挂春官选籍初。\n野艇几曾寻水去，故山从此与云疎。\n吟怜受露花阴足，行觉嘶风马力余。\n闻说晚心心更静，竹间依旧卧看书。",
        "dynasty": "唐",
        "collection_info": null
    },
    {
        "uuid": "e080396630794e6ffc5797b25445bfcc",
        "title": "洞庭寄所思",
        "author": "赵嘏",
        "content": "目断兰台空望归，锦衾香冷梦来稀。\n书中自报刀头约，天上三看破镜飞。\n孤浪谩疑红脸笑，轻云忽似舞罗衣。\n遥知不语坐相忆，寂寞洞房寒烛微。",
        "dynasty": "唐",
        "collection_info": null
    },
    {
        "uuid": "52e11c470177af895dc31216fe60a038",
        "title": "代人赠杜牧侍御",
        "author": "赵嘏",
        "content": "郎作东台御史时，妾长西望敛双眉。\n一从诏下人皆羡，岂料恩衰不自知。\n高阙如天萦晓梦，华筵似水隔秋期。\n坐来情态犹无限，更向楼前舞柘枝。",
        "dynasty": "唐",
        "collection_info": null
    },
    {
        "uuid": "5471c8885e1d14893931d9b86cc26306",
        "title": "旅馆闻雁别友人",
        "author": "赵嘏",
        "content": "路遶秋塘首独搔，背羣燕雁正呼号。\n故关何处重相失，碧落有云终自高。\n旅宿去缄他日恨，单飞谁见此生劳。\n行衣湿尽千山雪，肠断金笼好羽毛。",
        "dynasty": "唐",
        "collection_info": null
    },
    {
        "uuid": "542fb1ebbb8e54c4fc9b357c4e86b4fb",
        "title": "泊凫矶江馆",
        "author": "赵嘏",
        "content": "风雪晴来岁欲除，孤舟晚下意何如。\n月当轩色湖平后，雁断云声夜起初。\n傍晓管絃何处静，犯寒杨柳遶津疎。\n三间茅屋东溪上，归去生涯竹与书。",
        "dynasty": "唐",
        "collection_info": null
    },
    {
        "uuid": "e6727ff8ac08c0e47d497f46dc315f8a",
        "title": "春尽独游慈恩寺南池",
        "author": "赵嘏",
        "content": "竹外池塘烟雨收，送春无伴亦迟留。\n秦城马上半年客，潘鬓水边今日愁。\n气变晚云红映阙，风含高树碧遮楼。\n杏园花落游人尽，独为圭峰一举头。",
        "dynasty": "唐",
        "collection_info": null
    },
    {
        "uuid": "6cb6966b54a02cd0531aa5d218557b09",
        "title": "重游楚国寺",
        "author": "赵嘏",
        "content": "往事飘然去不迴。\n空余山色在楼台，池塘风暖雁寻去。\n松桂寺高人独来，庄叟着书真达者。\n贾生挥涕信悠哉，老僧心地闲于水。\n犹被流年日日催。",
        "dynasty": "唐",
        "collection_info": null
    },
    {
        "uuid": "67b6460c60b8c9f50fd50ac5f20ec223",
        "title": "三像寺酬元秘书",
        "author": "赵嘏",
        "content": "官总芸香阁署崇，可怜诗句落春风。\n偶然侍坐水声裏，还许醉吟松影中。\n车马照来红树合，烟霞咏尽翠微空。\n不因高寺闲回首，谁识飘飘一塞翁。",
        "dynasty": "唐",
        "collection_info": null
    },
    {
        "uuid": "03a7763a841a9d8e4be4d0366b18cfba",
        "title": "献淮南李仆射",
        "author": "赵嘏",
        "content": "早年曾谒富民侯，今日难甘失鹄羞。\n新诺似山无力负，旧恩如水满身流。\n马嘶红叶萧萧晚，日照长江滟滟秋。\n功德万重知不惜，一言抛得百生愁。",
        "dynasty": "唐",
        "collection_info": null
    },
    {
        "uuid": "68ace35490507344445a174a8aca2b59",
        "title": "江亭晚望",
        "author": "赵嘏",
        "content": "碧江凉冷雁来疎，閒望江云思有余。\n秋馆池亭荷叶歇，野人篱落豆花初。\n无愁自得仙翁术，多病能忘太史书。\n闻说故园香稻熟，片帆归去就鲈鱼。",
        "dynasty": "唐",
        "collection_info": null
    },
    {
        "uuid": "8d67c8144e494e177f7fa3f3d06df0c7",
        "title": "赠曹处士幽居",
        "author": "赵嘏",
        "content": "勾漏先生冰玉然，曾将八石问羣仙。\n中山暂醉一千日，南苑往来三百年。\n碁局不收花满洞，霓旌欲别浪翻天。\n何须更学鸱夷子，头白江湖一短船。",
        "dynasty": "唐",
        "collection_info": null
    },
    {
        "uuid": "b37b628c8624745b28b03f2c15569e38",
        "title": "重阳日示舍弟",
        "author": "赵嘏",
        "content": "多少乡心入酒杯，野塘今日菊花开。\n新霜何处雁初下，故国穷秋首正迴。\n渐老向人空感激，一生驱马傍尘埃。\n侯门无路提携尔，虚共扁舟万里来。",
        "dynasty": "唐",
        "collection_info": null
    },
    {
        "uuid": "dd36dff204001e7044ab0d383ccb3500",
        "title": "客至",
        "author": "赵嘏",
        "content": "得路逢津更俊才，可怜鞍马照春来。\n残花几日小斋闭，大笑一声幽抱开。\n袖拂碧溪寒缭绕，冠欹红树晚裴回。\n相逢少别更堪恨，何必秋风江上台。",
        "dynasty": "唐",
        "collection_info": null
    },
    {
        "uuid": "99bb8407a0ca330635a6b0b71b57fe65",
        "title": "岁暮江轩寄卢端公",
        "author": "赵嘏",
        "content": "积水生高浪，长风自北时。\n万艘俱拥棹，上客独吟诗。\n路以重湖阻，心将小谢期。\n渚云愁正断，江雁重惊悲。\n笑忆游星子，歌寻罢贵池。\n梦来孤岛在，醉醒百忧随。\n戍逈烟生晚，江寒鸟过迟。\n问山樵者对，经雨钓船移。\n敢叹今留滞，犹胜曩别离。\n醉从陶令得，善必丈人知。\n道蹇才何取，恩深剑不疑。\n此身同岸柳，只待变寒枝。",
        "dynasty": "唐",
        "collection_info": null
    },
    {
        "uuid": "db25fd49474189211f113adfba801454",
        "title": "秋日吴中观贡藕",
        "author": "赵嘏",
        "content": "野艇几西东，清泠映碧空。\n褰衣来水上，捧玉出泥中。\n叶乱田田绿，莲余片片红。\n激波纔入选，就日已生风。\n御洁玲珑膳，人怀拔擢功。\n梯山谩多品，不与世流同。",
        "dynasty": "唐",
        "collection_info": null
    },
    {
        "uuid": "aa35fd6a6e2334e45d25a54977ff1c17",
        "title": "华清宫和杜舍人",
        "author": "赵嘏",
        "content": "五十年天子，离宫仰峻墻。\n登封时正泰，御宇日何长。\n上位先名实，中兴事宪章。\n起戎轻甲胄，余地復河湟。\n道帝玄元祖，儒封孔子王。\n因缘百司署，藂会一人汤。\n渭水波摇绿，秦郊草半黄。\n马驯金勒细，鹰健玉铃锵。\n下箭朱弓满，鸣鞭皓腕攘。\n畋思获吕望，谏祇避周昌。\n兔迹贪前逐，枭心不早防。\n几添鹦鹉劝，先赐荔枝尝。\n月锁千门静，天吹一笛凉。\n细音摇羽佩，轻步宛霓裳。\n祸乱基潜结，升平意遽忘。\n衣冠逃犬虏，鼙鼓动渔阳。\n外戚心殊迫，中途事可量。\n血埋妃子艳，刅断禄儿肠。\n近侍烟尘隔，前踪辇路荒。\n益知迷宠佞，遗恨丧贤良。\n北阙尊明主，南宫逊上皇。\n禁清余凤吹，池冷睡龙光。\n祝寿山犹在，流年水共伤。\n杜鹃魂厌蜀，蝴蝶梦悲庄。\n雀卵遗雕栱，虫丝罥画粱。\n紫苔侵壁润，红树闭门芳。\n守吏齐鸳瓦，耕民得翠珰。\n登年齐酺乐，讲武旧兵场。\n暮草深岩翠，幽花坠径香。\n不堪垂白叟，行折御沟杨。",
        "dynasty": "唐",
        "collection_info": null
    },
    {
        "uuid": "d438cf8025282caac6edf4d805585594",
        "title": "下第",
        "author": "赵嘏",
        "content": "南溪抱瓮客，失意自怀羞。\n晚路谁携手，残春自白头。",
        "dynasty": "唐",
        "collection_info": null
    },
    {
        "uuid": "6280f6f1c2b8ab67669892b34ce83c70",
        "title": "到家",
        "author": "赵嘏",
        "content": "童稚苦相问，归来何太迟。\n共谁争岁月，赢得鬓边丝。",
        "dynasty": "唐",
        "collection_info": null
    },
    {
        "uuid": "f8e2be54e067342ddd64962a6a481d67",
        "title": "春酿",
        "author": "赵嘏",
        "content": "春酿正风流，梨花莫问愁。\n马卿思一醉，不惜鹔鹴裘。",
        "dynasty": "唐",
        "collection_info": null
    },
    {
        "uuid": "9abb666b6e72cd0517efed26c5a456f1",
        "title": "寄前黄州窦使君",
        "author": "赵嘏",
        "content": "池上笙歌寂不闻，楼中愁杀碧虚云。\n玉壶凝尽重重泪，寄与风流旧使君。",
        "dynasty": "唐",
        "collection_info": null
    },
    {
        "uuid": "0840756bd1b812fa987975a345f15b2b",
        "title": "八月二十九日宿怀",
        "author": "赵嘏",
        "content": "秋天晴日菊还香，独坐书斋思已长。\n无奈风光易流转，强须倾酒一杯觞。",
        "dynasty": "唐",
        "collection_info": null
    },
    {
        "uuid": "9f2e076475223d702d28b429f81da56b",
        "title": "泗上奉送相公",
        "author": "赵嘏",
        "content": "语堪铭座默含春，西汉公卿绝比伦。\n今日抱辕留不得，欲挥双涕学舒人。",
        "dynasty": "唐",
        "collection_info": null
    },
    {
        "uuid": "beff55da2dde0be31d1ee0813fd7dda0",
        "title": "赠桐乡丞",
        "author": "赵嘏",
        "content": "舟触长松岸势回，潺湲一夜绕亭台。\n若敎靖节先生见，不肯更吟归去来。",
        "dynasty": "唐",
        "collection_info": null
    },
    {
        "uuid": "12fbe6fbfc61140e95ca8e49115acd11",
        "title": "哭李进士",
        "author": "赵嘏",
        "content": "牵马街中哭送君，灵车辗雪隔城闻。\n唯有山僧与樵客，共舁孤榇入幽坟。",
        "dynasty": "唐",
        "collection_info": null
    },
    {
        "uuid": "2bd4fcf8122803a2811cdb2ca225fb2f",
        "title": "重阳",
        "author": "赵嘏",
        "content": "节逢重九海门外，家在五湖烟水东。\n还向秋山觅诗句，伴僧吟对菊花风。",
        "dynasty": "唐",
        "collection_info": null
    },
    {
        "uuid": "f58a04cf793d44a5e3cf9b7e204c72fa",
        "title": "重阳日即事",
        "author": "赵嘏",
        "content": "病酒坚辞绮席春，菊花空伴水边身。\n由来举止非闲雅，不是龙山落帽人。",
        "dynasty": "唐",
        "collection_info": null
    },
    {
        "uuid": "e712b164e49bbb556e0252f3a92bfb87",
        "title": "十无诗寄桂府杨中丞 一",
        "author": "赵嘏",
        "content": "琴酒曾将风月须，谢公名迹满江湖。\n不知贵拥旌旗后，犹暇怜诗爱酒无。",
        "dynasty": "唐",
        "collection_info": null
    },
    {
        "uuid": "b805ee9c42403e31fc3374ed295f64f3",
        "title": "十无诗寄桂府杨中丞 二",
        "author": "赵嘏",
        "content": "东省南宫兴不孤，几因诗酒谬招呼。\n一从开署芙蓉幕，曾向风前记得无。",
        "dynasty": "唐",
        "collection_info": null
    },
    {
        "uuid": "16e4ac99d6d4c1110c96c371dfcb5a58",
        "title": "十无诗寄桂府杨中丞 三",
        "author": "赵嘏",
        "content": "遥闻桂水遶城隅，城上江山满画图。\n为问訾家洲畔月，清秋拟许醉狂无。",
        "dynasty": "唐",
        "collection_info": null
    },
    {
        "uuid": "b32f62929b125a2d9254897292a8761b",
        "title": "十无诗寄桂府杨中丞 四",
        "author": "赵嘏",
        "content": "日暮江边一小儒，空怜未有白髭鬚。\n马融已贵诸生老，犹自容窥绛帐无。",
        "dynasty": "唐",
        "collection_info": null
    },
    {
        "uuid": "68c6dd4a5e103aba655e521b10e330bc",
        "title": "十无诗寄桂府杨中丞 五",
        "author": "赵嘏",
        "content": "一种吟诗号孔徒，沧江有客独疎愚。\n初筵尽辟知名士，许到风前月下无。",
        "dynasty": "唐",
        "collection_info": null
    },
    {
        "uuid": "c255939f1c4c10bf3d64e8990b3362ca",
        "title": "十无诗寄桂府杨中丞 六",
        "author": "赵嘏",
        "content": "望断南云日已晡，便应凭梦过重湖。\n不知自古登龙者，曾有因诗泥得无。",
        "dynasty": "唐",
        "collection_info": null
    },
    {
        "uuid": "5c3e6a198c6d764de27a3392effd7fd3",
        "title": "十无诗寄桂府杨中丞 七",
        "author": "赵嘏",
        "content": "早游门馆一樵夫，祗爱吟诗傍药炉。\n旌斾满江身不见，思言记得颖川无。",
        "dynasty": "唐",
        "collection_info": null
    },
    {
        "uuid": "5ec945d8f5af8ecca0585c622e57c659",
        "title": "十无诗寄桂府杨中丞 八",
        "author": "赵嘏",
        "content": "孔融襟抱称名儒，爱物怜才与世殊。\n今日宾阶忘姓字，当时省记荐雄无。",
        "dynasty": "唐",
        "collection_info": null
    },
    {
        "uuid": "7e550332e875276c8bd4462ae70e5f47",
        "title": "十无诗寄桂府杨中丞 九",
        "author": "赵嘏",
        "content": "僻爱江山俯坐隅，人间不是便为图。\n尊前为问神仙伴，肯向三清慰荐无。",
        "dynasty": "唐",
        "collection_info": null
    },
    {
        "uuid": "c3c236e7569439d5c9acbfd6848e98d4",
        "title": "十无诗寄桂府杨中丞 十",
        "author": "赵嘏",
        "content": "膺门不避额逢珠，绝境由来卷轴须。\n早忝阿戎诗友契，趋庭曾荐祢生无。",
        "dynasty": "唐",
        "collection_info": null
    },
    {
        "uuid": "90727f7faf9a378471df4090882eb1c7",
        "title": "寄山僧",
        "author": "赵嘏",
        "content": "云裏幽僧不置房，橡花藤叶盖禅床。\n朝来逢着山中伴，闻说新移最上方。",
        "dynasty": "唐",
        "collection_info": null
    },
    {
        "uuid": "cf36f3a41446c6d2e70def89b6487366",
        "title": "喜张濆及第",
        "author": "赵嘏",
        "content": "九转丹成最上仙，青天暖日踏云轩。\n春风贺喜无言语，排比花枝满杏园。",
        "dynasty": "唐",
        "collection_info": null
    },
    {
        "uuid": "2f4298e35adf4d9aa2b84bdaee3d6400",
        "title": "赠张濆榜头被駮落",
        "author": "赵嘏",
        "content": "莫向花前泣酒杯，谪仙依旧是仙才。\n犹堪与世为祥瑞，曾到蓬山顶上来。",
        "dynasty": "唐",
        "collection_info": null
    },
    {
        "uuid": "704109a3233055108fedd1bac30e950c",
        "title": "悼亡二首 一",
        "author": "赵嘏",
        "content": "一烛从风到奈何，二年衾枕逐流波。\n虽知不得公然泪，时泣阑干恨更多。",
        "dynasty": "唐",
        "collection_info": null
    },
    {
        "uuid": "443d94eb5c37b0fe782f572636e43b6f",
        "title": "悼亡二首 二",
        "author": "赵嘏",
        "content": "明月萧萧海上风，君归泉路我飘蓬。\n门前虽有如花貌，争奈如花心不同。",
        "dynasty": "唐",
        "collection_info": null
    },
    {
        "uuid": "42d01287a5d45a458708b3cc7200871a",
        "title": "宫乌栖",
        "author": "赵嘏",
        "content": "宫乌栖处玉楼深，微月生檐夜夜心。\n香辇不回花自落，春来空佩辟寒金。",
        "dynasty": "唐",
        "collection_info": null
    },
    {
        "uuid": "3ba1a705de1f7239cef6342b73eb25e3",
        "title": "长信宫",
        "author": "赵嘏",
        "content": "君恩已尽欲何归，犹有残香在舞衣。\n自恨身轻不如燕，春来长遶御帘飞。",
        "dynasty": "唐",
        "collection_info": null
    },
    {
        "uuid": "012eece9c4d40e471c5d31f7b19357c3",
        "title": "广陵城",
        "author": "赵嘏",
        "content": "红映高台绿绕城，城边春草傍墻生。\n隋家不向此中尽，汴水应无东去声。",
        "dynasty": "唐",
        "collection_info": null
    },
    {
        "uuid": "04231dad88bb025434cf31282597b632",
        "title": "冷日过骊山",
        "author": "赵嘏",
        "content": "冷日微烟渭水愁，翠华宫树不胜秋。\n霓裳一曲千门锁，白尽梨园弟子头。",
        "dynasty": "唐",
        "collection_info": null
    },
    {
        "uuid": "bff23d7cb74d3bd65fd3fe419b168da1",
        "title": "下第后归永乐里自题二首 一",
        "author": "赵嘏",
        "content": "无地无媒只一身，归来空拂满床尘。\n尊前尽日谁相对，唯有南山似故人。",
        "dynasty": "唐",
        "collection_info": null
    },
    {
        "uuid": "aa46c704505101270720b116e5fe0ea6",
        "title": "下第后归永乐里自题二首 二",
        "author": "赵嘏",
        "content": "玄髮侵愁忽似翁，暖尘寒袖共东风。\n公卿门户不知处，立马九衢春影中。",
        "dynasty": "唐",
        "collection_info": null
    },
    {
        "uuid": "12f4aa81c9cec0d9f7925b52b07dbb28",
        "title": "出试日独游曲江",
        "author": "赵嘏",
        "content": "江莎渐映花边绿，楼日自开池上春。\n双鹤遶空来又去，不知临水有愁人。",
        "dynasty": "唐",
        "collection_info": null
    },
    {
        "uuid": "ce1ad62a89afe141c0706f1c2557e7d3",
        "title": "题曹娥庙",
        "author": "赵嘏",
        "content": "青娥埋没此江滨，江树飕飗惨暮云。\n文字在碑碑已堕，波涛辜负色丝文。",
        "dynasty": "唐",
        "collection_info": null
    },
    {
        "uuid": "14483e6e28f8a354fd4c368ef4ac4e6c",
        "title": "题段氏中台",
        "author": "赵嘏",
        "content": "看山台下水无尘，碧篠前头曲水春。\n独对一尊风雨夜，不知家有早朝人。",
        "dynasty": "唐",
        "collection_info": null
    },
    {
        "uuid": "d273c33df6670acf2034402dd88ba4b0",
        "title": "华州座中献卢给事",
        "author": "赵嘏",
        "content": "送迎皆到三峰下，满面烟霜满马尘。\n自是追攀认知己，青云不假送迎人。",
        "dynasty": "唐",
        "collection_info": null
    },
    {
        "uuid": "9f2821ef3beec1dc74b6c6ce075facbd",
        "title": "商山道中",
        "author": "赵嘏",
        "content": "和如春色净如秋，五月商山是胜游。\n当昼火云生不得，一溪萦作万重愁。",
        "dynasty": "唐",
        "collection_info": null
    },
    {
        "uuid": "ef201b8d9a650d9676c73fe80026ca97",
        "title": "赠歙州妓",
        "author": "赵嘏",
        "content": "滟滟横波思有余，庾楼明月堕云初。\n扬州寒食春风寺，看遍花枝尽不如。",
        "dynasty": "唐",
        "collection_info": null
    },
    {
        "uuid": "6ff3eda81eaa6d941734cfe6f10ff860",
        "title": "赠王明府",
        "author": "赵嘏",
        "content": "五柳逢秋影渐微，陶潜恋酒不知归。\n但存物外醉乡在，谁向人间问是非。",
        "dynasty": "唐",
        "collection_info": null
    },
    {
        "uuid": "d471cfb83dd7ab9c5d6f851b2c9f2656",
        "title": "吕校书雨中见访",
        "author": "赵嘏",
        "content": "竹阁斜溪小槛明，惟君来赏见山情。\n马嘶风雨又归去，独听子规千万声。",
        "dynasty": "唐",
        "collection_info": null
    },
    {
        "uuid": "969980540f4afd34a3fd08bb146383f6",
        "title": "千秋岭下",
        "author": "赵嘏",
        "content": "知有岩前万树桃，未逢摇落思空劳。\n年年盛发无人见，三十六溪春水高。",
        "dynasty": "唐",
        "collection_info": null
    },
    {
        "uuid": "e18bcff15d96cd2e75391f80e3cbc23d",
        "title": "歙州道中仆逃",
        "author": "赵嘏",
        "content": "去跳风雨几奔波，曾共辛勤奈若何。\n莫遣穷归不知处，秋山重迭戍旗多。",
        "dynasty": "唐",
        "collection_info": null
    },
    {
        "uuid": "52f829f6f2b76ada6b4bd4007c5d38a4",
        "title": "重阳日寄韦舍人",
        "author": "赵嘏",
        "content": "节过重阳菊委尘，江边病起杖扶身。\n不知此日龙山会，谁是风流落帽人。",
        "dynasty": "唐",
        "collection_info": null
    },
    {
        "uuid": "9e82300ec497c7b4b54b4c59d47ec51c",
        "title": "赠薛勋下第",
        "author": "赵嘏",
        "content": "一掷虽然未得卢，惊人不用绕床呼。\n牢之坐被青云逼，祗问君能酷似无。",
        "dynasty": "唐",
        "collection_info": null
    },
    {
        "uuid": "bda6805ca3860a9a6896621db93d42ee",
        "title": "宛陵望月寄沈学士",
        "author": "赵嘏",
        "content": "一川如画敬亭东，待诏闲游处处同。\n天竺山前镜湖畔，何如今日庾楼中。",
        "dynasty": "唐",
        "collection_info": null
    },
    {
        "uuid": "2d7958d5f364ae4a109357792173b8f5",
        "title": "翡翠岩",
        "author": "赵嘏",
        "content": "芙蓉幕裏千场醉，翡翠岩前半日闲。\n惆怅晋朝人不到，谢公抛力上东山。",
        "dynasty": "唐",
        "collection_info": null
    },
    {
        "uuid": "d0a4dd2ee82c825f0d67ff6e3f5a4e42",
        "title": "发新安后途中寄卢中丞二首 一",
        "author": "赵嘏",
        "content": "楼上风流庾使君，笙歌曾醉此中闻。\n目前已是陵阳路，回首丛山满眼云。",
        "dynasty": "唐",
        "collection_info": null
    },
    {
        "uuid": "a3204c087286bf806f179a8f12d5fb6e",
        "title": "发新安后途中寄卢中丞二首 二",
        "author": "赵嘏",
        "content": "晚树萧萧促织愁，风帘似水满床秋。\n千山不碍笙歌月，谁伴羊公上夜楼。",
        "dynasty": "唐",
        "collection_info": null
    },
    {
        "uuid": "152a097c4f645a0514be343e0d5edf43",
        "title": "留题兴唐寺",
        "author": "赵嘏",
        "content": "满水楼台满寺山，七年今日共跻攀。\n月高对菊问行客，去折芳枝早晚还。",
        "dynasty": "唐",
        "collection_info": null
    },
    {
        "uuid": "087c228b96f5bc80f6f8231f8f547f6a",
        "title": "广陵道",
        "author": "赵嘏",
        "content": "鬬鸡台边花照尘，炀帝陵下水含春。\n青云回翅北归雁，白首哭途何处人。",
        "dynasty": "唐",
        "collection_info": null
    },
    {
        "uuid": "01d918e3d5bde911a02e684e0d480946",
        "title": "茅山道中",
        "author": "赵嘏",
        "content": "溪树重重水乱流，马嘶残雨晚程秋。\n门前便是仙山路，目送归云不得游。",
        "dynasty": "唐",
        "collection_info": null
    },
    {
        "uuid": "8bb502efc105d3bd3f8e2a3fe257fff9",
        "title": "江上与兄别",
        "author": "赵嘏",
        "content": "楚国湘江两渺瀰，暖川晴雁背帆飞。\n人间离别尽堪哭，何况不知何日归。",
        "dynasty": "唐",
        "collection_info": null
    },
    {
        "uuid": "97b443c6eb2e8a86170f0b967b3d65f6",
        "title": "落第",
        "author": "赵嘏",
        "content": "九陌初晴处处春，不能回避看花尘。\n由来得丧非吾事，本是钓鱼船上人。",
        "dynasty": "唐",
        "collection_info": null
    },
    {
        "uuid": "bbd91a47e12889ee097a0372a2ea6fb5",
        "title": "宛陵馆冬青树",
        "author": "赵嘏",
        "content": "碧树如烟覆晚波，清秋欲尽客重过。\n故园亦有如烟树，鸿雁不来风雨多。",
        "dynasty": "唐",
        "collection_info": null
    },
    {
        "uuid": "62415fed47312fdf66b079eaf2493020",
        "title": "赠五老韩尊师",
        "author": "赵嘏",
        "content": "有客斋心事玉晨，对山鬚鬓绿无尘。\n住山道士年如鹤，应识当时五老人。",
        "dynasty": "唐",
        "collection_info": null
    },
    {
        "uuid": "daf8d315d868fd07473beb70ac410dfd",
        "title": "经汾阳旧宅",
        "author": "赵嘏",
        "content": "门前不改旧山河，破虏曾轻马伏波。\n今日独经歌舞地，古槐疎冷夕阳多。",
        "dynasty": "唐",
        "collection_info": null
    },
    {
        "uuid": "0c2fe075c688516fd85c818e6f6b6f59",
        "title": "寄卢中丞",
        "author": "赵嘏",
        "content": "叶覆清溪滟滟红，路横秋色马嘶风。\n独携一榼郡斋酒，吟对青山忆谢公。",
        "dynasty": "唐",
        "collection_info": null
    },
    {
        "uuid": "e5c1484a954b4efc2e903a0ac858f16c",
        "title": "途中",
        "author": "赵嘏",
        "content": "故园回首雁初来，马上千愁付一杯。\n惟有新诗似相识，暮山吟处共徘徊。",
        "dynasty": "唐",
        "collection_info": null
    },
    {
        "uuid": "a64783e171335b4bde4101a85af5893a",
        "title": "寄裴澜",
        "author": "赵嘏",
        "content": "绮云初堕亭亭月，锦席惟横滟滟波。\n宋玉逢秋正高卧，一篇吟尽奈情何。",
        "dynasty": "唐",
        "collection_info": null
    },
    {
        "uuid": "587b914a481c8dc0fa6e8454a3b9b359",
        "title": "淮南丞相坐赠歌者虞姹",
        "author": "赵嘏",
        "content": "绮筵无处避梁尘，虞姹清歌日日新。\n来值渚亭花欲尽，一声留得满城春。",
        "dynasty": "唐",
        "collection_info": null
    },
    {
        "uuid": "c1abcb02582d0881d14996447a21547a",
        "title": "酬段侍御",
        "author": "赵嘏",
        "content": "莲花上客思闲闲，数首新诗到筚关。\n吟得楚天风雨霁，一条江水两三山。",
        "dynasty": "唐",
        "collection_info": null
    },
    {
        "uuid": "ce17e4ba07d311906251a1d0774bf359",
        "title": "寻僧二首 一",
        "author": "赵嘏",
        "content": "台殿参差日堕尘，坞西归去一庵云。\n寒泉何处夜深落，声隔半岩疎叶闻。",
        "dynasty": "唐",
        "collection_info": null
    },
    {
        "uuid": "e9562680fd6d2212b9927bb089dc691c",
        "title": "寻僧二首 二",
        "author": "赵嘏",
        "content": "溪户无人谷鸟飞，石桥横木挂禅衣。\n看云日暮倚松立，野水乱鸣僧未归。",
        "dynasty": "唐",
        "collection_info": null
    },
    {
        "uuid": "3d1b11af5ab64bf1ae9af74c1b2aab1a",
        "title": "发栢梯寺",
        "author": "赵嘏",
        "content": "一泓秋水千竿竹，静得劳生半日身。\n犹有向西无限地，别僧骑马入红尘。",
        "dynasty": "唐",
        "collection_info": null
    },
    {
        "uuid": "378d24ca1b195871581da8f361b7256f",
        "title": "西江晚泊",
        "author": "赵嘏",
        "content": "茫茫霭霭失西东，柳浦桑村处处同。\n戍鼓一声帆影尽，水禽飞起夕阳中。",
        "dynasty": "唐",
        "collection_info": null
    },
    {
        "uuid": "f926c9ed265bd50e947a6683ab8beaf7",
        "title": "南池",
        "author": "赵嘏",
        "content": "照影池边多少愁，往来重见此塘秋。\n芙蓉苑外新经雨，红叶相随何处流。",
        "dynasty": "唐",
        "collection_info": null
    },
    {
        "uuid": "372c737ea51155c26f338066860ff771",
        "title": "江楼旧感",
        "author": "赵嘏",
        "content": "独上江楼思渺然，月光如水水如天。\n同来望月人何处，风景依稀似去年。",
        "dynasty": "唐",
        "collection_info": null
    },
    {
        "uuid": "4b209a483a928a5d7019616d6eab132b",
        "title": "南园",
        "author": "赵嘏",
        "content": "雨过郊园绿尚微，落花惆怅满尘衣。\n芳尊有酒无人共，日暮看山还独归。",
        "dynasty": "唐",
        "collection_info": null
    },
    {
        "uuid": "48a30e865ca236bc0eb6a3d19ac37c9b",
        "title": "南亭",
        "author": "赵嘏",
        "content": "孤亭影在乱花中，怅望无人此醉同。\n听尽暮钟犹独坐，水边襟袖起春风。",
        "dynasty": "唐",
        "collection_info": null
    },
    {
        "uuid": "de4c69b06b981b4df80da1bd8ba0169e",
        "title": "赠女仙",
        "author": "赵嘏",
        "content": "水思云情小凤仙，月涵花态语如絃。\n不因金骨三清客，谁识吴州有洞天。",
        "dynasty": "唐",
        "collection_info": null
    },
    {
        "uuid": "0ff2bbd0dd4b44f7ad54866dc35704f4",
        "title": "宣州送判官",
        "author": "赵嘏",
        "content": "来时健笔佐嫖姚，去折槐花度野桥。\n谁见尊前此惆怅，一声歌尽路迢迢。",
        "dynasty": "唐",
        "collection_info": null
    },
    {
        "uuid": "d0c661ae313f0d4b99fbaa2e64676215",
        "title": "宿僧院",
        "author": "赵嘏",
        "content": "月满长空树满霜，度云低拂近檐床。\n林中夜半一声磬，卧见高僧入道场。",
        "dynasty": "唐",
        "collection_info": null
    },
    {
        "uuid": "70199b20a8cfa0fe46341d1beb75fa5d",
        "title": "寻僧",
        "author": "赵嘏",
        "content": "斜日横窗起暗尘，水边门户闭閒春。\n千竿竹裏花枝动，只道无人似有人。",
        "dynasty": "唐",
        "collection_info": null
    },
    {
        "uuid": "dac872025a189ed7f1854bfd72977b1e",
        "title": "经王先生故居",
        "author": "赵嘏",
        "content": "晚波东去海茫茫，谁识蓬山不死乡。\n弄玉已归萧史去，碧楼红树倚斜阳。",
        "dynasty": "唐",
        "collection_info": null
    },
    {
        "uuid": "4fab274cca7d6e53ca788c208dae4c61",
        "title": "送从翁中丞奉使黠戛斯六首 一",
        "author": "赵嘏",
        "content": "扬雄词赋举天闻，万里油幢照塞云。\n仆射峰西几千骑，一时迎着汉将军。",
        "dynasty": "唐",
        "collection_info": null
    },
    {
        "uuid": "20f91841452244ba79cd1363292aca3f",
        "title": "送从翁中丞奉使黠戛斯六首 二",
        "author": "赵嘏",
        "content": "旌旗杳杳雁萧萧，春尽穷沙雪未消。\n料得坚昆受宣后，始知公主已归朝。",
        "dynasty": "唐",
        "collection_info": null
    },
    {
        "uuid": "cf66aaddd8b84ac536a329a2421386aa",
        "title": "送从翁中丞奉使黠戛斯六首 三",
        "author": "赵嘏",
        "content": "虽言穷北海云中，属国当时事不同。\n九姓如今尽臣妾，归期那肯待秋风。",
        "dynasty": "唐",
        "collection_info": null
    },
    {
        "uuid": "66703e16e90542f2b89e605f6bf3bff0",
        "title": "送从翁中丞奉使黠戛斯六首 四",
        "author": "赵嘏",
        "content": "牢山望断绝尘氛，滟滟河西拂地云。\n谁见鲁儒持汉节，玉关降尽可汗军。",
        "dynasty": "唐",
        "collection_info": null
    },
    {
        "uuid": "37a58ccd9fa16ba6e4d761a48b83c1d5",
        "title": "送从翁中丞奉使黠戛斯六首 五",
        "author": "赵嘏",
        "content": "山川险易接胡尘，秦汉图来或未真。\n自此尽知边塞事，河湟更欲託何人。",
        "dynasty": "唐",
        "collection_info": null
    },
    {
        "uuid": "91470558bd4f2c5c57b24fb353f83cac",
        "title": "送从翁中丞奉使黠戛斯六首 六",
        "author": "赵嘏",
        "content": "秦皇无策建长城，刘氏仍穷北路兵。\n若遇单于旧牙帐，却应伤叹汉公卿。",
        "dynasty": "唐",
        "collection_info": null
    },
    {
        "uuid": "dee3834ed0ab1af997c2c164ea3478ca",
        "title": "东亭柳",
        "author": "赵嘏",
        "content": "拂水斜烟一万条，几随春色倚河桥。\n不知别后谁攀折，犹自风流胜舞腰。",
        "dynasty": "唐",
        "collection_info": null
    },
    {
        "uuid": "bc1f2e585082248c20badca975dd2067",
        "title": "僧舍二首 一",
        "author": "赵嘏",
        "content": "秖言双鬓未蹉跎，独奈牛羊送日何。\n禅客不归车马去，晚檐山色为谁多。",
        "dynasty": "唐",
        "collection_info": null
    },
    {
        "uuid": "ddd4d329e42613933371a8fb8639189b",
        "title": "僧舍二首 二",
        "author": "赵嘏",
        "content": "溪上禅关水木间，水南山色与僧闲。\n春风尽日无来客，幽磬一声高鸟还。",
        "dynasty": "唐",
        "collection_info": null
    },
    {
        "uuid": "8c55b56a1d76026f00774705de341a18",
        "title": "新月",
        "author": "赵嘏",
        "content": "玉钩斜傍画檐生，云匣初开一寸明。\n何事最能悲少妇，夜来依约落边城。",
        "dynasty": "唐",
        "collection_info": null
    },
    {
        "uuid": "08a081929015e1be7c48a0f15c14cbc5",
        "title": "赠皇甫垣",
        "author": "赵嘏",
        "content": "养由弓箭已无功，牢落生涯事事同。\n相劝一杯寒食酒，几多辛苦到春风。",
        "dynasty": "唐",
        "collection_info": null
    },
    {
        "uuid": "6004d43097d9936a523bb77fd883a1d9",
        "title": "四祖寺",
        "author": "赵嘏",
        "content": "千株松下双峰寺，一盏灯前万里身。\n自为心猿不调伏，祖师元是世间人。",
        "dynasty": "唐",
        "collection_info": null
    },
    {
        "uuid": "50c61fa9968903f1a94d26b936ed69aa",
        "title": "听蝉",
        "author": "赵嘏",
        "content": "噪蝉声乱日初曛，絃管楼中永不闻。\n独奈愁人数茎髮，故园秋隔五湖云。",
        "dynasty": "唐",
        "collection_info": null
    },
    {
        "uuid": "995c91d5d8230b436f95de7757ee0455",
        "title": "寄远",
        "author": "赵嘏",
        "content": "禁钟声尽见栖禽，关塞迢迢故国心。\n无限春愁莫相问，落花流水洞房深。",
        "dynasty": "唐",
        "collection_info": null
    },
    {
        "uuid": "5705c16de42d5b20815eb0d56eb3a9f2",
        "title": "池上",
        "author": "赵嘏",
        "content": "正怜佳月夜深坐，池上暖回燕雁声。\n犹有渔舟繫江岸，故人归尽独何情。",
        "dynasty": "唐",
        "collection_info": null
    },
    {
        "uuid": "7f9b5a01ed93dbf1eba46c2e18284f48",
        "title": "春日书怀",
        "author": "赵嘏",
        "content": "暖莺春日舌难穷，枕上愁生晓听中。\n应褭绿窗残梦断，杏园零落满枝风。",
        "dynasty": "唐",
        "collection_info": null
    },
    {
        "uuid": "4c2296e737ed81dd6428c2e6f6a84f86",
        "title": "赠别",
        "author": "赵嘏",
        "content": "水边秋草暮萋萋，欲驻残阳恨马蹄。\n曾是管絃同醉伴，一声歌尽各东西。",
        "dynasty": "唐",
        "collection_info": null
    },
    {
        "uuid": "fa8468baf3293b99244f256d4869468b",
        "title": "灵岩寺",
        "author": "赵嘏",
        "content": "馆娃宫伴千年寺，水阔云多客到稀。\n闻说春来更惆怅，百花深处一僧归。",
        "dynasty": "唐",
        "collection_info": null
    },
    {
        "uuid": "b315312eb9e0b6fd0c817c744014011d",
        "title": "代人听琴二首 一",
        "author": "赵嘏",
        "content": "抱琴花夜不胜春，独奏相思泪满巾。\n第五指中心最恨，数声呜咽为何人。",
        "dynasty": "唐",
        "collection_info": null
    },
    {
        "uuid": "859fb671601a2084933c0d0b4a04f8b6",
        "title": "代人听琴二首 二",
        "author": "赵嘏",
        "content": "湘娥不葬九疑云，楚水连天坐忆君。\n惟有啼乌旧名在，忍敎呜咽夜长闻。",
        "dynasty": "唐",
        "collection_info": null
    },
    {
        "uuid": "c1cfca36aa21b058af69b12ab14df697",
        "title": "访沈舍人不遇",
        "author": "赵嘏",
        "content": "溪翁强访紫微郎，晓鼓声中满鬓霜。\n知在禁闱人不见，好风飘下九天香。",
        "dynasty": "唐",
        "collection_info": null
    },
    {
        "uuid": "c95d14a72881503d1b87c0c700022d5c",
        "title": "座上献元相公",
        "author": "赵嘏",
        "content": "寂寞堂前日又曛，阳台去作不归云。\n从来闻说沙[咤]利，今日青娥属使君。",
        "dynasty": "唐",
        "collection_info": null
    },
    {
        "uuid": "dec378ee7f0fdf3781e747721cbd4585",
        "title": "遣兴二首 一",
        "author": "赵嘏",
        "content": "溪花入夏渐稀疎，雨气如秋麦熟初。\n终日苦吟人不会，海边兄弟久无书。",
        "dynasty": "唐",
        "collection_info": null
    },
    {
        "uuid": "d21d48f1e76dbd18a67368e91b553f52",
        "title": "遣兴二首 二",
        "author": "赵嘏",
        "content": "读彻残书弄水回，暮天何处笛声哀？花前独立无人会，依旧去年双燕来。",
        "dynasty": "唐",
        "collection_info": null
    },
    {
        "uuid": "bee60ad9a8058b901a8d6934c6536421",
        "title": "送李给事",
        "author": "赵嘏",
        "content": "眼前轩冕是鸿毛，天上人间漫自劳。\n脱却朝衣独归去，青云不及白云高。",
        "dynasty": "唐",
        "collection_info": null
    },
    {
        "uuid": "21ddf5e64974bef8e307f01af8299a7e",
        "title": "宿僧舍",
        "author": "赵嘏",
        "content": "高僧夜滴芙蓉漏，远客窗含杨柳风。\n何处相逢话心地，月明身在磬声中。",
        "dynasty": "唐",
        "collection_info": null
    },
    {
        "uuid": "0543c4bda6d068c5df79fc4b750bffec",
        "title": "吴门梦故山",
        "author": "赵嘏",
        "content": "心熟家山梦不迷，孤峰寒遶一条溪。\n秋窗觉后情无限，月堕馆娃宫树西。",
        "dynasty": "唐",
        "collection_info": null
    },
    {
        "uuid": "a56b9e27b6f1b9c77fc47ca5fc1c701e",
        "title": "别李谱",
        "author": "赵嘏",
        "content": "尊前路映暮尘红，池上琴横醉席风。\n今日别君如别鹤，声容长在楚絃中。",
        "dynasty": "唐",
        "collection_info": null
    },
    {
        "uuid": "22ea9e5b290c664f1111d0602e0d6e04",
        "title": "和杜侍郎题禅智寺南楼",
        "author": "赵嘏",
        "content": "楼畔花枝拂槛红，露天香动满帘风。\n谁知野寺遗钿处，尽在相如春思中。",
        "dynasty": "唐",
        "collection_info": null
    },
    {
        "uuid": "4d9a9894f329d5a18956a8f2af397aa1",
        "title": "发青山",
        "author": "赵嘏",
        "content": "凫鹥声暖野塘春，鞍马嘶风驿路尘。\n一宿青山又前去，古来难得是闲人。",
        "dynasty": "唐",
        "collection_info": null
    },
    {
        "uuid": "d1a0b3c040aa85c4a92ef31b0846ceb9",
        "title": "入蓝关",
        "author": "赵嘏",
        "content": "微烟已辨秦中树，远梦更依江上台。\n看落晚花还怅望，鲤鱼时节入关来。",
        "dynasty": "唐",
        "collection_info": null
    },
    {
        "uuid": "cf882f7ad3e105bfe78fc0100d98b7d6",
        "title": "落第寄沈询",
        "author": "赵嘏",
        "content": "穿杨力尽独无功，华髮相期一夜中。\n别到江头旧吟处，为将双泪问春风。",
        "dynasty": "唐",
        "collection_info": null
    },
    {
        "uuid": "1490abeaccec61d4b05d05d6be4270ac",
        "title": "送韦中丞",
        "author": "赵嘏",
        "content": "二年恩意是春辉，清净胸襟似者希。\n泣尽楚人多少泪，满船唯载酒西归。",
        "dynasty": "唐",
        "collection_info": null
    },
    {
        "uuid": "394a837678e7ea7230ea3a8aef1dfbe2",
        "title": "咏端正春树",
        "author": "赵嘏",
        "content": "一树繁阴先着名，异花奇叶俨天成。\n马嵬此去无多地，祗合杨妃墓上生。",
        "dynasty": "唐",
        "collection_info": null
    },
    {
        "uuid": "a4e2f2bb9fc80823aadb8e3e641571c5",
        "title": "叙事献同州侍御三首 一",
        "author": "赵嘏",
        "content": "青云席中罗袜尘，白首江上吟诗人。\n登龙不及三千士，虚度膺门二十春。",
        "dynasty": "唐",
        "collection_info": null
    },
    {
        "uuid": "e63e49eb4bde4b5f86cd01ba850eae56",
        "title": "叙事献同州侍御三首 二",
        "author": "赵嘏",
        "content": "平生望断云层层，紫府杳是他人登。\n却应归访溪边寺，说向当时同社僧。",
        "dynasty": "唐",
        "collection_info": null
    },
    {
        "uuid": "9fe2fc79f9be87698604b5c0e4d276f1",
        "title": "叙事献同州侍御三首 三",
        "author": "赵嘏",
        "content": "尊前谁伴谢公游，莲岳晴来翠满楼。\n坐见一方金变化，独吟红药对残秋。",
        "dynasty": "唐",
        "collection_info": null
    },
    {
        "uuid": "23b347880e4205bdea550f693a87d4a1",
        "title": "婺州宴上留别",
        "author": "赵嘏",
        "content": "双溪楼影向云横，歌舞高台晚更清。\n独自下楼骑瘦马，摇鞭重入乱蝉声。",
        "dynasty": "唐",
        "collection_info": null
    },
    {
        "uuid": "08366e7ff3241301c90e12a9f609108a",
        "title": "别牛郎中门馆",
        "author": "赵嘏",
        "content": "整襟收泪别朱门，自料难酬顾念恩。\n招得片魂骑匹马，西风斜日入秋原。",
        "dynasty": "唐",
        "collection_info": null
    },
    {
        "uuid": "55164d6214ddd5a5359c6c7360f09dc4",
        "title": "山中寄卢简求",
        "author": "赵嘏",
        "content": "竹西池上有花开，日日幽吟看又回。\n心忆郡中萧记室，何时暂别醉乡来。",
        "dynasty": "唐",
        "collection_info": null
    },
    {
        "uuid": "f1bb340ed90ce7dab6e8631c0b456681",
        "title": "寄梁佾兄弟",
        "author": "赵嘏",
        "content": "桃李春多翠影重，竹楼当月夜无风。\n荀家兄弟来还去，独倚栏干花露中。",
        "dynasty": "唐",
        "collection_info": null
    },
    {
        "uuid": "3663cdc127756223c7717e9d62ff0295",
        "title": "同州南亭陪刘侍郎送刘先辈",
        "author": "赵嘏",
        "content": "处处云随晚望开，洞庭秋水管絃来。\n谢公待醉消离恨，莫惜临川酒一杯。",
        "dynasty": "唐",
        "collection_info": null
    },
    {
        "uuid": "67e275b3704f4196abfe37ee8a018d4a",
        "title": "赠馆驿刘巡官",
        "author": "赵嘏",
        "content": "云别青山马踏尘，负才难觅作闲人。\n莫言馆驿无公事，诗酒能消一半春。",
        "dynasty": "唐",
        "collection_info": null
    },
    {
        "uuid": "36958c591bdc432a5034d545e57f82c5",
        "title": "赠解头贾嵩",
        "author": "赵嘏",
        "content": "贾生名迹忽无伦，十月长安看尽春。\n顾我先鸣还自笑，空沾一第是何人。",
        "dynasty": "唐",
        "collection_info": null
    },
    {
        "uuid": "2fd9010edfbc7a460f7543d678ee08f5",
        "title": "题僧壁",
        "author": "赵嘏",
        "content": "晓望疎林露满巾，碧山秋寺属闲人。\n溪头尽日看红叶，却笑高僧衣有尘。",
        "dynasty": "唐",
        "collection_info": null
    },
    {
        "uuid": "d64d11fabe27fee4ccec0fff41510cfe",
        "title": "沙溪馆",
        "author": "赵嘏",
        "content": "翠湿衣襟山满楼，竹间溪水遶床流。\n行人莫羡邮亭吏，生向此中今白头。",
        "dynasty": "唐",
        "collection_info": null
    },
    {
        "uuid": "69edee75e7a8e8935a4769f4184e093a",
        "title": "李侍御归炭谷山居同宿华严寺",
        "author": "赵嘏",
        "content": "家在青山近玉京，白云红树满归程。\n相逢一宿最高寺，半夜翠微泉落声。",
        "dynasty": "唐",
        "collection_info": null
    },
    {
        "uuid": "21afe91caacbed3a296b38450cf437ce",
        "title": "过喷玉泉",
        "author": "赵嘏",
        "content": "平生半为山淹留，马上欲去还回头。\n两京尘路一双鬓，不见玉泉千万秋。",
        "dynasty": "唐",
        "collection_info": null
    },
    {
        "uuid": "759ca5d92d25a7e7c4d85f017af41f06",
        "title": "汉阴庭树",
        "author": "赵嘏",
        "content": "掘沟引水浇蔬圃，插竹为篱护药苗。\n杨柳如丝风易乱，梅花似雪日难消。",
        "dynasty": "唐",
        "collection_info": null
    },
    {
        "uuid": "e2b1d82f693543f6750ecd5aec2cc9fc",
        "title": "送王龟拾遗谢官后归浐水山居",
        "author": "赵嘏",
        "content": "水边残雪照亭台，台上风襟向雪开。\n还似当时姓丁鹤，羽毛成后一归来。",
        "dynasty": "唐",
        "collection_info": null
    },
    {
        "uuid": "4b0eafe526af1d3bded8ad5739f07de0",
        "title": "宿长水主人",
        "author": "赵嘏",
        "content": "白云溪北丛岩东，树石夜与潺湲通。\n行人一宿翠微月，二十五絃声满风。",
        "dynasty": "唐",
        "collection_info": null
    },
    {
        "uuid": "cef374b57faaff73031ae2b77f34d7b3",
        "title": "寒食离白沙",
        "author": "赵嘏",
        "content": "莫惊客路已经年，尚有青春一半妍。\n试上方垣望春野，万条杨柳拂青天。",
        "dynasty": "唐",
        "collection_info": null
    },
    {
        "uuid": "ec099f66e3c302fc860c882745161845",
        "title": "句",
        "author": "赵嘏",
        "content": "浮云悲晚翠，落日泣秋风。\n语风双燕立，褭树百劳飞。\n松岛鹤归书信绝，橘洲风起梦魂香。\n徒知六国随斤斧，莫有羣儒定是非。\n一千里色中秋月，十万军声半夜潮。\n梁王旧馆已秋色，珠履少年轻绣衣。",
        "dynasty": "唐",
        "collection_info": null
    },
    {
        "uuid": "bfb4c45f4afd0ef56f5bddc89840c31e",
        "title": "汉堤诗",
        "author": "卢肇",
        "content": "阴沴姦阳，来暴于襄。\n洎入大郛，波端若铓。\n触厚摧高，不知其防。\n骇溃颠委，万室皆毁。\n竈登蛟鼍，堂集鳣鲔。\n惟恩若雠，母不能子。\n洪溃既涸，闬闳其虚。\n以隳我堵，以剥我庐。\n酸伤顾望，若践丘墟。\n帝曰念嗟，朕日南顾。\n流灾降慝，天曷台怒。\n滔滔襄郊，捽我婴孺。\n于惟余甿，饥伤喘呼。\n斯为淫痍，孰往膏傅。\n惟汝元寮，佥举明哲。\n我公用谐，苴茅杖节。\n来视襄人，噢咻提挈。\n不日不月，咍乎抃悦。\n乃泳故堤，陷于沙泥。\n缺落坳圯，由东讫西。\n公曰呜呼，汉之有堤。\n实命襄人，不力乃力，则及乃身。\n具锸与畚，汉堤其新。\n帝廪有粟，帝府有缗。\n尔成尔堤，必锡尔勤。\n襄人怡怡，听命襄浒。\n背襄肩杵，奔走蹈舞。\n分之卒伍，令以麾鼓。\n寻尺既度，日月可数。\n登登嶪嶪，周旋上下。\n披岘斲楚，飞石輓土。\n举筑殷雷，骇汗霏雨。\n疲癃鳏独，奋有筋膂。\n呀吁来助，提筐负筥。\n不劳其劳，杂沓笑语。\n咸曰卢公，来赐我生。\n斯堤既成，蜿蜿而平。\n确尔山固，屹如云横。\n汉流虽狂，坚不可蚀。\n代千年亿，与天无极。\n惟公之堤，昔在人心。\n既筑既城，横之于南。\n萌渚不峻，此门不深。\n今復在兹，于汉之阴。\n斯堤已崇，兹民获佑。\n齯童相庆，室以完富。\n贻于襄人，愿保厥寿。\n繄公之功，赫焉如昼。\n捍此巨灾，崒若京阜。\n天子赐之，百姓载之。\n族孙作诗，昭示厥后。",
        "dynasty": "唐",
        "collection_info": null
    },
    {
        "uuid": "a3442a832a7324c733cd977d87bc67c9",
        "title": "题甘露寺",
        "author": "卢肇",
        "content": "北固岩端寺，佳名自上台。\n地从京口断，山到海门迴。\n曙色烟中灭，潮声日下来。\n一隅通雉堞，千仞耸楼台。\n林暗疑降虎，江空想度杯。\n福庭增气象，仙磬落昭回。\n觉路花非染，流年景谩催。\n隋宫凋绿草，晋室散黄埃。\n西蜀波湍尽，东溟日月开。\n如登最高处，应得见蓬莱。",
        "dynasty": "唐",
        "collection_info": null
    },
    {
        "uuid": "f9215f338111cfe1348c077c5780c347",
        "title": "江陵府初试澄心如水",
        "author": "卢肇",
        "content": "丹心何所喻，唯水并清虚。\n莫测千寻底，难知一勺初。\n内明非有物，上善本无鱼。\n澹泊随高下，波澜逐卷舒。\n养蒙方浩浩，出险每徐徐。\n若灌情田裏，常流尽不如。",
        "dynasty": "唐",
        "collection_info": null
    },
    {
        "uuid": "5392802651f307287f2fad68d12b7650",
        "title": "风不鸣条",
        "author": "卢肇",
        "content": "习习和风至，过条不自鸣。\n暗通青律起，远傍白苹生。\n拂树花仍落，经林鸟自惊。\n几牵萝蔓动，潜惹柳丝轻。\n入谷迷松响，开窗失竹声。\n熏弦方在御，万国仰皇情。",
        "dynasty": "唐",
        "collection_info": null
    },
    {
        "uuid": "1b5fd34b27e7020d62be808b222cf1f9",
        "title": "别宜春赴举",
        "author": "卢肇",
        "content": "秋天草木正萧疎，西望秦关别旧居。\n筵上芳樽今日酒，箧中黄卷古人书。\n辞乡且伴衔芦雁，入海终为戴角鱼。\n长短九霄飞直上，不敎毛羽落空虚。",
        "dynasty": "唐",
        "collection_info": null
    },
    {
        "uuid": "65e3c5915d3e35d6c23a385d07ac84f7",
        "title": "射策后作",
        "author": "卢肇",
        "content": "射策明时愧不才，敢期青律变寒灰。\n晴怜断雁侵云去，暖见酰鸡傍酒来。\n箭发尚忧杨叶远，愁生只恐杏花开。\n曲江春浅人游少，尽日看山醉独回。",
        "dynasty": "唐",
        "collection_info": null
    },
    {
        "uuid": "4350f8246533d0452ca85714ac79a505",
        "title": "和主司王起",
        "author": "卢肇",
        "content": "嵩高降德为时生，洪笔三题造化名。\n凤诏伫归专北极，骊珠搜得尽东瀛。\n褒衣已换金章贵，禁掖曾随玉树荣。\n明日定知同相印，青衿新列柳间营。",
        "dynasty": "唐",
        "collection_info": null
    },
    {
        "uuid": "aa459e8af9fd2230e117bd8f557111fd",
        "title": "及第送潘图归宜春",
        "author": "卢肇",
        "content": "三载皇都恨食贫，北溟今日化穷鳞。\n青云乍喜逢知己，白社犹悲送故人。\n对酒共惊千里别，看花自感一枝春。\n君归为说龙门寺，雷雨初生电遶身。",
        "dynasty": "唐",
        "collection_info": null
    },
    {
        "uuid": "bcfcdf628671dd237260a38948cf3b09",
        "title": "将归宜春留题新安馆",
        "author": "卢肇",
        "content": "东里如今号郑乡，西家昔日近丘墻。\n芸台四部添新学，秘殿三年学老郎。\n天外鸳鸾愁不见，山中云鹤喜相忘。\n犹张皂盖归蓬荜，直谓时无许子将。",
        "dynasty": "唐",
        "collection_info": null
    },
    {
        "uuid": "af1e1a4cec13ef8eafa836115c64f32c",
        "title": "竞渡诗",
        "author": "卢肇",
        "content": "石溪久住思端午，馆驿楼前看发机。\n鼙鼓动时雷隐隐，兽头凌处雪微微。\n衝波突出入齐[譀]，跃浪争先鸟退飞。\n向道是龙刚不信，果然夺得锦标归。",
        "dynasty": "唐",
        "collection_info": null
    },
    {
        "uuid": "3f8a7dcf426bd47db30b2ce2278a3629",
        "title": "除歙州途中寄座主王侍郎",
        "author": "卢肇",
        "content": "忽忝专城奉六条，自怜出谷屡迁乔。\n驱车虽道还家近，捧日惟愁去国遥。\n朱户昨经新棨戟，风帆常觉恋箪瓢。\n江天夜夜知消息，长见台星在碧霄。",
        "dynasty": "唐",
        "collection_info": null
    },
    {
        "uuid": "3cb85cf482efcb741bdcfaaa6240139d",
        "title": "御沟水",
        "author": "卢肇",
        "content": "万壑朝溟海，萦迴岁月多。\n无如此沟水，咫尺奉天波。",
        "dynasty": "唐",
        "collection_info": null
    },
    {
        "uuid": "a59a94af5a0c51170c7fe63fb6ebcbc0",
        "title": "杨柳枝",
        "author": "卢肇",
        "content": "青鸟泉边草木春，黄云塞上是征人。\n归来若得长条赠，不惮风霜与苦辛。",
        "dynasty": "唐",
        "collection_info": null
    },
    {
        "uuid": "ff46a29ed29184b0875e696023f11fb3",
        "title": "新植红茶花偶出被人移去以诗索之",
        "author": "卢肇",
        "content": "严恨柴门一树花，便随香远逐香车。\n花如解语还应道，欺我郎君不在家。",
        "dynasty": "唐",
        "collection_info": null
    },
    {
        "uuid": "490ebfa998df4bf05e242c0e8aba8cf0",
        "title": "戏题",
        "author": "卢肇",
        "content": "神女初离碧玉阶，彤云犹拥牡丹鞋。\n知道相公怜玉腕，强将纤手整金钗。",
        "dynasty": "唐",
        "collection_info": null
    },
    {
        "uuid": "d5909125873821a8804e5b426f60e29e",
        "title": "成名后作",
        "author": "卢肇",
        "content": "桂在蟾宫不可攀，功成业熟也何难。\n今朝折得东归去，共与乡闾年少看。",
        "dynasty": "唐",
        "collection_info": null
    },
    {
        "uuid": "cc2d3042301b021a31ec8747febfb549",
        "title": "登祝融寺兰若",
        "author": "卢肇",
        "content": "祝融绝顶万余层，策杖攀萝步步登。\n行到月宫霞外寺，白云相伴两三僧。",
        "dynasty": "唐",
        "collection_info": null
    },
    {
        "uuid": "c8d91d9b3a3d85928703528ac63e6c0a",
        "title": "被谪连州",
        "author": "卢肇",
        "content": "黄绢外孙翻得罪，华颠故老莫相嗤。\n连州万里无亲戚，旧识唯应有荔枝。",
        "dynasty": "唐",
        "collection_info": null
    },
    {
        "uuid": "349889f251a7717e0d14b7bcfd19ae2e",
        "title": "谪后再书一绝",
        "author": "卢肇",
        "content": "崆峒道士悞烧丹，赤鼠黄牙几许难。\n坠堕阎浮南斗下，不知何事犯星官。",
        "dynasty": "唐",
        "collection_info": null
    },
    {
        "uuid": "2f990247cb99cb99beae81753879b058",
        "title": "题清远峡观音院二首 一",
        "author": "卢肇",
        "content": "清潭洞澈深千丈，危岫攀萝上几层。\n秋尽更无黄叶树，夜阑唯对白头僧。",
        "dynasty": "唐",
        "collection_info": null
    },
    {
        "uuid": "6be4ceae4b68600e59487861b80acc96",
        "title": "题清远峡观音院二首 二",
        "author": "卢肇",
        "content": "风入古松添急雨，月临虚槛背残灯。\n老猨啸狖还欺客，来撼窗前百尺藤。",
        "dynasty": "唐",
        "collection_info": null
    },
    {
        "uuid": "65367e4fc0f2d1093cbe23efbfb27f00",
        "title": "喜杨舍人入翰林",
        "author": "卢肇",
        "content": "御笔亲批翰长衔，夜开金殿送瑶缄。\n平明玉案临宣室，已见龙光出傅岩。",
        "dynasty": "唐",
        "collection_info": null
    },
    {
        "uuid": "3ddc4b950e8009467b081f3ddd4bd36d",
        "title": "谪连州书春牛榜子",
        "author": "卢肇",
        "content": "阳和未解逐民忧，雪满羣山对白头。\n不得职田饥欲死，儿侬何事打春牛。",
        "dynasty": "唐",
        "collection_info": null
    },
    {
        "uuid": "20c633c1a9dae15066347d3d1b62dd6d",
        "title": "送弟",
        "author": "卢肇",
        "content": "去日家无担石储，汝须勤苦事樵渔。\n古人尽向尘中远，白日耕田夜读书。",
        "dynasty": "唐",
        "collection_info": null
    },
    {
        "uuid": "d92bf9a4eec220c704b2cdff8dfefe35",
        "title": "牧童",
        "author": "卢肇",
        "content": "谁人得似牧童心，牛上横眠秋听深。\n时復往来吹一曲，何愁南北不知音。",
        "dynasty": "唐",
        "collection_info": null
    },
    {
        "uuid": "1c01309124d6b1c672994a980e347450",
        "title": "嘲小儿",
        "author": "卢肇",
        "content": "贪生只爱眼前珍，不觉风光度岁频。\n昨日见来骑竹马，今朝早是有年人。",
        "dynasty": "唐",
        "collection_info": null
    },
    {
        "uuid": "82e17b3fea56073843677c5debff7801",
        "title": "金钱花",
        "author": "卢肇",
        "content": "轮郭休夸四字书，红窠写出对庭除。\n时时买得佳人笑，本色金钱却不如。",
        "dynasty": "唐",
        "collection_info": null
    },
    {
        "uuid": "9187c3bf4e7b3e8ddf9fc5dd699eda42",
        "title": "木笔花",
        "author": "卢肇",
        "content": "媆如新竹管初齐，粉腻红轻样可携。\n谁与诗人偎槛看，好于笺墨併分题。",
        "dynasty": "唐",
        "collection_info": null
    },
    {
        "uuid": "38f70df2af45634ff3a8064ee6ae51b9",
        "title": "句",
        "author": "卢肇",
        "content": "君梦涔阳月，中秋忆棹歌。\n妙吹应谐凤，工书定得鹅。\n亭边古木昼阴阴，亭下寒潭百丈深。\n黄菊旧连陶令宅，青山遥负向平心。",
        "dynasty": "唐",
        "collection_info": null
    },
    {
        "uuid": "cdd0d85caaa07929deac7f8be44bf28c",
        "title": "塞下曲",
        "author": "丁棱",
        "content": "北风鸣晚角，雨雪塞云低。\n烽举战军动，天寒征马嘶。\n出营红斾展，过碛暗沙迷。",
        "dynasty": "唐",
        "collection_info": null
    },
    {
        "uuid": "744e94276f65328e323d1136fc898d1f",
        "title": "和主司王起",
        "author": "丁棱",
        "content": "公心独立副天心，三辖春闱冠古今。\n兰署门生皆入室，莲峰太守别知音。\n同升翰苑时名重，遍历朝端主意深。\n新有受恩江海客，坐听朝夕继为霖。",
        "dynasty": "唐",
        "collection_info": null
    },
    {
        "uuid": "9223e05c679232ca303b96d589552ec0",
        "title": "和主司王起",
        "author": "高退之",
        "content": "昔年桃李已滋荣，今日兰荪又发生。\n葑菲采时皆有道，权衡分处且无情。\n叨陪鸳鹭朝天客，共作门阑出谷鸎。\n何事感恩偏觉重，忽闻金榜扣柴荆。",
        "dynasty": "唐",
        "collection_info": null
    },
    {
        "uuid": "8c671ebb28dbb735894a9ee1e612b2ff",
        "title": "和主司王起",
        "author": "孟球",
        "content": "当年门下化龙成，今日余波进后生。\n仙籍共知推丽藻，禁垣同得荐嘉名。\n桃蹊早茂夸新萼，菊圃初开耀晚英。\n谁料羽毛方出谷，许敎齐和九皋鸣。",
        "dynasty": "唐",
        "collection_info": null
    },
    {
        "uuid": "04dd103448e61d727cd1c7ae50837fa6",
        "title": "和主司王起",
        "author": "刘耕",
        "content": "孔门频建铸颜功，紫绶青衿感激同。\n一篑勤劳成太华，三年恩德仰维嵩。\n杨随前辈穿皆中，桂许平人折欲空。\n惭和周郎应见顾，感知大造竟无穷。",
        "dynasty": "唐",
        "collection_info": null
    },
    {
        "uuid": "d9191c2d26ff39fbf6bcf033c38829c0",
        "title": "和主司王起",
        "author": "裴翻",
        "content": "常将公道选羣生，犹被春闱屈重名。\n文柄久持殊岁纪，恩门三启动寰瀛。\n云霄幸接鸳鸾盛，变化欣同草木荣。\n乍得阳和如细柳，参差长近亚夫营。",
        "dynasty": "唐",
        "collection_info": null
    },
    {
        "uuid": "a28edbe49621f7ea328cd4667b4a44dd",
        "title": "和主司王起",
        "author": "樊骧",
        "content": "满朝簪髮半门生，又见新书甲乙名。\n孤进自今开道路，至公依旧振寰瀛。\n云飞太华清词着，花发长安白屋荣。\n忝受恩光同上客，惟将报德是经营。",
        "dynasty": "唐",
        "collection_info": null
    },
    {
        "uuid": "5aed36159fb11a410d046eb4c3f75167",
        "title": "和主司王起",
        "author": "崔轩",
        "content": "满朝朱紫半门生，新榜劳人又得名。\n国器旧知收片玉，朝宗转觉集登瀛。\n同升翰苑三年美，继入花源九族荣。\n共仰莲峰听雪唱，欲赓仙曲意怔营。",
        "dynasty": "唐",
        "collection_info": null
    },
    {
        "uuid": "3dd55f7ae83c04f661e4e1a370af1c89",
        "title": "和主司王起",
        "author": "蒯希逸",
        "content": "一振声华入紫薇，三开秦镜照春闱。\n龙门旧列金章贵，莺谷新迁碧落飞。\n恩感风雷宜变化，诗裁锦绣借光辉。\n谁知散质多荣忝，鸳鹭清尘接布衣。",
        "dynasty": "唐",
        "collection_info": null
    },
    {
        "uuid": "f77fe73dc986d4bfe3e278e42c874a78",
        "title": "句",
        "author": "蒯希逸",
        "content": "蟾蜍醉裏破，蛱蝶梦中残。\n山险不曾离马后，酒醒长见在床前。",
        "dynasty": "唐",
        "collection_info": null
    },
    {
        "uuid": "08b67b96970949d064523e3d7775acdd",
        "title": "望九华山",
        "author": "林滋",
        "content": "兹山突出何怪奇，上有万状无凡姿。\n大者嶙峋若奔兕，小者㠥嵬如婴儿。\n玉柱金茎相拄枝，干空踰碧势参差。\n虚中始讶巨灵擘，阧处乍惊愚叟移。\n萝烟石月相蔽亏，天风褭褭猨咿咿。\n龙潭万古喷飞溜，虎穴几人能得窥。\n吁予比年爱灵境，到此始觉魂神驰。\n如何独得百丈索，直上高峰抛俗羁。",
        "dynasty": "唐",
        "collection_info": null
    },
    {
        "uuid": "206da1b06148363298a6b129c32eb6b9",
        "title": "春望",
        "author": "林滋",
        "content": "春海镜长天，青郊丽上年。\n林光虚霁晓，山翠薄晴烟。\n气暖禽声变，风恬草色鲜。\n散襟披石磴，韶景自深怜。",
        "dynasty": "唐",
        "collection_info": null
    },
    {
        "uuid": "2afa50e24560c134b5d05efc493fc505",
        "title": "蠡泽旅怀",
        "author": "林滋",
        "content": "谁言行旅日，况復桃花时。\n水即沧溟远，星从天汉垂。\n川光独鸟暮，林色落英迟。\n岂是王程急，偏多游子悲。",
        "dynasty": "唐",
        "collection_info": null
    },
    {
        "uuid": "8edc59bef001012fbb3384e97c937099",
        "title": "宴韦侍御新亭",
        "author": "林滋",
        "content": "烟磴披青霭，风筵藉紫苔。\n花香凌桂醑，竹影落藤桮。\n鸣籁将歌远，飞枝拂舞开。\n未愁留兴晚，明月度云来。",
        "dynasty": "唐",
        "collection_info": null
    },
    {
        "uuid": "b9829687a80c732990438a8bc36cdfd7",
        "title": "人日",
        "author": "林滋",
        "content": "春辉新入碧烟开，芳院初将穆景来。\n共向花前图瑞胜，试看池上动轻苔。\n林香半落沾罗幌，蕙色微含近酒桮。\n闻道宸游方命赏，应随恩赉喜昭回。",
        "dynasty": "唐",
        "collection_info": null
    },
    {
        "uuid": "ba29c0832efcd6cba79155987fd9b3d6",
        "title": "和主司王起",
        "author": "林滋",
        "content": "龙门一变荷生成，况是三传不朽名。\n美誉早闻喧北阙，颓波今见走东瀛。\n鸳行既接参差影，鸡树仍同次第荣。\n从此青衿与朱紫，升堂侍宴更何营。",
        "dynasty": "唐",
        "collection_info": null
    },
    {
        "uuid": "f550ac8d53475014d8975a38ea5e3b94",
        "title": "听蜀道士琴歌",
        "author": "李宣古",
        "content": "至道不可见，正声难得闻。\n忽逢羽客抱绿绮，西别峨嵋峰顶云。\n初排□面蹑轻响，似掷细珠鸣玉上。\n忽挥素爪画七弦，苍崖劈裂迸碎泉。\n愤声高，怨声咽，屈原呌天两妃绝。\n朝雉飞，双鹤离，属玉夜啼独鹜悲。\n吹我神飞碧霄裏，牵我心灵入秋水。\n有如驱逐太古来，邪淫辟荡贞心开。\n孝为子，忠为臣，不独语言能敎人。\n前弄啸，后弄嚬，一舒一惨非冬春。\n从朝至暮听不足，相将直说瀛洲宿。\n更深弹罢背孤灯，窗雪萧萧打寒竹。\n人间岂合值仙踪，此别多应不再逢。\n抱琴却上瀛洲去，一片白云千万峰。",
        "dynasty": "唐",
        "collection_info": null
    },
    {
        "uuid": "07ac95a14eaa6a565469adac336c2e84",
        "title": "和主司王起",
        "author": "李宣古",
        "content": "恩光忽逐晓春生，金榜前头忝姓名。\n三感至公裨造化，重扬文德振寰瀛。\n伫为霖雨曾相贺，半在云霄觉更荣。\n何处新诗添照灼，碧莲峰下柳间营。",
        "dynasty": "唐",
        "collection_info": null
    },
    {
        "uuid": "c1f9a4e15790fd94568a575e4b5e6799",
        "title": "杜司空席上赋",
        "author": "李宣古",
        "content": "红灯初上月轮高，照见堂前万朵桃。\n觱栗调清银象管，琵琶声亮紫檀槽。\n能歌姹女颜如玉，解引萧郎眼似刀。\n争奈夜深抛耍令，舞来挼去使人劳。",
        "dynasty": "唐",
        "collection_info": null
    },
    {
        "uuid": "676ddb53c480164b961596b0f07d4f10",
        "title": "赋寒食日亥时",
        "author": "李宣古",
        "content": "人定朱门尚未开，初星粲粲照人回。\n此时寒食无烟火，花柳苍苍月欲来。",
        "dynasty": "唐",
        "collection_info": null
    },
    {
        "uuid": "e0d0353e0da12433ea0497726f17419b",
        "title": "句",
        "author": "李宣古",
        "content": "翠盖不西来，池上天池歇。\n冉冉池上烟，盈盈池上柳。\n生贵非道傍，不断行人手。",
        "dynasty": "唐",
        "collection_info": null
    },
    {
        "uuid": "0a6af30882e4419a2a10906681ffdc21",
        "title": "风不鸣条",
        "author": "黄颇",
        "content": "五纬起祥飙，无声瑞圣朝。\n稍开含露蘂，纔转惹烟条。\n密叶应潜变，低枝几暗摇。\n林间莺欲啭，花下蝶微飘。\n初满沿堤草，因生逐水苗。\n太平无一事，天外奏虞韶。",
        "dynasty": "唐",
        "collection_info": null
    },
    {
        "uuid": "46bdfa95e378b1ea37d3a0561f71bae1",
        "title": "和主司王起",
        "author": "黄颇",
        "content": "二十二年文敎主，三千上士满皇州。\n独陪宣父蓬瀛奏，方接颜生鲁卫游。\n多羡龙门齐变化，屡看鸡树第名流。\n升堂何处最荣美，朱紫环[尊]几处酬。",
        "dynasty": "唐",
        "collection_info": null
    },
    {
        "uuid": "bbc9db8c32075005b7d920a7f706ff92",
        "title": "闻宜春诸举子陪郡主登河梁翫月",
        "author": "黄颇",
        "content": "一年秋半月当空，遥羡飞觞接庾公。\n虹影迥分银汉上，兔辉全写玉筵中。\n笙歌送尽迎寒漏，冰雪吟消永夜风。\n虽向东堂先折桂，不如宾席此时同。",
        "dynasty": "唐",
        "collection_info": null
    },
    {
        "uuid": "144e0c877815c89df9487f7849b89995",
        "title": "和主司王起",
        "author": "张道符",
        "content": "三开文镜继芳声，暗暗云霄接去程。\n会压洪波先得路，早升清禁共垂名。\n莲峰对处朱轮贵，金榜传时玉韵成。\n更许下才听白雪，一枝今过郄诜荣。",
        "dynasty": "唐",
        "collection_info": null
    },
    {
        "uuid": "9ea9c6bfa0877bc28d624c3deb7d0a84",
        "title": "和主司王起",
        "author": "丘上卿",
        "content": "常将公道选诸生，不是鸳鸿不得名。\n天上宴回联步武，禁中麻出满寰瀛。\n簪裾尽过前贤贵，门馆仍叨旧学荣。\n看着凤池相继入，都堂那肯滞关营。",
        "dynasty": "唐",
        "collection_info": null
    },
    {
        "uuid": "7b31cda4f12970917ff35b621b8b1b5a",
        "title": "和主司王起",
        "author": "石贯",
        "content": "重德由来为国生，五朝清显冠公卿。\n风波久伫济川檝，羽翼三迁出谷莺。\n绛帐青衿同日贵，春兰秋菊异时荣。\n孔门弟子皆贤哲，谁料穷儒忝一名。",
        "dynasty": "唐",
        "collection_info": null
    },
    {
        "uuid": "c284ed3dd82be597371c08b17a1b3d1d",
        "title": "和主司王起",
        "author": "李潜",
        "content": "文学宗师心秤平，无私三用佐贞明。\n恩波旧是仙舟客，德宇新添月桂名。\n兰署崇资金色重，莲峰高唱玉音清。\n羽毛方荷生成力，难继鸾皇上汉声。",
        "dynasty": "唐",
        "collection_info": null
    },
    {
        "uuid": "6dfdf1d2938928b85bd3d3ffc6be5269",
        "title": "和主司王起",
        "author": "孟守",
        "content": "科文又主守初时，光显门生济会期。\n美擅东堂登甲乙，荣同内署侍恩私。\n羣莺共喜新迁木，双凤皆当即入池。\n别有倍深知感士，曾经两度得芳枝。",
        "dynasty": "唐",
        "collection_info": null
    },
    {
        "uuid": "e868439b456addec888aac650231de84",
        "title": "和主司王起",
        "author": "唐思言",
        "content": "儒雅皆传德敎行，几崇浮俗赞文明。\n龙门昔上波涛远，禁署同登渥泽荣。\n虚散谬当陪杞梓，后先宁异感生成。\n时方侧席征贤急，况说謌谣近帝京。",
        "dynasty": "唐",
        "collection_info": null
    },
    {
        "uuid": "310d05d0f60c3aa0c3799f568936e7d6",
        "title": "风不鸣条",
        "author": "戈牢",
        "content": "旭日悬清景，微风在绿条。\n入松声不发，度柳影空摇。\n长养应潜变，扶疎每暗飘。\n有林时袅袅，无树渐萧萧。\n慢逐青烟散，轻和瑞气饶。\n丰年知有待，歌咏美唐尧。",
        "dynasty": "唐",
        "collection_info": null
    },
    {
        "uuid": "2921f7d8931bdeab9c781259cd001069",
        "title": "和主司王起",
        "author": "戈牢",
        "content": "圣干文德最称贤，自古儒生少比肩。\n再启龙门将二纪，两司莺谷已三年。\n蓬山皆美成荣贵，金榜谁知忝后先。\n正是感恩流涕日，但思旌斾碧峰前。",
        "dynasty": "唐",
        "collection_info": null
    },
    {
        "uuid": "9ac28abeef65e777ecc17c02f779205d",
        "title": "风不鸣条",
        "author": "金厚载",
        "content": "寂寂曙风生，迟迟散野轻。\n露华摇有滴，林叶褭无声。\n暗翦藂芳发，空传谷鸟鸣。\n悠扬韶景静，澹荡霁烟横。\n远水波澜息，荒郊草树荣。\n吾君垂至化，万类共澄清。",
        "dynasty": "唐",
        "collection_info": null
    },
    {
        "uuid": "3ad206d0cca4da4b3df063fd802dcc65",
        "title": "和主司王起",
        "author": "金厚载",
        "content": "长庆曾收间世英，果居台阁冠公卿。\n天书再受恩波远，金榜三开日月明。\n已见差肩趍翰苑，更期连步掌台衡。\n小儒谬蹟云霄路，心仰莲峰望太清。",
        "dynasty": "唐",
        "collection_info": null
    },
    {
        "uuid": "0504af5548b30c0e0a89e0a7fd823096",
        "title": "风不鸣条",
        "author": "王甚夷",
        "content": "圣日祥风起，韶晖助发生。\n蒙蒙遥野色，褭褭细条轻。\n荏弱看渐动，怡和吹不鸣。\n枝含余露湿，林霁晓烟平。\n缥缈春光媚，悠扬景气晴。\n康哉帝尧代，寰宇共澄清。",
        "dynasty": "唐",
        "collection_info": null
    },
    {
        "uuid": "2874dd51a1877557801dab7000bee5d4",
        "title": "和主司王起",
        "author": "王甚夷",
        "content": "春闱帝念主生成，长庆公闻两岁名。\n有蕴赤心分雨露，无私和气浃寰瀛。\n龙门乍出难胜幸，鸳侣先行是最荣。\n遥仰高峰看白雪，多惭属和意屏营。",
        "dynasty": "唐",
        "collection_info": null
    },
    {
        "uuid": "1eb525b20f7df038cc1e3c5c4cac76a2",
        "title": "送李潜归绵州觐省",
        "author": "姚鹄",
        "content": "朱楼对翠微，红斾出重扉。\n此地千人望，寥天一鹤归。\n雪封山崦白，鸟拂栈梁飞。\n谁比趋庭恋，骊珠耀綵衣。",
        "dynasty": "唐",
        "collection_info": null
    },
    {
        "uuid": "904874a7d83e8fa9e8e819d6a61e9b0e",
        "title": "塞外寄张侍御",
        "author": "姚鹄",
        "content": "千里入黄云，羁愁日日新。\n疎钟关路晓，远雨塞山春。\n南眺有归鴈，北来无故人。\n却思陪宴处，迴望与天隣。",
        "dynasty": "唐",
        "collection_info": null
    },
    {
        "uuid": "e75771e8c4bfc02568530d899bd27210",
        "title": "晓发",
        "author": "姚鹄",
        "content": "旅行宜早发，况復是南归。\n月影缘山尽，钟声隔浦微。\n残星萤共失，落叶鸟和飞。\n去去渡南浦，村中人出稀。",
        "dynasty": "唐",
        "collection_info": null
    },
    {
        "uuid": "f0fa2b37193b7163848c41327867070a",
        "title": "题终南山隐者居",
        "author": "姚鹄",
        "content": "开门绝壑旁，蹑藓过花梁。\n路入峰峦影，风来芝朮香。\n夜吟明雪牖，春梦闭云房。\n尽室更何有，一琴兼一觞。",
        "dynasty": "唐",
        "collection_info": null
    },
    {
        "uuid": "aff93d94698799d7e9757058eba8c679",
        "title": "嘉川驿楼晚望",
        "author": "姚鹄",
        "content": "楼压寒江上，开帘对翠微。\n斜阳诸岭暮，古渡一僧归。\n窗逈云衝起，汀遥鸟背飞。\n谁言坐多倦，目极自忘机。",
        "dynasty": "唐",
        "collection_info": null
    },
    {
        "uuid": "0976a692baaa3ace0df3fab3aa8798f7",
        "title": "送人归吴",
        "author": "姚鹄",
        "content": "东吴与上国，万里路迢迢。\n为别晨昏久，全轻水陆遥。\n湘阴岛上寺，楚色月中潮。\n到此一长望，知君积恨销。",
        "dynasty": "唐",
        "collection_info": null
    },
    {
        "uuid": "6e377777d20b2f3658c0753a9cc9531f",
        "title": "送石贯归湖州",
        "author": "姚鹄",
        "content": "同志幸同年，高堂君独还。\n齐荣恩未报，共隐事应闲。\n访寺临湖岸，开楼见海山。\n洛中推二陆，莫久恋乡关。",
        "dynasty": "唐",
        "collection_info": null
    },
    {
        "uuid": "d780fc255c8a54741f1c40db50bcdaba",
        "title": "送刘耕归舒州",
        "author": "姚鹄",
        "content": "四座莫纷纷，须臾岐路分。\n自从同得意，谁不惜离羣。\n旧国连青海，归程在白云。\n弃繻当日路，应竞看终军。",
        "dynasty": "唐",
        "collection_info": null
    },
    {
        "uuid": "690d0b73f4dd64bdb982d1da0685d9bb",
        "title": "寄赠许璋少府",
        "author": "姚鹄",
        "content": "若说君高道，何人更得如。\n公庭唯树石，生计是琴书。\n诗句峭无敌，文才清有余。\n不知尺水内，争滞北溟鱼。",
        "dynasty": "唐",
        "collection_info": null
    },
    {
        "uuid": "06a05adef66405ffe7a8fef875783b6a",
        "title": "寄雍陶先辈",
        "author": "姚鹄",
        "content": "知音杳何处，书札寄无由。\n独宿月中寺，相思天畔楼。\n露凝衰草白，萤度远烟秋。\n怅望难归枕，吟劳生夜愁。",
        "dynasty": "唐",
        "collection_info": null
    },
    {
        "uuid": "8d77cc56e736ab1ad887df511418ab53",
        "title": "寄友人",
        "author": "姚鹄",
        "content": "西风又开菊，久客意如何。\n旧国天涯远，清砧月夜多。\n明时难际会，急景易蹉跎。\n抱玉终须献，谁言恋薜萝。",
        "dynasty": "唐",
        "collection_info": null
    },
    {
        "uuid": "86efe5f89832e121fbb36c137e099468",
        "title": "感怀陈情",
        "author": "姚鹄",
        "content": "恩重空感激，何门誓杀身。\n谬曾分玉石，竟自困风尘。\n阴谷非因暖，幽丛岂望春。\n升沈在言下，应念异他人。",
        "dynasty": "唐",
        "collection_info": null
    },
    {
        "uuid": "959874f520658f933c63543b2bbebb31",
        "title": "送程秀才下第归蜀",
        "author": "姚鹄",
        "content": "莺迁与鶂退，十载泣岐分。\n蜀道重来老，巴猨此去闻。\n晓程侵岭雪，远栈入溪云。\n莫滞趋庭恋，荣亲祗待君。",
        "dynasty": "唐",
        "collection_info": null
    },
    {
        "uuid": "10e61f129f1b06355bede88066b752f1",
        "title": "旱鱼词上苗相公",
        "author": "姚鹄",
        "content": "似龙鳞已足，唯是欠登门。\n日裏腮犹湿，泥中目未昏。\n乞锄防蚁穴，望水泻金盆。\n他日能为雨，公田报此恩。",
        "dynasty": "唐",
        "collection_info": null
    },
    {
        "uuid": "f4f0330932b7fe782a6fc9dc3cf6cc18",
        "title": "野寺寓居即事二首 一",
        "author": "姚鹄",
        "content": "南山色当户，初日半檐时。\n鹤去卧看远，僧来嫌起迟。\n窗明云影断，庭晓树阴移。\n何处题新句，连溪密叶垂。",
        "dynasty": "唐",
        "collection_info": null
    },
    {
        "uuid": "a79d2b60420489be9d05c83e7d5fe825",
        "title": "野寺寓居即事二首 二",
        "author": "姚鹄",
        "content": "古寺更何有，当庭唯折幢。\n伴僧青藓榻，对雨白云窗。\n暝色生前岭，离魂隔远江。\n沙洲半藜草，飞鹭白双双。",
        "dynasty": "唐",
        "collection_info": null
    },
    {
        "uuid": "bcd32a58837649eeaf4055ae234beb52",
        "title": "襄州献卢尚书",
        "author": "姚鹄",
        "content": "立事成功尽远图，一方独与万方殊。\n藩臣皆竞师兵畧，相国今多揖庙谟。\n礼乐政行凋弊俗，歌谣声彻帝王都。\n即随凤诏归何处，祗是操持造化鑪。",
        "dynasty": "唐",
        "collection_info": null
    },
    {
        "uuid": "215e0344f5cab83c3f514ab0d9d45472",
        "title": "将归蜀留献恩地仆射二首 一",
        "author": "姚鹄",
        "content": "自持衡镜采幽沈，此事常闻旷古今。\n危叶只将终委地，焦桐谁料却为琴。\n蒿莱讵报生成德，犬马空怀感恋心。\n明日还家盈眼血，定应迴首即霑襟。",
        "dynasty": "唐",
        "collection_info": null
    },
    {
        "uuid": "77d8f76726bb5ad55f25b9039e0971ae",
        "title": "将归蜀留献恩地仆射二首 二",
        "author": "姚鹄",
        "content": "江上长思狎钓翁，此心难与昨心同。\n自承丘壑新恩重，已分烟霞旧隐空。\n龙变偶因资巨浪，鸟飞谁肯借高风。\n应怜死节无门効，永叹潜怀似转蓬。",
        "dynasty": "唐",
        "collection_info": null
    },
    {
        "uuid": "94ae777b5162b4f0d74fab951ed88207",
        "title": "随州献李侍御二首 一",
        "author": "姚鹄",
        "content": "彩笔曾专造化权，道尊翻向宦途闲。\n端居有地唯栽药，静坐无时不忆山。\n德望旧悬霄汉外，政声新溢路歧间。\n众知圣主搜贤相，朝夕欲徴黄霸还。",
        "dynasty": "唐",
        "collection_info": null
    },
    {
        "uuid": "e98dbf2f6d69ffd1b8ea3892911ce8f7",
        "title": "随州献李侍御二首 二",
        "author": "姚鹄",
        "content": "再刖未甘何处说，但垂双泪出咸秦。\n风尘匹马来千里，蓬梗全家望一身。\n旧隐每怀空竟夕，愁眉不展几经春。\n今朝傥降非常顾，倒屐宁惟有古人。",
        "dynasty": "唐",
        "collection_info": null
    },
    {
        "uuid": "c9d045341fd858bfa948ad8980a00284",
        "title": "虢州献杨抑卿二首 一",
        "author": "姚鹄",
        "content": "盖世英华更有谁，赋成传写遍坤维。\n名科累中求贤日，苦节高标守郡时。\n楼上呌云秋鼓角，林间宿鹤夜旌旗。\n征归诏下应非久，德望人情在凤池。",
        "dynasty": "唐",
        "collection_info": null
    },
    {
        "uuid": "ed9d6dfe0288fe55f92730f49e21a6f4",
        "title": "虢州献杨抑卿二首 二",
        "author": "姚鹄",
        "content": "碧山曾共惜分阴，暗学相如赋上林。\n到此敢逾千里恨，归家且遂十年心。\n疎愚祗怯膺门险，浅薄争窥孔室深。",
        "dynasty": "唐",
        "collection_info": null
    },
    {
        "uuid": "5f753401c406e204d06f28727ff30ee0",
        "title": "赠边将",
        "author": "姚鹄",
        "content": "三边近日往来通，尽是将军镇抚功。\n兵统万人为上将，威加千里慑西戎。\n清笳遶塞吹寒月，红斾当山肃晓风。\n却恨北荒霑雨露，无因扫尽虏庭空。",
        "dynasty": "唐",
        "collection_info": null
    },
    {
        "uuid": "647a6133f5d401b66086f23e053a7c99",
        "title": "送费[炼]师供奉赴上都",
        "author": "姚鹄",
        "content": "缩地周游不计程，古今应只有先生。\n已同化鹤临华表，又见骖龙向玉清。\n萝磴静攀云共过，雪坛当醮月孤明。\n无因相逐朝天帝，空羡烟霞得送迎。",
        "dynasty": "唐",
        "collection_info": null
    },
    {
        "uuid": "c64d785fa911c736ddffcfb025284057",
        "title": "和徐先辈秋日游泾州南亭呈三二同年",
        "author": "姚鹄",
        "content": "多此欢情泛鹢舟，桂枝同折塞同游。\n声喧岛上巢松鹤，影落杯中过水鸥。\n送日暮钟交戍岭，呌云寒角动城楼。\n酒酣笑语秋风裏，谁道槐花更起愁。",
        "dynasty": "唐",
        "collection_info": null
    },
    {
        "uuid": "4051e5d88dbf089dc3b5f10d7692a4df",
        "title": "送黄颇归袁",
        "author": "姚鹄",
        "content": "莫倦连期在醉乡，孔门多恋惜分行。\n文章声价从来重，霄汉途程此去长。\n何处听猨临万壑，几宿因月滞三湘。\n鑪峰若上应相忆，不得同过惠远房。",
        "dynasty": "唐",
        "collection_info": null
    },
    {
        "uuid": "ed163fc06365ffdbf54139ea92456734",
        "title": "和陕州参军李通微首夏书怀呈同寮张裳段羣二先辈",
        "author": "姚鹄",
        "content": "公门何事更相牵，邵伯优贤任养闲。\n满院落花从覆地，半檐初日未开关。\n寻仙郑谷烟霞裏，避暑柯亭树石间。\n独为高怀谁和继，掾曹同处桂同攀。",
        "dynasty": "唐",
        "collection_info": null
    },
    {
        "uuid": "ca3427f2baac4b1b4a58a2bcd9660f37",
        "title": "玉真观寻赵尊师不遇",
        "author": "姚鹄",
        "content": "羽客朝元昼掩扉，林中一径雪中微。\n松阴遶院鹤相对，山色满楼人未归。\n尽日独思风驭返，寥天几望野云飞。\n凭高目断无消息，自醉自吟愁落晖。",
        "dynasty": "唐",
        "collection_info": null
    },
    {
        "uuid": "c603a471e4ef4c15f75cf9c958d5c968",
        "title": "及第后上主司王起",
        "author": "姚鹄",
        "content": "三年竭力向春闱，塞断浮华众路岐。\n盛选栋梁非昔日，平均雨露及明时。\n登龙旧美无邪径，折桂新荣尽直枝。\n莫道只陪金马贵，相期更在凤皇池。",
        "dynasty": "唐",
        "collection_info": null
    },
    {
        "uuid": "01ccce6cfff4d83e645ad5bfd3b223ba",
        "title": "送贺知章入道",
        "author": "姚鹄",
        "content": "若非尧运及垂衣，肯许巢由脱俗机。\n太液始同黄鹤下，仙乡已驾白云归。\n还披旧褐辞金殿，却捧玄珠向翠微。\n羁束惭无仙药分，随车空有梦魂飞。",
        "dynasty": "唐",
        "collection_info": null
    },
    {
        "uuid": "7d852030f142214b6f60081d8bf8e003",
        "title": "送友人出塞",
        "author": "姚鹄",
        "content": "帝城春色着寒梅，去恨离怀醉不开。\n作别欲将何计免，此行应又隔年回。\n入河残日鵰西尽，卷雪惊蓬马上来。\n有思莫忘清塞学，众传君负佐王才。",
        "dynasty": "唐",
        "collection_info": null
    },
    {
        "uuid": "1ebf055baf2a2b5c8db3e95612a617a2",
        "title": "送僧归新罗",
        "author": "姚鹄",
        "content": "淼淼万余里，扁舟发落晖。\n沧溟何岁别，白首此时归。\n寒暑途中变，人烟岭外稀。\n惊天巨鰲鬬，蔽日大鹏飞。\n雪入行砂屦，云生坐石衣。\n汉风深习得，休恨本心违。",
        "dynasty": "唐",
        "collection_info": null
    },
    {
        "uuid": "45be7ae7d7dec01cf00362bf1567ee2f",
        "title": "奉和秘监从翁夏日陕州河亭晚望",
        "author": "姚鹄",
        "content": "洪河何处望，一境在孤烟。\n极野如蓝日，长波似镜年。\n卷帘花影裏，倚槛鹤巢边。\n霞焰侵旌斾，滩声杂管弦。\n钟微来迭岫，帆远落遥天。\n过客多相指，应疑会水仙。",
        "dynasty": "唐",
        "collection_info": null
    },
    {
        "uuid": "d3ebfe1f6ce534e54adb21fd5542bcf9",
        "title": "风不鸣条",
        "author": "姚鹄",
        "content": "吾君理化清，上瑞报时平。\n晓吹何曾歇，柔条自不鸣。\n花香知暗度，柳动觉潜生。\n只见低垂影，那闻击触声。\n大王初溥畅，少女正轻盈。\n幸遇无私力，幽芳愿发荣。",
        "dynasty": "唐",
        "collection_info": null
    },
    {
        "uuid": "2e63b528363faaf2f903d9bf6c214ddb",
        "title": "书情献知己",
        "author": "姚鹄",
        "content": "日日恨何穷，巴云旧隐空。\n一为栖寓客，二见北归鸿。\n有道期攀桂，无门息转蓬。\n赁居将罄比，乞食与僧同。\n花月登临处，江山怅望中。\n众皆轻病骥，谁肯救焦桐。\n坐惜春还至，愁吟夜每终。\n谷寒思变律，叶晚怯迴风。\n谒蔡惭王粲，怜衡冀孔融。",
        "dynasty": "唐",
        "collection_info": null
    },
    {
        "uuid": "74ad13651e55ce6b784d47309f7b57e0",
        "title": "和工部杨尚书重送绝句",
        "author": "姚鹄",
        "content": "桂枝攀得献庭闱，何似空怀楚橘归。\n好控扶摇早迴首，人人思看大鹏飞。",
        "dynasty": "唐",
        "collection_info": null
    },
    {
        "uuid": "a76b8ab28b27d64a12deaf7053c56f42",
        "title": "寄石桥僧",
        "author": "项斯",
        "content": "逢师入山日，道在石桥边。\n别后何人见，秋来几处禅。\n溪中云隔寺，夜半雪添泉。\n生有天台约，知无却出缘。",
        "dynasty": "唐",
        "collection_info": null
    },
    {
        "uuid": "1db68d709afbc68f676940847b34fd90",
        "title": "送欧阳衮归闽中",
        "author": "项斯",
        "content": "秦城几年住，犹着故乡衣。\n失意时相识，成名后独归。\n海秋蛮树黑，岭夜瘴禽飞。\n为学心难满，知君更掩扉。",
        "dynasty": "唐",
        "collection_info": null
    },
    {
        "uuid": "5b4edc0c6b8e4748305d24c0ba58a113",
        "title": "古观",
        "author": "项斯",
        "content": "置观碑已折，看松年不分。\n洞中谁识药，门外日添坟。\n放去龟随水，呼来鹿怕熏。\n坛边见灰火，几烧祭星文。",
        "dynasty": "唐",
        "collection_info": null
    },
    {
        "uuid": "6756840650414360f9af4268afc97fb8",
        "title": "题令狐处士溪居",
        "author": "项斯",
        "content": "白髮已过半，无心离此溪。\n病尝山药徧，贫起草堂低。\n为月窗从破，因诗壁重泥。\n近来常夜坐，寂莫与僧齐。",
        "dynasty": "唐",
        "collection_info": null
    },
    {
        "uuid": "4ec483085bdc59bd1ac88c71d81dcc9c",
        "title": "送僧归南岳",
        "author": "项斯",
        "content": "心知衡岳路，不怕去人稀。\n船裏谁鸣磬，沙头自曝衣。\n有家从小别，是寺即言归。\n料得逢春住，当禅云满扉。",
        "dynasty": "唐",
        "collection_info": null
    },
    {
        "uuid": "6a1bfb7b86845e14b27a211fcf674cfe",
        "title": "宁州春思",
        "author": "项斯",
        "content": "失意离城早，边城任见花。\n初为断酒客，旧识卖书家。\n寒寺稀无雪，春风亦有沙。\n思归频入梦，即路不言赊。",
        "dynasty": "唐",
        "collection_info": null
    },
    {
        "uuid": "7e89d7010f597859e1932f2f0fb176eb",
        "title": "山友赠藓花冠",
        "author": "项斯",
        "content": "尘污出华髮，惭君青藓冠。\n此身闲未得，终日戴应难。\n好就松阴挂，宜当枕石看。\n会须寻道士，簪去绕霜坛。",
        "dynasty": "唐",
        "collection_info": null
    },
    {
        "uuid": "cb4e0e1e98225f6f768031193dcf8724",
        "title": "蛮家",
        "author": "项斯",
        "content": "领得卖珠钱，还归铜柱边。\n看儿调小象，打鼓试新船。\n醉后眠神树，耕时语瘴烟。\n不逢寒便老，相问莫知年。",
        "dynasty": "唐",
        "collection_info": null
    },
    {
        "uuid": "5d80d110d8e981c331dcda6af4114444",
        "title": "早春题湖上顾氏新居二首 一",
        "author": "项斯",
        "content": "近得水云看，门长侵早开。\n到时微有雪，行处又无苔。\n劝酒客初醉，留茶僧未来。\n每逢晴暖日，唯见乞花栽。",
        "dynasty": "唐",
        "collection_info": null
    },
    {
        "uuid": "815c343464d16702f7e491af9a122d97",
        "title": "早春题湖上顾氏新居二首 二",
        "author": "项斯",
        "content": "门不当官道，行人到亦稀。\n故从餐后出，方至夜深归。\n开箧拣书卷，扫床移褐衣。\n几时同买宅，相近有柴扉。",
        "dynasty": "唐",
        "collection_info": null
    },
    {
        "uuid": "e6e32157e151caf5c38a53cad466e831",
        "title": "苍梧云气",
        "author": "项斯",
        "content": "何年化作愁，漠漠便难收。\n数点山能远，平铺水不流。\n湿连湘竹暮，浓盖舜坟秋。\n亦有思归客，看来尽白头。",
        "dynasty": "唐",
        "collection_info": null
    },
    {
        "uuid": "879616e335bd4085ecd14d317c7f69e4",
        "title": "晚春花",
        "author": "项斯",
        "content": "阴洞日光薄，花开不及时。\n当春无半树，经烧足空枝。\n疎与香风会，细将泉影移。\n此中人到少，开尽几人知。",
        "dynasty": "唐",
        "collection_info": null
    },
    {
        "uuid": "aec6233e7f5377fe381595ca435e6867",
        "title": "宿胡氏溪亭",
        "author": "项斯",
        "content": "独住水声裏，有亭无热时。\n客来因月宿，床势向山移。\n鹤睡松枝定，萤归葛叶垂。\n寂寥犹欠伴，谁为报僧知。",
        "dynasty": "唐",
        "collection_info": null
    },
    {
        "uuid": "5ce5082f7b7d641b74c8a91c7fd7932d",
        "title": "送华阴隐者",
        "author": "项斯",
        "content": "往往到城市，得非征药钱。\n世人空识面，弟子莫知年。\n自说能医死，相期更学仙。\n近来移住处，毛女旧峰前。",
        "dynasty": "唐",
        "collection_info": null
    },
    {
        "uuid": "63a08e9481e0455bb7a5ed2405267e99",
        "title": "落第后寄江南亲友",
        "author": "项斯",
        "content": "古巷槐阴合，愁多昼掩扉。\n独存过江马，强拂看花衣。\n送客心先醉，寻僧夜不归。\n龙钟易惆怅，莫遣寄书稀。",
        "dynasty": "唐",
        "collection_info": null
    },
    {
        "uuid": "770f15a16a45e81d54dec0cbc08b5864",
        "title": "欲别",
        "author": "项斯",
        "content": "花时人欲别，每日醉樱桃。\n买酒金钱尽，弹筝玉指劳。\n归期无岁月，客路有风涛。\n锦缎裁衣赠，麒麟落剪刀。",
        "dynasty": "唐",
        "collection_info": null
    },
    {
        "uuid": "d029cd2bf582f0a6cae6a89fc8bdf810",
        "title": "留别张水部籍",
        "author": "项斯",
        "content": "省中重拜别，兼领寄人书。\n已念此行远，不应相问疎。\n子城西并宅，御水北同渠。\n要取春前到，乘闲候起居。",
        "dynasty": "唐",
        "collection_info": null
    },
    {
        "uuid": "8df454cad2dc889f32d082516a18587a",
        "title": "小古镜",
        "author": "项斯",
        "content": "字已无人识，唯应记铸年。\n见来深似水，携去重于钱。\n鸾翅巢空月，菱花徧小天。\n宫中照黄帝，曾得化为仙。",
        "dynasty": "唐",
        "collection_info": null
    },
    {
        "uuid": "77ca88c5dd7ca88c5b54170dae5b8d74",
        "title": "题太白山隐者",
        "author": "项斯",
        "content": "高居在幽岭，人得见时稀。\n写箓扃虚白，寻僧到翠微。\n扫坛星下宿，收药雨中归。\n从服小还后，自疑身解飞。",
        "dynasty": "唐",
        "collection_info": null
    },
    {
        "uuid": "1deae761ee134f5d38d584768fe190fa",
        "title": "病中怀王展先辈在天台",
        "author": "项斯",
        "content": "枕上用心静，唯应改旧诗。\n强行休去早，暂卧起还迟。\n因说来归处，却愁初病时。\n赤城山下寺，无计得相随。",
        "dynasty": "唐",
        "collection_info": null
    },
    {
        "uuid": "c764a68769cb2bc560df98a7d3188592",
        "title": "鲤鱼",
        "author": "项斯",
        "content": "似龙鳞又足，只是欠登门。\n月裏腮犹湿，泥中目未昏。\n乞锄防蚁穴，望水写金盆。\n他日能为雨，公田报此恩。",
        "dynasty": "唐",
        "collection_info": null
    },
    {
        "uuid": "a33f3999f96ae9a4228288bc0b36f668",
        "title": "子规",
        "author": "项斯",
        "content": "游魂自相叫，宁復记前身。\n飞过人家月，声连客路春。\n梦边催晓急，愁外送风频。\n自有霑花血，相和泪滴新。",
        "dynasty": "唐",
        "collection_info": null
    },
    {
        "uuid": "599b1f5a9143385b3ff298009bb75f53",
        "title": "边州客舍",
        "author": "项斯",
        "content": "开门不成出，麦色徧前坡。\n自小诗名在，如今白髮多。\n经年无越信，终日厌蕃歌。\n近寺居僧少，春来亦懒过。",
        "dynasty": "唐",
        "collection_info": null
    },
    {
        "uuid": "f1036d8cc675d12808eb26ee00958c43",
        "title": "赠道者",
        "author": "项斯",
        "content": "晏来知养气，度日语时稀。\n到处留丹井，终寒不絮衣。\n病乡多惠药，鬼俗有符威。\n自说身轻健，今年数梦飞。",
        "dynasty": "唐",
        "collection_info": null
    },
    {
        "uuid": "673d900001865e9a6f82b736b29b4b17",
        "title": "边游",
        "author": "项斯",
        "content": "古镇门前去，长安路在东。\n天寒明堠火，日晚裂旗风。\n塞馆皆无事，儒装亦有弓。\n防秋故乡卒，暂喜语音同。",
        "dynasty": "唐",
        "collection_info": null
    },
    {
        "uuid": "a7ece346507bbeeb6069df9922bcff7c",
        "title": "夜泊淮阴",
        "author": "项斯",
        "content": "夜入楚家烟，烟中人未眠。\n望来淮岸尽，坐到酒楼前。\n灯影半临水，筝声多在船。\n乘流向东去，别此易经年。",
        "dynasty": "唐",
        "collection_info": null
    },
    {
        "uuid": "f25790d62abb3b3a4df53f91a62154e2",
        "title": "远水",
        "author": "项斯",
        "content": "渺渺浸天色，一边生晚光。\n阔浮萍思远，寒入鴈愁长。\n北极连平地，东流即故乡。\n扁舟来宿处，髣髴似潇湘。",
        "dynasty": "唐",
        "collection_info": null
    },
    {
        "uuid": "5f9239616957642988baa591e740e9d4",
        "title": "黄州暮愁",
        "author": "项斯",
        "content": "凌澌衝泪眼，重迭自西来。\n即夜寒应合，非春暖不开。\n岂无登陆计，宜弃济川材。\n愿寄浮天外，高风万里回。",
        "dynasty": "唐",
        "collection_info": null
    },
    {
        "uuid": "b55859a7dd8228390076110fecca1931",
        "title": "晓发昭应",
        "author": "项斯",
        "content": "行人见雪愁，初作帝乡游。\n旅店开偏早，乡帆去未收。\n灯残催卷席，手冷怕梳头。\n是物寒无色，汤泉正自流。",
        "dynasty": "唐",
        "collection_info": null
    }
]