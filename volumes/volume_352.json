[
    {
        "uuid": "643b2c15fffbe01d8bdeca627210bedc",
        "title": "放龟",
        "author": "周紫芝",
        "content": "老黥得龟规小利，小儿夺龟以为戏。\n儿痴但作一笑看，槁死生存两无意。\n乃翁不忍龟缩头，何如去曳长江尾。\n流水长者亦念汝，清江绣衣何忧苦。",
        "dynasty": "宋",
        "collection_info": null
    },
    {
        "uuid": "bd48cce90c4c0163cb077369f9a3049b",
        "title": "不睡效张文潜",
        "author": "周紫芝",
        "content": "寒沙宿鹭水无声，湖月留人睡不成。\n便拟闭门寻好梦，更听鸜鹆转三更。",
        "dynasty": "宋",
        "collection_info": null
    },
    {
        "uuid": "005039196488d6ab01a6e594d2f88e56",
        "title": "观潮示元龙",
        "author": "周紫芝",
        "content": "越山莽苍吴山高，海门屹立通江涛。\n江头久客归未得，来趁吴儿看晚潮。\n潮头初来一线白，雪浪翻空忽千尺。\n地中鸣角何处来，水上六花人不识。\n惊涛倒射须臾空，千艘已落空蒙中。\n锦帆半臂浪花裏，越商巴贾争长雄。\n江湖险绝长如此，风静潮平亦何事。\n人间万法有乘除，却遣风波在平地。",
        "dynasty": "宋",
        "collection_info": null
    },
    {
        "uuid": "fb21e3696033a88e685eca63b5780bb2",
        "title": "客许惠木犀而花殊未开三绝  其一",
        "author": "周紫芝",
        "content": "秋雨不肯止，木犀殊未开。\n小斋寒索莫，谁剪一枝来。",
        "dynasty": "宋",
        "collection_info": null
    },
    {
        "uuid": "3b8e8cf0f66196fcdc73413bb29b4ed9",
        "title": "客许惠木犀而花殊未开三绝  其二",
        "author": "周紫芝",
        "content": "黄菊无多子，孤芳正要渠。\n谁能把秋色，分付木芙蕖。",
        "dynasty": "宋",
        "collection_info": null
    },
    {
        "uuid": "ab57746ab8f430183f1bcd3ec29d5b4e",
        "title": "客许惠木犀而花殊未开三绝  其三",
        "author": "周紫芝",
        "content": "旧日江南路，霜裘晓树间。\n无香供晏坐，有梦到秋山。",
        "dynasty": "宋",
        "collection_info": null
    },
    {
        "uuid": "77387808958de0bf1d82b4f23c645998",
        "title": "客许惠木犀而花殊未开三绝  其四",
        "author": "周紫芝",
        "content": "秋夜旅怀栖栖羁客眼长开，蔌蔌清灯落晓灰。\n北雁有情书未到，寒衾无梦雨频来。\n今年白髪看仍少，去日青春挽不回。\n别后故山应好在，小窗辜负翠云堆。",
        "dynasty": "宋",
        "collection_info": null
    },
    {
        "uuid": "5d4fecf3287445cb6ed5508189419817",
        "title": "次韵飞卿",
        "author": "周紫芝",
        "content": "随计京华忆去年，梦魂合眼到家山。\n早无半菽能餬口，晚得三钟只汗颜。\n老懒不堪朱墨裏，此心终在水云间。\n尺椽分我江边路，留与他年作往还。",
        "dynasty": "宋",
        "collection_info": null
    },
    {
        "uuid": "85aeb5e706945b79beb23ab873c6d76d",
        "title": "次韵李子至与陈相之定寻梅之约篇尾见及",
        "author": "周紫芝",
        "content": "谢朓樽前忆语离，别来怀抱只愁知。\n鹡鸰原近识君晚，鸿雁书遥寄客迟。\n何事不嫌霜后鬓，尚邀同醉雪残枝。\n今年新得梅花句，华萼诗中第几诗。",
        "dynasty": "宋",
        "collection_info": null
    },
    {
        "uuid": "6b02dac6821c3be727b649d5a8ccae92",
        "title": "次韵相之和李子至寻梅诗",
        "author": "周紫芝",
        "content": "江南洛社各天涯，何事高人亦见思。\n句法风流云烂漫，旅情飘泊燕差池。\n樽前病骨难供醉，花下枯藤可强枝。\n莫唤孤山林处士，扬州何逊自能诗。",
        "dynasty": "宋",
        "collection_info": null
    },
    {
        "uuid": "e0abecf4c905fd6259b9a32186c97c98",
        "title": "刘文卿烧木犀沉为作长句",
        "author": "周紫芝",
        "content": "海南万里水沉树，江南九月木犀花。\n不知谁作造化手，幻出此等无品差。\n刘郎嗜好与众异，煮蜜成香出新意。\n短窗护日度春深，石鼎生云得烟细。\n梦回依约在秋山，马上清香扑霜霁。\n平生可笑范蔚宗，甲煎浅俗语未公。\n此香似有郢人质，能受匠石斤成风。\n不须百和费假合，成一种性无异同。\n能知二物本同气，鼻观已有香严通。\n聊将戏事作薄相，办此一笑供儿童。",
        "dynasty": "宋",
        "collection_info": null
    },
    {
        "uuid": "2540e2389b2fe580ddc8c16d94352b60",
        "title": "晓雪",
        "author": "周紫芝",
        "content": "湖色催清晓，风前一雪轻。\n不妨梅自笑，要与水争明。\n万木云遮尽，千岩玉琢成。\n可怜青竹叶，寒甚与谁倾。",
        "dynasty": "宋",
        "collection_info": null
    },
    {
        "uuid": "4d346522c7baa0d1ea48f5b255cb7a8b",
        "title": "时宰生日乐府四首 御燕曲",
        "author": "周紫芝",
        "content": "新阳入谷春欲回，瑶池春早桃花开。\n黄金三尺瑞兽暖，云横雾绕珠帘垂。\n碧腴分香自紫府，百壶流泉酒如许。\n御厨排燕罗八珍，更饬梨园赐歌舞。\n黄门宣诏天上来，欢喜时闻传帝语。\n红銮画幕密护遮，参差吹竹凌丹霞。\n双成持觞萼绿劝，五云遥望羣仙家。\n仙家日月真长久，地久天长圣恩厚。\n愿公岁岁復年年，长带宫花饮宫酒。",
        "dynasty": "宋",
        "collection_info": null
    },
    {
        "uuid": "b1d5e3196e953f83963c611ded9200db",
        "title": "时宰生日乐府四首 班师行",
        "author": "周紫芝",
        "content": "汉兵出塞将军行，棘门灞上空屯营。\n羽书夜半急如火，淮田千里无春耕。\n庙堂有议如建武，十岁边头不鸣鼓。\n君王无事两国欢，长乐宫中瞻圣母。\n鹰饥虎饱不足图，三军渐欲销兵符。\n红旗尽卷夜烽冷，铜花绣甲金糢糊。\n横议当年猬毛起，公持一言天自喜。\n尽收诸将入神京，十六卫闲清似水。\n榆关一骑不动尘，阴功何止活万人。\n封侯铸印不足说，朱颜一笑三千春。",
        "dynasty": "宋",
        "collection_info": null
    },
    {
        "uuid": "2cfa015b2c31118afce3783cda2189f7",
        "title": "时宰生日乐府四首 昇平谣",
        "author": "周紫芝",
        "content": "负石填海海可干，铸铁削山山可栞。\n俟河之清岂易得，眼见太平真復难。\n春风辇路宫槐绿，花绕汉宫三十六。\n喜入天颜人尽知，奉常新奏昇平曲。\n前年被衮郊圆天，今年执玉朝涂山。\n汉官威仪久不见，三代礼乐俱追还。\n太师功大非人力，早向壶天赐新宅。\n消得官家驻六飞，画鼓咽咽燕瑶席。\n紫宸朝散千官行，四方警奏虚封章。\n衮司无事铃索静，牙牌报漏春昼长。\n但闻羣贤岁歌舞，寿曲声中玉觞举。\n青衫小吏亦復欢，自采民谣裨乐府。",
        "dynasty": "宋",
        "collection_info": null
    },
    {
        "uuid": "6d3d2602666621fd3cf9d3e50aac3b10",
        "title": "时宰生日乐府四首 祈年歌",
        "author": "周紫芝",
        "content": "十雨五风年岁熟，万落千村俱种粟。\n人从南亩把金犁，谁在庙堂调玉烛。\n昔年避地今安居，前日荷戈今佩犊。\n开元宰相不开边，当时米贱斗数钱。\n自从罢武销剑戟，外户不闭俱安眼。\n人蒙更生家受赐，父老欢喜儿童颠。\n君不见天上宸章灿星斗，翔鸾惊飞翠蛟走。\n为言一德似阿衡，上格皇天赞元后。\n皇天报德亦可知，仁者必寿天无私。\n但愿天心锡难老，貂冠画衮常光辉。\n四国无兵谁不喜，共说昇平自今始。\n黄帝垂衣坐法宫，千岁常师广成子。",
        "dynasty": "宋",
        "collection_info": null
    },
    {
        "uuid": "06d508adfa67beb2711d9949700130bf",
        "title": "冬至前九日湖水尽冰后二日晚晴小舟循湖心而归冰已稍开书是日所见",
        "author": "周紫芝",
        "content": "积雨凝宿阴，寒冰结湖背。\n鸥鹭不敢前，龟鱼各潜晦。\n敲冰得湖心，鼓棹作澎湃。\n万玉朝明堂，丁冬响环佩。\n谁来贝阙中，小现银色界。\n夕阳似知人，微温散珠琲。\n为我开糢糊，遥山影空翠。\n境胜不可名，语恶聊自悔。\n安得王右丞，万象归綵绘。\n遥怜西子寒，眉目增点缀。",
        "dynasty": "宋",
        "collection_info": null
    },
    {
        "uuid": "c15ec7d4a8ba9cfab4670b2a62106f87",
        "title": "将登南高示同舍  其一",
        "author": "周紫芝",
        "content": "万壑千岩要尽穷，漫将筋力试衰翁。\n请君速办寻山屐，同上南高第一峰。",
        "dynasty": "宋",
        "collection_info": null
    },
    {
        "uuid": "e121dfc6012023f9131a51b316c99700",
        "title": "将登南高示同舍  其二",
        "author": "周紫芝",
        "content": "三年身在翠鬟堆，惯见湖山眼厌开。\n要上云峰最高处，试看潮过海门来。",
        "dynasty": "宋",
        "collection_info": null
    },
    {
        "uuid": "84082abe3c8b2d3e9ce6eae506ae0a98",
        "title": "过赵德庄官居有怀其人",
        "author": "周紫芝",
        "content": "送君南浦草青青，记得江边一醉醒。\n骑马却来寻旧处，依然苍竹近寒厅。\n读君古锦囊中句，可是红莲幕下才。\n试问风流李长吉，如何不寄近诗来。",
        "dynasty": "宋",
        "collection_info": null
    },
    {
        "uuid": "9cc7d1867f2fd2981a216d0ba505358d",
        "title": "次韵关子东闻太常新乐",
        "author": "周紫芝",
        "content": "今岁涂山禹会成，俟河真得见河清。\n官麤无路朝元去，卧听钧天奏乐声。",
        "dynasty": "宋",
        "collection_info": null
    },
    {
        "uuid": "3d8af09be940d816fe313a63b46f334d",
        "title": "湖上杂赋三首  其一",
        "author": "周紫芝",
        "content": "青腰载雨入菰蒲，旋斫渔竿学钓鱼。\n小向湖心作容与，天教来此伴舂锄。",
        "dynasty": "宋",
        "collection_info": null
    },
    {
        "uuid": "c8888c1201c0df99590a5759b324f826",
        "title": "湖上杂赋三首  其二",
        "author": "周紫芝",
        "content": "山边骑马醉王孙，湖裏撑船晚过门。\n寄语金丸莫轻弹，我无花鸭觧人言。",
        "dynasty": "宋",
        "collection_info": null
    },
    {
        "uuid": "b291422970f7ee08a10ac4fd2cb3b7b1",
        "title": "湖上杂赋三首  其三",
        "author": "周紫芝",
        "content": "三年原不下胡床，饮尽山光与水光。\n莫把渠侬作官看，此身便是贺知章。",
        "dynasty": "宋",
        "collection_info": null
    },
    {
        "uuid": "9acc94f66e2ba2ba0c31d910259aa5bf",
        "title": "次韵何子楚题吴传朋石渠大字",
        "author": "周紫芝",
        "content": "中郎往昔游鸿都，眼见帚垩心成书。\n乃知隶法亦天授，后世岂復斯人徒。\n周王百度新復古，道家山是图书府。\n吴侯妙翰绝古今，高榜横空近风雨。\n大字三尺古所难，细书不要乌丝栏。\n四蹄自抉水边石，两翮忽举空中鸾。\n知君自是文中虎，便恐声名传帝所。\n借令头白下凌云，寄语韦郎耐辛苦。",
        "dynasty": "宋",
        "collection_info": null
    },
    {
        "uuid": "53d8f71cec85c613ac725086bc557aec",
        "title": "次韵庭藻雨中不出湖上",
        "author": "周紫芝",
        "content": "幅巾饱看西湖春，徐行当车不动尘。\n有时乘兴未遽反，武林无此寻春人。\n湖山如螺湖水白，几见青天月生魄。\n年年马上看吴娃，舞袖双裁越罗窄。\n长安贵人百不忧，胡为亦復多穷愁。\n出门载酒不可往，倚杖看雨如穷秋。\n万事不由人作计，我欲除愁唯一醉。\n此生已老復何求，五字但知公臭味。\n春风吹雨山泽晴，青山有约翁有情。\n故人官高少闲暇，可唤白鸥同此盟。",
        "dynasty": "宋",
        "collection_info": null
    },
    {
        "uuid": "acbf798d7d41768e14dc5b9b93f72250",
        "title": "梅花为风雨所残三绝  其一",
        "author": "周紫芝",
        "content": "五更风雨各无端，留取残枝与客看。\n何逊借花心欲折，玉奴愁雨晓应寒。",
        "dynasty": "宋",
        "collection_info": null
    },
    {
        "uuid": "ab81984f031e670e5497dcce14f3a1ea",
        "title": "梅花为风雨所残三绝  其二",
        "author": "周紫芝",
        "content": "山西铁面故将军，新种梅花十里春。\n此地数枝留不得，东风可是恶欺人。",
        "dynasty": "宋",
        "collection_info": null
    },
    {
        "uuid": "cbbbba191bc73bebb861060478e20501",
        "title": "梅花为风雨所残三绝  其三",
        "author": "周紫芝",
        "content": "先生旧日经行处，闻有寒枝笑晓林。\n便倩东风吹雨去，急携藜杖与僧寻。",
        "dynasty": "宋",
        "collection_info": null
    },
    {
        "uuid": "5f6478e848121e992c7255e96f2dbf49",
        "title": "梅尽一首",
        "author": "周紫芝",
        "content": "昔家大江南，沮洳不堪处。\n五月梅子黄，江云日成雨。\n频年客东吴，蜗椽坐羁旅。\n堕鸢忽当前，海气復如许。\n食无山鞠穷，为病入腰膂。\n游鯈与争席，共此一洲渚。\n人生能几何，生理亦良苦。\n今朝有奇事，儿童报佳语。\n送梅喜追饯，入伏宁伛偻。\n便当挂西窗，悠然望南浦。\n借风翻绿荷，分香度清暑。",
        "dynasty": "宋",
        "collection_info": null
    },
    {
        "uuid": "6464cfb2997f482acf5d1109a3f08fd6",
        "title": "陈相之许惠近作久而未至雪中偶书二首  其一",
        "author": "周紫芝",
        "content": "春意方回腊，梅花又满枝。\n自怜为客久，颇恨得君迟。\n涉世身犹尔，攻愁酒若为。\n人生俱昨梦，消遣可无诗。",
        "dynasty": "宋",
        "collection_info": null
    },
    {
        "uuid": "d831b036503bc8e2bf53450cfa5ef4f4",
        "title": "陈相之许惠近作久而未至雪中偶书二首  其二",
        "author": "周紫芝",
        "content": "短策何由去，长鬚唤不来。\n诗今如此少，门欲为谁开。\n净几尘飞尽，寒窗雪自堆。\n无人伴牢落，灯火送残杯。",
        "dynasty": "宋",
        "collection_info": null
    },
    {
        "uuid": "696453ed358960ad493b254d14b0684b",
        "title": "奉答相之再示两诗  其一",
        "author": "周紫芝",
        "content": "白髪刘郎在，无心唱竹枝。\n倦游闲未得，见事老尤迟。\n与世知何用，求田便可为。\n元龙人物胜，况有建安诗。",
        "dynasty": "宋",
        "collection_info": null
    },
    {
        "uuid": "6ee7b357873c90ed4d019b038c4f50a1",
        "title": "奉答相之再示两诗  其二",
        "author": "周紫芝",
        "content": "老愧才都尽，人愁雨不来。\n酒樽无客把，诗卷为君开。\n山色螺分翠，江涛雪拥堆。\n新篇慰愁眼，喜色动寒杯。",
        "dynasty": "宋",
        "collection_info": null
    },
    {
        "uuid": "25fc8352c0a70610d8e42181e347cb8e",
        "title": "次韵关子东湖上杂书四绝 清照庵",
        "author": "周紫芝",
        "content": "道人结屋在林邱，俗子何由得少留。\n一闭衡门三十载，为公今过虎溪头。",
        "dynasty": "宋",
        "collection_info": null
    },
    {
        "uuid": "6b8a640856c75f35990c358dac33dbbc",
        "title": "次韵关子东湖上杂书四绝 寿星寺",
        "author": "周紫芝",
        "content": "上方重阁到云天，一落天星今几年。\n不见老坡寒碧句，满林风玉自苍然。",
        "dynasty": "宋",
        "collection_info": null
    },
    {
        "uuid": "e7b9ab18bc18fe93f41a1308b025950d",
        "title": "次韵关子东湖上杂书四绝 水荇",
        "author": "周紫芝",
        "content": "旧闻春草满池塘，何事新题荇蘂黄。\n寄语藕花从此去，不须满意着红粧。",
        "dynasty": "宋",
        "collection_info": null
    },
    {
        "uuid": "3ace7e5ed7a8f943aeda6a777a1a4937",
        "title": "次韵关子东湖上杂书四绝 子规",
        "author": "周紫芝",
        "content": "两边山木子规啼，不管还乡客梦稀。\n应为老翁推不去，故将好语劝人归。",
        "dynasty": "宋",
        "collection_info": null
    },
    {
        "uuid": "f2ffbd28a9406ce4d82d2e22b704c6ff",
        "title": "再寄李司农二首  其一",
        "author": "周紫芝",
        "content": "不作徽州梦，空吟楚水边。\n仓皇相别日，欢喜得书年。\n客有谁投辖，诗应我执鞭。\n长安望归日，消息几时传。",
        "dynasty": "宋",
        "collection_info": null
    },
    {
        "uuid": "068703a057547cfa039688a60aaa6002",
        "title": "再寄李司农二首  其二",
        "author": "周紫芝",
        "content": "衰薄功名晚，羁栖岁月深。\n篇章唯楚些，儿女尽吴音。\n见面知何日，从公话此心。\n时光肯相待，白髪已如林。",
        "dynasty": "宋",
        "collection_info": null
    },
    {
        "uuid": "7f010f93fa4c4666176e30f0ca21a540",
        "title": "顷与徐美祖汪养源同游杯渡道场余来钱塘而二君再游以诗见寄",
        "author": "周紫芝",
        "content": "当年三士各清狂，下马同寻古道场。\n人在诸峰朝着屐，天教我辈夜分床。\n胜游已是成陈迹，晚路何堪更异乡。\n闻道重来苦相忆，为君日转九回肠。",
        "dynasty": "宋",
        "collection_info": null
    },
    {
        "uuid": "a17328faca6859732aa7f81e22ff0c30",
        "title": "苦笋",
        "author": "周紫芝",
        "content": "庾郎鲑菜不满腹，三岁杯盘入吴俗。\n江头四月乌贼来，经日杨梅雨中熟。\n是时苦竹方生儿，锦綳时露骈头玉。\n杭人吓饭正要虎，日以千金换盈束。\n人莫不食鲜知味，妙理听君论反覆。\n舌头谁识苦中甜，今乃苦口后为福。\n蔗中佳境甘似饴，厚味可人终腊毒。\n江南山多岂无此，苦甚何止秋荼酷。\n天公时为饷馋人，雨洗风吹满山谷。\n从今不敢料吴侬，但煮虾蟆当粱肉。",
        "dynasty": "宋",
        "collection_info": null
    },
    {
        "uuid": "058128b381a2719c0d4706c8ff9e24d0",
        "title": "和张元明食生荔子",
        "author": "周紫芝",
        "content": "五月麦秋闽岭寒，岭头风雨荔子丹。\n旧从图画见眉目，何曾生食知甘酸。\n天生尤物亦甚悭，路远致之良復难。\n宫中妃子一破颜，犹须驿骑来长安。\n绛纱囊小欣乍识，晚上苏台醉瑶席。\n人如玉笋擘轻红，诗似春云惊坐客。\n书生馋相绝可怜，诵诗口角空流涎。\n何时遂作七闽客，日啖玉肌三百丸。\n犹胜穷愁杜陵老，暮年奔走巴山道。\n万里泸戎摘荔枝，一生辛苦无人知。",
        "dynasty": "宋",
        "collection_info": null
    },
    {
        "uuid": "a0884a3884728d6c264a23bcf7d81506",
        "title": "将别湖居二首  其一",
        "author": "周紫芝",
        "content": "昔年尝判武林丞，来伴西湖寺下僧。\n又作移家新活计，却携行脚旧枯藤。",
        "dynasty": "宋",
        "collection_info": null
    },
    {
        "uuid": "b4ab501d1a53bb9f28d9230596818c18",
        "title": "将别湖居二首  其二",
        "author": "周紫芝",
        "content": "西子湖边一短窗，几年和雨看湖光。\n青山换得微官去，鱼鸟应须笑漫郎。",
        "dynasty": "宋",
        "collection_info": null
    },
    {
        "uuid": "49f3e9489a72ca1200a2ccd4bcb17782",
        "title": "与同舍郎观潮分韵得还字一字江字三首一字江字为坐客作  其一",
        "author": "周紫芝",
        "content": "人生如微尘，同一霄壤间。\n可笑蠛蠓眼，但窥瓮中天。\n钱塘俯沧海，八月壮涛澜。\n始疑疋练横，旋作万马翻。\n海门屹中开，方壶忽当前。\n不知何巨鰲，为我戴三山。\n银光射杰阁，玉笋垂朱栏。\n须臾击飞雪，喷薄上帘颜。\n相见各惊顾，日暮殊未还。\n那知在空蒙，但怪毛髪寒。\n平生云梦胸，始信宇宙寛。\n安得凌云手，大笔如修椽。\n尽挽卷天浪，参差入豪端。",
        "dynasty": "宋",
        "collection_info": null
    },
    {
        "uuid": "7846af826ea652c56fcc3f4a6bcf20ab",
        "title": "与同舍郎观潮分韵得还字一字江字三首一字江字为坐客作  其二",
        "author": "周紫芝",
        "content": "烈风惊洪涛，浩荡吹海立。\n迅雷忽飜空，掩耳嗟不及。\n汉兵百万骑，已夺秦关入。\n击石惊倒流，势若三峡急。\n沧波忽喧豗，众目俱骇栗。\n人言海潮来，昔为子胥屈。\n谁当语冯夷，四海今已一。\n王春会涂山，白玉执万笏。\n江河及乔岳，祠祀已咸秩。\n海神会当知，万岁拱帝室。",
        "dynasty": "宋",
        "collection_info": null
    },
    {
        "uuid": "bdaa91da4e7074b021d9ad015eb27eaa",
        "title": "与同舍郎观潮分韵得还字一字江字三首一字江字为坐客作  其三",
        "author": "周紫芝",
        "content": "神州古都会，有美东南邦。\n壮哉八月涛，卷地奔长江。\n惊涛裂巨石，洪钟殷朝撞。\n万瓦响飞雹，千艘碎舽艭。\n滟滪不足数，况乃峡与泷。\n翩翩坐中客，才器俱无双。\n九牛可逆拽，五鼎乃独扛。\n诗成咄嗟顷，恶语徒喧哤。",
        "dynasty": "宋",
        "collection_info": null
    },
    {
        "uuid": "74987abf8662e9df76b402e5246fa5f0",
        "title": "次韵徐美祖梅花",
        "author": "周紫芝",
        "content": "我得孤山已恨迟，水边无復昔年枝。\n花随此老俱成梦，诗似徐郎今有谁。\n陇使醉将春作信，广平应解玉为肌。\n五更笑语香中意，只有罗浮晓月知。",
        "dynasty": "宋",
        "collection_info": null
    },
    {
        "uuid": "ab0ef052284fe27603ee535bcaf6b5be",
        "title": "人日雨一首",
        "author": "周紫芝",
        "content": "王春雪三尺，人日雨一犁。\n五种虽未入，二麦颇亦宜。\n人情岂不悦，天意似可期。\n官居着穷巷，睡味无人知。\n起焚石鼎烟，烂读离骚词。\n看云生屋角，听雨鸣空墀。\n绿水添清瑶，孤芳悦华姿。\n万物有佳趣，吾生日已衰。\n贪痴速奇祸，安分伤寒饥。\n乘除理已定，智巧那得移。\n不如酌我酒，此事姑置之。",
        "dynasty": "宋",
        "collection_info": null
    },
    {
        "uuid": "df0a6bec49b0b2c6ad837ac14b1d9d1a",
        "title": "次韵艾主管二首  其一",
        "author": "周紫芝",
        "content": "三径频招客，羁怀可自寛。\n湖分一水近，窗纳数峰寒。\n好句贫犹得，衰颜醉亦丹。\n官闲乐如许，何地更求安。",
        "dynasty": "宋",
        "collection_info": null
    },
    {
        "uuid": "1e5e71cbbcfcdc123c909564325188d2",
        "title": "次韵艾主管二首  其二",
        "author": "周紫芝",
        "content": "病畏空缘浅，愁知醉境寛。\n五穷空抱艺，六巧岂胜寒。\n鹤骨全凭杖，霜毛不受丹。\n春云莫成雪，僵卧有袁安。",
        "dynasty": "宋",
        "collection_info": null
    },
    {
        "uuid": "18c52518104b91ec58b3218ffdadb069",
        "title": "二月十四日过初师房",
        "author": "周紫芝",
        "content": "故国三年梦，青春二月余。\n闲寻窗窈窕，来伴客踟蹰。\n花倩风调护，愁应酒破除。\n老夫乘兴罢，归了读残书。",
        "dynasty": "宋",
        "collection_info": null
    },
    {
        "uuid": "ca586c16afeda5d1edba478ad63631dd",
        "title": "次韵李彦恢简钱侍郎因叙将别之意",
        "author": "周紫芝",
        "content": "两淮持莭记当年，奏计归来雪满颠。\n应念故人今老矣，载瞻行旆只依然。\n欲知鸿雁劬劳日，便是鹓鸾咫尺天。\n况有金兰在坡禁，一生交分岂轻捐。",
        "dynasty": "宋",
        "collection_info": null
    },
    {
        "uuid": "fd16078264cd02e783072ef4e824af26",
        "title": "次韵彦恢再示前作",
        "author": "周紫芝",
        "content": "此生难数绛人年，高位由来免疾颠。\n自笑晚途聊復尔，相逢云路岂其然。\n归心只欲开三径，薄宦何由託二天。\n他日据鞍如可强，故人虽老未轻捐。",
        "dynasty": "宋",
        "collection_info": null
    },
    {
        "uuid": "092a5b0a5bc03eedd4c542e24bcd55cb",
        "title": "次韵赵签判用李漕韵见示",
        "author": "周紫芝",
        "content": "九陌尘中度岁年，不堪乌帽着华颠。\n名虽已愧周公瑾，诗或时参孟浩然。\n岂料晚途莲幕客，肯来同醉玉壶天。\n人间富贵须公等，佩楪从今可尽捐。",
        "dynasty": "宋",
        "collection_info": null
    },
    {
        "uuid": "95cdf269cb06a2602e3f15b2eb6d5e47",
        "title": "彦恢被旨使京西将归待次用前韵送别因呈乡里亲旧",
        "author": "周紫芝",
        "content": "知公直节自当年，终不留衣与大颠。\n胸次已能呑梦泽，功名宁復愧燕然。\n登车莫厌尘吹帽，移棹应思水拍天。\n归去交游如问我，为言百事老俱捐。",
        "dynasty": "宋",
        "collection_info": null
    },
    {
        "uuid": "a8d0cab014e981e71a96f3ae0792bd5b",
        "title": "胡夫人出尘庵诗四首  其一",
        "author": "周紫芝",
        "content": "漫说丹砂乞转精，安期瓜大几时生。\n会令方寸无荆棘，火枣交梨亦易成。",
        "dynasty": "宋",
        "collection_info": null
    },
    {
        "uuid": "c184fc286c10db296c83eaaff6ec766b",
        "title": "胡夫人出尘庵诗四首  其二",
        "author": "周紫芝",
        "content": "看着桃花两度春，尚须香火奉高真。\n世间安得无尘镜，人似灵犀觧辟尘。",
        "dynasty": "宋",
        "collection_info": null
    },
    {
        "uuid": "222bd5f9f47d7e86a93337111b30548c",
        "title": "胡夫人出尘庵诗四首  其三",
        "author": "周紫芝",
        "content": "当日飞昇云路赊，夫人原属旧仙家。\n莫将林下能诗女，轻比神仙萼绿华。",
        "dynasty": "宋",
        "collection_info": null
    },
    {
        "uuid": "705de246c472e97361ea19e0170633ef",
        "title": "胡夫人出尘庵诗四首  其四",
        "author": "周紫芝",
        "content": "瑶池人摘几番桃，月下犹吹弄玉箫。\n为病书符何日了，云軿看即下丹霄。",
        "dynasty": "宋",
        "collection_info": null
    },
    {
        "uuid": "50de86842cbbc7bfb65e8619b6361e8c",
        "title": "次韵君叙湖上偶作",
        "author": "周紫芝",
        "content": "政恐情须我辈钟，画船同载舞衣红。\n可怜燕子无人管，不忍桃花过眼空。\n客睡喜听门剥啄，君诗来送玉丁东。\n何时却觅孤山路，共弔梅花树下翁。",
        "dynasty": "宋",
        "collection_info": null
    },
    {
        "uuid": "929f99eccebdad37ba064e0895150e7b",
        "title": "次韵君叙雨中偶作",
        "author": "周紫芝",
        "content": "春风作意恼春怀，更落残红上紫苔。\n无限好诗飞得去，几人今雨肯重来。\n梦回故国空千里，酒忆徴君共一杯。\n看取西湖天下胜，客愁应为此时开。",
        "dynasty": "宋",
        "collection_info": null
    },
    {
        "uuid": "f343bad6bc5fcc5ddf38954688e1cd4a",
        "title": "冷泉亭放闸  其一",
        "author": "周紫芝",
        "content": "呼猿洞口水潺潺，忽卷奔流下九天。\n乞得少陵三峡句，为君题作倒流泉。",
        "dynasty": "宋",
        "collection_info": null
    },
    {
        "uuid": "407f74c9b1c0db25cdd79937d4dca157",
        "title": "冷泉亭放闸  其二",
        "author": "周紫芝",
        "content": "万里西兴浦口潮，浪花真似海门高。\n谁将一夜山中雨，唤作沧江八月涛。",
        "dynasty": "宋",
        "collection_info": null
    },
    {
        "uuid": "488726461bca55a84c458e99b1f8d331",
        "title": "西窗见榴花分韵得花字",
        "author": "周紫芝",
        "content": "青春苦难挽，白日良易斜。\n花飞尚满砌，柳密惊藏鸦。\n寒窗忽当日，山崦知谁家。\n红榴笑疏林，始着三两花。\n繁阴护朱阁，芳姿夺明霞。\n颇忆少年日，千金醉繁华。\n当时石榴裙，六幅围绛纱。\n美人隔秋水，相望天一涯。\n想像繫楚腰，依稀似丹葩。\n对花谁与论，搔首空叹嗟。",
        "dynasty": "宋",
        "collection_info": null
    },
    {
        "uuid": "43663da21a72af17f16bcadf50d2750b",
        "title": "次韵同舍四月十日迎驾二首  其一",
        "author": "周紫芝",
        "content": "日来金阙丽苍龙，风入宫墙展鹿葱。\n夹道焚香迎步辇，两班鸣玉从羣公。",
        "dynasty": "宋",
        "collection_info": null
    },
    {
        "uuid": "0214b9892b06379073e56594e176f73f",
        "title": "次韵同舍四月十日迎驾二首  其二",
        "author": "周紫芝",
        "content": "时平廊庙半夔龙，赵将何人说李葱。\n一见黄麾识全仗，始知赤舄有三公。",
        "dynasty": "宋",
        "collection_info": null
    },
    {
        "uuid": "857f39feb922e1decbf631e207723064",
        "title": "次韵艾主管四月十日迎驾",
        "author": "周紫芝",
        "content": "十年不见羽书驰，万里风尘静九围。\n又荐樱桃入原庙，春来无事几家肥。",
        "dynasty": "宋",
        "collection_info": null
    },
    {
        "uuid": "69cef7b00a5cbea995d20b50c0e7b97c",
        "title": "次韵庭藻天申节锡燕书事",
        "author": "周紫芝",
        "content": "千秋舞马初登床，新歌乐府传霓裳。\n当时提封三万里，人间何处无农桑。\n迩来重见太平日，侍臣復上开元觞。\n云门一阕天乐奏，瑞兽三尺南金黄。\n师臣拥佩燕旨酒，虎臣杖节严秋霜。\n成功乃自师尚父，异姓不数汾阳王。\n紫皇万岁寿明主，斗魁六宿来文昌。\n三呼往往出灵岳，由汉以来无此祥。\n诸公自是列宿数，玉阶合望重瞳光。\n圣朝御极日杲杲，风雨顺序天苍苍。\n虞阶已復罢干羽，汉郡会看开乐浪。\n小臣拜手亦稽首，愿祝地久仍天长。",
        "dynasty": "宋",
        "collection_info": null
    },
    {
        "uuid": "3ca67b639dc82703a091bc1154edfc0d",
        "title": "次韵庭藻再赋天申节锡燕书事",
        "author": "周紫芝",
        "content": "蓬莱殿角熏风凉，法宫无事垂衣裳。\n人间乐奏万斯曲，枝上日转咸池桑。\n天皇初开紫府燕，御前催赐黄金觞。\n谁乘风云依日月，臣有力牧君轩黄。\n望云仰见天不远，簪花莫厌鬓如霜。\n五风十雨自中国，语从重译传名王。\n年年五月熟荔子，又见北使朝连昌。\n圣君当宁占宝历，太史执笔书殊祥。\n云间双阙日五色，下被四表同尧光。\n风姿矫矫华省郎，珩璜结佩鸣水苍。\n但将两耳听韶濩，付与孺子歌沧浪。\n传杯遥想水殿冷，画鼓咽咽清昼长。",
        "dynasty": "宋",
        "collection_info": null
    },
    {
        "uuid": "0181889f2501c80dd01d69a3f35cc90b",
        "title": "诸公约游诸山而雨分韵得莲字",
        "author": "周紫芝",
        "content": "华省缪通籍，羣公接蝉联。\n坐曹苦无事，笑语相周旋。\n蛛尘生印窠，雌黄入遗编。\n赐沐不反舍，环湖走层巅。\n况乃三神祠，仿佛在云烟。\n蓐食戒明发，着鞭飞晓鞯。\n白石望磊磊，跳珠忽溅溅。\n咫尺不得往，使我意惘然。\n谁当却丰隆，旷荡开青天。\n同昇太华顶，共摘玉井莲。\n斯盟可重寻，慎勿轻弃捐。",
        "dynasty": "宋",
        "collection_info": null
    },
    {
        "uuid": "d102917fd7e41c8debc13bd23839730e",
        "title": "次韵王兴周斋宿省舍",
        "author": "周紫芝",
        "content": "念昔始觧事，结交少年场。\n一生徒苦辛，两鬓今成霜。\n颇亦恨晚岁，始得同舍郎。\n邂逅笑语间，仿佛芝兰香。\n朝吟共棐几，暮归霑余觞。\n忽奉太室祠，共荐房俎羊。\n晓陪奉常班，琼佩参翱翔。\n只今坐斋宫，夜雨谁对床。\n王事间何阔，咫尺遥相望。\n聊持鹧鸪椀，为浇冰雪肠。\n五字忽鼎来，古锦翻诗囊。\n无力攻长城，有眼惊夜光。\n跂彼笑织女，不復成报章。\n何当毕祠事，共上南山冈。\n更约颜李萧，一笑同徜徉。",
        "dynasty": "宋",
        "collection_info": null
    },
    {
        "uuid": "2dae4486cfea00c72e4a97c75c32e713",
        "title": "次韵苏君叙暑雨大有秋意",
        "author": "周紫芝",
        "content": "五月痴云烂不收，麦风先借一天秋。\n聊烦细雨催幽句，更把新凉洗客愁。\n人物似君真楚楚，功名怜我亦悠悠。\n谩将无限思归意，欲向回中着钓舟。",
        "dynasty": "宋",
        "collection_info": null
    },
    {
        "uuid": "eaf4b769553c6c7ec2579d5948257b8b",
        "title": "次韵艾主管观仆楚词赘说见贻",
        "author": "周紫芝",
        "content": "传记区区考异同，文章空愧楚人功。\n穷年弄笔知何事，芸叶香中作蠧虫。",
        "dynasty": "宋",
        "collection_info": null
    },
    {
        "uuid": "945465adbda67ed9a5ab1076d8326e5d",
        "title": "次韵袁时良司理二绝  其一",
        "author": "周紫芝",
        "content": "白头身落乱书丛，粗遣残年不记功。\n乞得闲官歌楚些，始知君德被昆虫。",
        "dynasty": "宋",
        "collection_info": null
    },
    {
        "uuid": "6ada5909714955ce0bdbe90ad9dff78c",
        "title": "次韵袁时良司理二绝  其二",
        "author": "周紫芝",
        "content": "人说篇章晚更雄，建安诸子未为功。\n今朝春草传新句，昨夜灯花缀玉虫。",
        "dynasty": "宋",
        "collection_info": null
    },
    {
        "uuid": "1206ce625e6018c1988a219f66104f41",
        "title": "再酬艾主管袁司理二首  其一",
        "author": "周紫芝",
        "content": "鼯鼠终成五技穷，老于文字苦无功。\n谩将平日雕龙口，细为离骚说豸虫。",
        "dynasty": "宋",
        "collection_info": null
    },
    {
        "uuid": "1d7d05406193dfac73b5aa2f95d00373",
        "title": "再酬艾主管袁司理二首  其二",
        "author": "周紫芝",
        "content": "两公才力可争雄，翰墨频收战胜功。\n笑我穷年辨乌舄，却将人事校鷄虫。",
        "dynasty": "宋",
        "collection_info": null
    },
    {
        "uuid": "27f36f83d559d87ec0e0dd715afff0ae",
        "title": "孙耘老惠龙尾砚漆烟墨报以二诗  其一",
        "author": "周紫芝",
        "content": "自喜新交得管城，政愁无地唤陶泓。\n孙郎不惜分龙尾，付与诗人了一生。",
        "dynasty": "宋",
        "collection_info": null
    },
    {
        "uuid": "f42e037d401bf62eaf8920d530c0c9e4",
        "title": "孙耘老惠龙尾砚漆烟墨报以二诗  其二",
        "author": "周紫芝",
        "content": "诗翁无復思如泉，墨客能回漆作烟。\n何意峥嵘四君子，肯来相伴一灯前。",
        "dynasty": "宋",
        "collection_info": null
    },
    {
        "uuid": "bf1a7b8f8b6867f2b6db451ab5fba3b2",
        "title": "今岁中秋无月闰八月十五日夜月色明甚二首  其一",
        "author": "周紫芝",
        "content": "月欲离沧海，云犹暗夕楼。\n天教双病眼，重看后中秋。\n玉色依然在，霜华只自羞。\n一杯遥酹汝，容易莫西沈。",
        "dynasty": "宋",
        "collection_info": null
    },
    {
        "uuid": "7d0742a17c81948d9015c7e34018b13c",
        "title": "今岁中秋无月闰八月十五日夜月色明甚二首  其二",
        "author": "周紫芝",
        "content": "秋意关心切，蟾光见面难。\n欲成邀月饮，颇恨与谁看。\n天近瞻银阙，云空见玉盘。\n老夫浑不寐，欢喜一凭栏。",
        "dynasty": "宋",
        "collection_info": null
    },
    {
        "uuid": "e804176b7d22bd9554474c0ffc353173",
        "title": "次韵庭藻秋怀三绝因以见招  其一",
        "author": "周紫芝",
        "content": "拟趁牛山九日杯，烦公催取菊花开。\n青天有月无人唤，却唤樽前恶客来。",
        "dynasty": "宋",
        "collection_info": null
    },
    {
        "uuid": "a34fc503b42ca0e95a124424056c36a9",
        "title": "次韵庭藻秋怀三绝因以见招  其二",
        "author": "周紫芝",
        "content": "山横鸟外白云边，酒满秋风落帽前。\n老子要诗那得句，湖天欲买不须钱。",
        "dynasty": "宋",
        "collection_info": null
    },
    {
        "uuid": "584c148cab949c88a51fda815e181467",
        "title": "次韵庭藻秋怀三绝因以见招  其三",
        "author": "周紫芝",
        "content": "不见元龙少日豪，还将万事等秋毫。\n只今风味犹如许，醉看霜前斫两螯。",
        "dynasty": "宋",
        "collection_info": null
    },
    {
        "uuid": "94bf333be5f51072bcff7a0faf12623a",
        "title": "奉酬陈彦育用庭藻韵示三诗  其一",
        "author": "周紫芝",
        "content": "欲遣新愁入酒杯，好怀知復为谁开。\n此生怜我星星久，何事令君得得来。",
        "dynasty": "宋",
        "collection_info": null
    },
    {
        "uuid": "327dbf4ed544f09db013b696f433e4bf",
        "title": "奉酬陈彦育用庭藻韵示三诗  其二",
        "author": "周紫芝",
        "content": "广文贫甚坐无毡，白璧朝来忽满前。\n但喜囊余长吉句，绝胜家有窟郎钱。",
        "dynasty": "宋",
        "collection_info": null
    },
    {
        "uuid": "b54c632d1ec96b671cb532e559d2f743",
        "title": "奉酬陈彦育用庭藻韵示三诗  其三",
        "author": "周紫芝",
        "content": "南徐隐士诗兄弟，君更眉间有白毫。\n一染函牛鼎中指，暮年方悔嚼空螯。",
        "dynasty": "宋",
        "collection_info": null
    },
    {
        "uuid": "ec140b7d51678764b9db6e4b7d56163e",
        "title": "次韵庭藻观潮",
        "author": "周紫芝",
        "content": "八月既望秋风高，羣飞海水催江涛。\n水来中州八万里，至吴乃折微伤豪。\n当日潮来如箭激，万弩迎潮射鸣镝。\n风吹海立犹至今，雪卷千堆溅青壁。\n人间有海诗有翁，健如驾浪长江风。\n诗成便可作图画，岁好莫漫占凶丰。\n坐中客怕噤不语，凭高下看冯夷舞。\n残音到石未肯回，澎湃犹能作宫羽。\n人生快意难预谋，眼辜盛事心怀羞。\n老病无人唤我出，闭门枉度三中秋。",
        "dynasty": "宋",
        "collection_info": null
    },
    {
        "uuid": "ffcb086224377868d0c24c8440779845",
        "title": "次韵庭藻再赋观潮",
        "author": "周紫芝",
        "content": "海门白浪如山高，还从巨海驱洪涛。\n何人戏出此伟观，撩公杰句争雄豪。\n诗成飞电欲争激，战胜何甞费锋镝。\n更復尽出武库兵，不念长卿家四壁。\n当时年少今老翁，愁将白髪吹秋风。\n来趁千人万人出，尚记时节如元丰。\n袖手人知公作语，歌儿停歌復停舞。\n越山迎浪看潮头，白玉传觞急飞羽。\n胸中如公多庙谋，八珍未献伊鼎羞。\n笑人欲买江边宅，看潮饱度残年秋。",
        "dynasty": "宋",
        "collection_info": null
    },
    {
        "uuid": "091b1545a917b5507a20e25b48abcec3",
        "title": "次韵彭叔容",
        "author": "周紫芝",
        "content": "彭郎作诗调最高，语中起伏多波涛。\n维其有之是以似，千佛名经中一豪。\n潮从海来与山激，彭郎诗成疾飞镝。\n词锋何止却千军，脆敌何堪守坚壁。\n去年载酒呼衰翁，萧萧两鬓吹江风。\n手持牦尾白玉柄，坐中风味王安丰。\n今年不出无一语，想像红旌浪中舞。\n卧听东来响怒涛，安得西飞有双羽。\n晚岁莵裘谁与谋，有如此江真可羞。\n会待潮来復潮落，短蓑独速吴江秋。",
        "dynasty": "宋",
        "collection_info": null
    },
    {
        "uuid": "4d1f6a381f12dc1d08966220a2471308",
        "title": "次韵李宗丞秋怀二首  其一",
        "author": "周紫芝",
        "content": "河朔三株树，霜高不受侵。\n日边初识面，诗裏復论心。\n愁莫令知处，杯须略放深。\n弟兄俱绝唱，一世少知音。",
        "dynasty": "宋",
        "collection_info": null
    },
    {
        "uuid": "559dae8464a255c90ec5754dccdace79",
        "title": "次韵李宗丞秋怀二首  其二",
        "author": "周紫芝",
        "content": "身作三吴去，霜从两鬓侵。\n羁栖临老日，牢落少年心。\n好句何曾得，清秋几度深。\n越江怜久客，时送海潮音。",
        "dynasty": "宋",
        "collection_info": null
    },
    {
        "uuid": "a537285c254a252768cee79fe3138968",
        "title": "晓色",
        "author": "周紫芝",
        "content": "晓色明龙阙，金炉近御床。\n黄帘犹卷月，清跸已鸣霜。\n海宇无兵革，公师在庙堂。\n但闻宫树鸟，日日啭朝阳。",
        "dynasty": "宋",
        "collection_info": null
    },
    {
        "uuid": "87b8553d3f104127018dd61529c4ab03",
        "title": "绍兴丙寅岁当郊祀积雨弥月已而大雪前事之夕雪霁月出越翌日天宇开霁日色晏温天子乃躬祀于郊丘赋诗二十韵",
        "author": "周紫芝",
        "content": "宝历三千岁，龙飞二十春。\n胡弓不窥月，塞马自无尘。\n礼乐湮沦久，君臣制作新。\n诚心躬庙飨，大祀肃郊禋。\n密雪埋羣嶂，凝阴翳上旻。\n九枝腾晓日，万骑出严宸。\n辇路晴沙輭，宫城宿雾匀。\n崇坛方肇造，苍璧遂前陈。\n秀色霜明俎，华滋露湿裀。\n馨香登秬黍，茧栗荐黄犉。\n月引笙箫度，风传赞祝频。\n依稀望璇极，髣髴降天神。\n皎皎星垂象，沉沉夜嚮晨。\n一人宣玉册，百执奉朝绅。\n欲识苍穹意，当知肸蠁臻。\n历年绵圣祚，敷锡惠斯民。\n回驾苍龙阙，旋军羽卫屯。\n拜恩元老重，沛泽万方均。\n盛世无遗典，中华有圣人。\n书生亦何幸，奔走缀祠臣。",
        "dynasty": "宋",
        "collection_info": null
    },
    {
        "uuid": "8fe8feb79ba32c776128b0fa731e72c7",
        "title": "次韵艾主管约同居酬唱",
        "author": "周紫芝",
        "content": "老年无句上诗坛，晚向荆州始识韩。\n马历险艰知足健，树从黄落见根蟠。\n不妨论好同胶漆，已復书盟在肺肝。\n许我三冬共灯火，不须衝雨过苏端。",
        "dynasty": "宋",
        "collection_info": null
    },
    {
        "uuid": "fe5259a3bacee6f3137dd59466879b63",
        "title": "再次韵艾主管",
        "author": "周紫芝",
        "content": "艾侯人物似芝兰，不数淮阴袴下韩。\n笔底波澜惊浩渺，胸中书传想萦蟠。\n厉施固自无妍丑，楚越何曾异胆肝。\n一笑相从亦何事，共看明月上云端。",
        "dynasty": "宋",
        "collection_info": null
    },
    {
        "uuid": "3f0153e89f9e722b582c2567f5d1fed4",
        "title": "次韵蔡仲平梅花用玉局海南韵",
        "author": "周紫芝",
        "content": "老翁肠断江南村，谁将楚些招归魂。\n月明常忆看花处，断桥流水天黄昏。\n一行作吏此事废，日涉漫记柴桑园。\n天怜羁客老且病，玉琢妙语清而温。\n当时饱吃惠州饭，十年来负蛮乡暾。\n花飞白雪飓欲起，瘴湿黄茅人闭门。\n为公復诵海南句，寒窗掩卷凄无言。\n伤心起酹玉局老，夜半独沥鸱夷樽。",
        "dynasty": "宋",
        "collection_info": null
    },
    {
        "uuid": "b384ee5fd06e805fbbae262f00be910a",
        "title": "次韵仲平雪中之作",
        "author": "周紫芝",
        "content": "少年何尝屈此膝，自料一生能几屐。\n谁知腊月雪蔽空，三日衡门断人迹。\n心知无事止坐诗，天觧穷人无乃力。\n故山欲放雪中梅，空恨此中无铁石。\n中郎官热亦怕寒，着意说穷聊作剧。\n北风吹酒天始愁，玉雪满空心自怿。\n想君盐絮方入诗，怜我鬓鬚同一色。\n山行安得趁骅骝，快踏琼田四蹄疾。",
        "dynasty": "宋",
        "collection_info": null
    },
    {
        "uuid": "1b644ea760fec90d538553881776fc2d",
        "title": "时宰相生日乐府三首  其一",
        "author": "周紫芝",
        "content": "帝居七星中紫宸，黄金掣销天开门。\n中人传诏不动尘，御府拜赐天炉芬。\n郁金苏合百和匀，双虬镂合盘雕纹。\n云锦织帕劳天孙，金狻猊拥春空云。\n流霞一酌千日醺，寿公遐龄天语温。\n朱絃白雪声调新，洞庭之乐人皆闻。\n官家异礼尊帝臣，八师七友无此勋。\n圣贤一出五百岁，开闢以来能几人。\n东方曼倩何足数，三食仙桃识王母。\n何当移植上林中，岁岁年年见花吐。\n溪上人家自一川，武陵邂逅非神仙。\n但令父老不识战，人间何处无桃源。\n自从罢武得生活，垂髫小女皆能言。\n肯为八方开寿域，庙堂政要公调元。",
        "dynasty": "宋",
        "collection_info": null
    },
    {
        "uuid": "d427312db3089232aa0b19778de098c9",
        "title": "时宰相生日乐府三首  其二",
        "author": "周紫芝",
        "content": "甘泉羽书久不至，六乐初成礼初备。\n万两黄金铸景钟，八级层坛筑圆陛。\n侍臣晓入明光宫，彤庭暖日升曈昽。\n弦匏鼎俎耀前列，大圣制作垂无穷。\n太常为旗玉为辂，路稳沙平试天步。\n日边风雨晓前收，夜半笙箫月中度。\n君臣有道道格天，五星同色三台圆。\n千官拜舞皇舆旋，青城路远闻鸣鞭。\n黄麾羽葆识全仗，绣衣靁鼓鸣钧天。\n羽林骑士如流水，未央宫阙明山川。\n千门万户不知数，尽捲帘幕瞻龙颜。\n道傍父老百岁许，醉倚春风自相语。\n昔年旧事一日新，廊庙功成不因武。\n羣生欲报知何缘，再拜愿寿公千年。",
        "dynasty": "宋",
        "collection_info": null
    },
    {
        "uuid": "6c61c2f613f2db127b3b2551a340a12b",
        "title": "时宰相生日乐府三首  其三",
        "author": "周紫芝",
        "content": "海上神仙不知数，无人觧说三山路。\n舟中彷佛见霞裾，弱水波深不堪度。\n青天那得白日昇，仁能爱物功乃成。\n秦汉之君俱好武，枉从方士求长生。\n从来定乱必以战，公以不战为中兴。\n两朝岁活数百万，报公福禄知难名。\n只今潭潭开二府，富贵如山泽如雨。\n经殿时闻御幄香，日对清光接天语。\n归来下马復过庭，一德楼边柳阴舞。\n天上频移瑇瑁筵，琼浆赐酒如流泉。\n盛事传观作图画，蕊珠何处求羣仙。\n皇天报德何时足，政恐天心似人欲。\n会从四世数五公，何止长年是公福。",
        "dynasty": "宋",
        "collection_info": null
    },
    {
        "uuid": "8282df21119fe1ebcbb05fc42f36d57c",
        "title": "次韵苏元藻对雪长句",
        "author": "周紫芝",
        "content": "晚来风定雪初平，到手杯行不暂停。\n夜色远欺江月白，天花宁羡野梅馨。\n遥瞻玉阙心先喜，一见瑶林眼自青。\n回首西湖在何许，借君诗作远山屏。",
        "dynasty": "宋",
        "collection_info": null
    },
    {
        "uuid": "891bafe5a5c15808a599e879491d1b79",
        "title": "次韵艾主管岁除有感",
        "author": "周紫芝",
        "content": "蓝尾先迎替腊春，流光依约似行云。\n功名如梦日月晚，儿女满前恩意勤。\n此夜自倾桑落酒，谁家政舞石榴裙。\n穷谙岁岁年年事，老坐奇奇怪怪文。",
        "dynasty": "宋",
        "collection_info": null
    },
    {
        "uuid": "a947df07ea4a5844119b4401d0424a1c",
        "title": "雨中梅花犹有存者",
        "author": "周紫芝",
        "content": "江雨无情不管人，残梅有韵故相亲。\n闭门无事仍无客，花作羞娥酒当春。",
        "dynasty": "宋",
        "collection_info": null
    },
    {
        "uuid": "949ee59f0a74ca46a3e46c813b2ba263",
        "title": "正月二十八日雪晴睡起  其一",
        "author": "周紫芝",
        "content": "沉水空蒙睡欲醒，寒窗窈窕日初晴。\n谁将昨夜堆檐雪，为作空阶滴雨声。",
        "dynasty": "宋",
        "collection_info": null
    },
    {
        "uuid": "e9c5407b5fa3e111e66528eb75f8a8a8",
        "title": "正月二十八日雪晴睡起  其二",
        "author": "周紫芝",
        "content": "梅树花边日脚红，鸟偷微暖啭东风。\n寒窗唤起无人见，独倚栏杆看雪融。",
        "dynasty": "宋",
        "collection_info": null
    },
    {
        "uuid": "6618268ff15792cf0a486ed33e5acdb3",
        "title": "次韵余宅仲答陈先生",
        "author": "周紫芝",
        "content": "何曾留得守囊钱，长坐羁愁只断编。\n我已自成穷活计，君犹为看小行年。\n莫惊久客推难去，况有吟诗尽可传。\n更看同升门下士，中兴自昔要真贤。",
        "dynasty": "宋",
        "collection_info": null
    },
    {
        "uuid": "119afaf2aa1807859604b7ca6fa4efa4",
        "title": "送钱端修侍郎二首  其一",
        "author": "周紫芝",
        "content": "人间编削要研摩，富贵声名不奈多。\n似我岂容窥玉海，如公真合上銮坡。\n依光日月心应在，回首湖山意若何。\n白鹭洲前留不得，却归京洛拥鸣珂。",
        "dynasty": "宋",
        "collection_info": null
    },
    {
        "uuid": "14d7115beb160e9fa1cf53350cc9884a",
        "title": "送钱端修侍郎二首  其二",
        "author": "周紫芝",
        "content": "晚窃官囊五斗陈，笑谈犹喜奉冠巾。\n望尘罗拜何曾觧，拄笏看山了不嗔。\n自古知心能有几，如公厚德更何人。\n锦帆画舸江边路，愁看飞花落絮春。",
        "dynasty": "宋",
        "collection_info": null
    },
    {
        "uuid": "08e7317d046c6299d8f25a215d8c63d6",
        "title": "次韵陈先生",
        "author": "周紫芝",
        "content": "羞对湖山照病容，浮家全似陆龟蒙。\n扫除故里三年梦，邂逅幽人一笑同。\n酒会驱愁常恐薄，诗能穷我不须工。\n两家好客今安有，为作缁衣补国风。",
        "dynasty": "宋",
        "collection_info": null
    },
    {
        "uuid": "e928f4be86f2e82e1428df7fde819497",
        "title": "三月二日同游西湖诸公有诗次韵",
        "author": "周紫芝",
        "content": "水绕青山寺，人携白玉觞。\n晴春方烂漫，醉眼自微茫。\n舟稳欺风软，杯深送日长。\n谁家载歌管，红袖立斜阳。",
        "dynasty": "宋",
        "collection_info": null
    },
    {
        "uuid": "00d1a6ba52801780d1c31948e25b6921",
        "title": "上巳日雨中熟睡二首  其一",
        "author": "周紫芝",
        "content": "吴波越峤翠争流，过尽残春懒出游。\n花下看谁飞白马，雨中怜我拥黄紬。",
        "dynasty": "宋",
        "collection_info": null
    },
    {
        "uuid": "3b3c3302bbee552b114216d58206834e",
        "title": "上巳日雨中熟睡二首  其二",
        "author": "周紫芝",
        "content": "细数兰亭岁月长，当年旧事久凄凉。\n但欣越女山前雨，暗入罗敷陌上桑。",
        "dynasty": "宋",
        "collection_info": null
    },
    {
        "uuid": "1d45c837841baef05e03807850e9b24b",
        "title": "次韵孙子绍山矾",
        "author": "周紫芝",
        "content": "造化出尤物，余芳若为容。\n遥知补陀山，天香落岩风。\n题评付大手，妙质烦天公。\n捧心陋嫫母，彼美唯孟庸。\n但恐两无情，一笑花遂空。\n赖此绝世姿，堕君幽句中。\n相识苦恨晚，着语今復仝。\n愿偕九畹兰，结根永相从。\n可怜金钱花，亦荐白玉钟。\n勿遣倡条滋，乱我风露丛。",
        "dynasty": "宋",
        "collection_info": null
    },
    {
        "uuid": "140e6fd44c70a2be90b56483cb0c1c39",
        "title": "赵观察作斋名烟艇孙耘老作唐律相邀同赋乃次其韵",
        "author": "周紫芝",
        "content": "知君心本在沧洲，故掲寒斋作钓舟。\n已遣江湖频入梦，便呼鸥鸟与同游。\n浮骖未可追前事，画舫犹堪拟胜流。\n笠泽有家归未得，断肠芦叶荻花秋。",
        "dynasty": "宋",
        "collection_info": null
    },
    {
        "uuid": "07b9f15bd97541d94de107d2e852ed53",
        "title": "次韵方元相见寄",
        "author": "周紫芝",
        "content": "数椽元着乱山丛，强入天街踏软红。\n老去只思青眼旧，诗来犹数白头翁。\n身游吴越千山外，春落邯郸一枕中。\n赖有可人俱在眼，举杯惟欠与君同。",
        "dynasty": "宋",
        "collection_info": null
    },
    {
        "uuid": "34a9f79256e6b800c7672f02d7737c13",
        "title": "睡余飞絮满庭有感而作是诗",
        "author": "周紫芝",
        "content": "春水绿波南浦路，两岸谁栽杨柳树。\n含桃熟尽未闻莺，荷叶生时已飞絮。\n絮将春去不可回，人伴云闲更须住。\n我亦随君似落花，欲趁春风到何处。",
        "dynasty": "宋",
        "collection_info": null
    },
    {
        "uuid": "4d3528c32e2c57cc49ab8e73136bd5ac",
        "title": "酴醿小壶色香俱绝灯下戏题二首  其一",
        "author": "周紫芝",
        "content": "芳条秀色净如霜，折得残枝近笔床。\n月冷灯青花欲睡，可怜虚度此时香。",
        "dynasty": "宋",
        "collection_info": null
    },
    {
        "uuid": "0c2cb7fdf7be7b701431f1df0767d149",
        "title": "酴醿小壶色香俱绝灯下戏题二首  其二",
        "author": "周紫芝",
        "content": "春事何时属老人，好花知復为谁分。\n何当碧玉壶中雪，飞作香罗髻上云。",
        "dynasty": "宋",
        "collection_info": null
    },
    {
        "uuid": "41cf2b82a346d20864d0ec828dbda40f",
        "title": "次韵庭藻酴醿",
        "author": "周紫芝",
        "content": "忆昔在江国，屡醉酴醿春。\n平生看花眼，老暗京洛尘。\n王城一见之，玉颜犹可珍。\n但恐花见怜，憔悴非昔人。\n是事姑且置，饮我樽中醇。\n幽姿不可名，清芬难具陈。\n谁登玉宸殿，与梅差等伦。\n山矾岂其弟，月姊当与亲。\n颇笑凡质陋，始喜国色新。\n此论那可废，此冤聊可伸。",
        "dynasty": "宋",
        "collection_info": null
    },
    {
        "uuid": "6d190158580f0311e21f51f985b459b7",
        "title": "效王建体二首  其一",
        "author": "周紫芝",
        "content": "金兽分香赐老臣，全家望阙拜君恩。\n教坊催乐排春燕，中使传宣劝御樽。",
        "dynasty": "宋",
        "collection_info": null
    },
    {
        "uuid": "846b4d82a3327d6fbfd57d2179e8a06c",
        "title": "效王建体二首  其二",
        "author": "周紫芝",
        "content": "日转彤庭柳影移，微凉殿阁麦秋时。\n侍臣朝罢归来晚，又见金盘赐荔枝。",
        "dynasty": "宋",
        "collection_info": null
    },
    {
        "uuid": "c636f7c7984728a99c15be5c59811412",
        "title": "送冯远猷使君  其一",
        "author": "周紫芝",
        "content": "雨露朝来下九天，左鱼还得旧青毡。\n莫辞去国逾千里，犹胜为郎动十年。\n客至何妨常有酒，民残政自不须鞭。\n欲安远俗惟无事，圣主休兵本息边。",
        "dynasty": "宋",
        "collection_info": null
    },
    {
        "uuid": "3c444ff33fa2718b437929995c645026",
        "title": "送冯远猷使君  其二",
        "author": "周紫芝",
        "content": "江上当年忆语离，相逢虽健鬓如丝。\n心知涉世着几屐，眼见承流换两麾。\n台阁异时须献纳，庙堂今日要招携。\n九江太守多仁政，此去知公得吏师。",
        "dynasty": "宋",
        "collection_info": null
    },
    {
        "uuid": "18653b819415676b0bb516fc5c4b00d0",
        "title": "涷雨行",
        "author": "周紫芝",
        "content": "五月江天未徂暑，日日江云酿江雨。\n眼惊雪浪打秋涛，卷地风来雨如许。\n穷人赋屋纔一椽，茅茨零落仰见天。\n风栖不定夜未晓，旅食过午庖无烟。\n家无鞠穷病在腹，两股重膇成蹒跚。\n麦虽黄落雨未止，云欲漫乱风还颠。\n诗成有泪收不得，人生如此亦可怜。\n君不见章台走马张京兆，弹压功成在谈笑。\n不将钩距作神明，自此长安无恶少。\n迩来持莭镇七州，令行幕府如清秋。\n尚书地已八座贵，况復功方三辅优。\n应笑南来双病鸟，千里依人作昏晓。\n邓林有木暗如山，谁与安巢着林杪。",
        "dynasty": "宋",
        "collection_info": null
    },
    {
        "uuid": "0a771387746211c55787d6d2564056f4",
        "title": "阆州太守以桃竹卭杖二物遗余宅仲而宅仲出以示仆喜而作诗",
        "author": "周紫芝",
        "content": "万里何尝入巴蜀，少陵诗中识桃竹。\n更言九节奉真仙，无乃卭山有遗族。\n平生二物几到眼，谁与周旋慰幽独。\n忽然渡海飞苍龙，夭矫当前峙双玉。\n江心石竹夸坚刚，摩挲紫焰生寒光。\n孤筇莭高不可及，外虽似曲中直方。\n阆州得此不敢藏，亟遣二士相扶将。\n余侯新佩太府章，六尺骯脏身健强。\n未须御府赐灵寿，行勒金狨朝未央。\n老人勃窣不足数，惟有泉石成膏肓。\n东吴自是山水窟，心虽欲往身未偿。\n会须呼客共蜡屐，借君拄杖聊徜徉。",
        "dynasty": "宋",
        "collection_info": null
    },
    {
        "uuid": "02a837ffaeaab309a5702df158581644",
        "title": "送袁司理归天台  其一",
        "author": "周紫芝",
        "content": "长安少年郎，意倾裘马中。\n水凫偶相值，兰臭岂復同。\n谁令千金璧，照此白髪翁。\n得之非人力，舍去真天穷。",
        "dynasty": "宋",
        "collection_info": null
    },
    {
        "uuid": "552e2adeb262bb31ccdd625cdbd40c7f",
        "title": "送袁司理归天台  其二",
        "author": "周紫芝",
        "content": "五月畏涂暑，千里苦炎熇。\n天台大士庐，妙境在寥廊。\n解鞍修净供，茗椀应自瀹。\n安得从君游，享此方外乐。",
        "dynasty": "宋",
        "collection_info": null
    },
    {
        "uuid": "40e6931167edd70a7534e71d0cb4c7f5",
        "title": "送袁司理归天台  其三",
        "author": "周紫芝",
        "content": "妙哉揭阳君，文起八代衰。\n平生诵公文，手自不停披。\n只今老眼暗，刮膜无金篦。\n天台有巨刻，君其为致之。",
        "dynasty": "宋",
        "collection_info": null
    },
    {
        "uuid": "5854830c57ff3cb14add93e74e19e820",
        "title": "次韵文若与余相遇武林之作",
        "author": "周紫芝",
        "content": "南来衝雨着征衣，山下黄梅正熟时。\n老大相逢真是梦，寒温以外只谈诗。\n乐丞游宦聊因酒，陶令絃歌政坐饥。\n人物似君那易得，一蓑归钓未应迟。",
        "dynasty": "宋",
        "collection_info": null
    },
    {
        "uuid": "f907c0ff69297fc2fecff1287a61b14d",
        "title": "送曾宏父守南徐",
        "author": "周紫芝",
        "content": "异时连佩汉鱼符，两奏殊庭报政书。\n黄屋要闻当日句，朱幡又拥使君车。\n风流举世推前辈，文采须公侍禁庐。\n想得西楼未回首，已催尺一到南徐。",
        "dynasty": "宋",
        "collection_info": null
    },
    {
        "uuid": "31c0442476497e3f6f70e7cfa4e35fda",
        "title": "雨中对竹清甚效江西作六言一首",
        "author": "周紫芝",
        "content": "雨色挼蓝泼黛，风茎戞玉鸣珂。\n不復作可人语，奈此数君子何。",
        "dynasty": "宋",
        "collection_info": null
    },
    {
        "uuid": "c3fc98a7efd82f2091c6c2ba04967c31",
        "title": "次韵伯远食杨梅十五韵",
        "author": "周紫芝",
        "content": "徐侯嗜吴梅，健啖殊未阑。\n喜气入新诗，脱手如弹丸。\n遥想苍玉枝，尚带白露漙。\n日食三百颗，语客疑诞谩。\n何妨携束书，常作东南官。\n掇彼南山粲，奉君一酌欢。\n南山有佳树，采采何时殚。\n恨我无报章，上可追建安。\n谁知丹砂粒，亦满黄金盘。\n回甘似蔗境，嚼齿余诗酸。\n安得移此种，飞舟下惊湍。\n红园夺朝霞，翠密回翔鸾。\n大胜万里来，日晒中枯干。\n归期渺何许，且復同甘餐。\n调冰渍崖蜜，却暑资微寒。",
        "dynasty": "宋",
        "collection_info": null
    },
    {
        "uuid": "e4a14bb05c6a97cedb7430c57f5fba1d",
        "title": "与叔容上天真台题石壁用坐中语也",
        "author": "周紫芝",
        "content": "我生犹得问天真，净洗频年马上尘。\n此地何妨来着我，老僧原自不嗔人。",
        "dynasty": "宋",
        "collection_info": null
    },
    {
        "uuid": "5f63f45f1f0f23d9a2a5cecd02224f0e",
        "title": "天真寺白拒霜",
        "author": "周紫芝",
        "content": "天上登云寺，人间白拒霜。\n山僧方宴坐，魔女不施粧。\n玉色宁非韵，冰姿不受香。\n须当和月看，夜宿赞公房。",
        "dynasty": "宋",
        "collection_info": null
    },
    {
        "uuid": "a881412a9452ac00944834ac991e7744",
        "title": "次韵仲平十八日观潮",
        "author": "周紫芝",
        "content": "吴儿轻生命如线，赤脚翻身踏江练。\n南人惯看心不惊，北客平生眼希见。\n海上潮来雪不如，中郎诗成锦初烂。\n句法岂但窥澄江，壮士何从挽天汉。\n飞流溅沫不足论，万壑千岩此为冠。\n觧言越峤翠摩空，岁与浪花争隐见。\n我亦苍颜阅九州，始问江神得奇玩。\n六年东望西兴云，岁月崩奔一飞箭。\n拟将匹练作江图，归与故人夸伟观。\n倘从江海识波涛，分逐秋篷共流转。\n试令海若语冯夷，惭色自应须满面。\n谁当更草海潮篇，词采风流付王翰。",
        "dynasty": "宋",
        "collection_info": null
    },
    {
        "uuid": "fa17edac6b49bf06672808930b125365",
        "title": "次韵相之木犀三首  其一",
        "author": "周紫芝",
        "content": "木犀韵胜无人画，合在诗翁阿堵中。\n已写幽姿入新句，莫将遗恨怨秋风。",
        "dynasty": "宋",
        "collection_info": null
    },
    {
        "uuid": "aea1a83b039e20b11e0fe23e950303ec",
        "title": "次韵相之木犀三首  其二",
        "author": "周紫芝",
        "content": "异时茅屋东边树，黄粟吹香趁水流。\n旋买残枝供燕几，为谁辜负故山秋。",
        "dynasty": "宋",
        "collection_info": null
    },
    {
        "uuid": "8416adac5fcce8b7c72cb704f644bf55",
        "title": "次韵相之木犀三首  其三",
        "author": "周紫芝",
        "content": "兰芳九畹是同流，薜荔江蓠格未优。\n不为岩花作佳传，灵均空说楚江秋。",
        "dynasty": "宋",
        "collection_info": null
    },
    {
        "uuid": "d988ff5df31f92b19c15a849ea24e97b",
        "title": "雨后顿有秋意得小诗四绝  其一",
        "author": "周紫芝",
        "content": "九衢残暑厌风埃，两日阴云遂不开。\n造物固应知客意，急催新雨送秋来。",
        "dynasty": "宋",
        "collection_info": null
    },
    {
        "uuid": "d65a775b94967f82366e4670b4c953b0",
        "title": "雨后顿有秋意得小诗四绝  其二",
        "author": "周紫芝",
        "content": "只今风露欲凋荷，前月牵牛已渡河。\n络纬独知秋色晚，芭蕉添得雨声多。",
        "dynasty": "宋",
        "collection_info": null
    },
    {
        "uuid": "cbc98e828910a7d4d193d448bd2630dd",
        "title": "雨后顿有秋意得小诗四绝  其三",
        "author": "周紫芝",
        "content": "近晓残更挽不留，窥檐起看月西流。\n空庭草树俱无语，只有寒螀觧说愁。",
        "dynasty": "宋",
        "collection_info": null
    },
    {
        "uuid": "5325a57226304e9500cd45b0da68bddd",
        "title": "雨后顿有秋意得小诗四绝  其四",
        "author": "周紫芝",
        "content": "秋深时节在家乡，忆得黄花未着霜。\n故国不堪回首望，绿樽辜负五重阳。",
        "dynasty": "宋",
        "collection_info": null
    },
    {
        "uuid": "c18bf7a39482112b3aeb0017935f12c9",
        "title": "次韵子绍雨中游北山礼白衣大士",
        "author": "周紫芝",
        "content": "官冷长如赐沐闲，门虽漫设昼常关。\n劳君马上风前句，画我湖边雨外山。\n落木半岩秋色裏，曲栏千尺暮云间。\n白衣大士应怜我，忍对高人不厚颜。",
        "dynasty": "宋",
        "collection_info": null
    },
    {
        "uuid": "3c15c6575c0ababe59805d58006dd655",
        "title": "九日陪李德仪兄弟游石屋",
        "author": "周紫芝",
        "content": "秋云易雨秋日出，九日阴晴苦难测。\n气如昨夜太暄妍，云似今朝好天色。\n天公要渠作好语，着意安排费天力。\n重到孤峰最上头，四年不见烟霞秋。\n吴山长与越山对，海水自随江水流。\n江水相见只如此，老大岂知尔许愁。\n上山燃火入山腹，下山骑马寻石屋。\n十八大士栖两岩，共向山中礼尊宿。\n人言石缝泉作珠，却绕山根走鸣玉。\n珠泉得名固不虚，虎泉作酌不满欲。\n山僧应復笑我曹，醉中泉石蒙讥嘲。\n泾渭分流正须尔，美恶贤愚亦如此。\n宁将鷄肋奉尊拳，莫着阳秋在皮裏。\n此语如何可便参，聊供山僧一笑喜。",
        "dynasty": "宋",
        "collection_info": null
    },
    {
        "uuid": "5959b29ba76b799270694eacc06c8126",
        "title": "题齐安新刻雪堂图",
        "author": "周紫芝",
        "content": "名驹汗血久不闻，天遣两苏空马羣。\n当时二十出西蜀，已说贾生能过秦。\n玉堂词翰不起草，建隆以来能几人。\n功名后世只忠谠，流落一生常苦辛。\n心知才大难为用，小折波涛入嘲弄。\n偶结江边一把茅，来作黄州十年梦。\n劝君慎勿剪柔柯，雪堂杨柳公亲种。\n扁舟夜入赤壁江，手持杯酒酹周郎。\n酒醒月落赋已就，东方欲白天相将。\n迩来不知谁好事，尽写公诗画图裏。\n短轴虽在人已亡，空着江波接天起。\n浮云灭尽名不磨，千古长流似江水。",
        "dynasty": "宋",
        "collection_info": null
    },
    {
        "uuid": "766675889b03b7044d3b337e6b676297",
        "title": "次韵庭藻题寒林渭川二图二首  其一",
        "author": "周紫芝",
        "content": "烟水苍茫认翠峦，寒林正在有无间。\n何人乞与并州剪，分取江南一半山。",
        "dynasty": "宋",
        "collection_info": null
    },
    {
        "uuid": "c4d94743326b243286c075f31e16ac66",
        "title": "次韵庭藻题寒林渭川二图二首  其二",
        "author": "周紫芝",
        "content": "烟梢零乱一川寒，换得天孙锦绣端。\n却忆东窗旧时竹，年来新笋尽成竿。",
        "dynasty": "宋",
        "collection_info": null
    },
    {
        "uuid": "76cde9567790b7a183cae20a7864622e",
        "title": "送苏元藻",
        "author": "周紫芝",
        "content": "苏侯新拜外台官，目送扁舟杳霭间。\n我亦漫同千里月，天教饱看七州山。\n欲知此别无穷恨，政坐相逢一笑闲。\n携酒却来湖上寺，不堪重对小孱颜。",
        "dynasty": "宋",
        "collection_info": null
    },
    {
        "uuid": "48453b5e9cf26008af769a7ca1c89935",
        "title": "游多福寺寺有佛牙光色殊胜而安定郡王墓在其后二绝  其一",
        "author": "周紫芝",
        "content": "吹尽青丝两鬓华，旋裁林下老生涯。\n已携斋钵分僧饭，更炷香云礼佛牙。",
        "dynasty": "宋",
        "collection_info": null
    },
    {
        "uuid": "ad7fb77c73006155e6912213f243fa0f",
        "title": "游多福寺寺有佛牙光色殊胜而安定郡王墓在其后二绝  其二",
        "author": "周紫芝",
        "content": "千古风流挽不回，满山秋叶寄余哀。\n奏璈人去今何在，谁酿黄柑荐一杯。",
        "dynasty": "宋",
        "collection_info": null
    },
    {
        "uuid": "2e4fc0dc83208d101e8ac2b89448ede8",
        "title": "蝇馆晨起效柳子厚",
        "author": "周紫芝",
        "content": "拂席坐清晨，幸脱尘事窘。\n闲焚石鼎熏，细诵华严品。\n从迷索初心，悟意嗟岁晚。\n庭芜日延蔓，零落费锄垦。\n何当略边幅，乃或穷奥阃。\n余年倘无恙，愿就一廛隐。\n悠悠藉至言，廓廓穷妙本。\n会须师瞿昙，未足慕嵇阮。",
        "dynasty": "宋",
        "collection_info": null
    },
    {
        "uuid": "62fe9cdce59986b677cedb4a667fcab2",
        "title": "勅局晨入效柳子厚",
        "author": "周紫芝",
        "content": "朝阳下屋角，白露收莓苔。\n苍黥知我至，鈎帘唤风回。\n破晓中庭花，时傍修竹开。\n事简吏亦暇，日高官未来。\n取我囊中诗，炷香拂轻埃。\n所恨诸公间，疲驽愧非才。\n敲茶惊午梦，共瀹风前杯。\n支颐坐昼寂，细影移高槐。\n斯须各回鞭，跨鞍尚徘徊。\n虽非大三昧，亦号小蓬莱。",
        "dynasty": "宋",
        "collection_info": null
    },
    {
        "uuid": "f10a894da502ed2a0772490699b29a62",
        "title": "寄题阎郎中家园亭四绝  其一",
        "author": "周紫芝",
        "content": "人间建业江山地，天上星郎水石居。\n拟作扣门看竹客，可能容我小踟蹰。",
        "dynasty": "宋",
        "collection_info": null
    },
    {
        "uuid": "ad10b27f234256788148e162cdb3aa02",
        "title": "寄题阎郎中家园亭四绝  其二",
        "author": "周紫芝",
        "content": "岭上孤松欹落照，水中花岛散余霞。\n人疑五柳先生宅，又似三堂刺史家。",
        "dynasty": "宋",
        "collection_info": null
    },
    {
        "uuid": "dfef57bab54f685a84ce7bc49f151690",
        "title": "寄题阎郎中家园亭四绝  其三",
        "author": "周紫芝",
        "content": "筑成凉榭初宜月，剪尽繁枝始见山。\n天亦料公闲未得，故教幽事颇相关。",
        "dynasty": "宋",
        "collection_info": null
    },
    {
        "uuid": "31a237f85f61882a4d0940460ab1eaf7",
        "title": "寄题阎郎中家园亭四绝  其四",
        "author": "周紫芝",
        "content": "属玉双飞下绿蒲，小溪分水照林庐。\n疏泉漫作江湖意，不种封君万尾鱼。",
        "dynasty": "宋",
        "collection_info": null
    },
    {
        "uuid": "c9f4746d2bd3b944820b7215e9bf0e2f",
        "title": "相之庭藻邀赋齐氏赤芝诗",
        "author": "周紫芝",
        "content": "归雁亭空剑戟场，天教人物发幽光。\n书传父祖人犹说，名到仍云泽转长。\n朱草只今应有谱，紫兰何处不闻香。\n我无笔下芝房曲，付与南宫二省郎。",
        "dynasty": "宋",
        "collection_info": null
    },
    {
        "uuid": "457ae54dc50b15284cdc1c2271fd3465",
        "title": "九月十六日示内二首  其一",
        "author": "周紫芝",
        "content": "又见黄花日，清觞且对飞。\n白头夫妇少，无事笑谈稀。\n官小何时去，家贫几日肥。\n更须烦德曜，相伴老残晖。",
        "dynasty": "宋",
        "collection_info": null
    },
    {
        "uuid": "9ab792cfdede5382d11f354745830e67",
        "title": "九月十六日示内二首  其二",
        "author": "周紫芝",
        "content": "小阁秋风冷，青灯病眼昏。\n酒重斟寿醆，儿喜有双亲。\n书种吾家事，郎曹汝旧门。\n人生唯老健，余合付干坤。",
        "dynasty": "宋",
        "collection_info": null
    },
    {
        "uuid": "d5575620b80b172015affda8fc035809",
        "title": "木鱼歌和碧岩子",
        "author": "周紫芝",
        "content": "秋蟾欲落霜满屋，道人悬鱼击刳木。\n谁将发发水边声，惊断齁齁鼻中曲。\n此生自是在家僧，便恐箇中缘已熟。\n安得华鲸吼夜廊，去趁云堂五更粥。",
        "dynasty": "宋",
        "collection_info": null
    },
    {
        "uuid": "26aa5b83587d0c8a4d85b38e3254c637",
        "title": "刘蕲州见和木鱼歌再赋二首  其一",
        "author": "周紫芝",
        "content": "秋雨平欺玉川屋，向晓寒窗风撼木。\n道人闲作木鱼歌，使君肯和无絃曲。\n枯鱼剥啄渠自鸣，客梦依稀我方熟。\n此身安得在蕲州，去觅君家咄嗟粥。",
        "dynasty": "宋",
        "collection_info": null
    },
    {
        "uuid": "24c0f2d8fe50b053703c3a85a0a8fc74",
        "title": "刘蕲州见和木鱼歌再赋二首  其二",
        "author": "周紫芝",
        "content": "五更木鱼鸣绕屋，唤起乌衣晓登木。\n敲残千迭万迭声，乱尽长清短清曲。\n天边孤月犹復明，世上黄粱欲炊熟。\n老人虽起亦何营，但饮南窗一杯粥。",
        "dynasty": "宋",
        "collection_info": null
    },
    {
        "uuid": "5fd6ab862ff69800ac7d1601033b6748",
        "title": "碧岩子作诗为小儿求纹褓戏作三绝  其一",
        "author": "周紫芝",
        "content": "近来闻道得明珠，丹凤今年第几雏。\n会遣梦中分赤锦，不妨衣上有天吴。",
        "dynasty": "宋",
        "collection_info": null
    },
    {
        "uuid": "28567141f300c5a8d9c335fcdd837e7a",
        "title": "碧岩子作诗为小儿求纹褓戏作三绝  其二",
        "author": "周紫芝",
        "content": "逸骥忽生千里马，新诗来乞百家衣。\n老夫安得天孙段，只有羊裘坐钓矶。",
        "dynasty": "宋",
        "collection_info": null
    },
    {
        "uuid": "1a9b07f219259b6efda4c8f8fd2da7cb",
        "title": "碧岩子作诗为小儿求纹褓戏作三绝  其三",
        "author": "周紫芝",
        "content": "旧来人说陈惊坐，真有诗如孟浩然。\n莫厌敲门觅纹褓，此翁衣钵要渠传。",
        "dynasty": "宋",
        "collection_info": null
    },
    {
        "uuid": "43b79e899db3683870237ecbffd77c90",
        "title": "次韵庭藻与陈相之李子至定寻梅之约见示",
        "author": "周紫芝",
        "content": "西湖三见青春面，无人共醉山间梅。\n晚逢诗老看古雅，如入周庙观山罍。\n我所思兮在何许，昔望长江隔淮楚。\n三月春前始识君，倚杖看花听君语。\n我今欲赴同襟期，老情可得如年时。\n清欢既少饮不足，枯膓欲尽诗应迟。\n衣冠此地多佳客，相逢四海无南北。\n天将此乐付公等，一枝方访春消息。\n老夫老矣何能为，折花梦作春山归。",
        "dynasty": "宋",
        "collection_info": null
    },
    {
        "uuid": "d00b3d9c0fc59aeaa734987e8b5830e8",
        "title": "次韵庭藻折梅怀周秀实",
        "author": "周紫芝",
        "content": "风流扫地难挽回，二老人物似苏梅。\n时从花底饮落雪，醉卧沙头双玉罍。\n平时交分心相许，晚岁相思各秦楚。\n孤山篱落固依然，纵有此花无此语。\n周郎别去当有期，归来不復如瓜时。\n天应知客颇有恨，花亦忆君尚未迟。\n我游东吴身是客，梦到江南与江北。\n安得马背如孤鸿，万里从君聊一息。\n只今春草还萋萋，会须急唤王孙归。",
        "dynasty": "宋",
        "collection_info": null
    },
    {
        "uuid": "10addddf04abe0c78c1ea5c95d4f3089",
        "title": "次韵庭藻追记去岁与余游西湖舟中闻火而归",
        "author": "周紫芝",
        "content": "漫郎移舟入小回，醉着幅巾歌落梅。\n老夫但倚紫藤杖，袖手耻看黄金罍。\n忽漫相逢遽如许，醉后高谈俱楚楚。\n百尺君卧元龙楼，醇酎我羞公瑾语。\n从来悲乐难预期，人生快意能几时。\n红光属汉势未已，短艇掠水归嫌迟。\n只今俱是京尘客，君居巷南我巷北。\n天寒饥饿不出门，遣骑时来问消息。\n江边久客知何为，白头拾遗徒步归。",
        "dynasty": "宋",
        "collection_info": null
    },
    {
        "uuid": "c8ac20f6ab6b8c121b5534a58e81f6f8",
        "title": "蔚斋",
        "author": "周紫芝",
        "content": "山云未成雨，敛藏方寸间。\n会当不崇朝，一雨膏人寰。\n人言隐雾豹，依约在南山。\n试从管中窥，何止见一斑。\n人生患无才，富贵天岂悭。\n二士伟人物，万里来间关。\n行陈治安策，遂拜咫尺颜。\n岂容十里湖，长吟对烟鬟。\n愿君如鸾鹄，摩霄共追攀。\n云出豹亦变，何止铜与纶。\n举首望长途，分当落榛菅。\n鹏飞君方高，鸟倦我亦还。",
        "dynasty": "宋",
        "collection_info": null
    },
    {
        "uuid": "e00a42a5c717166533c7d425ceb1b0f4",
        "title": "次韵庭藻读少陵集  其一",
        "author": "周紫芝",
        "content": "李杜文章万丈高，就中诗律少陵豪。\n风流自是渠家事，奴仆从来可命骚。",
        "dynasty": "宋",
        "collection_info": null
    },
    {
        "uuid": "563fdc225f2e63ddbe72f7e196fc7fef",
        "title": "次韵庭藻读少陵集  其二",
        "author": "周紫芝",
        "content": "濯锦江头可一杯，碧鷄坊口草堂开。\n十年剑外无相识，黄四娘家几度来。",
        "dynasty": "宋",
        "collection_info": null
    },
    {
        "uuid": "273580371cd3bcd8af6eacb7d857663b",
        "title": "次韵庭藻读少陵集  其三",
        "author": "周紫芝",
        "content": "玉烛初调大历年，先生偶脱万兵前。\n谁教早献千金赋，可得看囊更有钱。",
        "dynasty": "宋",
        "collection_info": null
    },
    {
        "uuid": "d9ac3dae24d8f98e273392f10e666929",
        "title": "睡余赋东墙雪竹",
        "author": "周紫芝",
        "content": "饱食枕方便，过午茶未杵。\n拨火理残香，倚窗翻故楮。\n寻我东墙隅，枝筇散腰膂。\n朔风寒萧萧，修竹静楚楚。\n枝头雪犹在，秀色乃如许。\n竹固不受寒，岂但不受暑。\n老翁日日来，相期伴君语。\n谁能与俗人，昵昵作儿女。",
        "dynasty": "宋",
        "collection_info": null
    },
    {
        "uuid": "41a8da58822ea86e0406f1119cc2eec6",
        "title": "章彦漙决狱五羊归登鬰孤台得东坡石刻见遗报以小诗",
        "author": "周紫芝",
        "content": "一见苍碑眼自开，便疑身在鬰孤台。\n可怜决狱章廷尉，不带将军薏苡来。",
        "dynasty": "宋",
        "collection_info": null
    },
    {
        "uuid": "b59fe4c47fa857b46d0e3582530eaec8",
        "title": "四圣观后山亭",
        "author": "周紫芝",
        "content": "附山结真祠，朱门照湖水。\n湖流中入池，秀色归净几。\n风帘邃旌幢，神卫森剑履。\n清芬宿华殿，瑞雾蒙玉扆。\n仿佛还神京，想像轮奂美。\n祈年开新宫，祝釐奉天子。\n良辰復难会，岁暮得斯喜。\n况乃清樾中，飞楼见千里。\n云车倘可乘，吾事良已矣。\n当赋远游篇，未可回屐齿。",
        "dynasty": "宋",
        "collection_info": null
    },
    {
        "uuid": "049c70a4c0ceee3f5224e8ebac7a12f4",
        "title": "太一宫成奏告礼毕秦枢密有诗示秘阁次韵一首三绝  其一",
        "author": "周紫芝",
        "content": "圣主均休锡庶民，亲祠遥望属车尘。\n云旗欲下精诚格，绛阙初成制作新。\n肃肃衣冠严祀事，雝雝箫鼓降明神。\n椒浆一酌能多少，散作人间万国春。",
        "dynasty": "宋",
        "collection_info": null
    },
    {
        "uuid": "992befc55131d0b888dff7e618c6489b",
        "title": "太一宫成奏告礼毕秦枢密有诗示秘阁次韵一首三绝  其二",
        "author": "周紫芝",
        "content": "汉家何事筑通天，漫费当年九府钱。\n跻世本期开寿域，祝釐端合报长年。",
        "dynasty": "宋",
        "collection_info": null
    },
    {
        "uuid": "da0da4820a1bf23a669b36034e35ab51",
        "title": "太一宫成奏告礼毕秦枢密有诗示秘阁次韵一首三绝  其三",
        "author": "周紫芝",
        "content": "玉帛新祠太一神，庙堂生育转洪钧。\n侍臣俱从甘泉驾，万世何人继后尘。",
        "dynasty": "宋",
        "collection_info": null
    },
    {
        "uuid": "d236c750d7410be4dc2c3a783cff53e1",
        "title": "太一宫成奏告礼毕秦枢密有诗示秘阁次韵一首三绝  其四",
        "author": "周紫芝",
        "content": "至治非关黍稷香，可须巫觋降殊祥。\n公今重草周公颂，不和东皇第一章。",
        "dynasty": "宋",
        "collection_info": null
    },
    {
        "uuid": "d32befbca10a2699aa3db4c2d37c1ea7",
        "title": "次韵伯远梅花",
        "author": "周紫芝",
        "content": "徐侯顿朱墨，岂復知花时。\n美人忽含笑，临镜窥涟漪。\n朝来摩两眼，喜作云雾披。\n须烦春草句，咏此玉雪枝。\n小窗惜无人，共赏林下姿。\n毛褚二三子，亦足相遨嬉。",
        "dynasty": "宋",
        "collection_info": null
    },
    {
        "uuid": "6018180e9ed97be29f54fe48032b7d14",
        "title": "立春三绝句  其一",
        "author": "周紫芝",
        "content": "暖风融雪晴方好，春意催年老自悲。\n故国未归空有梦，梅花欲动又题诗。",
        "dynasty": "宋",
        "collection_info": null
    },
    {
        "uuid": "3c24d5562f044a941e2890a39d5404e8",
        "title": "立春三绝句  其二",
        "author": "周紫芝",
        "content": "地下青风欲到时，土牛何得觧先知。\n墙边雪裏梅花树，已借清香入旧枝。",
        "dynasty": "宋",
        "collection_info": null
    },
    {
        "uuid": "3a4c1e43d2b83565c13882c3ac9339f8",
        "title": "立春三绝句  其三",
        "author": "周紫芝",
        "content": "多病谁怜泽国人，眼明羞见綵幡新。\n满倾吴地千钟酒，细说长安六度春。",
        "dynasty": "宋",
        "collection_info": null
    },
    {
        "uuid": "fe015c9905c2a88aae359b4febfef2d2",
        "title": "再赋立春效王建三绝  其一",
        "author": "周紫芝",
        "content": "苍龙阙角晓光明，日近彤庭瑞雾温。\n殿下百官犹未入，阁门催引谢春幡。",
        "dynasty": "宋",
        "collection_info": null
    },
    {
        "uuid": "d24e47a1d25a268ceeda7867146aaa2f",
        "title": "再赋立春效王建三绝  其二",
        "author": "周紫芝",
        "content": "御沟冰暖欲生涡，律管灰飞气自和。\n已进玉堂春帖子，六宫无事笑声多。",
        "dynasty": "宋",
        "collection_info": null
    },
    {
        "uuid": "ba3630ebbf89c03232b0109b96f3679b",
        "title": "再赋立春效王建三绝  其三",
        "author": "周紫芝",
        "content": "圣明天子见昇平，二纪颁春下禁庭。\n今岁御前争进表，明年七十贺慈宁。",
        "dynasty": "宋",
        "collection_info": null
    },
    {
        "uuid": "6af4f3b9c67c14e8919e93ca46af01c7",
        "title": "七闽山中竹皆有实多至万斛民赖以食岁且不饥作乐府短歌以纪异事将以俟采诗者择焉盖诗人之职也",
        "author": "周紫芝",
        "content": "七闽山中地不足，往往连山暗修竹。\n今年是处生竹花，竹米登囷日千斛。\n大家炊饭饷田夫，小家作糜饥饫腹。\n官虽赋田无上地，民不扶犁得中熟。\n福唐太守不敢藏，青版成囊献黄屋。\n黔黎鼓腹慰天心，宣付汗青书日录。\n山中父老雪满头，何曾眼见天雨粟。\n漫将葆旅属珠星，谁问庙堂调玉烛。\n人言丹鳯餐竹实，玉粒先来自山谷。\n会见双飞入建章，万年枝并看鸾宿。",
        "dynasty": "宋",
        "collection_info": null
    },
    {
        "uuid": "16eb6eb1bcb33453a8cd2e0f28092f8d",
        "title": "奉和黄文若赠刁文叔",
        "author": "周紫芝",
        "content": "昔日风流守，流传父老知。\n诸孙今若此，天意了无疑。\n醉裏开愁眼，灯前得近诗。\n闻名真已久，识面更何时。",
        "dynasty": "宋",
        "collection_info": null
    },
    {
        "uuid": "dc7839b34a0904c7ff823d0e5b9432f1",
        "title": "次韵文若赠黄叔鱼",
        "author": "周紫芝",
        "content": "倦客愁如许，他乡岁屡更。\n衰颜人共笑，遗恨老难平。\n我欲随归梦，君谁共月明。\n嗣宗贤叔侄，况有各才名。",
        "dynasty": "宋",
        "collection_info": null
    },
    {
        "uuid": "499975e16c24bf6478f8a66ee9ee4760",
        "title": "晓枕不寐书所感三首  其一",
        "author": "周紫芝",
        "content": "昔年残梦晓初回，花上啼禽近小斋。\n可笑只今春梦裏，五更欹枕听笼街。",
        "dynasty": "宋",
        "collection_info": null
    },
    {
        "uuid": "0b8365b697f84056cbd1374c884fe781",
        "title": "晓枕不寐书所感三首  其二",
        "author": "周紫芝",
        "content": "南市津头忆买船，花姑溪上钓晴烟。\n老来安得孤篷夜，横枕蓑衣听雨眠。",
        "dynasty": "宋",
        "collection_info": null
    },
    {
        "uuid": "eda9162fe89b2188f87e9c423a6c1c01",
        "title": "晓枕不寐书所感三首  其三",
        "author": "周紫芝",
        "content": "白髪心知万事休，力耕犹欲种春畴。\n五更卧听鸡催晓，残月开门起饭牛。",
        "dynasty": "宋",
        "collection_info": null
    },
    {
        "uuid": "b3d9a5c42ca6bd7b0365c5ea76a4bb48",
        "title": "晚霁欲归三绝  其一",
        "author": "周紫芝",
        "content": "雨后儿童喜欲颠，老翁不出自欣然。\n晴天霁色浑无用，只乞斜阳了断编。",
        "dynasty": "宋",
        "collection_info": null
    },
    {
        "uuid": "58aa6b5e2b444e76155ea897b94bf986",
        "title": "晚霁欲归三绝  其二",
        "author": "周紫芝",
        "content": "花树窗前睡足时，斜阳忽到雨边枝。\n白头可笑闲居士，又写春晴入小诗。",
        "dynasty": "宋",
        "collection_info": null
    },
    {
        "uuid": "b21008a38e8764a0512fab22f49fe82d",
        "title": "晚霁欲归三绝  其三",
        "author": "周紫芝",
        "content": "印颗初封马在庭，杖藜犹傍竹边行。\n老兵莫漫催人去，且听幽禽说晚晴。",
        "dynasty": "宋",
        "collection_info": null
    },
    {
        "uuid": "189aab7974b70e0bcea9ae6f33dd8dc2",
        "title": "分双鱼笺赠徐伯远",
        "author": "周紫芝",
        "content": "水底双鱼不上鈎，粉金翻样滑如流。\n我无三昧诗中手，乞与君修五鳯楼。",
        "dynasty": "宋",
        "collection_info": null
    },
    {
        "uuid": "198c87af740c1748f09673350a04f2b2",
        "title": "次韵戴文举陈季陵见索故稿",
        "author": "周紫芝",
        "content": "短兵无力可交绥，强敌当前敢出奇。\n况我龙钟临老日，值君三五少年时。\n拟将衝雪骑驴句，换取看花走马诗。\n病思谁能更搜索，但拳双臂作支颐。",
        "dynasty": "宋",
        "collection_info": null
    },
    {
        "uuid": "141ffa4711d4089905d585f8f2c5993e",
        "title": "送文若归嘉禾二首  其一",
        "author": "周紫芝",
        "content": "乌帽犹衝九陌尘，扁舟谁钓两溪春。\n久凭归梦寻香国，忽喜清樽对故人。\n满眼穷愁嗟我老，此生交旧独君真。\n华亭一水无多地，细作来书莫厌频。",
        "dynasty": "宋",
        "collection_info": null
    },
    {
        "uuid": "a6c8d086da542b9598d0fdc781b20e30",
        "title": "送文若归嘉禾二首  其二",
        "author": "周紫芝",
        "content": "将军十载半鸣珂，才武怜君中异科。\n但把长吟作回雪，不妨濒海看熬波。\n方愁隻影身如寄，便买扁舟意若何。\n一别应须五年事，好诗从此为谁哦。",
        "dynasty": "宋",
        "collection_info": null
    },
    {
        "uuid": "7b6163c34e359796457b84368461d82c",
        "title": "西湖词二首  其一",
        "author": "周紫芝",
        "content": "吴中小女结烟鬟，自打青腰唱采莲。\n欲趁歌声过南浦，藕花深处不通船。",
        "dynasty": "宋",
        "collection_info": null
    },
    {
        "uuid": "158249f255f8244ecdd287ff46c1b776",
        "title": "西湖词二首  其二",
        "author": "周紫芝",
        "content": "湖天无尽月如霜，露湿荷花别是香。\n何处渔郎觧吹笛，并头惊起两鸳鸯。",
        "dynasty": "宋",
        "collection_info": null
    },
    {
        "uuid": "3bc9ff6f5a91f3a58af08ec98719a677",
        "title": "次韵吕仁父十九日朝谒初自宫南门",
        "author": "周紫芝",
        "content": "未央宫阙转光风，谁识萧何第一功。\n禁殿潮连银海阔，御楼霞似赤城红。\n旧来双舄飞翻处，今在春秋赞祝中。\n自此翔麟驾君辇，试从紫陌看方瞳。",
        "dynasty": "宋",
        "collection_info": null
    },
    {
        "uuid": "a35474419797dfb03be7eeb800ed3e4b",
        "title": "月中与儿曹露坐二首  其一",
        "author": "周紫芝",
        "content": "葛巾藤杖竹方床，旋扫花阴坐晚凉。\n儿小但随翁看月，夜长谁念客思乡。",
        "dynasty": "宋",
        "collection_info": null
    },
    {
        "uuid": "f1f452952549b35469b9688c99133211",
        "title": "月中与儿曹露坐二首  其二",
        "author": "周紫芝",
        "content": "客去无人与对床，风微聊借月为凉。\n杯中小友多情甚，勾引衰翁入醉乡。",
        "dynasty": "宋",
        "collection_info": null
    },
    {
        "uuid": "4220a8d67581487bbca788e257890fbc",
        "title": "罂粟将成",
        "author": "周紫芝",
        "content": "庾郎十饭九不肉，家无斗储饭不足。\n穷儿朝来忽乍富，墙下千罂俱有粟。\n只今锦烂花争妍，想见云翻釡初熟。\n一饮醍醐生玉池，再饮沆瀣充朝饥。\n味虽似淡中实美，暖能扶老甘归脾。\n黄粱岁割一万斛，谩饲谷伯如猪肥。\n君不见蛾眉仙人家海涯，自种紫芋羮蹲鸱。\n尚说人间无此味，天酥酡固不可知。\n愿借东坡玉糁句，题作此窗罂粟诗。",
        "dynasty": "宋",
        "collection_info": null
    },
    {
        "uuid": "ee01cc9c06acbaff3941553faf09a2d0",
        "title": "小儿灯下读细书戏作",
        "author": "周紫芝",
        "content": "一生青白强锱铢，老眼昏昏亦废书。\n长剑竟辜真事业，短檠空照旧虫鱼。\n临风忘酒殊妨事，隔雾看花不管渠。\n犹与蝇头较多寡，小儿曹合戒前车。",
        "dynasty": "宋",
        "collection_info": null
    },
    {
        "uuid": "9d345b74e2a72071a19e56a442e72615",
        "title": "次韵鲍仲山官居临大池傍鲍题以协趣取谢宣城所谓后协沧洲趣之句也",
        "author": "周紫芝",
        "content": "参军诗古清而臞，清瑶绕屋分西湖。\n长安城中开八陌，心知此地人皆无。\n草阁波平少傍舍，卧看晴沙鸟飞下。\n眼无公事儿自痴，句有澄江官颇暇。\n吾生已老心怀羞，为饥索米亦有求。\n闻君稍动谢守趣，令我转忆江南洲。\n诗成况復终少味，五字故坚不知畏。\n可怜未识故将军，应似当年灞陵尉。",
        "dynasty": "宋",
        "collection_info": null
    },
    {
        "uuid": "3301be841b1b8fd9f5180920d1412a21",
        "title": "次韵仲山再示协趣韵",
        "author": "周紫芝",
        "content": "青衫老吏骨亦臞，身游魏阙心江湖。\n眼看白髪不胜数，梦绕故乡何日无。\n况我携家得官舍，背水开门故墙下。\n不见湖光意阙然，欲唤归舟心未暇。\n一闻羞处令人羞，人生如此当何求。\n春动飞来属玉起，无人貌得河中洲。\n我生嚼蜡元无味，鲍谢诗高心独畏。\n西风长怨草虫秋，自笑酸寒溧阳尉。",
        "dynasty": "宋",
        "collection_info": null
    },
    {
        "uuid": "40775dd74adb7745b277c80d4d748f53",
        "title": "次韵仲平喜雨二首  其一",
        "author": "周紫芝",
        "content": "旱欲流金水欲裂，百千火聚作此热。\n秋风忽送雨一犁，应念田夫汗流血。\n庙堂调烛随弛张，五色线补虞帝裳。\n书生拟作丰年颂，临窗弄笔鬓如霜。",
        "dynasty": "宋",
        "collection_info": null
    },
    {
        "uuid": "7605954270177b8b69cf64b700808c33",
        "title": "次韵仲平喜雨二首  其二",
        "author": "周紫芝",
        "content": "田作何郎炊饼裂，饮冰不救中肠热。\n千山云路鸟欲飞，六月行人驹汗血。\n风师偃旆那復张，雷师鞭雨沾帷裳。\n雨中仿佛云子香，行看玉粒秋饱霜。",
        "dynasty": "宋",
        "collection_info": null
    },
    {
        "uuid": "1af762cf6d23647a9247b136089904bb",
        "title": "题蔡仲平博士行田记唱诗轴二首  其一",
        "author": "周紫芝",
        "content": "当年车骑两联翩，来按钟陵水復田。\n可但痴儿了公事，尚余诗思入风烟。",
        "dynasty": "宋",
        "collection_info": null
    },
    {
        "uuid": "791582ea4e7e7b19a6f7f3667efb52a8",
        "title": "题蔡仲平博士行田记唱诗轴二首  其二",
        "author": "周紫芝",
        "content": "令君颇似太邱贤，水旱忧君记昔年。\n父老犹能谈旧事，想随佳句共流传。",
        "dynasty": "宋",
        "collection_info": null
    },
    {
        "uuid": "09d22fb898a5da1c1da3b5924040db12",
        "title": "次韵孙子绍判院喜雨之作",
        "author": "周紫芝",
        "content": "丰隆欲鞭车，风伯不借便。\n我欲讼风伯，云意亦復变。\n帝命谁敢迟，民事那可缓。\n油云始肤寸，崇朝忽瀰漫。\n深忧轸渊衷，冻雨洗霜霰。\n知谁挽银河，倾泻落天半。\n喜气同雨来，孙郎语良健。\n应怜占籍者，就食免流转。\n天子坐法宫，斯民乐芳甸。\n云山倘可寻，野水不辞乱。\n幽人得新凉，妙作寄三嘆。\n君锋不可当，我復那能殿。",
        "dynasty": "宋",
        "collection_info": null
    },
    {
        "uuid": "6f52460425a47397c1655813e3a32f5b",
        "title": "钱塘初见黄爵",
        "author": "周紫芝",
        "content": "侬家大江东，黄爵家江西。\n江东黄爵不忍吃，江西黄爵贱如泥。\n赤罂封口上有印，白绵卧酒中含脂。\n君不见浯口漫郎真漫仕，万事平生不如意。\n一囊红粟不一咽，千里苞苴谁復寄。\n有时鲑菜念故乡，并刀落脍思饱霜。\n青龟未堪聊入俗，黄爵那知亦渡江。\n时平漫说尔可咀，击鲜谁遣今得尝。\n残杯欲尽客欲去，臛雁烹鱼岂论此。\n酒闻风味不可名，惟有此郎难着句。\n九原谁唤儋耳翁，添入当年老饕赋。",
        "dynasty": "宋",
        "collection_info": null
    },
    {
        "uuid": "0a7a07d4d2c5eebc52df81d9d3f86224",
        "title": "花次元啸斋",
        "author": "周紫芝",
        "content": "手种琅玕岁已成，要听风雨近窗鸣。\n戏将落月千寻影，幻作长离半岭声。\n蕙帐梦残秋雨急，锦囊诗了夜灯清。\n便须写入朱弦曲，安用能回越石兵。",
        "dynasty": "宋",
        "collection_info": null
    },
    {
        "uuid": "ba09b46c1f849eb8b19d3f324e32ab2b",
        "title": "七月二十日秘阁曝书二首  其一",
        "author": "周紫芝",
        "content": "芸香时近曝书筵，缥帙缃囊得纵观。\n不是圣时修故事，岂知藏室有清官。",
        "dynasty": "宋",
        "collection_info": null
    },
    {
        "uuid": "88f1f9f591b2f8a09e7e5c2d7bda4ae7",
        "title": "七月二十日秘阁曝书二首  其二",
        "author": "周紫芝",
        "content": "香罗剪帕金描鳯，红字排方玉作籖。\n身到蓬山瞻御墨，眼惊奎宿射珠帘。",
        "dynasty": "宋",
        "collection_info": null
    },
    {
        "uuid": "c844de0baa75baecc089c4ef5b45d2f5",
        "title": "题徐季功画墨梅木犀二首六言  其一",
        "author": "周紫芝",
        "content": "夜色无人能画，徐郎挽上寒枝。\n仿佛孤山尽处，黄昏月到花时。",
        "dynasty": "宋",
        "collection_info": null
    },
    {
        "uuid": "b150034eccc2a44440002cf6c37e9f98",
        "title": "题徐季功画墨梅木犀二首六言  其二",
        "author": "周紫芝",
        "content": "细雨欲催秋晚，幽花已着寒枝。\n似我江南九月，西风马上归时。",
        "dynasty": "宋",
        "collection_info": null
    },
    {
        "uuid": "52e6d6166d8c863b88c03e9cf9f4f1ef",
        "title": "题徐季功画二古木二首六言  其一",
        "author": "周紫芝",
        "content": "千尺龙蛇夭矫，半山风雨凭陵。\n谁为梅花赋手，能回古木寒藤。",
        "dynasty": "宋",
        "collection_info": null
    },
    {
        "uuid": "f7a0ffe0c85728fb2581cdd235539fe4",
        "title": "题徐季功画二古木二首六言  其二",
        "author": "周紫芝",
        "content": "何处千年双榦，未嫌雪虐风饕。\n楚士两龚介洁，孤竹二子清高。",
        "dynasty": "宋",
        "collection_info": null
    },
    {
        "uuid": "d4e2c66c02237e59280731849a6ee735",
        "title": "剪芦藩出木犀二绝  其一",
        "author": "周紫芝",
        "content": "小窗幽绝为谁通，分得清阴落坐中。\n可笑森严木居士，肯来相伴竹坡翁。",
        "dynasty": "宋",
        "collection_info": null
    },
    {
        "uuid": "59c499350ee6b1ae8acafe202d3423ed",
        "title": "剪芦藩出木犀二绝  其二",
        "author": "周紫芝",
        "content": "特地移藩唤木犀，眼明初见岁寒枝。\n临风想像香来处，不到黄昏满树时。",
        "dynasty": "宋",
        "collection_info": null
    },
    {
        "uuid": "aedbb464419016e4cf277fad2d2bd8ac",
        "title": "题王季共蓬斋",
        "author": "周紫芝",
        "content": "小结茅庐寄一椽，夜灯聊与客周旋。\n闻知急雨来何处，题作蓬斋亦偶然。\n政欲搔君江上寄，莫嫌惊我醉中眠。\n老翁辜负渔竿久，何日烟蓑上钓船。",
        "dynasty": "宋",
        "collection_info": null
    },
    {
        "uuid": "daeb6654ba3abf2e024f0858637ca782",
        "title": "次韵子绍游寿星寺寒碧轩",
        "author": "周紫芝",
        "content": "好竹连山万壑青，落星天近接飞甍。\n流杯共把人须胜，风玉相看眼倍明。\n故老旧游云已散，孙郎长啸鳯重鸣。\n闲来却倚朱栏看，苍雪依然入句清。",
        "dynasty": "宋",
        "collection_info": null
    },
    {
        "uuid": "b6d03c5be2c461b075f86b9399def191",
        "title": "别方桐川",
        "author": "周紫芝",
        "content": "一麾投老始专城，共理聊烦助圣明。\n欲识斯民元不病，要知循吏本无声。\n官闲莫道州如斗，客满何妨饮似鲸。\n它日桐川楼下酒，会须分与故人倾。",
        "dynasty": "宋",
        "collection_info": null
    },
    {
        "uuid": "7120bf671f22f3f8d1955850a7787944",
        "title": "秋怀二首示陈李二省曹  其一",
        "author": "周紫芝",
        "content": "客枕难禁夜，醨樽不觧愁。\n秋声归草树，霜力到衣裘。\n依约江南梦，留连海畔州。\n君休问新句，只有大刀头。",
        "dynasty": "宋",
        "collection_info": null
    },
    {
        "uuid": "65f041f446bda0e1948f885a273e0693",
        "title": "秋怀二首示陈李二省曹  其二",
        "author": "周紫芝",
        "content": "细数平生旧，谁人到白头。\n飘零无藉在，生死任羁愁。\n太白今诗伯，元龙昔胜流。\n吾衰已如许，何得奉君游。",
        "dynasty": "宋",
        "collection_info": null
    },
    {
        "uuid": "4edb67bf53698c58f6727185c272f485",
        "title": "次韵李郎中休日不出二首  其一",
        "author": "周紫芝",
        "content": "文昌不作吏曹忙，赐沐归来日更长。\n青士寒生庭下雨，木奴香借树头霜。\n唤回短梦知何事，寻得新诗又夕阳。\n遥想南窗卷疏箔，起看双鹭入鹓行。",
        "dynasty": "宋",
        "collection_info": null
    },
    {
        "uuid": "6deff95bf942cf3d59ffed924b7dca84",
        "title": "次韵李郎中休日不出二首  其二",
        "author": "周紫芝",
        "content": "簿领痴儿作底忙，闲中得味独君长。\n登临莫负山如玉，岁月还成鬓作霜。\n谁把酒浇陶靖节，天将诗付沈东阳。\n明朝湖上看双璧，兄弟联镳作雁行。",
        "dynasty": "宋",
        "collection_info": null
    },
    {
        "uuid": "1d204f36efb9a228b616e9ec33c9c741",
        "title": "次韵杨吉老秋怀古风",
        "author": "周紫芝",
        "content": "相思復相思，一别遽如许。\n相望隔参商，相期邈秦楚。\n遡洄愿从之，道路长且阻。\n道阻不足忧，岁暮心独苦。\n踏车缲丝娘，头绪几千缕。\n寒螀声酸嘶，入我肺与腑。\n自我之来思，悠悠六寒暑。\n赖此同社郎，清风生玉麈。",
        "dynasty": "宋",
        "collection_info": null
    },
    {
        "uuid": "d5ad3f1c97c9f969d2f1432df31e288a",
        "title": "送冯清叟使虏三首  其一",
        "author": "周紫芝",
        "content": "上尽西湖几翠峰，偶依征驿度边风。\n遥知载酒寻山句，尽入弯弓落雁中。",
        "dynasty": "宋",
        "collection_info": null
    },
    {
        "uuid": "29001f9d4b40b7bad7b38d593e66a2b9",
        "title": "送冯清叟使虏三首  其二",
        "author": "周紫芝",
        "content": "君王慈俭不临戎，国好长因汉使通。\n遥想南归寒已尽，榆关草色正春风。",
        "dynasty": "宋",
        "collection_info": null
    },
    {
        "uuid": "193365bb822616e9a0146ab62e074d97",
        "title": "送冯清叟使虏三首  其三",
        "author": "周紫芝",
        "content": "黄云朔雪马凌兢，去踏河边六尺冰。\n博望封侯君亦喜，归来洗眼看飞腾。",
        "dynasty": "宋",
        "collection_info": null
    },
    {
        "uuid": "8383d682e1183a611985072faa1a92e2",
        "title": "实录院与道山隔墙堂后修竹仆饮余必曳杖婆娑其下时闻奉常阅乐之声故诗中有云韶之语",
        "author": "周紫芝",
        "content": "风条无叶自萧骚，玉立修篁不受凋。\n咫尺蓬瀛横雪观，依稀丝竹度云韶。\n天怜人老悲双鬓，官似僧闲占一寮。\n日日杖藜摩饱腹，未知何以答清朝。",
        "dynasty": "宋",
        "collection_info": null
    },
    {
        "uuid": "a5ebaaa6caf6076fd8a11796f6b84b81",
        "title": "次韵王参猷用前韵见寄",
        "author": "周紫芝",
        "content": "文字何当仆命骚，余年虽在鬓全凋。\n元无旧曲能三叹，为借新章作九韶。\n千里奉祠犹去国，一官何地可同僚。\n吹嘘直上青天去，谁挽斯人入圣朝。",
        "dynasty": "宋",
        "collection_info": null
    },
    {
        "uuid": "f0751f7c146284bd06e7e77023ba5189",
        "title": "谢曾使君惠丹邱集",
        "author": "周紫芝",
        "content": "旧说江西一派禅，公家得法自当年。\n回风流雪何人似，宝钵天衣几世传。\n后学安能窥制作，老夫犹喜奉周旋。\n寒窗读罢无人语，只有灯花欲鬬妍。",
        "dynasty": "宋",
        "collection_info": null
    },
    {
        "uuid": "5e2d385e48a2ab3b85077388d344406b",
        "title": "题吸川亭",
        "author": "周紫芝",
        "content": "三峰拥中州，二水俱北汇。\n状如吸川鲸，有屋负鲸背。\n主人颂酒德，量与刘阮对。\n会令百川流，入我三尺喙。\n回视瓮间人，无乃真鼠辈。\n天风驾鲸波，风静水可爱。\n想当持翠螺，时依太白酹。\n尔曹固何知，此意有君在。",
        "dynasty": "宋",
        "collection_info": null
    },
    {
        "uuid": "842a807aeff534aaf19bbf5392bc7386",
        "title": "题控鳌亭",
        "author": "周紫芝",
        "content": "神仙邈何许，仿佛在中天。\n弱水不可渡，况乃风引船。\n六鳌戴三山，来此知何年。\n上有百尺楼，缥缈翔飞烟。\n平生持巨钓，一举遂可连。\n以手控六鳌，于此相周旋。\n可恨世俗眼，未识方壶仙。\n绝境不可到，望望空惘然。",
        "dynasty": "宋",
        "collection_info": null
    },
    {
        "uuid": "2c2e41bdad3b4aa686a69aea99fbe635",
        "title": "次韵刘尉雪后东冈寻梅",
        "author": "周紫芝",
        "content": "雪压东冈千树梅，忍寒谁肯为渠来。\n却愁花底人如玉，羞得南枝不敢开。",
        "dynasty": "宋",
        "collection_info": null
    },
    {
        "uuid": "49ee25ee5634f18859d6658d39a37cf0",
        "title": "赠赵德庄",
        "author": "周紫芝",
        "content": "赫奕宗枝秀，棱层玉树新。\n相逢又残岁，话酒几青春。\n病不妨诗否，家应入望频。\n少寛归去日，去别易愁人。",
        "dynasty": "宋",
        "collection_info": null
    },
    {
        "uuid": "b868137decd5e1c3c0cf93392095c08a",
        "title": "时宰生日诗三十绝  其一",
        "author": "周紫芝",
        "content": "从来建邺是王都，天产皋夔为帝谟。\n可笑晋人无眼目，渡江惟笑见夷吾。",
        "dynasty": "宋",
        "collection_info": null
    },
    {
        "uuid": "3d2dfb8723f8c7c7325050dfeda74b88",
        "title": "时宰生日诗三十绝  其二",
        "author": "周紫芝",
        "content": "绣衮貂冠举世荣，阴功难报本难名。\n令公清德流无尽，依旧秦淮绕故城。",
        "dynasty": "宋",
        "collection_info": null
    },
    {
        "uuid": "2d78233a8b981aa65055217ba201f1f4",
        "title": "时宰生日诗三十绝  其三",
        "author": "周紫芝",
        "content": "秦汉功由百战成，庙堂何代不谈兵。\n凌烟阁上从头数，谁觧垂衣致太平。",
        "dynasty": "宋",
        "collection_info": null
    },
    {
        "uuid": "d593e3d9d10e1d3f172c33528c703886",
        "title": "时宰生日诗三十绝  其四",
        "author": "周紫芝",
        "content": "向来诸将各云屯，一折渠魁世自分。\n但见鹰扬称尚父，不闻跋扈有将军。",
        "dynasty": "宋",
        "collection_info": null
    },
    {
        "uuid": "b615045da555e1203150f82e6de48463",
        "title": "时宰生日诗三十绝  其五",
        "author": "周紫芝",
        "content": "梯山蕃使入疆频，岁捧瑶觞奉至尊。\n申观万年方祝圣，王春正月更朝元。",
        "dynasty": "宋",
        "collection_info": null
    },
    {
        "uuid": "a2f8976d238860965c58554d6873e34c",
        "title": "时宰生日诗三十绝  其六",
        "author": "周紫芝",
        "content": "万骑边声久不闻，蓬莱宫殿日长春。\n君王勤俭无行乐，闲作宸奎赐近臣。",
        "dynasty": "宋",
        "collection_info": null
    },
    {
        "uuid": "4a2b0c98970759e140f7514c4598058f",
        "title": "时宰生日诗三十绝  其七",
        "author": "周紫芝",
        "content": "黄帕蒙鞯御坐来，临戎久不按龙媒。\n内前沙路平如掌，玉辂观成试辇回。",
        "dynasty": "宋",
        "collection_info": null
    },
    {
        "uuid": "6c53ce9699f977dad59f74e0b0a92b1c",
        "title": "时宰生日诗三十绝  其八",
        "author": "周紫芝",
        "content": "绍兴天子圣神孙，明道宣和典故存。\n曾与诸生迎御辇，又瞻青耜载耕根。",
        "dynasty": "宋",
        "collection_info": null
    },
    {
        "uuid": "f96117e50d507c6f521d4194ee4a0fe2",
        "title": "时宰生日诗三十绝  其九",
        "author": "周紫芝",
        "content": "当年轮奂落成均，法驾天临近至尊。\n万国儒生瞻圣化，一声清跸在桥门。",
        "dynasty": "宋",
        "collection_info": null
    },
    {
        "uuid": "bda7bb700222f9813733c7c25d8a06cc",
        "title": "时宰生日诗三十绝  其一○",
        "author": "周紫芝",
        "content": "天禄初成幸翠华，隆儒恩意日尤加。\n只应东壁图书府，便是瀛洲学士家。",
        "dynasty": "宋",
        "collection_info": null
    },
    {
        "uuid": "29a64e777a5fdb9155b46fa0ea351564",
        "title": "时宰生日诗三十绝  其一一",
        "author": "周紫芝",
        "content": "仲春之日祀高禖，天仗亲临晓雾开。\n坛下百官称贺了，钧天声裏带花回。",
        "dynasty": "宋",
        "collection_info": null
    },
    {
        "uuid": "9c5fe3ebb701024627d8b3bf674347f8",
        "title": "时宰生日诗三十绝  其一二",
        "author": "周紫芝",
        "content": "双阙傍边是玉津，禁园花柳一时新。\n乐游原上无行幸，分作慈宁殿裏春。",
        "dynasty": "宋",
        "collection_info": null
    },
    {
        "uuid": "a2b1e5d89e62e6aad5d1e5ad550801cd",
        "title": "时宰生日诗三十绝  其一三",
        "author": "周紫芝",
        "content": "谁移蓬岛在人寰，诏赐新居五百间。\n紫塞无兵清似洗，丹楼不动屹如山。",
        "dynasty": "宋",
        "collection_info": null
    },
    {
        "uuid": "e35dbd169101da57de893e97e3dca953",
        "title": "时宰生日诗三十绝  其一四",
        "author": "周紫芝",
        "content": "御墨亲书六字牌，阁名新赐属元台。\n内前夹道炉烟裏，争看翔鸾舞鳯来。",
        "dynasty": "宋",
        "collection_info": null
    },
    {
        "uuid": "972a339278a0f4b02f6c556d89c79d72",
        "title": "时宰生日诗三十绝  其一五",
        "author": "周紫芝",
        "content": "御府分香寿老人，紫皇亲赐玉壶新。\n圣恩无极年无尽，恰似长生殿裏春。",
        "dynasty": "宋",
        "collection_info": null
    },
    {
        "uuid": "53ca72b127615e325bff5227d736a1ac",
        "title": "时宰生日诗三十绝  其一六",
        "author": "周紫芝",
        "content": "大事因缘意未深，知公济物自初心。\n聊将石室岩前雨，来作商家旱岁霖。",
        "dynasty": "宋",
        "collection_info": null
    },
    {
        "uuid": "cfcdcf42ce8aaaf5aa19b2173d60048c",
        "title": "时宰生日诗三十绝  其一七",
        "author": "周紫芝",
        "content": "一语能平百战尘，两朝赤子尽归仁。\n十年困卧边亭鼓，同祝公年是几人。",
        "dynasty": "宋",
        "collection_info": null
    },
    {
        "uuid": "2be5814795d2f882009518edd1930329",
        "title": "时宰生日诗三十绝  其一八",
        "author": "周紫芝",
        "content": "南北交欢万国宁，不将黔首比金缯。\n时人未会新盟意，要与思陵作中兴。",
        "dynasty": "宋",
        "collection_info": null
    },
    {
        "uuid": "fcd2314544011c609037b3d41a75bbdc",
        "title": "时宰生日诗三十绝  其一九",
        "author": "周紫芝",
        "content": "时相论功固自贤，真儒一出定千年。\n能回銮御归长乐，何止龟阴得旧田。",
        "dynasty": "宋",
        "collection_info": null
    },
    {
        "uuid": "0fe88d4057706dbcda2003bb4bda2e9e",
        "title": "时宰生日诗三十绝  其二○",
        "author": "周紫芝",
        "content": "北海来归几过年，朱颜依旧照貂冠。\n不将一节更夷险，谁觧如公耐岁寒。",
        "dynasty": "宋",
        "collection_info": null
    },
    {
        "uuid": "1b6d7f5ba2d2dd4d1e22f9cee4fa3004",
        "title": "时宰生日诗三十绝  其二一",
        "author": "周紫芝",
        "content": "知公清德自天然，犹復游心到简编。\n应笑向来张相国，后堂宾客少彭宣。",
        "dynasty": "宋",
        "collection_info": null
    },
    {
        "uuid": "e5e41bda02bb91f31377cb97e1380725",
        "title": "时宰生日诗三十绝  其二二",
        "author": "周紫芝",
        "content": "黄金新铸景钟鸣，公作铭诗纪告成。\n从此圣朝郊祀典，文章无復数西京。",
        "dynasty": "宋",
        "collection_info": null
    },
    {
        "uuid": "a57650bf5addca7fd51803119b8d1b3e",
        "title": "时宰生日诗三十绝  其二三",
        "author": "周紫芝",
        "content": "衮衣调鼎春光轩，经术传家侍禁筵。\n试问一门三画戟，何如隔座两貂蝉。",
        "dynasty": "宋",
        "collection_info": null
    },
    {
        "uuid": "0a58ef0f5f5110ee1febbad207928a54",
        "title": "时宰生日诗三十绝  其二四",
        "author": "周紫芝",
        "content": "四海文衡孰主张，半随西路擅词章。\n三君八俊今何处，知有宗师在庙堂。",
        "dynasty": "宋",
        "collection_info": null
    },
    {
        "uuid": "0386472e9c495350455769454cf46c7d",
        "title": "时宰生日诗三十绝  其二五",
        "author": "周紫芝",
        "content": "太平和笔一番新，瑞表丹邱亦异闻。\n不遣枫榆作连理，谁知六合已同文。",
        "dynasty": "宋",
        "collection_info": null
    },
    {
        "uuid": "39ff7dcefbc86b5d34a843725b59d7f6",
        "title": "时宰生日诗三十绝  其二六",
        "author": "周紫芝",
        "content": "葆旅占星固异常，闽山竹秀米千囊。\n天公已遗鸾鳯食，便恐双飞入建章。",
        "dynasty": "宋",
        "collection_info": null
    },
    {
        "uuid": "5539871448f3b25ab5145f94df2c8ddf",
        "title": "时宰生日诗三十绝  其二七",
        "author": "周紫芝",
        "content": "胸中治国计谁良，只有休兵是秘方。\n肯为八荒开寿城，能仁须号大医王。",
        "dynasty": "宋",
        "collection_info": null
    },
    {
        "uuid": "3eabf6265b4df5887dcb9fc9ab968a58",
        "title": "时宰生日诗三十绝  其二八",
        "author": "周紫芝",
        "content": "住世神仙五百年，长生本出笑谈间。\n不从方士论炉鼎，自有阴功觧驻颜。",
        "dynasty": "宋",
        "collection_info": null
    },
    {
        "uuid": "816181d747e8ae20a8460a6437e1d665",
        "title": "时宰生日诗三十绝  其二九",
        "author": "周紫芝",
        "content": "帝城春近俗煕煕，师宰功高不事知。\n天上中人传诏日，御前蕃使贺年时。",
        "dynasty": "宋",
        "collection_info": null
    },
    {
        "uuid": "4aad27d413a48c685b1c791e620c0d41",
        "title": "岁抄四绝  其一",
        "author": "周紫芝",
        "content": "湖上青山一水边，暮云楼阁九重天。\n春旛影裏迎新岁，爆竹声中送旧年。",
        "dynasty": "宋",
        "collection_info": null
    },
    {
        "uuid": "b99772aef90c86590339756c26b023a5",
        "title": "岁抄四绝  其二",
        "author": "周紫芝",
        "content": "天寒细雨还成雪，日暖晴云却护霜。\n可惜梅花残腊月，十分天色似江乡。",
        "dynasty": "宋",
        "collection_info": null
    },
    {
        "uuid": "ddf1c3f7124005ec03f0406fca5aecfe",
        "title": "岁抄四绝  其三",
        "author": "周紫芝",
        "content": "此生无事不随缘，世路何心更着鞭。\n年尽未归真偶尔，春来若健亦欣然。",
        "dynasty": "宋",
        "collection_info": null
    },
    {
        "uuid": "be145f4c68e8fa3fe4972ed2b66dfad4",
        "title": "岁抄四绝  其四",
        "author": "周紫芝",
        "content": "端门行欲贺新元，窃食无功只厚颜。\n可笑腐儒黄卷客，亦随朝士紫宸班。",
        "dynasty": "宋",
        "collection_info": null
    },
    {
        "uuid": "15304e2593ff235653f88a1e4dc81119",
        "title": "虚飘飘  其一",
        "author": "周紫芝",
        "content": "虚飘飘，虚飘飘，姮娥临月榭，神女渡仙桥。\n风撼花浮水，霜吹叶落条。\n飞云转眼下三峡，密雪满空来九霄。\n虚飘飘，虚飘飘，比人生命犹坚牢。",
        "dynasty": "宋",
        "collection_info": null
    },
    {
        "uuid": "080e3fd2fc32a9ccb9f42f912b612f36",
        "title": "虚飘飘  其二",
        "author": "周紫芝",
        "content": "虚飘飘，虚飘飘，水边看海市，云际现天桥。\n弱柳绵吹径，嫣花锦缀条。\n卧云雌霓饮沧海，过眼夕阳低碧霄。\n虚飘飘，虚飘飘，比人生世犹坚牢。",
        "dynasty": "宋",
        "collection_info": null
    },
    {
        "uuid": "879e645a267ea2f61e3eeaf3914a532d",
        "title": "戊辰除夜四绝  其一",
        "author": "周紫芝",
        "content": "千里家山一望间，白头夫妇且樽前。\n诗中游戏无三昧，客裏光阴又一年。",
        "dynasty": "宋",
        "collection_info": null
    },
    {
        "uuid": "3d92a5b502eb3e8b4d17fcc8329f87b9",
        "title": "戊辰除夜四绝  其二",
        "author": "周紫芝",
        "content": "七年长梦采江蓠，此夜樽前倒接篱。\n莫问年来何岁月，诸孙言语似吴儿。",
        "dynasty": "宋",
        "collection_info": null
    },
    {
        "uuid": "01e090693be83e039f3287de1b2acc5f",
        "title": "戊辰除夜四绝  其三",
        "author": "周紫芝",
        "content": "无功饱食愧侏儒，赢得霜添白颔鬚。\n已是再逢新太岁，何须羞饮后屠苏。",
        "dynasty": "宋",
        "collection_info": null
    },
    {
        "uuid": "fcf4ec1de8ba4db00aeab78303042872",
        "title": "戊辰除夜四绝  其四",
        "author": "周紫芝",
        "content": "新春皓薄晓钟声，残烛晶荧守歳檠。\n年向白驹光裏度，诗随蓝尾酒中成。",
        "dynasty": "宋",
        "collection_info": null
    },
    {
        "uuid": "5fb1c362dc250743433d84ac76c85152",
        "title": "立春前五日史馆对雪二绝  其一",
        "author": "周紫芝",
        "content": "九天飞下玉花繁，喜入长安十二门。\n独醉且须温腊酒，迎新又欲带青幡。",
        "dynasty": "宋",
        "collection_info": null
    },
    {
        "uuid": "07b9b8d2937d92c706af33f76424a57a",
        "title": "立春前五日史馆对雪二绝  其二",
        "author": "周紫芝",
        "content": "昔年踪迹寄江头，雪屋梅村自一邱。\n醉裏却疑身是梦，烂银楼阁看瀛洲。",
        "dynasty": "宋",
        "collection_info": null
    },
    {
        "uuid": "96fc2d7ddc785deb9368229326945e0b",
        "title": "韩信",
        "author": "周紫芝",
        "content": "韩信功高世共知，区区安用假王为。\n固应渫血长安日，已在荥阳蹑足时。",
        "dynasty": "宋",
        "collection_info": null
    },
    {
        "uuid": "9dfe6b132158125810c6bb411491a0f6",
        "title": "范增",
        "author": "周紫芝",
        "content": "西楚兴王亦有人，半扶炎祚作谋臣。\n老生不觧归明主，事去方知是失身。",
        "dynasty": "宋",
        "collection_info": null
    },
    {
        "uuid": "6e01db641313474cee9a27c6bf6b445e",
        "title": "次韵子绍立春二首  其一",
        "author": "周紫芝",
        "content": "自息中山鬬，长安几见春。\n司天得南正，迎日法高辛。\n送老年华速，催耕雨意新。\n又闻寛大诏，飞舞下天津。",
        "dynasty": "宋",
        "collection_info": null
    },
    {
        "uuid": "332785360149700efd4e3b8089c9fe8e",
        "title": "次韵子绍立春二首  其二",
        "author": "周紫芝",
        "content": "客久悲残岁，春生尚薄寒。\n簪花人似梦，卷白意先阑。\n黄犊还惊眼，青葅已入盘。\n新年有行乐，老去逐君难。",
        "dynasty": "宋",
        "collection_info": null
    },
    {
        "uuid": "255e866ae1462cd9688ecae2b018d95e",
        "title": "闻西湖梅尽桃花已有开者  其一",
        "author": "周紫芝",
        "content": "不到西湖忽换年，今朝欲挂杖头钱。\n催成柳色多如许，落尽梅花最可怜。",
        "dynasty": "宋",
        "collection_info": null
    },
    {
        "uuid": "c1de01e8c5142cfad0a383fdafd3ba57",
        "title": "闻西湖梅尽桃花已有开者  其二",
        "author": "周紫芝",
        "content": "日日湖边踏浅沙，西湖久住已成家。\n刘郎去后空肠断，忆着玄都观裏花。",
        "dynasty": "宋",
        "collection_info": null
    },
    {
        "uuid": "f2359b422c12767f1be62dc214663052",
        "title": "送叶泉州二首  其一",
        "author": "周紫芝",
        "content": "近日泉南守，新除武部郎。\n汉廷多长者，循吏得惟良。\n海国蛮珍聚，兵厨腊酒香。\n不妨聊卧治，未要薄淮阳。",
        "dynasty": "宋",
        "collection_info": null
    },
    {
        "uuid": "2757570718fd6b3967a6e99cb77617ba",
        "title": "送叶泉州二首  其二",
        "author": "周紫芝",
        "content": "天上星郎贵，人间五马荣。\n倒樽知客满，闭阁自诗成。\n闽岭千山隔，吴船一水轻。\n九重宣密诏，何日问归程。",
        "dynasty": "宋",
        "collection_info": null
    },
    {
        "uuid": "8dd9c34f27e2bb51900abc1267944ed8",
        "title": "送冯均州二首  其一",
        "author": "周紫芝",
        "content": "闻说京西道，均房虎更多。\n定须叹来暮，政欲饮无何。\n过客虚厨传，饥氓费抚摩。\n君看归谏议，为郡拙催科。",
        "dynasty": "宋",
        "collection_info": null
    },
    {
        "uuid": "0d1811ad8ee7f3c6313c0449e7fadb22",
        "title": "送冯均州二首  其二",
        "author": "周紫芝",
        "content": "从事持三尺，将军控万弦。\n庙堂应记忆，江汉久流传。\n又復分新垒，归来更几年。\n他时休怪我，今日自华颠。",
        "dynasty": "宋",
        "collection_info": null
    },
    {
        "uuid": "ee84a796989c8fc87df5139192afac77",
        "title": "寓宿省直有怀方元伯",
        "author": "周紫芝",
        "content": "古屋頽墙久寂寥，寒厅依旧长芭蕉。\n主人应在花深处，独对东风醉小桥。",
        "dynasty": "宋",
        "collection_info": null
    },
    {
        "uuid": "7888287de4d5c56c423b13e8d215e140",
        "title": "次韵子绍题竹坡二首  其一",
        "author": "周紫芝",
        "content": "孙郎忽唾寒窗玉，来过当年玉川屋。\n更作纵横一尺书，为榜南坡两三竹。",
        "dynasty": "宋",
        "collection_info": null
    },
    {
        "uuid": "3fc83bd2d5dd00d327eabebaa0a3dfa9",
        "title": "次韵子绍题竹坡二首  其二",
        "author": "周紫芝",
        "content": "结庐归卧今尚无，白头寄食犹中都。\n移栽自种短墙底，他时此计知何如。",
        "dynasty": "宋",
        "collection_info": null
    },
    {
        "uuid": "ef943bc0eff774e8890881409e32309e",
        "title": "次韵季共月夜见怀竹坡用子绍韵  其一",
        "author": "周紫芝",
        "content": "五十九年蘧伯玉，家无担石居无屋。\n喜君马上风前诗，似我南坡月中竹。",
        "dynasty": "宋",
        "collection_info": null
    },
    {
        "uuid": "8d7aa9313abb1087ace995a7e06ed608",
        "title": "次韵季共月夜见怀竹坡用子绍韵  其二",
        "author": "周紫芝",
        "content": "寒窗有意过我无，雍容车骑子甚都。\n更当为作子虚赋，王郎文彩今相如。",
        "dynasty": "宋",
        "collection_info": null
    },
    {
        "uuid": "8aa9f6bdbb768287d8d74c4eba6475ef",
        "title": "次韵季共月夜见怀竹坡用子绍韵  其三",
        "author": "周紫芝",
        "content": "乌衣诸郎美如玉，笑我秋风卷茅屋。\n才高渠是判花人，头白吾羞汗青竹。",
        "dynasty": "宋",
        "collection_info": null
    },
    {
        "uuid": "2d8650540b09306703d1b551c2c55e2d",
        "title": "次韵季共月夜见怀竹坡用子绍韵  其四",
        "author": "周紫芝",
        "content": "此君那可一日无，桃花不復怨玄都。\n得公明月千斛珠，我羞鱼目真不如。",
        "dynasty": "宋",
        "collection_info": null
    },
    {
        "uuid": "d4e842067f20b6223062db1b737b820b",
        "title": "次韵季共月夜见怀竹坡用子绍韵  其五",
        "author": "周紫芝",
        "content": "无方可试蓝田玉，空想云庵卧玉屋。\n赖有人间百尺楼，下临此地千寻竹。",
        "dynasty": "宋",
        "collection_info": null
    },
    {
        "uuid": "4466139f2fc249433c74a02d6fad4786",
        "title": "次韵季共月夜见怀竹坡用子绍韵  其六",
        "author": "周紫芝",
        "content": "衰翁久已一故无，聊睇逸骥方过都。\n公是风流小摩诘，我为无用长侨如。",
        "dynasty": "宋",
        "collection_info": null
    },
    {
        "uuid": "e821dbb2706299d6f24a52bbf6f51600",
        "title": "次韵季共月夜见怀竹坡用子绍韵  其七",
        "author": "周紫芝",
        "content": "铅刀不可切坚玉，敝筐岂能持大屋。\n强驱跛鳖当前锋，看公诗成如破竹。",
        "dynasty": "宋",
        "collection_info": null
    },
    {
        "uuid": "9f888c8a817d2b1fe85b752abfc373d7",
        "title": "次韵季共月夜见怀竹坡用子绍韵  其八",
        "author": "周紫芝",
        "content": "君房言语举世无，射策未许蒙帝都。\n巴人下里不足数，云韶九奏方纯如。",
        "dynasty": "宋",
        "collection_info": null
    },
    {
        "uuid": "53c91ee756de42d458c29fc2711cc83e",
        "title": "次韵季共月夜见怀竹坡用子绍韵  其九",
        "author": "周紫芝",
        "content": "藴石知公似荆玉，谁作玙璠荐王屋。\n白髯应笑虎头痴，青衫谩把鱼须竹。",
        "dynasty": "宋",
        "collection_info": null
    },
    {
        "uuid": "af87900e58fffc5d4ef1ced9ead1a405",
        "title": "次韵季共月夜见怀竹坡用子绍韵  其一○",
        "author": "周紫芝",
        "content": "老此安能为有无，曹会岂可当大都。\n弹丸脱手盘走珠，句然如此今谁如。",
        "dynasty": "宋",
        "collection_info": null
    },
    {
        "uuid": "77e3e1588905af0cf3756e553b395563",
        "title": "次韵季共月夜见怀竹坡用子绍韵  其一一",
        "author": "周紫芝",
        "content": "平世欲献初无玉，何尝生存梦华屋。\n苦遭田父亦与饮，不问主人时看竹。",
        "dynasty": "宋",
        "collection_info": null
    },
    {
        "uuid": "81e60879940033ca34ddc5a73d7a158b",
        "title": "次韵季共月夜见怀竹坡用子绍韵  其一二",
        "author": "周紫芝",
        "content": "十事如意八九无，暮年犹喜见子都。\n那能从公得三绝，但可一身观六如。",
        "dynasty": "宋",
        "collection_info": null
    },
    {
        "uuid": "76e5f5a0322d68e448a42d7f43a30825",
        "title": "次韵季共月夜见怀竹坡用子绍韵  其一三",
        "author": "周紫芝",
        "content": "鲈鱼忆鲙松江玉，船作浮家当渔屋。\n寒窗梦着雨中蓑，长钓復垂波上竹。",
        "dynasty": "宋",
        "collection_info": null
    },
    {
        "uuid": "15514b93423c91f5797ca9479c2df420",
        "title": "次韵季共月夜见怀竹坡用子绍韵  其一四",
        "author": "周紫芝",
        "content": "平生仅识之与无，敢攻诗城跨二都。\n归舟欲上知可呼，念舍公去何所如。",
        "dynasty": "宋",
        "collection_info": null
    },
    {
        "uuid": "315ad2057820a50816aad40be0493e4d",
        "title": "次韵季共月夜见怀竹坡用子绍韵  其一五",
        "author": "周紫芝",
        "content": "公哦新诗戞鸣玉，欲办陟釐须满屋。\n谁遣蓝田丘壑人，来吹缑岭参差竹。",
        "dynasty": "宋",
        "collection_info": null
    },
    {
        "uuid": "d6cb64b893030accce194f38284603eb",
        "title": "次韵季共月夜见怀竹坡用子绍韵  其一六",
        "author": "周紫芝",
        "content": "心知游路岂復无，颇如六鹢飞宋都。\n小巫羞涩见大巫，神气比公真蔑如。",
        "dynasty": "宋",
        "collection_info": null
    },
    {
        "uuid": "77b9a63acc3ea3d0a32de8280f37211d",
        "title": "读婆娑集书其后",
        "author": "周紫芝",
        "content": "早缘文字得声名，佳句流传益可珍。\n读到青蒲当日疏，其他犹可是难能。",
        "dynasty": "宋",
        "collection_info": null
    },
    {
        "uuid": "d0cfe89e54d410f8a774383ea872ef1d",
        "title": "寄幼安使君",
        "author": "周紫芝",
        "content": "平生清德畏人知，岂弟真宜作吏师。\n日饮无何方得计，民歌来暮却成思。\n何妨道守催科拙，自是穰侯见事迟。\n天与一窗供燕坐，乌墩山好助公诗。",
        "dynasty": "宋",
        "collection_info": null
    },
    {
        "uuid": "2381d6eb2d2072d21307e650db334149",
        "title": "食鮰鱼颇念河鲀戏作二诗  其一",
        "author": "周紫芝",
        "content": "皤腹鳞鳞品自珍，红鮰浪欲与争新。\n世间那有西施乳，宁有河鲀觧药人。",
        "dynasty": "宋",
        "collection_info": null
    },
    {
        "uuid": "fa42c70cc726ff263e51cb02849e2937",
        "title": "食鮰鱼颇念河鲀戏作二诗  其二",
        "author": "周紫芝",
        "content": "芦笋初生水绕村，河鲀旋煮荐清樽。\n十年不踏江南岸，杨柳飞花欲断魂。",
        "dynasty": "宋",
        "collection_info": null
    },
    {
        "uuid": "ed1fc7ad34393115fdd30d5aa4d8ca61",
        "title": "己巳寒食",
        "author": "周紫芝",
        "content": "七度逢寒食，连年客异乡。\n鬓丝嗟老大，冢木念青苍。\n乱眼花无数，伤心柳着行。\n病余春又过，不拟近杯觞。",
        "dynasty": "宋",
        "collection_info": null
    },
    {
        "uuid": "e894ec3e72f5bdbcaffd48bd71a2db83",
        "title": "次韵庭藻韩园燕集",
        "author": "周紫芝",
        "content": "故老归来有乔木，更结飞楼绕湖绿。\n城南去天无尺五，中有人间几岩谷。\n骅骝晓踏金谷园，花边立马丝竹喧。\n金屈巵行碧落酒，绣罗襦醉双纹鸳。\n吴姫遗钿客堕帻，白眼举觞天宇窄。\n春深别馆花如烟，藉草传杯地为席。\n君居当东我復西，莫嫌酒涴身上衣。\n遥知第五桥边路，桐叶题诗人未归。\n明朝雨骤风苦恶，残榼虽存不堪酌。\n更须拭眼到风篁，急呼海棠偿旧约。",
        "dynasty": "宋",
        "collection_info": null
    },
    {
        "uuid": "61b957ef5d93a594bd85656416021d04",
        "title": "再和庭藻韩园之作",
        "author": "周紫芝",
        "content": "雨后斜阳乱森木，湖上山青河水绿。\n将军一色种桃花，锦帐红丝裹山谷。\n人生莫爱归田园，结庐人境无人喧。\n何如功成销金甲，雨中看浴银塘鸳。\n长安黄尘没乌帻，归来横改一窝窄。\n何如载酒作醉眠，田父时来与争席。\n春风欲起春日西，花下跨鞍花满衣。\n恨无龙眠老画手，写作诸郎联骑归。\n竹坡有酒亦不恶，客无可人时自酌。\n君怜羁客倘见呼，来岁西归有新约。",
        "dynasty": "宋",
        "collection_info": null
    },
    {
        "uuid": "84dca953b110a06f641914a815d473cb",
        "title": "题陈公悦足轩",
        "author": "周紫芝",
        "content": "饥人未食长流涎，芋魁作饭腹果然。\n八珍九鼎纷满前，鼎中一脔不下咽。\n吐而去之惟欲眠，贪夫嗜利绝可怜。\n牙箸落手喜若颠，家有窟郎无数钱。\n跨州连陌空多田，千头万尾不当缘。\n高台未倾金碧鲜，客食不下日十千。\n弃祸忽起踵復旋，利激奴辈非关天。\n太邱诸子图画传，元方季方两联翩。\n元也作诗如涌泉，高歌大笑倾四筵。\n只今为郎近日边，季也勇退高腾骞。\n结庐庇雨无余椽，栽花移竹今几年。\n种谷只取田一廛，鷄肥酒熟客可延。\n人生安分作当捐，眼前取足须随缘。\n倩营莵裘将老焉，伯氏欲挂神武冠。\n归作两翁相对间，政看宝带黄金悬，未可便情诗盟寒。",
        "dynasty": "宋",
        "collection_info": null
    },
    {
        "uuid": "976dc84bf870152ebe220d94f41d1518",
        "title": "王元道剪牡丹见饷二绝  其一",
        "author": "周紫芝",
        "content": "知君流落在天涯，八节滩头忆旧家。\n想对东风开病眼，几行和泪洛西花。",
        "dynasty": "宋",
        "collection_info": null
    },
    {
        "uuid": "1e82fd4111a4d91defdd1cd391e6b3e2",
        "title": "王元道剪牡丹见饷二绝  其二",
        "author": "周紫芝",
        "content": "已是飞花落絮天，东风犹入竹坡寒。\n绿樽恨我无醇酎，红艷烦君送牡丹。",
        "dynasty": "宋",
        "collection_info": null
    },
    {
        "uuid": "a635363b53f3884752a4711e2d6641fe",
        "title": "次韵林梅卿西湖载酒时仆以病不赴",
        "author": "周紫芝",
        "content": "西湖岂復似人间，付与瀛洲学士闲。\n百榼满倾桑落酒，两高聊作道场山。\n一年春事方三月，万里风烟静八蛮。\n白髪可怜欹病枕，兰船空忆棹歌还。",
        "dynasty": "宋",
        "collection_info": null
    },
    {
        "uuid": "18c3480a1e4929d5a43e0de9a6f34897",
        "title": "马山观道傍卖芍药口占",
        "author": "周紫芝",
        "content": "沙河帘幙近苍穹，芍药丝头十里风。\n谁道昇平本无象，江都花是旧时红。",
        "dynasty": "宋",
        "collection_info": null
    },
    {
        "uuid": "6bf62b98221a54c12fb3a67e737db8a5",
        "title": "次韵陈彦育诸天阁晚眺",
        "author": "周紫芝",
        "content": "飞阁青云上，何因一笑同。\n春归怜客去，酒圣与谁中。\n相国名犹在，唐朝事已空。\n更将诗说梦，强欲付衰翁。",
        "dynasty": "宋",
        "collection_info": null
    },
    {
        "uuid": "cd56f3415ca79d29397840eb7c72e1a4",
        "title": "次韵子绍送春七绝  其一",
        "author": "周紫芝",
        "content": "混沌七窍凿，可恨倏与忽。\n人生寒暑间，万古长出没。",
        "dynasty": "宋",
        "collection_info": null
    },
    {
        "uuid": "a9470b2bb3ba60b5d4329c13d75bc376",
        "title": "次韵子绍送春七绝  其二",
        "author": "周紫芝",
        "content": "孙郎惜春句，平澹古未闻。\n譬如春江波，因春自成纹。",
        "dynasty": "宋",
        "collection_info": null
    },
    {
        "uuid": "c9b048389c6663660ed5d38f813b6f95",
        "title": "次韵子绍送春七绝  其三",
        "author": "周紫芝",
        "content": "来禽着青子，红叶护残春。\n但使风味胜，不愧桃李门。",
        "dynasty": "宋",
        "collection_info": null
    },
    {
        "uuid": "2c17fa25c7d4312aff52613b5ea26741",
        "title": "次韵子绍送春七绝  其四",
        "author": "周紫芝",
        "content": "微生感年衰，谁能惜春尽。\n政恐厌黄梅，吴杨出蒸菌。",
        "dynasty": "宋",
        "collection_info": null
    },
    {
        "uuid": "d8902be0b291cc94ec552e9aecb3643f",
        "title": "次韵子绍送春七绝  其五",
        "author": "周紫芝",
        "content": "西湖天下胜，咫尺安得往。\n青春不可追，老力亦难强。",
        "dynasty": "宋",
        "collection_info": null
    },
    {
        "uuid": "c11d5e2f617257f70c796db6abb75134",
        "title": "次韵子绍送春七绝  其六",
        "author": "周紫芝",
        "content": "招提在南山，共着蜡屐登。\n世无谢康乐，此事谁復能。",
        "dynasty": "宋",
        "collection_info": null
    },
    {
        "uuid": "9ce4f04b6f20dbb513bf14d48288cd28",
        "title": "次韵子绍送春七绝  其七",
        "author": "周紫芝",
        "content": "青春不识回，岂但春去闲。\n何以永我日，妙香横博山。",
        "dynasty": "宋",
        "collection_info": null
    },
    {
        "uuid": "899c34cc7b1cedc108fc2b4ea637fab2",
        "title": "送乔郢州",
        "author": "周紫芝",
        "content": "使君双旆拥朱轓，竹马先迎近郭春。\n且听郢人歌白雪，莫因骚客念东门。\n新诗为我应须寄，往事知谁与细论。\n唤取莫愁烟艇子，有时来伴石头樽。",
        "dynasty": "宋",
        "collection_info": null
    },
    {
        "uuid": "7fac1de7ef594028f637aca9fbc92232",
        "title": "次韵章季常饮冰长句",
        "author": "周紫芝",
        "content": "九衢乌帽吹尘沙，心知痼疾无烟霞。\n病眼不禁书叶遮，岁月逝已空吁嗟。\n故乡日远老日加，无地可种青门瓜。\n几年尘甑儿女譁，强吟冰柱哦雪车。\n长安城中十万家，绿蒲朱笼来迩遐。\n挥金截玉争矜夸，御府诏赐珍復嘉。\n金盘璀璨无疵瑕，章郎文采如景差。\n便恐余子俱公邪，故遣丽句开天葩。\n语胜未必甲丰华，深山穷谷寒无涯。\n一读尽噤池中蛙，老人昼卧横乌纱。\n举杯随分浮水花，饮甘欲借归齿牙。\n千金难买官焙茶，百金未尽先藏义。",
        "dynasty": "宋",
        "collection_info": null
    },
    {
        "uuid": "3910ba622777e4231921ec3d63d2c66d",
        "title": "染衣亭",
        "author": "周紫芝",
        "content": "闻说郊居胜，新穿五亩池。\n暗通山窈窕，深住碧涟漪。\n惊起红鸂鶒，吹翻绿荔枝。\n雨添衣色秀，波渡袜尘迟。\n照眼谁重唾，临流自可诗。\n水清鱼莫种，秋近荻须移。\n剰欲添风月，何妨更渺瀰。\n却怜韩吏部，埋瓮作痴儿。",
        "dynasty": "宋",
        "collection_info": null
    },
    {
        "uuid": "c94a85aaaafe7d405464e3894d0d60bd",
        "title": "玉井桥",
        "author": "周紫芝",
        "content": "水满双鸳沼，花开玉井莲。\n亭浮幽渚外，人渡小桥边。\n白羽参差在，跳珠次第圆。\n风高与芬馥，露重借嫣妍。\n青板钓鱼老，朱栏听雨眠。\n时从客容与，宁借鹭联拳。\n何日回征棹，归来赋短篇。\n共邀池上月，同看水中天。",
        "dynasty": "宋",
        "collection_info": null
    },
    {
        "uuid": "90860543541bb67bcd532b217166bcea",
        "title": "次韵伯远端午日拜碧香之赐",
        "author": "周紫芝",
        "content": "紫府琳腴照玉壶，来霑隐吏北山隅。\n遥知拜赐瞻金阙，应笑流涎湿领鬚。\n醉面看君红作缬，衰颜怜我绿凋蒲。\n明年何止分琼液，细葛香罗世亦无。",
        "dynasty": "宋",
        "collection_info": null
    },
    {
        "uuid": "78a7ec184b1e0da09bd1bbac0630cbd7",
        "title": "次韵仲平去恶木葺新轩一首",
        "author": "周紫芝",
        "content": "自我来东吴，窃食偷燕闲。\n頽檐赋官居，漏雨穿屋山。\n有如朐䏰虫，盘屈沮洳间。\n入门儿女愁，出门车马喧。\n年来得新巢，易地稍立言。\n短墙蓬藋蒿，颇亦费剪芟。\n视公有华屋，未敢窥其藩。\n恶木屏除翳，云山借空观。\n郎曹二三公，相过缀游观。\n清吟屡刻烛，夜语常更端。\n但恐陈太邱，开窗纳晴川。\n定復讥中郎，寸碧瞻孱颜。\n两家合争雄，人物俱翩翩。\n不如醉明眸，堕马倾低鬟。\n付此百年事，试作一笑看。\n我如云水僧，故乡未言还。\n安得从杖屦，婆娑共跻攀。",
        "dynasty": "宋",
        "collection_info": null
    },
    {
        "uuid": "a33b63f7c5afd7652bc6e8157d427b9a",
        "title": "晚集江园会者五人黄叔鱼林平父黄文若刁黄叔与仆也以暝色带飞鸟为韵余得色字",
        "author": "周紫芝",
        "content": "少小谋一邱，老大犹未得。\n幽园固佳处，入眼自叹息。\n赖此千载人，相逢共京国。\n追凉坐花阴，持杯饮湖色。\n斜阳入疏林，晚色忽復逼。\n忽忽行语离，两别遂南北。\n日落未可归，山高更须陟。\n佳会岂易逢，莼鲙不须忆。",
        "dynasty": "宋",
        "collection_info": null
    },
    {
        "uuid": "347414e65d50bf69d4dba6349444c7dd",
        "title": "次韵徐伯远题钱少愚画孤山月梅图",
        "author": "周紫芝",
        "content": "钱郎名与大年齐，貌得孤山一段奇。\n月色昏昏人寂寂，梅花淡淡水漪漪。\n戏将三昧传神手，催动千林破腊枝。\n不用摩挲窥妙墨，暗香疏影在新诗。",
        "dynasty": "宋",
        "collection_info": null
    },
    {
        "uuid": "0788e01b5441cef0341cd6d95aacbd14",
        "title": "次韵仲平示曾庭坚侍御",
        "author": "周紫芝",
        "content": "曾侯为生亷易足，天与一居山绕屋。\n看山有味聊与娱，嚼蜡无情本非欲。\n子建波澜今尚存，断弦那用鸾胶续。\n会当踏月夜相过，曳我江心旧桃竹。",
        "dynasty": "宋",
        "collection_info": null
    },
    {
        "uuid": "118aced7ab7eb7acc9dddb68af4b8f07",
        "title": "次韵季共古意三首  其一",
        "author": "周紫芝",
        "content": "艷女涂修眉，贞女重妇德。\n纷纷桃李花，岂復无颜色。\n争妍固可怜，落知不足惜。\n我欲采江蓠，怅望秋水隔。",
        "dynasty": "宋",
        "collection_info": null
    },
    {
        "uuid": "e178662dd53ef07ec43a5276af9586e8",
        "title": "次韵季共古意三首  其二",
        "author": "周紫芝",
        "content": "人生结绸缪，捐情誓苍旻。\n恩爱那得长，故交不如新。\n蹭蹬廹岁晚，坎壈悲斯人。\n举世亦何有，知心繄夫君。",
        "dynasty": "宋",
        "collection_info": null
    },
    {
        "uuid": "2a82600aa69cc7416332cbc96e83bb48",
        "title": "次韵季共古意三首  其三",
        "author": "周紫芝",
        "content": "客从远方来，独立江水湄。\n江水何悠悠，白髪空离离。\n病足修长途，弱羽思归飞。\n歌君伤秋曲，泪湿游子衣。",
        "dynasty": "宋",
        "collection_info": null
    },
    {
        "uuid": "07a66757385b56b6758f35cee09fb535",
        "title": "袁时良雾隐斋",
        "author": "周紫芝",
        "content": "袁侯家多文，颇似班叔皮。\n厥后有仍云，文采如当时。\n流风今尚存，所恨世未知。\n一官事桁杨，相处似未宜。\n西斋附寒厅，花竹摇风枝。\n惟因有余日，隐几哦新诗。\n愿君扫秋茶，决狱称吏师。\n何必大门闾，可使高轩驰。\n会当专北门，诰命司文词。\n斯文可华国，当代称羽仪。\n他时豹一斑，宁须管中窥。\n时来固有待，道在亦可斯。\n只今坐寒窗，相从叹兀谁。\n聊呼管城辈，文字相娱嬉。",
        "dynasty": "宋",
        "collection_info": null
    },
    {
        "uuid": "c6a92ffa325fcdea098a41a19c6948e1",
        "title": "王兴周以苏养直诗见借今日偶携至直舍且诵且已自喜亦自笑也为题三诗因效其体  其一",
        "author": "周紫芝",
        "content": "江湖久入平生梦，猿鹤空怀老去羞。\n输与苏郎门日月，小舟长繫白苹洲。",
        "dynasty": "宋",
        "collection_info": null
    },
    {
        "uuid": "f5074493f29e94831943f84fa4805a22",
        "title": "王兴周以苏养直诗见借今日偶携至直舍且诵且已自喜亦自笑也为题三诗因效其体  其二",
        "author": "周紫芝",
        "content": "身如倦鸟欲归去，盟与白鸥真復寒。\n更把后湖风月句，着官仍对吏书看。",
        "dynasty": "宋",
        "collection_info": null
    },
    {
        "uuid": "43703e25ac9c207a0d5fc000957d5c7f",
        "title": "王兴周以苏养直诗见借今日偶携至直舍且诵且已自喜亦自笑也为题三诗因效其体  其三",
        "author": "周紫芝",
        "content": "有树移云尽欲平，牙籖卷尽俗尘清。\n谁知吏案文书裏，时有沧江风雨声。",
        "dynasty": "宋",
        "collection_info": null
    },
    {
        "uuid": "11762c08a79e0562ad5f1d143cf41f53",
        "title": "次韵子绍秋热望雨之作得诗而雨已足故诗意小异",
        "author": "周紫芝",
        "content": "我欲蓐收回老火，乞雨天公殊未可。\n忍饥但復念壁立，回首谁能看甑堕。\n天将夜雨送秋来，可近书檠吾已惰。\n耕犁泽泽水涓涓，归买一廛犹不果。\n老翁何日在田间，君上青云应记我。",
        "dynasty": "宋",
        "collection_info": null
    },
    {
        "uuid": "41d7505ccee971c54ceac824d9750c91",
        "title": "次韵庭藻兄弟唱酬之作",
        "author": "周紫芝",
        "content": "黄耳书来得近诗，楚骚宁復为秋悲。\n会令好句能传信，更有何方可乐饥。\n岩壑树高元是桂，阶庭人秀尽成芝。\n脊令风雅谁能继，神物应须与护持。",
        "dynasty": "宋",
        "collection_info": null
    },
    {
        "uuid": "75ff2dde1a08b4398bbc6963c4eea2ed",
        "title": "夜闻潮二首  其一",
        "author": "周紫芝",
        "content": "江隔西兴老翠鬟，转头即是海门山。\n八盘岭下移家住，安听潮声到梦间。",
        "dynasty": "宋",
        "collection_info": null
    },
    {
        "uuid": "e4b785f494d4d5c78dfaec73b933750d",
        "title": "夜闻潮二首  其二",
        "author": "周紫芝",
        "content": "春雷隐约地中鸣，惯听由来梦不惊。\n莫怪诗翁归未去，故乡无此海潮声。",
        "dynasty": "宋",
        "collection_info": null
    },
    {
        "uuid": "29073a9c94b5f8aecb8b02faede318bb",
        "title": "次韵仲平太博中秋斋中对月二绝  其一",
        "author": "周紫芝",
        "content": "秋蟾此夜一盘明，影落斋坛分外清。\n想对风光无处说，夜深聊復以诗鸣。",
        "dynasty": "宋",
        "collection_info": null
    },
    {
        "uuid": "a0af67285b40430600487524a5cc8215",
        "title": "次韵仲平太博中秋斋中对月二绝  其二",
        "author": "周紫芝",
        "content": "软红堆裏十朱轮，此地何尝有一尘。\n月亦怜君最孤绝，故来相伴作诗人。",
        "dynasty": "宋",
        "collection_info": null
    },
    {
        "uuid": "b147e922d2afb7fedaad5ce881faab9c",
        "title": "次韵仲平十七夜太社行礼月色如昼  其一",
        "author": "周紫芝",
        "content": "从来方社要斋明，玉豆精华酒洁清。\n风裏笙箫云外至，耳边环佩月中鸣。",
        "dynasty": "宋",
        "collection_info": null
    },
    {
        "uuid": "5cf897b5a42de4c263ea5b881c41e640",
        "title": "次韵仲平十七夜太社行礼月色如昼  其二",
        "author": "周紫芝",
        "content": "龙辀来下未为轮，九奏迎神不动尘。\n想得椒浆初奠后，夜归犹有月随人。",
        "dynasty": "宋",
        "collection_info": null
    },
    {
        "uuid": "a0e3aabd44e7cc235443f45f2bf42c49",
        "title": "九日不出邻墙木芙蕖盛开",
        "author": "周紫芝",
        "content": "九日无行乐，何人慰独居。\n拟翻金潋滟，聊醉木芙蕖。\n秋与愁相似，花应意不疏。\n衰颜谁復管，薄艷更怜渠。",
        "dynasty": "宋",
        "collection_info": null
    },
    {
        "uuid": "b8a4256c53e234128abd6cef99151317",
        "title": "九日竹坡昼睡二首  其一",
        "author": "周紫芝",
        "content": "紫萸香度酒杯空，分付重阳一枕中。\n老至上山无脚力，试凭幽梦到南峰。",
        "dynasty": "宋",
        "collection_info": null
    },
    {
        "uuid": "7d3d1ec7b2d487d0e13ed862094f7cbb",
        "title": "九日竹坡昼睡二首  其二",
        "author": "周紫芝",
        "content": "近篱青蘂欲成金，料理衰翁伴醉吟。\n醽醁偶从天上得，白头还对竹坡斟。",
        "dynasty": "宋",
        "collection_info": null
    },
    {
        "uuid": "7b57a208402df8689f459fcf0825806f",
        "title": "十日雨中对花",
        "author": "周紫芝",
        "content": "客有谁持酒，花犹觧过墙。\n西风吹画幕，细雨湿红妆。\n此地当愁眼，回头隔异乡。\n几时欹醉帽，一朵荐重阳。",
        "dynasty": "宋",
        "collection_info": null
    },
    {
        "uuid": "c8d8647168ae8f0ccd005ea170605923",
        "title": "九月望日月色如昼",
        "author": "周紫芝",
        "content": "静坐无人鹊转柯，冷蟾分影照金波。\n月如白玉盘初挂，天似青铜镜始磨。\n正好中秋无此色，不知今夕定如何。\n锦袍太白凭谁问，应趁春风上大罗。",
        "dynasty": "宋",
        "collection_info": null
    },
    {
        "uuid": "11702d5cb859401acfdfeac1ff5b3591",
        "title": "九月二十四日试吏省舍雨中独坐终日是日诵阮嗣宗秋怀十七首因效其体",
        "author": "周紫芝",
        "content": "素秋倏欲杪，鹑火亦已中。\n霏微值零雨，黯淡悲西风。\n出庭落叶下，古木寒条空。\n何年琢翠巘，洞穴窥玲珑。\n歳久人迹绝，乱石拥前峰。\n稚松绝可怜，崛强榛菅丛。\n但恐岁欲晏，霜雪日夜浓。\n物理有变灭，人生苦龙钟。\n异哉清切地，兹焉得从容。\n聊为商声讴，独和寒窗虫。",
        "dynasty": "宋",
        "collection_info": null
    },
    {
        "uuid": "0279113cdf5d86916adc4dff22964cb2",
        "title": "次韵仲平祠宫书事二首  其一",
        "author": "周紫芝",
        "content": "月黑祠宫夜，天寒谁与偕。\n遂闻宣室召，先遣太常斋。\n胜事诗能说，牢愁酒可排。\n明朝看方朔，割肉更诙谐。",
        "dynasty": "宋",
        "collection_info": null
    },
    {
        "uuid": "83ec5aed8a17013d4522191a2b994e64",
        "title": "次韵仲平祠宫书事二首  其二",
        "author": "周紫芝",
        "content": "秋晚催年急，愁多与病偕。\n客尘游净几，落木下寒斋。\n吏部诗如许，衰翁老易排。\n无心羞阘茸，有句似俳谐。",
        "dynasty": "宋",
        "collection_info": null
    },
    {
        "uuid": "6ab9c9f49fbd6156cf0ada3128869e73",
        "title": "次韵仲平种金橘",
        "author": "周紫芝",
        "content": "黄落江南尽蒲柳，金橘可曾眼中有。\n频年惯见小阿奴，万里来从洞庭口。\n吴中夏果争团栾，杨梅五月红欲然。\n后皇佳树最晚出，苍柯密叶垂青圆。\n万物因人作轻重，玉食供王当有用。\n琐才谁绿荔枝奴，结绶弹冠必王贡。\n驿使飞来无此实，吾皇盛德如帝乙。\n正林桃李知几何，草木簿中无品秩。\n山中移栽初种时，妙手封植公所施。\n他时饷我三百颗，更乞书尾苏州词。",
        "dynasty": "宋",
        "collection_info": null
    },
    {
        "uuid": "2d260b27e509bebdaad118ad1c7ddd50",
        "title": "次韵子绍九日杜门",
        "author": "周紫芝",
        "content": "晚吹悲落叶，微云淡秋阳。\n幽花趁佳节，绿酒生寒光。\n秋物谁可人，木奴半青黄。\n想当持两螯，与客荐一觞。\n未须落乌纱，着屐登上方。\n池边木芙蓉，亦足醉流芳。\n醉辄遣坐客，醒復翻书囊。\n心远门常开，足适屦可忘。\n念我安得此，用卧秋日长。\n衰年廹蹇嵼，病力难取勷。\n昔与羣少年，登山名跳梁。\n醉中看茱萸，尚忆故态狂。\n岁月挽不留，老大徒自伤。\n但念拜东野，相从日寻常。",
        "dynasty": "宋",
        "collection_info": null
    },
    {
        "uuid": "bbd34cae12e17d6384ab6fbeb6394f95",
        "title": "绍兴十九年秋九月丙戌皇帝以太师益国公像御制赞文称载勋德命秘书省珍藏小臣备员史馆获预荣观再拜稽首赋诗二十韵上进",
        "author": "周紫芝",
        "content": "真人乘六龙，垂拱御八极。\n日月一照临，干坤尽开闢。\n向来草昧初，庙议资玉食。\n当时无远谋，从事日锋镝。\n维师有尚父，端拜奏奇策。\n投戈休五兵，执玉朝万国。\n展寀礼太常，勒功归帝籍。\n异报旌殊猷，圣意益烜赫。\n御府传丹青，金匮秘东壁。\n天语粹尧谟，宸奎明宝墨。\n想当缄锦囊，喜色动咫尺。\n伊谁蒙此恩，从古所未识。\n在昔闻商宗，良弼梦天锡。\n惟肖得形似，审象劳刻画。\n凌烟与云台，辅佐亦努力。\n辛勤入图画，文字纪功德。\n何为得斯名，往往尽兵革。\n安能不战胜，有此旷世迹。\n谁持云汉章，雕镌付金石。\n千秋事明主，万世垂典册。",
        "dynasty": "宋",
        "collection_info": null
    },
    {
        "uuid": "0e40ff7fc2d84cb1903bd0410c1c74ae",
        "title": "次韵子绍同黄超然诸公山中之作",
        "author": "周紫芝",
        "content": "人生丘壑意，往往老未决。\n煌煌金朱人，何尝树风烈。\n转战作蛮触，肝胆殊楚越。\n晚为林下游，如热就炎暍。\n不知谁尔嗔，自欲作此孽。\n诸郎名坐曹，十日忽已浃。\n竹舆走骎骎，山溜随活活。\n青山不相违，相见两欣悦。\n共赋临清流，班荆坐林樾。\n谁持步兵酒，相救文园渇。\n风啸苏门登，衣飘御风列。\n问酒挂百金，登高扶九节。\n况乃落星岩，似与世人别。\n尚想儋州翁，清诗散飞屑。\n遗迹倘可寻，斯游未宜辍。\n伟哉二三子，风姿各磊落。\n应怜老病足，无用饱刍秣。\n那得嘶北风，长歌唾壶缺。\n眼看磊落士，抗论自超拔。\n各鸣白玉珂，共上黄金阙。\n笑我不出门，与世无乃拙。\n长鬚夜光持，清澹两奇绝。\n咀味久益寒，牙类贮冰雪。\n谁当笑我起，着鞭追往辙。\n同乘一叶舟，共载西湖月。",
        "dynasty": "宋",
        "collection_info": null
    },
    {
        "uuid": "ef05c9ad65c5f805d348426a7a96e93e",
        "title": "送王彦猷归淮西",
        "author": "周紫芝",
        "content": "不食濡须坞口鱼，只今已是十年余。\n我犹疋马随人后，君亦华巅与世疏。\n此日又分直馆禄，几时来读道山书。\n梅花莫付长安使，行卜昭亭岭下居。",
        "dynasty": "宋",
        "collection_info": null
    },
    {
        "uuid": "85582f139a39aba76822ea1c644541dd",
        "title": "子绍许分双井茶未至",
        "author": "周紫芝",
        "content": "睡眼昏昏睡不开，可怜辜负小窗梅。\n须烦双井一杯雪，唤取竹坡春梦回。",
        "dynasty": "宋",
        "collection_info": null
    },
    {
        "uuid": "79711122bb0de105b331c0d20a78601e",
        "title": "子绍分以双井以前韵为谢",
        "author": "周紫芝",
        "content": "双井瓯翻云脚乳，孙郎诗似腊前梅。\n更求琢玉敲冰句，要伴茶甘一併回。",
        "dynasty": "宋",
        "collection_info": null
    },
    {
        "uuid": "03fae554d0d12389b2961085500d629c",
        "title": "次韵仲平斋宿慧照",
        "author": "周紫芝",
        "content": "中郎自是廊庙才，平生忧国心如斋。\n太常章句十二万，说论不与心相乖。\n周王五礼久不作，后夔八音今復谐。\n君不见周南留滞汉太史，夜瞻爟火空兴怀。\n朱弦且可奉祠事，画舸未用思清淮。\n行当入对青琐闼，可但走马章台街。\n持竿我欲钓烟水，岁晚黄帽仍青鞵。\n诸公方蒇太平事，翁也漫作优人俳。",
        "dynasty": "宋",
        "collection_info": null
    },
    {
        "uuid": "0e9b9c73ef8fd7d7c1583abfd5792add",
        "title": "次韵仲平陈郎中孤山见梅用黄法曹旧韵",
        "author": "周紫芝",
        "content": "绿髪朱颜日枯槁，心向梅花两倾倒。\n谁知更有少陵翁，江上情多被花恼。\n三年家住孤山下，玉树濒湖得春早。\n山高有月韵最胜，水近无风香亦好。\n凌霜我欲念花寒，对酒花应怜客老。\n孤芳一别今几时，更恐山林迹如扫。\n罗浮欲入梦成空，遗恨此生常草草。\n醉挽芳条欲问谁，满挹清樽酹碧昊。",
        "dynasty": "宋",
        "collection_info": null
    },
    {
        "uuid": "74c2e2923ef8003a79391a59b9c3b673",
        "title": "次韵陈郎中再赋孤山梅",
        "author": "周紫芝",
        "content": "南枝先回北枝槁，玉山谁向花前倒。\n庾郎已老怕愁多，何郎怜花为谁恼。\n今年冬温得雪迟，西湖地胜着花早。\n旧时处士作诗处，篱落横枝为谁好。\n清霜着树月满枝，白雪堆花门不扫。\n丽句谁能鐡石肠，赖有广平文独老。\n借令一笑有余妍，赋此新诗不须草。\n归寻手种桃李花，痛翦繁枝投有昊。",
        "dynasty": "宋",
        "collection_info": null
    },
    {
        "uuid": "afa35e2a625f8555e72c5249528bc665",
        "title": "移植官梅已着数花得四绝句  其一",
        "author": "周紫芝",
        "content": "昭文馆外无花看，吴市津头买树栽。\n花本无情天有意，忍寒教为老人开。",
        "dynasty": "宋",
        "collection_info": null
    },
    {
        "uuid": "8894acaf69449adf800a0dc37fecbdd6",
        "title": "移植官梅已着数花得四绝句  其二",
        "author": "周紫芝",
        "content": "六尺墙边满树霜，分明不是世间香。\n黎郎可笑无风味，要把渠侬聘海棠。",
        "dynasty": "宋",
        "collection_info": null
    },
    {
        "uuid": "57195272c43d8c57a1c7c1b76530f5e3",
        "title": "移植官梅已着数花得四绝句  其三",
        "author": "周紫芝",
        "content": "旧日溪边醉帽斜，玉蕤如雪照乌纱。\n如今欲折疏疏蘂，无奈霜蓬不受花。",
        "dynasty": "宋",
        "collection_info": null
    },
    {
        "uuid": "66f603642e9ea3e76b44a1b225d65a42",
        "title": "移植官梅已着数花得四绝句  其四",
        "author": "周紫芝",
        "content": "惯作梅花树底眠，老来何事作弹冠。\n诗翁句裏无官様，只合孤山月下看。",
        "dynasty": "宋",
        "collection_info": null
    },
    {
        "uuid": "1e3972897d52ae5edfc5520ad44e6c1f",
        "title": "郊祀前二日雪",
        "author": "周紫芝",
        "content": "嶰竹吹新阳，端门飞晚雪。\n忆随侍祠官，走贺屐齿折。\n帘垂白玉楼，风度苍龙室。\n斋殿宿皇舆，修廊嚮鸣玦。\n寒风吹忽散，万象森可阅。\n星言催夙驾，天仗含璧月。\n圣心有忱诚，天意有施设。\n谁为白雪歌，入奏黄金阙。",
        "dynasty": "宋",
        "collection_info": null
    },
    {
        "uuid": "4850a4784144b80839d444925588d716",
        "title": "郊祀纪事十首  其一",
        "author": "周紫芝",
        "content": "内门朝日上金铺，宝玉龙函出殿余。\n红烛两行分御道，辇官三百奉腰舆。",
        "dynasty": "宋",
        "collection_info": null
    },
    {
        "uuid": "0a663bff58551e7c98fef59c544af237",
        "title": "郊祀纪事十首  其二",
        "author": "周紫芝",
        "content": "内郎进表未平明，八玉排行御路平。\n今夜皇舆宿斋殿，九重和气满宫城。",
        "dynasty": "宋",
        "collection_info": null
    },
    {
        "uuid": "dc379755162fd86de4e8b73141183a8e",
        "title": "郊祀纪事十首  其三",
        "author": "周紫芝",
        "content": "晓趋宗庙拜衣冠，云叶低垂护翠銮。\n日采回光天意好，龙颜生喜近臣欢。",
        "dynasty": "宋",
        "collection_info": null
    },
    {
        "uuid": "baef44542b710e48a9ad5e87a9a6cc1a",
        "title": "郊祀纪事十首  其四",
        "author": "周紫芝",
        "content": "班声催急尽冠裳，尚听严更转警场。\n何事君王虚小次，佩环垂玉立寒霜。",
        "dynasty": "宋",
        "collection_info": null
    },
    {
        "uuid": "4b2a935474e1c32b32b0e96e45d7ce80",
        "title": "郊祀纪事十首  其五",
        "author": "周紫芝",
        "content": "日照青城瑞色新，风微金殿自无尘。\n麝煤光照乌丝轴，亲写宸章赐大臣。",
        "dynasty": "宋",
        "collection_info": null
    },
    {
        "uuid": "29869730f4928fce91b94bd4b1e9b4fe",
        "title": "郊祀纪事十首  其六",
        "author": "周紫芝",
        "content": "水晶帘透月翻光，宫漏频传夜未央。\n帟幄微臣亦何幸，侍祠来宿殿西廊。",
        "dynasty": "宋",
        "collection_info": null
    },
    {
        "uuid": "0d3c0344fadfaba94a8af677b6e2d558",
        "title": "郊祀纪事十首  其七",
        "author": "周紫芝",
        "content": "紫坛烟暖不飞霜，坛下千官列雁行。\n雪色珠冠光射月，侍祠臣裏识君王。",
        "dynasty": "宋",
        "collection_info": null
    },
    {
        "uuid": "0c09a0df749389616d5627ce442925ea",
        "title": "郊祀纪事十首  其八",
        "author": "周紫芝",
        "content": "清跸声中下辇来，景钟初动八音谐。\n登歌已奏迎神曲，天步雍容上午阶。",
        "dynasty": "宋",
        "collection_info": null
    },
    {
        "uuid": "2c26eb95aeb8f90c360be6329a785f8d",
        "title": "郊祀纪事十首  其九",
        "author": "周紫芝",
        "content": "龙麝香从十里传，绕墙红烛自生烟。\n纤云不度人声寂，风马云车下九天。",
        "dynasty": "宋",
        "collection_info": null
    },
    {
        "uuid": "827575c25b777387d7d9702c6ca1a9a3",
        "title": "郊祀纪事十首  其一○",
        "author": "周紫芝",
        "content": "楼上红鸾扇影寒，楼前宣赦万人看。\n清台奏瑞初呈了，五色祥云簇彩竿。",
        "dynasty": "宋",
        "collection_info": null
    },
    {
        "uuid": "2351adb51351c9b43c8c755ac1a6b61c",
        "title": "恭和御制郊祀喜晴诗",
        "author": "周紫芝",
        "content": "圣学渊源贯九邱，雍容元祀得迟留。\n明庭未款宸心肃，云驭先回晓月浮。\n三礼秩宗归大圣，一言悟主付千秋。\n已通爟火亲祠事，更有何人敢告猷。",
        "dynasty": "宋",
        "collection_info": null
    },
    {
        "uuid": "bba5fc4a0405e954ca8d91c90e2d9c6c",
        "title": "恭进郊祀庆成诗五首  其一",
        "author": "周紫芝",
        "content": "嶰竹初回律，圆丘始告虔。\n礼应先吉土，诚已格高天。\n上圣锵环佩，羣公执豆笾。\n谁为郊祀曲，传写入朱弦。",
        "dynasty": "宋",
        "collection_info": null
    },
    {
        "uuid": "5ccbda5aab27eef737bb90797b5dde14",
        "title": "恭进郊祀庆成诗五首  其二",
        "author": "周紫芝",
        "content": "黄屋登原庙，青圭祀泰坛。\n尽循周制度，还列汉衣冠。\n扇影金根静，旗翻豹尾寒。\n近瞻天有喜，宗社庆重安。",
        "dynasty": "宋",
        "collection_info": null
    },
    {
        "uuid": "7e4871b107f90ee278344f22c9907f27",
        "title": "恭进郊祀庆成诗五首  其三",
        "author": "周紫芝",
        "content": "百执称元祀，君王服大裘。\n祥光将盛布，雨意倏前收。\n月白明雕俎，霜寒肃缀旒。\n欲知天意格，肸蠁荷神休。",
        "dynasty": "宋",
        "collection_info": null
    },
    {
        "uuid": "8f40f356f13c5eed14fd844472d9e077",
        "title": "恭进郊祀庆成诗五首  其四",
        "author": "周紫芝",
        "content": "圣主翔龙日，重煕飨帝时。\n笙镛陈备乐，茧栗荐纯牺。\n奠彻初燔燎，神归欲受釐。\n礼成人共庆，廊庙有宗师。",
        "dynasty": "宋",
        "collection_info": null
    },
    {
        "uuid": "c5330c520a7906acee163a8c72b17294",
        "title": "恭进郊祀庆成诗五首  其五",
        "author": "周紫芝",
        "content": "圣寿三千岁，精禋二祀余。\n天心亲道德，四海混车书。\n奎画宸章丽，台躔上宰居。\n小臣长拜舞，犹得奉皇舆。",
        "dynasty": "宋",
        "collection_info": null
    },
    {
        "uuid": "f1f0f820feace0bfed43c2bb5bcca252",
        "title": "腊月尾雪意甚浓欻復开霁",
        "author": "周紫芝",
        "content": "晓来丰隆车，屡却羲和辙。\n雪意满江天，云山绕宫阙。\n冰花剪欲坠，乱絮飞復歇。\n娉娉腊前梅，天寒亦高洁。\n羞随小桃枝，献岁取俗悦。\n应留玉树姿，相伴寒江雪。\n含情若有待，此意何由说。\n安得孤山图，画此两奇绝。",
        "dynasty": "宋",
        "collection_info": null
    },
    {
        "uuid": "a8bcf625c59a19cee852dd7cd688c03b",
        "title": "后数日始得薄雪",
        "author": "周紫芝",
        "content": "残腊不附火，冬温渠堪说。\n身疑在炎方，隆冬有余热。\n天公费许力，醖此一薄雪。\n草青先得春，麦短未濡蘖。\n因风始空蒙，着地忽滴歇。\n人生亦復尔，过眼倏变灭。\n谁能将空花，认有作嗔悦。\n急须营一杯，烂醉梅上月。",
        "dynasty": "宋",
        "collection_info": null
    },
    {
        "uuid": "e80476d832792967c79da7518a98903e",
        "title": "次韵季共大雪早游竹阁书所见",
        "author": "周紫芝",
        "content": "忆昔司酒毋，濒湖赋官屋。\n颇如贺知章，上疏得湖曲。\n诗虽竟坐穷，天亦稍从欲。\n三年看飞雪，万岭琢寒玉。\n有时横轻舠，不敢唾净绿。\n但当忍涕洟，岂不念安燠。\n是时走绯衣，荷担晚相逐。\n坚冰凿涸阴，推日在北陆。\n收藏备赐颁，功用等神速。\n归来阅空庭，玉立僵冻木。\n青灯照诗肩，屡作龟颈缩。\n高轩客谁过，寒瓮酒空熟。\n只今古城隅，回望苍山麓。\n﨑岖失岩岫，红腐困饘粥。\n王郎飞晓骖，此意知有属。\n文怀断弦悲，当倩鸾胶续。\n话客想回舟，敲门亦看竹。\n恨无摩诘手，风姿写幽独。\n忆君肠九回，得意日三復。\n平日交游尽，如子一夔足。\n他时追汗漫，便可摆拘束。\n人生何自苦，成败棋一局。",
        "dynasty": "宋",
        "collection_info": null
    },
    {
        "uuid": "c8cfceeb93f4286f81163bb7d5a85a32",
        "title": "次韵季共再赋",
        "author": "周紫芝",
        "content": "寒深方闭门，雪重忽满屋。\n谁能起僵卧，赖此阳春曲。\n曲高虽和寡，喜甚得所欲。\n心知夜光珠，大胜暖花玉。\n歌君窈窕词，侑我荔枝绿。\n颇疑蜗牛庐，忽作驼裘燠。\n穷儿偶作富，贫固不待逐。\n我老况才尽，文字羞二陆。\n上水船苦迟，脱手弹惊速。\n寒如猬张毛，痴类乌栖木。\n儿时弄笔手，老欲袖间缩。\n打窗听悉窣，坐睡便清熟。\n瞑想西湖雪，已没孤山麓。\n那知公是时，洗钵饭僧粥。\n灞桥风雪驴，并酌不相属。\n政如冠上貂，难使狗尾续。\n病骨尚畏寒，少待吹嶰竹。\n春山走倭迟，呼客慰穷独。\n新游亦不恶，旧观疑可復。\n欢知当有余，饮岂叹不足。\n述作付陶谢，囊囊归自束。\n相从笑痴儿，日暮方生局。",
        "dynasty": "宋",
        "collection_info": null
    },
    {
        "uuid": "35a127f04c7b7ae46fb53032edf42be0",
        "title": "次韵季共再赋",
        "author": "周紫芝",
        "content": "住作山中居，懒甚不出屋。\n谁知五斗腰，须用作鈎曲。\n索米无如何，问舍岂不欲。\n空怀西溪鱼，红鳞脍寒玉。\n不知坐中山，修眉为谁绿。\n敝裘裹粗缯，随分了寒燠。\n傥忍作海夫，虽臭亦可逐。\n如其不能然，未可叹沉陆。\n此事谁当论，唾面恐自速。\n如君秀芝兰，非世闲草木。\n交盖久已倾，谈舌未易缩。\n不知人谓何，此念吾已熟。\n年来有新游，妙语敌岳麓。\n县知南屏谦，颇为调茗粥。\n何人余羊羔，金帐意有属。\n浅斟醉糢糊，低唱声断续。\n谁同白傅春，楼下雪中竹。\n更题竹上诗，伤神想幽独。\n但恐世间求，此乐未容復。\n况乃籋云姿，自是千里足。\n行看锵八鸾，何止刍一束。\n应怜老病翁，短髪悲曲局。",
        "dynasty": "宋",
        "collection_info": null
    },
    {
        "uuid": "e4010e5fca919a321e429343d2c2c258",
        "title": "雪中归竹坡二绝  其一",
        "author": "周紫芝",
        "content": "天寒归路雪霏初，家近钱塘十里湖。\n乌帽举鞭谁画我，固应全似灞桥驴。",
        "dynasty": "宋",
        "collection_info": null
    },
    {
        "uuid": "405393b07c7d4f888ed8c9f6743b1db6",
        "title": "雪中归竹坡二绝  其二",
        "author": "周紫芝",
        "content": "小窗梅冷一花明，卧榻尘空六尺横。\n多谢去年湖上雪，随风时到竹坡鸣。",
        "dynasty": "宋",
        "collection_info": null
    },
    {
        "uuid": "9c9f798f68e706de97f518e3c7959903",
        "title": "时宰生日诗六首  其一",
        "author": "周紫芝",
        "content": "后皇开玉堂，仙官俨成列。\n奕奕峨长缨，珊珊鸣佩玦。\n中有一真仙，容华灿冰雪。\n维时值中原，格鬬弥岁月。\n帝命下抚摩，聊用究施设。\n王纲坠莫举，独以一手挈。\n至言等药石，黔黎尽生活。\n帝曰伊谁能，何以报殊烈。\n爵之白玉浆，奏以云门阕。\n徘徊上璇穹，千秋拱云阙。",
        "dynasty": "宋",
        "collection_info": null
    },
    {
        "uuid": "b863233ed63dd39120a084ca4cd26f83",
        "title": "时宰生日诗六首  其二",
        "author": "周紫芝",
        "content": "轩皇出御世，垂拱坐法宫。\n时闻康衢间，处处歌儿童。\n霓旌旋羽盖，问道来崆峒。\n天师广成子，道实与帝同。\n一言忽相契，四海俱同风。\n天师初何言，涿鹿未为功。\n盖以清浄福，下浃寰区中。\n君臣俱好生，自然格苍穹。\n天道本好还，报以归其躬。\n一千二百岁，此寿何由穷。",
        "dynasty": "宋",
        "collection_info": null
    },
    {
        "uuid": "a651a94eb3c6d8be4b3467ad4acfdebf",
        "title": "时宰生日诗六首  其三",
        "author": "周紫芝",
        "content": "南山一何高，山高亦何有。\n上有摩霄松，苍虬立盘纠。\n下有千岁芝，食之令人寿。\n挽之为天枢，循环转维斗。\n紫宸傍七星，坐阅几晚昼。\n帝以殿厥居，山龙垂衮绣。\n后皇植巨木，载物见坤厚。\n用以抟洪钧，功乃周宇宙。\n才大用固难，德盛功亦懋。\n社栎其何颜，繁柯日滋茂。",
        "dynasty": "宋",
        "collection_info": null
    },
    {
        "uuid": "44fff05e0d2c870547356785c0d2240e",
        "title": "时宰生日诗六首  其四",
        "author": "周紫芝",
        "content": "鳯管吹新阳，夙驾款寒谷。\n銮车次原庙，阴云立纷覆。\n皇天倏开霁，羲驭亦返轴。\n明庭朝百灵，云韶奏新曲。\n天神下璇穹，精意俨森肃。\n霜华洁雕俎，夜寂响鸣玉。\n燎烟升紫坛，龙旗护黄屋。\n齐明坐宣室，肸蠁来万福。\n大沛均四方，穆穆煕庶俗。\n熟知廊庙功，一德天所烛。",
        "dynasty": "宋",
        "collection_info": null
    },
    {
        "uuid": "d208f71077b95491285d7dd90bee04e5",
        "title": "时宰生日诗六首  其五",
        "author": "周紫芝",
        "content": "晏婴昔事齐，颇作君臣乐。\n魏绛欲安晋，赐乐乃备作。\n区区二小国，功利亦云薄。\n舜德本好生，皋夔坐酬酢。\n朱干舞堂陛，綵凤翔寥廓。\n大哉廊庙功，礼文灿交错。\n登歌奏郊社，率土被和乐。\n仁声沦肌肤，有识自忻跃。\n四海悉归仁，大信初不约。\n不拍洪崖肩，寿亦等山岳。",
        "dynasty": "宋",
        "collection_info": null
    },
    {
        "uuid": "80169926c8bdc6737982581d4554ed0a",
        "title": "时宰生日诗六首  其六",
        "author": "周紫芝",
        "content": "太极肇两仪，君臣亦爰分。\n风后力牧来，于今几何人。\n中古称伊周，当代知无伦。\n公功出其上，未易今昔论。\n功固未易论，报亦难具陈。\n杰阁标盛德，备燕昭庸勋。\n丹青绘缣素，奎画形丝纶。\n凌烟古亦有，兹实所未闻。\n何劳不罗拜，金猊祝炉芬。\n永相天自许，耆寿尊师臣。",
        "dynasty": "宋",
        "collection_info": null
    },
    {
        "uuid": "b9b73935da5360dea5520940c6e431fc",
        "title": "次韵子绍腊雪书事",
        "author": "周紫芝",
        "content": "君莫爱广寒殿冷月姊归，夜乘白鳯空中飞。\n何如长安城中千门万户雪，玉皇后阙人间稀。\n明年王春月书正，瑞麦垂黄腊前应。\n衮衣丞相穆天縡，白髪野人歌圣政。\n吾生老矣直宜休，此心欲话谁当酬。\n短犁青帽耕雪垄，破晓何时归饭牛。\n诵君新诗如七发，酒酣起舞耳亦热。\n满夜方伴月婵娟，开户不知风凛冽。",
        "dynasty": "宋",
        "collection_info": null
    },
    {
        "uuid": "541708ca6e8451318d2589314634f3d8",
        "title": "元日三首  其一",
        "author": "周紫芝",
        "content": "八风占岁暖先催，喜色还从太簇回。\n庭下衣冠天咫尺，雪中宫殿玉崔嵬。",
        "dynasty": "宋",
        "collection_info": null
    },
    {
        "uuid": "f71d530087fc01a5ab46863f7bf71b05",
        "title": "元日三首  其二",
        "author": "周紫芝",
        "content": "去年残雪在楼台，日上黄帘禁殿开。\n白髪小臣揩病眼，误随云气到蓬莱。",
        "dynasty": "宋",
        "collection_info": null
    },
    {
        "uuid": "90210e9eb5c11581e10391ceb425fca9",
        "title": "元日三首  其三",
        "author": "周紫芝",
        "content": "三尺金猊暖御炉，黄麾枝下奏番书。\n喜看万里朝元使，又上今年第一鱼。",
        "dynasty": "宋",
        "collection_info": null
    },
    {
        "uuid": "4d7ec4f6a5c5aec7e5db37e686f88a3e",
        "title": "春意二首  其一",
        "author": "周紫芝",
        "content": "客思知多少，衰年倍感伤。\n寒犹噤鸟语，雨不听花香。\n去路如天远，春愁着斗量。\n拟抛彭泽印，挂席上归航。",
        "dynasty": "宋",
        "collection_info": null
    },
    {
        "uuid": "13a7964943feedf5f645e589abcafdf7",
        "title": "春意二首  其二",
        "author": "周紫芝",
        "content": "雨细无多子，云间又夕阳。\n鸟呼高枕梦，花醉老人肠。\n倩酒推愁去，凭诗伴日长。\n王孙归未得，草色自东墙。",
        "dynasty": "宋",
        "collection_info": null
    },
    {
        "uuid": "0169a6691ec77c8c28f0ae2c5e888004",
        "title": "寒食病起二绝  其一",
        "author": "周紫芝",
        "content": "桃花落后燕双飞，三度清明换客衣。\n犹有江南故乡梦，起寻杨柳插朱扉。",
        "dynasty": "宋",
        "collection_info": null
    },
    {
        "uuid": "1a1d31ec8a6aa525dd766b25ba79802f",
        "title": "寒食病起二绝  其二",
        "author": "周紫芝",
        "content": "异乡多病復谁怜，怕见清明二月天。\n雪白吴儿觧歌舞，羡他携手上湖船。",
        "dynasty": "宋",
        "collection_info": null
    },
    {
        "uuid": "dad83becfd512ab1b703ef08e5833053",
        "title": "病起借季共筒字韵呈相之季共",
        "author": "周紫芝",
        "content": "樽前风味笑衰翁，病起飞蓬一半空。\n春与落花何处去，醉如霜叶不成红。\n一生浑作邯郸梦，九载香吹嶰谷筒。\n老去新愁尚无数，却须分向酒杯中。",
        "dynasty": "宋",
        "collection_info": null
    },
    {
        "uuid": "0efe8ee9a2439c478a127f46b97bc42c",
        "title": "再用筒字韵呈相之季共",
        "author": "周紫芝",
        "content": "柳边轻絮不禁风，春事如梭过眼空。\n已有细枝催暗绿，忍看疏雨打残红。\n强将瘦马欹乌帽，只合秋江把钓筒。\n赖此同游两陶谢，诗成浑在笑谈中。",
        "dynasty": "宋",
        "collection_info": null
    },
    {
        "uuid": "2f978200ba1d4f9882a8a490889b9f64",
        "title": "再用筒字韵呈相之季共",
        "author": "周紫芝",
        "content": "似僧寮外看春风，晏坐寻诗不写空。\n春事可怜樽酒在，旅情犹念舞衣红。\n去家久似千年鹤，时节看沉五綵筒。\n节物苦催双髩白，故乡常着梦魂中。",
        "dynasty": "宋",
        "collection_info": null
    },
    {
        "uuid": "3c6d283f52326282ffdcb215f3d4b3dd",
        "title": "恭进奉安中兴圣统庆成诗二首  其一",
        "author": "周紫芝",
        "content": "欢声何事入康衢，邃殿功成圣统初。\n欲卜万年新历数，重看四海旧车书。\n云韶奏乐来天外，宝册鸣銮上帝居。\n合与典谟垂奕世，浯溪文在復何如。",
        "dynasty": "宋",
        "collection_info": null
    },
    {
        "uuid": "061fd6408fd14922c2ebfafe85c702af",
        "title": "恭进奉安中兴圣统庆成诗二首  其二",
        "author": "周紫芝",
        "content": "礼行廊庙喜书成，重此商周说中兴。\n九叶承家传鳯历，六飞当位纪龙昇。\n人将尧禹方勤俭，天付萧曹作股肱。\n拟为中和歌乐职，小臣芜陋亦何能。",
        "dynasty": "宋",
        "collection_info": null
    },
    {
        "uuid": "492443e7b5dc0f14dc4f71935198d8f1",
        "title": "送守宁道人住显忠庵",
        "author": "周紫芝",
        "content": "报恩席止三千众，钱氏庵头六尺床。\n今日道人无旧梦，闭门打睡不开堂。",
        "dynasty": "宋",
        "collection_info": null
    },
    {
        "uuid": "4c7d2fcec9526a7ccc2eb245d521d874",
        "title": "谢吴司户寄诗卷  其一",
        "author": "周紫芝",
        "content": "万里来西极，龙媒定不疑。\n人应如此少，老恨识君迟。\n白璧元无价，青云未易知。\n小低湖海气，安稳过天池。",
        "dynasty": "宋",
        "collection_info": null
    },
    {
        "uuid": "b93c85e08a636d73706b3d7cb0f8e228",
        "title": "谢吴司户寄诗卷  其二",
        "author": "周紫芝",
        "content": "故国云山梦，长安白首郎。\n病眠三日雨，门静九衢坊。\n别后谁倾盖，书来喜失床。\n爱渠诗似玉，应用锦为囊。",
        "dynasty": "宋",
        "collection_info": null
    },
    {
        "uuid": "82bcd71277be48d59ba91d8a5d05d411",
        "title": "春晚偶题",
        "author": "周紫芝",
        "content": "春与桃花作伴归，不须更着雨频催。\n帘垂尽日无人处，柳送晴天落絮来。\n愁裏酒杯谁共把，眼前书叶懒重开。\n那知造物怜幽独，忽遣啼莺唤梦回。",
        "dynasty": "宋",
        "collection_info": null
    },
    {
        "uuid": "ce770eda297276427be47a9cf91d37df",
        "title": "食生荔子五首  其一",
        "author": "周紫芝",
        "content": "五岭人夸荔子珍，老翁何事始尝新。\n凭君试擘轻红看，不带开元一骑尘。",
        "dynasty": "宋",
        "collection_info": null
    },
    {
        "uuid": "96c46d886467d417cb8df1f94843a6b5",
        "title": "食生荔子五首  其二",
        "author": "周紫芝",
        "content": "着枝犹有露华腴，谁把红纱罩玉肤。\n龙眼也随君并熟，一生空作荔枝奴。",
        "dynasty": "宋",
        "collection_info": null
    },
    {
        "uuid": "bbf76508971b19a83b6f45231f2b618a",
        "title": "食生荔子五首  其三",
        "author": "周紫芝",
        "content": "小队将军过五溪，相看犹作梦中疑。\n回头欲问罨摩勒，乞得微甘是几时。",
        "dynasty": "宋",
        "collection_info": null
    },
    {
        "uuid": "e8b9296aad038f7ee7d5124de2da3365",
        "title": "食生荔子五首  其四",
        "author": "周紫芝",
        "content": "瘴岭蛮村万里赊，可怜生不近京华。\n荔枝犹想南中树，末利先看近世花。",
        "dynasty": "宋",
        "collection_info": null
    },
    {
        "uuid": "f92dcbe145b7cdb6e494fa61adbc6239",
        "title": "食生荔子五首  其五",
        "author": "周紫芝",
        "content": "东来坐见玉肌丰，识面中郎旧谱中。\n绝胜诗翁红万颗，暮年流落到泸戎。",
        "dynasty": "宋",
        "collection_info": null
    },
    {
        "uuid": "133e871617872c4cec1f55a725feb42b",
        "title": "季共见和前诗次韵为谢  其一",
        "author": "周紫芝",
        "content": "当日梨园寿太真，荔枝香曲赐名新。\n麻姑蕚绿双回袖，舞彻遥知不动尘。",
        "dynasty": "宋",
        "collection_info": null
    },
    {
        "uuid": "6bfaadcea4e5b890e2059bc8d488e2ff",
        "title": "季共见和前诗次韵为谢  其二",
        "author": "周紫芝",
        "content": "禁中分赐尽甘腴，旋琢壶冰积雪肤。\n闻道风流黄阁老，长鬚遗送玉川奴。",
        "dynasty": "宋",
        "collection_info": null
    },
    {
        "uuid": "dcd8de0639ea466e3588d3c09531f411",
        "title": "季共见和前诗次韵为谢  其三",
        "author": "周紫芝",
        "content": "人把江瑶比荔枝，枇杷楟奈更何疑。\n桄榔叶外和烟树，想得青红半熟时。",
        "dynasty": "宋",
        "collection_info": null
    },
    {
        "uuid": "efb64823a814d512cb329accfaa5c16d",
        "title": "季共见和前诗次韵为谢  其四",
        "author": "周紫芝",
        "content": "樽前风味要人夸，瘴雨蛮烟度岁华。\n乞得水晶三百颗，绉红时看眼生花。",
        "dynasty": "宋",
        "collection_info": null
    },
    {
        "uuid": "42ef52e5a8bbdb1ef5bc7d3366529574",
        "title": "季共见和前诗次韵为谢  其五",
        "author": "周紫芝",
        "content": "雾縠囊悬小树红，芳香应入笑谈中。\n世间绝韵须真赏，人物当先数阿戎。",
        "dynasty": "宋",
        "collection_info": null
    },
    {
        "uuid": "8df3c373400b1cde3fed6c967a677369",
        "title": "季共闻余赋五诗犹未之见以三诗见索因次其韵  其一",
        "author": "周紫芝",
        "content": "闽岭今年荔子迟，生枝入眼可无诗。\n诵君胜句须衔璧，老将何由更出奇。",
        "dynasty": "宋",
        "collection_info": null
    },
    {
        "uuid": "253ab7e77c37219ecb14e998d08f3114",
        "title": "季共闻余赋五诗犹未之见以三诗见索因次其韵  其二",
        "author": "周紫芝",
        "content": "梦对清樽看玉山，荔枝空嚼水中寒。\n心知不与公同味，始信人生一笑难。",
        "dynasty": "宋",
        "collection_info": null
    },
    {
        "uuid": "67f608d96182f55d34d0faf552d38bc4",
        "title": "季共闻余赋五诗犹未之见以三诗见索因次其韵  其三",
        "author": "周紫芝",
        "content": "杨梅卢橘自成双，敢与冰纨作雁行。\n莫怪老翁频着句，书生说食是膏肓。",
        "dynasty": "宋",
        "collection_info": null
    },
    {
        "uuid": "c1d2a336141d97016ca19b2d563daf75",
        "title": "米元晖待制岁以赐冰及荔子分遗季共而今年荔枝不至有诗次韵三首  其一",
        "author": "周紫芝",
        "content": "诗老盟成恐未寒，今年荔子不同餐。\n空排白玉千峰雪，却忆红砂九转丹。",
        "dynasty": "宋",
        "collection_info": null
    },
    {
        "uuid": "ffcdc1fd03b66dcc82c3422ece5659bb",
        "title": "米元晖待制岁以赐冰及荔子分遗季共而今年荔枝不至有诗次韵三首  其二",
        "author": "周紫芝",
        "content": "销得銮坡荔子香，玉郎言语似君房。\n金盘何日分新果，五线先看补舜裳。",
        "dynasty": "宋",
        "collection_info": null
    },
    {
        "uuid": "e11d64f107b09db352a12d88ebf407e3",
        "title": "米元晖待制岁以赐冰及荔子分遗季共而今年荔枝不至有诗次韵三首  其三",
        "author": "周紫芝",
        "content": "醉墨犹多御府珍，访求公后出华勋。\n知君家有荔枝帖，不减当年王右军。",
        "dynasty": "宋",
        "collection_info": null
    },
    {
        "uuid": "3801919de7b2407d77a09a8f216c2877",
        "title": "谢陈仲襄主簿惠诗卷",
        "author": "周紫芝",
        "content": "霜雪频欺老，芝兰日鬬芳。\n官犹似仇览，句拟学韦郎。\n郊岛无前辈，曹刘可雁行。\n他年尚相见，此地必升堂。",
        "dynasty": "宋",
        "collection_info": null
    },
    {
        "uuid": "66b8ac8501a1a889c077145ff95c00b0",
        "title": "李太白画像二首  其一",
        "author": "周紫芝",
        "content": "欲与天仙论等差，短长何止但词华。\n谁人觧屈将军手，为脱乌皮六缝鞾。",
        "dynasty": "宋",
        "collection_info": null
    },
    {
        "uuid": "d5949a76184fe6779a36094bc792fc96",
        "title": "李太白画像二首  其二",
        "author": "周紫芝",
        "content": "少陵诗瘦平生苦，太白才高一醉间。\n投得江心波底月，却归天上玉归仙。",
        "dynasty": "宋",
        "collection_info": null
    },
    {
        "uuid": "3568c543da79b2133ad2402864e2c677",
        "title": "季共置酒酒间出龙眠数马以示坐客最后出起云妙甚为赋长句",
        "author": "周紫芝",
        "content": "君侯酌客黄金杯，六龙下食慈明催。\n醉开画苑出天马，远自大宛西极来。\n起云礧碨最后出，真龙八尺高崔嵬。\n青天欲雨雨未作，怒云泼墨乌成堆。\n长鸣自怪两耳立，路转欲从双镫回。\n王良造父眼未识，骅骝骕骦天与才。\n朝从燕代暮南粤，万里一息何辽哉。\n公今此画何处得，外家中郎李公客。\n人间英物有护持，世上丹青少颜色。\n双花蜀锦青丝囊，还公此画公须藏。\n天寒夜半黑风起，邂逅恐逐飞云翔。",
        "dynasty": "宋",
        "collection_info": null
    },
    {
        "uuid": "af5ad71b6692dbc38f3d90869e4dc426",
        "title": "韩干画郭家师子花此画本江南故家物自腕而下绢素烂脱李伯时得之马忠肃家补足之蔡天启貌本以传其甥王季共",
        "author": "周紫芝",
        "content": "神驹堕地无渥洼，象龙不復来流沙。\n开元画手老韩干，为作郭家师子花。\n当年故物不堪看，踣鐡四蹄俱脱腕。\n英姿逸态犹精神，仿佛风鬃血流汗。\n龙眠画足不画蛇，意象异世同一家。\n由来四大各假合，得此三昧无等差。\n中郎名高自年少，画工如山不同调。\n人间意气惊薾云，笔下风流尔得妙。\n王家人物小安丰，作诗论画公所同。\n一洗万古凡马空，九原谁唤杜陵翁。",
        "dynasty": "宋",
        "collection_info": null
    },
    {
        "uuid": "b17c230494213a9ec14af7f7573705e4",
        "title": "季共以师子花见借作诗归之而报甚宠且言隆近为余作数马奇甚乃作此诗以见愿借之意",
        "author": "周紫芝",
        "content": "画史俗士非画者，支郎好马能画马。\n为君肯作数骅骝，班郎应歌天马下。\n前人妙笔俱绝伦，后人骨冷唤不闻。\n试借云衢千里足，洗我眼中凡马羣。",
        "dynasty": "宋",
        "collection_info": null
    },
    {
        "uuid": "71f8ecc43132536ca2eb423f3cc41e88",
        "title": "季共以隆师四马见示后三日作长句以归之",
        "author": "周紫芝",
        "content": "少陵说马谁擅场，老韩曹覇江都王。\n只今传法谁得妙，支郎为爇龙眠香。\n沙平草细春日长，何人识此真乘黄。\n归君蓬斋君卷藏，似君千里方腾骧。",
        "dynasty": "宋",
        "collection_info": null
    },
    {
        "uuid": "c1fb8d6fd400b01cca511b9d7463954e",
        "title": "次韵相之木犀六首  其一",
        "author": "周紫芝",
        "content": "拂色青衫不是粧，蘂珠宫裏淡鹅黄。\n紫罗裳亦元无用，薝卜花应自有香。",
        "dynasty": "宋",
        "collection_info": null
    },
    {
        "uuid": "3bceed0a0780d6a579db0669745c2f94",
        "title": "次韵相之木犀六首  其二",
        "author": "周紫芝",
        "content": "高树层阴作翠云，月华霜晕醒余薫。\n人间韵少花俱俗，天上香来世未闻。",
        "dynasty": "宋",
        "collection_info": null
    },
    {
        "uuid": "76b61e58a826716179ee81251d7a0d3e",
        "title": "次韵相之木犀六首  其三",
        "author": "周紫芝",
        "content": "西湖南北两边山，牢落孤芳不奈闲。\n好遣长鬚挽黄粟，付他桃叶伴云鬟。",
        "dynasty": "宋",
        "collection_info": null
    },
    {
        "uuid": "aa62dfe206fd8683c0b51e69aa86412f",
        "title": "次韵相之木犀六首  其四",
        "author": "周紫芝",
        "content": "故国幽姿想自妍，只今谁与着诗怜。\n竹篱茅舍花开处，望断江西眼欲穿。",
        "dynasty": "宋",
        "collection_info": null
    },
    {
        "uuid": "9c6309411e9fbd4af0c288e0b5e91dfa",
        "title": "次韵相之木犀六首  其五",
        "author": "周紫芝",
        "content": "留香欲住正须阴，远引山林却要侵。\n绝韵有谁能画得，郎潜诗妙最知心。",
        "dynasty": "宋",
        "collection_info": null
    },
    {
        "uuid": "146e3adf35b25e90da5c203bbf52b71f",
        "title": "次韵相之木犀六首  其六",
        "author": "周紫芝",
        "content": "玉折兰摧事已休，倡条无数绿阴稠。\n此花独与苍岩桂，风雨平分万壑秋。",
        "dynasty": "宋",
        "collection_info": null
    },
    {
        "uuid": "04ae54f3b38e5d6f514e06af3af89a7e",
        "title": "次韵吕晞朴九日见示",
        "author": "周紫芝",
        "content": "敢乞兰金作诏泥，年今已是古来稀。\n一天细雨家何在，十载黄花客未归。\n万事可怜俱老境，故人犹欲借余晖。\n但当洗眼秋风裏，饱看云鹏作意飞。",
        "dynasty": "宋",
        "collection_info": null
    },
    {
        "uuid": "816234f37fe65ed3a36eb986a45a69b5",
        "title": "次韵陈簿席上见和",
        "author": "周紫芝",
        "content": "黄鹄摩霄未易知，倦飞寒雀本来卑。\n颇惭陶令归田早，政坐穰侯见事迟。\n偶有酒供鸜鹆舞，苦无人唱鹧鸪词。\n秋来湖上山方好，食蛤重为汗漫期。",
        "dynasty": "宋",
        "collection_info": null
    },
    {
        "uuid": "6382e239960a74e6f6fbb33855f0cce3",
        "title": "河伯小史白事歌",
        "author": "周紫芝",
        "content": "冯夷宫中地无土，五更排衙朝击鼓。\n大官拥旆呵马归，小史白事当前语。\n自言赋命颇奇穷，一生自足风波苦。\n船须把缆始敢放，雾可藏身亦时吐。\n防危虑患岂不至，往往不知遭网罟。\n河神笑谓小史言，祸福不计愚与姦。\n恢恢天网自不失，琐琐尔曹何足论。\n小史速退卷舌走，顾视俦列图前奔。",
        "dynasty": "宋",
        "collection_info": null
    },
    {
        "uuid": "9f59603e70d4dac101e863c2b1676809",
        "title": "峡守秦德久楚塞楼成索诗为作长句异时鲁直迁涪江过之命此名且书牍今亡矣二首  其一",
        "author": "周紫芝",
        "content": "使君才气号无双，千骑新来绾汉章。\n此日楼台新楚塞，当年翰墨记黄香。\n民安乐岁州何事，江入清樽客满床。\n十二巫山应在眼，定无遗事说襄王。",
        "dynasty": "宋",
        "collection_info": null
    },
    {
        "uuid": "2aab857737d91244027ca1d34d608ef1",
        "title": "峡守秦德久楚塞楼成索诗为作长句异时鲁直迁涪江过之命此名且书牍今亡矣二首  其二",
        "author": "周紫芝",
        "content": "淮上声名彻冕旒，几年边鼓卧清秋。\n五花未从甘泉驾，百尺聊新楚塞楼。\n暮雨已随烟佩去，长江空抱峡山流。\n客来欲吐窗闲句，莫把城南比阆州。",
        "dynasty": "宋",
        "collection_info": null
    },
    {
        "uuid": "98a53f9ae26d0470e369de3e39b8e0e4",
        "title": "题苏养直画像三首  其一",
        "author": "周紫芝",
        "content": "先生初出后湖时，日落山寒醉不知。\n更上蹇驴何处去，灞桥风雪要渠诗。",
        "dynasty": "宋",
        "collection_info": null
    },
    {
        "uuid": "e1d90da0158e3dd9cce0b3b0e8012324",
        "title": "题苏养直画像三首  其二",
        "author": "周紫芝",
        "content": "名满人间未足多，胸中万顷着烟波。\n松江风月无人见，谁与玄真画钓蓑。",
        "dynasty": "宋",
        "collection_info": null
    },
    {
        "uuid": "f0a6bb4d9a0494229e8061d3d2d73f79",
        "title": "题苏养直画像三首  其三",
        "author": "周紫芝",
        "content": "水上柴扉闭不开，苍山羔雁九天来。\n玉京已有神仙籍，莫怪青山唤不回。",
        "dynasty": "宋",
        "collection_info": null
    },
    {
        "uuid": "b7b5051e683e1909b4457ec3bf4b664b",
        "title": "十月九日霁色可喜三首  其一",
        "author": "周紫芝",
        "content": "屋角梅花欲弄晴，耐寒庭草尚晶莹。\n护霜云重知何事，留得芭蕉作雨声。",
        "dynasty": "宋",
        "collection_info": null
    },
    {
        "uuid": "4a2f0d50447c02424d6f7effb0f2417d",
        "title": "十月九日霁色可喜三首  其二",
        "author": "周紫芝",
        "content": "朱门深闭得香多，晓日烘帘气自和。\n此地有窗无一席，固应宜着病维摩。",
        "dynasty": "宋",
        "collection_info": null
    },
    {
        "uuid": "58425301002480eadbe83ea579371d95",
        "title": "十月九日霁色可喜三首  其三",
        "author": "周紫芝",
        "content": "江上南枝暖欲妍，小春时节又经年。\n谁知一点还乡梦，直到梅花树子边。",
        "dynasty": "宋",
        "collection_info": null
    },
    {
        "uuid": "c490bb0619eecaf994f40acf4fe8252c",
        "title": "次韵季共蓬斋新梅",
        "author": "周紫芝",
        "content": "王郎巧催花，妙语起槁枯。\n譬如返魂香，能使死者苏。\n诗成花亦开，小草时卷舒。\n颇如风前柳，胜韵花中无。\n蓬斋姑射仙，不待折简呼。\n芳姿倚醉玉，未用须人扶。\n自君作周旋，此德良不孤。\n移根始山中，一笑烦王都。\n坐令桃李花，浅俗皆凡夫。\n棐几滑以净，云窗窈而虚。\n酽白夺寒雪，软红空九衢。\n我久离山中，问花今何如。\n殷勤培弱榦，何日课獠奴。\n于花苟得计，于我亦何愚。\n此意倘復遂，瘦地良可锄。\n诵君种花句，抚卷长嗟吁。",
        "dynasty": "宋",
        "collection_info": null
    },
    {
        "uuid": "edeb42ad40b1245669bacbf6424145a1",
        "title": "闻朱虚真请老二首  其一",
        "author": "周紫芝",
        "content": "平生恨未识朱游，毎得清诗慰客愁。\n泛宅清苕真得句，挂冠神武更何求。",
        "dynasty": "宋",
        "collection_info": null
    },
    {
        "uuid": "55f67fb87d540d3680d47a207ca60093",
        "title": "闻朱虚真请老二首  其二",
        "author": "周紫芝",
        "content": "久厌朱袍裹玉仙，幅巾藜杖老山间。\n从今鱼鸟缘应熟，只恐鸳鸯债未还。",
        "dynasty": "宋",
        "collection_info": null
    },
    {
        "uuid": "91ba8b4551b518fcc11228d7ef38c5d6",
        "title": "次韵范元卿题友山堂",
        "author": "周紫芝",
        "content": "人间南北无同异，四海苍生俱一世。\n借令卖友取封侯，一掷成卢亦儿戏。\n东平风度人所难，不将白眼看青山。\n少年结客知无益，老唤南山相与闲。\n人情自是有新故，相好乃能保朝暮。\n故人落井已下石，红袖弹筝未移柱。\n玉峦排秀天清明，乱峰入眼心先倾。\n向来刎颈或蹀血，此地一笑终忘形。\n平生爱山心愿见，喜色津津应满面。\n宁愁偃蹇不受招，一鹗孤飞谁可见。",
        "dynasty": "宋",
        "collection_info": null
    },
    {
        "uuid": "f36b2c5bae119de80aa341b6babd4e0c",
        "title": "无住庵主为余写真报之以诗",
        "author": "周紫芝",
        "content": "骅骝固绝足，韩干真画者。\n傥欲万口传，当画千里马。\n吾才如跛鳖，子不觧腾跨。\n初无籋云姿，何劳人摹写。\n支郎妙人物，名声遍日下。\n事苟不当急，操笔有用舍。\n一逢菘韭翁，终安陋朴野。\n无盐元自丑，强欲相纷赭。\n至技不可名，厚意徒久假。\n我欲报之诗，有作非大雅。",
        "dynasty": "宋",
        "collection_info": null
    },
    {
        "uuid": "cfc80745d0a2504ea52f1b5d0006623f",
        "title": "孤山之颠旧有开氏四照阁次年部使者献西湖图神庙阅图久之问开氏四照阁安在部使者失对其知名如此昨跋马过下山见赭衣荷锸数百人问之则军中藏冰于此也",
        "author": "周紫芝",
        "content": "出头杰阁想峥嵘，当日佳名达裕陵。\n岂料生存华屋处，将军于此窖寒冰。",
        "dynasty": "宋",
        "collection_info": null
    },
    {
        "uuid": "74fbe409faf2a442353039c39b62e92a",
        "title": "次韵相之见过口占雪中新句且许约季共携山谷书伯时画过敝庐",
        "author": "周紫芝",
        "content": "寒欺玉树雪横斜，遥想诸郎拟玉华。\n更借蟾蜍千里月，细看薝卜一林花。\n公名已在曹刘上，我辈裁堪屈宋衙。\n闻道高轩开二妙，竹坡犹有雪煎茶。",
        "dynasty": "宋",
        "collection_info": null
    },
    {
        "uuid": "9a70c997ed88598622461d1bc3294259",
        "title": "次韵季共和相之前作二首  其一",
        "author": "周紫芝",
        "content": "谁从玉阙蓬莱殿，吹下仙人蕚绿华。\n风急有时翻柳絮，月寒无数着梅花。\n时开病眼看三径，胜着青衫趁两衙。\n欲煮南屏山下雪，问谁能点老谦茶。",
        "dynasty": "宋",
        "collection_info": null
    },
    {
        "uuid": "c36ad92d58e13b2669b9b043c1941eb5",
        "title": "次韵季共和相之前作二首  其二",
        "author": "周紫芝",
        "content": "雪意鬖鬖整復斜，似人霜髩不胜华。\n只今瘦骨欹风帽，空忆寒江钓浪花。\n妙舞正看回激楚，两峰旋欲战彭衙。\n不将盐絮轻相比，似我南窗玉色茶。",
        "dynasty": "宋",
        "collection_info": null
    },
    {
        "uuid": "8b7cd0a58f5d133093042aef8600f863",
        "title": "寄题强常州乌墩新作濯缨亭二首  其一",
        "author": "周紫芝",
        "content": "使君如冰壶，不受古俗尘。\n何为觧豸冠，濯髪天地津。\n开门纳沧波，自与云水亲。\n知谁分清流，照此千载人。",
        "dynasty": "宋",
        "collection_info": null
    },
    {
        "uuid": "bc048a832114ed5b8cece7aac21b3df8",
        "title": "寄题强常州乌墩新作濯缨亭二首  其二",
        "author": "周紫芝",
        "content": "濯缨须沧浪，弹冠必新沐。\n昏昏不可受，皓皓亦易辱。\n借令困一尘，未易涴冰玉。\n勿从渔父谈，恐自成窘束。",
        "dynasty": "宋",
        "collection_info": null
    },
    {
        "uuid": "4504d22a06eca0920be8a0de32fc361d",
        "title": "送孙求仁官黄冈",
        "author": "周紫芝",
        "content": "黄冈古淮邦，其大不如斗。\n谁知隔岸山，万马日奔走。\n有数着诗人，此地实林薮。\n顷来当盛年，王公号贤守。\n三年江上杯，快饮竹楼酒。\n东坡营雪堂，始种坡前柳。\n至今有遗迹，过者为回首。\n后来老门生，词翰玉堂手。\n谪官茅三间，门巷无鷄狗。\n孙郎饱文艺，贫病亦已久。\n着履知有土，捉衿乃见肘。\n抱经官残州，一饱亦难偶。\n论文有余日，为我访白叟。\n遗事倘可书，尚足寄衰朽。\n慎勿止寒温，作书问安否。",
        "dynasty": "宋",
        "collection_info": null
    },
    {
        "uuid": "db75d250da2f029340fb2c4c6bb0bf50",
        "title": "谢吴司户寄舂陵四石  其一",
        "author": "周紫芝",
        "content": "何年山崭岩，化作龙起伏。\n安得挽天河，着龙吐飞瀑。",
        "dynasty": "宋",
        "collection_info": null
    },
    {
        "uuid": "60746ed31964b3fc0739bad139b83378",
        "title": "谢吴司户寄舂陵四石  其二",
        "author": "周紫芝",
        "content": "往穴城南窗，分山得遥碧。\n谁持列玉峰，来照蜗牛席。",
        "dynasty": "宋",
        "collection_info": null
    },
    {
        "uuid": "c735477d28084e4fb5d536c8fe5d60b9",
        "title": "谢吴司户寄舂陵四石  其三",
        "author": "周紫芝",
        "content": "吴山非不佳，故山终眼明。\n南来一拳石，似我小峥嵘。",
        "dynasty": "宋",
        "collection_info": null
    },
    {
        "uuid": "1b7765f899414974b4e85feb45565731",
        "title": "谢吴司户寄舂陵四石  其四",
        "author": "周紫芝",
        "content": "孤峰真崛奇，凝目见太古。\n便悲江上山，培塿不足数。",
        "dynasty": "宋",
        "collection_info": null
    },
    {
        "uuid": "e9899ad360c28a776c0c7155d0ada086",
        "title": "次韵季共蓬斋夜坐三首  其一",
        "author": "周紫芝",
        "content": "幽人怀故乡，夜坐听秋雨。\n耿耿不成寐，悽悽亦良苦。\n酒白应自斟，茶甘为谁煮。\n喜意入寒灯，诗成看花吐。\n乐饥焰短檠，玉虫缀钗股。\n当亦念衰翁，秋风卧何许。",
        "dynasty": "宋",
        "collection_info": null
    },
    {
        "uuid": "80d4be65e9d2bb8182f78ef266babfda",
        "title": "次韵季共蓬斋夜坐三首  其二",
        "author": "周紫芝",
        "content": "寒斋秋意高，夜久羣籁息。\n眼前无一尘，谁与共此席。\n平生乐虚旷，颇怪言不食。\n遥知高世意，仰面看屋脊。\n秋虫曾何知，悲鸣乱胸臆。\n君亦意不眠，佳月良可惜。",
        "dynasty": "宋",
        "collection_info": null
    },
    {
        "uuid": "a4a93f40b17eaa23bb21c661a1c6532b",
        "title": "次韵季共蓬斋夜坐三首  其三",
        "author": "周紫芝",
        "content": "露井飞雕梧，碧月借秋色。\n颇闻遭鼠辈，恼睡成反侧。\n君岂劾鼠手，姑缓藁街磔。\n我亦见事惯，流年反多历。\n谁能与此物，更较胜负敌。\n一笑谓狸奴，无乃尔不职。",
        "dynasty": "宋",
        "collection_info": null
    },
    {
        "uuid": "f19ebc09e7bd4a74c7b6a6068e46ea9c",
        "title": "读韦庄浣花集戏题二诗  其一",
        "author": "周紫芝",
        "content": "春风吹绉一池波，付与蛾眉席上歌。\n试倩韦郎追正始，风流犹不似元和。",
        "dynasty": "宋",
        "collection_info": null
    },
    {
        "uuid": "f093a614019ca8450e18691857474972",
        "title": "读韦庄浣花集戏题二诗  其二",
        "author": "周紫芝",
        "content": "晚唐风月一番新，弄粉调膏点注匀。\n谁与花材诗宰相，聘将花蘂作夫人。",
        "dynasty": "宋",
        "collection_info": null
    },
    {
        "uuid": "63465cb39bbbc4c59b0adab87f550f5b",
        "title": "相之季共各携李伯时画轴见过分韵得人字",
        "author": "周紫芝",
        "content": "人生不相知，白头反如新。\n知心不在久，觌面还成亲。\n况我五安师，二妙俱可人。\n元龙百尺楼，人物谁与邻。\n风流小安丰，玉树高嶙峋。\n联翩两竹舆，访我南坡春。\n遂遣小叔雅，娱此照坐宾。\n王春三月雨，浸浸如游尘。\n是日天为喜，霁色明清晨。\n各携古锦囊，共出画苑珍。\n太邱重千载，高标澹风神。\n丹铅表丘壑，制度殊冠巾。\n渊明撷秋菊，醉面玉色匀。\n龙眠赋远游，濯髪天池滨。\n二老不并世，异世真同论。\n当年天厩马，调御皆服驯。\n绝域来象龙，地行俱麒麟。\n老眼阅神骏，摩挲得逡巡。\n客意亦復悦，领我杯中醇。\n尚苦江夏帖，入我幽梦频。\n倒箧倘有意，叩门君勿嗔。",
        "dynasty": "宋",
        "collection_info": null
    },
    {
        "uuid": "1ffc932eb8de015ec3ff821024c8760c",
        "title": "文若自华亭携家来游西湖袖出新诗其归乃和前篇聊以当别",
        "author": "周紫芝",
        "content": "黄郎满袖出新诗，别后篇章欲造微。\n老骥但含千里意，翔鸾还带九雏归。\n如君好事真前辈，笑我为生尽昨非。\n小别不堪频作恶，灞桥杨柳亦依依。",
        "dynasty": "宋",
        "collection_info": null
    },
    {
        "uuid": "4316afaa5284a1f213f6ee739bc3d547",
        "title": "次韵林察院贺章正言得子",
        "author": "周紫芝",
        "content": "海中仙果着新枝，可是香山得子迟。\n雏鳯远从丹穴至，神驹初出渥洼时。\n平生种德无遗恨，他日传家有是儿。\n闻道长庚曾入梦，已应能作上楼诗。",
        "dynasty": "宋",
        "collection_info": null
    },
    {
        "uuid": "f44fbe70f65b557179e21c5de54ae501",
        "title": "全一道人分以石芝味极平淡咀留牙颊间良久乃甘而世罕有识者或云九华山中亦有之二首  其一",
        "author": "周紫芝",
        "content": "淡中得味世谁知，晚岁因君识石芝。\n甘蔗何曾有佳境，人间只好诳痴儿。",
        "dynasty": "宋",
        "collection_info": null
    },
    {
        "uuid": "4b4e500c0cd1a25d0939e4940261aaa7",
        "title": "全一道人分以石芝味极平淡咀留牙颊间良久乃甘而世罕有识者或云九华山中亦有之二首  其二",
        "author": "周紫芝",
        "content": "自闻青壁是芝田，心到莲峰最上巅。\n且觅微甘供一笑，海中无药觧长年。",
        "dynasty": "宋",
        "collection_info": null
    },
    {
        "uuid": "0eade9ba9e2534913c2aa4f6cdce7178",
        "title": "席间分韵送王季共得浦字",
        "author": "周紫芝",
        "content": "乌衣说诸王，人物世足数。\n至今有云来，眼色照天宇。\n谁知静秀中，有志良未吐。\n时从云梦胸，喷作秋江雨。\n中郎骑生驹，世亦号文虎。\n才高公自出，步骤真接武。\n名当在户前，意岂甘哙伍。\n三年隶工曹，一舸辅江浦。\n风流各云散，相见定何许。\n臭味苦无多，酒行君竟举。",
        "dynasty": "宋",
        "collection_info": null
    },
    {
        "uuid": "c344e6dd4a157f572b0fe7c7857892b1",
        "title": "飞卿携去腊书见过中有诗次韵",
        "author": "周紫芝",
        "content": "强着玄端与沐猴，随人作计偶乘流。\n昔时来往从三径，今日﨑岖念一邱。\n千里回思家似梦，十年赢得髩双秋。\n缁尘满面君应笑，京洛相逢只自羞。",
        "dynasty": "宋",
        "collection_info": null
    },
    {
        "uuid": "f6e6a16d5dc4f98b6327d747a238d027",
        "title": "题钱少愚四画 鸳浦",
        "author": "周紫芝",
        "content": "一点伤春恨，看成两鬓霜。\n如今无此梦，莫画两鸳鸯。",
        "dynasty": "宋",
        "collection_info": null
    },
    {
        "uuid": "8ed5c792fbc40cf50732b89eb49ea6b5",
        "title": "题钱少愚四画 钓雪",
        "author": "周紫芝",
        "content": "一作东吴去，回头又十年。\n可怜江上雪，空落钓鱼船。",
        "dynasty": "宋",
        "collection_info": null
    },
    {
        "uuid": "2001d35e4da0e34d3ae7cd27aed14c67",
        "title": "题钱少愚四画 兰亭",
        "author": "周紫芝",
        "content": "事去空千载，何曾有若人。\n只应烟树裏，便是永和春。",
        "dynasty": "宋",
        "collection_info": null
    },
    {
        "uuid": "a254ff03235a816b2c063dc6cce820e5",
        "title": "题钱少愚四画 秋观",
        "author": "周紫芝",
        "content": "雨足三湘岸，烟含七泽秋。\n可能无尺地，分得庾郎愁。",
        "dynasty": "宋",
        "collection_info": null
    },
    {
        "uuid": "c64621b79ac1d8c62fc4f1eeb32da6d6",
        "title": "隆茂宗鄙余所得苏后湖像别为作短轴超然有物外意",
        "author": "周紫芝",
        "content": "高人本难名，画手不可俗。\n世无痴虎头，丹青涴冰玉。\n支郎唾俗画，为我作短轴。\n遂出三昧手，观此真面目。\n衣冠有山林，风味到僮仆。\n悠悠跨蹇驴，眇眇出寒谷。\n薄暮殊未归，落日下古木。\n未知适何门，敲门看修竹。\n无酒意阙然，鸱夷尚空腹。\n长鬚颇觧事，归骑不敢趣。\n更復问前山，谁家酒堪漉。",
        "dynasty": "宋",
        "collection_info": null
    },
    {
        "uuid": "e447dfb8ab9b2ac1281d196e7516f420",
        "title": "仆访吕晞朴排岸方造舟翔鸾不及见后数日有诗次韵奉谢二首  其一",
        "author": "周紫芝",
        "content": "太常何敢醉如泥，休沐相寻见亦稀。\n倦着青衫君未可，老遮乌帽我当归。\n翔鸾寺裏停烟棹，西子湖边看落晖。\n安得剧谈同一笑，孤篷六尺去如飞。",
        "dynasty": "宋",
        "collection_info": null
    },
    {
        "uuid": "ec5ba8c8527e46a742fee82132b9b01a",
        "title": "仆访吕晞朴排岸方造舟翔鸾不及见后数日有诗次韵奉谢二首  其二",
        "author": "周紫芝",
        "content": "此生随分本何知，人品非高论亦卑。\n早岁囊书羞贾传，暮年学圃羡樊迟。\n江乡老去多归梦，乐府秋来得妙词。\n八节上滩休入句，花姑载酒可相期。",
        "dynasty": "宋",
        "collection_info": null
    },
    {
        "uuid": "ba9164a2ec237ecba111eadeb138313c",
        "title": "河鲀之美唯西施乳得名旧矣而未有作诗者戏作此诗",
        "author": "周紫芝",
        "content": "吴王宫中半吴女，选入吴宫歌白苎。\n姑苏台上看西施，羞得红粧不歌舞。\n青丝笼髻云剪衣，玉垂双乳肤凝脂。\n香罗对画两鸂鶒，半约胸酥人未知。\n迩来红鱼新入馔，西施乳入诗翁眼。\n酽白还惊春雪温，细理不知燕玉软。\n坐中嘉名思昔人，未许八珍当禁脔。\n更将人乳作蒸豚，可笑此郎风味浅。\n不知柱下风流张相君，暮年饮乳不饮醇。\n帐中侍儿知有几，当时西子今未闻。\n白头自笑竹坡老，烹鲜谁饷杯中珍。\n江瑶敛袂敢争席，一尊伴我抛青春。",
        "dynasty": "宋",
        "collection_info": null
    },
    {
        "uuid": "50251e03239f2f05758982ad33ff6c68",
        "title": "寄秦峡州三首峡州书尾悼侍儿之亡故篇末及之  其一",
        "author": "周紫芝",
        "content": "当年淮水未归时，紫塞天尘玉座知。\n今日临边须老子，莫辞万里拥双麾。",
        "dynasty": "宋",
        "collection_info": null
    },
    {
        "uuid": "62c788acbe358653a2cd4c3b536c522a",
        "title": "寄秦峡州三首峡州书尾悼侍儿之亡故篇末及之  其二",
        "author": "周紫芝",
        "content": "峡城真在楚云间，闻说丰年讼亦闲。\n獠洞无兵秋日永，满倾醽醁看青山。",
        "dynasty": "宋",
        "collection_info": null
    },
    {
        "uuid": "66385197e29911b01167ddfe32c8c11e",
        "title": "寄秦峡州三首峡州书尾悼侍儿之亡故篇末及之  其三",
        "author": "周紫芝",
        "content": "断云飞在旧阳台，无復襄王梦裏来。\n十二峰前何处是，郡楼凝望想徘徊。",
        "dynasty": "宋",
        "collection_info": null
    },
    {
        "uuid": "701c724ae2aaf7a88a3a581a899f9afb",
        "title": "吴中舟行口号七首  其一",
        "author": "周紫芝",
        "content": "白头人自日边来，泽国风帆破浪开。\n已近玉楼船又去，却回愁眼望蓬莱。",
        "dynasty": "宋",
        "collection_info": null
    },
    {
        "uuid": "0c3293327d59e3c5ec2a3509611070d1",
        "title": "吴中舟行口号七首  其二",
        "author": "周紫芝",
        "content": "雨入青秧水满川，吴侬相对话丰年。\n时人尽说吴中好，看我苏常买薄田。",
        "dynasty": "宋",
        "collection_info": null
    },
    {
        "uuid": "b9401adb16643181cd63fbfb7351a010",
        "title": "吴中舟行口号七首  其三",
        "author": "周紫芝",
        "content": "西来蕃使换毡裘，渡海风帆入帝州。\n醉裏宫花红压帽，千年今日记千秋。",
        "dynasty": "宋",
        "collection_info": null
    },
    {
        "uuid": "af53fcbdeef5457e0b09d9ca7a1e8b07",
        "title": "吴中舟行口号七首  其四",
        "author": "周紫芝",
        "content": "当年戈甲过垂虹，闻说楼船照水红。\n贼去烟波已如镜，却还风月与渔翁。",
        "dynasty": "宋",
        "collection_info": null
    },
    {
        "uuid": "faba24dd55a70be55d0adc840f3be302",
        "title": "吴中舟行口号七首  其五",
        "author": "周紫芝",
        "content": "昔年谁此试青萍，很石中分剑气精。\n光熖未消刘项起，始知不杀是神兵。",
        "dynasty": "宋",
        "collection_info": null
    },
    {
        "uuid": "90b25acb2726db5b0c984efc70918f7a",
        "title": "吴中舟行口号七首  其六",
        "author": "周紫芝",
        "content": "久陪三馆瀛洲客，屡拜苍龙宰府茶。\n更觅惠山烹雪乳，余甘归与故人夸。",
        "dynasty": "宋",
        "collection_info": null
    },
    {
        "uuid": "a4a9a30297b745cd25ac2dded753aa43",
        "title": "吴中舟行口号七首  其七",
        "author": "周紫芝",
        "content": "水从吴尾入湖流，身到江南第二州。\n故国旧交应笑我，十年飞雪上人头。",
        "dynasty": "宋",
        "collection_info": null
    },
    {
        "uuid": "436faa6157981a01688b82f7127b5b68",
        "title": "海昌舟中雨过晚凉二首  其一",
        "author": "周紫芝",
        "content": "白板艅艎鐡裹头，吴歌声在藕花洲。\n故来急雨归何处，和月吹凉入柂楼。",
        "dynasty": "宋",
        "collection_info": null
    },
    {
        "uuid": "38e317d649b8e53ab3c73091b925e81d",
        "title": "海昌舟中雨过晚凉二首  其二",
        "author": "周紫芝",
        "content": "卧随鹤鹭入荷香，笑却蒲葵借晚凉。\n冻雨酿云遮薄日，小舟添水送归航。",
        "dynasty": "宋",
        "collection_info": null
    },
    {
        "uuid": "2601213d3de8b9da1051deca76e3dd09",
        "title": "晓发吴江晚上姑苏台",
        "author": "周紫芝",
        "content": "挂帆早拍云涛堆，落帆暮上姑苏台。\n天沉海峤鸟飞去，雨入太湖云不来。\n西施白苎岂復唱，吴王故苑俱成灰。\n谁能与子论许事，倚栏共听渔歌回。",
        "dynasty": "宋",
        "collection_info": null
    },
    {
        "uuid": "7e9c85be13f549f719d59dd7b6b361e2",
        "title": "登垂虹亭",
        "author": "周紫芝",
        "content": "云水苍茫共渺然，眼看飞鸟没苍烟。\n山围百雉吴王国，风急千帆震泽船。\n白髪飘流身已老，断编零落事空传。\n谁将无色胸中画，貌取吴中万顷天。",
        "dynasty": "宋",
        "collection_info": null
    },
    {
        "uuid": "57d706dfac1289b8ba73724547e3e486",
        "title": "惠山泉二绝  其一",
        "author": "周紫芝",
        "content": "石龙喷雪绕山斜，桑苎祠间一幅纱。\n只对清流已无暑，未论绝品觧宜茶。",
        "dynasty": "宋",
        "collection_info": null
    },
    {
        "uuid": "0b1df21fe40a93110b7c7d017bc34a00",
        "title": "惠山泉二绝  其二",
        "author": "周紫芝",
        "content": "山僧知我去匆匆，旋印红泥乞老翁。\n拟唤人间三昧手，共分天上小团龙。",
        "dynasty": "宋",
        "collection_info": null
    },
    {
        "uuid": "549a04ba0504340bde2548824b9e7122",
        "title": "仆归自武林蒙舒元相徐美祖诸君皆惠诗乍归老倦未苏姑以二诗为报聊以塞后时之责耳  其一",
        "author": "周紫芝",
        "content": "红尘染尽去时衣，愁入双蓬鬓髪稀。\n故国几番随梦到，长安十度送春归。\n懒看乌帽朝诃马，却忆黄紬昼掩扉。\n鸟倦知还我已老，会令双鹄贴云飞。",
        "dynasty": "宋",
        "collection_info": null
    },
    {
        "uuid": "2102ca70a47089727d2d025fe8bd26b6",
        "title": "仆归自武林蒙舒元相徐美祖诸君皆惠诗乍归老倦未苏姑以二诗为报聊以塞后时之责耳  其二",
        "author": "周紫芝",
        "content": "相国风流元有种，徐卿裙屐固应稀。\n青衫好着君犹未，黄髪无多我合归。\n清梦晓听湖上雨，暮年犹借水边扉。\n南来未是安巢鸟，拟趁西风着处飞。",
        "dynasty": "宋",
        "collection_info": null
    },
    {
        "uuid": "0d835cc15c81754f7074008cd1537516",
        "title": "王元东寄长篇病中未能和韵先寄此诗为谢",
        "author": "周紫芝",
        "content": "白璧尝遭按剑疑，古来投分要相知。\n惊人未有平生句，绝妙空贻幼妇词。\n我亦去为庐阜客，君应多寄辋川诗。\n来书更觉寛陈债，八节滩头上水时。",
        "dynasty": "宋",
        "collection_info": null
    },
    {
        "uuid": "a36cfa3dc67131c8590adca50d0ea766",
        "title": "次韵元相阅猥藁见赠二首  其一",
        "author": "周紫芝",
        "content": "无物能娱老，冥搜兴漫长。\n数茎空捻颔，一瓣与谁香。\n岁月摇双鬓，莺花恼客肠。\n更哦秋士句，聊与伴啼螀。",
        "dynasty": "宋",
        "collection_info": null
    },
    {
        "uuid": "d3cb121427d54e0bfeda10225552a1ac",
        "title": "次韵元相阅猥藁见赠二首  其二",
        "author": "周紫芝",
        "content": "挽得非来句，频哦送夜长。\n诗今逼何逊，人亦似黄香。\n拟答琅玕赠，惭无锦绣肠。\n秋风又撩客，啾唧动寒螀。",
        "dynasty": "宋",
        "collection_info": null
    },
    {
        "uuid": "7601ef29ef3374ed317272902916e578",
        "title": "次韵美祖用元相韵以广后山之意读之汗下愧不自胜  其一",
        "author": "周紫芝",
        "content": "晋魏分骚雅，诗流本日长。\n应传少陵钵，莫炷老僧香。\n俗眼无泾渭，从谁话肺肠。\n感君韶濩耳，来听菊篱螀。",
        "dynasty": "宋",
        "collection_info": null
    },
    {
        "uuid": "2d89086795d3f5f24a8046d2ae3ebe14",
        "title": "次韵美祖用元相韵以广后山之意读之汗下愧不自胜  其二",
        "author": "周紫芝",
        "content": "白璧光元在，青云路亦长。\n海天从逐臭，郎署会含香。\n唾玉分新句，浇愁浣俗肠。\n从今秋夜枕，雾草厌闻螀。",
        "dynasty": "宋",
        "collection_info": null
    },
    {
        "uuid": "dc58ecd2e8a76781079c9b2bae463c1a",
        "title": "谒梅公墓",
        "author": "周紫芝",
        "content": "当年蛮锦织梅花，此日苍藤立暝鸦。\n白水碑残犹结客，颍州兵乱已无家。\n何年有客常留剑，举世知谁可押衙。\n我一举杯浇马鬛，更从底处问侯芭。",
        "dynasty": "宋",
        "collection_info": null
    },
    {
        "uuid": "61fabdfaf1e09150b7ea9040e7515b7e",
        "title": "次韵飞卿二首  其一",
        "author": "周紫芝",
        "content": "赦黄新拜日边书，画舸行游雨外湖。\n粗有微官如漫叟，苦无高论似王符。\n江边孤垒应千里，天上神州梦九衢。\n物外故人今远别，固应怜我不同涂。",
        "dynasty": "宋",
        "collection_info": null
    },
    {
        "uuid": "ada9b19efd825e396c6695fb7307b8dd",
        "title": "次韵飞卿二首  其二",
        "author": "周紫芝",
        "content": "闻道州闲可读书，绿荷朱阁绕平湖。\n惭非万里青云器，未称中兴赤伏符。\n来暮不应歌叔度，久穷聊免哭唐衢。\n君当别我休辞醉，我亦匆匆恐问涂。",
        "dynasty": "宋",
        "collection_info": null
    },
    {
        "uuid": "bb6359365f7928c93365d299dcdae8ed",
        "title": "将赴兴国别同社五君子",
        "author": "周紫芝",
        "content": "欲倾杯酒话平生，又觧孤舟作晓行。\n有友五人那忍别，去家三岁若为情。\n一时但恐无耆旧，四海谁言有弟兄。\n归路若随清梦到，江南虽远不多程。",
        "dynasty": "宋",
        "collection_info": null
    },
    {
        "uuid": "f0e5f083f90e52a18f6a6980ad790f25",
        "title": "宿能仁作",
        "author": "周紫芝",
        "content": "吴帆送我作东归，双玉重新见两溪。\n脚踏故乡犹未稳，仍携十品过江西。",
        "dynasty": "宋",
        "collection_info": null
    },
    {
        "uuid": "66c3ab4f5d28479b83a87b89a18baf90",
        "title": "仆将有江西之役证公老师自龙溪来访仆于家已而遂至春谷送别二首  其一",
        "author": "周紫芝",
        "content": "两翁投老各华颠，往事重论亦黯然。\n只有高情无岁月，相看依旧似当年。",
        "dynasty": "宋",
        "collection_info": null
    },
    {
        "uuid": "01a490d0650d646222695c8e3df52a74",
        "title": "仆将有江西之役证公老师自龙溪来访仆于家已而遂至春谷送别二首  其二",
        "author": "周紫芝",
        "content": "羸骖相逐犯风埃，行尽千岩未肯回。\n送我漳淮三百里，道人何止过溪来。",
        "dynasty": "宋",
        "collection_info": null
    },
    {
        "uuid": "3291e09d5211a6e28234a3d96537c978",
        "title": "过九华作",
        "author": "周紫芝",
        "content": "隔路仙凡欲问津，马头空厌没黄尘。\n伤心不到牛栏港，九子山应觧笑人。",
        "dynasty": "宋",
        "collection_info": null
    },
    {
        "uuid": "6f5dc243e59d65ee64012271069e605a",
        "title": "梅圣俞尝为建德尉仆过是邑询之果然且言今有梅公堂在焉",
        "author": "周紫芝",
        "content": "百年遗像锁寒厅，气压长江贾尉轻。\n谁道都官能作谶，固应梅福自知名。\n人犹能说当时事，诗亦悬知早岁成。\n泉下玉山呼不起，可怜华屋漫峥嵘。",
        "dynasty": "宋",
        "collection_info": null
    },
    {
        "uuid": "1cf763a674b8e2a23eb6919c3bac9288",
        "title": "夜宿尧城寒甚明日山中有薄雪马上赋二诗  其一",
        "author": "周紫芝",
        "content": "剪水飞花点翠峦，未教全放玉孱颜。\n分明六曲屏风样，和雪新描着色山。",
        "dynasty": "宋",
        "collection_info": null
    },
    {
        "uuid": "b53821f3ded6995d24ba6f658c7e0aab",
        "title": "夜宿尧城寒甚明日山中有薄雪马上赋二诗  其二",
        "author": "周紫芝",
        "content": "云意悠悠晚尚坚，玉尘犹未破清寒。\n不知谁把千岩雪，付与诗翁马上看。",
        "dynasty": "宋",
        "collection_info": null
    },
    {
        "uuid": "983741cda1520c2fd3fe594e08268864",
        "title": "梅山宗老惠近诗明日自山中来访余尧城驿二首  其一",
        "author": "周紫芝",
        "content": "梅山寄我近来诗，便恐诸郎气尽低。\n双井派中真法嗣，莫将轻比顺阇黎。",
        "dynasty": "宋",
        "collection_info": null
    },
    {
        "uuid": "1c892e88bd4edc469023090a6a1290a2",
        "title": "梅山宗老惠近诗明日自山中来访余尧城驿二首  其二",
        "author": "周紫芝",
        "content": "参得诗中句外禅，颇知经岁杜禅关。\n要须觌面亲分付，不免烦君一下山。",
        "dynasty": "宋",
        "collection_info": null
    },
    {
        "uuid": "dd6c636c602cf2f3eadb2b0fd7e5a8e9",
        "title": "过狄梁公墓",
        "author": "周紫芝",
        "content": "高后王诸吕，汉鼎几半倾。\n绛侯入北军，有意诛鲵鲸。\n兵纒未央殿，血溅长安城。\n禄辈仅诛灭，四海殊雷惊。\n唐家女主祸，未可方西京。\n艾猳剪宗枝，贼计殊未成。\n三思本么么，白面不足黥。\n举朝无直节，但畏罗织刑。\n梁公挟大计，赤手无寸兵。\n为言不祔姑，祸止谈笑平。\n功比汉诸人，优劣不用评。\n事苟以理胜，口舌亦可争。\n师曲举必败，势力未易凭。\n老妇虽至愚，理在见自明。\n不然此危邦，讵可一言兴。",
        "dynasty": "宋",
        "collection_info": null
    },
    {
        "uuid": "3269d60fbfe73d1503d15b8e20a38e26",
        "title": "琵琶亭二绝  其一",
        "author": "周紫芝",
        "content": "旧事无人作短行，湓江空自绕湓城。\n黄芦苦竹依然在，犹替琵琶作怨声。",
        "dynasty": "宋",
        "collection_info": null
    },
    {
        "uuid": "38dd347edd5b4aa14cf1f5e0cff8f223",
        "title": "琵琶亭二绝  其二",
        "author": "周紫芝",
        "content": "捍拨难传不尽情，琵声裁尽继琶声。\n风流扫地无人说，只有空江旧月明。",
        "dynasty": "宋",
        "collection_info": null
    },
    {
        "uuid": "efaca6fea39df8db7d148b7a1f24c0b5",
        "title": "陪李使君登庾楼是日云雾不见淮山二首  其一",
        "author": "周紫芝",
        "content": "跨江云梦不胜寛，楼在江声汹涌间。\n试看坐中寻得句，说君眼力尽时山。",
        "dynasty": "宋",
        "collection_info": null
    },
    {
        "uuid": "3fb578bc005a0ca90276ac4ea1f9b982",
        "title": "陪李使君登庾楼是日云雾不见淮山二首  其二",
        "author": "周紫芝",
        "content": "楼前江水看镕银，江外淮山色未分。\n安得长驱鳄鱼手，为开南岳岭头云。",
        "dynasty": "宋",
        "collection_info": null
    },
    {
        "uuid": "e40ec337fe4e199af2b8b7b2af9d11fd",
        "title": "九江赵倅新作环季亭",
        "author": "周紫芝",
        "content": "小携樽酒作清游，寻得方壶最上头。\n山在断霞明处碧，江从白鸟去边流。\n苦无健句争天巧，赖有新亭慰客愁。\n他日东南论胜地，未应只数庾公楼。",
        "dynasty": "宋",
        "collection_info": null
    },
    {
        "uuid": "368cb8ad01f6927a82ad865c480789cb",
        "title": "题东林香山像",
        "author": "周紫芝",
        "content": "大唐受历三百年，文士辈出俱可传。\n情虽妩媚中骨鲠，当时只有香山贤。\n香山年少谪湓浦，卧听琵琶心独苦。\n想得回舟夜半时，半湿青衫泪如雨。\n别来江月几番圆，黄芦苦竹空凄然。\n风流扫地那復有，但见东风吹白髯。\n可怜画手无前辈，欲倩虎头呼不起。\n琼枝玉树了无踪，铁拨鵾絃何用尔。\n明朝一舸下浔阳，月明依旧空江水。",
        "dynasty": "宋",
        "collection_info": null
    },
    {
        "uuid": "cb6343fd3112bcdf65a02c4969d8c412",
        "title": "借书",
        "author": "周紫芝",
        "content": "牢落偏州少士夫，一鸱求借是书无。\n道山堂外长廊下，黄卷如云记石渠。",
        "dynasty": "宋",
        "collection_info": null
    },
    {
        "uuid": "d2875c78a30af67f228ed71a87a84f01",
        "title": "课吏抄书戏作",
        "author": "周紫芝",
        "content": "雪花飞上白髭鬚，茧纸犹抄细字书。\n莫笑老翁儿戏子，政缘长日要销除。",
        "dynasty": "宋",
        "collection_info": null
    },
    {
        "uuid": "6b0ae2bca527925c06079d9e927957a7",
        "title": "湖亭怀旧三绝  其一",
        "author": "周紫芝",
        "content": "铃索无声讼牒空，妙香寮外水冥蒙。\n长安故旧如相问，今在江西道院中。",
        "dynasty": "宋",
        "collection_info": null
    },
    {
        "uuid": "1e386a4c17eaae651966fda9e967e506",
        "title": "湖亭怀旧三绝  其二",
        "author": "周紫芝",
        "content": "校书天禄想诸郎，应在蓬山语昼长。\n记得去年秋七月，日斜香转曝书廊。",
        "dynasty": "宋",
        "collection_info": null
    },
    {
        "uuid": "107cd907893ad483a33f65a3f1c9077f",
        "title": "湖亭怀旧三绝  其三",
        "author": "周紫芝",
        "content": "白头武部最风流，便是汝南陈太邱。\n折角乌巾人似画，与谁同伴两山游。",
        "dynasty": "宋",
        "collection_info": null
    },
    {
        "uuid": "b663116adcbee9a33f1853ea20688e47",
        "title": "沈季卿出元具茨王相山诗卷相示两翁虽存没异途而均为不偶读之良增慨叹为题轴尾",
        "author": "周紫芝",
        "content": "沈郎带减不胜衣，瘦甚由来政坐诗。\n试数交游尽前辈，便知文采照当时。\n子猷何处寻修竹，漫叟今谁弔旧祠。\n人似浮云忽吹散，老夫虽健鬓成丝。",
        "dynasty": "宋",
        "collection_info": null
    },
    {
        "uuid": "aba1b8e7361b1693e7f4d7b6f49763c8",
        "title": "寄题陈医安乐堂  其一",
        "author": "周紫芝",
        "content": "六尘欲要净三摩，辛苦修行奈老何。\n只得四休安乐法，一身受用已为多。",
        "dynasty": "宋",
        "collection_info": null
    },
    {
        "uuid": "d778f5d4581095b55d0d7217f1d99f23",
        "title": "寄题陈医安乐堂  其二",
        "author": "周紫芝",
        "content": "自笑区区老倦游，庐山今是我莵裘。\n暮年欲觅安心法，他日敲门问四休。",
        "dynasty": "宋",
        "collection_info": null
    },
    {
        "uuid": "51d49bc964e8fc93c41d44d230739998",
        "title": "送陈鄂州",
        "author": "周紫芝",
        "content": "旧识君家小仲容，步兵今復此相同。\n谁教楚楚青云器，来照鬖鬖白雪翁。\n庐阜故山休入望，武昌官柳正摇风。\n只应黄霸归朝日，已在天边尺一中。",
        "dynasty": "宋",
        "collection_info": null
    },
    {
        "uuid": "b25fed4da9b1677db9c1545608a11c47",
        "title": "窗明",
        "author": "周紫芝",
        "content": "窗明有斜日，几静无一尘。\n向后有余恨，乱鸦来聒人。",
        "dynasty": "宋",
        "collection_info": null
    },
    {
        "uuid": "5d06005951cc66b47fd2fe58ab115d28",
        "title": "病起步至湖亭三首  其一",
        "author": "周紫芝",
        "content": "雨从今日十分晴，病后春应一倍增。\n着地已无残岁雪，挂檐犹有上元灯。",
        "dynasty": "宋",
        "collection_info": null
    },
    {
        "uuid": "8849a976e6d5e308a0e7764dbe275a2d",
        "title": "病起步至湖亭三首  其二",
        "author": "周紫芝",
        "content": "薄罗初欲换单衣，社肉裁分燕又归。\n唤得春来却催去，满庭红雨杏花飞。",
        "dynasty": "宋",
        "collection_info": null
    },
    {
        "uuid": "b61ae345a1f2965fdd120cd8282dca80",
        "title": "病起步至湖亭三首  其三",
        "author": "周紫芝",
        "content": "病余犹着杖藜扶，临水依然一老夫。\n不用苦烧红蜡烛，桃花解笑白髭鬚。",
        "dynasty": "宋",
        "collection_info": null
    },
    {
        "uuid": "88c8baa512bc704fa77f4263e6894634",
        "title": "弔梅二首  其一",
        "author": "周紫芝",
        "content": "飞尽江南泣雨枝，韵高犹共雨相宜。\n洗粧只有唇红在，也胜桃花好面皮。",
        "dynasty": "宋",
        "collection_info": null
    },
    {
        "uuid": "2d68b8d01b1b9cfe5562651945aa62d4",
        "title": "弔梅二首  其二",
        "author": "周紫芝",
        "content": "伤心不见玉扶疏，丹杏缥桃亦甚都。\n只恐此君零落后，余芳要自不如渠。",
        "dynasty": "宋",
        "collection_info": null
    },
    {
        "uuid": "045950d9f59d3dfbc6aa0cd6083aee7b",
        "title": "春日连雨湖水大至二首  其一",
        "author": "周紫芝",
        "content": "楚地春三月，他乡客二毛。\n愁怀须着酒，寒力尚欺袍。\n细雨淹花湿，颠风拍浪高。\n昨朝红药柱，今日整渔舠。",
        "dynasty": "宋",
        "collection_info": null
    },
    {
        "uuid": "b160c2f48e00ff3e33cf19caa535f44e",
        "title": "春日连雨湖水大至二首  其二",
        "author": "周紫芝",
        "content": "白雨鸣珠琲，春江灌玉壶。\n漫郎回小艇，摩诘画新图。\n山近醒愁眼，州闲养病躯。\n如何樽酒地，更与看南湖。",
        "dynasty": "宋",
        "collection_info": null
    },
    {
        "uuid": "23fec30787ad1f56bc774d45c23743a9",
        "title": "秦少保生日诗三首  其一",
        "author": "周紫芝",
        "content": "岁当作噩律始催，杓携龙角星纪回。\n祥云下覆穷九垓，帝车御极云旗排。\n夜色清润明三台，昴精叱驭天上来。\n上帝欲遣清风埃，汉家双阙高崔嵬。\n日趋龙尾朝蓬莱，父师有鼎调盐梅。\n公赞庙画众允谐，龙颜一笑天欢咍。\n虎皮蒙甲卷不开，白玉雕爼尊有雷。\n五风十雨无烟霾，爟火夜上通天台。\n礼成一代谁可偕，功高欲报帝所怀。\n大用永配德与才，寿庙祝之言可该，拍肩俱愿齐洪崖。",
        "dynasty": "宋",
        "collection_info": null
    },
    {
        "uuid": "d6a588d8170c3912377a11376a24fde0",
        "title": "秦少保生日诗三首  其二",
        "author": "周紫芝",
        "content": "跨鳌昔上环州山，恍如梦见非人间。\n黄金作屋碧玉椽，灵芝仙草香流泉。\n琅函玉轴架插天，神龙守钥秘不传。\n天书错落御墨鲜，泥金描鳯宝带纒。\n中有紫府遐龄仙，主张东壁宗众贤。\n天风猎猎吹广寒，霞浆酌客春昼暄。\n蘂珠琴心久精妍，灵根坚固玉炼颜。\n三官四辅谁可迁，看公衮绣当帝前，拾尘算劫不计年。",
        "dynasty": "宋",
        "collection_info": null
    },
    {
        "uuid": "43df8c0a92bc1d410fe1a3b0e1ec39c6",
        "title": "秦少保生日诗三首  其三",
        "author": "周紫芝",
        "content": "右文天子朝明光，汉陛晓列千官行。\n罢朝不归按霓裳，黄门羣袭御殿香。\n翠盖趣驾黄微张，日高宫树遮回廊。\n侍臣进册俨在旁，香罗覆帕牙籖长。\n前规尧舜后三王，六维龟鑑策最良。\n圣心自约昔未堂，日有所就月有将。\n公书万卷胸中藏，海涵地负谁可当。\n官粗住下百报忙，独留真儒传紫皇。\n茶瓯拜赐近御床，天颜咫尺瞻龙章。\n金叶旧事不足方，人如禇马才亦常。\n说定惟服宁可忘，设施行当见庙堂。\n可使风俗还轩黄，有时问道崆峒乡。\n广成之师寿百昌，千有三百岁未央。",
        "dynasty": "宋",
        "collection_info": null
    },
    {
        "uuid": "8280259d3426cd269b32a491d77b145c",
        "title": "二月二十三日遵奉圣诏出郊劝农谨赋诗一首示诸同寮",
        "author": "周紫芝",
        "content": "星言出郊垧，缓辔遵微涂。\n陂池湛新绿，阡陌开上腴。\n春色嚮晼晚，农事日已趋。\n有司奉汉诏，训辞宣帝谟。\n父老数十辈，龙钟白髯鬚。\n扶杖前致词，谓当极勤劬。\n曩也事格鬬，今当反田庐。\n农桑遂温饱，里胥绝征诛。\n兹焉不少力，是自贻瘠臞。\n椒浆酌大斗，起坐时欢呼。\n有如一日蜡，相期悦须臾。\n殷勤颇自愧，小信殊未孚。\n傥非获三登，何以谢汝徒。\n同寮数君子，妙略怀永图。\n愿言规迟暮，共此丰岁娱。",
        "dynasty": "宋",
        "collection_info": null
    },
    {
        "uuid": "7df01e0ee22e6f23a656cf1d4816a954",
        "title": "次韵郭宰题妙香寮",
        "author": "周紫芝",
        "content": "香严参鼻观，可受郢人斤。\n谁能论许事，且炷松炉薫。\n借此沈水力，侑我棐几文。\n小阁亦窈窕，青烟散敷纷。\n与人共婆娑，此意良殷勤。\n恨无博山赋，可写蜀锦纹。\n老人住江东，来作江西云。\n江湖渺归思，先弟无余芬。\n焚香此幽事，此外何所欣。\n如人嗜昌歜，岂復思羶荤。\n令君出新语，种学窥多闻。\n但恐燕寝句，颇惭韦使君。\n更当宿残火，薄雾看氤氲。",
        "dynasty": "宋",
        "collection_info": null
    },
    {
        "uuid": "397fff6ac01171cc315cca6c1a5162fe",
        "title": "刘德秀县丞凢五和前篇仆亦五次其韵  其一",
        "author": "周紫芝",
        "content": "刘侯一诺重，胜获金百斤。\n秀句忽復出，华名愧微薫。\n但怜沟中断，枉错黄金文。\n君欲强推毂，谁当为解纷。\n顾我绝世好，百念独此勤。\n鹊尾得古制，鹧鸪玩斑纹。\n时从孤峦顶，看上秋空云。\n遂作小方寮，调护留清芬。\n忘言聊復尔，念意亦可欣。\n了知法界中，清静无五荤。\n倘非此地胜，是妙数得闻。\n谁知几席间，中有造化恩。\n遂此草木性，一气蒙氤氲。",
        "dynasty": "宋",
        "collection_info": null
    },
    {
        "uuid": "9efedc4d308025fa2781ac96d9620707",
        "title": "刘德秀县丞凢五和前篇仆亦五次其韵  其二",
        "author": "周紫芝",
        "content": "楚泽是鱼稻，不论斗与斤。\n老守睡足处，饱饫闻余薫。\n时歌郢人曲，细和湘纍文。\n天风一披拂，花砌飞缤纷。\n乐此尽日静，颇无终岁勤。\n刘侯过我数，坐久衣成纹。\n时惊燕梁句，有似春空云。\n千年论往事，一炷同清芬。\n有客乃如此，我意岂不欣。\n人生如草木，鼻味殊芗荤。\n海天得彼趣，妙香吾所闻。\n庶希清浄化，上答明圣恩。\n从今世外乐，可比洪崖氲。",
        "dynasty": "宋",
        "collection_info": null
    },
    {
        "uuid": "08aad1d26f486d588cabd629bfe467c6",
        "title": "刘德秀县丞凢五和前篇仆亦五次其韵  其三",
        "author": "周紫芝",
        "content": "蔚宗草香传，水沈贵盈斤。\n标置何必高，有德当自薫。\n士成稍藴藉，往往嗔斯文。\n人生顾安用，浪为此纷纷。\n我静偶获趣，君意良復勤。\n摩娑辨款识，共玩古曹纹。\n青烟既司寒，小孤方插云。\n诗应神所授，句与炉争芬。\n悬知我辈事，俗子未必欣。\n不容芝兰室，杂以蒿艾荤。\n政恐千年后，余臭尚有闻。\n惟爱青云士，亟拜黄屋恩。\n未知谁氏子，肯对香氤氲。",
        "dynasty": "宋",
        "collection_info": null
    },
    {
        "uuid": "835ed0810af9914bc438ac92c439cb71",
        "title": "刘德秀县丞凢五和前篇仆亦五次其韵  其四",
        "author": "周紫芝",
        "content": "念昔居上国，春荠卖作斤。\n那得千金嚢，可买百濯薫。\n一为道院主，坐空朱墨文。\n清笳咽悲壮，浓篆横披纷。\n幽意可略喜，老倦復小勤。\n诗如水得风，自然偶成纹。\n香亦旋变灭，颇类无心云。\n丞哉两松篇，时出水麝芬。\n镂冰纳蔬肠，争洗三韭荤。\n敏手不可敌，胜妙昔未闻。\n岂不胜儿女，呢呢相怨恩。\n人生如此少，炉烟且氤氲。",
        "dynasty": "宋",
        "collection_info": null
    },
    {
        "uuid": "e721ea63c5c7a9267b797e44217e57a6",
        "title": "刘德秀县丞凢五和前篇仆亦五次其韵  其五",
        "author": "周紫芝",
        "content": "隐之刺五羊，归嚢香一斤。\n恕投湖亭水，内子无饭薫。\n欲草廉吏传，恨无班马文。\n此风一凋落，披靡如丝纷。\n前身是香严，宿习今尚勤。\n炉烟凝室炷，印篆缄雕纹。\n嗜香犹有癖，于世已如云。\n况今花木妍，香风度微芬。\n节物岂不佳，老况难强欣。\n太常斋日多，十饭九不荤。\n唯有鼻孔香，时于静中闻。\n未知刘季和，何如荀令君。\n且当置是事，一笑同氤氲。",
        "dynasty": "宋",
        "collection_info": null
    },
    {
        "uuid": "88e3d72f712e2d04adef5af0c0bd4821",
        "title": "苏内相在黄冈尝从桃花寺僧觅茶栽移种雪堂下余始至此会岁且暮明年春得新芽试之色香味俱绝不减湖越二品宜其见赏于此老人也人言雪堂今已鞠为馆驿茶盖可知矣",
        "author": "周紫芝",
        "content": "梅雪既扫地，桃花露微红。\n风从北苑来，吹入茶坞中。\n真香不可说，玉色谁与同。\n不知耐几汤，成此三味功。\n顾渚与日注，名高各雌雄。\n四海一大地，所至皆春风。\n物固有不幸，乃尔殊穷通。\n此品不见称，白云空蒙茸。\n移栽雪堂下，赖有黄冈翁。\n来禽青李帖，绝世无此工。\n遂使桃花名，遍满江西东。\n此老久下世，真赏殊未逢。\n只今调粥手，乳花为谁浓。\n堂今在馆驿，树亦知何踪。\n树固不足惜，馆驿行当空。",
        "dynasty": "宋",
        "collection_info": null
    },
    {
        "uuid": "c9134f5adc33ada3bce4d6687210ae09",
        "title": "筠阳竹根枕",
        "author": "周紫芝",
        "content": "高安老竹三尺围，断为釡甑中可炊。\n蕲州开笛不足数，嶰谷截筒空自奇。\n何如猫头未成竹，化为霜根白如玉。\n峥嵘劲节不得施，历碌黑斑空满目。\n白头老吏饱官仓，云梦南州睡初足。\n筠阳别乘一幅书，寄我中刳两枵腹。\n飘飘逸韵青衣郎，梦中相见筠山阳。\n一笑摩挲抚君背，定教从此毋相忘。\n我欲问舍无何乡，为我往使华胥王。\n人生草草两鬓霜，要知日月壶中长。",
        "dynasty": "宋",
        "collection_info": null
    },
    {
        "uuid": "5dbfc38d55040916683b7d1f1187fa1f",
        "title": "四月五日早晴二首  其一",
        "author": "周紫芝",
        "content": "老病犹朝朔，华颠尚着冠。\n马头收雨去，湖面拍堤寒。\n鸟作乡关语，花如梦寐看。\n晚来还倚杖，看日下栏干。",
        "dynasty": "宋",
        "collection_info": null
    },
    {
        "uuid": "7188ec4b0f98741977c0aeb6a3ff8a4f",
        "title": "四月五日早晴二首  其二",
        "author": "周紫芝",
        "content": "忆作西来梦，犹堪细数程。\n随云千里到，看月五番生。\n上箔蚕宜暖，濒湖麦要晴。\n天应怜病守，有意在秋成。",
        "dynasty": "宋",
        "collection_info": null
    },
    {
        "uuid": "21cb517e9a6f53a689571f4c0ec110b3",
        "title": "四月八日燕客湖亭风雨忽来颇有波澜意欣然悦之  其一",
        "author": "周紫芝",
        "content": "水平真欲见秋毫，碧海无人掣巨鳌。\n多谢西风卷烟雨，肯来湖面作波涛。",
        "dynasty": "宋",
        "collection_info": null
    },
    {
        "uuid": "bec5f5a7bb6f5e765a08ac47a3dc7e40",
        "title": "四月八日燕客湖亭风雨忽来颇有波澜意欣然悦之  其二",
        "author": "周紫芝",
        "content": "孤山十载饮湖光，更入江西鸥鹭行。\n官舍一生常近水，前身应是水仙王。",
        "dynasty": "宋",
        "collection_info": null
    },
    {
        "uuid": "1278b862476b2244ae3726c53b1055fc",
        "title": "四月八日燕客湖亭风雨忽来颇有波澜意欣然悦之  其三",
        "author": "周紫芝",
        "content": "白雨跳珠水上鸣，雪花吹浪酒边行。\n不嗔燕子飞将去，最爱鸬鷀睡不惊。",
        "dynasty": "宋",
        "collection_info": null
    },
    {
        "uuid": "96c285c77573dc39f602def9a3ebaf00",
        "title": "千叶石榴盛开为赋一诗",
        "author": "周紫芝",
        "content": "江东五月榴花红，江西三月满花丛。\n东花窘束少态度，西花重迭红蒙茸。\n谁翦燕支山下草，乞与殷红照林杪。\n移栽我欲过江东，衔子鸿鹄今成空。\n红巾半蹙为谁苦，芳心何止千重重。\n试遗红粧歌一曲，此花此曲何由逢。\n春光都无十日事，不成夜雨还朝风。\n红芳莫遣忽飞去，断肠烟雨空溟蒙。",
        "dynasty": "宋",
        "collection_info": null
    },
    {
        "uuid": "3074d5864dadd29f47b3296f207ef1d0",
        "title": "十六日对雨是日闻得濓溪地",
        "author": "周紫芝",
        "content": "大麦结穗牛尾长，小麦满地秋云黄。\n清涟堂前今日雨，中有庐山汤饼香。\n故人唤我庐山住，欲买茅椽近庐阜。\n得田于我復何求，只就天公觅甘澍。\n天随农父与阴晴，云共东风作朝暮。\n山南山北水长流，下田高壠禾无数。\n秫堪醸酒醉不醒，饭可充饥饱摩肚。\n先生不管醉尉呵，柱杖寻游遶山去。",
        "dynasty": "宋",
        "collection_info": null
    },
    {
        "uuid": "b508f9b4c8cb90a687566aa0a568cf11",
        "title": "鼓冬冬行",
        "author": "周紫芝",
        "content": "烟雨凄凄芳草渡，隔岸冬冬赛神鼓。\n男巫唱歌女巫舞，蚕宜青桑麦宜土。\n天下无兵三百州，不如卖剑买汝牛。\n千仓万廪汝莫爱，富民今岁新封侯。",
        "dynasty": "宋",
        "collection_info": null
    },
    {
        "uuid": "e3182ee6f56bb4a8d665c5c01827a8b7",
        "title": "午睡听流莺作歌  其一",
        "author": "周紫芝",
        "content": "拟倩花枝当绮罗，更烦莺作缓声歌。\n未残春色犹堪惜，已老周郎奈若何。",
        "dynasty": "宋",
        "collection_info": null
    },
    {
        "uuid": "eadce0cbf8dc1b96319bb0b5976bd1ee",
        "title": "午睡听流莺作歌  其二",
        "author": "周紫芝",
        "content": "树裏金衣不露身，欲寻啼处了无因。\n绿阴长得成何事，遮却黄鹂最恼人。",
        "dynasty": "宋",
        "collection_info": null
    },
    {
        "uuid": "ac3fa1c7e7f1c13424da3cd4d96bbad5",
        "title": "午睡听流莺作歌  其三",
        "author": "周紫芝",
        "content": "江南草长乱啼莺，睡足南州得细听。\n最爱欲歌还欲住，伴人如梦亦如醒。",
        "dynasty": "宋",
        "collection_info": null
    },
    {
        "uuid": "184424de0eb6351e3919af4cf22793d9",
        "title": "寄黄超然监丞求山谷像",
        "author": "周紫芝",
        "content": "昔人生不恨，幸识元鲁山。\n平生黄叔度，常在梦想间。\n时于绢素中，得见冰雪颜。\n晚乃客京洛，髯孙始追攀。\n眉目真似之，典刑今未刊。\n昔我在武林，岁月不得闲。\n甚欲貌公像，归嚢竟空还。\n迩从同寮家，小轴得细看。\n芒鞵方释杖，野服不着冠。\n尚恐或非真，蠧虫亦少残。\n谓言君家本，可借不作难。\n愿君呼画史，摹写来江干。\n孙郎倾盖交，臭味同芝兰。\n能事亦须趣，勿作水石悭。\n君不相我请，幽兴恐易阑。",
        "dynasty": "宋",
        "collection_info": null
    },
    {
        "uuid": "3361aa5ade56e79446aad43997dd81d6",
        "title": "次韵沈季乡题醉山堂",
        "author": "周紫芝",
        "content": "看尽吴头楚尾山，不嫌心似鸟知还。\n可怜樽爼登临处，正在烟云杳霭间。\n地胜岂无神物护，天教付与老翁闲。\n凭栏欲唤君来语，家住寒溪第几湾。",
        "dynasty": "宋",
        "collection_info": null
    },
    {
        "uuid": "e99a4755464691aa4f44084d3d940cc3",
        "title": "送呼延韩仲",
        "author": "周紫芝",
        "content": "人生何苦着儒冠，心与功名了不干。\n早岁气吞云梦泽，暮年身作灞陵官。\n欲寻故国今安在，漫醉醨樽不当欢。\n老别相逢知几日，花鬚句在好重看。",
        "dynasty": "宋",
        "collection_info": null
    },
    {
        "uuid": "8951ff364248085497357e866e3ecb9a",
        "title": "晚思",
        "author": "周紫芝",
        "content": "落日下平芜，回照东湖尾。\n牛从何处归，相随渡湖水。\n幽人倚栏意，得月犹未已。\n白鹭知何为，欲下还復起。",
        "dynasty": "宋",
        "collection_info": null
    },
    {
        "uuid": "1a4a15364077076e3c5f1030ce7f9b34",
        "title": "送刘德秀赴官贵池",
        "author": "周紫芝",
        "content": "刘郎人物照当时，未上青云莫慢迟。\n秋浦江山应似旧，蓝田雁鹜不妨诗。\n销魂怕作文通别，问字谁如伯始知。\n此去醉山梅欲动，忆君同看雪前枝。",
        "dynasty": "宋",
        "collection_info": null
    },
    {
        "uuid": "cb1b3c8c906cf9abaa2b9fc5800eb9e7",
        "title": "季卿惠诗颇寓穷愁之意作是诗勉之",
        "author": "周紫芝",
        "content": "君有篇章配国风，技兼鼯鼠固应穷。\n但令人似千金璧，莫恨门生一丈蓬。\n北阮有生宁免俗，蒙荘虽放亦求通。\n会看黄鹄摩霄去，未可轻投燕雀丛。",
        "dynasty": "宋",
        "collection_info": null
    },
    {
        "uuid": "c2fa31c4a45bd7320440875e36e354b2",
        "title": "秋意",
        "author": "周紫芝",
        "content": "江城木落又秋高，归梦难成客鬓凋。\n拟倩西风吹雨去，莫来窗下打芭蕉。",
        "dynasty": "宋",
        "collection_info": null
    },
    {
        "uuid": "363fbcd37d101b0681d3812d8d36d937",
        "title": "十月晦日郡席见鹅梨",
        "author": "周紫芝",
        "content": "雪后新尝溅齿泉，樽前风味固依然。\n自从北郡无人到，不见鹅梨今几年。\n鲁酒谩倾犹病渇，并刀未下已流涎。\n从今莫觅张公种，饤坐虽多不当贤。",
        "dynasty": "宋",
        "collection_info": null
    },
    {
        "uuid": "e139855cf2722019349d731a3f567088",
        "title": "题向司户芗林图",
        "author": "周紫芝",
        "content": "宸奎犹作麝烟浮，便舣归航结小楼。\n何处访求三岛路，径须图画百花洲。\n黄金殿裏鹓鸾梦，白鹭江头草树秋。\n天上归来辋川住，世间那有此风流。",
        "dynasty": "宋",
        "collection_info": null
    },
    {
        "uuid": "b599347350080ffd7e7ebf3bd1e4627f",
        "title": "腊月二十三日郡厅祷雪宿斋房赵尉灯下送蜡梅",
        "author": "周紫芝",
        "content": "半昏灯火宿斋房，惊见梅梢破蜡黄。\n夜静月斜帘不卷，步虚声裏得花香。",
        "dynasty": "宋",
        "collection_info": null
    },
    {
        "uuid": "829f4c466f2219be5676e69218ef3aa0",
        "title": "正月十四日夜病在告雨中不寐示刘德秀",
        "author": "周紫芝",
        "content": "雨意涔涔客梦悭，病来无意近歌檀。\n看他红袖倾春酒，分我青灯照夜寒。\n老子要非年少伴，醉乡空愿故时欢。\n悬知邺下刘公干，犹拥书檠午夜看。",
        "dynasty": "宋",
        "collection_info": null
    },
    {
        "uuid": "fcd1e0e98cf395f5222f98b62dd0a4d3",
        "title": "题李伯时画归去来图",
        "author": "周紫芝",
        "content": "渊明诗成无色画，龙眠画出无声诗。\n两公恐是前后身，二妙略殊今昔时。\n我顷诵诗不知处，今乃按图俱得之。\n当时想见归意好，扁舟扬水风吹衣。\n壶觞未饮入室酒，玉色先见迎门儿。\n岂无故老说情话，尚有残菊依东篱。\n云归鸟倦自有意，欲辩已忘谁復知。\n龙眠得之心应手，笔所到处心相随。\n僮奴似有傲世色，草木亦带烟霞姿。\n痴儿方办公家事，此老自挟南亩犁。\n人生异趣岂不远，心如鐡石终难移。\n我今此意不自事，老去见画空惭非。",
        "dynasty": "宋",
        "collection_info": null
    },
    {
        "uuid": "785d343c5f4cf15c6f9a3abb99c1aa75",
        "title": "次韵范提干二首  其一",
        "author": "周紫芝",
        "content": "绣衮华貂侍禁宸，忠宣遗烈在丝纶。\n传家父子俱仁孝，盖世功名孰比伦。\n阀阅固知流派远，衣冠今见典型新。\n如公自是青云器，不作刘郎问大钧。",
        "dynasty": "宋",
        "collection_info": null
    },
    {
        "uuid": "fbe0a023e225ba2543e5e41d59d6e4e5",
        "title": "次韵范提干二首  其二",
        "author": "周紫芝",
        "content": "白头于世亦何能，欲赋归来计未成。\n孟博声名追往昔，蔚宗文字慰平生。\n风流易散嗟人事，臭味相求岂世情。\n欲唱清歌送行客，不知谁是米嘉荣。",
        "dynasty": "宋",
        "collection_info": null
    },
    {
        "uuid": "3220077d2147d0796e9ea6ef811d3d58",
        "title": "客梦",
        "author": "周紫芝",
        "content": "客梦长千里，官居已岁余。\n却愁花蘂动，转益鬓毛疏。\n山气朝朝雨，江苞月月鱼。\n匡庐早归去，稚子可篮舆。",
        "dynasty": "宋",
        "collection_info": null
    },
    {
        "uuid": "cb7fca2ab68701382a96ad571ec7266a",
        "title": "次韵强使君见寄",
        "author": "周紫芝",
        "content": "梦泽南州听晓鸡，老饕于此寄朱麾。\n春湖鱼上先分玉，暗谷茶生看展旗。\n酒甲江西聊可醉，山横楚尾恨无诗。\n年丰讼少知何事，时有光阴到楚词。",
        "dynasty": "宋",
        "collection_info": null
    },
    {
        "uuid": "f9480a43be48cf094cb8c0f1f964455a",
        "title": "次韵黄叔鱼见寄",
        "author": "周紫芝",
        "content": "江边熟睡不闻鸡，高卧何功尚拥麾。\n千里西风饱鱼蟹，十年惊魄梦旌旗。\n名惭公瑾终焉用，人似黄香更好诗。\n欲作报章无妙语，楚歌唯有竹枝词。",
        "dynasty": "宋",
        "collection_info": null
    },
    {
        "uuid": "3574b17437aff6a285b9ecff3060332c",
        "title": "湖亭之胜大似江上但无芦苇二月二十日移植数十本",
        "author": "周紫芝",
        "content": "大年着色山前雨，摩诘无声句裏秋。\n已是湖山无限好，更栽芦叶伴轻鸥。",
        "dynasty": "宋",
        "collection_info": null
    },
    {
        "uuid": "410df372e28d4eebc9cc5a7a56986e79",
        "title": "杜鹃三首  其一",
        "author": "周紫芝",
        "content": "甘王祠下杜鹃啼，句句声声是说归。\n安得一家三十口，似君两翼解高飞。",
        "dynasty": "宋",
        "collection_info": null
    },
    {
        "uuid": "3de144d5097d0b1f9b13a68cc1c0f80c",
        "title": "杜鹃三首  其二",
        "author": "周紫芝",
        "content": "千秋但有一渊明，肯脱青衫事耦耕。\n政使汉朝俱此老，都门谁祖二疏行。",
        "dynasty": "宋",
        "collection_info": null
    },
    {
        "uuid": "19907b46d4cf008a7d8ef6ed58fe9aa9",
        "title": "杜鹃三首  其三",
        "author": "周紫芝",
        "content": "穷甚亦须缾有粟，天寒可遣妇无裈。\n杜鹃不大知人意，归计应须与细论。",
        "dynasty": "宋",
        "collection_info": null
    },
    {
        "uuid": "6244cc446a49349193e9addae22a6728",
        "title": "闻真如牡丹盛开偶忆去岁看花之会二首  其一",
        "author": "周紫芝",
        "content": "记得东风隔水村，偶逢幽艶荐芳樽。\n今年多病无行乐，更怕春寒不出门。",
        "dynasty": "宋",
        "collection_info": null
    },
    {
        "uuid": "100ffcd1fc7d67c56c3e6ba9bea97ce9",
        "title": "闻真如牡丹盛开偶忆去岁看花之会二首  其二",
        "author": "周紫芝",
        "content": "春来花草尽关愁，风雨妨人懒出游。\n不见鞓红去年面，可怜孤负玉风流。",
        "dynasty": "宋",
        "collection_info": null
    },
    {
        "uuid": "70547a5d134b32c0a5cb244260b3bbbe",
        "title": "谢王侍郎寄东仓祖送图二首  其一",
        "author": "周紫芝",
        "content": "都门供帐记当年，十里旌旗暗画船。\n文石班中天上客，水晶宫裏地行仙。\n铃斋妙画人间见，相府珍篇海内传。\n锦轴牙籖浑未识，忽随双鲤到家边。",
        "dynasty": "宋",
        "collection_info": null
    },
    {
        "uuid": "fd0d04540e9207cfb2e75d9d63cdc872",
        "title": "谢王侍郎寄东仓祖送图二首  其二",
        "author": "周紫芝",
        "content": "抗章闻说动前旒，分得东吴第一州。\n久与衣冠为盛事，更寻云水作遨头。\n当时鹓鹭应须记，此去湖山莫谩留。\n却笑杜郎生羽翼，但知欢喜下汀州。",
        "dynasty": "宋",
        "collection_info": null
    },
    {
        "uuid": "f96ab47afdc171c80420bec29f109bc1",
        "title": "次韵李安州赠别",
        "author": "周紫芝",
        "content": "老来着处便为家，行尽江西是水涯。\n诗到说归无限意，山非吾土未应嘉。\n我思故国方成恨，君到东湖尚有花。\n更欲少留听句法，公诗已似玉无瑕。",
        "dynasty": "宋",
        "collection_info": null
    },
    {
        "uuid": "a7eaa32fc06d80a57abe924da1c3a8b2",
        "title": "次韵李安州纪赠二十韵",
        "author": "周紫芝",
        "content": "衣冠数人物，伯仲高人间。\n我于鸿雁行，畴昔奉往还。\n挂名华萼集，遂尔不復刊。\n暮齿慨晼晚，得州近荆蛮。\n恨公识面迟，又復容追攀。\n高风薄云汉，秀句横笔端。\n乃知同气中，文采真斑斑。\n谁将郧城水，换取蓬莱山。\n要公抚凋氓，天意岂等闲。\n玉阶有余地，行归鸣佩环。\n上最不待久，唾手未苦难。\n念我老已熟，无鬓堪成班。\n江头忽三月，坐见春物残。\n相逢喜倾盖，往事论险艰。\n一饮未彻席，扁舟渡惊湍。\n情钟惜易别，易别成永叹。\n可怜堂下水，故作声潺湲。\n风流倏云散，人生岂长欢。\n愿公寄尺书，细行勿轻删。\n仍烦巧匠手，着意镌坚顽。",
        "dynasty": "宋",
        "collection_info": null
    },
    {
        "uuid": "4136077c0b4a75f7d57c8c56ad250dab",
        "title": "北湖暮春十首  其一",
        "author": "周紫芝",
        "content": "东君无意惜花残，留得青山隔雨看。\n可怪天公不怜客，绿阴成后却春寒。",
        "dynasty": "宋",
        "collection_info": null
    },
    {
        "uuid": "4027a367c576d158cf8200ce0674575b",
        "title": "北湖暮春十首  其二",
        "author": "周紫芝",
        "content": "北湖看雨两春余，忘却渔村笠泽居。\n去岁莺花犹是主，今年鬚鬓不胜疏。",
        "dynasty": "宋",
        "collection_info": null
    },
    {
        "uuid": "a6b684e3ec0d7472eaee1fb285817242",
        "title": "北湖暮春十首  其三",
        "author": "周紫芝",
        "content": "花到酴醿欲尽时，一春已是燕游稀。\n旧来持酒听歌处，乞与东风燕子飞。",
        "dynasty": "宋",
        "collection_info": null
    },
    {
        "uuid": "093e8d5126f3e75f91d0fb51dcaf6765",
        "title": "北湖暮春十首  其四",
        "author": "周紫芝",
        "content": "长安市裏人如海，静寄庵中日似年。\n梦断午窗花影转，小炉犹有睡时烟。",
        "dynasty": "宋",
        "collection_info": null
    },
    {
        "uuid": "ae483904225437b0c4e96fecabf3e828",
        "title": "北湖暮春十首  其五",
        "author": "周紫芝",
        "content": "几日春风自在颠，谁家相唤上秋韆。\n难留花住那堪雨，不奈天寒更禁烟。",
        "dynasty": "宋",
        "collection_info": null
    },
    {
        "uuid": "bf43c68f0e7aebeeec447ed532b14835",
        "title": "北湖暮春十首  其六",
        "author": "周紫芝",
        "content": "洛红闻说烂如霞，应着青油密护遮。\n莫剪姚黄供老眼，使君头白懒看花。",
        "dynasty": "宋",
        "collection_info": null
    },
    {
        "uuid": "c2a416d3ddf0137a5793100aa8e4a8dd",
        "title": "北湖暮春十首  其七",
        "author": "周紫芝",
        "content": "韦郎诗淡少人传，贪看仙书不爱眠。\n闲磨小团新样月，拨灰重试古龙涎。",
        "dynasty": "宋",
        "collection_info": null
    },
    {
        "uuid": "1d6990a793320b1def6fce3bb0a0424a",
        "title": "北湖暮春十首  其八",
        "author": "周紫芝",
        "content": "西施乳白鱼供箸，樊素唇红果荐新。\n不恨江干春晼晚，旅庖犹是慰愁人。",
        "dynasty": "宋",
        "collection_info": null
    },
    {
        "uuid": "56e371f71b89ac07e4043bd8d219b7e3",
        "title": "北湖暮春十首  其九",
        "author": "周紫芝",
        "content": "落絮天慵草渐匀，最迟红药又成尘。\n苦无黄鸟能歌舞，连日春阴闷杀人。",
        "dynasty": "宋",
        "collection_info": null
    },
    {
        "uuid": "159f25e5a78f44c65439edb1437240f1",
        "title": "北湖暮春十首  其一○",
        "author": "周紫芝",
        "content": "燕梁夫妇几时归，养得新雏总解飞。\n投老卜巢犹未定，可怜人不似乌衣。",
        "dynasty": "宋",
        "collection_info": null
    },
    {
        "uuid": "a01a67cacc0dc1862393e3622e307a26",
        "title": "次韵元相题到花亭",
        "author": "周紫芝",
        "content": "从他白髪三千丈，莫管人生七十稀。\n满载月明歌一曲，到花亭裏醉中归。",
        "dynasty": "宋",
        "collection_info": null
    },
    {
        "uuid": "e48ddc6aa6c630425bbf0a815f28df5e",
        "title": "送李瑞昌",
        "author": "周紫芝",
        "content": "庐阜老人心古锥，颇学子长多爱奇。\n晚生恨不见前辈，一谈往事神先驰。\n龙眠人品似摩诘，不比老阎呼画师。\n往时袖手阅神骏，三马就毙何由追。\n都人一日传万口，后生闻此心怀疑。\n诸孙今喜典型在，此事颇从君得之。\n吾皇仁圣重贤士，子孙必录初无遗。\n但令苛政不如虎，会有善事令天知。\n碧油拥被报政急，桁杨卧壁催科迟。\n他年父老歌遗爱，为君摩石题苍碑。",
        "dynasty": "宋",
        "collection_info": null
    },
    {
        "uuid": "6d35df450463e271c0235962015d87b7",
        "title": "余手植木芙蕖数十本山亭之下比闻颇为群羊践履",
        "author": "周紫芝",
        "content": "春去无花伴白颠，旋栽红艶照霜前。\n髯郎莫剪柔柯去，留作秋风一醉眠。",
        "dynasty": "宋",
        "collection_info": null
    },
    {
        "uuid": "1301c8d511c90ec4d9be1ab89ca9b9a9",
        "title": "送高仲思提干",
        "author": "周紫芝",
        "content": "狝猴莫厌土牛迟，天马能行老更奇。\n论事颇遭官长怒，洁身惟恐世人知。\n簿书奔走聊应尔，台阁飞腾自有时。\n云落断鸿谁是伴，尺书何日慰相思。",
        "dynasty": "宋",
        "collection_info": null
    },
    {
        "uuid": "f5d11d264b1e0f4a7e9e421d8a5f3ee2",
        "title": "送莹老住灌溪  其一",
        "author": "周紫芝",
        "content": "一年身寄水南村，谁把禅床一席分。\n去住随缘本无意，道人踪迹似孤云。",
        "dynasty": "宋",
        "collection_info": null
    },
    {
        "uuid": "0f001190e67ed2bb956b92615d6ecc7d",
        "title": "送莹老住灌溪  其二",
        "author": "周紫芝",
        "content": "竹坡无物可关怀，只有青山眼为开。\n未识灌溪真面目，烦君着句画将来。",
        "dynasty": "宋",
        "collection_info": null
    },
    {
        "uuid": "40c8816d13d5d33f3577ffaf4f99474b",
        "title": "送杨师醇之临安兼呈师古",
        "author": "周紫芝",
        "content": "家在湓城五老山，与君相望各江干。\n如何肯拨艅艎棹，便欲来同苜蓿盘。\n倾盖尽知今日意，买邻仍结旧时欢。\n菊觞浇酒无离恨，淡榜书名看二难。",
        "dynasty": "宋",
        "collection_info": null
    },
    {
        "uuid": "4e1846cb4051df64c0f0278687c9ad39",
        "title": "拟省题桂林一枝诗",
        "author": "周紫芝",
        "content": "晋祚传千载，贤科重一时。\n拟横金殿栋，先剪桂林枝。\n月窟根盘壮，烟岩雨露滋。\n孤芳宁有种，凡木自多姿。\n臃肿樗空大，风流柳漫垂。\n惟应太邱令，功德季方知。",
        "dynasty": "宋",
        "collection_info": null
    },
    {
        "uuid": "54bec372e44b34d08d4fd3d72d9eeb1a",
        "title": "秋来久不作诗书所感",
        "author": "周紫芝",
        "content": "雨蹙江涛壮，天含暮霭低。\n年华添老色，风物似年时。\n富贵浑无念，情怀不到诗。\n度秋无一语，已是俗人为。",
        "dynasty": "宋",
        "collection_info": null
    },
    {
        "uuid": "ca0835215dc4bf8a035a1a7933d557bb",
        "title": "寄李安州未得别后书二首  其一",
        "author": "周紫芝",
        "content": "未得安州信，空添楚水秋。\n雁寒飞不到，江远望难休。\n去国双红旆，携家两白头。\n可能无一字，分慰老人愁。",
        "dynasty": "宋",
        "collection_info": null
    },
    {
        "uuid": "7ae41ac47781f742f802b96365e44f9d",
        "title": "寄李安州未得别后书二首  其二",
        "author": "周紫芝",
        "content": "鄂渚他时县，江南尽处州。\n平生求识面，此地忽同游。\n湖外公开府，江边我上楼。\n尺书何日到，能寄近诗不。",
        "dynasty": "宋",
        "collection_info": null
    },
    {
        "uuid": "8b60973b76c9fffa234288bb018f498c",
        "title": "送富川秋举五君子",
        "author": "周紫芝",
        "content": "云衢欲上马蹄轻，莫问长安路几程。\n双剑竟须腾巨泽，夜光元自当连城。\n偶因劝驾江边日，犹记胪传玉陛声。\n澹墨榜知何日出，拟开春瓮为君倾。",
        "dynasty": "宋",
        "collection_info": null
    },
    {
        "uuid": "847ceb3407210b3a6876400f17c21fd9",
        "title": "收小儿栞书二诗因趣其归  其一",
        "author": "周紫芝",
        "content": "黄梅雨熟汝辞家，数得秋风到藕花。\n书裏悬知有归日，醉中不復问年华。",
        "dynasty": "宋",
        "collection_info": null
    },
    {
        "uuid": "86bbd46c545948b424c1c5a4b575a09c",
        "title": "收小儿栞书二诗因趣其归  其二",
        "author": "周紫芝",
        "content": "庐峰今已卜菟裘，心共长江日月流。\n莫待西风雕绿草，速来随我上归舟。",
        "dynasty": "宋",
        "collection_info": null
    },
    {
        "uuid": "74b56617e50a0fc6cad9863b78480c6a",
        "title": "次韵强幼安中大以仆筑室濂溪见寄",
        "author": "周紫芝",
        "content": "归去来兮復几时，临流屡欲唤篙师。\n种秔有地供饥腹，佩犊无人作去思。\n偶着衣冠真是梦，倦寻丘壑已嫌迟。\n如今真在庐山裏，二妙堂成更乞诗。",
        "dynasty": "宋",
        "collection_info": null
    },
    {
        "uuid": "8c15859d755c6966ff1d72fb9d88a858",
        "title": "强幼安中大示乐闻过斋记以诗为谢",
        "author": "周紫芝",
        "content": "白璧摩挲未有疵，榜斋铭座尚防微。\n欲从今日求闻过，故说当年是昨非。\n言行固知无裏襮，吏民何处不恩威。\n欲参函丈师全德，此去应须便拂衣。",
        "dynasty": "宋",
        "collection_info": null
    },
    {
        "uuid": "b8335e9b964557fd6f9704fb0a5cf9a0",
        "title": "题赵倅家獐猿图",
        "author": "周紫芝",
        "content": "易生画手妙，幻出猿与獐。\n双猿挂树枝，二獐回目光。\n乌衣白面两臂长，雌雄相逐争跳梁。\n秋山果熟腹自饱，云蹬路绝人谁伤。\n下临长啸颇自得，那愁解舞绯衣郎。\n二獐惊怪久眦睨，深羡两猿高据烟林藏。\n猿狙喜怒不足说，獐鹿町畦宁无场。\n枝高地卑能有几，蚿蛇自可俱相忘。\n富贵贫贱各有适，也恐万事谁能量。",
        "dynasty": "宋",
        "collection_info": null
    },
    {
        "uuid": "5c457a6d1cf82f3865d15ffbbca954c5",
        "title": "雪中同上醉山",
        "author": "周紫芝",
        "content": "驾言陟前冈，胜赏追良辰。\n苍黄惨暮色，浩荡飞瑶尘。\n冰花似有意，娱我坐上宾。\n但恐白糢糊，偶失青嶙峋。\n造物有奇事，变灭无逡巡。\n斜阳忽到眼，万迭罗苍岷。\n戏从壶中天，漏此色界痕。\n况乃文字饮，尽属我辈人。\n老守颇自愧，缪许参冠巾。\n念我千里行，维舟在江滨。\n雪既不可留，迹亦恐遂陈。\n置之勿復道，且饮樽中醇。",
        "dynasty": "宋",
        "collection_info": null
    },
    {
        "uuid": "314646feac8c51060c685c8419210e86",
        "title": "送章使君守竟陵",
        "author": "周紫芝",
        "content": "长江尽此是吾州，君去长江更尽头。\n短棹只添行客恨，清樽肯为故人留。\n饱听梦泽洲前雨，却望苍龙阙角楼。\n试问尺书何日到，会须红蓼白苹洲。",
        "dynasty": "宋",
        "collection_info": null
    },
    {
        "uuid": "7a9a80f9c8ae64c96beba190159cac95",
        "title": "金山贯道人跨水作亭余为名以枕流亭成而仆欲去作二诗因以留别  其一",
        "author": "周紫芝",
        "content": "闻说朱栏照眼新，一溪清浅共谁分。\n可怜桥下无情水，不遣龟鱼识使君。",
        "dynasty": "宋",
        "collection_info": null
    },
    {
        "uuid": "75d0abdf340af29a0027a07b063cfe80",
        "title": "金山贯道人跨水作亭余为名以枕流亭成而仆欲去作二诗因以留别  其二",
        "author": "周紫芝",
        "content": "与师同是一山云，吹落江西却再分。\n聚散人生俱似梦，虎溪重过不烦君。",
        "dynasty": "宋",
        "collection_info": null
    },
    {
        "uuid": "2c1aac0de62de593fcf78ee4c18e25ae",
        "title": "食橄榄记客语",
        "author": "周紫芝",
        "content": "朔风吹元云，欲雪愁江天。\n烟颿驾海舶，橄榄来闽川。\n客言似有理，得失亦小偏。\n红盐落青子，嚼玉宜芳鲜。\n色香苦未发，遂杂春客煎。\n清香虽覆椀，翠润殊嫣然。\n香味元自若，人生浪求全。\n方言田家翁，好恶能两捐。\n一食辄苦口，弃掷古道边。\n回甘入齿颊，拾遗止流涎。\n朴质固可笑，任真亦良贤。\n向来纷纷者，妄论诚可怜。",
        "dynasty": "宋",
        "collection_info": null
    },
    {
        "uuid": "9b19d29ff4983da0dc13a92f8c8e6cab",
        "title": "次韵桂嘉任郎中赠别二十四韵",
        "author": "周紫芝",
        "content": "是身本蘧庐，误得两朱轓。\n朅来卧江楼，白鸥看飞翻。\n惊鸿卷西风，吹落云水间。\n江山相表裏，宇宙殊恢寛。\n但苦千种愁，不供万迭山。\n幸兹洪崖君，仙驭超人寰。\n一身聊復尔，万事不可干。\n富贵倘无求，藜藿亦自安。\n不须金鼎炉，养此玉栋颜。\n纷纷一回睇，往往俱冥顽。\n有如盗跖手，可鲙朝饭肝。\n居之彼不疑，念念我心寒。\n公今梨枣成，心地无险艰。\n横湖仅一苇，经月无寒暄。\n昔为吏曹郎，今带儒生酸。\n缪从周旋间，获奉澹泊欢。\n公已闻大道，我犹縳枯禅。\n谁知数日恶，忽有千里叹。\n古道催行辀，满山霜叶丹。\n仙凡自此隔，无復相追攀。\n余生几何时，白日飞惊湍。\n愿公追松乔，驾鹤骖翔鸾。\n我亦上五老，举首云间看。",
        "dynasty": "宋",
        "collection_info": null
    },
    {
        "uuid": "885b0909f5ededb377f91fc37780c7ad",
        "title": "题卷雪楼",
        "author": "周紫芝",
        "content": "三国英雄气似云，江南只数故将军。\n借令马上身犹健，应笑中原鼎尚分。\n谥册屡沾新雨露，断碑空说旧功勋。\n斜阳万里明如雪，独倚栏干酒半醺。",
        "dynasty": "宋",
        "collection_info": null
    },
    {
        "uuid": "911bb593757e137a337c70e6f3e7775e",
        "title": "大冶山中有东方寺世传东方曼倩尝读书于此寺后有圣泉凡邑人之乞子于此者随愿辄得僧慧满住持十载无日不醉癸酉冬十二月之吉趺坐示寂九日而色不变人皆携酒来酌师至暮必頳颊泚颡状如醉人然其事甚怪金山贯道人将赴东方之请于其行也戏作三诗送之因纪其事使刻之山中以传好事者  其一",
        "author": "周紫芝",
        "content": "先生自以滑稽雄，何事偷身入汉宫。\n跨鹤乘鸾本无定，安知不到此山中。",
        "dynasty": "宋",
        "collection_info": null
    },
    {
        "uuid": "3c9fef4b5df73989d9ef707c033fdae7",
        "title": "大冶山中有东方寺世传东方曼倩尝读书于此寺后有圣泉凡邑人之乞子于此者随愿辄得僧慧满住持十载无日不醉癸酉冬十二月之吉趺坐示寂九日而色不变人皆携酒来酌师至暮必頳颊泚颡状如醉人然其事甚怪金山贯道人将赴东方之请于其行也戏作三诗送之因纪其事使刻之山中以传好事者  其二",
        "author": "周紫芝",
        "content": "平生着酒满葫芦，醉上禅床不用扶。\n更把酡颜惊世俗，方知肉眼是凡夫。",
        "dynasty": "宋",
        "collection_info": null
    },
    {
        "uuid": "5a1ba5b677c1e21a6138b995b680ec1f",
        "title": "大冶山中有东方寺世传东方曼倩尝读书于此寺后有圣泉凡邑人之乞子于此者随愿辄得僧慧满住持十载无日不醉癸酉冬十二月之吉趺坐示寂九日而色不变人皆携酒来酌师至暮必頳颊泚颡状如醉人然其事甚怪金山贯道人将赴东方之请于其行也戏作三诗送之因纪其事使刻之山中以传好事者  其三",
        "author": "周紫芝",
        "content": "谁谓灵泉易感通，解令少妇却愁容。\n道人应为众生说，此事如何着得侬。",
        "dynasty": "宋",
        "collection_info": null
    },
    {
        "uuid": "a5fdbb45cc561691e434303e18f01098",
        "title": "游香岩一小室甚温洁坐客皆言雅宜听雪各赋一首",
        "author": "周紫芝",
        "content": "鹊尾烟横不卷帘，莫嫌好客坐无毡。\n道人此室知何用，留与衰翁听雪眠。",
        "dynasty": "宋",
        "collection_info": null
    },
    {
        "uuid": "884ebccb9ecd1e58af3f811492581c24",
        "title": "晓发永城",
        "author": "周紫芝",
        "content": "跨鞍不作永城留，马上烟销霁色浮。\n便恐匡庐来入望，此行今日是江洲。",
        "dynasty": "宋",
        "collection_info": null
    },
    {
        "uuid": "3d6ce839338f06a97c09a031ba0c4460",
        "title": "瑞昌道中梅",
        "author": "周紫芝",
        "content": "我昔西来野梅发，今岁梅花似前腊。\n流年别我谁肯留，衰鬓羞花不成折。\n昔非今是未必然，尺短寸长何足说。\n到家浄洗客衣尘，犹有匡庐半山雪。",
        "dynasty": "宋",
        "collection_info": null
    },
    {
        "uuid": "1054d5093661ebe51e3a7a192a0a41be",
        "title": "时宰生日乐章七首 乐贤臣章第一",
        "author": "周紫芝",
        "content": "亳后出，莘野兴。\n一德懋，三台明。\n岁在午，月嘉平。\n鼓坎坎，玉箫鸣。\n醉厌厌，椒醑馨。\n阅万古，所未闻。\n肖说像，传尧文。\n盘诰出，德爵尊。\n依日月，庆风云。\n等箕翼，奉羲轩。\n愿公寿兮锡公龄。",
        "dynasty": "宋",
        "collection_info": null
    },
    {
        "uuid": "c5e994568915c618416a297a99f13935",
        "title": "时宰生日乐章七首 忠贯日章第二",
        "author": "周紫芝",
        "content": "六亲和，孝慈不出。\n国道昌，忠臣不立。\n韪公节，秋霜栗。\n繄公忠，贯白日。\n河洛腥，黄雾塞。\n枭獍鸣，羣姦集。\n靡它而从中不沐，忠臣饮气义士戢，主左与左公不屈。\n茫茫沙漠万里天，渺渺归船海中檝。\n公之归，天为悦。\n愿寿公兮报公节。",
        "dynasty": "宋",
        "collection_info": null
    },
    {
        "uuid": "33b3a8be1f54a09a31aae1d24a0ebf7b",
        "title": "时宰生日乐章七首 回澜章第三",
        "author": "周紫芝",
        "content": "岁在昔，时否屯。\n河阳狩，沧海浑。\n将惰骄，霸棘分。\n盗连行，兵蜂屯。\n公决策，摭雾雰。\n丰豕封，群羊奔。\n佩槖鞬，朝帝阍。\n姦气詟，圣道尊。\n三阶明，万室欢。\n帝籍功，永不刊。\n愿寿公兮公永安。",
        "dynasty": "宋",
        "collection_info": null
    },
    {
        "uuid": "fe9ab50184c19583b1d589d18d635a03",
        "title": "时宰生日乐章七首 单于朝章第四",
        "author": "周紫芝",
        "content": "单于朝，流沙暨。\n天降康，神乐只。\n坐法宫，圣天子。\n稽唐虞，制六艺。\n属大儒，明古义。\n金支张，玉帛制。\n告太平，备昭事。\n天马徕，渥洼至。\n朱鸟徕，翔九陛。\n愿寿公兮报公治。",
        "dynasty": "宋",
        "collection_info": null
    },
    {
        "uuid": "38f0946517c27c26ce9d2f913b475706",
        "title": "时宰生日乐章七首 歌泰和章第五",
        "author": "周紫芝",
        "content": "马牛归，文轨同。\n洛邑宅，神邱蒙。\n神光流，爟火通。\n君车驾，款郊宫。\n君车回，霈泽丰。\n神既娯，景冲融。\n俗阜康，君乐雍。\n愿寿公兮报公功。",
        "dynasty": "宋",
        "collection_info": null
    },
    {
        "uuid": "6fe0801664933d78c90a369391c027ec",
        "title": "时宰生日乐章七首 泰一徕章第六",
        "author": "周紫芝",
        "content": "排天门，罗万戟。\n升三陔，祠泰一。\n旗幡幡，鼓吸吸。\n降赤霄，下瑶席。\n泰一徕，景贶集。\n岁三登，连八极。\n五臣相，宇宙一。\n神降临，罔不吉。\n神言归，恍兮惚。\n愿寿公兮报公德。",
        "dynasty": "宋",
        "collection_info": null
    },
    {
        "uuid": "a38c8832139f38c9a6410e727de89d55",
        "title": "时宰生日乐章七首 榆中章第七",
        "author": "周紫芝",
        "content": "榆关以北，一骑不驰。\n孰窥汉月，燧息烽夷。\n塞草春荣，夷氓负犁。\n九州万井，风恬俗怡。\n血属相保，母父子妻。\n既续厥嗣，亦活黄莱，几亿万年。\n维德所施，礽云来睇。\n天之报之，寿之福之。\n劫尘可数，此报何期。",
        "dynasty": "宋",
        "collection_info": null
    },
    {
        "uuid": "7ea5e25272be94fc816216b5196f34cb",
        "title": "登元次山新祠",
        "author": "周紫芝",
        "content": "人物推前辈，风流自一时。\n空怜瀼溪水，还绕漫郎祠。\n君已新华屋，吾犹续断碑。\n谁当知此意，只有少陵诗。",
        "dynasty": "宋",
        "collection_info": null
    },
    {
        "uuid": "419f621f1048f231462c07fa160465db",
        "title": "过刘道士庵壁间见梁竑父苏季文诗因用其韵",
        "author": "周紫芝",
        "content": "高卧何由雨垫巾，关门聊此寄闲身。\n长生自是君家事，白髮应怜我辈人。\n多酿醉乡千日酒，岂知浮世十朱轮。\n重来却践山中约，犹有桃花一半春。",
        "dynasty": "宋",
        "collection_info": null
    },
    {
        "uuid": "f4757c02775cde4aaeabfcb9b26ae116",
        "title": "迁居二首  其一",
        "author": "周紫芝",
        "content": "久作怀乡梦，今年拚不归。\n奉亲犹得粟，见客已忘衣。\n凭几看帆过，开门任燕飞。\n皇天怜老病，留此着柴扉。",
        "dynasty": "宋",
        "collection_info": null
    },
    {
        "uuid": "9f6ce0d7a46d085a69e9725ab2d361a7",
        "title": "迁居二首  其二",
        "author": "周紫芝",
        "content": "扶病翻书卷，移家枕断城。\n云空千嶂晓，门静一江横。\n叶密催春事，花飞恼客情。\n暮霞将霁色，招我作山行。",
        "dynasty": "宋",
        "collection_info": null
    },
    {
        "uuid": "8be37165d7fa0c51dd6f8e902a897f84",
        "title": "伤春二首拟近体  其一",
        "author": "周紫芝",
        "content": "越罗初欲替茸裘，二月轻寒比麦秋。\n潘老凋疏空惜鬓，庾郎憔悴不禁愁。\n催归燕子春何限，落尽桃花雨未休。\n谁遣少年随梦去，不教人似柳风流。",
        "dynasty": "宋",
        "collection_info": null
    },
    {
        "uuid": "96ce72ef0fb7b294d781d813ec4cad62",
        "title": "伤春二首拟近体  其二",
        "author": "周紫芝",
        "content": "一幅轻纱老秃翁，半帘疏雨着东风。\n长条柳伴短条舞，深色桃欺浅色红。\n愁思但知嫌酒薄，客情终不似春浓。\n尽将黑海无名障，付与邯郸一梦中。",
        "dynasty": "宋",
        "collection_info": null
    },
    {
        "uuid": "e262c4cf37ab5c76cda6def23b0ae929",
        "title": "再赋伤春二首  其一",
        "author": "周紫芝",
        "content": "岂料余生两鬓皤，庐峰犹得共婆娑。\n昔年自作南柯梦，此去心如古井波。\n官冷故人书不到，日长斋阁睡还多。\n文园曾病犹堪酒，传语风光奈我何。",
        "dynasty": "宋",
        "collection_info": null
    },
    {
        "uuid": "46cd40fdca25f308be2f21dec450921d",
        "title": "再赋伤春二首  其二",
        "author": "周紫芝",
        "content": "浔阳江上听琵琶，买得江天且寄家。\n带雨衝泥看燕子，随风着地数飞花。\n人来裹饭何妨病，客去张罗亦自嘉。\n还了世间无限债，却修香火足生涯。",
        "dynasty": "宋",
        "collection_info": null
    },
    {
        "uuid": "a1761777e7f7f1f978364799597982c1",
        "title": "客自富川来言湖水已到万坡",
        "author": "周紫芝",
        "content": "昔年唤客饮湖边，犹记湖天五月寒。\n白鹭翻空归杳霭，惊涛卷雪到杯盘。\n鲲鹏水击三千里，云梦胸吞八九寛。\n想得拍堤春涨满，又吹飞雨湿阑干。",
        "dynasty": "宋",
        "collection_info": null
    },
    {
        "uuid": "580201f5483616f5e3b43c39fbe51674",
        "title": "寄章復州",
        "author": "周紫芝",
        "content": "春来未得復州书，流落他乡我独居。\n今日离羣天际雁，昔年同队水中鱼。\n遥知卖劒方成俗，想得追锋便赐车。\n拟约琵琶亭下月，伴君一醉復何如。",
        "dynasty": "宋",
        "collection_info": null
    },
    {
        "uuid": "fe3c5a0e2b4acd5e7252a8074e75256f",
        "title": "南窗植竹数百竿后数日蔚然俱青客问种竹法作四言以告之",
        "author": "周紫芝",
        "content": "平生寡友，形影相弔。\n与君结交，相视一笑。\n四方万里，动静险夷。\n我惟子求，子必我随。\n聿来湓江，屋庐既正。\n相子攸居，我室乃定。\n得子之宫，于窗之南。\n风茎雨叶，蔚其鬖鬖。\n人言死猫，可引活竹。\n猫死地虚，根行竹绿。\n又言无法，移必行迷。\n仍标其根，以识东西。\n区区百设，何乃多事。\n事在眉睫，初无妙理。\n穴地成坎，碎土加筛。\n沃以斗水，和之成泥。\n置竹其中，实之以土。\n土燥润久，可月不雨。\n逮其雨来，竹既已成。\n热不受暑，寒不变青。\n嗟哉此君，以节自负。\n如遇君子，理宜调护。\n君欲何法，无法可传。\n併以告子，俾知竹贤。",
        "dynasty": "宋",
        "collection_info": null
    },
    {
        "uuid": "f40b24ca3787b26f3c6320e131acb999",
        "title": "九江初识水仙二首  其一",
        "author": "周紫芝",
        "content": "七十诗翁鬓已华，平生未识水仙花。\n如今始信黄香错，刚道山矾是一家。",
        "dynasty": "宋",
        "collection_info": null
    },
    {
        "uuid": "4b261a96d14a6a867bac18843f359189",
        "title": "九江初识水仙二首  其二",
        "author": "周紫芝",
        "content": "天香不染麝煤烟，家近龙宫宝藏边。\n世上铅华无一点，分明真是水中仙。",
        "dynasty": "宋",
        "collection_info": null
    },
    {
        "uuid": "02c57d6c0649774390a1a384ad28884f",
        "title": "新作布裘二绝  其一",
        "author": "周紫芝",
        "content": "青裘短袂瘦躯长，拄杖横担古锦嚢。\n变尽形容人不识，家僮应怪贺知章。",
        "dynasty": "宋",
        "collection_info": null
    },
    {
        "uuid": "aeca99fceea52aedb98f62c6427161ee",
        "title": "新作布裘二绝  其二",
        "author": "周紫芝",
        "content": "少日无心佩紫嚢，一生裘葛是衣裳。\n但知野服寻山便，不学唐装又晋装。",
        "dynasty": "宋",
        "collection_info": null
    },
    {
        "uuid": "47cb1a6fd0400f840dc15a6e8298cbde",
        "title": "吴传朋郎中自出新意作游丝书妙绝一时士大夫皆赋诗为作数语书轴尾",
        "author": "周紫芝",
        "content": "公孙舞浑脱，长史妙心画。\n老兵涂箒垩，中郎出飞帛。\n得法自所见，岂用规畴昔。\n随人作书奴，终与古人隔。\n游丝最无事，何止但百尺。\n飞来若有态，吹去忽无迹。\n使君看青天，意外得新格。\n映空疑有无，着纸互络绎。\n神机殆天授，至技非人积。\n遂令一丝轻，可挂千金石。\n聊将画沙锥，幻出虫网壁。\n我虽不解书，好书乃成癖。\n公如傥有意，能事不敢迫。",
        "dynasty": "宋",
        "collection_info": null
    },
    {
        "uuid": "c6f79bffe308b34f792ac4adf1f8a83e",
        "title": "传朋为作游丝小轴报以长句",
        "author": "周紫芝",
        "content": "竟陵老守尚书郎，平生墨妙窥钟王。\n会令夜鬼助奇崛，更与游丝争短长。\n游丝忽从天际落，洗眼熟视无毫芒。\n痴儿着意吹不起，春风无力难飞扬。\n草虽号圣亦可到，此品入神谁復强。\n使君怜我颇知好，五十六珠投夜光。\n溪藤捣纸滑胜玉，古锦缝嚢牢秘藏。\n要遣张颠与醉素，不敢与公分雁行。",
        "dynasty": "宋",
        "collection_info": null
    },
    {
        "uuid": "89294c4e344cf08d4907d7654c94b9f9",
        "title": "读司马长卿传",
        "author": "周紫芝",
        "content": "扬雄新着草元书，却笑相如赋子虚。\n借使曲终方奏雅，比君符命復何如。",
        "dynasty": "宋",
        "collection_info": null
    },
    {
        "uuid": "82135a825349fb8abb311d92fec23483",
        "title": "病起节物可惊效柳子厚",
        "author": "周紫芝",
        "content": "病起忽数日，杖策周吾庐。\n桃花手新栽，小红今欲舒。\n萱草未出土，苗叶将扶疏。\n物变乃如此，光景难踟蹰。\n退自观我生，今形復何如。\n梦前黑垂髫，梦后霜入鬚。\n安得万丈绳，縳此窗间驹。\n先生可笑人，为生本田。\n晚污琳馆粟，俾代南山锄。\n皇恩浩如海，臣报终难虚。\n老力虽不足，闲日幸有余。\n愿炷金鼎鑪，日诵琅函书。\n跪祝望天门，圣寿如居诸。",
        "dynasty": "宋",
        "collection_info": null
    },
    {
        "uuid": "112f2aed1213b218fae8eaa677e7ab68",
        "title": "纸帐二首  其一",
        "author": "周紫芝",
        "content": "雪帐垂空万事休，醉来高枕竹猫头。\n不知金谷园中障，输与侬家几百筹。",
        "dynasty": "宋",
        "collection_info": null
    },
    {
        "uuid": "59f385d6de4f516d2ca1abdf25bc6069",
        "title": "纸帐二首  其二",
        "author": "周紫芝",
        "content": "荆王翠羽衾中梦，太尉销金帐裏歌。\n若以道人银色界，虽无欢笑亦无魔。",
        "dynasty": "宋",
        "collection_info": null
    },
    {
        "uuid": "d468f48eaffafea41458feb3c225ea9e",
        "title": "秦观文生日诗三十韵",
        "author": "周紫芝",
        "content": "宝祚开苍箓，炎精表赤符。\n干坤归圣统，廊庙得真儒。\n事借帷筹定，颠从漏刻扶。\n兵销九节度，仪肃五单于。\n意与神明会，功知传记无。\n公师隆化道，嗣相恊神谟。\n世业垂余庆，天心究永图。\n貂冠亲日月，玉座接都俞。\n自可均调鼎，犹谦谢秉枢。\n槐庭何日见，绣衮几时纡。\n大府连甍栋，翔鸾踵步趋。\n侏离将入贺，象寄尽交孚。\n光耀三台宿，喧腾百雉都。\n传呼鳯尾诺，导从火城驱。\n隔坐恩由占，同朝礼固殊。\n位虽仍亚保，望久在中区。\n艺籍明经殿，文星照石渠。\n诸生咨典故，列辟奉规摹。\n往岁方平难，斯民稍避胡。\n大臣俱宿德，四海尽夷涂。\n効已知无敌，天应信不诬。\n他年各安堵，此日记垂弧。\n云篆祈千载，霞浆赐百壶。\n中人传诏旨，东阁拥金朱。\n旧物归龙榜，欢声彻海隅。\n一门天为喜，万里物皆苏。\n寒士勤推毂，和春入朽株。\n恩尝蒙草木，才不补唐虞。\n只有祈年颂，持为报德珠。\n苐惭床下拜，云峤隔江湖。",
        "dynasty": "宋",
        "collection_info": null
    },
    {
        "uuid": "24174a8151091a795b1ee48d3aa77086",
        "title": "题陈大卿三径堂",
        "author": "周紫芝",
        "content": "一身和影共婆娑，看尽人间两鬓皤。\n要好只销长闭戸，便开三径已为多。",
        "dynasty": "宋",
        "collection_info": null
    },
    {
        "uuid": "43b335fb96d785a19694b6cf01193c48",
        "title": "晓晴",
        "author": "周紫芝",
        "content": "曈昽晓色上帘旌，吹尽江头滴雨声。\n百岁一生常苦恼，三春几日好晴明。\n从他落絮随人去，但趁青山放脚行。\n尚有诗肠新鼓吹，满携樽酒听黄莺。",
        "dynasty": "宋",
        "collection_info": null
    },
    {
        "uuid": "ae59f4313fc2873afa5d024dcad3921d",
        "title": "杨得臣见和晓晴长句用韵奉酬  其一",
        "author": "周紫芝",
        "content": "西风猎猎转红旌，吹尽春霖点滴声。\n晓送楚云归陇去，夜看淮烧隔江明。\n舞狂恨我无长袖，句好从君得短行。\n拟为新晴歌一曲，谁将此调付莺莺。",
        "dynasty": "宋",
        "collection_info": null
    },
    {
        "uuid": "fd3cd3dad4f03d4d4cde4191d8e03b1b",
        "title": "杨得臣见和晓晴长句用韵奉酬  其二",
        "author": "周紫芝",
        "content": "诗翁老去得双旌，惯听清涟夜雨声。\n水到浔阳心独喜，云开庐阜眼先明。\n落花已是春三月，飞盖犹堪酒数行。\n寄语草元窗下客，忍令辜负晓啼莺。",
        "dynasty": "宋",
        "collection_info": null
    },
    {
        "uuid": "149119b9a2710613ac6aabfc97edfc55",
        "title": "杨得臣见和晓晴长句用韵奉酬  其三",
        "author": "周紫芝",
        "content": "归心何事等摇旌，叔起能诗近有声。\n岂料从游如梦寐，不知风雨过清明。\n拍浮我自堪娯老，矍铄谁应更请行。\n此去定交君见许，为歌伐木赋鸣莺。",
        "dynasty": "宋",
        "collection_info": null
    },
    {
        "uuid": "a4619d4b2a025dd27237fddecf0de494",
        "title": "杨得臣见和晓晴长句用韵奉酬  其四",
        "author": "周紫芝",
        "content": "上最初无善可旌，归来和雨听江声。\n自怜老眼昏花甚，乞得晴窗夕照明。\n莲叶繫舟惊水满，鱼须拄頬看云行。\n君能着屐时相过，犹有残春一雨莺。",
        "dynasty": "宋",
        "collection_info": null
    },
    {
        "uuid": "0e57b25f48f6cd532a78d99f7c2970fe",
        "title": "杨得臣见和晓晴长句用韵奉酬  其五",
        "author": "周紫芝",
        "content": "何处笼街引旆旌，老翁高卧听鸡声。\n看花强起寻韦曲，谒帝空思入大明。\n有兴时弹流水调，无情懒赋丽人行。\n青春别我谁为伴，只有能歌绿树莺。",
        "dynasty": "宋",
        "collection_info": null
    },
    {
        "uuid": "707a27cede0fca3e6786a18d037f21b4",
        "title": "杨得臣见和晓晴长句用韵奉酬  其六",
        "author": "周紫芝",
        "content": "随缘南北似风旌，饱听波涛处处声。\n今日园花风裏尽，到时江月雪中明。\n虽无格磔鈎辀语，尚有媻姗勃窣行。\n谁饯东君沸歌管，琵琶絃上啭春莺。",
        "dynasty": "宋",
        "collection_info": null
    },
    {
        "uuid": "14554a65157d894eb0dbb5e78338a295",
        "title": "奉酬晁强伯见和晓晴长句",
        "author": "周紫芝",
        "content": "元佑文华掲綵旌，金沙别乘有家声。\n天教云彩归何处，诗共晴光欲鬬明。\n已阁山前山后雨，尚堪水北水南行。\n不应文石班中客，肯伴韦郎赋晓莺。",
        "dynasty": "宋",
        "collection_info": null
    },
    {
        "uuid": "ed6ece8ac871c3508e09f61309c4f359",
        "title": "奉酬晁元采三和前韵",
        "author": "周紫芝",
        "content": "见贤殊未驻干旌，叩戸先闻剥啄声。\n春去鸟啼千树暗，雨余花落一窗明。\n新诗已得前人法，病足惟追逸骥行。\n何日长安君得意，着鞭闲听上林莺。",
        "dynasty": "宋",
        "collection_info": null
    },
    {
        "uuid": "bc9c031add457d4bf0a494232078bf93",
        "title": "曹度坚待制罢帅成都归江南以川中唐人六十家诗见遗作长句为谢",
        "author": "周紫芝",
        "content": "三月瞿塘峻江水，万里归来蜀都帅。\n尽收五十四州书，画舸连樯当歌吹。\n有唐文士几千人，文不逮汉诗则异。\n开元天宝光熖长，长庆元和殿唐季。\n化入宝奁脂泽中，亦有风满有能事。\n六十余家三百年，天遣遗风未全坠。\n青衫昔日同舍郎，老傍人间百无意。\n将焚笔砚技辄痒，未说风骚心復醉。\n公堂许我能篇章，遗以斯文慰憔悴。\n徒令后学羞捧心，谁与前贤共联辔。\n为公隐几抱残编，聊伴青奴问朝霁。",
        "dynasty": "宋",
        "collection_info": null
    },
    {
        "uuid": "fb1106f430dea00add045f6152608460",
        "title": "雨中读韩致光诗偶池上鹿葱盛开因效其体  其一",
        "author": "周紫芝",
        "content": "曲栏干外水平阶，池上朱扉绕翠苔。\n燕子飞来人不到，鹿葱花在雨中开。",
        "dynasty": "宋",
        "collection_info": null
    },
    {
        "uuid": "e340caabb75b3c507cc89b8b6b18c6fa",
        "title": "雨中读韩致光诗偶池上鹿葱盛开因效其体  其二",
        "author": "周紫芝",
        "content": "雕尽朱颜白尽头，种花本为欲忘忧。\n谁知花上风和雨，添得周郎一段愁。",
        "dynasty": "宋",
        "collection_info": null
    },
    {
        "uuid": "2d5b0768878bf00e915a3950cac4f4a9",
        "title": "天申节日谒告不赴赞祝拟王仲初  其一",
        "author": "周紫芝",
        "content": "小臣拜祝奉千秋，敕赐宫花忆满头。\n今日江边揩病眼，五云常望帝王州。",
        "dynasty": "宋",
        "collection_info": null
    },
    {
        "uuid": "1dfd2b1f795ca6b310e7bb4d11d1dc3c",
        "title": "天申节日谒告不赴赞祝拟王仲初  其二",
        "author": "周紫芝",
        "content": "吾皇一出万方春，自合倾心祝至尊。\n乞得养痾闲地禄，此生尺寸是君恩。",
        "dynasty": "宋",
        "collection_info": null
    },
    {
        "uuid": "cb13c8ddf5603c014b2e0bfbb0bb417f",
        "title": "题画蛱蝶小扇",
        "author": "周紫芝",
        "content": "花裏飞来粉翅疏，香罗扇上得形模。\n只缘容易无人爱，但说滕王蛱蝶图。",
        "dynasty": "宋",
        "collection_info": null
    },
    {
        "uuid": "0a94ee52626f04e2b238d674a8167cf5",
        "title": "题小扇",
        "author": "周紫芝",
        "content": "小扇题诗墨色新，碧纱囊剪藕丝匀。\n月团常在纤纤手，不用流苏拂暗尘。",
        "dynasty": "宋",
        "collection_info": null
    },
    {
        "uuid": "3e843cf0d88cb8a7f4f8dbfe1995c211",
        "title": "池莲初着数花",
        "author": "周紫芝",
        "content": "数枝临水见纤娥，新采红蓝染袜罗。\n传语薫风莫吹去，且容留眼看微波。",
        "dynasty": "宋",
        "collection_info": null
    },
    {
        "uuid": "82ac6adf76158edc3ef84f6eebe4153d",
        "title": "富水军治有巨泽往岁荷花满湖郡守岁取荷叶可贸百千一日曝之湖滨大风吹卷飞数十里顷刻俱尽又采叶者颇以为苦沥膏油以毒之逮仆至阅两岁无一花今年结茅于此穴小池植数十根而花已可观因感前事遂书之",
        "author": "周紫芝",
        "content": "湖边老守湖是家，湖光十里蒙寒沙。\n我来不见花如锦，但闻荷叶飞天涯。\n小池今无十许步，晚雨亦开三数花。\n人生乐事无多少，可意应须随分了。",
        "dynasty": "宋",
        "collection_info": null
    },
    {
        "uuid": "8d8fa64ef14e1ccf0dc9ccfb5fac1038",
        "title": "题吕伸友寓安堂",
        "author": "周紫芝",
        "content": "事非昨梦本来空，正在黄粱一熟中。\n到处随缘是安乐，人生何地有穷通。\n飞衣不对东风舞，霜叶空怜醉面红。\n只恐他年终未免，传家重说小申公。",
        "dynasty": "宋",
        "collection_info": null
    },
    {
        "uuid": "b94a3f3c92b27f92ec102752528b569b",
        "title": "剪松毛小栅以诗落成",
        "author": "周紫芝",
        "content": "东堂坐甑遭炊蒸，西檐烈日方腾腾。\n炎官张伞火渐炽，乌豕渡河云不兴。\n五官大夫有遗种，十八公自分云仍。\n羲和挥戈不可却，郢匠剪毛归作棚。\n南风飒瑟出余韵，怒龙奋迅苍髯昇。\n香来鼻观过一雨，便恐冰麝终难胜。\n天公割此一席地，付与老翁来曲肱。\n何时快着短齿屐，信手自把南山藤。\n卧听松风满山雨，去作水边岩下僧。",
        "dynasty": "宋",
        "collection_info": null
    },
    {
        "uuid": "78c9f7bf6da215126691966f7d5b3034",
        "title": "五月二十四日晚雨忽晴浴罢独卧池亭云峰奇峭既夕方散",
        "author": "周紫芝",
        "content": "长虹截天雨初断，孤日翻光上银汉。\n忽从海底出三山，就中蓬莱正奇观。\n黄金涂阙射日光，白玉飞栏入天半。\n青童舞女各媻姗，手执云幢影凌乱。\n想得神清洞府君，应榜春皇侍香案。\n群飞白鹤徒尔为，化作苍狗何劳看。\n神仙出没不久长，碧落天宫岂容玩。\n荆王晓梦只须臾，神女乘鸾逐云散。\n人间幻化无不尔，空復欷歔一长嘆。\n老人假寐忽举头，但见明星光有烂。",
        "dynasty": "宋",
        "collection_info": null
    },
    {
        "uuid": "8d3cc8c63f1419e1626cb5f80de30f0a",
        "title": "五月悯雨颇闻饥民弄兵于严衢两州间三十韵",
        "author": "周紫芝",
        "content": "长天望油云，槁黍待甘霔。\n一雨有丰凶，死生分旦暮。\n颇闻两州民，岩谷多啸聚。\n有司幸眼前，白对急追捕。\n斯民如婴儿，慈母仰调护。\n岂容使之饥，而反贻以怒。\n救饥当未然，为食须早具。\n不雨三月余，开口久待哺。\n岳牧事遨游，傲聣曾莫顾。\n遂令出偏师，往往勤远虑。\n人亦甚畏死，阶乱岂无故。\n汉有大司农，为国最知务。\n谁知部使者，出纳反坚固。\n输金买朝粮，仅得鸟一嗉。\n尚尔吝弗予，民隐独何愬。\n几何不为盗，悔过苦无路。\n富儿家多金，封财亦良裕。\n积金谋子钱，切骨被疽蠧。\n闭粜不肯售，叩门如蚁附。\n忿气生一时，万死有不惧。\n政坐守宰痴，申令苦不素。\n有时出万斛，官为復常赋。\n大或旌义闾，小或赐朝酺。\n民情非木石，岂不遵劝谕。\n岁事小不登，彛伦坐成斁。\n无良二千石，万事成缪误。\n况乃六月师，金甲困暴露。\n天道有报施，人情均好恶。\n会当明诛赏，典刑正王度。\n庶几令远氓，因此出沈痼。",
        "dynasty": "宋",
        "collection_info": null
    },
    {
        "uuid": "14872ad81f9eda49de87473a9b55cee6",
        "title": "祁居之见过仆出未归明日作二诗为谢  其一",
        "author": "周紫芝",
        "content": "家近平湖草树青，几年于此寄高情。\n有时亦为衰翁出，谁道庞公不入城。",
        "dynasty": "宋",
        "collection_info": null
    },
    {
        "uuid": "a971f764124f5d9dd244a38b3bf88b12",
        "title": "祁居之见过仆出未归明日作二诗为谢  其二",
        "author": "周紫芝",
        "content": "不见前贤畏后生，一闻君语为心倾。\n何时却约高轩过，重听门人说老成。",
        "dynasty": "宋",
        "collection_info": null
    },
    {
        "uuid": "2add17717cde13daa90095c63a5a0459",
        "title": "雨后极凉简竹坡四君子",
        "author": "周紫芝",
        "content": "江城夏六月，大旱草木黄。\n稽首文殊师，驾言天池阳。\n为乞一斗水，普救千里伤。\n微云生宝髻，法雨遍大荒。\n霈为一尺霖，化作三日凉。\n老人不耐暑，内热煎中肠。\n吹以碧落风，灌以丹露浆。\n我有方丈室，彩榜名妙香。\n呼我四君子，聊与之徜徉。\n朝凭共乌几，夜宿同方床。\n永结无情欢，此乐殊未央。\n荣瘁不改观，死生知有常。\n岂不贤俗子，与世随低昂。\n翻手覆手间，此道宁久长。\n愿我四玉友，永言不相忘。",
        "dynasty": "宋",
        "collection_info": null
    },
    {
        "uuid": "246f24e76b6773a55af85648c1b060f0",
        "title": "七夕",
        "author": "周紫芝",
        "content": "七夕相逢说牛女，晋魏以来传乐府。\n金冠玉帔照灵河，不见此身闻此语。\n何如当日两神仙，空中一别五千年。\n五龙驾车各异色，万里乘云来九天。\n麻姑女子十八九，青丝作髻爪为手。\n擗麟荐酒进行厨，撒米成沙只回肘。\n为言东海将扬尘，蓬莱水浅无升斗。\n蔡经得道心尚凡，背痒自速方平鞭。\n上界真仙足官府，牛女之说真茫然。\n綵楼对月谁家倩，更就天孙乞针线。\n何不苦学麻姑仙，养取红颜如玉烂。",
        "dynasty": "宋",
        "collection_info": null
    },
    {
        "uuid": "2a81bd8a0566b72e2988a634d90936c9",
        "title": "仆所居盖濓溪先生之故基也有井清甘而寒先生尝以比谷帘今为路人所汲余尝为作亭号濂溪泉而为之铭今未暇也",
        "author": "周紫芝",
        "content": "山下清泉古甃寒，百年谁为发幽潜。\n可怜昔日供茶鼎，曾与先生当谷帘。",
        "dynasty": "宋",
        "collection_info": null
    },
    {
        "uuid": "4ba622495d419db1cd40fc50050c5f23",
        "title": "梦行西湖梅花下  其一",
        "author": "周紫芝",
        "content": "久把西湖作故乡，至今清梦到湖傍。\n分明昨夜经行处，一色梅花十里香。",
        "dynasty": "宋",
        "collection_info": null
    },
    {
        "uuid": "e7a2709969fc1199b517f2efce716dcd",
        "title": "梦行西湖梅花下  其二",
        "author": "周紫芝",
        "content": "春云收尽忽斜阳，梦裏梅花带雨香。\n却上小舟谁是伴，回头只有棹船郎。",
        "dynasty": "宋",
        "collection_info": null
    },
    {
        "uuid": "c9242e1cce24fa3cf5dffd03ece508ca",
        "title": "食芡有感二首  其一",
        "author": "周紫芝",
        "content": "鸡头子熟客新尝，流落空嗟各异乡。\n红线绿荷香裏梦，十年灯火记钱塘。",
        "dynasty": "宋",
        "collection_info": null
    },
    {
        "uuid": "cc4f87f5f96e5829fe6b7f52d1ae1afb",
        "title": "食芡有感二首  其二",
        "author": "周紫芝",
        "content": "翻香引睡一胡床，剥芡寻诗度日长。\n若得长闲了无事，人生如此亦何妨。",
        "dynasty": "宋",
        "collection_info": null
    },
    {
        "uuid": "5d6d2b03654812dad045c7641f7d0544",
        "title": "书祁居之家小阁",
        "author": "周紫芝",
        "content": "李渤筑长堤，三千五百尺。\n为我绝平湖，遂识柴桑宅。\n高人淡无营，小室自生白。\n倚壁横两床，并坐可四客。\n时闻苍蝇馆，不厌蜗牛馘。\n谁知湖尾山，抱负萦水石。\n繁阴庇芳姿，收拾在几席。\n天地本高明，胸次有寛窄。\n固应世外境，颇与俗眼隔。\n我欲为君留，雨意良霂霢。\n对眠分小窗，夜语要剧会。\n须臾携被来，更待风雨夕。",
        "dynasty": "宋",
        "collection_info": null
    },
    {
        "uuid": "79082aebdae04908f14febd91cc4fe85",
        "title": "次韵都倅题赵菘老竹涧听雨亭",
        "author": "周紫芝",
        "content": "西来倦客厌飘零，一见宗枝眼为青。\n世事绝知尘外少，雨声更在竹间听。\n铿如曲奏江边瑟，清伴风鸣塔上铃。\n想得荆州都别驾，诗成幽梦晓初醒。",
        "dynasty": "宋",
        "collection_info": null
    },
    {
        "uuid": "b262db9e666c33a1478fdb624cef7927",
        "title": "晓雨用都倅韵",
        "author": "周紫芝",
        "content": "乱敲檐瓦晓初零，声入孤灯影半青。\n枕上有诗因雨得，窗间无客对床听。\n翠光洗出山千迭，金色添成菊万铃。\n收取新凉归酒盏，莫将双眼为愁醒。",
        "dynasty": "宋",
        "collection_info": null
    },
    {
        "uuid": "b8ec9515952b4ed55e80d98262b4535d",
        "title": "夜雨再用都倅韵",
        "author": "周紫芝",
        "content": "半世常愁夜雨零，断肠无復鬓丝青。\n又将船舰舟中梦，移入梧桐叶上听。\n凉吹渐欣归枕簟，好诗那更似鸾铃。\n欲知多少江湖兴，病眼无眠彻晓醒。",
        "dynasty": "宋",
        "collection_info": null
    },
    {
        "uuid": "2643eb729efb4f64076b86e3e772e108",
        "title": "夜闻骤雨枕上二首  其一",
        "author": "周紫芝",
        "content": "星斗阑干云翳销，黄昏犹未有微飈。\n谁将枕上三更雨，捲作钱塘八月潮。",
        "dynasty": "宋",
        "collection_info": null
    },
    {
        "uuid": "11a986718081456607b50701f3012a57",
        "title": "夜闻骤雨枕上二首  其二",
        "author": "周紫芝",
        "content": "山南未作小徘徊，坐想奔流万壑雷。\n三峡桥边风雨样，先将此谶入诗来。",
        "dynasty": "宋",
        "collection_info": null
    },
    {
        "uuid": "7b24dd11ac64d654f57caf2371b740a8",
        "title": "季夏极暑正昼草木俱萎独吾坡上数君子玉立苍然傲睨自得岂杜少陵所谓修竹不受暑者乎",
        "author": "周紫芝",
        "content": "烈日当正昼，长天无一云。\n草木失颜色，葳蕤困烧焚。\n阳春始用事，庶类争芳芬。\n小草最无名，罗生费锄耘。\n凡花颇矜持，随风弄余熏。\n一朝值炎酷，尔辈徒纷纷。\n苍苍不改操，惟我坡上君。\n修茎粲碧玉，茂植歌屯云。\n有如独醒人，不受曲蘖醺。\n如彼至人者，自与世俗分。\n入火且不热，况乃逢朝昕。\n小人柔弱姿，难与君子群。",
        "dynasty": "宋",
        "collection_info": null
    },
    {
        "uuid": "db6569361117b38f5d182595f460699b",
        "title": "送吴甥归秣陵",
        "author": "周紫芝",
        "content": "人生良苦不自知，三折肱乃成良医。\n老夫年少不知此，请为甥也今言之。\n平时颇喜诗有味，晚乃竟坐寒无衣。\n人言诗成本无用，小技止可持自怡。\n一闻斯言寝不寐，尽欲弃去无孑遗。\n人皆见之唾不顾，汝乃掇拾归何为。\n前年行都子访我，值我偶得南州麾。\n汝之老母我伯姊，何为弃养行相随。\n极知饥寒子良苦，况乃窀穸归无期。\n翁今儿孙渐满屋，子六八女肩相差。\n归嚢羞涩止有此，世事乃尔真成痴。\n渭阳老将如病骥，肉瘦到骨那能肥。\n枯萁成豆不足较，甥也幸有骅骝姿。\n丈夫岂合长贫贱，慎勿琐细含酸悲。\n天寒霜劲路如掌，矫首一望秋风嘶。",
        "dynasty": "宋",
        "collection_info": null
    },
    {
        "uuid": "c9c054982f59ee65ead4a36c10a531ea",
        "title": "小儿栞归自宛陵喜甚成诗三十韵",
        "author": "周紫芝",
        "content": "吾家自曾高，善积岂一日。\n尔祖工辞章，论议抱经术。\n我亦学弓冶，少小弄文笔。\n汝兄今有儿，束髮行授室。\n义方稍加训，书种恐未失。\n汝亦千里驹，似有趻踔质。\n顷为国子弟，两战一败黜。\n犹復胜端舒，不识六与七。\n胡为久别离，嘉月六换律。\n去时春气温，飞燕如点漆。\n只今秋风高，露草鸣蟋蟀。\n老眼望千里，怀抱难尽述。\n有时坐如痴，经月髮不栉。\n酒酸或忘饮，客至亦懒出。\n汝书江南来，归计似可必。\n翁也望汝怀，疑有后皇橘。\n奴婢喜欲颠，精糳治黍秫。\n辛勤酿斗酒，待汝解忧栗。\n访旧说乡闾，呼儿共梨栗。\n念汝童稚时，顷刻不去膝。\n况今待汝来，时序恐凛凓。\n竹舆听咿哑，云岭走崒嵂。\n吾无千金产，遗汝使汝逸。\n惟有骩骳文，待汝成卷帙。\n二事倘可了，余亦遑暇恤。\n是时新堂成，小室颇温密。\n夜席照寒灯，红炉共呫哔。\n皇天既休老，谢事即移疾。\n汝当着归鞭，快马追健驿。",
        "dynasty": "宋",
        "collection_info": null
    },
    {
        "uuid": "79132468047e75c79bf2686a82a0e9fa",
        "title": "次韵郭元寿泊舟琵琶亭下夜闻吹箫",
        "author": "周紫芝",
        "content": "舟在琵琶旧日亭，玉箫更弄月微明。\n湓江故事新歌曲，便是香山此夜情。",
        "dynasty": "宋",
        "collection_info": null
    },
    {
        "uuid": "e171cf5c6e1701fc44b44b90d41b8a06",
        "title": "次韵元寿见赠",
        "author": "周紫芝",
        "content": "画檐横着小阑干，看尽西来最好山。\n带雨楚江依约处，隔烟淮树有无间。\n已烦造物分幽趣，合就余年了燕闲。\n借使眼前无此妙，可能不似鸟知还。",
        "dynasty": "宋",
        "collection_info": null
    },
    {
        "uuid": "b86779cabb9b8f7de01c04e3f8426e37",
        "title": "送元寿归华亭",
        "author": "周紫芝",
        "content": "念昔得左鱼，相逢各萍梗。\n我方事米盐，君亦厌簿领。\n岂曰吾无徒，其实但弔影。\n殷勤共杯酌，邂逅得俄顷。\n坐中老于菟，神色甚凶犷。\n一躯垂豕腹，两眼张牛猛。\n酒行殊未阑，幽事颇遭梗。\n人生聚散多，快意復难逞。\n只今几何时，我居已深屏。\n君亦乘归舟，久别劳问省。\n长言出新诗，小酌共昼永。\n平生发硎刃，妙割无肯綮。\n岂容金九傍，卧着函牛鼎。\n庙堂重汲引，尽取无短绠。\n会当从隗始，岂復杂哙等。\n愿君飞尺书，早发慰晚景。\n功名要激昂，人事勿暖冷。\n为我谢黄郎，无路勤造请。\n熟醉倘有味，高卧不须醒。\n仍烦织筠笯，丹砂寄圆顶。",
        "dynasty": "宋",
        "collection_info": null
    },
    {
        "uuid": "9132cca78608c9b3062b3ed2c1450cfc",
        "title": "都倅寿诗二首  其一",
        "author": "周紫芝",
        "content": "读尽人间未见书，几曾回眼到园蔬。\n文章笔下飞云锦，今古胸中着石渠。\n万事要询胡伯始，九重应问马相如。\n明年我欲为公寿，想得追锋已赐车。",
        "dynasty": "宋",
        "collection_info": null
    },
    {
        "uuid": "e5d6334ddc9146e8ca6bd91e2a5486ce",
        "title": "都倅寿诗二首  其二",
        "author": "周紫芝",
        "content": "文石班中侍从联，如公真合在甘泉。\n何由魏阙催归诏，未到荆州去路边。\n分外寡求应是福，静中有寿不须仙。\n满斟玉色长生酒，烂醉庐峰五老前。",
        "dynasty": "宋",
        "collection_info": null
    },
    {
        "uuid": "74d6cb6049f4503afef54c53483eda4e",
        "title": "晚眺",
        "author": "周紫芝",
        "content": "望极应千里，人家自一村。\n客帆何处落，邻碓隔烟闻。\n山自秋来瘦，江从雨后浑。\n平生幽独意，为客却销魂。",
        "dynasty": "宋",
        "collection_info": null
    },
    {
        "uuid": "897e3452f018ea00b8c80540edd14854",
        "title": "九江木犀甚富而香亦奇绝江东所无也",
        "author": "周紫芝",
        "content": "自从春去忆疏梅，直到秋来数木犀。\n不隔幽香微雨细，偏宜小树夕阳低。\n无诗可说难言态，有酒应须着意携。\n家在东江苦无此，莫嫌为客在江西。",
        "dynasty": "宋",
        "collection_info": null
    },
    {
        "uuid": "e50ac398d4cf5a1368b895a3c123c69f",
        "title": "再赋木犀",
        "author": "周紫芝",
        "content": "新诗几欲赋幽姿，才浅真惭秃角犀。\n未可便教金粟尽，直须看到玉蟾低。\n风吹香去天谁管，花趁人来我自携。\n不对此郎时一醉，空令墓上掲征西。",
        "dynasty": "宋",
        "collection_info": null
    },
    {
        "uuid": "fbb140e4d5d22506abdeb4ba51d4c2e4",
        "title": "再赋木犀",
        "author": "周紫芝",
        "content": "寻香剪得耐寒枝，不羡腰围宝带犀。\n塘桂自应同臭味，岩花未可较高低。\n秋风易老空成恨，佳客无人莫漫携。\n挽取芳条供燕坐，绝胜骑马号安西。",
        "dynasty": "宋",
        "collection_info": null
    },
    {
        "uuid": "0ab6b0e5eed5636e51ff9b6078d8329f",
        "title": "谢祁居之惠桃竹杖",
        "author": "周紫芝",
        "content": "老翁年少白如玉，初学裹头双鬓绿。\n一心走觅梨与栗，两脚登山健如鹿。\n中年脚力惊早衰，腾踔安得如儿时。\n挟弓持满走避贼，尚与箭锋争疾迟。\n如今老矣那忍说，七十上身头似雪。\n年来脚力何所似，钝如罢牛跛如鼈。\n先生强欲相扶持，赠我江心桃竹枝。\n竹夫人痴不解语，木上座肯行相随。\n况乃柴焰如削鐡，四十九层排玉节。\n天公与我山作堂，木落霜空秋九月。\n与君共看南山云，安可一日无此君。",
        "dynasty": "宋",
        "collection_info": null
    },
    {
        "uuid": "0ccf0d3ff896ca327993daf467ac7f14",
        "title": "十月十七日大风约客登虎渡亭观浪人言今日下水风不可往也戏作此篇",
        "author": "周紫芝",
        "content": "长江水自光摇空，阳侯欲与风争雄。\n涛头不受水犀弩，鲸波欲卷冯夷宫。\n径须便入虎溪口，净洗平吞云梦胸。\n人言上水得风浪，下水得风终少功。\n平生万事尽难偶，政要东风渠不东。\n江边一嘆良细事，而亦龃龉烦天公。\n儿时望事到白首，事不如意十八九。\n不如快饮风流泉，夜看青山衔北斗。",
        "dynasty": "宋",
        "collection_info": null
    },
    {
        "uuid": "a7917343202b45d6c062ee00faf45fc3",
        "title": "送杨师醇赴竟陵法官",
        "author": "周紫芝",
        "content": "平昔交游未易论，世间谁復似君真。\n五花判事元无意，三尺从官政为贫。\n酒贱颇宜呼客饮，诗成莫忘寄书频。\n使君若向新堂老，今是开山第一人。",
        "dynasty": "宋",
        "collection_info": null
    },
    {
        "uuid": "5e5e3aa7cfb6861ad700455428c5ee66",
        "title": "次韵杨师古留别",
        "author": "周紫芝",
        "content": "寄食客乡远，谁人肯见过。\n江山来往数，兰玉弟兄多。\n可恨浇愁酒，能摧转棹波。\n几时书到眼，此别意如何。",
        "dynasty": "宋",
        "collection_info": null
    },
    {
        "uuid": "34eeca7e502e6e56684d741e5ea600cd",
        "title": "晚思",
        "author": "周紫芝",
        "content": "滩沙露尾江水干，江洪束峡江流湍。\n千山落木风转急，万里飞鸿天更寒。\n暮云政拥苍玉玦，落日忽下丹砂盘。\n他乡久客去未得，悠然东望心悲酸。",
        "dynasty": "宋",
        "collection_info": null
    },
    {
        "uuid": "6da3b8f86df3fb827545fa98a69cd5fc",
        "title": "二妙堂望九十九峰雪",
        "author": "周紫芝",
        "content": "北风卷地天漫漫，长空下舞十翔鸾。\n天公吹絮作飞雪，大匠琢玉成群山。\n群山南来西北折，走如连环断如玦。\n接天朝同一色云，映水夜伴中宵月。\n谁知三千大千界，有此九十九峰雪。\n人间未见固难名，天上有之那可说。\n老夫才尽晚益缪，笔力应无此雄杰。\n徐煕着色岂可画，大年小景不足悦。\n谁当貌此一段奇，留与高堂洗炎热。",
        "dynasty": "宋",
        "collection_info": null
    },
    {
        "uuid": "e11cbec71b31667bca15f770057eca86",
        "title": "雪后步至江亭",
        "author": "周紫芝",
        "content": "老人携家无窟穴，晚得一邱藏曲折。\n今朝日出天色佳，拄杖来看山顶雪。\n青山迭迭几十峰，桃竹班班三百节。\n山晴颜色看转好，老健脚力殊未竭。\n出门暮色尚余霞，步到江亭已生月。\n归来附火却关门，茶熟诗成意良悦。\n客有劝我勿作诗，奈此江山两奇绝。\n扪鬚仰面看屋梁，心自知之口无说。\n天将此段付诗人，世间那有闲风月。",
        "dynasty": "宋",
        "collection_info": null
    },
    {
        "uuid": "92f1047fe5c5c25fd88a08d4b8c2692d",
        "title": "时宰生日诗五首  其一",
        "author": "周紫芝",
        "content": "皇天产万彚，琐碎不足名。\n青黄百草中，幻作芝九茎。\n恶鸟不敢语，紫鳯丹霄鸣。\n尤物倘或出，四海称隆平。\n太史上图牒，后夔奏韺䪫。\n岂知人中瑞，千载乃一生。\n神高下苍箓，昴宿扶汉氓。\n天亦甚爱惜，殷勤遗黎茕。\n圣主答天意，一酌尊老成。\n愿公于斯年，拥佩朝玉京。",
        "dynasty": "宋",
        "collection_info": null
    },
    {
        "uuid": "5dc29bd97026b8978bc053a2c6d3e9f5",
        "title": "时宰生日诗五首  其二",
        "author": "周紫芝",
        "content": "历世由羲轩，百相标简牍。\n操术难具论，大抵一言足。\n所尚必仁恩，所禁在杀戮。\n皋陶期无刑，四海自肃穆。\n敷德益所赞，坐使有苖服。\n西都郅支功，萧相不肯录。\n有唐未开边，宋璟乃当轴。\n向来多谬悠，纷纷空食肉。\n一言俞玉音，万竈休野宿。\n不战乃为功，休兵岂无福。",
        "dynasty": "宋",
        "collection_info": null
    },
    {
        "uuid": "8c803346cb3ea58c46dfc7912305ecfd",
        "title": "时宰生日诗五首  其三",
        "author": "周紫芝",
        "content": "维国有六职，论道先三公。\n巍峨独姬旦，焜耀传无穷。\n子房号贤杰，妙算无遗踪。\n谓可为帝师，授书圯上翁。\n周公迓太平，道与时适隆。\n张侯策虽奇，未解销兵戎。\n太师回狂澜，仅在谈笑中。\n德业与智谋，谁能与公同。\n畴人亦何知，但说前无功。\n谁知公一德，自与天潜通。",
        "dynasty": "宋",
        "collection_info": null
    },
    {
        "uuid": "6b719c424943a7339b3527443fa77a07",
        "title": "时宰生日诗五首  其四",
        "author": "周紫芝",
        "content": "种木当培根，疏流必深源。\n尝闻活万夫，报在子与孙。\n只今父子懿，同拱羲皇尊。\n文方班马富，业与皋夔伦。\n奕奕两貂蝉，煌煌一朱门。\n圣道家所传，兰树俱有闻。\n韦氏守一经，事业不足论。\n金张夸富贵，盛德无遗芬。\n父师固难量，有功在元元。\n为公祝遐寿，千载同风云。",
        "dynasty": "宋",
        "collection_info": null
    },
    {
        "uuid": "e059adba71672c37fd4f1b3b542cbe20",
        "title": "时宰生日诗五首  其五",
        "author": "周紫芝",
        "content": "鲁人用真儒，齐田归郓讙。\n当时号圣相，晏语甚眧焕。\n往者遭承平，燕安嗟久玩。\n三纲既已解，四海兵几半。\n天戈不忍挥，胡骑忽云散。\n功高陋古今，事易止朝旦。\n方知今相圣，难復与鲁辨。\n世罕班马流，无言可称赞。\n愿公守成勋，宝历庆千万。\n芜词不足录，至意良可献。",
        "dynasty": "宋",
        "collection_info": null
    },
    {
        "uuid": "ed39c19635e6a4f9f6b0704421c1e717",
        "title": "客有以仆託病谢客者甲戌除夜作",
        "author": "周紫芝",
        "content": "梦中七十四番春，谢客明年懒见人。\n已是天公怜我老，苦无官长怕谁嗔。\n腊随残漏声俱尽，鬓共疏梅色鬬新。\n招取云山来一笑，竹坡犹有此闲身。",
        "dynasty": "宋",
        "collection_info": null
    },
    {
        "uuid": "626387171ebcf6899ae6d9cdb58b6b1f",
        "title": "祁居之作亭山间名之以宜谓四时之皆宜也其后寓安有亭未名居之使榜以似宜寓安虽从之而其诗乃有未必输公之语气似未平也寓安欲余赋诗因为解纷且以见二公相忘之意",
        "author": "周紫芝",
        "content": "先生有亭宜四时，乃使寓安名似宜。\n寓安口诺心未肯，更欲老翁聊决疑。\n老翁百事尽称好，一生和罗常作椎。\n况是宜亭颇静秀，闻说似宜尤復奇。\n两山相望俱不恶，二老较胜知何为。\n会当扶病蹑双屐，携酒君家为君醉。\n不知春事已过眼，但见此亭俱可意。\n且对青山食蛤蜊，一笑谁能知许事。",
        "dynasty": "宋",
        "collection_info": null
    },
    {
        "uuid": "56e85aa8730398cb0d9e257b6e31eb3f",
        "title": "晚霁效韦苏州",
        "author": "周紫芝",
        "content": "重雾翳晓日，相持决阴晴。\n须臾忽战胜，日杲中天明。\n积雪压竹腰，欲举如垂旌。\n冰凌既融液，意气还峥嵘。\n花木手新植，未可分死生。\n庶几僵仆根，可与微阳争。\n况乃田亩间，春事亦渐营。\n新绿染麰麦，余甘归竹萌。\n饱食遂可料，聊助春山行。\n一晴亦细可，繫我忧喜情。\n我诗不浪作，有诗君勿轻。",
        "dynasty": "宋",
        "collection_info": null
    },
    {
        "uuid": "e9c8e91a8baf7a79a539e69d56ca32a3",
        "title": "寄题章汉直中虚堂",
        "author": "周紫芝",
        "content": "谷以虚而应，乐以虚而出。\n妇姑时勃蹊，作室坐自窒。\n天地犹槖籥，用固不能屈。\n学而不见道，方寸等暗室。\n谁知道集虚，通一万事毕。\n推此以游世，于道乃其一。\n异哉子章子，妙悟造理窟。\n何止学美身，虚静了不汩。\n愿君师心斋，守此能勿失。\n室以虚生白，水以止鑑物。\n此意似太漫，未免遭骂诎。\n我亦取斯言，聊用自湔拂。",
        "dynasty": "宋",
        "collection_info": null
    },
    {
        "uuid": "b80457b5b8a3a12ac646a9e8baddada1",
        "title": "徽宗皇帝挽词二首  其一",
        "author": "周紫芝",
        "content": "治格兴王日，功垂定鼎年。\n重新周制度，尽有汉山川。\n宝墨星辰烂，皇猷典诰传。\n小臣回老眼，垂泣望云天。",
        "dynasty": "宋",
        "collection_info": null
    },
    {
        "uuid": "07f414038328417d68ee8be1c0bac45f",
        "title": "徽宗皇帝挽词二首  其二",
        "author": "周紫芝",
        "content": "主器归储嗣，神尧意独高。\n帝方游赤水，人已抱乌号。\n万国瞻双阙，三山戴巨鳌。\n思陵风雨夜，松柏漫萧骚。",
        "dynasty": "宋",
        "collection_info": null
    },
    {
        "uuid": "b28d6de40d4a522580075660392e0964",
        "title": "吴师鲁挽词",
        "author": "周紫芝",
        "content": "少日词华豹一斑，暮年白髮老青山。\n谁知笔下三都赋，不及人间五两纶。\n麟阁未输前日恨，鹿门长享百年安。\n他时隐逸书佳传，名在宗元季孟间。",
        "dynasty": "宋",
        "collection_info": null
    },
    {
        "uuid": "302f3a7bab382bf5dd45f8eb35a2d941",
        "title": "王夫人挽词",
        "author": "周紫芝",
        "content": "藁砧高义赫穷阎，内子宜家恊鳯占。\n茶乳未容收浄供，蛛丝早已上香奁。\n坐中有客思分髻，林下无人解拟盐。\n他日诸郎尽台阁，会刊佳传贲幽潜。",
        "dynasty": "宋",
        "collection_info": null
    },
    {
        "uuid": "c4f6a4cc7225c7ca93e04e902b5ffa6e",
        "title": "徐夫人挽词",
        "author": "周紫芝",
        "content": "蚤岁孀居妇职修，凛然霜桧与争秋。\n木兰女解听金柝，共伯妻能赋柏舟。\n鸾诰一封身未享，木奴千树子先侯。\n可怜黄壤埋琼玉，十里虞歌满路愁。",
        "dynasty": "宋",
        "collection_info": null
    },
    {
        "uuid": "7260ca76bd5f46c3918f5dd06987c029",
        "title": "郝至之挽词",
        "author": "周紫芝",
        "content": "不见平生郝骩山，满襟青泪只澘然。\n少时插架空千轴，老去看嚢止一钱。\n挈榼暗思携酒处，跨驴谁画作诗肩。\n当时刻鹄终成鹜，唾面应须使自亁。",
        "dynasty": "宋",
        "collection_info": null
    },
    {
        "uuid": "64242155805c9d38f6fe3a35227412ee",
        "title": "哭刘元素  其一",
        "author": "周紫芝",
        "content": "前度刘郎迹已尘，交亲零落倍伤神。\n桃花句好人何在，忍看风摇燕麦春。",
        "dynasty": "宋",
        "collection_info": null
    },
    {
        "uuid": "b789f8fc542313531d03a6969065c533",
        "title": "哭刘元素  其二",
        "author": "周紫芝",
        "content": "日饮无何自醉醒，平生种种是真诚。\n不须私作门人谥，君亦从来苦畏名。",
        "dynasty": "宋",
        "collection_info": null
    },
    {
        "uuid": "c9877397d0dd5c205e51e0ab350fd1e2",
        "title": "哭刘元素  其三",
        "author": "周紫芝",
        "content": "中郎已老元无子，灵运为僧只在家。\n斗酒隻鸡吾欲哭，不知谁为作侯芭。",
        "dynasty": "宋",
        "collection_info": null
    },
    {
        "uuid": "3bf5b686e77476149b13a71d3a110ac5",
        "title": "刘元亢挽词",
        "author": "周紫芝",
        "content": "交游半作白头新，不见刘郎谁与亲。\n东野命穷官止尉，少陵才健笔如神。\n皇天可是无公道，举世何由有若人。\n醉裏广文渠不识，可怜官长错相嗔。",
        "dynasty": "宋",
        "collection_info": null
    },
    {
        "uuid": "666f4fdec216b92cb19220bf70b96e22",
        "title": "悼友篇",
        "author": "周紫芝",
        "content": "建炎三年冬，胡骑方南驱。\n王师一败绩，列戍如惊乌。\n贼将招叛亡，操戈横道隅。\n坐令江乡地，化作盗贼区。\n平生金兰友，之子真吾徒。\n避地出三物，夷险两不渝。\n岂谓仓惶间，遂有生死殊。\n始时群盗来，未识安所趋。\n但闻戞金革，门外争喧呼。\n扪萝得微径，密雪方纷敷。\n子时索我急，出门衝贼涂。\n迟子久不至，得报日已晡。\n夫妇俱见执，担簦入军俘。\n纍纍五儿女，饮泣声呱呱。\n小雏从物故，踉跄走大雏。\n长女留军中，继释二小姝。\n藉草已信宿，脱死许可图。\n贼意欲解縳，小试聊踌躇。\n时方羽书至，招谕陈嘉谟。\n渠姦立授辞，抗论苦未俞。\n命子使草檄，操笔徒嗟吁。\n谓言不事贼，高目扪髯鬚。\n丈夫贱苟活，请就斧钺诛。\n袒裼蒙殊死，肥白惊瓠壶。\n其妻始就擒，抱子俱沉濡。\n牵挽负残息，冻凌生罗襦。\n时方燎湿薪，四座围诸孤。\n可怜玉雪姿，不受蛇豕污。\n须臾有健卒，提刀血糢糊。\n声言杀藁砧，忧愤搅郁纡。\n抚掌发浩嘆，陨越不復苏。\n夫义妇亦烈，此事知久无。\n自古肉食者，未必非姦谀。\n生无骨骾资，含死余金珠。\n石麟高嵳峨，丰碑树龟趺。\n生无征战功，祁连巧规摹。\n谁知草棘中，高义属竖儒。\n蔡琰既两聘，生子留单于。\n晚岁遭阿暪，爱惜存微躯。\n蔚宗作佳传，浪与烈女俱。\n世无采诗官，盛事恐湮芜。\n子死不足惜，会当逢董狐。",
        "dynasty": "宋",
        "collection_info": null
    },
    {
        "uuid": "5048beb8e53d7741dc4a722a6db22962",
        "title": "詹伯尹挽词二首  其一",
        "author": "周紫芝",
        "content": "詹郎胸次有奇兵，几为楼兰欲请缨。\n四海眼高空燕雀，百年身老困鲵鲸。\n跕鸢不用伤遗恨，苍狗何尝有定名。\n勋业转头浑似梦，却将五字作长城。",
        "dynasty": "宋",
        "collection_info": null
    },
    {
        "uuid": "99f3222569906cbd9ec1509d260c536d",
        "title": "詹伯尹挽词二首  其二",
        "author": "周紫芝",
        "content": "平生危论剧倾河，应合飞腾上谏坡。\n富贵腥羶真梦耳，死生名节奈君何。\n欲求佳传无千斛，但把青魂付九歌。\n斗酒淋漓浇宿草，西风老泪不胜多。",
        "dynasty": "宋",
        "collection_info": null
    },
    {
        "uuid": "27170767d42e91cf35fa3ee6eff2f153",
        "title": "吴夫人挽词  其一",
        "author": "周紫芝",
        "content": "懿德闺房重，高名远近称。\n流年忽成梦，素节尚如冰。\n法悟无生忍，襌参最上乘。\n应怜女博士，空近读书灯。",
        "dynasty": "宋",
        "collection_info": null
    },
    {
        "uuid": "5b5511ab0cdff4aab429bd5b18319782",
        "title": "吴夫人挽词  其二",
        "author": "周紫芝",
        "content": "素幔秋风急，烟峰晓日残。\n香沈金兽在，镜掩玉台寒。\n恩已霑封诰，人空委佩兰。\n他年作佳传，谁为考幽刊。",
        "dynasty": "宋",
        "collection_info": null
    },
    {
        "uuid": "9eec55f69798194ef1297903f65a900d",
        "title": "李卿挽词",
        "author": "周紫芝",
        "content": "东汉埋轮手，开元御府卿。\n名因射策早，恩许故家荣。\n竟失鹓行旧，空乘马鬛旌。\n他时双骥子，万里是归程。",
        "dynasty": "宋",
        "collection_info": null
    },
    {
        "uuid": "1aa5558ee93bcbac92c57085cf751cb4",
        "title": "桐川太守母夫人挽词",
        "author": "周紫芝",
        "content": "夫人无復拥鱼轩，旅榇归来倍黯然。\n皂盖朱轓今有子，布裙椎髻旧推贤。\n余哀尽入虞殡曲，盛事当随列女篇。\n忽掩幽墟可无恨，诰封生享更高年。",
        "dynasty": "宋",
        "collection_info": null
    },
    {
        "uuid": "c4f7130c99fa7d7348b5ca3ef756d92a",
        "title": "哭吴与行二绝  其一",
        "author": "周紫芝",
        "content": "李广平生竟不侯，功名看得鬓霜秋。\n学无西洛时难偶，人似南金价未酬。",
        "dynasty": "宋",
        "collection_info": null
    },
    {
        "uuid": "80ea926f8a2174a918e7513bef69973d",
        "title": "哭吴与行二绝  其二",
        "author": "周紫芝",
        "content": "投笔文场日未西，春蚕食饱速于飞。\n充庭不是无前列，从此元江九肋稀。",
        "dynasty": "宋",
        "collection_info": null
    },
    {
        "uuid": "e8d1805ae2a393dd9963f6cfda1df8f3",
        "title": "闻侯元进死  其一",
        "author": "周紫芝",
        "content": "薄宦时难得，余生老易分。\n人言侯叔起，诗学鲍参军。\n未补胸中线，空修地下文。\n欲寻高密语，应怕虎狼羣。",
        "dynasty": "宋",
        "collection_info": null
    },
    {
        "uuid": "a4ee3225f7f19c92729574a403699f96",
        "title": "闻侯元进死  其二",
        "author": "周紫芝",
        "content": "君在漳溪病，相逢特地欢。\n句新诗屡出，谈剧酒频寒。\n梦作三春别，人成隔世看。\n无由弔尘几，只有涕阑干。",
        "dynasty": "宋",
        "collection_info": null
    },
    {
        "uuid": "1d7a21ae60d65b990f423f84982fb42b",
        "title": "悼舒永丰",
        "author": "周紫芝",
        "content": "舒侯九秋鹰，未奋老拳翼。\n平生流辈中，肯数程不识。\n庾公开幕府，少作九江客。\n风檐挂虚楼，夜月浮大白。\n饮气吞江流，高谈倾坐席。\n一朝胡尘暗，孤垒困剧贼。\n艨艟浮江下，云雾蔽天赤。\n坐中嘬炙儿，相视无人色。\n手持白羽扇，奋身追危壁。\n坐解两家难，稍稍无勍敌。\n身几落虎口，名不挂赏籍。\n鸟去良弓藏，论功止投石。\n岁晚犹折腰，得邑亦甚僻。\n似闻山中人，尽饱太邱德。\n官谤殊未眀，此责讵可塞。\n乃復令斯人，含恨入窀穸。\n风亭分客袂，仅作秋夏隔。\n夺我玉面郎，江湖坐愁寂。\n抚棺欲三号，何由反乡国。",
        "dynasty": "宋",
        "collection_info": null
    },
    {
        "uuid": "b81a4fe8bba6efb5ed7955d7f7b1f1af",
        "title": "元具茨不起道州之疾哭之以诗",
        "author": "周紫芝",
        "content": "一别鲁山三岁余，西来消息未全疏。\n白头忍雪舂陵涕，醉墨纔干庐阜书。\n晚路得州真似斗，平生弹铗竟无鱼。\n漫郎犹有新书在，千古风流不负渠。",
        "dynasty": "宋",
        "collection_info": null
    },
    {
        "uuid": "c342cdad8bd4b7c7484209514585fe98",
        "title": "沈贵池挽词",
        "author": "周紫芝",
        "content": "泽宫当日喜逢君，鸡鹜初惊鹤在羣。\n果见亷平清似水，不嫌名宦薄于云。\n一区未买江边宅，三尺谁浇陇上坟。\n自古达人俱泯灭，固应知有沈休文。",
        "dynasty": "宋",
        "collection_info": null
    },
    {
        "uuid": "8a535ed5852715b8f96b179c0502d4d9",
        "title": "李使君挽词三首  其一",
        "author": "周紫芝",
        "content": "治剧知公老更优，何尝箕敛急征求。\n谁言粟自关中漕，但见钱从地上流。\n已报南来三日政，为寛北顾一时忧。\n皇天自古无公道，不遣刘郎到白头。",
        "dynasty": "宋",
        "collection_info": null
    },
    {
        "uuid": "1d43e5b90bad95d8032c39c4e88c1ef3",
        "title": "李使君挽词三首  其二",
        "author": "周紫芝",
        "content": "溪头万杵响春雷，谈笑争看雉堞开。\n鼛鼓不须催昼急，丽谯疑復自天来。\n一樽谁酹风前酒，万柳空垂雪后栽。\n鲁史书城三十六，不殚民力独公才。",
        "dynasty": "宋",
        "collection_info": null
    },
    {
        "uuid": "29e8605a887f6dd686fa39f4e94ae3f6",
        "title": "李使君挽词三首  其三",
        "author": "周紫芝",
        "content": "使君投老益精明，三换鱼符寄一城。\n汉相未曾除郡守，蜀祠空復拜诸生。\n他年宿草人谁弔，当日清泉我作铭。\n万里巴江消息断，不堪斜日上寒旌。",
        "dynasty": "宋",
        "collection_info": null
    },
    {
        "uuid": "ae80c5dfcea12cec24171445a4a82419",
        "title": "蔡氏夫人挽词",
        "author": "周紫芝",
        "content": "中郎文采照当年，妇德尤称女弟贤。\n长夜忽成三尺壠，异恩来自九重天。\n名留仙籍谁能见，事载铭诗世谩传。\n想得伯鸾怀旧恨，摩挲归榇一澘然。",
        "dynasty": "宋",
        "collection_info": null
    },
    {
        "uuid": "70cc608422aa31c321470ca3451cf0c3",
        "title": "方桐川挽词",
        "author": "周紫芝",
        "content": "善人沦没意如何，细说平生恨转多。\n此日飞腾只兰省，当时准拟上銮坡。\n十年犹记燕姬舞，一曲今悲鬼伯歌。\n欲问哭君多少泪，未能注海亦倾河。",
        "dynasty": "宋",
        "collection_info": null
    },
    {
        "uuid": "f6a09e10ef70389d0c48123de9ce5d21",
        "title": "周修武挽词",
        "author": "周紫芝",
        "content": "懒随车马着冠裳，便筑华堂作醉乡。\n遮眼不知山几迭，供闲自有木千章。\n平生阴德应无数，他日高门未可量。\n我亦元无谀墓手，斯文聊付起家郎。",
        "dynasty": "宋",
        "collection_info": null
    },
    {
        "uuid": "47e0c96043bd144eaf46f3a6c8573dc6",
        "title": "弔孙云老",
        "author": "周紫芝",
        "content": "孙郎涉世似虚舟，一醉从前万事休。\n千佛经中无姓字，八仙歌裏见风流。\n清诗便与重泉隔，客泪空添晚岁愁。\n陇上只今多宿草，为君何地筑糟邱。",
        "dynasty": "宋",
        "collection_info": null
    },
    {
        "uuid": "3279a12fa381d321a943fe6fd1bb7c05",
        "title": "哭二罗",
        "author": "周紫芝",
        "content": "平生交友怀三益，晚岁悲酸弔二罗。\n地下忽埋双白璧，人间真是一南柯。\n篇章零落知谁管，人物风流竟若何。\n未有隻鸡浇斗酒，空令老泪作倾河。",
        "dynasty": "宋",
        "collection_info": null
    },
    {
        "uuid": "5e55629217c94eb5c25f2641ce9a21a0",
        "title": "弔陈相之侍郎",
        "author": "周紫芝",
        "content": "畴昔相逢十载余，已惊白雪鬓疏疏。\n长鸣本是空群马，入社犹为漏网鱼。\n醉到湖边谁共酒，别来江上苦无书。\n风流文采今何在，只有倾河泪满裾。",
        "dynasty": "宋",
        "collection_info": null
    },
    {
        "uuid": "d23e3765cc1b2498c3edeba595bf7970",
        "title": "九道江中弔赵温叔",
        "author": "周紫芝",
        "content": "昔饮江南酒，刘郎鬓未华。\n无依怜晚岁，死贼痛全家。\n梦隔泉台久，魂归故国賖。\n与谁山下路，同折冻梅花。",
        "dynasty": "宋",
        "collection_info": null
    },
    {
        "uuid": "8d005486cb0923b08dd56d2aff23ceca",
        "title": "大宋中兴颂",
        "author": "周紫芝",
        "content": "缅维圣宋，昔在中叶。\n四方多虞，万里喋血。\n大臣持谋，兴师肆伐。\n将臣持兵，日献戎捷。\n皇帝曰吁，黩武无烈。\n糜我赤子，膏我斧钺。\n孰与休师，一戟不折。\n因垒而降，舞干而悦。\n闭我玉关，归师解甲。\n犂我春田，销兵铸鐡。\n使命交通，相望不绝。\n爱惜两朝，前师圣说。\n昭陵之仁，嘉佑之业。\n念昔兴师，堂陛卼臲。\n发言盈庭，更訿元薎。\n佩剑彼此，孰予孰决。\n庙谋一定，群议沮折。\n袖手何言，瞠目巻舌。\n草木苍苍，始有芽蘖。\n尽育恢胎，咸归坱圠。\n灞上棘门，环卫拱列。\n罔敢擅师，始制君节。\n万夫属鞬，拜舞君阙。\n乃命叔孙，诹日绵蕝。\n蒐讲阙遗，悉究悉设。\n皇帝孝思，上与天合。\n冀获一真，如响必答。\n翠舆南旋，红鸾秉翣。\n长乐钟闻，皇情允惬。\n我歌思齐，舆情激越。\n皇帝之祀，咸秩罔缺。\n合祭于郊，爰胾茧栗。\n苍璧前陈，大裘始挈。\n我歌思文，以告丰洁。\n大庆御朝，王春正月。\n禹会涂山，万玉交戛。\n汉朝诸侯，图籍是阅。\n兵戈澒洞，士气销詟。\n俎豆不陈，军旅是急。\n大起廱泮，儒士鼓箧。\n韦带缟衣，骈冠累屧。\n论秀蒸髦，尾尾岌岌。\n农流于兵，病不生活。\n茫茫千塍，蒿藜是没。\n皇帝慨然，亲耕陇畷。\n耕根之车，飞檐䡾䡾。\n宣和之轨，明道之辙。\n圣心恳到，三推未辍。\n父老曰嘻，归告我邑。\n俾尔秔稌，屯云积雪。\n凡此大功，具载史牒。\n用告神明，以报夔契。\n帝坐法宫，礼备乐阕。\n兽舞鳯鸣，八音不夺。\n皇威所覃，雷动风发。\n南面垂衣，大壮帝室。\n曰皋曰雉，鼛鼔弗及。\n苍龙之阙，上摩星日。\n万目顾瞻，葱葱郁郁。\n澎澎海潮，吴会来集。\n天子万年，风翔喜溢。\n孰磨苍崖，孰秉史笔。\n天子曰都，是任良弼。\n圣有至言，维德之一。\n是用作歌，以告万国。",
        "dynasty": "宋",
        "collection_info": null
    },
    {
        "uuid": "d07dbd29de77ba101c879c80a2e074b8",
        "title": "天申节乐语口号",
        "author": "周紫芝",
        "content": "建章宫殿拥祥烟，遥望需云锡御筵。\n上帝自应知舜孝，万方宜共祝尧年。\n苍龙阙转曈昽日，瑞兽香闻咫尺天。\n湛露恩深何以报，愿将虎拜答周宣。",
        "dynasty": "宋",
        "collection_info": null
    },
    {
        "uuid": "d2e8da598b0a959e4c29d9c9b40e7caf",
        "title": "周朝议宣新第致语口号",
        "author": "周紫芝",
        "content": "风光浑占一溪中，青谷新开甲第雄。\n凉榭切云先得月，朱楼凌水欲横空。\n连甍万瓦琉璃碧，照坐千钟琥珀红。\n要看仍云乘驷马，使君眉寿似乔松。",
        "dynasty": "宋",
        "collection_info": null
    },
    {
        "uuid": "994057d77d824faf39215e17152b1d4b",
        "title": "上元燕宾客致语口号",
        "author": "周紫芝",
        "content": "使君才气本无双，暂拥州麾殿大邦。\n千骑出城闻画角，万灯衔壁看银釭。\n夜天星满光浮汉，秋水花红锦照江。\n莫向华堂辞一醉，君正怀旧忆竒龎。",
        "dynasty": "宋",
        "collection_info": null
    },
    {
        "uuid": "d5cf413d1bb738bf05a5540ac833c852",
        "title": "燕太守汪内相致语口号",
        "author": "周紫芝",
        "content": "谁持尺一下明光，新易泉南旧印章。\n禁殿何时出颇牧，人间又喜见龚黄。\n攀辕父老今犹在，骑竹儿童喜欲狂。\n只恐政成归更速，便纡华衮望清光。",
        "dynasty": "宋",
        "collection_info": null
    },
    {
        "uuid": "12486d1ce57ca51a84ae4146d506aa70",
        "title": "燕吴奉使致语口号",
        "author": "周紫芝",
        "content": "清诏名髙下紫宸，异方初喜见王人。\n二年辇毂辞家逺，万里岷峨入眼新。\n使者登车争揽辔，君王问俗颇忧民。\n翰林劝酒非无意，知向明光作侍臣。",
        "dynasty": "宋",
        "collection_info": null
    },
    {
        "uuid": "c07f4e4201091e7f9839371c2ae8f1d7",
        "title": "二妙堂落成家集致语口号",
        "author": "周紫芝",
        "content": "居士归来已白头，数椽聊喜枕江流。\n百年梦幻何时了，二妙江山一日收。\n鼓吹自从诗裏得，光阴都在醉中休。\n蟹螯霜后偏宜酒，苏幕歌成可共讴。",
        "dynasty": "宋",
        "collection_info": null
    },
    {
        "uuid": "7b03c251e630b9a3587657c31e1f4532",
        "title": "松林道人施绣观音",
        "author": "周紫芝",
        "content": "菩萨变化如虚空，云何得此虚空相。\n我观无碍大慈悲，无刹不现如水月。\n八万四千母陁臂，能援世间一切众。\n八万四千清净眼，能照五浊诸有情。\n是故神通不思议，而欲妄以色相求。\n譬如狂人逐四方，四方无尽力无竭。\n况以丹青绘缯綵，更復刺绣为仪形。\n丝毫缣素相假合，妙技巧借金十奴。\n若人捐弃钋与丝，亦无五色可资藉。\n瞑目黙相不可得，毕竟无有是菩萨。\n吾愿世人舍色相，当时未有钋丝时。\n蓬莱观妙本无心，以粗即妙作是念。\n松林无心受此施，以施居士作礼言。\n我当还亦以此施，此施有尽法无穷。\n普愿世间诸佛子，凡瞻此相悉欢喜。\n若见菩萨非菩萨，即知是我非是妄。\n妄见除灭无復然，吾与佛子等无二。",
        "dynasty": "宋",
        "collection_info": null
    },
    {
        "uuid": "e1ec1c4cf02fdd41d9df30c0f5b20adc",
        "title": "梦礼僧伽大士",
        "author": "周紫芝",
        "content": "我观诸佛子，皆以妄自冥。\n不知有无想，一切俱是妄。\n认有以为实，夫岂识无有。\n如人具诸欲，耳目与鼻舌。\n百体俱动作，动作皆有相。\n耳欲以听声，有耳言可闻。\n絃匏与笙箫，皆具诸宫羽。\n虽然始一奏，有耳悉皆闻。\n众生于是时，知声不知耳。\n众音始一阕，寂静无有声。\n倾耳而听之，无一可闻者。\n众生于是时，知耳不知声。\n至于目视色，亦復如耳根。\n知色为有形，乃以色为有。\n宁知本无色，何况于目睫。\n乃至鼻闻臭，口舌所啖食。\n百体诸毛髮，意有所为者。\n行步与坐卧，喘息及呼吸。\n方其有为时，无一不为有。\n诸为悉皆空，了无有一存。\n心惟昨所为，恍惚如梦事。\n我昔礼菩萨，是为真见者。\n譬如闻众声，认声为有响。\n比其不及礼，菩萨那得见。\n譬如众声灭，初不闻余音。\n始缘以妄情，乃復有见否。\n亦如今所梦，见否理不殊。\n大士笑不言，吾亦无所说。\n有如舍利佛，黙黙对天女。\n稽首作偈言，犹以言为痛。\n云何两无言，而入不二门。\n我与诸佛子，究竟得成道。",
        "dynasty": "宋",
        "collection_info": null
    },
    {
        "uuid": "b4b36fd5bef2bf5143840950838ce7cc",
        "title": "宗演师金书妙法莲经",
        "author": "周紫芝",
        "content": "稽首无上尊，为世大慈父。\n为悯一切众，流浪诸苦海。\n滋无碍辨才，广为众生说。\n譬如大火宅，随念得清凉。\n又令诸穷子，获此大宝珠。\n是真秘密藏，故名妙法华。\n非思量分别，而以得解悟。\n虽诸大菩萨，有所不能知。\n况于声闻众，岂復闻妙义。\n如来广开示，一一令悟入。\n众生悉皆晓，而况于声闻。\n我佛出现世，了此一大缘。\n当如佛所说，是最为第一。\n今此大比邱，舍所甚爱者。\n百炼真黄金，销铄为书写。\n具诸大宝贝，更以为庄严。\n偷儿甚魁侩，如飞天药叉。\n诸所经过处，悉为尸陁林。\n大火所藏灭，毫髮无遗余。\n龙天诸善神，悉力来加护。\n究竟不得坏，我今同讚叹。\n普告诸佛子，凡所见闻者。\n信心自坚固，各各普授持。",
        "dynasty": "宋",
        "collection_info": null
    },
    {
        "uuid": "bba2c15d6a7cd5e8979d24a1e2f87130",
        "title": "金刚般若波罗密经",
        "author": "周紫芝",
        "content": "佛以甚深微妙法，广为一切众生说。\n有能悉发菩提心，究竟得成无上道。\n彼有受持读诵者，其福不可更称量。\n七宝满尔河沙数，以用布施得福徳。\n而比福徳犹为多，况吾大慈大愿师，常悯众生堕恶道。\n假此持经功徳海，能免世间一切苦。\n有大长者号宰官，书写读诵不少懈。\n旃檀香及薝卜花，供养恭敬常作礼。\n忽遇黑风吹船舫，将随那刹诸鬼国。\n仓惶取是受持经，投诸江流没巨浪。\n须臾风定夜色霁，达旦悉得大快乐。\n平明篙师有妇妻，忽言汲水得巨轴。\n金书贝叶与巾绣，无一毫毛有坏相。\n有如金刚不坏身，经大水聚性不灭。\n拾尘数刼有时尽，而是功徳终无穷。\n众生信心不坚固，未甞闻此殊胜事。\n用是稽首无上尊，愿我诸佛常加护。",
        "dynasty": "宋",
        "collection_info": null
    },
    {
        "uuid": "3a4f499e7acc41bb19009ebf8750454f",
        "title": "戏作小诗用少陵事",
        "author": "周紫芝",
        "content": "百尺寒松老干枯，韦郎笔妙古今无。\n何如莫扫鹅溪绢，留取天吴紫凤图。",
        "dynasty": "宋",
        "collection_info": null
    },
    {
        "uuid": "2541c529ca16a30f9bff0f60e2a3b6b2",
        "title": "湖州",
        "author": "周紫芝",
        "content": "霅溪景物见歌诗，只有当年杜紫微。\n沽酒店穿斜巷出，采莲船傍后门归。\n翠沾城郭山千点，清蘸楼台水一围。",
        "dynasty": "宋",
        "collection_info": null
    },
    {
        "uuid": "7266a8bf71027c86ac781b3a8cd17590",
        "title": "句  其一",
        "author": "周紫芝",
        "content": "枕簟绿阴花谢后，轩窗清景月明时。",
        "dynasty": "宋",
        "collection_info": null
    },
    {
        "uuid": "a701bf662739166ced4f6f382cb67875",
        "title": "句  其二",
        "author": "周紫芝",
        "content": "浪花丛裏看蟂矶。",
        "dynasty": "宋",
        "collection_info": null
    },
    {
        "uuid": "1b8ea045a7710ab762f26b11c69ea928",
        "title": "句  其三",
        "author": "周紫芝",
        "content": "秋声归草木，寒色到衣裘。",
        "dynasty": "宋",
        "collection_info": null
    },
    {
        "uuid": "0fc54b1471b2f364cb09fa136b6f9d20",
        "title": "句  其四",
        "author": "周紫芝",
        "content": "江南树树黄垂蜜。",
        "dynasty": "宋",
        "collection_info": null
    },
    {
        "uuid": "6555af43df512cf0f8cb1bb8a9ee5b62",
        "title": "附录 元佑元年己巳正月三十日同太史薄达夫来游概作六咏又作长篇以广其意景尔",
        "author": "周紫芝",
        "content": "灵岩胜概魁宁川，欲往还心几踰年。\n今朝乘兴得清赏，须知亦是同夤缘。\n驱车初抵石门路，恍疑共到蓬莱天。\n旁连高延立玉壁，下广迤逦铺琼田。\n俄从一径造佛剎，楼阁深耸凌云烟。\n山僧指我遍幽历，崄巇不惮跻山颠。\n明心深邃光通穿，朝阳晴晖火欲然。\n涟漪澄澈渚寒泉，碧云紫雾争华鲜。\n夕阳林麓禽啾喧，尝闻昔有瞿硎仙。\n我今不见心悬悬，广寒宫阙名空传。\n日暮欲去还留连，嗟予事夺须回旋。\n不得共宿高谈禅，邮亭耿耿夜不眠。\n拥衾操笔成长篇，封题远寄风骚贤。\n辞语芜陋不足道，爝火妄记星光躔。",
        "dynasty": "宋",
        "collection_info": null
    },
    {
        "uuid": "dfd27270a36ae70a31e6fc526a676dcd",
        "title": "元忠作胡人下程图",
        "author": "周紫芝",
        "content": "单于猎罢卧锦红，解鞍休骑荒碛中。\n苍驹騧骆六十匹，隐谷映坡分尾騣。\n九驼五牛羊颇倍，沙草晚牧生寒风。\n贵贱小大只五百，执作意态皆不同。\n二鹰在臂二鹰架，骏犬当对能争功。\n毡庐鼎列帐幕拥，鼔角未吹惊塞鸿。\n上山髙髙置烽燧，毛嚢贮获闲刀弓。\n水泉在侧挹其上，长河杳杳流无穷。\n素纨六幅笔何巧，胡环尽妙谁能通。\n今日都城有别识，别识共许刘元忠。",
        "dynasty": "宋",
        "collection_info": null
    },
    {
        "uuid": "959246d8410b0a0c98d03cd18b563054",
        "title": "和菊花",
        "author": "朱胜非",
        "content": "纷纷桃李春，过眼成枯萎。\n晚荣方耐久，造物岂吾欺。",
        "dynasty": "宋",
        "collection_info": null
    },
    {
        "uuid": "6dad87cb6e0d24ae2cf0adb8aa806f17",
        "title": "和同省秋省宿",
        "author": "朱胜非",
        "content": "老火未甘退，稚金方力征。\n炎凉分胜负，顷刻变阴晴。",
        "dynasty": "宋",
        "collection_info": null
    },
    {
        "uuid": "402b28ded62b63ed0db1560fe28daae7",
        "title": "浦溪",
        "author": "朱胜非",
        "content": "郴岭最高处，桐轩临水开。\n晚晴东北望，直见鬰孤台。",
        "dynasty": "宋",
        "collection_info": null
    },
    {
        "uuid": "5e203207fede084acaec55c1695ef5e3",
        "title": "天圣寺古桧",
        "author": "朱胜非",
        "content": "雷霆起蛰虬，夭矫势欲上。\n忽然化此木，尚作拏云状。\n婆娑枝干垂，生涩纽结壮。\n图经不能记，父老那可访。\n晋杉定侪类，蜀柏岂辈行。\n栎梦何足神，槐语固已妄。\n自无斧斤忧，未始疑大匠。",
        "dynasty": "宋",
        "collection_info": null
    },
    {
        "uuid": "4b98f49a8d1132ddcb8909147ee79838",
        "title": "泸渡",
        "author": "朱胜非",
        "content": "曾到泸溪渡，山青石壁粗。\n云藏天宝塔，水遶率岩湖。\n日暖鱼增价，风和酒易沽。\n鱼船交过往，商旅及成都。",
        "dynasty": "宋",
        "collection_info": null
    },
    {
        "uuid": "d008e5b525d63d38d179dd9f5c966863",
        "title": "石通洞  其一",
        "author": "朱胜非",
        "content": "涪翁诗名存宇宙，李杜摧锋君殿后。\n山川草木经品题，千古佳名长不朽。\n中年微累黔中□，石通曾运羲□□。",
        "dynasty": "宋",
        "collection_info": null
    },
    {
        "uuid": "054612a95e44d87225e6a344a9e0b78f",
        "title": "石通洞  其二",
        "author": "朱胜非",
        "content": "咫尺天湖号堵坪，先贤曾此劝农耕。\n若教一日归豪右，敢向黄公庙下行。",
        "dynasty": "宋",
        "collection_info": null
    },
    {
        "uuid": "ac4c8f08bee72ddd584762c36d362496",
        "title": "句  其一",
        "author": "朱胜非",
        "content": "始意钟陵参马祖，却寻橘井访苏仙。",
        "dynasty": "宋",
        "collection_info": null
    },
    {
        "uuid": "947c7b67e2fa59635fb221508d4583c9",
        "title": "句  其二",
        "author": "朱胜非",
        "content": "地藏堂中坐，天鹅岭下行。",
        "dynasty": "宋",
        "collection_info": null
    },
    {
        "uuid": "00f24d44e7716b5c257306ebf5d9260e",
        "title": "游北岩",
        "author": "王庶",
        "content": "衰病飘零心久灰，扁舟舣棹北岩隈。\n江连白帝浮空下，山背青城出剑来。\n三户亡秦期可必，八公助顺势将回。\n老臣愿献中兴颂，汉武周宣何远□。",
        "dynasty": "宋",
        "collection_info": null
    },
    {
        "uuid": "f7fa4f6ff9a66937bef7c6b4cd238f09",
        "title": "山中见桃花李花",
        "author": "吴激",
        "content": "锦里春风徧海棠，别时无计奈红芳。\n山中桃李浑疑晚，犹有残红断客肠。",
        "dynasty": "宋",
        "collection_info": null
    },
    {
        "uuid": "4f488c29cfcdc84b88aaa4143965e1f3",
        "title": "长安怀古",
        "author": "吴激",
        "content": "佳气犹能想欝葱，云间双湾峙苍龙。\n春风十里灞陵树，晓月一声长乐钟。\n小苑花开红漠漠，曲江波涨碧溶溶。\n眼前迭嶂青如画，借问南山共几峰。",
        "dynasty": "宋",
        "collection_info": null
    },
    {
        "uuid": "ced10a84f4c44b96b5755f6d7e3e5182",
        "title": "宿湖城簿厅",
        "author": "吴激",
        "content": "日迟风暖燕飞飞，古柳高槐面翠微。\n卷上疏帘无一事，满池春水照蔷薇。",
        "dynasty": "宋",
        "collection_info": null
    },
    {
        "uuid": "3b44cded8dc7247574cde39b58430485",
        "title": "穷巷",
        "author": "吴激",
        "content": "穷巷无来辙，贫家有旧醅。\n窗明怜雪在，睡美觉春回。\n菜甲方齐拆，梅花亦半开。\n茅檐鸣好鸟，节物莫相催。",
        "dynasty": "宋",
        "collection_info": null
    },
    {
        "uuid": "a49d5e3c192efeda49e046d4704f573a",
        "title": "偶成二首  其一",
        "author": "吴激",
        "content": "一番瘦笋羽林枪，松架阴阴尽日凉。\n绕屋云烟无定态，连山草木有真香。",
        "dynasty": "宋",
        "collection_info": null
    },
    {
        "uuid": "0a3780d0b42dfea46f248ef27d7aba9a",
        "title": "偶成二首  其二",
        "author": "吴激",
        "content": "蟹汤兔盏斗旗枪，风雨山中枕簟凉。\n学道穷年何所得，只工扫地与焚香。",
        "dynasty": "宋",
        "collection_info": null
    },
    {
        "uuid": "5718050d86094536811f3278325644b8",
        "title": "病后寄开甫",
        "author": "吴激",
        "content": "暗蛩咽幽响，隙月漏微光。\n溪上风雨过，翛然有余凉。\n病瘦鹤骨立，低垂不能翔。\n怀我中山兄，开经焚道香。\n猿啸耿清夜，钟鸣悠夕阳。\n商秋早晚至，梦寐松楸苍。",
        "dynasty": "宋",
        "collection_info": null
    },
    {
        "uuid": "460dad4405952fcea93f4c92aa1807d8",
        "title": "过南湖偶成",
        "author": "吴激",
        "content": "杏山松桧紫坡陀，湖面无风亦自波。\n绿鬓朱颜嗟老矣，落花啼鸟奈春何。\n诗人未必皆憔悴，世事从来有折磨。\n列坐流觞能几日，知谁对酒爱新鹅。",
        "dynasty": "宋",
        "collection_info": null
    },
    {
        "uuid": "91cf00874b7a6e86a46c5181db2bb303",
        "title": "夜泛涡河龙潭",
        "author": "吴激",
        "content": "轻舟弄素月，静夜横清涡。\n天风毛髮乱，疏星灿明河。\n图经记父老，冥寞年岁多。\n渊沈三千丈，湛碧寒无波。\n微流带文藻，绝岸无柔莎。\n炯如帝鸿镜，可鉴不可磨。\n中蟠至神物，役使羣蛟鼍。\n蜿蜿头角古，劲鬛谁敢劘。\n深宫照珠贝，颇费蚌与螺。\n何时葛陂竹，化作陶公梭。",
        "dynasty": "宋",
        "collection_info": null
    },
    {
        "uuid": "da37f848083bfdddfe37c3111151e573",
        "title": "秋兴",
        "author": "吴激",
        "content": "后园杂树入云高，万里长风夜怒号。\n忆向钱塘江上寺，松窗竹阁瞰秋涛。",
        "dynasty": "宋",
        "collection_info": null
    },
    {
        "uuid": "040a5702af6b63eec63a4ae6ec049c3e",
        "title": "晚春言怀寄燕中知旧",
        "author": "吴激",
        "content": "闲云洩洩日晖晖，林斧溪舂响翠微。\n天气乍晴花满树，人家久住燕双飞。\n邻村社后容借酒，客舍新来未绽衣。\n遥忆东郊亭畔柳，归时相见亦依依。",
        "dynasty": "宋",
        "collection_info": null
    },
    {
        "uuid": "e6d0f4f1af9b43dab110e3305f470d28",
        "title": "岁莫江南四忆  其一",
        "author": "吴激",
        "content": "瘦梅如玉人，一笑江南春。\n照水影如许，怕寒粧未匀。\n花中有仙骨，物外见天真。\n驿使无消息，忆君清涙频。",
        "dynasty": "宋",
        "collection_info": null
    },
    {
        "uuid": "815a2e22eef80198c2760da6b22d1cf6",
        "title": "岁莫江南四忆  其二",
        "author": "吴激",
        "content": "天南家万里，江上橘千头。\n梦绕阊门迥，霜飞震泽秋。\n秋深宜映屋，香远解随舟。\n怀袖何时献，庭闱底处愁。",
        "dynasty": "宋",
        "collection_info": null
    },
    {
        "uuid": "9d7856343c676417f7025f55fb094e2a",
        "title": "岁莫江南四忆  其三",
        "author": "吴激",
        "content": "吴淞潮水平，月上小舟横。\n旋斫四腮鲙，未输千里羮。\n捣虀香不厌，照箸雪无声。\n几见秋风起，空悲白髪生。",
        "dynasty": "宋",
        "collection_info": null
    },
    {
        "uuid": "fbef2529e46be632a8879b5c5ca56cc1",
        "title": "岁莫江南四忆  其四",
        "author": "吴激",
        "content": "平生把螯手，遮日负垂竿。\n浩渺渚田熟，青荧渔火寒。\n忆看霜菊艶，不放酒杯干。\n比老垂涎处，糟脐箇箇团。",
        "dynasty": "宋",
        "collection_info": null
    },
    {
        "uuid": "739999b5be4080e740c45b71ad06177f",
        "title": "述怀",
        "author": "吴激",
        "content": "旅食空弹铗，归休合挂冠。\n烟尘榆塞远，风雨麦秋寒。\n巢燕长如客，鸣蛙不属官。\n柴门江涨到，落日下渔竿。",
        "dynasty": "宋",
        "collection_info": null
    },
    {
        "uuid": "c2214ace4d8fb3a76f62eec511663240",
        "title": "喜晴和张鲁瞻",
        "author": "吴激",
        "content": "原野怳新沐，丰隆宁世情。\n鸟归林霭暝，楼射涧虹明。\n春草牛羊远，人家机杼鸣。\n惨舒长有命，谁復问阴晴。",
        "dynasty": "宋",
        "collection_info": null
    },
    {
        "uuid": "ed827219f3436816eef43f23dfc02d32",
        "title": "国公女生日席上命赋",
        "author": "吴激",
        "content": "雪射瑶阶月，春回玉女扉。\n云中三秀草，石上六铢衣。\n酒熟鹅儿色，身轻燕子飞。\n客槎还泛斗，谁解卜搘机。",
        "dynasty": "宋",
        "collection_info": null
    },
    {
        "uuid": "724e6690d63722ecdf3237c83d11fa73",
        "title": "秋夜",
        "author": "吴激",
        "content": "岂有涓埃补盛明，强扶衰病厕豪英。\n夜窗灯火青相对，晓镜髭鬚白几茎。\n年去年来还似梦，江南江北若为情。\n石田茅舍君家近，借与林泉送此生。",
        "dynasty": "宋",
        "collection_info": null
    },
    {
        "uuid": "c33d514dd6e285317e43b85c0e3a6c7a",
        "title": "招赵资深拾遗",
        "author": "吴激",
        "content": "别久貌逾壮，道同心更亲。\n移居近韦杜，相对邈参辰。\n雪少似饶客，鸟喧知得春。\n归期淹几日，莫厌马蹄频。",
        "dynasty": "宋",
        "collection_info": null
    },
    {
        "uuid": "2e5b3c28492e869faef168dc32adedfb",
        "title": "同儿曹赋芦花",
        "author": "吴激",
        "content": "天接苍苍渚，江涵袅袅花。\n秋声风似雨，夜色月如沙。\n泽国几千里，渔村三两家。\n翻思杏园路，鞭袅帽檐斜。",
        "dynasty": "宋",
        "collection_info": null
    },
    {
        "uuid": "6b371aa2b2dd94edfb5a5c27a174b9cb",
        "title": "张戡北骑",
        "author": "吴激",
        "content": "张生鞍马客幽都，却笑灵光笔法粗。\n祗今白首风沙裏，忆向江南见画图。",
        "dynasty": "宋",
        "collection_info": null
    },
    {
        "uuid": "17b25a406170da627254477a5ba266b0",
        "title": "早春",
        "author": "吴激",
        "content": "寂寂重寂寂，出门春草齐。\n晚芳犹着树，江涨欲平溪。\n山暝有时雨，村深何处鸡。\n远山缘底恨，故作傍人低。",
        "dynasty": "宋",
        "collection_info": null
    },
    {
        "uuid": "a05176062673067a9e3f4daf420fd521",
        "title": "鸡林书事",
        "author": "吴激",
        "content": "箕子朝鲜僻，蓬丘弱水寛。\n儒风通百粤，旧史记三韩。\n邑聚从衡接，民居质朴安。\n犹存古笾豆，兼用汉衣冠。\n兔颖家工缚，鲑腥俗嗜餐。\n骑兵腰玉具，府卫挟金丸。\n长袖鸢窥肉，都场狖挂竿。\n琴中蔡氏弄，指下祝家弹。\n主礼分庭抗，宾筵百拜难。\n渍橙粇酿旨，滋桂鹿修干。\n泼墨松如栉，隤墙石似丹。\n地偏先日出，天迫众山攒。\n鹏翼云帆远，羊肠石磴盘。\n由来异文轨，休讶变暄寒。\n事可资谈柄，谁能记笔端。\n聊将诗貌取，归作画图看。",
        "dynasty": "宋",
        "collection_info": null
    },
    {
        "uuid": "a06b57c91476371ce9b1b970f5ef0f89",
        "title": "题宗之家初序潇湘图",
        "author": "吴激",
        "content": "江南春水碧于酒，客子往来船是家。\n忽见画图疑是梦，而今鞍马老风沙。",
        "dynasty": "宋",
        "collection_info": null
    },
    {
        "uuid": "d1c2b12e72450ae1ed4f26d8daf716e5",
        "title": "句  其一",
        "author": "吴激",
        "content": "春风蜀栈青山尽，晓日秦川绿树平。",
        "dynasty": "宋",
        "collection_info": null
    },
    {
        "uuid": "27de0edd71c8ebd214c714c7e89773e6",
        "title": "句  其二",
        "author": "吴激",
        "content": "烟拂柳梢留淡白，云蒸山腹出深青。",
        "dynasty": "宋",
        "collection_info": null
    },
    {
        "uuid": "ffadfc5407cc5e242d4feb95062e2578",
        "title": "句  其三",
        "author": "吴激",
        "content": "山侵平野高低树，水接晴空上下星。",
        "dynasty": "宋",
        "collection_info": null
    },
    {
        "uuid": "d82e14af2a64089cf72491abf94d5c97",
        "title": "句  其四",
        "author": "吴激",
        "content": "玉座烟霞春寂寂，石坛星斗夜苍苍。",
        "dynasty": "宋",
        "collection_info": null
    },
    {
        "uuid": "df6361a5720c3da42da3a92e396935ef",
        "title": "句  其五",
        "author": "吴激",
        "content": "手版西山聊復尔，角巾东第定何时。",
        "dynasty": "宋",
        "collection_info": null
    },
    {
        "uuid": "dcce56c876fea7031bcfd973abd0f2f7",
        "title": "句  其六",
        "author": "吴激",
        "content": "竹院鸣钟疑物外，画桥流水似江南。",
        "dynasty": "宋",
        "collection_info": null
    },
    {
        "uuid": "19f78ca3de765f08b61fe34bd29848cf",
        "title": "句  其七",
        "author": "吴激",
        "content": "数树残花喜春在，一声啼鸟觉山深。",
        "dynasty": "宋",
        "collection_info": null
    },
    {
        "uuid": "e4d9ad460520ed20638c115900e19468",
        "title": "句  其八",
        "author": "吴激",
        "content": "玉雪自知尘不涴，丹青难写酒微醺。",
        "dynasty": "宋",
        "collection_info": null
    },
    {
        "uuid": "3e257702e1cc1dbaa4ab5c41a74264f9",
        "title": "句  其九",
        "author": "吴激",
        "content": "四海苍生谢安石，一言宣室贾长沙。",
        "dynasty": "宋",
        "collection_info": null
    },
    {
        "uuid": "d5b51da7b15c2479a846d4e949fcb1f7",
        "title": "句  其一○",
        "author": "吴激",
        "content": "海东绝域皇华使，天上仙官碧落卿。",
        "dynasty": "宋",
        "collection_info": null
    },
    {
        "uuid": "f1f749bcde99e6d30e71fda29236b0a4",
        "title": "句  其一一",
        "author": "吴激",
        "content": "江湖欹枕梦，风雪打窗时。",
        "dynasty": "宋",
        "collection_info": null
    },
    {
        "uuid": "98596374e265bb67d74caede09fb1ca4",
        "title": "昨传旨劳军彰明蒙文孺智仲皆惠佳句道中先次文孺韵奉寄併以谢智仲",
        "author": "师骥",
        "content": "圣主宽仁念小臣，江湖未许去垂纶。\n眷言剑阁出车远，用锡枫宸湛露春。\n燕豆恩光浮四坐，旌旗喜气动三辰。\n顾余滥辱皇华命，更获从容遇故人。",
        "dynasty": "宋",
        "collection_info": null
    },
    {
        "uuid": "538495f16cd4bc42298365a859a7066d",
        "title": "竹西怀古",
        "author": "李易",
        "content": "淮南昔繁丽，富庶天下称。\n管弦十万户，夜夜闻喧腾。\n不徒竹西寺，歌吹相豪矜。\n一朝烽火急，廛市为沟塍。\n风月无欢场，睥睨皆射堋。\n荒荒野月白，照地如寒冰。\n自从画江守，岁岁输金缯。\n萧条闾井间，水旱又频仍。\n我来经故里，日暮此一登。\n隋唐倐己往，遗迹几废兴。\n江山极苍莽，望之涕沾膺。",
        "dynasty": "宋",
        "collection_info": null
    },
    {
        "uuid": "55c598dbe62e5f5ad32d6e5b2857def8",
        "title": "居剡寄郑天和",
        "author": "李易",
        "content": "金庭洞在桐栢山，山高一万八千丈。\n中有神仙不死区，郁郁黄云覆其上。\n透岩流壑绕四旁，面势参差皆意向。\n鸡登天姥有时闻，鹤在沃洲何待放。\n彩衣大胜宫锦袍，白髮奉亲仍敬养。\n异才争出辅清朝，爽气自惊游碧障。\n古来无位有重名，吾家谪仙陆鲁望。\n平生愿到犹不谐，矧復区区走俗状。\n桃源康乐旧乡存，路接风烟甘远往。\n渡江正谓九华丹，石笋飞泉归指掌。\n鸾翔鹄浴传异时，列岫方池闲想像。\n剡溪随处可卜居，乘兴扁舟正相访。",
        "dynasty": "宋",
        "collection_info": null
    },
    {
        "uuid": "94a49fcbd8c61f54d3bd5080bf00fd0d",
        "title": "三悬潭",
        "author": "李易",
        "content": "鹿山今是贵门山，尽室携扶万壑间。\n流水相随真自悟，遥岑一望若为攀。\n风翻竹坞清如洗，月过松扉静不关。\n潭底卧龙烦一起，正须霖雨济尘寰。",
        "dynasty": "宋",
        "collection_info": null
    },
    {
        "uuid": "72c0ca0c62b3b966bf7064385e441d82",
        "title": "题剡山所见",
        "author": "李易",
        "content": "剡中无数野蔷薇，黄云烂漫相因依。\n玉杯浅琢承坠露，金钟倒挂摇晨晖。\n斑竹笋行三亩地，红药花开一尺围。\n豆角尝新小麦秀，来禽长向樱桃肥。\n歌舌随风柳外啭，翠花带水烟中飞。\n鱼跳破浪奋赤鬛，鹤唳投松翻缟衣。\n乡关万里久无梦，岩壑四年今息机。\n叮咛杜宇往江北，为唤故人令早归。",
        "dynasty": "宋",
        "collection_info": null
    },
    {
        "uuid": "88fc87f74685831434f9b0351b64b069",
        "title": "卜居独秀山",
        "author": "李易",
        "content": "访戴溪长近若耶，金庭雪对赤城霞。\n沼从鹄举添萧索，峰似鸾翔解嘆嗟。\n每爱林间百种蝶，难忘竹外四时花。\n剡川图上他年指，独秀山前是我家。",
        "dynasty": "宋",
        "collection_info": null
    },
    {
        "uuid": "5bd573ff58631bf7c5c9cef75fc58b31",
        "title": "贵门卜筑",
        "author": "李易",
        "content": "乱后亦择居，筮山山輙许。\n居民百余家，喜甚手欲舞。\n云久闻公名，此幸殆天与。\n感兹郑重意，时节共鸡黍。\n剡川非沃野，地僻民更窭。\n趁时务撷茗，余力工捣楮。\n寡妇念遗秉，洿池怜数罟。\n我欲教耦耕，尽力循南亩。\n桃杏种连山，深居可长处。\n东邻有节士，酒酣乃发语。\n公昔起布衣，高谊掩前古。\n亲擢类平津，决见逢真主。\n两宫伫六飞，万乘思一举。\n交侵正倔强，蠭起益旁午。\n浩然公独归，偶出宁有补。\n默塞復何言，长嘆汗如雨。",
        "dynasty": "宋",
        "collection_info": null
    },
    {
        "uuid": "45a76a433277314105e10cadb1e2008a",
        "title": "剡溪幽居",
        "author": "李易",
        "content": "胜绝剡溪边，巢枝度半年。\n燕回衔落絮，鱼涌接飞泉。\n丹鼎山头气，茶炉竹外烟。\n幽居己成趣，佳句若为传。",
        "dynasty": "宋",
        "collection_info": null
    },
    {
        "uuid": "446c0f38be0593b3f47e048bd2364f48",
        "title": "咏吐绶鸟",
        "author": "李易",
        "content": "昔人仙去断丹梯，憔悴深山吐绶鸡。\n百转和鸣非我事，漫将锦服擅幽栖。",
        "dynasty": "宋",
        "collection_info": null
    },
    {
        "uuid": "a4fd12972dc8c3ccb1aa39ee61373d39",
        "title": "仙人洞",
        "author": "李易",
        "content": "云巘分佳茗，风潭矗怪松。\n书疑黄石授，税可紫芝供。\n抵玉那惊鹊，探珠欲近龙。\n晚来听近雨，乞水濯尘容。",
        "dynasty": "宋",
        "collection_info": null
    },
    {
        "uuid": "50116b9473251b242d15d4ee24ce0517",
        "title": "罗汉石",
        "author": "李易",
        "content": "铁骑侵淮海，龙潭碧始通。\n云生倚宝刹，月出见珠宫。\n泻涧水喷薄，依岩树鬰葱。\n神交难独擅，吾党契元同。",
        "dynasty": "宋",
        "collection_info": null
    },
    {
        "uuid": "59396889da569e64c6b762beb3003234",
        "title": "珠溪",
        "author": "李易",
        "content": "玉龙劈山开，南骛肆奔猛。\n风荡雪蒙蒙，月流光炯炯。\n壮气动贵门，前驱入蛟井。\n万籁息中消，一区临绝境。\n奔雷有余音，垂磬得深省。\n白云何所闻，就宿孤峰顶。",
        "dynasty": "宋",
        "collection_info": null
    },
    {
        "uuid": "057cfafb244033a1538834ad85f382bb",
        "title": "浴鹄沼",
        "author": "李易",
        "content": "鹄沼开新鑑，纤尘莫遗遮。\n翠光争水鸟，红影湛山花。\n天外时分明，林端更蔚霞。\n高飞留旧迹，八付谪仙家。",
        "dynasty": "宋",
        "collection_info": null
    },
    {
        "uuid": "2f2588d9ccdf5b8ecd0b6a45efd9b1c9",
        "title": "发军营坞",
        "author": "李易",
        "content": "褰裳涉流水，倚水送归云。\n海角春潜到，山腰路忽分。\n伏龙应厌睡，飞电骇论文。\n鹳雀知机早，翻然不待羣。",
        "dynasty": "宋",
        "collection_info": null
    },
    {
        "uuid": "cc5720ad1ecfb8071856624d7bd1310c",
        "title": "题驿壁",
        "author": "黄烨",
        "content": "帝驾陷尘沙，孤臣誓靡他。\n丹心期报主，白髮不知家。",
        "dynasty": "宋",
        "collection_info": null
    },
    {
        "uuid": "3fc11be8f11eeefbf0d58d68b08e3e8e",
        "title": "句",
        "author": "赵野",
        "content": "复道密通繁衍宅，诸王谁似郓王贤。",
        "dynasty": "宋",
        "collection_info": null
    },
    {
        "uuid": "1d4f9326936601a649a14715c459dfa7",
        "title": "政和二年三月廿四日鄜延帅府大阅即席呈献帅座贾公凯歌  其一",
        "author": "杨景",
        "content": "旌旗风暖扬春晖，的皪寒光照铁衣。\n壮士衔枚听传令，边鸿敢傍阵云飞。",
        "dynasty": "宋",
        "collection_info": null
    },
    {
        "uuid": "f51d75f09c3de1f465c837995d6efff2",
        "title": "政和二年三月廿四日鄜延帅府大阅即席呈献帅座贾公凯歌  其二",
        "author": "杨景",
        "content": "奏罢清笳听凯歌，行启细柳拂雕戈。\n征人尽道从军乐，城上黄云喜气多。",
        "dynasty": "宋",
        "collection_info": null
    },
    {
        "uuid": "5d4c80efb910677d3494a566d69644fa",
        "title": "政和二年三月廿四日鄜延帅府大阅即席呈献帅座贾公凯歌  其三",
        "author": "杨景",
        "content": "天兵十万拥貔貅，紫塞年年大有秋。\n不是颉羌求款附，为君唾手取灵州。",
        "dynasty": "宋",
        "collection_info": null
    },
    {
        "uuid": "6809d99cbb15aca9d99f37e82ca2b63e",
        "title": "政和二年三月廿四日鄜延帅府大阅即席呈献帅座贾公凯歌  其四",
        "author": "杨景",
        "content": "正塞从来豫虏谋，好将忠赤报衙头。\n速修朝觐趋丹凤，乞汝河西十二州。",
        "dynasty": "宋",
        "collection_info": null
    },
    {
        "uuid": "e6c20758ace31dd5a19b85365a265e56",
        "title": "政和二年三月廿四日鄜延帅府大阅即席呈献帅座贾公凯歌  其五",
        "author": "杨景",
        "content": "王畿诸将戍沙场，亦有家书寄雁行。\n不说边庭征战苦，侍郎恩意似汾阳。",
        "dynasty": "宋",
        "collection_info": null
    },
    {
        "uuid": "ff130a56a4a192adad5eca85e27305a7",
        "title": "政和二年三月廿四日鄜延帅府大阅即席呈献帅座贾公凯歌  其六",
        "author": "杨景",
        "content": "丈丈蛇矛锦甲新，虬鬚虎头汉将军。\n弯弓盘马当牙帐，双发鸣髇入塞云。",
        "dynasty": "宋",
        "collection_info": null
    },
    {
        "uuid": "3d7135e628487f82e016a5c15b9165cb",
        "title": "政和二年三月廿四日鄜延帅府大阅即席呈献帅座贾公凯歌  其七",
        "author": "杨景",
        "content": "控弦十万汉蕃兵，行鼓分屯细柳营。\n白面元戎心似铁，不教羌骑近长城。",
        "dynasty": "宋",
        "collection_info": null
    },
    {
        "uuid": "56e68a241bb7800cc9a1b9d0acca968c",
        "title": "政和二年三月廿四日鄜延帅府大阅即席呈献帅座贾公凯歌  其八",
        "author": "杨景",
        "content": "崆峒猛士射鵰还，三石雕弓月样弯。\n为问辕门何似勇，划骑生马注南山。",
        "dynasty": "宋",
        "collection_info": null
    },
    {
        "uuid": "6a73aa71cddecb4f5fa3e82257d8cb05",
        "title": "政和二年三月廿四日鄜延帅府大阅即席呈献帅座贾公凯歌  其九",
        "author": "杨景",
        "content": "招马红旗绣浪开，战鼙百面打春雷。\n南山万仞阴崖险，似箭红尘一溜来。",
        "dynasty": "宋",
        "collection_info": null
    },
    {
        "uuid": "b7e9a289c5a151d13d45b7d5349a1a43",
        "title": "政和二年三月廿四日鄜延帅府大阅即席呈献帅座贾公凯歌  其一○",
        "author": "杨景",
        "content": "宿麦斜桑满塞垣，弯已经不復射游魂。\n华戎说罢干戈事，万岁山呼荷至尊。",
        "dynasty": "宋",
        "collection_info": null
    },
    {
        "uuid": "92db4790b8f012aa533c7139b4ac4fd2",
        "title": "和唐刺史崔公壁间二绝  其一",
        "author": "张述",
        "content": "年□筋力觉潜衰，自楚踰年復此移。\n偶见旧题追古昔，只应风月似当时。",
        "dynasty": "宋",
        "collection_info": null
    },
    {
        "uuid": "e2a04d621aba22f7de5b92c21e0ccee8",
        "title": "和唐刺史崔公壁间二绝  其二",
        "author": "张述",
        "content": "春花凝露草凝烟，讼简民淳屡有年。\n每念旧山归未得，何妨于此醉林泉。",
        "dynasty": "宋",
        "collection_info": null
    },
    {
        "uuid": "7d87b8f0266159f4aef6c17c0d580195",
        "title": "偶成",
        "author": "张述",
        "content": "星星双鬓已惊秋，尚窃州符只自羞。\n官冗更无丞掾委，谁哀老子得遨游。",
        "dynasty": "宋",
        "collection_info": null
    },
    {
        "uuid": "a079356596138e10a45fb763cde64612",
        "title": "读许太史祭黄长睿文",
        "author": "翁挺",
        "content": "秘书丹旐返，旅殡尚丹阳。\n海路三山远，江流万古长。\n交情惟太史，传业冀诸郎。\n谁与铭泉壤，临文泪数行。",
        "dynasty": "宋",
        "collection_info": null
    },
    {
        "uuid": "f5024bfb8b83d21dc6b7a24b949d573d",
        "title": "送刘羲仲检讨归南康",
        "author": "翁挺",
        "content": "先生来东都，貌如林间鹤。\n闻名今见之，信难尘中着。\n诸儒纷藏宝，人进已反却。\n眇然千载事，独与復商略。\n斯人昔俊豪，世故熟斟酌。\n冥栖二十年，不为幽禅着。\n秋风有所思，木落庐山脚。\n岂为菰莼念，亦负溪友约。\n清霜动车轮，不復生四角。\n想见胸府间，天地泻寥廓。\n平生杜陵老，妙处倚山阁。\n岁晚或相从，应分半岩壑。",
        "dynasty": "宋",
        "collection_info": null
    },
    {
        "uuid": "b98d176168c69c6254c2d40262f9c8ad",
        "title": "晚坐碧云坞二首  其一",
        "author": "翁挺",
        "content": "夕阳黯将沉，缺月迟未吐。\n满眼玻璃堆，翻疑梦中覩。",
        "dynasty": "宋",
        "collection_info": null
    },
    {
        "uuid": "50ff3a6457cb69498efe473d882cc611",
        "title": "晚坐碧云坞二首  其二",
        "author": "翁挺",
        "content": "玉树秋益明，骊珠夜方吐。\n绕槛碧云收，尘踪故难覩。",
        "dynasty": "宋",
        "collection_info": null
    },
    {
        "uuid": "28b8176efe3174c12768883c84bfc903",
        "title": "早桂",
        "author": "翁挺",
        "content": "山深风露易凄清，树老于人若有情。\n万里好秋寻不见，一花香处便分明。",
        "dynasty": "宋",
        "collection_info": null
    },
    {
        "uuid": "7e8060bc3f7c443e979459970406151a",
        "title": "送僧",
        "author": "释法具",
        "content": "滩声嘈嘈杂雨声，舍北舍南春水平。\n拄杖穿花出门去，五湖风浪白鸥轻。",
        "dynasty": "宋",
        "collection_info": null
    },
    {
        "uuid": "5ec219e8b2fe19471f7c459691beb777",
        "title": "送翁士特",
        "author": "释法具",
        "content": "朝入羊肠暮鹿头，十三官驿是荆州。\n具车秣马晓将发，寒烛烧残语未休。",
        "dynasty": "宋",
        "collection_info": null
    },
    {
        "uuid": "666b73d3a3a985dafedde53510056db4",
        "title": "竹轩二首  其一",
        "author": "释法具",
        "content": "老竹排檐谁手种，山日未斜寒翠重。\n六月散髪叶底眠，冷雨斜风频入梦。",
        "dynasty": "宋",
        "collection_info": null
    },
    {
        "uuid": "344af90b564c4d651876abf1fee7360c",
        "title": "竹轩二首  其二",
        "author": "释法具",
        "content": "冬凋峰木雪缟庐，落眼青青却笑渠。\n花时吹笋排林上，吴州还见竹溪图。",
        "dynasty": "宋",
        "collection_info": null
    },
    {
        "uuid": "cce22909b21a9f495e68fb2d2a57ce54",
        "title": "和子苍三马图",
        "author": "释法具",
        "content": "从来画马称神妙，至今只说江都王。\n将军曹霸实季仲，沙苑丞相犹诸郎。\n龙眠居士善画马，独与二子遥相望。\n两马骈立真骕骦，一马脱去仍腾骧。\n浣花老人今已亡，呜呼五马谁平章。\n饱知画肉亦画骨，妙处不减黄无双。",
        "dynasty": "宋",
        "collection_info": null
    },
    {
        "uuid": "1490deaa4dd15a271d540a31cb220e51",
        "title": "春日",
        "author": "释法具",
        "content": "烧灯过了客思家，独立衡门数暝鸦。\n燕子未归梅落尽，小窗明月属梨花。",
        "dynasty": "宋",
        "collection_info": null
    },
    {
        "uuid": "5c1f4ba08071a1a33772d26bce2e22ec",
        "title": "题烟篷",
        "author": "释法具",
        "content": "曹植波澜阔，曾为若士游。\n江湖流满眼，天地入扁舟。\n散髪邀明月，停杯问白鸥。\n他年归紫禁，梦亦绕沧洲。",
        "dynasty": "宋",
        "collection_info": null
    },
    {
        "uuid": "0b93d1f451524b58dc0758d4010d7b0d",
        "title": "绝句二首  其一",
        "author": "释法具",
        "content": "鹤鸣九皋秋夜永，纸帐芙蕖卧灯影。\n九州之外更九州，谁解摩心发深省。",
        "dynasty": "宋",
        "collection_info": null
    },
    {
        "uuid": "9ecf903d5b62d25b7bdfeefd607d66a7",
        "title": "绝句二首  其二",
        "author": "释法具",
        "content": "看了青灯梦不成，东风捲雪落寒声。\n半生客裏无穷恨，告诉梅花说到明。",
        "dynasty": "宋",
        "collection_info": null
    },
    {
        "uuid": "77409160acf59be29024ff2fed9f1bb7",
        "title": "游华顶峰",
        "author": "释法具",
        "content": "行尽一径龙蛇蟠，病身忽上青云端。\n天公岂念客来远，偶吹一阵松风寒。\n摩挲老眼坐嘆息，信有物表非人寰。\n去天尺五步可到，云梦八九吞何难。\n微阳远映众山绿，景气摇动如波澜。\n青萝吐花叶袅袅，浅水落石声潺潺。\n盘空巨石碧如削，暗澹老树苍烟漫。\n檐牙卓地殿影出，蜗涎上阶夜雨残。\n昔人遗迹不復见，但见满目围苍峦。\n悬知此地可送老，黄叶满庭风闭关。\n玉京五城信不远，神仙绶短谁能攀。\n妄庸柳泌真可笑，安用采药乘朱轓。",
        "dynasty": "宋",
        "collection_info": null
    },
    {
        "uuid": "7589364c6452fc7700f8eb8eb6ac34b9",
        "title": "送僧之天台",
        "author": "释法具",
        "content": "意在天台住过春，雪崖流水断桥分。\n今因送子入青嶂，老梦荒荒落冷云。",
        "dynasty": "宋",
        "collection_info": null
    },
    {
        "uuid": "2f533addf141448b815445b5352602c2",
        "title": "登道场山",
        "author": "释法具",
        "content": "野吹竹色寒，下有古涧道。\n牧儿放棰眠，牛马龁风草。",
        "dynasty": "宋",
        "collection_info": null
    },
    {
        "uuid": "1f6bf6a369d479f7c708cae4f4f019f0",
        "title": "新兴",
        "author": "释法具",
        "content": "老子爱江水，江面开竹门。\n江流竹影薄，子细见前村。",
        "dynasty": "宋",
        "collection_info": null
    },
    {
        "uuid": "9c61e4d069e485bc64c0cb165f0f1a69",
        "title": "客中会友",
        "author": "释法具",
        "content": "愁中有句可消除，客裏无人问所须。\n竹屋青灯雨声冷，白头相对话江湖。",
        "dynasty": "宋",
        "collection_info": null
    },
    {
        "uuid": "38aa380d8dfd383eadd76e5219cd3735",
        "title": "东山",
        "author": "释法具",
        "content": "窗中远看眉黛绿，尽是当年歌吹愁。\n鸟语夕阳人不见，蔷薇花暗小江流。",
        "dynasty": "宋",
        "collection_info": null
    },
    {
        "uuid": "4b05536ee3324da45233bf65268ae586",
        "title": "月夜游钱塘江",
        "author": "释法具",
        "content": "小舟为我载月色，白沙翠竹光相射。\n自从李白下金陵，四百年无此豪逸。",
        "dynasty": "宋",
        "collection_info": null
    },
    {
        "uuid": "5f7822ee17e0bb3b910359657d14b497",
        "title": "题华盖仙山院默斋",
        "author": "释法具",
        "content": "道人挂口苍烟裏，万象无声忽转雷。\n老去不知尘世事，东风又上屋头梅。",
        "dynasty": "宋",
        "collection_info": null
    },
    {
        "uuid": "2f3350c7d4bf82130d30a209b335be85",
        "title": "句",
        "author": "呼延韩仲",
        "content": "况此春欲暮，风温脱花鬚。",
        "dynasty": "宋",
        "collection_info": null
    },
    {
        "uuid": "ede037b4f6dbbdf8344064c80b672ead",
        "title": "句",
        "author": "葛道人",
        "content": "百啭已休莺哺子，三眠初罢柳飞花。",
        "dynasty": "宋",
        "collection_info": null
    },
    {
        "uuid": "cb6dcc2d0ced11e5bc929a766e8a824f",
        "title": "柳眼",
        "author": "刘博文",
        "content": "青眼相看君可知，精神浑在艷阳时。\n只因嫁得东君后，两泪相看是别离。",
        "dynasty": "宋",
        "collection_info": null
    },
    {
        "uuid": "f27d87f48ec08c33c2495c70da7a4f3b",
        "title": "程之徒",
        "author": "李正民",
        "content": "堂堂王夫子，实为乡曲英。\n十年游太学，冬雪而秋萤。\n南宫掇异等，四海驰儁声。\n未展霄汉志，忧患遽所丁。\n自言程之徒，高论何峥嵘。\n彬彬媚学子，鼓箧称诸生。\n何必骛时文，但贵存其诚。\n道义苟内充，爵禄必尔缨。\n吾师昔如斯，草泽膺弓旌。\n劝讲迩英阁，探颐多研精。\n祝李乐其说，谈辨惟纵横。\n仲子颇守常，归来自穷经。\n一日贤诏下，折桂何芳馨。\n先生遂荐之，横经阖闾城。\n又欲荐祝子，可方古岩耕。\n宜从布衣起，知足平搀抢。\n贵公问其人，科举颇所更。\n答言彼材豪，不肯循度程。\n贵公闻之笑，何以取官荣。\n推毂既未效，鼓枻归洞庭。\n先生跻禁从，仲子亦飞腾。\n召对趋九陛，一言帝心倾。\n亟命迁京秩，训词人所惊。\n庶可共学者，品题自师评。\n李子独不偶，沿流出舒荆。\n游谒公卿间，落寞无所成。\n迩来贫且病，屏迹居四明。\n自言已膏肓，无以保性灵。\n我嗟师友义，此道久凋零。\n寄言后学者，中庸当力行。",
        "dynasty": "宋",
        "collection_info": null
    },
    {
        "uuid": "0b9ecda8e95f36d9fa6f1c4e88313df4",
        "title": "寄彦章内翰",
        "author": "李正民",
        "content": "少希端木赐，遇事多臆度。\n老矣智虑衰，所见颇疏略。\n都将几许铁，铸成一大错。\n归来自悔咎，俛仰怀愧怍。\n经营水云居，逝将老寂寞。\n为欠草堂资，此计殊牢落。\n欣闻故人近，铁瓮罗戟槊。\n坐览江山胜，守彼北门籥。\n尝观万卷书，素号精且博。\n尔雅偶未熟，遂中蟛蜞恶。\n那知谢太傅，雅志在丘壑。\n䆉稏连百顷，场圃正收穫。\n黄花已经霜，余英犹烁烁。\n仍携缥缈人，有酒可酙酌。\n老拙失所望，宛如鱼在涸。\n鬼笑伯龙贫，人忧颜氏乐。\n海濒富虾菜，尚有骄藜藿。\n妄意苕霅间，数亩躬耕凿。\n相望幸不远，鄙吝资发药。\n扁舟泛烟波，乘兴聊一噱。",
        "dynasty": "宋",
        "collection_info": null
    },
    {
        "uuid": "2a03d94c1a4799c0bd2cb120938b7af9",
        "title": "枯木叹",
        "author": "李正民",
        "content": "海隅有乔木，枝叶多离披。\n庇荫数亩地，郁郁凌云霓。\n岁久渐生蠹，蠹盛木乃衰。\n朝蠹食其叶，暮蠹食其枝。\n蠹虫日滋长，食饱肌肉肥。\n众叶渐零落，枝榦亦枯萎。\n僵仆大道侧，但存干死皮。\n羣蠹尽羽化，鼓舞四散飞。\n蠹各得其所，此木谁怜之。\n吾嗟守株叟，抱膝空伤悲。",
        "dynasty": "宋",
        "collection_info": null
    },
    {
        "uuid": "c9002d023efd37d3437db48d874b691f",
        "title": "和元叔秋怀",
        "author": "李正民",
        "content": "陇头飞浮云，山色时隐蔽。\n曦驭转层霄，渐减炎歊炽。\n商飇折蒲苇，清露泣兰蕙。\n梁燕话归期，塞鸿怀远志。\n畸人感物化，阅世如梦寐。\n滴阶闻雨声，嚼蜡忘世味。\n故园久离阻，浩荡起归意。\n髙咏秋兴篇，安仁有佳思。\n自怜守幽独，壮怀日憔悴。\n聊撷秋菊英，衔杯玩浮世。",
        "dynasty": "宋",
        "collection_info": null
    },
    {
        "uuid": "c243f427dd5f5698d6d733714bbac9c0",
        "title": "送闻人伯封",
        "author": "李正民",
        "content": "应奉见车工，杨愔逢选士。\n古人记半面，落落纔一二。\n羡君眸子明，洞彻无纤翳。\n小吏曛黑来，匆匆便能识。\n忆昔到君家，经史肆论议。\n简编讨遗忘，指擿须臾至。\n别来五六年，学问益纯粹。\n荐名上天阍，嚢锥见锋鋭。\n少年好奇伟，万卷欲尽记。\n春官方用赋，所尚在词艺。\n前人存矩矱，雕篆有深意。\n寒窗务探讨，讵可轻小技。\n穷理尽性学，推论良有自。\n士方骛场屋，未能臻极挚。\n山中有老儒，发药祛其蔽。\n潜心造妙理，离合见同异。\n我怀伯业能，嗜学忘肉味。\n摩笈得异书，事理了无滞。\n况子气方豪，青萍尝一试。\n孜孜其勉旃，青霄将自致。",
        "dynasty": "宋",
        "collection_info": null
    },
    {
        "uuid": "76b81d8e2a77f1a0b388adbc65cbd6ae",
        "title": "春日城东送韩玉汝赴两浙转运以池塘生春草园柳变鸣禽为韵分得生字",
        "author": "李正民",
        "content": "野岸涨流水，名园纷杂英。\n旭景冠盖集，清谈尊酒倾。\n重此台省秀，驾言江海行。\n已喜怀抱粹，况推材实精。\n众许极髙远，时方藉经营。\n讵止富中廪，固将泽东氓。\n还当本朝用，不待芳岁更。\n功名自兹始，勿嘆华髪生。",
        "dynasty": "宋",
        "collection_info": null
    },
    {
        "uuid": "05a8fa5b1d0a922b2ff45a01c3767fa6",
        "title": "寄题史伯鱼读书堂",
        "author": "李正民",
        "content": "臧室翻经何太漫，邺侯万轴新堪玩。\n长大谁如伯业勤，昼眠多似边韶慢。\n斯堂扁榜号读书，读之百过乐有余。\n焚膏继晷自克己，彬彬学子颜之徒。\n念我壮年游天禄，万卷尽观如不足。\n羽陵蠹简拂蟫鱼，太一青藜曾照烛。\n辛勤白髪但尝胆，燕坐茅斋犹泛览。\n年来老眼渐昏眵，每展青编憎墨淡。",
        "dynasty": "宋",
        "collection_info": null
    },
    {
        "uuid": "e224159c2820c9ed450e7a20b15cc161",
        "title": "今岁梅花春中犹未开因思三衢冬月之盛作长句",
        "author": "李正民",
        "content": "前年柯山芳意早，肯使寒梅例枯槁。\n溪边几树发偏繁，墙角数枝看更好。\n玉颜冒雪不奈寒，香心怯雨尤相恼。\n南枝烂漫北枝催，空惜飘零缀芳草。\n朅来海角风景迟，经冬不见端可疑。\n红蕚涉春纔似染，青苞映日未全披。\n千山隔兮万山阻，想见瑶英讵如许。\n一枝谁与寄相思，回首旧游心独苦。",
        "dynasty": "宋",
        "collection_info": null
    },
    {
        "uuid": "593139fc6b2f4432a6553326e8648494",
        "title": "息交行",
        "author": "李正民",
        "content": "君不见子列御寇居郑圃，四十余年人莫睹。\n外游不若务内观，食豨如人忘尔汝。\n又不见玉川先生洛城裏，闭关不出岁踰纪。\n狂吟大句语惊人，劝之请谒辄掩耳。\n古来贤达贵安闲，岂务奔走尘埃前。\n深居简出悔吝少，治心养气精神全。\n我念奇穷自平昔，险阻艰难多所历。\n十年京洛困虀盐，五载江湖负覊靮。\n比沭天恩处闲散，琳宫赋禄容家食。\n老僧参罢返林泉，病马力疲栖皂枥。\n扫除一室空復空，收还魂魄安其躬。\n衣冠深藏罢应接，杜门却扫闲奴僮。\n放怀书史得真乐，坐忘乃与希微通。\n不须疑我何为尔，亦有文字如长虹。",
        "dynasty": "宋",
        "collection_info": null
    },
    {
        "uuid": "f0806985f98ef9cbe83d291227062937",
        "title": "余君赠我以茶仆答以酒",
        "author": "李正民",
        "content": "投我以建溪北焙之新茶，报君以乌程若下之醇酒。\n茶称瑞草世所珍，酒为美禄天之有。\n碾碎龙团乳满瓯，倾来竹叶香盈卣。\n涤烦疗热气味长，消忧破闷醺酣久。\n君不见竟陵陆羽号狂生，细烟小鼎亲煎烹。\n扁舟短棹江湖上，茶炉钓具常随行。\n又不见沛国刘伶称达士，捧罂衔杯忘世累。\n无思无虑乐陶陶，席地幕天聊快意。\n欲醉则饮酒，欲醒则烹茶。\n酒狂但酩酊，茶癖无咨嗟。\n古今二者皆灵物，荡涤肺腑无纷华。\n清风明月雅相得，君心自此思无邪。",
        "dynasty": "宋",
        "collection_info": null
    },
    {
        "uuid": "f4781ba21a0f04d4880c38547d4c0a81",
        "title": "览新达诗卷有感",
        "author": "李正民",
        "content": "昔人作诗例苦穷，今人作诗乃得通。\n何意崩腾永嘉末，復见正始之遗风。\n杜陵太白困覉旅，孟郊贾岛亦不逢。\n圣俞不得一校理，子美谪死吴山东。\n升沈富贵何足道，名声显赫摩苍穹。\n新编起予为太息，万事得失畴能同。",
        "dynasty": "宋",
        "collection_info": null
    },
    {
        "uuid": "8daf1d668bd001a7567d997fd7f78d8f",
        "title": "寄邦求拟南食作",
        "author": "李正民",
        "content": "不到浙乡辜负口，昔人有语真可取。\n我住柯山三四年，厌饫蕨薇几噎呕。\n扁舟乘流来檇李，极目江湖几千里。\n白鱼市上烂如银，紫蠏簖头多似蚁。\n舒鳬帖帖堕水面，亦有麕麞来近县。\n黄閒射雉出林中，田鼠化鹑毛彩绚。\n况復海物错难名，蝤蛑轮囷似斗升。\n纷纷虾蛤不足数，淡菜蚶蛎资多腥。\n僻居海岸久寂寞，寒拥红炉聊独酌。\n芼之橙桂荐玉盘，不比屠门空大嚼。\n我念孙卿久滞留，欲致数品无传邮。\n烹羊炰羔自不恶，更有负郭新良畴。",
        "dynasty": "宋",
        "collection_info": null
    },
    {
        "uuid": "2fd8d8d25d598c31467e23bfd7c1eff9",
        "title": "寄尹叔",
        "author": "李正民",
        "content": "太湖三万六千顷，中有长桥堕虹影。\n茅屋渔舟数百家，谯门打鼓官为令。\n往来舟楫何纷纷，拜揖将迎皆要人。\n自从兵兴急供亿，千枪万槊如鱼鳞。\n又有强宗并大姓，索课催租惟所命。\n忽然平地起风波，造谤兴谗喧众听。\n岁前官家欲移跸，苇席茅茨千百室。\n科敷比户与僧坊，髙下等差皆普及。\n一时应办姑求备，啧有烦言长官罪。\n差官密切来体量，三尺深文想难避。\n君不见海盐令尹祝夫子，去年蒙恩当百里。\n催科急迫不忍言，鞭挞黎民非所喜。\n一朝解印谢疲民，至今豪强犹切齿。\n国讐未雪兵未休，安得斯民无疮痏。\n但愿中兴功业成，尽锁剑戟充耘耔。",
        "dynasty": "宋",
        "collection_info": null
    },
    {
        "uuid": "886c5de29282289d2078364b378602a1",
        "title": "寄祝舜俞",
        "author": "李正民",
        "content": "彭泽县令五斗米，陶潜轻之辞百里。\n蜀道崄崎九折坂，王阳畏之能自免。\n君今行事古人同，要作闲官兴非浅。\n胡为穷腊远覉游，路指太末干贤侯。\n风霜皴肤雪扑面，舟几折橹车摧辀。\n归来赠我双鲤鱼，尺素中藏一幅书。\n具言劳苦自悔责，乃知世事非良图。\n苕溪春回波泛绿，况有淲田可耕斸。\n我今亦欲赋归与，便约临流结茅屋。",
        "dynasty": "宋",
        "collection_info": null
    },
    {
        "uuid": "f801454ea2347b456a5485b4fe918ff1",
        "title": "早春次韵  其一",
        "author": "李正民",
        "content": "春色方薫草，南来未见莺。\n身闲聊适野，志弱敢论兵。\n落落松筠质，欣欣桃柳情。\n不妨联骑出，蛮榼亦携行。",
        "dynasty": "宋",
        "collection_info": null
    },
    {
        "uuid": "33a285d748426bf49fba6513bfcc510c",
        "title": "早春次韵  其二",
        "author": "李正民",
        "content": "平原齐吐麦，幽谷未迁莺。\n王者虽无战，元戎盍治兵。\n山川羁客恨，桃李故园情。\n何处花先发，篮舆取次行。",
        "dynasty": "宋",
        "collection_info": null
    },
    {
        "uuid": "4dafe0e273768563af5dde98d918ce58",
        "title": "早春次韵  其三",
        "author": "李正民",
        "content": "乍暖先催柳，余寒尚蛰莺。\n淮壖严斥堠，江国偃戎兵。\n得句重寻律，衔杯旧有情。\n经营赖耆哲，闲客且闲行。",
        "dynasty": "宋",
        "collection_info": null
    },
    {
        "uuid": "9b91a066c5a87ff9fd5c3480d46c1ee0",
        "title": "早春次韵  其四",
        "author": "李正民",
        "content": "佳人思燕燕，公子眷莺莺。\n酒户如悬磬，诗坛未息兵。\n林花还自发，巢鹊岂无情。\n好泛清溪曲，扁舟尽日行。",
        "dynasty": "宋",
        "collection_info": null
    },
    {
        "uuid": "6b3002ed7b3eb38f3353ba10e98a8e2f",
        "title": "早春次韵  其五",
        "author": "李正民",
        "content": "画梁将宿燕，杨柳欲藏莺。\n贤杰筹前箸，寰区望洗兵。\n悬鹑空自愧，磨楯敢言情。\n闻说山西将，扬威正启行。",
        "dynasty": "宋",
        "collection_info": null
    },
    {
        "uuid": "d924a35467f02da94c93d26d59c895ca",
        "title": "少游",
        "author": "李正民",
        "content": "少游词艺域，文阵欲横行。\n徐庶髙朋友，王家好弟兄。\n鸾龙观笔落，珠玉斗诗成。\n老境犹思旧，忘言看后生。",
        "dynasty": "宋",
        "collection_info": null
    },
    {
        "uuid": "11874dee1577491bd3c8dbd42acccdf1",
        "title": "夜坐",
        "author": "李正民",
        "content": "乡井千余里，江湖一病身。\n新年逢甲子，清夜守庚申。\n冷落炉中火，溟蒙榻上尘。\n永怀愁不寐，惟听漏声频。",
        "dynasty": "宋",
        "collection_info": null
    },
    {
        "uuid": "046fe32477eddbcbe1b2f2a39721bc18",
        "title": "久雨不解次韵  其一",
        "author": "李正民",
        "content": "雪后仍霖雨，闲中积旅愁。\n雷车声忽转，云阵湿难收。\n坐久频摇膝，诗成苦掉头。\n静观身世事，泛泛一虚舟。",
        "dynasty": "宋",
        "collection_info": null
    },
    {
        "uuid": "875abbfcd8def091a7f99db82e2784a1",
        "title": "久雨不解次韵  其二",
        "author": "李正民",
        "content": "易觉东阳瘦，难祛庾信愁。\n雪寒残更积，雨惯落还收。\n妄欲附骥尾，终难料虎头。\n五湖波浪阔，归泛钓鱼舟。",
        "dynasty": "宋",
        "collection_info": null
    },
    {
        "uuid": "58912471c3808705dca2f0675ed52089",
        "title": "久雨不解次韵  其三",
        "author": "李正民",
        "content": "春事寒应晚，旅人闲转愁。\n空阶宵更滴，远霭晓难收。\n嗜好藏龟殻，行年问虎头。\n孙郎多智策，箭重却回舟。",
        "dynasty": "宋",
        "collection_info": null
    },
    {
        "uuid": "b706c98d564322fbb276dce5fc7d758f",
        "title": "久雨不解次韵  其四",
        "author": "李正民",
        "content": "阎闾苦贫病，皂隶亦饥愁。\n入夜声尤急，连山势未收。\n无言闲麈尾，有意念刀头。\n独酌难成醉，空干瑶玉舟。",
        "dynasty": "宋",
        "collection_info": null
    },
    {
        "uuid": "8bb11ec86ffd99adf64102fbcec6a425",
        "title": "建昌寄纸被",
        "author": "李正民",
        "content": "捣楮为衾被，旴江远寄将。\n夜寒如挟纩，晨起讶凝霜。\n雅称维摩室，增辉杜老堂。\n心平可髙卧，蝴蝶梦飞扬。",
        "dynasty": "宋",
        "collection_info": null
    },
    {
        "uuid": "1e3a93ec704a3660968ee1212e22cefa",
        "title": "得平叔信",
        "author": "李正民",
        "content": "越绝覉游久，相思断旅魂。\n漂零鸿雁序，憔悴鹡鸰原。\n解绶辞岩邑，全家寄屿村。\n何时能过我，诗律细重论。",
        "dynasty": "宋",
        "collection_info": null
    },
    {
        "uuid": "e57b68024f603e4c30f9932a5b945b92",
        "title": "杂诗  其一",
        "author": "李正民",
        "content": "海岸收残雨，西风放晚晴。\n霜林红未脱，寒草绿犹生。\n老觉光阴速，闲观世累轻。\n端忧多暇日，憔悴庾兰成。",
        "dynasty": "宋",
        "collection_info": null
    },
    {
        "uuid": "b8c0dac64cf02fa68b112623bc3a482b",
        "title": "杂诗  其二",
        "author": "李正民",
        "content": "乔木丘园古，疏篱舍屋深。\n路随山脚转，岸近海潮侵。\n樵叟欣相遇，禅房许独寻。\n杖藜聊纵步，乘兴欲投簪。",
        "dynasty": "宋",
        "collection_info": null
    },
    {
        "uuid": "93643497020a81a6dd05c76ab6d27b51",
        "title": "杂诗  其三",
        "author": "李正民",
        "content": "衰病惊残岁，生涯类转蓬。\n滔滔懒回首，默默但观空。\n山映归云白，窗留落照红。\n地偏人迹绝，厖卧短篱东。",
        "dynasty": "宋",
        "collection_info": null
    },
    {
        "uuid": "e69b67786a3b7b29af8de473829ea282",
        "title": "杂诗  其四",
        "author": "李正民",
        "content": "放旷人间世，栖迟一草堂。\n神交传远信，渔父许同行。\n黄菊犹霑雨，丹枫未陨霜。\n午余幽梦断，清磬出禅房。",
        "dynasty": "宋",
        "collection_info": null
    },
    {
        "uuid": "19ac1a2edcc6f9fb45c639677556f3c7",
        "title": "杂诗  其五",
        "author": "李正民",
        "content": "岸帻茅檐下，西郊转夕曛。\n暮鵶低接翅，寒鹊闹鸣羣。\n有炭胜东野，无毡类广文。\n虚名三十载，外物漫浮云。",
        "dynasty": "宋",
        "collection_info": null
    },
    {
        "uuid": "fba593023c2200d99a44fa989f6c0d66",
        "title": "杂诗  其六",
        "author": "李正民",
        "content": "野岸营茅屋，修篁出短篱。\n纸窗迎暖日，石砚结冰凘。\n种菊陶元亮，栽松杜拾遗。\n田园已芜没，飘泊竟何之。",
        "dynasty": "宋",
        "collection_info": null
    },
    {
        "uuid": "36d417e286fe61a837c3c98006aebf7a",
        "title": "杂诗  其七",
        "author": "李正民",
        "content": "九醖闻新熟，三杯且自娱。\n已能开杜室，宁復论兵厨。\n浮蚁盈春瓮，流霞注鲁壶。\n醉来聊欲寐，不觉日还晡。",
        "dynasty": "宋",
        "collection_info": null
    },
    {
        "uuid": "c73e5f07dc68194787b5f5c588a7f286",
        "title": "杂诗  其八",
        "author": "李正民",
        "content": "通宵风雨急，瓮牖晓光催。\n冷枕惊残梦，寒炉聚宿灰。\n作文无处卖，觅句有时来。\n疏懒忘巾栉，柴门且未开。",
        "dynasty": "宋",
        "collection_info": null
    },
    {
        "uuid": "a0bfa6d57a1d506d3a2a979fef1e6606",
        "title": "杂诗  其九",
        "author": "李正民",
        "content": "岁晏多风雨，寒云晓更浓。\n晚菘长乍翦，香稻细新舂。\n路远思行客，年荒嘆老农。\n秖园人不到，惟听饭时钟。",
        "dynasty": "宋",
        "collection_info": null
    },
    {
        "uuid": "e7d556fdfda29c60d765585672a86b84",
        "title": "杂诗  其一○",
        "author": "李正民",
        "content": "汲汲谋三径，区区卜一廛。\n艰难归旧隐，荏苒嘆流年。\n欲设维摩榻，重寻子敬毡。\n飘零来海角，华髪已盈颠。",
        "dynasty": "宋",
        "collection_info": null
    },
    {
        "uuid": "427bbbc953f2d11f507e164ddbec1863",
        "title": "杂诗  其一一",
        "author": "李正民",
        "content": "久雨浑无节，重云凝不收。\n朔风吹瓮牖，寒色透貂裘。\n幸不妨农务，何堪助客愁。\n拥炉消短晷，闭户但商讴。",
        "dynasty": "宋",
        "collection_info": null
    },
    {
        "uuid": "f872b28b87aaa13d0707e99c9a4eff74",
        "title": "春雪次韵  其一",
        "author": "李正民",
        "content": "寒风初淅沥，密雪遽霏微。\n冷敌鹅黄酒，轻沾驼褐衣。\n未教新柳展，且伴落梅飞。\n惟有翟廷尉，门前鸟雀稀。",
        "dynasty": "宋",
        "collection_info": null
    },
    {
        "uuid": "356f6cd2d647918b45c9eb29bde99ea5",
        "title": "春雪次韵  其二",
        "author": "李正民",
        "content": "花犹吹六出，气已应三微。\n路破公车履，祥呈光禄衣。\n乍疑鷴失素，稍怪鹭于飞。\n盘瓠空惊走，南方此瑞稀。",
        "dynasty": "宋",
        "collection_info": null
    },
    {
        "uuid": "84234dace912be1260c82672aad70f21",
        "title": "再次春雪韵  其一",
        "author": "李正民",
        "content": "旬浃寒弥急，阳春暖尚微。\n西华愁葛帔，渔父点蓑衣。\n京洛残堪望，龙山度正飞。\n麟经书大雪，此瑞古今稀。",
        "dynasty": "宋",
        "collection_info": null
    },
    {
        "uuid": "95cf9a27fa09c3ef1f13cc6d225474c9",
        "title": "再次春雪韵  其二",
        "author": "李正民",
        "content": "万壑铺平练，千岩锁翠微。\n车能翻缟带，尘不化缁衣。\n撼树桄榔满，张图蛱蝶飞。\n敲门传诗卷，此曲郢中稀。",
        "dynasty": "宋",
        "collection_info": null
    },
    {
        "uuid": "6cbbe1fbbe9294519f13808cc5a28368",
        "title": "挽刘刑部  其一",
        "author": "李正民",
        "content": "西汉于张手，传家旧得名。\n金科惟尚恕，棘寺每持平。\n丹笔流余庆，朱轓蔼政声。\n他年门下客，接武位秋卿。",
        "dynasty": "宋",
        "collection_info": null
    },
    {
        "uuid": "6c879fe9ba94aa6e66bf2d992ee1db05",
        "title": "挽刘刑部  其二",
        "author": "李正民",
        "content": "避地辞髙密，侨居寓武原。\n放怀乐棋酒，余力治田园。\n方茂三松寿，俄成万日墦。\n九原箫鼓咽，难驻已招魂。",
        "dynasty": "宋",
        "collection_info": null
    },
    {
        "uuid": "c68c5b05ecb7c03cec4125b5a0c7dd97",
        "title": "挽曾公衮宝文  其一",
        "author": "李正民",
        "content": "靖国开皇极，先公秉化钧。\n谢庭知有子，孙閤遂延宾。\n烜赫萧周上，苍黄屈贾邻。\n欲明当日事，正论墨犹新。",
        "dynasty": "宋",
        "collection_info": null
    },
    {
        "uuid": "a27703936eb8090350f3bf4dd72fcadb",
        "title": "挽曾公衮宝文  其二",
        "author": "李正民",
        "content": "际会光华旦，传家各有人。\n荣名今已矣，陈迹重悲辛。\n曷报生刍礼，难留玉树春。\n隼旟空望断，清泪落衣巾。",
        "dynasty": "宋",
        "collection_info": null
    },
    {
        "uuid": "4600d0aeebbdd65392169479522499e3",
        "title": "挽沈伯华",
        "author": "李正民",
        "content": "望出东阳裔，蝉联济美材。\n海邦歌政化，泽国早归来。\n甲第朱门掩，佳城白日开。\n松风九原陌，薤露有余哀。",
        "dynasty": "宋",
        "collection_info": null
    },
    {
        "uuid": "9bc89e0897255e97eda2913ed69f691d",
        "title": "挽刘朝请  其一",
        "author": "李正民",
        "content": "世德流芳远，身兼五福全。\n华堂优几杖，蜡屐访林泉。\n白髪光阴永，青云嗣子贤。\n佳城开吉兆，松柏已苍然。",
        "dynasty": "宋",
        "collection_info": null
    },
    {
        "uuid": "3385b28b69256e0539bccb1c3f48911e",
        "title": "挽刘朝请  其二",
        "author": "李正民",
        "content": "眉寿人生贵，题舆善政闻。\n中心如止水，外物等浮云。\n方乐千钟养，俄成万日坟。\n欲知流庆远，霅水自沄沄。",
        "dynasty": "宋",
        "collection_info": null
    },
    {
        "uuid": "7383773a34a09d0bf493e4b27a14fbcf",
        "title": "挽广川先生",
        "author": "李正民",
        "content": "万卷胸中富，千年笔下新。\n广川扬素业，延阁想芳尘。\n晚陟螭坳峻，俄留鳯沼津。\n遗书应满箧，不愧泣麒麟。",
        "dynasty": "宋",
        "collection_info": null
    },
    {
        "uuid": "31af7369a074571fc3ec782e24b48eea",
        "title": "挽钟处士",
        "author": "李正民",
        "content": "日昊身犹健，居闲道更优。\n庭栽兰九畹，户种橘千头。\n惠施曾无倦，阴功祗自修。\n荀裴门户壮，他日振余休。",
        "dynasty": "宋",
        "collection_info": null
    },
    {
        "uuid": "2238dc737740be1831dcf8507c9f0169",
        "title": "挽綦内翰  其一",
        "author": "李正民",
        "content": "扈跸来江表，同时掌掖垣。\n鲸波连画鹢，鹿野对清樽。\n涉世行藏异，论交道义敦。\n遽成生死隔，回首泪潺湲。",
        "dynasty": "宋",
        "collection_info": null
    },
    {
        "uuid": "45ae9d5d2de674e9a161fd513c2fb627",
        "title": "挽綦内翰  其二",
        "author": "李正民",
        "content": "鳌禁凝严地，雍容侍北扉。\n花砖朝直晚，莲烛夜分归。\n玉节恩虽异，金瓯事已非。\n飘零旧僚友，华髪老渔矶。",
        "dynasty": "宋",
        "collection_info": null
    },
    {
        "uuid": "b6b69828c8806185e92a622df21ca97d",
        "title": "挽綦内翰  其三",
        "author": "李正民",
        "content": "东土游观乐，西亭风景悲。\n漫余曾蹑屐，空覆旧传巵。\n髙密山川隔，丹邱草木滋。\n凄凉谢道藴，泣对白纱帷。",
        "dynasty": "宋",
        "collection_info": null
    },
    {
        "uuid": "a0a3f5c95ce29e881bafca55abacec4f",
        "title": "挽鲁奉议  其一",
        "author": "李正民",
        "content": "华胄流芳远，平湖世载昌。\n鲤庭遵善教，龟组贲恩章。\n劳佚身兼适，悲欢念两忘。\n平生修凈业，归路指西方。",
        "dynasty": "宋",
        "collection_info": null
    },
    {
        "uuid": "117ec16787a35b25bccf136619743a49",
        "title": "挽鲁奉议  其二",
        "author": "李正民",
        "content": "盛大身攸致，勤劳力克堪。\n仁心兼五福，庆泽在诸男。\n经罢翻灵运，人知弔老聃。\n百年嗟已矣，终始自无惭。",
        "dynasty": "宋",
        "collection_info": null
    },
    {
        "uuid": "c42b38abca43396ebf65862b440393ca",
        "title": "挽胡茂老枢密  其一",
        "author": "李正民",
        "content": "盛际符千载，中朝第一人。\n鳯池鸣委佩，朱邸奉重轮。\n右府谋猷密，殊邻意气伸。\n佐时遗事业，谁为勒苍珉。",
        "dynasty": "宋",
        "collection_info": null
    },
    {
        "uuid": "a2cdab5faa547b19b85de3b67f98efec",
        "title": "挽胡茂老枢密  其二",
        "author": "李正民",
        "content": "人物熙朝盛，琼林夐出羣。\n髙名题鴈塔，平步上青云。\n未应三壬兆，先修万日坟。\n丹台应有籍，脱屐谢尘氛。",
        "dynasty": "宋",
        "collection_info": null
    },
    {
        "uuid": "9dcee3338897619a4f56498bb8fda279",
        "title": "挽胡茂老枢密  其三",
        "author": "李正民",
        "content": "昔日蓬山会，平居笑语亲。\n薄材陪贾马，髙义继雷陈。\n南国居方卜，东山道益振。\n遽嗟埋玉恨，清泪洒衣巾。",
        "dynasty": "宋",
        "collection_info": null
    },
    {
        "uuid": "48116b2682eea6a7afaaff5e54a1f529",
        "title": "挽董舍人",
        "author": "李正民",
        "content": "华髪年方永，祠廷力未愆。\n谁云牖下死，疑是醉中仙。\n骥子持门户，鱼轩泣几筵。\n浮生真瞬息，谁与问青天。",
        "dynasty": "宋",
        "collection_info": null
    },
    {
        "uuid": "d5993337dc49effeb16bafede1975357",
        "title": "挽齐安郡夫人",
        "author": "李正民",
        "content": "懿范闺房秀，齐姜素望优。\n广川名益盛，内壸德弥修。\n寿量方难老，生涯遽若浮。\n延平双剑逝，遗恨在营丘。",
        "dynasty": "宋",
        "collection_info": null
    },
    {
        "uuid": "694ebc6245b725267f756a6eba7a0e55",
        "title": "元日示邦求",
        "author": "李正民",
        "content": "济时材术本无庸，长大犹存伯业功。\n骐骥已消千里志，鶢鶋聊避广川风。\n论都正恐讥伧父，置酒深惭及寓公。\n早晚共谋归去计，烟波䆉稏五湖东。",
        "dynasty": "宋",
        "collection_info": null
    },
    {
        "uuid": "7cd7512b91f79ccd1ad0a1ff82405365",
        "title": "示艾若讷",
        "author": "李正民",
        "content": "文章自昔为难事，词赋于今岂易工。\n入室升堂方尽善，取青配白漫称雄。\n师资未省逢勍敌，衡鑑应宜探古风。\n顾我平生章句学，强谈文律愧空空。",
        "dynasty": "宋",
        "collection_info": null
    },
    {
        "uuid": "2a6b368b143fc14ebaa7651e407c5c18",
        "title": "寄汪彦章内翰",
        "author": "李正民",
        "content": "文华风采压时流，惠政春温着六州。\n纔向卞山归旧隐，忽寻湘水泛扁舟。\n愚溪胜践今亲见，清境西偏几客游。\n皋壌山林皆可乐，不须重作畔牢愁。",
        "dynasty": "宋",
        "collection_info": null
    },
    {
        "uuid": "9774d17a12d8dd0b2fa4a06286a8a1fc",
        "title": "寄彦章内翰",
        "author": "李正民",
        "content": "翰林名德冠銮坡，暂解尘缨逸兴多。\n敢谓交游同阮谢，不妨诗句敌阴何。\n耳根到处闻犍斗，心地闲来契羯磨。\n此去苕溪三百里，扁舟终拟泛烟波。",
        "dynasty": "宋",
        "collection_info": null
    },
    {
        "uuid": "24e9a3f83822208eaf1c8aee038629f5",
        "title": "访祝舜俞新居",
        "author": "李正民",
        "content": "平湖渺渺浸城阴，窈窕垂杨一径深。\n千万买邻真得计，六年种竹已成林。\n棋枰胜负消长日，琴韵清幽见古心。\n萍泛蓬飞本无繫，新亭何必苦霑襟。",
        "dynasty": "宋",
        "collection_info": null
    },
    {
        "uuid": "87e01b72ea4e7d15b4d1769f636baa92",
        "title": "送尹叔倅濠梁",
        "author": "李正民",
        "content": "淮邦井邑苦萧条，尚可观鱼访古濠。\n志士揽衣辞旧隐，余民拭目看垂櫜。\n清传阖境持杯水，器赏名贤解佩刀。\n无復髙阳旧闾里，为寻故宅薙蓬蒿。",
        "dynasty": "宋",
        "collection_info": null
    },
    {
        "uuid": "e3e0f5e46867f2de89379916faa54aea",
        "title": "赠刘无虞侍郎",
        "author": "李正民",
        "content": "粉户为郎赞冢卿，十年先后典铨衡。\n要津讵可驰髙足，大器于今见晚成。\n相对樽前叹华髪，宁于纸上校虚名。\n万钉宝带知非称，欲买良田待退耕。",
        "dynasty": "宋",
        "collection_info": null
    },
    {
        "uuid": "7ae19b8d93e31816335f5afd74948eb2",
        "title": "闻吕丞相还朝  其一",
        "author": "李正民",
        "content": "粉户为郎两见春，当时曾识济川人。\n留侯再践功名地，白也今为放逐臣。\n自笑鳬鸿飞渤澥，却惭冠剑拂埃尘。\n数奇自是平生事，终始须期入大钧。",
        "dynasty": "宋",
        "collection_info": null
    },
    {
        "uuid": "770bf2244912ec0c7cae18be3e904afb",
        "title": "闻吕丞相还朝  其二",
        "author": "李正民",
        "content": "赤子潢池久弄兵，暂辞台席抗蜺旌。\n屏风隔坐方调燮，棨戟前驱遽远征。\n淮蔡巳瞻裴相节，秦川犹列武侯营。\n策勋未用膺光宠，待復中原致太平。",
        "dynasty": "宋",
        "collection_info": null
    },
    {
        "uuid": "e14e9b9f22bc18a1cdd49d3285a99244",
        "title": "送尹叔之行朝",
        "author": "李正民",
        "content": "三年制锦在江吴，游刃恢恢地有余。\n贾谊已膺前席问，嵇康新有绝交书。\n田间雨过禾收早，庭下风来叶落初。\n此去青云前路穏，未应搔首赋归与。",
        "dynasty": "宋",
        "collection_info": null
    },
    {
        "uuid": "67884bd14e15f830ddbc97be61708484",
        "title": "题海月亭",
        "author": "李正民",
        "content": "新亭注目极无边，脱屣尘寰思杳然。\n万顷秋涛翻浩渺，一轮夜月对虚圆。\n光连银汉疑无地，望断蓬莱别有天。\n赤水枣花君莫问，新诗赓唱似朱絃。",
        "dynasty": "宋",
        "collection_info": null
    },
    {
        "uuid": "0b787a5f7f2c62c20a350cbf3c154129",
        "title": "章季万送示其祖内制次元叔韵诗",
        "author": "李正民",
        "content": "运际熙丰政日新，近臣摛藻掞天门。\n当年翰墨文章妙，晚岁经纶德业尊。\n纪事丰碑推大手，忧民温诏尽嘉言。\n大门接武登鳌禁，犹喜交游到子孙。",
        "dynasty": "宋",
        "collection_info": null
    },
    {
        "uuid": "fdcaa78ea8943ae00cc1038f8393e862",
        "title": "简刘卿任待制",
        "author": "李正民",
        "content": "暑雨霖霪朱夏寒，登门暂着鵔鸃冠。\n管絃岂解陪张禹，葱菜真宜待井丹。\n五技已穷甘退处，一钱不直嘆衰残。\n明朝鼓枻辞公去，却向沧浪把钓竿。",
        "dynasty": "宋",
        "collection_info": null
    },
    {
        "uuid": "be0b6d62820a9b8d17fad4cb368566b6",
        "title": "书事",
        "author": "李正民",
        "content": "懒拙山林合退藏，客情岁晚倍凄凉。\n梅飘苔藓香初歇，雪积檐沟色尚粧。\n旧历细看能几日，新诗屡和断来章。\n何如认取安心法，坐对炉熏一穗长。",
        "dynasty": "宋",
        "collection_info": null
    },
    {
        "uuid": "4e841007b784fa4b992541c40799ea01",
        "title": "示侄淇",
        "author": "李正民",
        "content": "分符江左力难支，窃食琳宫得禄迟。\n淮上故园生杞棘，江边大将列旌旗。\n未知疏傅挥金日，正是公孙脱粟时。\n为报阿咸休怅望，十年穷巷困朝饥。",
        "dynasty": "宋",
        "collection_info": null
    },
    {
        "uuid": "365c189a7220db6e6c81e959fa300439",
        "title": "送刘子材四明幕官",
        "author": "李正民",
        "content": "雉堞连云左海傍，曾攀鲸背到扶桑。\n蒙衝声教通韩国，梵刹光明记育王。\n地接天台仙圣宅，山藏奎画妙圆章。\n时清幕府多余暇，薄采江珧荐豆觞。",
        "dynasty": "宋",
        "collection_info": null
    },
    {
        "uuid": "3f4b8b084e8012166693c866cb04ec11",
        "title": "徐元美甲第新修同诸公赋诗",
        "author": "李正民",
        "content": "大厦沈沈结绮栊，诛茅新就化人宫。\n春台乱落桃花雨，北牖遥披柳叶风。\n遁迹娱游同梓泽，卜居穷僻似萧公。\n人生适意方为乐，何必箪瓢叹屡空。",
        "dynasty": "宋",
        "collection_info": null
    },
    {
        "uuid": "3596a9856c8e86612421f64b99164a77",
        "title": "再赋戏元美",
        "author": "李正民",
        "content": "绵绵千载亢华宗，大栋髙甍闢广宫。\n柳径乍穿迷去路，桃蹊初过面春风。\n闲居不羡潘常侍，投辖当如陈孟公。\n竹外梅花犹可折，莫教碧玉髻鬟空。",
        "dynasty": "宋",
        "collection_info": null
    },
    {
        "uuid": "4dd3d0e1c10f1a0a4eaf3487d0c47e86",
        "title": "秀士诗",
        "author": "李正民",
        "content": "一叶扁舟一席风，梦回已听景阳钟。\n夺袍有意趋文阵，鼓箧无言拙笔锋。\n好把犂锄傍东郭，难陪衿佩集西雝。\n只缘未富三冬学，饮墨何须见愠容。",
        "dynasty": "宋",
        "collection_info": null
    },
    {
        "uuid": "f183867b3f24d55c93b4602345dda5ff",
        "title": "退老堂",
        "author": "李正民",
        "content": "将相勋名纪太常，旌旄聊驻水云乡。\n栽培草木平泉里，放浪琴书绿野堂。\n身健未应亲几杖，公归正欲望轩裳。\n东山谢傅风流在，盛事齐称左海傍。",
        "dynasty": "宋",
        "collection_info": null
    },
    {
        "uuid": "f31e7d6c2e597d1b2990f13b41fff47b",
        "title": "野步",
        "author": "李正民",
        "content": "步屧寻春日正暄，杖藜徐步小桥边。\n身如柳惠人皆识，名比韩康世漫传。\n雪压寒梅枝袅袅，烟笼修竹翠娟娟。\n途穷兴尽空回首，却见招提独岿然。",
        "dynasty": "宋",
        "collection_info": null
    },
    {
        "uuid": "2139c950586e59b03e2e044c88cc8272",
        "title": "食蛤蜊",
        "author": "李正民",
        "content": "泊水沈沙族类丰，外缄顽殻力难攻。\n虽云眉目亏天巧，谁使琼瑶美内充。\n海畔屡曾逢野士，坐间那復识王融。\n一樽风味思倾倒，赖有芳鲜可荐公。",
        "dynasty": "宋",
        "collection_info": null
    },
    {
        "uuid": "70265e6cb82c3b4a74cd2b236c1010e8",
        "title": "次韵邦求少监  其一",
        "author": "李正民",
        "content": "投老穷途乃叫阍，再栖琳馆奉高真。\n自怜奇蹇生华髪，岂有声名继昔人。\n梨枣栽培功未半，林泉卜筑兴方新。\n看公穏步星辰去，何必乘槎更问津。",
        "dynasty": "宋",
        "collection_info": null
    },
    {
        "uuid": "5ff6679b55c2726af1460302fa21217a",
        "title": "次韵邦求少监  其二",
        "author": "李正民",
        "content": "历落嵚崎寓海滨，放怀林壑任吾真。\n恩垂雨露沾枯枿，义重金兰有故人。\n玉笋班联年尚少，筠筒诗律意尤新。\n三阳交泰逢亨运，策足须登要路津。",
        "dynasty": "宋",
        "collection_info": null
    },
    {
        "uuid": "39fcbbe73e2c2aa9c691586ee5a0e264",
        "title": "和元叔冬至大风",
        "author": "李正民",
        "content": "风掀篱落尽欹倾，夜半铜壶冻已生。\n塞鴈衝寒云路杳，林乌啼晓梦魂惊。\n贫探龙颔嗟无策，愁望鸰原祗搅情。\n拟学髙斋枯淡叟，不妨姓字且双行。",
        "dynasty": "宋",
        "collection_info": null
    },
    {
        "uuid": "e7b584cef21409ecea50a9e11adcb19d",
        "title": "海邑少交游相见者以为言故作此诗",
        "author": "李正民",
        "content": "结友观光少壮年，一时英俊与周旋。\n曳裾璧水三千士，接武瀛洲十八贤。\n夜对短檠愁不寐，朝飡苜蓿叹无钱。\n如今只欲藏形影，槁木寒灰学坐禅。",
        "dynasty": "宋",
        "collection_info": null
    },
    {
        "uuid": "53bcd9be6ac752674de0102023b3f523",
        "title": "寄霅上故人",
        "author": "李正民",
        "content": "交流苕霅转城闉，尚想汀洲咏白苹。\n择胜已居莲社界，归耕恰及杏花春。\n雕胡映盌抄云子，鲙缕堆盘破玉鳞。\n鲑菜腥咸何足道，未应回首海之滨。",
        "dynasty": "宋",
        "collection_info": null
    },
    {
        "uuid": "cdb2850a43aa53d65e0d20d1272de6c9",
        "title": "挽陈志行寺正",
        "author": "李正民",
        "content": "昔日陵阳接俊游，松萝崇好重绸缪。\n青衿共处披黄卷，黑髪相看到白头。\n苕水卜邻方有志，青山埋玉竟难留。\n飘零更觉亲朋少，东望新阡涕泪流。",
        "dynasty": "宋",
        "collection_info": null
    },
    {
        "uuid": "75cabd1f568ee022a221900bc01f4a9b",
        "title": "简邦求宗博",
        "author": "李正民",
        "content": "荆州清德畏人知，况值中原战鼓鼙。\n公自南来无薏苡，我从东渡乏朱提。\n珍台鹤禄惭非称，别乘瓜期奈久稽。\n明日重阳菊花好，且拚痛饮醉如泥。",
        "dynasty": "宋",
        "collection_info": null
    },
    {
        "uuid": "8b9e1ccee905476e32756666a1ac6c68",
        "title": "寄艾若讷",
        "author": "李正民",
        "content": "宅相凋零久不振，喜君文采日清新。\n弹琴密令能官业，献颂王褒迈等伦。\n岂有青松蟠涧谷，待看騄骥绝风尘。\n诸儒方讲升平事，策足须登要路津。",
        "dynasty": "宋",
        "collection_info": null
    },
    {
        "uuid": "5ad37bae226e823a2e6256b08444d977",
        "title": "寄闻人茂德  其一",
        "author": "李正民",
        "content": "诗人比兴隐而彰，三百余篇妙义藏。\n已识鸱鸮为巧妇，仍知杕杜是甘棠。\n书生未省离城阙，物理何从见否臧。\n闭户先生学不厌，更同许郭辨毫芒。",
        "dynasty": "宋",
        "collection_info": null
    },
    {
        "uuid": "c018140ad47da7392e07eaf3b8eda265",
        "title": "寄闻人茂德  其二",
        "author": "李正民",
        "content": "未捐辛苦读书灯，老矣犹怀伯业能。\n齐国吹竽吾独否，荆山泣玉恨难胜。\n满籝自足传儿子，堆案何劳谢友朋。\n已注虫鱼穷窈眇，却游溟海看鵾鹏。",
        "dynasty": "宋",
        "collection_info": null
    },
    {
        "uuid": "461ccbd0426a31a72052851170173e58",
        "title": "寄元叔",
        "author": "李正民",
        "content": "涉世崎岖三十年，栖迟琳馆祝尧天。\n桔橰不用身谋拙，梨枣先栽气守全。\n何幸童乌新忝命，应容老鹤渐归田。\n嚢金未足营三径，搔首东风一慨然。",
        "dynasty": "宋",
        "collection_info": null
    },
    {
        "uuid": "92d5e4f5588596eec7d808d9f9d03673",
        "title": "寄李成德舍人",
        "author": "李正民",
        "content": "蓬瀛当日接英游，俛仰星霜十见秋。\n红药青苔叨并命，西山南浦动离愁。\n宁论圆观情犹在，且喜维摩病少休。\n欲就书堂访髙隐，便疑猿鹤不相留。",
        "dynasty": "宋",
        "collection_info": null
    },
    {
        "uuid": "1a622f13e20c9147356ec6b774f27511",
        "title": "买舟之苕溪",
        "author": "李正民",
        "content": "二年宴坐縠溪滨，廷尉门前鸟雀驯。\n问舍求田将欲老，畜鸡种黍孰为隣。\n曾遭太仆兴谗口，粗胜漳江抱病身。\n暂泛扁舟苕霅去，鳜鲈聊醉五湖春。",
        "dynasty": "宋",
        "collection_info": null
    },
    {
        "uuid": "4cd3c1b230b03438e72be73f85d988d2",
        "title": "自苕溪回棹",
        "author": "李正民",
        "content": "扁舟东下霅溪滨，拟伴渔翁整钓缗。\n黄纸红旗惭许国，落花流水送残春。\n拏舟处处争行乐，修禊年年要及辰。\n怅望故园桃李月，东风吹泪漫霑巾。",
        "dynasty": "宋",
        "collection_info": null
    },
    {
        "uuid": "70929bea0827b3d743759f5294d4edf4",
        "title": "颐庆堂为徐氏赋",
        "author": "李正民",
        "content": "朱方玉几邈千龄，落落云孙尚典刑。\n跂翼翚飞新栋宇，笔精墨妙旧丹青。\n十旬醸酒宜为颂，七水煎茶必有经。\n积善故知颐庆远，诜诜兰玉长阶庭。",
        "dynasty": "宋",
        "collection_info": null
    },
    {
        "uuid": "25674d6d08c2dc3cb32c118e2e415ff2",
        "title": "哭友人诗  其一",
        "author": "李正民",
        "content": "流落生涯集百忧，十年抱病甬东州。\n忽惊白璧埋黄壤，漫说朱衣驾赤虬。\n髙论难投众人耳，壮心空逐逝川流。\n死生暌隔伤千里，泪洒丛兰泣素秋。",
        "dynasty": "宋",
        "collection_info": null
    }
]