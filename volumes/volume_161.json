[
    {
        "uuid": "7b2f620b9c0a6ebfd020aa539da93cb7",
        "title": "次刘秀野蔬食十三诗韵 豆腐",
        "author": "朱熹",
        "content": "种豆豆苗稀，力竭心已腐。\n早知淮王术，安坐获泉布。",
        "dynasty": "宋",
        "collection_info": null
    },
    {
        "uuid": "151802bd540d100d47201b365f9cfb00",
        "title": "次刘秀野蔬食十三诗韵 白蕈",
        "author": "朱熹",
        "content": "闻说阆风苑，琼田产玉芝。\n不收云表露，烹瀹讵相宜。",
        "dynasty": "宋",
        "collection_info": null
    },
    {
        "uuid": "bfe5591f52cd1e68cb1b6f9f0acfa466",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 秀野",
        "author": "朱熹",
        "content": "为怜蘅芷满芳洲，特地临江赋远游。\n十亩何妨自春色，万缘从此付东流。\n静看朝市真儿戏，须信田园是老谋。\n出处知公有余裕，未应辛苦谢灵丘。",
        "dynasty": "宋",
        "collection_info": null
    },
    {
        "uuid": "548a5788f451cc9b92a0e2f53aa28a88",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 积芳圃",
        "author": "朱熹",
        "content": "乐事从兹不易涯，朱门还似野人家。\n行看靓艷须携酒，坐对清阴只煮茶。\n晓起苍凉承坠露，晚来光景乱蒸霞。\n平生结习今余几，试数毗那襋上花。",
        "dynasty": "宋",
        "collection_info": null
    },
    {
        "uuid": "cca3d194b682f9372a5e73687b77d420",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 家山堂",
        "author": "朱熹",
        "content": "负米归来手自舂，岂知门外有晴峰。\n羡公竟日尘氛远，拄颊看山幽兴浓。\n心镜悬知不同调，诗坛那敢少争锋。\n空余远岳寻师意，箇裏何妨为指踪。",
        "dynasty": "宋",
        "collection_info": null
    },
    {
        "uuid": "3cf6b83d7587215d1badc0a5cff70c96",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 拙政堂",
        "author": "朱熹",
        "content": "骥足宁同曳尾龟，青山终是费心期。\n陶公归去有余乐，潘令闲居不足追。\n自笑十连非所慕，未应三径苦无资。\n明朝谩拥朱轮去，猿鹤咨嗟政尔为。",
        "dynasty": "宋",
        "collection_info": null
    },
    {
        "uuid": "60fce1795a438bd63795df56c64e8ced",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 香界",
        "author": "朱熹",
        "content": "幽兴年来莫与同，滋兰聊欲泛光风。\n真成佛国香云界，不数淮山桂树丛。\n花气无边曛欲醉，灵氛一点静还通。\n何须楚客纫秋佩，坐卧经行住此中。",
        "dynasty": "宋",
        "collection_info": null
    },
    {
        "uuid": "5b0f6d91dc53b8f78e97b86c5c38b453",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 春谷",
        "author": "朱熹",
        "content": "武夷高处是蓬莱，采得灵根手自栽。\n地僻芳菲镇长在，谷寒蜂蝶未全来。\n红裳似欲留人醉，锦障何妨为客开。\n饮罢醒心何处所，远山重迭翠成堆。",
        "dynasty": "宋",
        "collection_info": null
    },
    {
        "uuid": "1f66fa7c29ad8d2b26991222070a1632",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 舫斋",
        "author": "朱熹",
        "content": "扁舟容与小房栊，摇扬帘旌蜀锦红。\n两岸蒹葭秋色裏，一川烟浪夕阳中。\n不愁滟滪双蓬鬓，未怯江湖万里风。\n筑室水中聊尔尔，何须极浦望朱宫。",
        "dynasty": "宋",
        "collection_info": null
    },
    {
        "uuid": "85669f26c40e143474295f76084d103c",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 药圃",
        "author": "朱熹",
        "content": "种药春畦有近功，不辞耘耔谩劳躬。\n渐看杞菊充庖下，即见芝英入笼中。\n病去自知非往日，身轻何必御泠风。\n出门会有儿童笑，不是当年植杖翁。",
        "dynasty": "宋",
        "collection_info": null
    },
    {
        "uuid": "64acb5f7efca817980b0f8ea84f5d0c2",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 山人方丈",
        "author": "朱熹",
        "content": "方丈翛然屋数椽，槛前流水自清涟。\n蒲团竹几通宵坐，扫地焚香白昼眠。\n地窄不容挥麈客，室空那有散花天。\n箇中有句无人荐，不是诸方五味禅。",
        "dynasty": "宋",
        "collection_info": null
    },
    {
        "uuid": "5d01a1667f12ccee06192c03b8ef1298",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 龟峰楼",
        "author": "朱熹",
        "content": "杨柳东边桂树西，小楼晴眺极霏微。\n山川政尔供凝目，尘土何妨略振衣。\n俯瞰桑田悲物化，闲披蘂笈洞玄机。\n却疑栏外连穹石，似厌支床去不归。",
        "dynasty": "宋",
        "collection_info": null
    },
    {
        "uuid": "d8b442430c45004edd90e3702cf7604b",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 月波台",
        "author": "朱熹",
        "content": "潺潺流水注回塘，中作平台受晚凉。\n四面不通车马迹，一尊聊饮芰荷香。\n韩公无復吟花岛，楚客何劳赋药房。\n少待须臾更清绝，月华零露洗匡床。",
        "dynasty": "宋",
        "collection_info": null
    },
    {
        "uuid": "3e37a6705420264959d7c6f592293fe5",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 挽蔬园",
        "author": "朱熹",
        "content": "未觉闲来岁月频，荷鉏方喜土膏匀。\n连畦已放瑶簪露，覆地行看玉本新。\n小摘登盘先饷客，晚炊当肉更宜人。\n却怜寂寞公仪子，拔尽园蔬不叹贫。",
        "dynasty": "宋",
        "collection_info": null
    },
    {
        "uuid": "bef0170d7ec3a96e269ddffe72bee8f3",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 秋香径",
        "author": "朱熹",
        "content": "门外黄尘没九逵，坊中丛桂长樛枝。\n三秋冷蕊从开落，终岁清阴不改移。\n幽径祇愁空翠滴，浓香一任晚风吹。\n攀援却恨王孙远，惆怅千林□□时。",
        "dynasty": "宋",
        "collection_info": null
    },
    {
        "uuid": "cebb7714fc6236ffe75a3e5e1284b71a",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 曲池轩",
        "author": "朱熹",
        "content": "去年种竹长新篁，今岁穿渠过野塘。\n自喜轩窗无俗韵，亦知草木有真香。\n林间急雨生秋思，水面微风度晚凉。\n却厌端居苦无事，凭栏闲理钓丝长。",
        "dynasty": "宋",
        "collection_info": null
    },
    {
        "uuid": "e2b18a3c3b58b58ad2d04912cb3e6002",
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 前村□",
        "author": "朱熹",
        "content": "玉立寒烟寂寞滨，仙姿潇洒凈无尘。\n千林摇落今如许，一树横斜独可人。\n真与雪霜娱晚景，任从桃柳殿残春。\n绿阴青子明年事，众口惊嗟鼎味新。",
        "dynasty": "宋",
        "collection_info": null
    },
    {
        "uuid": "c63f84f7c570c1a43d055b302d8f8157",
        "title": "秀野刘丈寄示南昌诸诗和此两篇  其一",
        "author": "朱熹",
        "content": "滕王阁下水初生，闻道登临復快晴。\n帝子讵知陈迹在，长江肯趁曲池平。\n山楹雨罢珠帘捲，檐铎风惊玉佩鸣。\n满眼悲凉今古恨，人生辛苦竟何成。",
        "dynasty": "宋",
        "collection_info": null
    },
    {
        "uuid": "8bec59ca36a453f0e8c7a8013b3d7858",
        "title": "秀野刘丈寄示南昌诸诗和此两篇  其二",
        "author": "朱熹",
        "content": "知向潮边弄碧漪，栏干三抚漾晴辉。\n流传妙语惊离阔，想像清游欲奋飞。\n公去不应停驿骑，我来直欲挂朝衣。\n南州高士何由见，且看新荷出水稀。",
        "dynasty": "宋",
        "collection_info": null
    },
    {
        "uuid": "5de0921deaf2f4107672d8962b1b7199",
        "title": "次秀野韵五首  其一",
        "author": "朱熹",
        "content": "史君帘阁对修筠，起看名园雨后春。\n便赋新诗留野客，更倾芳酒酹花神。\n未酬管乐平生志，且作羲黄向上人。\n祇恐功名相迫逐，不容老子卧漳滨。",
        "dynasty": "宋",
        "collection_info": null
    },
    {
        "uuid": "bfb331308d34783be254dc20a693f854",
        "title": "次秀野韵五首  其二",
        "author": "朱熹",
        "content": "满园红紫已争新，百啭幽禽亦唤人。\n蜡屐未妨泥步稳，珍丛终恨雨来频。\n卧看晓色忻初霁，起约良游醉好春。\n却笑当年金谷燕，相随仆仆望车尘。",
        "dynasty": "宋",
        "collection_info": null
    },
    {
        "uuid": "24c703b2b583d326e271d8237d900307",
        "title": "次秀野韵五首  其三",
        "author": "朱熹",
        "content": "惆怅春余几日光，从今风雨莫颠狂。\n急呼我辈穿花去，未觉诗情与道妨。\n萝带不须吟杜若，角弓聊復赋甘棠。\n淋浪坐客休辞醉，饮罢晞身向九阳。",
        "dynasty": "宋",
        "collection_info": null
    },
    {
        "uuid": "f9347b15954a873e51daebe2b765983c",
        "title": "次秀野韵五首  其四",
        "author": "朱熹",
        "content": "知君久矣厌喧卑，造物尊前唤小儿。\n一釂未应峨侧弁，十分聊尔快翻巵。\n治中寂寂凝尘日，令尹忧劳退食时。\n正好相寻发孤笑，莫教牢落负心期。",
        "dynasty": "宋",
        "collection_info": null
    },
    {
        "uuid": "53497642c0c1210fda4826ddc5651a92",
        "title": "次秀野韵五首  其五",
        "author": "朱熹",
        "content": "当年共剪北山莱，修竹成阴手自栽。\n书卷莫教春色老，柴荆肯为俗人开。\n公能顾我传新句，我欲留公拨旧醅。\n怅望南园芳树底，明年应放小车来。",
        "dynasty": "宋",
        "collection_info": null
    },
    {
        "uuid": "932639834c6cfac30e12b1937b1159c7",
        "title": "留秀野刘丈二首  其一",
        "author": "朱熹",
        "content": "好雨当春过一犁，我公远忆故园西。\n孤篷稳转清滩急，十里行穿绿树齐。\n路熟已欣经雾市，身轻未怕蹑云梯。\n诸孙剩欲留公住，细和新诗丐指迷。",
        "dynasty": "宋",
        "collection_info": null
    },
    {
        "uuid": "0b6024576cfdaaaa1951a031220d902d",
        "title": "留秀野刘丈二首  其二",
        "author": "朱熹",
        "content": "一去屏山今几春，归来三径但荒榛。\n剪除便觉风烟好，徙倚还惊物色新。\n楼外千林遮去路，阶前一水恋行尘。\n劝君更作留连计，同社追游苦未频。",
        "dynasty": "宋",
        "collection_info": null
    },
    {
        "uuid": "48fffcf8cfef92751e805313afc0a0ed",
        "title": "次秀野沧波馆刈麦二诗  其一",
        "author": "朱熹",
        "content": "传闻泛宅贺新成，破月衝烟取次撑。\n鹢首斜飞寒浪急，篷窗侧转好山横。\n知公兴有江湖迥，顾我诗无玉雪清。\n欲跨船舷还未敢，几时得伴镜中行。",
        "dynasty": "宋",
        "collection_info": null
    },
    {
        "uuid": "c7c11af98d60d66dc6cd9765b9393923",
        "title": "次秀野沧波馆刈麦二诗  其二",
        "author": "朱熹",
        "content": "贻牟夙昔但声歌，今见郊园乐事多。\n且喜瓯窭符善祷，未须芦菔颦妖娥。\n霞觞政自夸真一，香钵何烦问毕罗。\n我欲卖刀来学稼，不知还许受廛么。",
        "dynasty": "宋",
        "collection_info": null
    },
    {
        "uuid": "78ac55e5c70c96d65626fd1193cdcc57",
        "title": "次秀野躬耕桑陌旧园之韵二首  其一",
        "author": "朱熹",
        "content": "郊园旱久只多蹊，昨夜欣沾雨一犁。\n已办青鞋随老圃，便驱黄犊过深溪。\n农谈剩喜乡隣近，馌具仍教妇子携。\n指点竹寒沙碧处，不知何似锦城西。",
        "dynasty": "宋",
        "collection_info": null
    },
    {
        "uuid": "f5b23fa69db7e44091ac53d84c14db38",
        "title": "次秀野躬耕桑陌旧园之韵二首  其二",
        "author": "朱熹",
        "content": "丈人高致邈难干，云梦何如胸次宽。\n老去未妨诗律在，人来只怕酒杯干。\n故开麦陇供家酿，更有兰章付客看。\n下走才悭惭嘱和，愿公物色稍留残。",
        "dynasty": "宋",
        "collection_info": null
    },
    {
        "uuid": "53d6cfbc257a7f484bb4bea849904dd0",
        "title": "又和秀野二首  其一",
        "author": "朱熹",
        "content": "愁阴一夜转和风，晓看花枝露彩浓。\n觅句休教长闭户，出门聊得试扶筇。\n物华始信如诗好，春色方知似酒浓。\n多谢隣翁笑相迓，为言晴暖更过从。",
        "dynasty": "宋",
        "collection_info": null
    },
    {
        "uuid": "913995f01d21989a5822ca5a83cd4002",
        "title": "又和秀野二首  其二",
        "author": "朱熹",
        "content": "江皋晴日丽芳华，翠竹踈踈映白沙。\n路转忽逢沽酒客，眼明惟见满园花。\n望中景助诗人趣，物外春归释子家。\n向晚却寻芳草径，夕阳流水遶村斜。",
        "dynasty": "宋",
        "collection_info": null
    },
    {
        "uuid": "41685b72a4a7c91d4a77a1ecd38af304",
        "title": "次秀野咏雪韵三首  其一",
        "author": "朱熹",
        "content": "闭门高卧客来稀，起看天花满院飞。\n地迥杉篁增胜概，庭虚鸟雀噪空饥。\n酒肠冻涩成新恨，病骨侵凌减旧肥。\n頼有袁生清兴在，忍寒应未泣牛衣。",
        "dynasty": "宋",
        "collection_info": null
    },
    {
        "uuid": "9eacb9d82de45a04d3ecd436cd819e71",
        "title": "次秀野咏雪韵三首  其二",
        "author": "朱熹",
        "content": "一夜同云匝四山，晓来千里共漫漫。\n不应琪树犹含冻，翻笑杨花许耐寒。\n乘兴正须披鹤氅，瀹甘犹喜破龙团。\n无端酒思催吟笔，却恐长鲸吸海干。",
        "dynasty": "宋",
        "collection_info": null
    },
    {
        "uuid": "237a4aa21ee86f9d78203b97b23ef850",
        "title": "次秀野咏雪韵三首  其三",
        "author": "朱熹",
        "content": "开门惊怪雪交加，乱落横飞讵有涯。\n密竹不妨呈劲节，早梅何处觅残花。\n山阴客子须乘兴，洛下先生想卧家。\n病废杯觞寒至骨，哦诗无復更豪夸。",
        "dynasty": "宋",
        "collection_info": null
    },
    {
        "uuid": "bd61eebf8a672f5270879bff4f7590ac",
        "title": "次韵雪后书事二首  其一",
        "author": "朱熹",
        "content": "晴烟袅袅弄晨炊，雪屋流澌未觉迟。\n拟挈冻醪追胜践，聊穿蜡屐过踈篱。\n扫开折竹仍三径，认得残梅祇数枝。\n不耐岁寒心事苦，滔滔欲说定从谁。",
        "dynasty": "宋",
        "collection_info": null
    },
    {
        "uuid": "9028c2fbd93064639b55f93411622bb4",
        "title": "次韵雪后书事二首  其二",
        "author": "朱熹",
        "content": "未觉春光到柳条，谁教飞絮倚风摇。\n眼惊银色迷千界，梦断彤庭散百寮。\n梅坞任从长笛弄，竹窗闲把短檠挑。\n何人剥啄传清唱，更喜残年乐事饶。",
        "dynasty": "宋",
        "collection_info": null
    },
    {
        "uuid": "85954f7243555df64dc31635ba1869ee",
        "title": "次韵秀野早梅",
        "author": "朱熹",
        "content": "可爱红芳爱素芳，多情珍重老刘郎。\n踈英的皪尊中影，微月黄昏句裏香。\n胸次自怜真玉雪，人间何处有冰霜。\n巡檐说尽心期事，肯醉佳人锦瑟傍。",
        "dynasty": "宋",
        "collection_info": null
    },
    {
        "uuid": "0d246b5073e840d57608b3a940613bb9",
        "title": "次秀野极目亭韵  其一",
        "author": "朱熹",
        "content": "偶向新亭一破颜，高情直寄有无间。\n地偏已隔东西路，天阔长围远近山。\n浩荡只愁春雾合，轮囷却喜暮云还。\n不堪景物撩人甚，倒尽诗囊未许悭。",
        "dynasty": "宋",
        "collection_info": null
    },
    {
        "uuid": "0a67b1f918d89ee97af4ece4a2044822",
        "title": "次秀野极目亭韵  其二",
        "author": "朱熹",
        "content": "坐看山花落幔颜，不知身在翠云间。\n食寒到处雨復雨，客裏归来山又山。\n□□孤灯闲□□，无心栖鸟暮忘还。\n世情分逐流年去，只有诗情老更悭。",
        "dynasty": "宋",
        "collection_info": null
    },
    {
        "uuid": "f054d8ace379c944c6bd41b655c87511",
        "title": "次秀野春晴山行纪物之句",
        "author": "朱熹",
        "content": "祇凭诗律作生涯，到处山林总是家。\n便与清尊卧芳草，不妨皂盖拂残花。\n侧闻温诏询耆艾，好趁春风入殿衙。\n回首能忘旧猿鹤，一篇聊尔记年华。",
        "dynasty": "宋",
        "collection_info": null
    },
    {
        "uuid": "81e799922e4c17b6c8f9ef390b02a118",
        "title": "再用韵题翠壁",
        "author": "朱熹",
        "content": "孤亭一目尽天涯，俯瞰烟村八九家。\n翠壁何年悬布水，绿阴经雨堕危花。\n杖藜徙倚凝春望，觅句淹留到晚衙。\n珍重诗翁莫相恼，枯肠搅断鬓丝华。",
        "dynasty": "宋",
        "collection_info": null
    },
    {
        "uuid": "bbc136f2898b9784d4ff57511521bfc6",
        "title": "次亭字韵诗呈秀野丈兼简王宰三首  其一",
        "author": "朱熹",
        "content": "不驾朝车叩九扃，独携灵寿向新亭。\n人言洞裏春长在，自庆樽前老復丁。\n鱼乐波闲诗欲就，鸿冥天阔酒初醒。\n晚来却向南堂坐，珍重家山数点青。",
        "dynasty": "宋",
        "collection_info": null
    },
    {
        "uuid": "f28062d967798fe14517e2226b2e2f50",
        "title": "次亭字韵诗呈秀野丈兼简王宰三首  其二",
        "author": "朱熹",
        "content": "吏散庭空昼掩扃，行春只到柳边亭。\n唱酬共喜摛鸿藻，来往何劳笑白丁。\n一笑歌呼从自醉，几年燠暍为谁醒。\n定知细札褒扬后，名入麟台汗简青。",
        "dynasty": "宋",
        "collection_info": null
    },
    {
        "uuid": "32727330f38463860d56fa4b3d62e301",
        "title": "次亭字韵诗呈秀野丈兼简王宰三首  其三",
        "author": "朱熹",
        "content": "几年寂寞掩柴扃，抱膝长吟竹下亭。\n不向参同论纳甲，且将耘耔付添丁。\n思玄赋罢惊遥举，止酒诗成恨独醒。\n却笑春风两蓬鬓，飘萧无復旧时青。",
        "dynasty": "宋",
        "collection_info": null
    },
    {
        "uuid": "9f57afb07232e66e7af5cad14bd187ba",
        "title": "次山行佳句呈秀野丈三首  其一",
        "author": "朱熹",
        "content": "几日春阴锁翠岩，忽惊飞盖度晴岚。\n身轻似起烟霞痼，意适宁论禄位贪。\n句法旧超常语六，年华今富达尊三。\n从容笑语无余事，兴在南山更向南。",
        "dynasty": "宋",
        "collection_info": null
    },
    {
        "uuid": "77a0581a0ff537a8ec8fcfb8ba064cab",
        "title": "次山行佳句呈秀野丈三首  其二",
        "author": "朱熹",
        "content": "几杖归来觅故岩，眼中犹记旧烟岚。\n诗情自昔元无敌，世味而今更不贪。\n默数流年欣望八，闲寻隠诀话存三。\n小生自愧衰颓早，箇裏凭公为指南。",
        "dynasty": "宋",
        "collection_info": null
    },
    {
        "uuid": "963f9e394956c4d4064abc79f6465222",
        "title": "次山行佳句呈秀野丈三首  其三",
        "author": "朱熹",
        "content": "曈曈朝日出高岩，簌簌征衣曳晓岚。\n□□向来孤旧意，林泉老去觉真贪。\n凄凉烟火一百五，零落交游十二三。\n叹□□□□世事，卧吹横笛过溪南。",
        "dynasty": "宋",
        "collection_info": null
    },
    {
        "uuid": "a14d92b88bd2df44899f325e5bf40050",
        "title": "次秀野泛沧波馆至赤石观刈早稻韵",
        "author": "朱熹",
        "content": "绿云黄半武夷乡，碧水萦纡一带长。\n闻道放船飞皂盖，定知行酒载红裳。\n棹讴如贺丰年信，乐饮闲酬此日凉。\n禾忝谁言不阳艳，晚炊流咏有余香。",
        "dynasty": "宋",
        "collection_info": null
    },
    {
        "uuid": "ec3cda215e90b1f4eec6f82018f6893a",
        "title": "次秀野韵题卧云庵",
        "author": "朱熹",
        "content": "君家丘壑本圆成，何意寻荒入翠屏。\n为爱晴云荐孤枕，故将闲日付新亭。\n梦魂寂寂衣裳冷，心事悠悠简策青。\n更把枯桐写奇趣，鵾絃寒夜独泠泠。",
        "dynasty": "宋",
        "collection_info": null
    },
    {
        "uuid": "f070c412499f72a52e798a66f0119235",
        "title": "奉和秀野见留之句",
        "author": "朱熹",
        "content": "闲卧秋山尘事稀，西风催唤出岩扉。\n来看甲第清泉好，更喜仙翁丹颊肥。\n扪虱坐谈端未厌，连环入梦却思归。\n明朝振策千峯顶，满袖琼琚背夕晖。",
        "dynasty": "宋",
        "collection_info": null
    },
    {
        "uuid": "0eaf21c2ba5676928251c84b66236845",
        "title": "次秀野种粟韵",
        "author": "朱熹",
        "content": "阿香一笑走丰隆，雨遍平畴万顷中。\n旧喜樊迟知学圃，今看许子快论功。\n遥怜鬰鬰翻秋陇，预想垂垂弄晚风。\n珍重诗翁且彊健，东阡南陌兴无穷。",
        "dynasty": "宋",
        "collection_info": null
    },
    {
        "uuid": "48b5d6527ede206785644c9c3787f502",
        "title": "和秀野蕲簟之句",
        "author": "朱熹",
        "content": "史君两鬓尚青青，学道仍抛后院笙。\n溽暑快眠知簟好，晚凉徐觉喜诗成。\n人从蕲水当年寄，诗比韩公此日清。\n坐对更深谁是伴，唯应阙月共长庚。",
        "dynasty": "宋",
        "collection_info": null
    },
    {
        "uuid": "112b565dbc16dba4f0efee068ca67a81",
        "title": "次韵寄题芙蕖馆三首  其一",
        "author": "朱熹",
        "content": "乱山丛裏有江乡，华馆清波引兴长。\n正喜白鸥轻易狎，忽惊红妓俨分行。\n临流更好挥椽笔，俯槛何妨接羽觞。\n共说仙翁闲日月，不因春草梦池塘。",
        "dynasty": "宋",
        "collection_info": null
    },
    {
        "uuid": "37a6f5120363f32d57bf0ad0d2dfbbb3",
        "title": "次韵寄题芙蕖馆三首  其二",
        "author": "朱熹",
        "content": "幻成飞阁笑谈余，便有新荷水面铺。\n指点清波浮菡萏，惊呼红影碎陬隅。\n且将伴侣同杯酒，不用君王予镜湖。\n多少故交台阁上，问渠落拓更能无。",
        "dynasty": "宋",
        "collection_info": null
    },
    {
        "uuid": "9d588e3bf749421a92d7673b81ef2b58",
        "title": "次韵寄题芙蕖馆三首  其三",
        "author": "朱熹",
        "content": "不须艇子棹歌来，且看芙蓉面面开。\n卷裏有诗都锦绣，席间无地可尘埃。\n风清月白琴三弄，绿暗红深酒一杯。\n明日仲宣楼上去，越吟应是首频回。",
        "dynasty": "宋",
        "collection_info": null
    },
    {
        "uuid": "80ef3c1a1f90769e2858e95055c0c254",
        "title": "次韵雪后书事二首  其一",
        "author": "朱熹",
        "content": "惆怅江头几树梅，杖藜行遶去还来。\n前时雪压无寻处，昨夜月明依旧开。\n折寄遥怜人似玉，相思应恨劫成灰。\n沈吟日落寒鸦起，却望柴荆独自回。",
        "dynasty": "宋",
        "collection_info": null
    },
    {
        "uuid": "0fafafa02b88349bca5945a2ecf592de",
        "title": "次韵雪后书事二首  其二",
        "author": "朱熹",
        "content": "满山残雪对虚堂，想似当年辋口庄。\n门掩不须垂铁锁，客来聊復共藜床。\n故人闻道歌围暖，妙语空传醉墨香。\n莫为姬姜厌憔悴，论文把酒话偏长。",
        "dynasty": "宋",
        "collection_info": null
    },
    {
        "uuid": "0f37dfaed32a6d93091989f801b04ba8",
        "title": "和秀野韵二首  其一",
        "author": "朱熹",
        "content": "闻道无余事，翛然百虑空。\n何心分彼我，无地着穷通。\n昨日青衿子，明朝白髮翁。\n天机元自尔，不是故匆匆。",
        "dynasty": "宋",
        "collection_info": null
    },
    {
        "uuid": "b43c8cec51aeb92b95ef6cfdda58a3c3",
        "title": "和秀野韵二首  其二",
        "author": "朱熹",
        "content": "久矣安岑寂，山栖恨不深。\n谩将门自掩，那有客相寻。\n炙背迎朝景，加趺度夕阴。\n感君传秀句，把卷独呻吟。",
        "dynasty": "宋",
        "collection_info": null
    },
    {
        "uuid": "98100fe86287e2117e6fe0b79bdaaa6d",
        "title": "次秀野暑中二首  其一",
        "author": "朱熹",
        "content": "剧暑悲难度，清秋喜却回。\n病随庚伏尽，尊向晚凉开。\n临水看云去，鈎帘待月来。\n胜游惊昨梦，曾上鬰萧台。",
        "dynasty": "宋",
        "collection_info": null
    },
    {
        "uuid": "7db5b7f59aeb0c0c09fde6d07f6ec3bb",
        "title": "次秀野暑中二首  其二",
        "author": "朱熹",
        "content": "绝境人难到，唯堪乐此身。\n泉吟青玉峡，风度白纶巾。\n独往宁无意，长闲未有因。\n云山天赐履，吾道岂全贫。",
        "dynasty": "宋",
        "collection_info": null
    },
    {
        "uuid": "29cdac2b1910b6a1f61a8a295e3712fd",
        "title": "次秀野杂诗韵 葺居二首 其一",
        "author": "朱熹",
        "content": "丈人高卧碧江头，门掩西风万木秋。\n重喜青山还遶屋，却嫌黄叶渐平沟。\n开轩且放浮岚入，决水徐通废圃流。\n便觉园林顿萧爽，不妨随境味玄幽。",
        "dynasty": "宋",
        "collection_info": null
    },
    {
        "uuid": "dedda2b2be71d573fc2b2a756ada84a3",
        "title": "次秀野杂诗韵 葺居二首 其二",
        "author": "朱熹",
        "content": "向来鞅掌元非病，此日徜徉讵有妨。\n自喜登台闲瘦竹，人惊步屧响空廊。\n高斋雨过新山色，曲沼风来旧水光。\n千里壮心殊未已，不应踈懒兴能长。",
        "dynasty": "宋",
        "collection_info": null
    },
    {
        "uuid": "6617c4ff6a3d0a3eb79e4092e00ad1aa",
        "title": "次秀野杂诗韵 刻漏",
        "author": "朱熹",
        "content": "无疑莫诣君平肆，任运休寻季主家。\n谩设铜壶候尺咫，闲参玉表验分差。\n不妨启处知时节，那更荣枯纪岁华。\n却羡昇平好官府，日高三丈放朝衙。",
        "dynasty": "宋",
        "collection_info": null
    },
    {
        "uuid": "ae4d7046423a71336cab000fc26bc0af",
        "title": "次秀野杂诗韵 栗熟",
        "author": "朱熹",
        "content": "树杂椅桐继国风，莫教林下长蒿蓬。\n共期秋实充肠饱，不羡春华转眼空。\n病起数升传药录，晨兴三嚥学仙翁。\n樱桃浪得银丝荐，一笑纔堪发面红。",
        "dynasty": "宋",
        "collection_info": null
    },
    {
        "uuid": "aeb218e19cb820f443faac0aa0b08215",
        "title": "次秀野杂诗韵 山药",
        "author": "朱熹",
        "content": "怪来朽壤耀琼英，小斸倾筐可代耕。\n豢豹于人尽无分，蹲鸱从此不须生。\n雪镵但使身长健，石鼎何妨手自烹。\n欲赋玉延无好语，羞论蜂蜜与羊羹。",
        "dynasty": "宋",
        "collection_info": null
    },
    {
        "uuid": "d8282efb258760b54b38863ab1eefecb",
        "title": "次秀野杂诗韵 食梨",
        "author": "朱熹",
        "content": "珍实浑疑露结成，香葩况是雪储精。\n乍惊磊落堆盘出，旋剖轻盈照骨明。\n卢橘谩劳夸夏熟，柘浆未许析朝酲。\n啖余更检桐君录，快果知非浪得名。",
        "dynasty": "宋",
        "collection_info": null
    },
    {
        "uuid": "39500953507e99ced851b3b576d93e4b",
        "title": "次秀野杂诗韵 导引",
        "author": "朱熹",
        "content": "闻说牛刀久不更，闲中应接羡门生。\n向来已悟藏千界，今日何劳倒五行。\n按蹻有时聊戏剧，居心无物转虚明。\n举觞试问同亭侣，九转工夫早晚成。",
        "dynasty": "宋",
        "collection_info": null
    },
    {
        "uuid": "4f13074eefaf0990334f5b817be85acb",
        "title": "次秀野杂诗韵 假山焚香作烟云掬水为瀑布二首 其一",
        "author": "朱熹",
        "content": "平地俄惊紫翠堆，便应题作小飞来。\n炉熏细度岩姿出，綫溜遥分壁色开。\n独往但凭南郭几，远游休剪北山莱。\n人言造化无私力，珍重仙翁挽得回。",
        "dynasty": "宋",
        "collection_info": null
    },
    {
        "uuid": "de09e252fe58709257fb62deeba3c3ef",
        "title": "次秀野杂诗韵 假山焚香作烟云掬水为瀑布二首 其二",
        "author": "朱熹",
        "content": "一篑工夫莫坐谈，便教庭际涌千岩。\n眼中水石今成趣，物外烟霞旧所耽。\n泉细寒声生夜壑，香销暝霭变晴岚。\n儿童也识幽栖地，共指南山更近南。",
        "dynasty": "宋",
        "collection_info": null
    },
    {
        "uuid": "16ec43147cbe39b0a43baac4452e2ae3",
        "title": "次秀野杂诗韵 家酿二首 其一",
        "author": "朱熹",
        "content": "铚艾无中熟，欢谣阙屡丰。\n但知愁鬓白，那復醉颜红。\n田舍寒如此，侯家事不同。\n新醅拨浮蚁，春满夜堂中。",
        "dynasty": "宋",
        "collection_info": null
    },
    {
        "uuid": "66ed502e3014eabfcbdc5c59773a348d",
        "title": "次秀野杂诗韵 家酿二首 其二",
        "author": "朱熹",
        "content": "闻道兵厨盛，春泉响臈篘。\n定知盈榼送，不待扣门求。\n沆瀣应难比，茅柴祇自羞。\n病身从法缚，好客为公留。",
        "dynasty": "宋",
        "collection_info": null
    },
    {
        "uuid": "4698378025c092e66fd6dcea36c39cbf",
        "title": "次秀野杂诗韵 酒市二首 其一",
        "author": "朱熹",
        "content": "闻说崇安市，家家曲米春。\n楼头邀上客，花底觅南隣。\n讵有当垆子，应无折券人。\n劝君浑莫问，一酌便还醇。",
        "dynasty": "宋",
        "collection_info": null
    },
    {
        "uuid": "5e1a56b2aee6ffc736851297359a21fe",
        "title": "次秀野杂诗韵 酒市二首 其二",
        "author": "朱熹",
        "content": "丽藻摛云锦，新章写陟釐。\n诗传国风体，兴发酒家旗。\n见说难中圣，遥知但啜醨。\n盘餐杂鲑菜，那有蟹螯持。",
        "dynasty": "宋",
        "collection_info": null
    },
    {
        "uuid": "d8660421ddf0f6957b813ba630200007",
        "title": "次秀野杂诗韵 黄雀鲊",
        "author": "朱熹",
        "content": "黄雀飞鸣处，交交异窃脂。\n稻粱求易足，罗网去何迟。\n味厚资偏嗜，谋踈阙自为。\n韩彭尚葅醢，么么尔诚宜。",
        "dynasty": "宋",
        "collection_info": null
    },
    {
        "uuid": "2e4295776105df21b17f971ce71061d9",
        "title": "次秀野杂诗韵 槟榔",
        "author": "朱熹",
        "content": "忆昔南游日，初尝面发红。\n药囊知有用，茗盌讵能同。\n蠲疾收殊效，修真录异功。\n三彭如不避，糜烂七非中。",
        "dynasty": "宋",
        "collection_info": null
    },
    {
        "uuid": "8cb7d9b909d151f3ea745ec4edd57d0f",
        "title": "次秀野杂诗韵 又五绝卒章戏简及之主簿 其一",
        "author": "朱熹",
        "content": "暮年药裹关身切，此外翛然百不贪。\n薏苡载来缘下气，槟榔收得为祛痰。",
        "dynasty": "宋",
        "collection_info": null
    },
    {
        "uuid": "2a7f4ad05d1a093c23c3198ed797dfb3",
        "title": "次秀野杂诗韵 又五绝卒章戏简及之主簿 其二",
        "author": "朱熹",
        "content": "锦文缕切劝加餐，蜃炭扶留共一柈。\n食罢有时求不得，英雄邂逅亦饥寒。",
        "dynasty": "宋",
        "collection_info": null
    },
    {
        "uuid": "1b4ba72392fbda935e7981132310d0ab",
        "title": "次秀野杂诗韵 又五绝卒章戏简及之主簿 其三",
        "author": "朱熹",
        "content": "向来试吏着南冠，马甲蚝山得饫餐。\n却藉芳辛来解秽，鸡心磊落看堆柈。",
        "dynasty": "宋",
        "collection_info": null
    },
    {
        "uuid": "b2b3cc36bf696bd6315158263fb4f509",
        "title": "次秀野杂诗韵 又五绝卒章戏简及之主簿 其四",
        "author": "朱熹",
        "content": "箇中有味要君参，螫吻舂喉久不甘。\n珍重人心亦如此，莫将寒苦换春酣。",
        "dynasty": "宋",
        "collection_info": null
    },
    {
        "uuid": "6cac175b3b009916526db3c2fdce3270",
        "title": "次秀野杂诗韵 又五绝卒章戏简及之主簿 其五",
        "author": "朱熹",
        "content": "高士沉迷簿领书，有时红糁缀玄须。\n定知不着金柈贮，儿女心情本自无。",
        "dynasty": "宋",
        "collection_info": null
    },
    {
        "uuid": "62ed22453ae444b98c3d5caf168dce89",
        "title": "答王无功在京思故园见乡人问",
        "author": "朱熹",
        "content": "我从铜川来，见子上京客。\n问我故乡事，慰子覊旅色。\n子问我所知，我对子应识。\n朋游总彊𡏖，童稚各长成。\n华宗盛文史，连墙富池亭。\n独子园最古，旧林间新垧。\n柳行随堤势，茅斋看地形。\n竹从去年移，梅是今年荣。\n渠水经夏响，石苔终岁青。\n院果早晚熟，林花先后明。\n语罢相叹息，浩然起深情。\n归哉且五斗，饷子东皋耕。",
        "dynasty": "宋",
        "collection_info": null
    },
    {
        "uuid": "c6124fbeeaadb4cdfd09fdc64fcb2d28",
        "title": "送吴茂实",
        "author": "朱熹",
        "content": "朝市令人昏，山林使人傲。\n谁知昏傲两俱非，但说山林是高蹈。",
        "dynasty": "宋",
        "collection_info": null
    },
    {
        "uuid": "9db3d19d91a9f084330936bcef975ce9",
        "title": "短句奉迎荆南幕府二首  其一",
        "author": "朱熹",
        "content": "雄藩荆楚地，自古国西门。\n客有筹边略，人知幕府尊。\n时平烽燧冷，事省笑谈温。\n宛洛何年向，奇功要一论。",
        "dynasty": "宋",
        "collection_info": null
    },
    {
        "uuid": "c62d7c1bab103d43ccb765da8176c6d3",
        "title": "短句奉迎荆南幕府二首  其二",
        "author": "朱熹",
        "content": "军府资长算，家山辍胜游。\n故人千里别，归骑两年秋。\n弔古宁忘恨，开尊且破愁。\n相思欲回首，但上曲江楼。",
        "dynasty": "宋",
        "collection_info": null
    },
    {
        "uuid": "4a0086bf2933fecdbb917d40cea9ac95",
        "title": "赵君泽携琴载酒见访分韵得琴字",
        "author": "朱熹",
        "content": "山城夜寥閴，虚堂杳沉沉。\n王孙有高趣，挈榼来相寻。\n喜兹烦抱舒，未觉杯酒深。\n一为尘外想，再抚丘中琴。\n余音殷雷动，爽籁悲龙吟。\n寄谢筝笛耳，宁知山水音。",
        "dynasty": "宋",
        "collection_info": null
    },
    {
        "uuid": "22ec88fb749b7e09d5518d596d5a226d",
        "title": "寄题浏阳李氏遗经阁二首  其一",
        "author": "朱熹",
        "content": "老翁无物与孙儿，楼上牙籤满架垂。\n更得南湖亲嘱付，归来端的有余师。",
        "dynasty": "宋",
        "collection_info": null
    },
    {
        "uuid": "77414b9e6eb58165320d9065c44ccbad",
        "title": "寄题浏阳李氏遗经阁二首  其二",
        "author": "朱熹",
        "content": "读书不见行间墨，始识当年教外心。\n箇是侬家真宝藏，不应犹羡满籝金。",
        "dynasty": "宋",
        "collection_info": null
    },
    {
        "uuid": "db1c949dfb4b881675d10c2146e6f3b9",
        "title": "题郑德辉悠然堂",
        "author": "朱熹",
        "content": "高人结屋乱云边，直面羣峰势接连。\n车马不来真避俗，箪瓢可乐便忘年。\n移筇绿幄成三径，回首黄尘自一川。\n认得渊明千古意，南山经雨更苍然。",
        "dynasty": "宋",
        "collection_info": null
    },
    {
        "uuid": "a9173d8d34355f736812b08c24d1e5c0",
        "title": "长溪林一鹗秀才有落髮之愿示及诸贤诗卷因题其后二首  其一",
        "author": "朱熹",
        "content": "闻说当机百念休，区区何更苦营求。\n早知名教无穷乐，陋巷箪瓢也自由。",
        "dynasty": "宋",
        "collection_info": null
    },
    {
        "uuid": "84281e42d163e70396686fb8dcd089bb",
        "title": "长溪林一鹗秀才有落髮之愿示及诸贤诗卷因题其后二首  其二",
        "author": "朱熹",
        "content": "贫里烦君特地过，金襕谁与换鱼簑。\n它年云水经行遍，佛法元来本不多。",
        "dynasty": "宋",
        "collection_info": null
    },
    {
        "uuid": "f7d21169a50762393e3d91f395199bc3",
        "title": "送德和弟归婺源二首  其一",
        "author": "朱熹",
        "content": "十舍辛勤触热来，琴书曾未拂尘埃。\n秋风何事催归兴，步出闽山黄叶堆。",
        "dynasty": "宋",
        "collection_info": null
    },
    {
        "uuid": "b0e40893f4abd899b30a2c62f3c6b449",
        "title": "送德和弟归婺源二首  其二",
        "author": "朱熹",
        "content": "十年寂寞抱遗经，圣路悠悠不计程。\n悞子南来却空去，但将迂阔话平生。",
        "dynasty": "宋",
        "collection_info": null
    },
    {
        "uuid": "5c215b3f522ec4ddda359d053e663304",
        "title": "仲缜尊兄对策南宫相顾田舍辄赋小诗攀饯行李",
        "author": "朱熹",
        "content": "三径荒凉独掩门，故人车马过相存。\n长安此去无千里，浊酒何妨尽一尊。\n共说渊源非曩日，好披肝胆奉明恩。\n不辞妄窃仁人号，执手临岐敢赠言。",
        "dynasty": "宋",
        "collection_info": null
    },
    {
        "uuid": "b53e2c21e65e981b7ddd719167d66eaf",
        "title": "分水铺壁间读赵仲缜留题二十字戏续其后",
        "author": "朱熹",
        "content": "水流无彼此，地势有西东。\n若识分时异，方知合处同。",
        "dynasty": "宋",
        "collection_info": null
    },
    {
        "uuid": "0658edf4839bfb74aeac60d1f67d2fac",
        "title": "次刘明远宋子飞反招隠韵二首  其一",
        "author": "朱熹",
        "content": "先生留落岁时多，气涌如山不易磨。\n却学幽人陶靖节，正缘三径起絃歌。",
        "dynasty": "宋",
        "collection_info": null
    },
    {
        "uuid": "91630c3539edf34b5681748419412936",
        "title": "次刘明远宋子飞反招隠韵二首  其二",
        "author": "朱熹",
        "content": "荣丑穷通祇偶然，未妨闲共耸吟肩。\n君能触处真齐物，我亦平生不怨天。",
        "dynasty": "宋",
        "collection_info": null
    },
    {
        "uuid": "9601a5513e77d3ff9282964d13e02ac7",
        "title": "送谢周辅入广",
        "author": "朱熹",
        "content": "夫君壮节与奇谋，屈首微官世所羞。\n揽辔未妨聊矍铄，赋诗直为写离忧。\n苍茫岭海三年别，珍重亲朋几日留。\n满意分携一杯酒，登山临水不能休。",
        "dynasty": "宋",
        "collection_info": null
    },
    {
        "uuid": "831fc5c66b47306a977e793789404461",
        "title": "和亦乐园韵",
        "author": "朱熹",
        "content": "莫笑君家五亩园，要须胸次亦平宽。\n坐间花柳阴初合，望外山河势若蟠。\n把酒尽夸双鬓绿，击鲜争见两轮丹。\n邻翁未到心先识，更喜诗筒得细观。",
        "dynasty": "宋",
        "collection_info": null
    },
    {
        "uuid": "552b56539f166d0644e373960aa3a1c2",
        "title": "次韵谢刘仲行惠笋二首  其一",
        "author": "朱熹",
        "content": "谁寄寒林新斸笋，开奁喜见白差差。\n知君调我酸寒甚，不是封侯食肉姿。",
        "dynasty": "宋",
        "collection_info": null
    },
    {
        "uuid": "3de4c8a4c5ddead0f3213d3abf95a04c",
        "title": "次韵谢刘仲行惠笋二首  其二",
        "author": "朱熹",
        "content": "君诗高处古无师，岛瘦郊寒讵足差。\n缚得狞龙并寄我，句中仍喜见雄姿。",
        "dynasty": "宋",
        "collection_info": null
    },
    {
        "uuid": "5f98824e58707adaa3ca85a1d7fd9daf",
        "title": "次季通韵赠范康侯",
        "author": "朱熹",
        "content": "朝霜逼凋梅，夕露忽团菊。\n百年风雨过，宜笑不宜哭。\n口川失自防，心兵几回触。\n年来身老大，甘此胯下辱。\n永谢五鼎烹，聊寄一瓢足。\n虽惭龙蟠泥，肯羡鶑出谷。\n适意超混茫，放情遗结束。\n俯仰天壤间，静胜惟我独。\n苍苍有心柏，落落无瑕玉。\n年纪尚无闻，头颅岂须卜。",
        "dynasty": "宋",
        "collection_info": null
    },
    {
        "uuid": "c8e858d8593896dfb2aa17777814e041",
        "title": "同张明府登凌风亭怀韩无咎",
        "author": "朱熹",
        "content": "日夕和风至，西山淡无姿。\n危亭极远眺，胜处良在兹。\n忆昔韩令尹，青云乃心期。\n鞿覊不得骋，发此胸中奇。\n前瞻千仞冈，俯视万顷陂。\n神襟一以旷，我志浩渺瀰。\n飞车越沧浪，天风振裳衣。\n怀哉此焉薄，问讯无边辞。\n今公岂不佳，宫商似前徽。\n相携岸晚帻，共此长相思。",
        "dynasty": "宋",
        "collection_info": null
    },
    {
        "uuid": "52b3faeedfd2210a979338afef50db1a",
        "title": "次王宰立春日大雪韵",
        "author": "朱熹",
        "content": "是身已分老菟裘，肯为春回作许愁。\n偶去寻芳朝信马，却来踏雪夜驱牛。\n铺筵不见小垂手，联句空惭高结喉。\n更约桃花红浪暖，却陪履舄上兰舟。",
        "dynasty": "宋",
        "collection_info": null
    },
    {
        "uuid": "7f71fa4adf32a4dd6674c9f501a9a791",
        "title": "再次王宰韵",
        "author": "朱熹",
        "content": "相随到处一羊裘，况有澄江散客愁。\n且看跳鱼并集鸟，莫思去马与来牛。\n欢情往日空回首，酒味今年不下喉。\n只待两公高宴罢，却携茶鼎上渔舟。",
        "dynasty": "宋",
        "collection_info": null
    },
    {
        "uuid": "96bcd527c987754b5be7eab0ec43457b",
        "title": "送张彦辅赴阙",
        "author": "朱熹",
        "content": "执手何草草，送君千里道。\n君行入修门，披胆谒至尊。\n问君此去谈何事，袖有谏书三万字。\n明堂封禅不要论，智名勇功非所敦。\n愿言中兴圣天子，修政攘夷从此始。\n深仁大义天与通，农桑万里长春风。\n朝纲清夷军律举，边屯不惊卧哮虎。\n一朝决策向中原，着鞭宁许他人先。",
        "dynasty": "宋",
        "collection_info": null
    },
    {
        "uuid": "971ceb351982f5341e2455eb35f8559f",
        "title": "天湖四乙丈坐间赏梅作送刘充甫平甫如豫章",
        "author": "朱熹",
        "content": "竹外横枝老屈盘，冰壶遥夜玉窗寒。\n两公明日江南路，雪后园林子细看。",
        "dynasty": "宋",
        "collection_info": null
    },
    {
        "uuid": "2ef30819e59c0052f865bb55b8d973ba",
        "title": "哭罗宗约二首  其一",
        "author": "朱熹",
        "content": "江阁论心地，重来感慨多。\n故人今已矣，此道竟如何。\n但使穷新得，终当订旧讹。\n话言虽永隔，吾欲问沧波。",
        "dynasty": "宋",
        "collection_info": null
    },
    {
        "uuid": "016d52621b520898a703a9c81ec39784",
        "title": "哭罗宗约二首  其二",
        "author": "朱熹",
        "content": "行义追前辈，孤风凛一生。\n子平婚嫁了，元亮去留轻。\n涪万无归棹，严杨有旧盟。\n空令同社客，生死痛交情。",
        "dynasty": "宋",
        "collection_info": null
    },
    {
        "uuid": "d1835d96051983d34b4f7512543d4d13",
        "title": "题米元晖画",
        "author": "朱熹",
        "content": "楚山直丛丛，木落秋云起。\n向晓一登台，沧江日千里。",
        "dynasty": "宋",
        "collection_info": null
    },
    {
        "uuid": "57fa71ef07479687a9b44f7d7d1ed9c3",
        "title": "观刘氏山馆壁间所画四时景物各有深趣因为六言一绝復以其句为题作五言四咏  其一",
        "author": "朱熹",
        "content": "绝壑云浮冉冉，层岩日隠重重。\n释子岩中宴坐，行人雪裏迷踪。",
        "dynasty": "宋",
        "collection_info": null
    },
    {
        "uuid": "9770bce2ea55cb495c4db8b55f6cb76f",
        "title": "观刘氏山馆壁间所画四时景物各有深趣因为六言一绝復以其句为题作五言四咏  其二",
        "author": "朱熹",
        "content": "头上山洩云，脚下云迷树。\n不知春浅深，但见云来去。",
        "dynasty": "宋",
        "collection_info": null
    },
    {
        "uuid": "2c30abc313452ec08a28c70d73e58325",
        "title": "观刘氏山馆壁间所画四时景物各有深趣因为六言一绝復以其句为题作五言四咏  其三",
        "author": "朱熹",
        "content": "夕阳在西峯，晚谷背南岭。\n烦鬰未渠央，伫兹清夜景。",
        "dynasty": "宋",
        "collection_info": null
    },
    {
        "uuid": "de1c92416ba095621de7f9767db30e54",
        "title": "观刘氏山馆壁间所画四时景物各有深趣因为六言一绝復以其句为题作五言四咏  其四",
        "author": "朱熹",
        "content": "清秋气萧瑟，遥夜水崩奔。\n自了岩中趣，无人可共论。",
        "dynasty": "宋",
        "collection_info": null
    },
    {
        "uuid": "c38d60f260183ea8a184b043e97a8e3a",
        "title": "观刘氏山馆壁间所画四时景物各有深趣因为六言一绝復以其句为题作五言四咏  其五",
        "author": "朱熹",
        "content": "悲风号万窍，密雪变千林。\n匹马关山路，谁知客子心。",
        "dynasty": "宋",
        "collection_info": null
    },
    {
        "uuid": "849900e4c4df387042aaebcdf956fc09",
        "title": "观祝孝友画卷为赋六言一绝復以其句为题作五言四咏  其一",
        "author": "朱熹",
        "content": "春晓云山烟树，炎天雨壑风林。\n江阁月临静夜，溪桥雪拥寒襟。",
        "dynasty": "宋",
        "collection_info": null
    },
    {
        "uuid": "26d6e00556b373f02d1cd283c80aec10",
        "title": "观祝孝友画卷为赋六言一绝復以其句为题作五言四咏  其二",
        "author": "朱熹",
        "content": "天边云绕山，江上烟迷树。\n不向晓来看，讵知重迭数。",
        "dynasty": "宋",
        "collection_info": null
    },
    {
        "uuid": "f2256f67cabbae23260b176749a04694",
        "title": "观祝孝友画卷为赋六言一绝復以其句为题作五言四咏  其三",
        "author": "朱熹",
        "content": "炎蒸无处逃，亭午转歊赩。\n万壑一奔倾，千林共萧瑟。",
        "dynasty": "宋",
        "collection_info": null
    },
    {
        "uuid": "518bfef79bab0ca14ed65417138ebf45",
        "title": "观祝孝友画卷为赋六言一绝復以其句为题作五言四咏  其四",
        "author": "朱熹",
        "content": "草阁临无地，江空秋月寒。\n亦知奇绝景，未必要人看。",
        "dynasty": "宋",
        "collection_info": null
    },
    {
        "uuid": "2643dbda84ddda61062166c8e05d6bd6",
        "title": "观祝孝友画卷为赋六言一绝復以其句为题作五言四咏  其五",
        "author": "朱熹",
        "content": "茅屋无烟火，溪桥绝往还。\n山翁独乘兴，飘洒一襟寒。",
        "dynasty": "宋",
        "collection_info": null
    },
    {
        "uuid": "6459d685a0ef407e29a44cca3a27359e",
        "title": "祝孝友作枕屏小景以霜余茂树名之因题此诗",
        "author": "朱熹",
        "content": "山寒夕飙急，木落洞庭波。\n几迭云屏好，一生秋梦多。",
        "dynasty": "宋",
        "collection_info": null
    },
    {
        "uuid": "4cb763e2ce872145b0dcb771c242bbe7",
        "title": "傅安道杨仪之二漕劝农有诗次韵二首  其一",
        "author": "朱熹",
        "content": "并峙双台峻，分驰四牡闲。\n共欣膏脉润，未要粉泥干。\n诗律何妨细，欢情岂遂阑。\n新畬行可问，载酒想同看。",
        "dynasty": "宋",
        "collection_info": null
    },
    {
        "uuid": "fa38a6e1dacc04acd278cdaec10e2aa6",
        "title": "傅安道杨仪之二漕劝农有诗次韵二首  其二",
        "author": "朱熹",
        "content": "世味今如许，吾生本自闲。\n心期虽好在，欲习未全干。\n错莫尘编暗，栖迟壮节阑。\n不因勋业晚，清镜亦频看。",
        "dynasty": "宋",
        "collection_info": null
    },
    {
        "uuid": "0e575b1ae84b59528dbfbf4b8ccaa291",
        "title": "感怀",
        "author": "朱熹",
        "content": "经济夙所尚，隠沦非素期。\n几年霜露感，白髮忽已垂。\n凿井北山阯，耕田南涧湄。\n干坤极浩荡，岁晚将何之。",
        "dynasty": "宋",
        "collection_info": null
    },
    {
        "uuid": "88d33d570306291f1fb2e16f3f4ae96d",
        "title": "墨庄五咏 墨庄",
        "author": "朱熹",
        "content": "诗书启山林，德义久储积。\n嗣世知有人，新畬更开闢。",
        "dynasty": "宋",
        "collection_info": null
    },
    {
        "uuid": "8325b921b17af1d2f965d977e5416b62",
        "title": "墨庄五咏 冽轩",
        "author": "朱熹",
        "content": "窗开深井泉，窈窕千丈碧。\n何幸且渊澄，无劳遽心恻。",
        "dynasty": "宋",
        "collection_info": null
    },
    {
        "uuid": "8850d3aebea5c6827cb381c610d419d0",
        "title": "墨庄五咏 静春堂",
        "author": "朱熹",
        "content": "幽人本何心，偶此翳环堵。\n隠几亦无言，光风遍寰宇。",
        "dynasty": "宋",
        "collection_info": null
    },
    {
        "uuid": "98f8b8ca18f4a5e5b3330909597c470c",
        "title": "墨庄五咏 玩易斋",
        "author": "朱熹",
        "content": "竹几横陈处，韦编半掩时。\n寥寥三古意，此地有深期。",
        "dynasty": "宋",
        "collection_info": null
    },
    {
        "uuid": "95b9235ce769df4316da49bd67c47439",
        "title": "墨庄五咏 君子亭",
        "author": "朱熹",
        "content": "倚杖临寒水，披襟立晚风。\n相逢数君子，为我说濂翁。",
        "dynasty": "宋",
        "collection_info": null
    },
    {
        "uuid": "59e55a6fed3010b79f0da479c6eb708c",
        "title": "斋居感兴二十首  其一",
        "author": "朱熹",
        "content": "昆仑大无外，旁薄下深广。\n阴阳无停机，寒暑互来往。\n皇牺古神圣，妙契一俯仰。\n不待窥马图，人文已宣朗。\n浑然一理贯，昭晰非象罔。\n珍重无极翁，为我重指掌。",
        "dynasty": "宋",
        "collection_info": null
    },
    {
        "uuid": "95233ec345666b55a0db70b8f3dfe0e3",
        "title": "斋居感兴二十首  其二",
        "author": "朱熹",
        "content": "吾观阴阳化，升降八纮中。\n前瞻既无始，后际那有终。\n至理谅斯存，万世与今同。\n谁言混沌死，幻语惊盲聋。",
        "dynasty": "宋",
        "collection_info": null
    },
    {
        "uuid": "7578481d5081acdf780752436681f70c",
        "title": "斋居感兴二十首  其三",
        "author": "朱熹",
        "content": "人心妙不测，出入乘气机。\n凝冰亦焦火，渊沦復天飞。\n至人乘元化，动静体无违。\n珠藏泽自媚，玉韫山含晖。\n神光烛九垓，玄思彻万微。\n尘编今寥落，叹息将安归。",
        "dynasty": "宋",
        "collection_info": null
    },
    {
        "uuid": "2faa4c8333c9aa3f6a8a4c4f76456955",
        "title": "斋居感兴二十首  其四",
        "author": "朱熹",
        "content": "静观灵台妙，万化此从出。\n云胡自芜秽，反受众形役。\n厚味纷朶颐，妍姿坐倾国。\n崩奔不自悟，驰骛靡终毕。\n君看穆天子，万里穷辙迹。\n不有祈招诗，徐方御宸极。",
        "dynasty": "宋",
        "collection_info": null
    },
    {
        "uuid": "78443a0f36efdd11c33fce5df33d8577",
        "title": "斋居感兴二十首  其五",
        "author": "朱熹",
        "content": "泾舟胶楚泽，周纲已陵夷。\n况復王风降，故宫黍离离。\n玄圣作春秋，哀伤实在兹。\n祥麟一以踣，反袂空涟洏。\n漂沦又百年，僭侯荷爵珪。\n王章久已丧，何復嗟叹为。\n马公述孔业，託始有余悲。\n拳拳信忠厚，无乃迷先几。",
        "dynasty": "宋",
        "collection_info": null
    },
    {
        "uuid": "f11a9a362742c4990021d2e9798a4481",
        "title": "斋居感兴二十首  其六",
        "author": "朱熹",
        "content": "东京失其御，刑臣弄天纲。\n西园植姦秽，五族沉忠良。\n青青千里草，乘时起陆梁。\n当涂转凶悖，炎精遂无光。\n桓桓左将军，仗钺西南疆。\n伏龙一奋跃，凤雏亦飞翔。\n祀汉配彼天，出师惊四方。\n天意竟莫回，王图不偏昌。\n晋史自帝魏，后贤盍更张。\n世无鲁连子，千载徒悲伤。",
        "dynasty": "宋",
        "collection_info": null
    },
    {
        "uuid": "ddf64e478bbb476b6cf5096b2ee3d734",
        "title": "斋居感兴二十首  其七",
        "author": "朱熹",
        "content": "晋阳启唐祚，王明绍巢封。\n垂统已如此，继体宜昏风。\n麀聚渎天伦，牝晨司祸凶。\n干纲一以坠，天枢遂崇崇。\n淫毒秽宸极，虐熖燔苍穹。\n向非狄张徒，谁办取日功。\n云何欧阳子，秉笔迷至公。\n唐经乱周纪，凡例孰此容。\n侃侃范太史，受说伊川翁。\n春秋二三策，万古开羣蒙。",
        "dynasty": "宋",
        "collection_info": null
    },
    {
        "uuid": "123e0bf8fc1e49c7f4e16f0d45fd9ba7",
        "title": "斋居感兴二十首  其八",
        "author": "朱熹",
        "content": "朱光徧炎宇，微阴眇重渊。\n寒威闭九野，阳德昭穷泉。\n文明昧谨独，昏迷有开先。\n几微谅难忽，善端本绵绵。\n掩身事斋戒，及此防未然。\n闭关息商旅，绝彼柔道牵。",
        "dynasty": "宋",
        "collection_info": null
    },
    {
        "uuid": "b9404028c22b0335ccd0d20628d94227",
        "title": "斋居感兴二十首  其九",
        "author": "朱熹",
        "content": "微月堕西岭，烂然众星光。\n明河斜未落，斗柄低復昂。\n感此南北极，枢轴遥相当。\n太一有常居，仰瞻独煌煌。\n中天照四国，三辰环侍旁。\n人心要如此，寂感无边方。",
        "dynasty": "宋",
        "collection_info": null
    },
    {
        "uuid": "f928c77c038144aca3c8d18a9f80f479",
        "title": "斋居感兴二十首  其一○",
        "author": "朱熹",
        "content": "放勋始钦明，南面亦恭己。\n大哉精一传，万世立人纪。\n猗欤叹日跻，穆穆歌敬止。\n戒獒光武烈，待旦起周礼。\n恭惟千载心，秋月照寒水。\n鲁叟何常师，删述存圣轨。",
        "dynasty": "宋",
        "collection_info": null
    },
    {
        "uuid": "add5198c711a3b0d6b1b87f208f36f0e",
        "title": "斋居感兴二十首  其一一",
        "author": "朱熹",
        "content": "吾闻包牺氏，爰初闢干坤。\n干行配天德，坤布协地文。\n仰观玄浑周，一息万里奔。\n俯察方仪静，隤然千古存。\n悟彼立象意，契此入德门。\n勤行当不息，敬守思弥敦。",
        "dynasty": "宋",
        "collection_info": null
    },
    {
        "uuid": "d50ebdb5557fe79f91fdd5eeb7589dba",
        "title": "斋居感兴二十首  其一二",
        "author": "朱熹",
        "content": "大易图象隠，诗书简编讹。\n礼乐矧交丧，春秋鱼鲁多。\n瑶琴空宝匣，絃绝将如何。\n兴言理余韵，龙门有遗歌。",
        "dynasty": "宋",
        "collection_info": null
    },
    {
        "uuid": "1005eea04055117370e3855e3f90ba59",
        "title": "斋居感兴二十首  其一三",
        "author": "朱熹",
        "content": "颜生躬四勿，曾子日三省。\n中庸首谨独，衣锦思尚絅。\n伟哉邹孟氏，雄辨极驰骋。\n操存一言要，为尔挈裘领。\n丹青着明法，今古垂焕炳。\n何事千载余，无人践斯境。",
        "dynasty": "宋",
        "collection_info": null
    },
    {
        "uuid": "d0600633b40662617eb578e01b37d4e4",
        "title": "斋居感兴二十首  其一四",
        "author": "朱熹",
        "content": "元亨播羣品，利真固灵根。\n非诚谅无有，五性实斯存。\n世人逞私见，凿智道弥昏。\n岂若林居子，幽探万化原。",
        "dynasty": "宋",
        "collection_info": null
    },
    {
        "uuid": "3c69099f4c66af4e4e0c2339a324fbba",
        "title": "斋居感兴二十首  其一五",
        "author": "朱熹",
        "content": "飘飖学仙侣，遗世在云山。\n盗启元命秘，窃当生死关。\n金鼎蟠龙虎，三年养神丹。\n刀圭一入口，白日生羽翰。\n我欲往从之，脱屣谅非难。\n但恐逆天道，偷生讵能安。",
        "dynasty": "宋",
        "collection_info": null
    },
    {
        "uuid": "55f4e40072076d76ae6965a4d0264550",
        "title": "斋居感兴二十首  其一六",
        "author": "朱熹",
        "content": "西方论缘业，卑卑喻羣愚。\n流传世代久，梯接凌空虚。\n顾盻指心性，名言超有无。\n捷径一以开，靡然世争趋。\n号空不践实，踬彼榛棘途。\n谁哉继三圣，为我焚其书。",
        "dynasty": "宋",
        "collection_info": null
    },
    {
        "uuid": "738c49500eb31e18e955d10dcd28b39b",
        "title": "斋居感兴二十首  其一七",
        "author": "朱熹",
        "content": "圣人司教化，黉序育群材。\n因心有明训，善端得深培。\n天叙既昭陈，人文亦褰开。\n云何百代下，学绝教养乖。\n羣居竞葩藻，争先冠伦魁。\n淳风反沦丧，扰扰胡为哉。",
        "dynasty": "宋",
        "collection_info": null
    },
    {
        "uuid": "d2cfa8790b7bef2165a53e50e9987c03",
        "title": "斋居感兴二十首  其一八",
        "author": "朱熹",
        "content": "童蒙贵养正，孙弟乃其方。\n鸡鸣咸盥栉，问讯谨暄凉。\n奉水勤播洒，拥篲周室堂。\n进趋极虔恭，退息常端庄。\n劬书剧嗜炙，见恶逾探汤。\n庸言戒麤诞，时行必安详。\n圣途虽云远，发轫且勿忙。\n十五志于学，及时起高翔。",
        "dynasty": "宋",
        "collection_info": null
    },
    {
        "uuid": "e92e20a6db04a8be0ee4e95e5451bb9a",
        "title": "斋居感兴二十首  其一九",
        "author": "朱熹",
        "content": "哀哉牛山木，斤斧日相寻。\n岂无萌蘗在，牛羊復来侵。\n恭惟皇上帝，降此仁义心。\n物欲互攻夺，孤根孰能任。\n反躬艮其背，肃容正冠襟。\n保养方自此，何年秀穹林。",
        "dynasty": "宋",
        "collection_info": null
    },
    {
        "uuid": "ae8aadffc88877ecd63b3aedbab3935b",
        "title": "斋居感兴二十首  其二○",
        "author": "朱熹",
        "content": "玄天幽且默，仲尼欲无言。\n动植各生遂，德容自清温。\n彼哉夸毗子，呫嗫徒啾喧。\n但逞言辞好，岂知神监昏。\n曰余昧前训，坐此枝叶繁。\n发愤永刊落，奇功收一原。",
        "dynasty": "宋",
        "collection_info": null
    },
    {
        "uuid": "e56804e69ead667297697d0f84bb7280",
        "title": "卜居",
        "author": "朱熹",
        "content": "卜居屏山下，俯仰三十秋。\n终然村墟近，未惬心期幽。\n近闻西山西，深谷开平畴。\n茅茨十数家，清川可行舟。\n风俗颇淳朴，旷土非难求。\n誓捐三径资，往遂一壑谋。\n伐木南山巅，结庐北山头。\n耕田东溪岸，濯足西溪流。\n朋来即共欢，客去成孤游。\n静有山水乐，而无身世忧。\n着书俟来哲，补过希前修。\n兹焉毕暮景，何必营菟裘。",
        "dynasty": "宋",
        "collection_info": null
    },
    {
        "uuid": "d8658dbf2f236a052f591898e4396b41",
        "title": "游武夷以相期拾瑶草分韵赋诗得瑶字",
        "author": "朱熹",
        "content": "秋声入庭户，残暑不敢骄。\n起趁汗漫期，两袂天风飘。\n眷焉此家山，名号列九霄。\n相与一来集，旷然心朗寥。\n栖息共云屋，追寻唤渔舠。\n一水屡萦回，千峯鬰岧峣。\n苍然大隠屏，林端耸孤标。\n下有云一壑，仙人久相招。\n授我黄素书，赠我英琼瑶。\n茅茨几时见，自此遗纷嚣。",
        "dynasty": "宋",
        "collection_info": null
    },
    {
        "uuid": "88f4695a625524d328da98f777e08584",
        "title": "石子重兄示诗留别次韵为谢三首  其一",
        "author": "朱熹",
        "content": "此道知君着意深，不嫌枯淡苦难禁。\n更须涵养钻研力，彊矫无忘此日心。",
        "dynasty": "宋",
        "collection_info": null
    },
    {
        "uuid": "d8f7ea5eae8bd76e59a9ceceb6e03c17",
        "title": "石子重兄示诗留别次韵为谢三首  其二",
        "author": "朱熹",
        "content": "克己工夫日用间，知君此意久晞颜。\n摛文妄意输朋益，何似书绅有订顽。",
        "dynasty": "宋",
        "collection_info": null
    },
    {
        "uuid": "3f8f71f363a1cd926131a5ad2c2fa7ab",
        "title": "石子重兄示诗留别次韵为谢三首  其三",
        "author": "朱熹",
        "content": "喜见熏成百里春，更惭谦诲极谆谆。\n愿言勉尽精微藴，风俗期君使再醇。",
        "dynasty": "宋",
        "collection_info": null
    },
    {
        "uuid": "540ca7f78af5f70e7664a7e72ea7f7c7",
        "title": "鹅湖寺和陆子寿",
        "author": "朱熹",
        "content": "德义风流夙所钦，别离三载更关心。\n偶扶藜杖出寒谷，又枉篮舆度远岑。\n旧学商量加邃密，新知培养转深沉。\n却愁说到无言处，不信人间有古今。",
        "dynasty": "宋",
        "collection_info": null
    },
    {
        "uuid": "125a778b503e187a259d40dbe192729a",
        "title": "奉陪机仲宗正景仁太史期会武夷而文叔茂实二友适自昭武来集相与泛舟九曲周览岩壑之胜而还机仲景仁唱酬迭作谓仆亦不可以无言也衰病懒废那復有此勉出数语以塞嘉贶不足为外人道也",
        "author": "朱熹",
        "content": "此山名自西京传，丹台紫府天中天。\n似闻云鹤时降集，应笑磨螘空回旋。\n我来适此秋景晏，青枫叶赤摇寒烟。\n九还七返不易得，千岩万壑渠能专。\n同游幸有二三子，天畀此段非徒然。\n梁郎季子山泽臞，傅伯爰盎瀛洲仙。\n相逢相得要彊附，却恨马腹劳长鞭。\n黄华未和白雪句，画舸且共清泠川。\n回船罢酒三太息，百岁谁復来通泉。\n盈虚有数岂终极，为君出此穷愁篇。",
        "dynasty": "宋",
        "collection_info": null
    },
    {
        "uuid": "1b5bc316f65d0b4ff8313cc3be6c1c7a",
        "title": "奉答景仁老兄赠别之句",
        "author": "朱熹",
        "content": "古人一去心不传，举世谁復知其天。\n奔趋嗜欲名利境，浩荡势若飘风旋。\n嗟予慨此其已久，矧復痼疾霾云烟。\n禅关夜扣手剥啄，丹经昼诵心精专。\n十年齐楚得失裏，醉醒梦觉今超然。\n迷心昧性哂竺学，贪生惜死悲方仙。\n如何懒惰行不力，日月逝矣羲和鞭。\n祇今已□远玄象，羡子正似方来川。\n何忧功名与事业，但要溥博而渊泉。\n不见君家鼻祖开圣学，照耀今古书三篇。",
        "dynasty": "宋",
        "collection_info": null
    },
    {
        "uuid": "e9e63245f6f2562f7d0b385fa2d7444c",
        "title": "復用前韵敬别机仲",
        "author": "朱熹",
        "content": "君家道素几叶传，只今用舍悬诸天。\n屹然砥柱战河曲，肯似落叶随风旋。\n奋髯忽作猬毛磔，浩气勃若霄中烟。\n隠忧尚喜遗直在，壮烈未许前人专。\n武夷连日听奇语，令我两腋风泠然。\n初如茫茫出太极，稍似冉冉随群仙。\n安能局促夜起舞，下与祖逖争雄鞭。\n终怜贤屈惜往日，亦念圣孔悲徂川。\n愿君尽此一杯酒，预浇舌本如悬泉。\n沃心泽物吾有望，勒移忍继钟山篇。",
        "dynasty": "宋",
        "collection_info": null
    },
    {
        "uuid": "280c3258caa46a9dc8127d9e8ebba2b6",
        "title": "读机仲景仁别后诗语因及诗传纲目復用前韵",
        "author": "朱熹",
        "content": "道有默识无言传，向来误矣空谈天。\n只今断简窥蠹蚀，似向追蠡看虫旋。\n始知古人有妙处，未遽秦谷随飞烟。\n终然世累苦妨夺，下帷发愤那容专。\n一心正尔思鹄至，两手欲救惊头然。\n书空且復罢咄咄，屡舞岂暇陪仙仙。\n功名况乃身外事，我马硉兀甘回鞭。\n解颐果值得水井，鉴古亦会朝宗川。\n两公知我不罪我，便可筑室分林泉。\n十年灯下一夜语，闲日共赋舂容篇。",
        "dynasty": "宋",
        "collection_info": null
    },
    {
        "uuid": "fd6f63dd1c30220109395ae56631307a",
        "title": "读通鑑纪事本末用武夷唱和元韵寄机仲",
        "author": "朱熹",
        "content": "先生谏疏莫与传，忠愤激烈号旻天。\n却怜广文官舍冷，只与文字相周旋。\n上书乞得聊自屏，清坐日对铜炉烟。\n功名驰骛往莫悔，铅椠职业今当专。\n要将报答陛下圣，矫首北阙还潸然。\n属词比事有深意，凭愚护短惊群仙。\n□言未秉太史笔，自幸已执留台鞭。\n果然敕遣六丁取，香罗漆匣浮桐川。\n阴凝有戒竦皇鉴，阳剥欲尽生玄泉。\n明年定对白虎殿，更诵大学中庸篇。",
        "dynasty": "宋",
        "collection_info": null
    },
    {
        "uuid": "c9b04c115d0cba33ca55940fc2465277",
        "title": "拜张魏公墓下",
        "author": "朱熹",
        "content": "衡山何巍巍，湘流亦汤汤。\n我公独何往，劒履在此堂。\n念昔中兴初，孽竖倒冠裳。\n公时首建义，自此扶三纲。\n精忠贯宸极，孤愤摩穹苍。\n元戎二十万，一旦先启行。\n西征奠梁益，南辕抚江湘。\n士心既豫附，国威亦张皇。\n缟素哭新宫，哀声连万方。\n黠虏闻褫魄，经营久彷徨。\n玉帛骤往来，士马且伏藏。\n公谋适不用，拱手迁南荒。\n白首復来归，髮短丹心长。\n拳拳冀感格，汲汲勤修攘。\n天命竟难谌，人事亦靡常。\n悠然谢台鼎，骑龙白云乡。\n坐令此空山，名与日月彰。\n千秋定军垒，岋嶪遥相望。\n贱子来岁阴，烈风振高冈。\n下马九顿首，抚膺泪淋浪。\n山颓今几年，志士日惨伤。\n中原尚腥羶，人类几豺狼。\n公还浩无期，嗣德炜有光。\n恭惟宋社稷，永永垂无疆。",
        "dynasty": "宋",
        "collection_info": null
    },
    {
        "uuid": "d356b724af5016bb360e6ab2b2a68804",
        "title": "敬简堂分韵得月字",
        "author": "朱熹",
        "content": "煌煌定方中，农隙孟冬月。\n君侯敞斋扉，华榜新未揭。\n我来适兹时，亦有大夫茇。\n清觞不留行，晤语得超越。\n更看雷雨势，翻动龙蛇窟。\n襟怀顿能输，肝胆亦已竭。\n老仙来何方，湖海气硉矹。\n君侯敛袂起，颠越承屦袜。\n坐人惊创见，引去殊卒卒。\n伊余不忍逝，顿首愿有谒。\n人生均秉彜，天造岂停歇。\n云何利害判，所较无一髮。\n兹焉辨不早，大本将恐蹷。\n吾言实自箴，君听未宜忽。",
        "dynasty": "宋",
        "collection_info": null
    },
    {
        "uuid": "9da67cc6498ac202d86e3bea5cdb7f5b",
        "title": "登岳麓赫曦台联句",
        "author": "朱熹",
        "content": "泛舟长沙渚，振策湘山岑。\n烟云眇变化，宇宙穷高深。\n怀古壮士志，忧时君子心。\n寄言尘中客，莽苍谁能寻。",
        "dynasty": "宋",
        "collection_info": null
    },
    {
        "uuid": "23897824a41bb25f344ff631eb652f93",
        "title": "登定王台",
        "author": "朱熹",
        "content": "寂寞番君后，光华帝子来。\n千年余故国，万事只空台。\n日月东西见，湖山表裏开。\n从知爽鸠乐，莫作雍门哀。",
        "dynasty": "宋",
        "collection_info": null
    },
    {
        "uuid": "7621df84e0fed1edd2d945e470e44624",
        "title": "次敬夫登定王台韵",
        "author": "朱熹",
        "content": "今朝风日好，抱病起登台。\n山色愁无尽，江波去不回。\n客怀元老草，节物又踈梅。\n且莫催归骑，凭栏更一杯。",
        "dynasty": "宋",
        "collection_info": null
    },
    {
        "uuid": "c84e4e6e4fa891156751ca6884515155",
        "title": "七日发岳麓道中寻梅不获至十日遇雪作此",
        "author": "朱熹",
        "content": "三日山行风绕林，天寒岁暮客愁深。\n心期已悞梅花笑，急雪无端更满襟。",
        "dynasty": "宋",
        "collection_info": null
    },
    {
        "uuid": "dbec93dca946bd36eddecab1e9b55783",
        "title": "大雪马上次敬夫韵",
        "author": "朱熹",
        "content": "仙人乔岳顶，散髮吹参差。\n唤我二三友，集此西南垂。\n列筵命洛公，侑坐迎江妃。\n导之千羽旄，投以万璧玑。\n缤纷一何丽，晻霭难具知。\n众真亦来翔，恍觉丛霄低。\n茫茫云雾合，一一琼瑶姿。\n回首谢世人，千载空相思。\n吾衰怯雄观，未敢探此奇。\n短衣一匹马，幸甚得所随。\n天寒饮我酒，酒罢赓君诗。\n人生易南北，復此知何时。",
        "dynasty": "宋",
        "collection_info": null
    },
    {
        "uuid": "612c7da5315e8463956e90494195c9fd",
        "title": "风雪未已决策登山用敬夫春风楼韵",
        "author": "朱熹",
        "content": "披风兰台宫，看雨百常观。\n安知此山云，对面隔霄汉。\n群阴匝寰区，密雪渺天畔。\n峨峨雪中山，心眼悽欲断。\n吾人爱奇赏，遽发临河嘆。\n我知冱寒极，见晛今当泮。\n不须疑吾言，第请视明旦。\n蜡屐得鴈行，篮舆或鱼贯。",
        "dynasty": "宋",
        "collection_info": null
    },
    {
        "uuid": "c310097abbf5340c74786d347a961d4e",
        "title": "十三日晨起霜晴前言果验再用敬夫定王台韵赋诗",
        "author": "朱熹",
        "content": "北渚无新梦，南山有旧台。\n端能成独往，未肯遽空回。\n磴滑新经雪，林深不见梅。\n急须乘霁色，何必散银杯。",
        "dynasty": "宋",
        "collection_info": null
    },
    {
        "uuid": "9a1357336bdeed3e7e9356b01c54c5fe",
        "title": "敬夫用熹定王台韵赋诗因復次韵",
        "author": "朱熹",
        "content": "新诗通造化，催出火轮来。\n云物低南极，江山接汉台。\n心期千古迥，怀抱一生开。\n回首狂驰子，纷纷政可哀。",
        "dynasty": "宋",
        "collection_info": null
    },
    {
        "uuid": "375ab293ceae9b552125eaa177e3d968",
        "title": "马上口占次敬夫韵",
        "author": "朱熹",
        "content": "几日城中歌酒昏，今朝匹马向烟村。\n迎人况有南山色，胜处何妨倒一尊。",
        "dynasty": "宋",
        "collection_info": null
    },
    {
        "uuid": "cf27a0a643a5544d13e0e26f8b376f96",
        "title": "马上举韩退之话口占",
        "author": "朱熹",
        "content": "昨日风烟接混茫，今朝紫翠插青苍。\n此心元自通天地，可笑灵宫枉炷香。",
        "dynasty": "宋",
        "collection_info": null
    },
    {
        "uuid": "3b70c9f0d31558db0e46f387e03d4f6e",
        "title": "雪消溪涨山色尤可喜口占",
        "author": "朱熹",
        "content": "头上琼冈出旧青，马边流水涨寒汀。\n若为留得晶莹住，突兀长看素锦屏。",
        "dynasty": "宋",
        "collection_info": null
    },
    {
        "uuid": "8f98bbf8e029461fa88037ab7c663987",
        "title": "马迹桥",
        "author": "朱熹",
        "content": "下马驱车过野桥，桥西一路上云霄。\n我来自有平生志，不用移文远见招。",
        "dynasty": "宋",
        "collection_info": null
    },
    {
        "uuid": "4e1cbb45b2adf30226836f19dcd65332",
        "title": "登山有作次敬夫韵",
        "author": "朱熹",
        "content": "晚峯云散碧千寻，落日衝飙霜气深。\n霁色登临寒夜月，行藏只此验天心。",
        "dynasty": "宋",
        "collection_info": null
    },
    {
        "uuid": "0aafcb991962b29fa606085b5ff280fe",
        "title": "方广道中半岭小憩次敬夫韵",
        "author": "朱熹",
        "content": "不用洪崖远拍肩，相将一笑俯寒烟。\n向来活计蓬蒿底，浪说江湖极目天。",
        "dynasty": "宋",
        "collection_info": null
    },
    {
        "uuid": "982de0b3edc11a2ae9c50c331af26f29",
        "title": "道中景物甚胜吟赏不暇敬夫有诗因次其韵",
        "author": "朱熹",
        "content": "穿林踏雪觅钟声，景物逢迎步步新。\n随处留情随处乐，未妨聊作苦吟人。",
        "dynasty": "宋",
        "collection_info": null
    },
    {
        "uuid": "c45bdabe6ed07154a186b55a3c00659b",
        "title": "崖边积雪取食甚清次敬夫韵",
        "author": "朱熹",
        "content": "落叶踈林射日光，谁分残雪许同尝。\n平生愿学程夫子，恍忆当年洗俗肠。",
        "dynasty": "宋",
        "collection_info": null
    },
    {
        "uuid": "fad8af5230eb65813f0af4b7aa39eba3",
        "title": "后洞山口晚赋",
        "author": "朱熹",
        "content": "日落千林外，烟飞紫翠深。\n寒泉添壑底，积雪尚崖阴。\n景要吾人共，诗留永夜吟。\n从教广长舌，莫尽此时心。",
        "dynasty": "宋",
        "collection_info": null
    },
    {
        "uuid": "1d11bc08b468e25733bef257082a98d8",
        "title": "后洞雪压竹枝横道",
        "author": "朱熹",
        "content": "石滩联骑雪垂垂，已把南山入小诗。\n后洞今朝逢折竹，却思联骑石滩时。",
        "dynasty": "宋",
        "collection_info": null
    },
    {
        "uuid": "41eb3e98527f428ab0855117b42c78ec",
        "title": "方广奉怀定叟",
        "author": "朱熹",
        "content": "偶来石廪峯头寺，忽忆画船斋裏人。\n城市山林虽一致，不知何处是真身。",
        "dynasty": "宋",
        "collection_info": null
    },
    {
        "uuid": "c0803b07a37f3697b5070922f3fe95cf",
        "title": "方广圣灯次敬夫韵",
        "author": "朱熹",
        "content": "神灯照夜惟闻说，皓月当空不用寻。\n箇裏忘言真所得，便应从此正人心。",
        "dynasty": "宋",
        "collection_info": null
    },
    {
        "uuid": "80db891c31d5464527eb4d0a0fdd6000",
        "title": "罗汉果次敬夫韵",
        "author": "朱熹",
        "content": "目劳足倦登乔岳，吻燥肠枯到上方。\n从遣山僧煮罗汉，未妨分我一杯汤。",
        "dynasty": "宋",
        "collection_info": null
    },
    {
        "uuid": "c01596a17e4712030ba803b39d04024a",
        "title": "壁间古画精绝未闻有赏音者",
        "author": "朱熹",
        "content": "老木樛枝入太阴，苍崖寒水断追寻。\n千年粉壁尘埃底，谁识良工独苦心。",
        "dynasty": "宋",
        "collection_info": null
    },
    {
        "uuid": "8cacceba140e684115397ba4142ec237",
        "title": "方广版屋",
        "author": "朱熹",
        "content": "秀木千章倒，层甍万瓦差。\n悄无人似玉，空咏小戎诗。",
        "dynasty": "宋",
        "collection_info": null
    },
    {
        "uuid": "9dd740185bba190d5722a03ee50123dc",
        "title": "泉声次林择之韵",
        "author": "朱熹",
        "content": "空岩寒水自悲吟，遥夜何人为赏音。\n此日团栾都听得，他时离索试追寻。",
        "dynasty": "宋",
        "collection_info": null
    },
    {
        "uuid": "0e21f30a2abce7789448864521c626ef",
        "title": "霜月次择之韵",
        "author": "朱熹",
        "content": "莲花峯顶雪晴天，虚阁霜清绝缕烟。\n明发定知花䔩䔩，如今且看竹娟娟。",
        "dynasty": "宋",
        "collection_info": null
    },
    {
        "uuid": "767111e031fb0ec8e45cde7b0ef340b5",
        "title": "枯木次择之韵",
        "author": "朱熹",
        "content": "百年蟠木老聱牙，偃蹇春风不肯花。\n人道心情顽似汝，不须持向我侬夸。",
        "dynasty": "宋",
        "collection_info": null
    },
    {
        "uuid": "4f0871236d7967979c24b5a35b39fb0b",
        "title": "夜宿方广闻长老守荣化去敬夫感而赋诗因次其韵",
        "author": "朱熹",
        "content": "拈椎竖拂事非真，用力端须日日新。\n只么虚空打筋斗，思君辜负百年身。",
        "dynasty": "宋",
        "collection_info": null
    },
    {
        "uuid": "1564f818160b47e431109da35669b59f",
        "title": "莲花峰次敬夫韵",
        "author": "朱熹",
        "content": "月晓风清堕白莲，世间无物敢争妍。\n如何今夜峯头雪，撩得新诗续旧篇。",
        "dynasty": "宋",
        "collection_info": null
    },
    {
        "uuid": "0ca04351463f619e7a919560283d3215",
        "title": "方广睡觉次敬夫韵",
        "author": "朱熹",
        "content": "风檐雪屋澹无情，巧作寒窗静夜声。\n倦枕觉来听不断，相看浑欲不胜清。",
        "dynasty": "宋",
        "collection_info": null
    },
    {
        "uuid": "9e93d548c28d822c035f9ad23d1820e6",
        "title": "感尚子平事",
        "author": "朱熹",
        "content": "翩然远岳恣游行，慨想当年尚子平。\n我亦近来知损益，只将惩窒度余生。",
        "dynasty": "宋",
        "collection_info": null
    },
    {
        "uuid": "18746e40d2a7972980fddae033499e9a",
        "title": "残雪未消次择之韵",
        "author": "朱熹",
        "content": "脚底悲风舞冻鸦，此行真是蹑苍霞。\n仰头若木敷琼蘂，不是人间玉树花。",
        "dynasty": "宋",
        "collection_info": null
    },
    {
        "uuid": "836a06bfd77c80149adf22e25a22311b",
        "title": "自方广过高台次敬夫韵",
        "author": "朱熹",
        "content": "素雪留清壁，苍霞对赤城。\n我来阴壑晚，人说夜灯明。\n贝叶无新得，蒲人有旧盟。\n咄哉宁负汝，安敢负吾生。",
        "dynasty": "宋",
        "collection_info": null
    },
    {
        "uuid": "5faee95627dc42089829413f008dcfd8",
        "title": "石廪峰次敬夫韵",
        "author": "朱熹",
        "content": "七十二峰都插天，一峰石廪旧名传。\n家家有廪高如许，大好人间快活年。",
        "dynasty": "宋",
        "collection_info": null
    },
    {
        "uuid": "98d55f1c368424d42f052db707967a47",
        "title": "行林间几三十里寒甚道傍有残火温酒举白方觉有暖意次敬夫韵",
        "author": "朱熹",
        "content": "千林一路雪毰堆，吟断饥肠第几回。\n温酒正思敲石火，偶逢寒烬得倾杯。",
        "dynasty": "宋",
        "collection_info": null
    },
    {
        "uuid": "9b31dfc1d28ee8a47076f1966c6e8b52",
        "title": "林间残雪时落锵然有声",
        "author": "朱熹",
        "content": "青鞋布袜踏琼瑶，十里晴林未觉遥。\n忽復空枝堕残雪，恍疑鸣璬落丛霄。",
        "dynasty": "宋",
        "collection_info": null
    },
    {
        "uuid": "84ca6bb7cf764cb0730d6c21f3c9dd91",
        "title": "至上封用择之韵",
        "author": "朱熹",
        "content": "畴昔朱陵洞，如今白帝城。\n天高云共色，夜永月同明。\n万象争回巧，千峰尽乞盟。\n登临须我辈，更约羡门生。",
        "dynasty": "宋",
        "collection_info": null
    },
    {
        "uuid": "862ddeb2dea42b4b07c46534437f5dbf",
        "title": "福严寺回望岳市",
        "author": "朱熹",
        "content": "昨夜相携看霜月，今朝谁料起寒烟。\n安知明日千峰顶，不见人间万里天。",
        "dynasty": "宋",
        "collection_info": null
    },
    {
        "uuid": "c766483423f63a4a2e283aef19817552",
        "title": "福严读张湖南旧诗",
        "author": "朱熹",
        "content": "楼上低回掺别袖，山中磊落见英姿。\n白云未属分符客，已有经行到处诗。",
        "dynasty": "宋",
        "collection_info": null
    },
    {
        "uuid": "84ff9db4c527f5cd29079ce4d592fb65",
        "title": "登祝融峰用择之韵",
        "author": "朱熹",
        "content": "今年缘底事，浪走太无端。\n直以心期远，非贪眼界宽。\n云山于此尽，风袂不胜寒。\n孤鸟知人意，茫茫去不还。",
        "dynasty": "宋",
        "collection_info": null
    },
    {
        "uuid": "3cdc4124b2b72ad1919f3c2da35c39e2",
        "title": "穹林阁读张湖南七月十五夜诗咏叹久之因次其韵",
        "author": "朱熹",
        "content": "南岳天下镇，祝融最高峰。\n仰干几千仞，俯入一万重。\n开闢知何年，上有释梵宫。\n白日照雪屋，清宵响霜镛。\n极知瓌特观，仙圣情所钟。\n云根有隠诀，读罢凌长风。",
        "dynasty": "宋",
        "collection_info": null
    },
    {
        "uuid": "90ae82f6409c7cdef2f1b910babc9cd2",
        "title": "晚霞",
        "author": "朱熹",
        "content": "日落西南第几峰，断霞千里抹残红。\n上方杰阁凭栏处，欲尽余晖怯晚风。",
        "dynasty": "宋",
        "collection_info": null
    },
    {
        "uuid": "b650ab08953fa1148bf4f147c6d4e19f",
        "title": "过高台携信老诗集夜读上封方丈次敬夫韵",
        "author": "朱熹",
        "content": "十年闻说信无言，草草相逢又黯然。\n借得新诗连夜读，要从苦淡识清妍。",
        "dynasty": "宋",
        "collection_info": null
    },
    {
        "uuid": "e98359224ba363fba0f79f36aec66dbf",
        "title": "赠上封诸老",
        "author": "朱熹",
        "content": "夜宿上封寺，翛然尘虑清。\n月明残雪裏，泉溜隔窗声。\n楮衲今如许，绨袍那復情。\n炉红虚室暖，聊得话平生。",
        "dynasty": "宋",
        "collection_info": null
    },
    {
        "uuid": "b647bc2218ad710cc70c0584654b522c",
        "title": "自上封登祝融峰绝顶次敬夫韵",
        "author": "朱熹",
        "content": "衡岳千仞起，祝融一峰高。\n群山畏突兀，奔走如曹逃。\n我来雪月中，历览快所遭。\n扪天滑青壁，俯壑崩银涛。\n所恨无十犗，一掣了六鳌。\n遄归青莲宫，坐对白玉毫。\n重阁一徙倚，霜风利如刀。\n平生山水心，真作货食饕。\n明朝更清澈，再往岂惮劳。\n中宵抚世故，剧如千猬毛。\n嬉游亦何益，岁月今滔滔。\n起望东北云，茫然首空搔。",
        "dynasty": "宋",
        "collection_info": null
    },
    {
        "uuid": "2cf42e45952d24aa5cd18f4b0a3d957c",
        "title": "十五日再登祝融用台字韵",
        "author": "朱熹",
        "content": "江流围玉界，天影抱琼台。\n拄杖烟霄外，中岩日月回。\n箕山藏遁许，吴市隠仙梅。\n一笑今何在，相期再举杯。",
        "dynasty": "宋",
        "collection_info": null
    },
    {
        "uuid": "075a4defdee5aeaea28b2551fb3e7865",
        "title": "胡丈广仲与范伯崇自岳市来同登绝顶举酒极谈得闻比日讲论之乐",
        "author": "朱熹",
        "content": "我已中峰住，君从何处来。\n莫留岩底寺，径上月边台。\n浊酒团栾坐，高谈次第开。\n前贤渺安在，清酹寄余哀。",
        "dynasty": "宋",
        "collection_info": null
    },
    {
        "uuid": "32f5fa26a734f74ef7519e894e5e7ad4",
        "title": "醉下祝融峰作",
        "author": "朱熹",
        "content": "我来万里驾长风，绝壑层云许荡胸。\n浊酒三杯豪气发，朗吟飞下祝融峰。",
        "dynasty": "宋",
        "collection_info": null
    },
    {
        "uuid": "2e893e7a1a7d9a365b8ec2affd6aa1ae",
        "title": "十六日下山各赋一篇仍迭和韵",
        "author": "朱熹",
        "content": "绝顶来还晚，寒窗睡达明。\n连床眇归思，三宿怅余情。\n云合山无路，风回雪有声。\n岳祇珍重意，只此是将迎。",
        "dynasty": "宋",
        "collection_info": null
    },
    {
        "uuid": "3e18b1e9a7dc2b068b230ce1d7163448",
        "title": "和敬夫韵",
        "author": "朱熹",
        "content": "蜡屐风烟随处别，下山人事一番新。\n世间不但山中好，今日方知此意真。",
        "dynasty": "宋",
        "collection_info": null
    },
    {
        "uuid": "58dfc6241500b04f11e22b3136c34e66",
        "title": "和择之韵",
        "author": "朱熹",
        "content": "仰止平生旧，今年得得来。\n举头天一握，倚杖雪千堆。\n讲道心如渴，哦诗思涌雷。\n出山遗语在，归骑莫徘徊。",
        "dynasty": "宋",
        "collection_info": null
    },
    {
        "uuid": "bd9fab170cd99023a1e8cebacd96c02a",
        "title": "二诗奉酬敬夫赠言并以为别  其一",
        "author": "朱熹",
        "content": "我行二千里，访子南山阴。\n不忧天风寒，况惮湘水深。\n辞家仲秋旦，税驾九月初。\n问此为何时，严冬岁云徂。\n劳君步玉趾，送我登南山。\n南山高不极，雪深路漫漫。\n泥行復几程，今夕宿槠洲。\n明当分背去，惆怅不得留。\n诵君赠我诗，三叹增绸缪。\n厚意不敢忘，为君商声讴。",
        "dynasty": "宋",
        "collection_info": null
    },
    {
        "uuid": "dc85f03434d29bf0989845880321fd97",
        "title": "二诗奉酬敬夫赠言并以为别  其二",
        "author": "朱熹",
        "content": "昔我抱冰炭，从君识干坤。\n始知太极藴，要眇难名论。\n谓有宁有迹，谓无復何存。\n惟应酬酢处，特达见本根。\n万化自此流，千圣同兹源。\n旷然远莫御，惕若初不烦。\n云何学力微，未胜物欲昏。\n涓涓始欲达，已被黄流吞。\n岂知一寸胶，救此千丈浑。\n勉哉共无斁，此语期相敦。",
        "dynasty": "宋",
        "collection_info": null
    },
    {
        "uuid": "ad143afa9e578b92f7f8c9377821daa0",
        "title": "读林择之二诗有感  其一",
        "author": "朱熹",
        "content": "笋舆随望入寒烟，每诵君诗辄黯然。\n今夜定知连榻梦，一时飞堕锡山前。",
        "dynasty": "宋",
        "collection_info": null
    },
    {
        "uuid": "47d0f57641a31e5b68192021c6a416a1",
        "title": "读林择之二诗有感  其二",
        "author": "朱熹",
        "content": "竹舆傲兀听呕哑，合眼归心已到家。\n游子上堂慈母笑，岂知行李尚天涯。",
        "dynasty": "宋",
        "collection_info": null
    },
    {
        "uuid": "05a171f287d5767095d3235567b29733",
        "title": "马上赠林择之",
        "author": "朱熹",
        "content": "与君归思渺悠哉，马上看山首共回。\n认取山中奇绝处，他年无事要重来。",
        "dynasty": "宋",
        "collection_info": null
    },
    {
        "uuid": "bef989de998e6ff92f25b9d294ac80af",
        "title": "梅溪陂下作",
        "author": "朱熹",
        "content": "野牛浮鼻过寒溪，落木萷椮水下陂。\n俗手定应摹不得，无人说与范牛知。",
        "dynasty": "宋",
        "collection_info": null
    },
    {
        "uuid": "f9af60bb6d67604c3ef49a80dee09db4",
        "title": "寄题李东老渊乎斋",
        "author": "朱熹",
        "content": "东老幽栖地，渊乎亦妙哉。\n空山无客到，流水有花开。\n句律今谁敌，诗仙旧所陪。\n朱絃悄余韵，绮席澹浮埃。\n竟日门多掩，长沙岁一来。\n端能负猿鹤，归计莫徘徊。",
        "dynasty": "宋",
        "collection_info": null
    },
    {
        "uuid": "c1980bf538d2190df04b5d82ebf77904",
        "title": "宿梅溪胡氏客馆观壁间题诗自警二绝  其一",
        "author": "朱熹",
        "content": "贪生莝豆不知羞，腼面重来蹑俊游。\n莫向清流浣衣袂，恐君衣袂涴清流。",
        "dynasty": "宋",
        "collection_info": null
    },
    {
        "uuid": "f7b84edeb23ebd6ba78a04105aa47972",
        "title": "宿梅溪胡氏客馆观壁间题诗自警二绝  其二",
        "author": "朱熹",
        "content": "十年湖海一身轻，归对黎涡却有情。\n世路无如人欲险，几人到此误平生。",
        "dynasty": "宋",
        "collection_info": null
    },
    {
        "uuid": "af2d46f79c4e0270532eb4c2cb24b590",
        "title": "择之所和生字韵语极警切次韵谢之兼呈伯崇",
        "author": "朱熹",
        "content": "不是讥诃语太轻，题诗只要警流情。\n烦君属和增危惕，虎尾春冰寄此生。",
        "dynasty": "宋",
        "collection_info": null
    },
    {
        "uuid": "64de763203fc55ab548d531a14db0e11",
        "title": "再答择之",
        "author": "朱熹",
        "content": "兢惕如君不自轻，世纷何处得关情。\n也应妙敬无穷意，雪未消时草已生。",
        "dynasty": "宋",
        "collection_info": null
    },
    {
        "uuid": "dece039f6e341be995068452e07e1dfd",
        "title": "十一月二十六日宿萍乡西三十余里黄花渡口客舍稍明洁有宋亨伯题诗亦颇不俗因录而和之",
        "author": "朱熹",
        "content": "鼎足炉边坐，陶然共一樽。\n道心元自胜，世味不须论。\n安稳三更睡，清明一气存。\n虽无康乐句，聊尔慰营魂。",
        "dynasty": "宋",
        "collection_info": null
    },
    {
        "uuid": "f1606d2a30b2ae64386271901c8573d5",
        "title": "二十七日过毛山铺壁间题诗者皆言有毛女洞在山绝顶问之驿吏云狐魅所为耳因作此诗",
        "author": "朱熹",
        "content": "人言毛女住青冥，散髮吹箫夜夜声。\n却是邮童解端的，向侬说是野狐精。",
        "dynasty": "宋",
        "collection_info": null
    },
    {
        "uuid": "64386a92c002757ab5301647652fb86b",
        "title": "次择之韵聊纪秦事",
        "author": "朱熹",
        "content": "不知四海已扬汤，舞殿歌台乐未央。\n五帝威神等牛马，六王子女尽嫔嫱。\n仙心久已攀姑射，辨口从教泣华阳。\n行客讵明千古意，虚疑霞佩响琳琅。",
        "dynasty": "宋",
        "collection_info": null
    },
    {
        "uuid": "ccda18e7ac37a2099094a6044af5bd23",
        "title": "雪梅二阕奉怀敬夫  其一",
        "author": "朱熹",
        "content": "云垂幕阴风，惨淡天花落。\n天花落，千林琼玖，一空鸾鹤。\n征车渺渺穿华薄，路迷迷路增离索。\n增离索，剡溪山水，碧湘楼阁。",
        "dynasty": "宋",
        "collection_info": null
    },
    {
        "uuid": "7cfdab75aba307bc989ad94cbe9b675c",
        "title": "雪梅二阕奉怀敬夫  其二",
        "author": "朱熹",
        "content": "梅花发寒梢，挂着瑶台月。\n瑶台月，和羹心事，履霜时节。\n野桥流水声呜咽，行人立马空愁绝。\n空愁绝，为谁凝伫，为谁攀折。",
        "dynasty": "宋",
        "collection_info": null
    },
    {
        "uuid": "94c381e1f31f58171db8e19f94e86404",
        "title": "题二阕后自是不復作矣",
        "author": "朱熹",
        "content": "久恶繁哇混太和，云何今日自吟哦。\n世间万事皆如此，两叶行将用斧柯。",
        "dynasty": "宋",
        "collection_info": null
    },
    {
        "uuid": "36fdaf951e31991fe5b66445623b0860",
        "title": "次韵择之听话",
        "author": "朱熹",
        "content": "语道深惭话一场，感君亲切为宣扬。\n更将充扩随鈎索，意味从今积渐长。",
        "dynasty": "宋",
        "collection_info": null
    },
    {
        "uuid": "6b96ab4dad9c0ed3d0b4b82acbf39cbf",
        "title": "次韵伯崇自警二首  其一",
        "author": "朱熹",
        "content": "十载相期事业新，云何犹叹未成身。\n流光易失如翻水，莫是因循误得人。",
        "dynasty": "宋",
        "collection_info": null
    },
    {
        "uuid": "d60a23003ecac8a28afa7b785842472c",
        "title": "次韵伯崇自警二首  其二",
        "author": "朱熹",
        "content": "诵君佳句极优柔，未得明彊是所忧。\n若悟本来非木石，保君弘毅不能休。",
        "dynasty": "宋",
        "collection_info": null
    },
    {
        "uuid": "4bdcd84bcc3b2a468d1bc3c7118d40b3",
        "title": "奉答择之四诗意到即书不及次韵  其一",
        "author": "朱熹",
        "content": "为闵人疲上马行，此时消息尽分明。\n更怜跣足无衣苦，充此直教天下平。",
        "dynasty": "宋",
        "collection_info": null
    },
    {
        "uuid": "70a7b65b9d77f1a9a032e7a461d900df",
        "title": "奉答择之四诗意到即书不及次韵  其二",
        "author": "朱熹",
        "content": "君看灞桥风雪中，南来北去莽何穷。\n想应亦有还家客，便尔讥诃恐未公。",
        "dynasty": "宋",
        "collection_info": null
    },
    {
        "uuid": "441072cf3d60d40a8da5895319ddcfd2",
        "title": "奉答择之四诗意到即书不及次韵  其三",
        "author": "朱熹",
        "content": "东头不见西头是，南畔唯嫌北畔非。\n多谢圣门传大学，直将絜矩露天机。",
        "dynasty": "宋",
        "collection_info": null
    },
    {
        "uuid": "f57a2472f399477ae2d50c71cf524c91",
        "title": "奉答择之四诗意到即书不及次韵  其四",
        "author": "朱熹",
        "content": "安肆真同鸩毒科，君言虽苦未伤和。\n解嘲却是生回互，政恐纷纷事转多。",
        "dynasty": "宋",
        "collection_info": null
    },
    {
        "uuid": "ae81bf8bc14c6d663a5a33ab733ff354",
        "title": "答择之",
        "author": "朱熹",
        "content": "长言三復尽温纯，妙处知君又日新。\n我亦平生伤褊迫，期君苦口却谆谆。",
        "dynasty": "宋",
        "collection_info": null
    },
    {
        "uuid": "5f4b28064d441f3d0ec99f21a9cb39ce",
        "title": "次韵择之见路傍乱草有感",
        "author": "朱熹",
        "content": "世间无处不阳春，道路何曾困得人。\n若向此中生厌斁，不知何处可安身。",
        "dynasty": "宋",
        "collection_info": null
    },
    {
        "uuid": "f83bc58c516e1e2a1fa5f5f4cf4764e5",
        "title": "到袁州二首  其一",
        "author": "朱熹",
        "content": "马蹄今日到袁州，山木萧椮四面愁。\n多谢晚来风力劲，朔云寒日共悠悠。",
        "dynasty": "宋",
        "collection_info": null
    },
    {
        "uuid": "83ea810babd303b03e23f24be3f3001a",
        "title": "到袁州二首  其二",
        "author": "朱熹",
        "content": "袁州刺史几何人，韩李流芳独未泯。\n道丧时危今日意，九原遗恨一时新。",
        "dynasty": "宋",
        "collection_info": null
    },
    {
        "uuid": "867ad4b01a0b6291615097bb87571a62",
        "title": "十二月旦袁州道中作",
        "author": "朱熹",
        "content": "今朝已是腊嘉平，我独胡为在远行。\n白髮倚闾应注想，青山联骑若为情。",
        "dynasty": "宋",
        "collection_info": null
    },
    {
        "uuid": "1728cc9c5d535622b1bfe43fdcbdb150",
        "title": "同林择之范伯崇归自湖南袁州道中多奇峰秀木怪石清泉请人赋一篇",
        "author": "朱熹",
        "content": "我行宜春野，四顾多奇山。\n攒峦不可数，峭绝谁能攀。\n上有青葱木，下有清泠湾。\n更怜湾头石，一一神所剜。\n众目共遗弃，千秋保坚顽。\n我独抱孤赏，喟然起长嘆。",
        "dynasty": "宋",
        "collection_info": null
    },
    {
        "uuid": "daf2b8567b19144be49e2ff622cb33d6",
        "title": "赋归云洞",
        "author": "朱熹",
        "content": "人生信多患，吾道初不穷。\n云何感慨士，伏死嵁岩中。\n宜阳古道周，窍石何嵌空。\n穷幽历肺腑，履坦开房栊。\n颇疑有畸人，往昔寄此宫。\n岁月讵云几，井竈无遗踪。\n我来记清秋，归涂渺穷冬。\n兴怀重幽讨，永啸回长风。\n风回云气归，洞口春蒙蒙。\n信美非人境，出门吾欲东。",
        "dynasty": "宋",
        "collection_info": null
    },
    {
        "uuid": "85043e7f8c8d653ff96f8cba6ad68d03",
        "title": "人言石乳洪羊之胜不及往游作此",
        "author": "朱熹",
        "content": "人道归云未足夸，洪羊石乳更谽谺。\n连环入梦难纡轸，回首西风又日斜。",
        "dynasty": "宋",
        "collection_info": null
    },
    {
        "uuid": "c263dc31bca7d750600569277701ae11",
        "title": "分宜晚泊江亭望南山之胜绝江往游将还而舟子不至择之刺船径渡呼之予与伯崇伫立以俟因得二绝  其一",
        "author": "朱熹",
        "content": "寒水粼粼受晚风，轻舠来往思无穷。\n何妨也向溪南去，徙倚空林暮蔼中。",
        "dynasty": "宋",
        "collection_info": null
    },
    {
        "uuid": "f63347258104a120679a9e3c2dc4db43",
        "title": "分宜晚泊江亭望南山之胜绝江往游将还而舟子不至择之刺船径渡呼之予与伯崇伫立以俟因得二绝  其二",
        "author": "朱熹",
        "content": "一棹翩然唤不回，两筇江畔久徘徊。\n早知君有如神技，同下中流亦快哉。",
        "dynasty": "宋",
        "collection_info": null
    },
    {
        "uuid": "655ef3db752637615110aec5b2db38e0",
        "title": "新喻西境",
        "author": "朱熹",
        "content": "北岭苍茫雨欲来，南山腾踯翠成堆。\n穉杉绕麓千旗卷，野水涵空一鑑开。\n客路情怀元倥偬，今晨游眺却徘徊。\n自然触目成佳句，云锦无劳更剪裁。",
        "dynasty": "宋",
        "collection_info": null
    },
    {
        "uuid": "81ebe7319b85dc5a6919cac86fa4fb21",
        "title": "道间厌苦泥淖思亟还家安坐讲习用择之韵呈二贤友",
        "author": "朱熹",
        "content": "客路泥涂正所忧，可堪云物更油油。\n向来结友轻千里，此去还家且一丘。\n妙处自应从我得，躬行肯使叹吾犹。\n两贤定许相提挈，厚意何胜杂佩酬。",
        "dynasty": "宋",
        "collection_info": null
    },
    {
        "uuid": "2d9ad078523ea0c5f31f7910e4de84a4",
        "title": "再和油字韵",
        "author": "朱熹",
        "content": "楚山黄落正离忧，喜见寒杉卷碧油。\n倦客今年真白髮，羽人何日定丹丘。\n奇兵捷出吾当避，狭路争先子不犹。\n箇裏竟能无一语，应惭二鸟起相酬。",
        "dynasty": "宋",
        "collection_info": null
    },
    {
        "uuid": "2cdb4d954a4747a48a12e2554a7b5716",
        "title": "次韵择之怀张敬夫",
        "author": "朱熹",
        "content": "往时联骑向衡山，同赋新诗各据鞍。\n此夜相思一杯酒，回头犹记雪漫漫。",
        "dynasty": "宋",
        "collection_info": null
    },
    {
        "uuid": "18466a5b9de22b4680dd7d621ea3b3d3",
        "title": "别韵赋一篇",
        "author": "朱熹",
        "content": "踏雪凌霜眼界新，举鞭遥指玉嶙峋。\n回头此日成千里，横槊思君少一人。",
        "dynasty": "宋",
        "collection_info": null
    },
    {
        "uuid": "c48692ab979af8ffe34ab6c40e86c6f5",
        "title": "宿新喻驿夜闻风铎",
        "author": "朱熹",
        "content": "倦枕欹眠到五更，却嫌风铎久悲鸣。\n恍疑絺绤南邻夜，寒铁丁东客梦惊。",
        "dynasty": "宋",
        "collection_info": null
    },
    {
        "uuid": "6a5292ab699e1c6f3144efdaff81963e",
        "title": "题野人家",
        "author": "朱熹",
        "content": "茅檐竹落野人家，只么悠悠阅岁华。\n田父把犁寒雨足，牧儿吹笛晚风斜。",
        "dynasty": "宋",
        "collection_info": null
    },
    {
        "uuid": "582a065c73d010f61e57a20d1a09af72",
        "title": "题万安野馆",
        "author": "朱熹",
        "content": "身似孤云去復还，投装犹记此窗间。\n只应烟雨苍茫外，即是当时万迭山。",
        "dynasty": "宋",
        "collection_info": null
    },
    {
        "uuid": "057c9b597208ca4d7b8016eaafc87ad7",
        "title": "万安遇长沙便欲附书不果",
        "author": "朱熹",
        "content": "长沙一别两悠悠，梦想清湘带橘洲。\n欲寄行人数行字，行人不作置书邮。",
        "dynasty": "宋",
        "collection_info": null
    },
    {
        "uuid": "d07f794182fe4afac87f9cfc0c31e421",
        "title": "不见梅再用来字韵",
        "author": "朱熹",
        "content": "旧岁将除新岁来，梅花长是雪毰堆。\n如何此日三州路，不见寒葩一树开。\n野水风烟迷惨澹，故园霜月想徘徊。\n夜窗却恐劳幽梦，速把新诗取次栽。",
        "dynasty": "宋",
        "collection_info": null
    },
    {
        "uuid": "c181ac9dbbbcff5789c5e650857098e0",
        "title": "赋水仙花",
        "author": "朱熹",
        "content": "隆冬凋百卉，江梅厉孤芳。\n如何蓬艾底，亦有春风香。\n纷敷翠羽帔，温靘白玉相。\n黄冠表独立，淡然水仙装。\n弱植愧兰荪，高操摧冰霜。\n湘君谢遗楪，汉水羞捐珰。\n嗟彼世俗人，欲火焚衷肠。\n徒知慕佳冶，讵识怀贞刚。\n凄凉柏舟誓，恻怆终风章。\n卓哉有遗烈，千载不可忘。",
        "dynasty": "宋",
        "collection_info": null
    },
    {
        "uuid": "291c00e0954deed03ca8f7da68b022d7",
        "title": "清江道中见梅",
        "author": "朱熹",
        "content": "今日清江路，寒梅第一枝。\n不愁风袅袅，正奈雪垂垂。\n暖热惟须酒，平章却要诗。\n他年千里梦，谁与寄相思。",
        "dynasty": "宋",
        "collection_info": null
    },
    {
        "uuid": "154865e200c813b6f8335d81c92dd380",
        "title": "临江买舟",
        "author": "朱熹",
        "content": "征骖聊驻近江楼，南市津头问买舟。\n共说明朝乘雪水，长歌一日到洪州。",
        "dynasty": "宋",
        "collection_info": null
    },
    {
        "uuid": "e4db7097594143c8cfd6308c93ea4f42",
        "title": "芗林",
        "author": "朱熹",
        "content": "东皋溅寒水，西崦饶清阴。\n南埭奎壁丽，北垞静且深。\n入门流绿波，竹树何箾椮。\n积石象云壑，高堂杳沉沉。\n左通云水区，右径梅杏林。\n沼沚共回薄，观台鬰差参。\n纷吾千里游，发轫南山岑。\n过门得佳赏，慰此夙昔心。\n缅怀企疏翁，岁晚投冠籫。\n婆娑此涧谷，俯仰成古今。\n嗣德世有人，闻道我所钦。\n相见无杂语，晤言写胸襟。\n怀旧復惆怅，命酒聊同斟。\n饮罢我当去，握手清江浔。",
        "dynasty": "宋",
        "collection_info": null
    },
    {
        "uuid": "ed234ea0eea9a9901beb04cf54f1a042",
        "title": "过樟木镇晚晴二首  其一",
        "author": "朱熹",
        "content": "朝晴遣我看芗林，顷刻浮云万里阴。\n拂袖凌风三十里，依然寒日照长吟。",
        "dynasty": "宋",
        "collection_info": null
    },
    {
        "uuid": "aacf397ecad5221d6a552e10ea25302b",
        "title": "过樟木镇晚晴二首  其二",
        "author": "朱熹",
        "content": "飞云极目疑梅岭，落日回头梦橘洲。\n从此不愁东路永，祇应西望转悠悠。",
        "dynasty": "宋",
        "collection_info": null
    },
    {
        "uuid": "4cac3651c09617d086c3b65707533f80",
        "title": "赤冈头望远山作",
        "author": "朱熹",
        "content": "晓起清江弄小舟，晚风吹过赤冈头。\n远峰自作修眉敛，万里那知客子愁。",
        "dynasty": "宋",
        "collection_info": null
    },
    {
        "uuid": "3cd6ae293f71065f5788c144391ecd8b",
        "title": "次韵择之发临江",
        "author": "朱熹",
        "content": "千里烟波一叶舟，三年已是两经由。\n今宵又过丰城县，依旧长江直北流。",
        "dynasty": "宋",
        "collection_info": null
    },
    {
        "uuid": "81676878db3cc082639a8b564614d92a",
        "title": "次韵择之漫成",
        "author": "朱熹",
        "content": "落日晴江更远山，远山犹在有无间。\n不须极目伤怀抱，且看渔船近往还。",
        "dynasty": "宋",
        "collection_info": null
    },
    {
        "uuid": "c7d7b719e379b66ea66db2b6fe497de8",
        "title": "竹节滩",
        "author": "朱熹",
        "content": "船下清江竹节滩，长烟漠漠水漫漫。\n人家断岸斜阳好，客子中流薄暮寒。",
        "dynasty": "宋",
        "collection_info": null
    },
    {
        "uuid": "4acb0becf99c845ae53cebc4ce1221e2",
        "title": "舟中晚赋",
        "author": "朱熹",
        "content": "长风一万里，披豁暮云空。\n极浦三年梦，扁舟二子同。\n离离浮远树，杳杳没孤鸿。\n若问明朝事，西山晻霭中。",
        "dynasty": "宋",
        "collection_info": null
    },
    {
        "uuid": "4e6d21ab8ae91cb5b6e89cc30c4f6a1f",
        "title": "次韵择之将近丰城有作",
        "author": "朱熹",
        "content": "老矣身如万斛舟，长风破浪若为收。\n江山若有逢迎意，到处何妨为少留。",
        "dynasty": "宋",
        "collection_info": null
    },
    {
        "uuid": "abfd093d535004348ed8896294265321",
        "title": "过丰城作",
        "author": "朱熹",
        "content": "渺渺丰城县，回头忆旧游。\n晴江罗远树，宿莽乱中洲。\n宝剑今鳞甲，神光尚斗牛。\n他年还记得，此夜一扁舟。",
        "dynasty": "宋",
        "collection_info": null
    },
    {
        "uuid": "ba3baaffdf9ed76b6ee869058917a3a1",
        "title": "舟中见新月伯崇择之二友皆已醉卧以此戏之",
        "author": "朱熹",
        "content": "舟中见新月，烟浪不胜寒。\n与问醉眠客，岂知行路难。\n残阳犹水面，孤鴈更云端。\n篷底今宵意，天边芳岁阑。",
        "dynasty": "宋",
        "collection_info": null
    },
    {
        "uuid": "5bd393cffd603298d13b3ddd284a671b",
        "title": "次韵择之舟中有作二首  其一",
        "author": "朱熹",
        "content": "一江烟水浩漫漫，昨夜扁舟寄此间。\n共向船头望南北，不知何处是家山。",
        "dynasty": "宋",
        "collection_info": null
    },
    {
        "uuid": "e1185936e8dcde233331e1491e27fa36",
        "title": "次韵择之舟中有作二首  其二",
        "author": "朱熹",
        "content": "一席三人抵项眠，心知篷外水如天。\n起来却怪天如水，月落乌啼浦树边。",
        "dynasty": "宋",
        "collection_info": null
    },
    {
        "uuid": "1562371cef9fdea56f8c42bf5838736a",
        "title": "自东湖至列岫得二小诗  其一",
        "author": "朱熹",
        "content": "孺子高风何处寻，东湖台观水云深。\n生刍一束人如玉，此日凄凉万古心。",
        "dynasty": "宋",
        "collection_info": null
    },
    {
        "uuid": "f635435a5e4b1cb7bf22c72764efefd5",
        "title": "自东湖至列岫得二小诗  其二",
        "author": "朱熹",
        "content": "昨日来时万里阴，长江雪后玉千岑。\n苍茫不尽登临意，重对晴天豁晚襟。",
        "dynasty": "宋",
        "collection_info": null
    },
    {
        "uuid": "784a75d675f0eff405c6c16630d0fb28",
        "title": "列岫望西山最正殆无毫髮遗恨滕王秋屏皆不及也因作此诗二首  其一",
        "author": "朱熹",
        "content": "城中望西山，拄颊空朝暮。\n不到列岫亭，讵知亲切处。",
        "dynasty": "宋",
        "collection_info": null
    },
    {
        "uuid": "c4ec5babdcf5d2b28cf806ab5b7e60c5",
        "title": "列岫望西山最正殆无毫髮遗恨滕王秋屏皆不及也因作此诗二首  其二",
        "author": "朱熹",
        "content": "东西水平分，南北山中判。\n妙处毫髮间，商略无遗算。",
        "dynasty": "宋",
        "collection_info": null
    },
    {
        "uuid": "947ee0e77c4bf118d4b8845ad8f47a75",
        "title": "晚饮列岫",
        "author": "朱熹",
        "content": "危亭披豁对苍霞，策杖重来日未斜。\n满目江山一尊酒，哦诗莫遣太雄夸。",
        "dynasty": "宋",
        "collection_info": null
    },
    {
        "uuid": "473ec7b9ed7b3b55c4d2b288ab1a89fd",
        "title": "观上蓝贤老所藏张魏公手帖次王嘉叟韵",
        "author": "朱熹",
        "content": "火风吹散旱天云，肤寸空余翰墨新。\n拭泪相看渺今古，堂堂那復有斯人。",
        "dynasty": "宋",
        "collection_info": null
    },
    {
        "uuid": "1d4f3b6f60b621a9ab8db41497f20186",
        "title": "次韵伯崇登滕王阁感旧盖闻往时延阁公拜疏于此云",
        "author": "朱熹",
        "content": "金阙银台梦想中，楼前拜舞皂囊空。\n十年殄瘁无穷恨，叹息今人少古风。",
        "dynasty": "宋",
        "collection_info": null
    },
    {
        "uuid": "7eb8b61d93cb05f6540d9f879a116c21",
        "title": "观西山怀岳麓以为莫能相上下也聊赋此云",
        "author": "朱熹",
        "content": "风月平生意，江湖自在身。\n年华供转徙，眼界得清新。\n试问西山雨，何如湘水春。\n悠然一长啸，妙绝两无伦。",
        "dynasty": "宋",
        "collection_info": null
    },
    {
        "uuid": "00b064d3ec16f0527631cbe3b8cd8903",
        "title": "进贤道中",
        "author": "朱熹",
        "content": "往辞湘水曲，今过豫章城。\n改岁无多日，到家才几程。\n昼怜春意迫，夜喜月华清。\n此去无淹轨，前涂似掌平。",
        "dynasty": "宋",
        "collection_info": null
    },
    {
        "uuid": "a5227a9253e62d8d19913ea087f94bdc",
        "title": "野望",
        "author": "朱熹",
        "content": "登高立马瞰晴川，四面平林接暝烟。\n东望不堪频极目，归心已度鸟飞前。",
        "dynasty": "宋",
        "collection_info": null
    },
    {
        "uuid": "56d311e66ce7bfa5b4317374553fbdcb",
        "title": "次韵择之进贤道中漫成五首  其一",
        "author": "朱熹",
        "content": "白酒频斟当啜茶，何妨一醉野人家。\n据鞍又向冈头望，落日天风鴈字斜。",
        "dynasty": "宋",
        "collection_info": null
    },
    {
        "uuid": "d313d87aa5cac68f54c4c1c3ce66fd00",
        "title": "次韵择之进贤道中漫成五首  其二",
        "author": "朱熹",
        "content": "笑指斜阳天外山，无端长作翠眉攒。\n岂知男子桑蓬志，万里东西不作难。",
        "dynasty": "宋",
        "collection_info": null
    },
    {
        "uuid": "0e6da6abed597d1aab42f3ff0c6d84f8",
        "title": "次韵择之进贤道中漫成五首  其三",
        "author": "朱熹",
        "content": "夜宿林冈月满川，归期屈指正茫然。\n也知地脉无赢缩，只把阴晴更问天。",
        "dynasty": "宋",
        "collection_info": null
    },
    {
        "uuid": "1942f5478d91d3f7df5829f032c25b52",
        "title": "次韵择之进贤道中漫成五首  其四",
        "author": "朱熹",
        "content": "谁作窗间拥鼻声，更哦乐府短歌行。\n从教永夜清无寐，只恐晨鸡不肯鸣。",
        "dynasty": "宋",
        "collection_info": null
    },
    {
        "uuid": "bfef271678b6ab3684f01d36cdda3f13",
        "title": "次韵择之进贤道中漫成五首  其五",
        "author": "朱熹",
        "content": "日暮重冈上，人劳马亦饥。\n不妨随野雀，容易宿寒枝。",
        "dynasty": "宋",
        "collection_info": null
    },
    {
        "uuid": "39dcd0992efa89d23194bbaf663377aa",
        "title": "次韵择之夜宿进贤客舍",
        "author": "朱熹",
        "content": "白日照寒野，缅然千里平。\n驰晖一以没，浩荡惊飙生。\n露彩林表见，月华波上明。\n同行鲁狂士，忽发商歌声。\n洗耳金石奏，信知尘累轻。",
        "dynasty": "宋",
        "collection_info": null
    },
    {
        "uuid": "b18613f050ae88668436580e60f28c1d",
        "title": "次韵择之润陂有作",
        "author": "朱熹",
        "content": "我行欲安适，莽莽穷山陂。\n晨装远林表，午憩通川湄。\n旷望想慈亲，行役嗟吾儿。\n喟然陟屺叹，归心浩无涯。\n晓霜徒御寒，暮雨朋俦悲。\n前期谅非远，无为苦愁思。",
        "dynasty": "宋",
        "collection_info": null
    },
    {
        "uuid": "206bde4c5bce03a67f1953e310da736e",
        "title": "过润陂日晴意可喜至暮復雨伯崇有诗因次其韵",
        "author": "朱熹",
        "content": "客裏岁云暮，我心殊未平。\n悠悠惜往日，鬰鬰怀平生。\n况復久阴雨，喜兹霜晓明。\n那知不终日，又作潇潇声。\n坐厌泥涂辱，空嗟鸿鴈轻。",
        "dynasty": "宋",
        "collection_info": null
    },
    {
        "uuid": "a06c9d1142f5aca6ea0143ab216d528d",
        "title": "山行两日至金步復见平川行夷路计程七日可到家矣",
        "author": "朱熹",
        "content": "行穿侧径度荒山，又踏深泥过野田。\n路转忽然开远望，眼明復此见平川。\n江烟浦树悲重迭，楚水闽山喜接连。\n税驾有期心转迫，棱棱瘦马不胜鞭。",
        "dynasty": "宋",
        "collection_info": null
    },
    {
        "uuid": "200b339d798b614832cc748d1ad5828d",
        "title": "次韵择之金步喜见大江有作",
        "author": "朱熹",
        "content": "江头四望远峰稠，江水中间自在流。\n并岸东行三百里，水源穷处即吾州。",
        "dynasty": "宋",
        "collection_info": null
    },
    {
        "uuid": "7fa1204873d970af3814459b3171f453",
        "title": "次韵择之余干道中",
        "author": "朱熹",
        "content": "寒尽春生草又青，化工消息几曾停。\n因君一咏陵陂麦，恍忆侬家老圃亭。",
        "dynasty": "宋",
        "collection_info": null
    },
    {
        "uuid": "cd750288de2184cd34b509aa63fcc3b1",
        "title": "安仁晓行",
        "author": "朱熹",
        "content": "夙驾安仁道，行行得自娱。\n荒山围野阔，远树出林孤。\n景晦长烟合，天寒碧草枯。\n归心怀往路，极目向平芜。",
        "dynasty": "宋",
        "collection_info": null
    },
    {
        "uuid": "a5635fca8d2219c44f05d3f7051629f1",
        "title": "十七日早霜晴观日出雾中喜而成诗",
        "author": "朱熹",
        "content": "斜月夜窗白，肃霜朝气清。\n长涂披素锦，寒雾涌金钲。\n已作三冬雨，何妨十日晴。\n天公且相念，莫遣暮云生。",
        "dynasty": "宋",
        "collection_info": null
    },
    {
        "uuid": "1cac472b14e2454b088728a8be191103",
        "title": "再用前韵",
        "author": "朱熹",
        "content": "久阴冬竟暖，欲霁气先清。\n田舍占烟火，军家候鼓钲。\n风霜千里肃，天地一朝晴。\n明日知何日，阳春又发生。",
        "dynasty": "宋",
        "collection_info": null
    },
    {
        "uuid": "18dac1d99c01ee279449e46507077502",
        "title": "次韵择之过丫头岩",
        "author": "朱熹",
        "content": "四面晴冈紫石崖，如何浑作白皑皑。\n须知暖入阴泉溜，不是寒封积雪堆。",
        "dynasty": "宋",
        "collection_info": null
    },
    {
        "uuid": "2ac144aae5b8f30ef8feff46ca108742",
        "title": "章岩",
        "author": "朱熹",
        "content": "豁尔天开宇，呀然夜不扃。\n闲云任栖宿，密雨断飘零。\n破屋僧常住，高轩客屡经。\n古今题写处，一半藓文青。",
        "dynasty": "宋",
        "collection_info": null
    },
    {
        "uuid": "fda1825fe37d8af99e3d9032cb8677f4",
        "title": "次韵择之章岩",
        "author": "朱熹",
        "content": "驱马倦长道，投鞭憩此岩。\n来应六鳌戴，迹是五丁劖。\n泉脉流青润，林稍拥碧巉。\n老禅深闭户，客子且征衫。",
        "dynasty": "宋",
        "collection_info": null
    },
    {
        "uuid": "22a26fff845d5724ff9c50fb6b86e1b1",
        "title": "铅山立春六言二首  其一",
        "author": "朱熹",
        "content": "雪拥山腰洞口，春迴楚尾吴头。\n欲问闽天何处，明朝岭水南流。",
        "dynasty": "宋",
        "collection_info": null
    },
    {
        "uuid": "dfc93952b338502ebc525a7f6470484b",
        "title": "铅山立春六言二首  其二",
        "author": "朱熹",
        "content": "行尽风林雪径，依然水馆山村。\n却是春风有脚，今朝先到柴门。",
        "dynasty": "宋",
        "collection_info": null
    },
    {
        "uuid": "eaedbc9a034e46cda44d1d1585570061",
        "title": "次二友石井之作三首  其一",
        "author": "朱熹",
        "content": "一窦阴风万斛泉，新秋曾此弄清涟。\n人言湛碧深无底，只恐潜通小有天。",
        "dynasty": "宋",
        "collection_info": null
    },
    {
        "uuid": "933cb7f2e8df220a2af8d9fc94aaf4c2",
        "title": "次二友石井之作三首  其二",
        "author": "朱熹",
        "content": "联骑君登泉上亭，黄尘双眼想增明。\n篮舆独向溪南路，惆怅不成同队行。",
        "dynasty": "宋",
        "collection_info": null
    },
    {
        "uuid": "f4df053992de67ab220e44c7f7fb33de",
        "title": "次二友石井之作三首  其三",
        "author": "朱熹",
        "content": "泉嵌侧畔一川明，水石萦迴更有情。\n闻说近来疏葺好，想应仍是旧溪声。",
        "dynasty": "宋",
        "collection_info": null
    },
    {
        "uuid": "f33349e0a619e3807897322378c8655f",
        "title": "次韵择之铅山道中二首  其一",
        "author": "朱熹",
        "content": "几月高堂阙问安，归涂不管上天难。\n诵君两迭思亲句，也信从来取友端。",
        "dynasty": "宋",
        "collection_info": null
    },
    {
        "uuid": "63b1ba86e2e89573070d570b52ec4a42",
        "title": "次韵择之铅山道中二首  其二",
        "author": "朱熹",
        "content": "行尽江湘万迭山，家山犹在有无间。\n明朝渐喜登闽岭，涧水分流响佩环。",
        "dynasty": "宋",
        "collection_info": null
    },
    {
        "uuid": "dfde7822736cfb3a887409e59f53c619",
        "title": "次韵择之发紫溪有作",
        "author": "朱熹",
        "content": "明日振衣千仞冈，夜分起看月和霜。\n久知行路难如此，不用悲歌泪满裳。",
        "dynasty": "宋",
        "collection_info": null
    },
    {
        "uuid": "a621780ce320be52b03acb51d2f1ffe4",
        "title": "次韵别林择之",
        "author": "朱熹",
        "content": "暂时相别不须悲，楚调凄凉政尔为。\n几曲清溪足相送，一天明月岂曾离。\n上堂嘉庆多为问，缘道风光少赋诗。\n更谢同袍二三子，夜来幽梦满春池。",
        "dynasty": "宋",
        "collection_info": null
    },
    {
        "uuid": "81c608d6014ca801ab1e5ef939c58de4",
        "title": "次韵别范伯崇二首  其一",
        "author": "朱熹",
        "content": "平生罪我只春秋，更作嚣嚣万里游。\n頼有吾人肯相伴，群讥众诋不能忧。",
        "dynasty": "宋",
        "collection_info": null
    },
    {
        "uuid": "4a7b3219d84581e0ff74e4505aaab7b6",
        "title": "次韵别范伯崇二首  其二",
        "author": "朱熹",
        "content": "累月追随今别离，人生离合岂无时。\n愿言更励坚高志，力索穷探慰所思。",
        "dynasty": "宋",
        "collection_info": null
    },
    {
        "uuid": "0c4a3868fc6127ab497153df607a9f30",
        "title": "有怀南轩老兄呈伯崇择之二友二首  其一",
        "author": "朱熹",
        "content": "忆昔秋风裏，寻盟湘水傍。\n胜游朝挽袂，妙语夜连床。\n别去多遗恨，归来识大方。\n惟应微密处，犹欲细商量。",
        "dynasty": "宋",
        "collection_info": null
    },
    {
        "uuid": "5aa8808cb3f03de02a832b8efc5ba51d",
        "title": "有怀南轩老兄呈伯崇择之二友二首  其二",
        "author": "朱熹",
        "content": "积雨芳菲暗，新晴始豁然。\n园林媚幽独，窗户惬清妍。\n晤语心何远，书题意未宣。\n悬知今夜月，同梦舞雩边。",
        "dynasty": "宋",
        "collection_info": null
    },
    {
        "uuid": "87820dfc60da40584079f6c7c6ea53fa",
        "title": "九日登天湖以菊花须插满头归分韵赋诗得归字",
        "author": "朱熹",
        "content": "去岁潇湘重九时，满城寒雨客思归。\n故山此日还佳节，黄菊清罇更晚晖。\n短髮无多休落帽，长风不断且吹衣。\n相看下视人寰小，祇合从今老翠微。",
        "dynasty": "宋",
        "collection_info": null
    },
    {
        "uuid": "bee2e368f5b3831e3d84d383faaf615d",
        "title": "归报德再用前韵",
        "author": "朱熹",
        "content": "几枝藤竹醉相携，何处千峰顶上归。\n正好临风眺平野，却须入谷避斜晖。\n酒边泉溜寒侵骨，坐上岚光翠染衣。\n踏月过桥惊易晚，林垧回首更依微。",
        "dynasty": "宋",
        "collection_info": null
    },
    {
        "uuid": "06e45f4973b49503052a4ef5d9ce8666",
        "title": "雪中与林择之祝弟登刘园之宴坐岩有怀南岳旧游赋此呈择之属和并寄敬夫兄",
        "author": "朱熹",
        "content": "风雪集岁晏，掩关聊自休。\n今辰展遐眺，倚此寒岩幽。\n同云暗空室，皓彩迷林丘。\n崩奔小涧歇，飞舞增绸缪。\n仰看鸾鹤翔，俯视江汉流。\n干坤有奇变，澒洞惊两眸。\n三酌不自温，倚杖空冥搜。\n悲歌动华薄，璀璨忽满裘。\n向来一杯酒，浩荡千里游。\n亦復有兹赏，微言寄清酬。\n解携今几许，光景逝不留。\n怀人眇山岳，省己纷愆尤。\n对此奇绝境，一欢生百忧。\n茫然发孤咏，远思谁能收。",
        "dynasty": "宋",
        "collection_info": null
    },
    {
        "uuid": "3c08aa67f98d8a2226dcb6daef698b06",
        "title": "和人游西岩",
        "author": "朱熹",
        "content": "平生壮志浩无穷，老寄寒泉乱石中。\n闲去披襟弄清泚，静来合眼听玲珑。\n不知涧寺晴时雨，何似溪亭落处风。\n吟罢君诗自潇洒，此心端不限西东。",
        "dynasty": "宋",
        "collection_info": null
    },
    {
        "uuid": "33b0441d2049e04a41ce5a20f4662f60",
        "title": "次知郡章丈游山之韵",
        "author": "朱熹",
        "content": "前峰鸾鹤去无踪，邂逅荒寻得故宫。\n但觉风烟随意好，便惊尘土转头空。\n提壶命驾幽期远，授简哦诗妙处同。\n安得西山一丸药，共随箫鼓向云中。",
        "dynasty": "宋",
        "collection_info": null
    },
    {
        "uuid": "2fdf2bd5e04bc5d97fb7fa16c05a2903",
        "title": "题周氏溪园三首  其一",
        "author": "朱熹",
        "content": "循涧闢芳园，结亭对虚壁。\n澄潭俯幽鉴，空翠仰寒滴。\n主人心事远，妙寄尘壤隔。\n岂为功名期，而忘此泉石。",
        "dynasty": "宋",
        "collection_info": null
    },
    {
        "uuid": "0d845153f7951effb8ac599ed217aa40",
        "title": "题周氏溪园三首  其二",
        "author": "朱熹",
        "content": "危亭竹柏间，悄蒨日幽绝。\n朔风一以厉，爱此枝上雪。\n仰悲玄景驶，俯叹群芳歇。\n不用此时来，那知岁寒节。",
        "dynasty": "宋",
        "collection_info": null
    },
    {
        "uuid": "5ac3c2f4298a2ee8c1ee4538f6b3c90a",
        "title": "题周氏溪园三首  其三",
        "author": "朱熹",
        "content": "手种篱间树，枝繁不忍删。\n新亭最佳处，胜日共欢颜。\n景晏春红浅，雨余寒翠潸。\n光风回巧笑，桃李任漫山。",
        "dynasty": "宋",
        "collection_info": null
    },
    {
        "uuid": "491aa2cbf32fc9cef6880a05fa8db763",
        "title": "寄林择之",
        "author": "朱熹",
        "content": "故人千里寄书来，三復尘襟顿豁开。\n劝我从容深燕养，莫将占毕苦沉埋。\n杖藜此日应同趣，挥麈何时得共陪。\n珍重相期俱努力，自惭殊未竭渊才。",
        "dynasty": "宋",
        "collection_info": null
    },
    {
        "uuid": "ac84d9fb467af24b089e388f99ea72f3",
        "title": "送林择之还乡赴选三首  其一",
        "author": "朱熹",
        "content": "青骊去路欲骎骎，回首犹须话此心。\n一别便成三数月，有疑谁讲过谁箴。",
        "dynasty": "宋",
        "collection_info": null
    },
    {
        "uuid": "9d74789fb2bd5c20230c61f43fddb34c",
        "title": "送林择之还乡赴选三首  其二",
        "author": "朱熹",
        "content": "门外槐花似欲黄，高堂应望促归装。\n箇中自有超然处，肯学儿曹一例忙。",
        "dynasty": "宋",
        "collection_info": null
    },
    {
        "uuid": "c3f37188947da03df6f3f6a919395bb2",
        "title": "送林择之还乡赴选三首  其三",
        "author": "朱熹",
        "content": "今朝握手送君归，马上熏风拂面吹。\n不用丁宁防曲学，寒窗久矣共心期。",
        "dynasty": "宋",
        "collection_info": null
    },
    {
        "uuid": "4850e7f23d6694e778ec86b68423c3ce",
        "title": "题林择之欣木亭",
        "author": "朱熹",
        "content": "危亭俯清川，登览自晨暮。\n佳哉阳春节，看此隔溪树。\n连林争秀发，生意各呈露。\n大化本无言，此心谁与晤。\n真欢水菽外，一笑和乐孺。\n聊復共徜徉，殊形乃同趣。",
        "dynasty": "宋",
        "collection_info": null
    },
    {
        "uuid": "697158a9d91c420aa7aee0100d6562ce",
        "title": "择之诵所赋拟吕子进元宵诗因用元韵二首  其一",
        "author": "朱熹",
        "content": "何处元宵好，山房入定僧。\n往来衣上月，明暗佛前灯。\n实际徒劳说，空华讵可凭。\n还教知此意，妙用一时兴。",
        "dynasty": "宋",
        "collection_info": null
    },
    {
        "uuid": "1ad8cd5321ed425e110b8fe2c990eb09",
        "title": "择之诵所赋拟吕子进元宵诗因用元韵二首  其二",
        "author": "朱熹",
        "content": "何处元宵好，寒龛独寐人。\n月窗同皎皎，灯镜自尘尘。\n静鉴通天地，潜思妙鬼神。\n却怜迷路子，狂走闹城闉。",
        "dynasty": "宋",
        "collection_info": null
    },
    {
        "uuid": "42d4046b1ae3b1bdcbf759a08cb8865a",
        "title": "次韵择之梧竹二首并呈季通  其一",
        "author": "朱熹",
        "content": "竹坞深深处，檀栾遶舍青。\n暑风成惨淡，寒月助清泠。\n客去空尘榻，诗来拓采櫺。\n此君同一笑，午梦顿能醒。",
        "dynasty": "宋",
        "collection_info": null
    },
    {
        "uuid": "98e719cd5d47a7b4e842d25b28e5dffe",
        "title": "次韵择之梧竹二首并呈季通  其二",
        "author": "朱熹",
        "content": "永日长梧下，清阴小院幽。\n自怜风袅袅，客赋雨浏浏。\n作别今千里，相思欲九秋。\n更怜同社友，復此误淹留。",
        "dynasty": "宋",
        "collection_info": null
    },
    {
        "uuid": "5e7a78c26219aab152909d0e00cef9c6",
        "title": "择之寄示深卿唱和乌石南湖佳句辄次元韵三首  其一",
        "author": "朱熹",
        "content": "未识南湖景，遥欣二子游。\n赏心并胜日，妙语逼清秋。\n剩欲携书卷，相将买钓舟。\n微吟归去晚，杜若满汀洲。",
        "dynasty": "宋",
        "collection_info": null
    },
    {
        "uuid": "c670b3ec769f301b40b4c51bbd240b6c",
        "title": "择之寄示深卿唱和乌石南湖佳句辄次元韵三首  其二",
        "author": "朱熹",
        "content": "平湖渺空阔，积水暮生寒。\n但见绿千顷，不知深几竿。\n人间元迫隘，世路足艰难。\n若了沧洲趣，无劳正眼看。",
        "dynasty": "宋",
        "collection_info": null
    },
    {
        "uuid": "439ce9efbad4d079550b334e6e45c905",
        "title": "择之寄示深卿唱和乌石南湖佳句辄次元韵三首  其三",
        "author": "朱熹",
        "content": "年来年去为谁忙，三伏炎蒸忽变凉。\n阅世谩劳心悁悁，怀人空得鬓苍苍。\n诗篇眼界何终极，道学心期未遽央。\n安得追寻二三子，舞雩风月共徜徉。",
        "dynasty": "宋",
        "collection_info": null
    },
    {
        "uuid": "140d592ff1dd656a02e526baab590993",
        "title": "小诗奉送择之仁友赴漕台之招后篇喜赵公之得士而不敢致私怨焉然别怀黯然不能成章亦足以见区区也二首  其一",
        "author": "朱熹",
        "content": "之子论交久，深衷两自知。\n提携方有頼，离索遽成悲。\n圣处应无数，书来肯见私。\n临分莫惆怅，努力共心期。",
        "dynasty": "宋",
        "collection_info": null
    },
    {
        "uuid": "4def8947d1d96e3ba14a7c22576c66b8",
        "title": "小诗奉送择之仁友赴漕台之招后篇喜赵公之得士而不敢致私怨焉然别怀黯然不能成章亦足以见区区也二首  其二",
        "author": "朱熹",
        "content": "珍重东台老，英声旧所闻。\n能怀吐哺意，岂但枉书勤。\n得士看如许，持心定不群。\n愿言推此志，清浊见朋分。",
        "dynasty": "宋",
        "collection_info": null
    },
    {
        "uuid": "7e00878fbe01da79363c032aa281a86c",
        "title": "择之贤友归途左顾示以四明酬唱焕烂盈编三復咏嘆想见聚游之乐辄用黄山即事之韵赋呈择之兼怀子重老兄顺之贤友",
        "author": "朱熹",
        "content": "十年身卧白云堆，已分黄尘断往回。\n不是幽人遗俗去，肯寻流水渡关来。\n三秋风月从头说，千里湖山觌面开。\n久欲过逢须一快，岂知劳结倍难裁。",
        "dynasty": "宋",
        "collection_info": null
    },
    {
        "uuid": "827d524e38afbe92508d5a05961219cb",
        "title": "夜闻择之诵师曾题画绝句遐想高致偶成小诗",
        "author": "朱熹",
        "content": "一幅潇湘不易求，新诗谁遣送闲愁。\n遥知水远天长外，更有离骚极目秋。",
        "dynasty": "宋",
        "collection_info": null
    },
    {
        "uuid": "d6c70b92195af4546fe6588531d0cd9f",
        "title": "次林扩之开善避暑韵二首  其一",
        "author": "朱熹",
        "content": "炎官虐焰遍山村，也到萧萧柳下门。\n水玉秋菰那可得，羡君行处午阴繁。",
        "dynasty": "宋",
        "collection_info": null
    },
    {
        "uuid": "221db8ee6adfbb1066030d182ca6f9b8",
        "title": "次林扩之开善避暑韵二首  其二",
        "author": "朱熹",
        "content": "山斋几日旱尘昏，欲拂朱絃已惮烦。\n凉意感君持寄我，雨声花思满胸存。",
        "dynasty": "宋",
        "collection_info": null
    },
    {
        "uuid": "56c84c50a6a41aea147ee61492868ca1",
        "title": "送林熙之诗五首  其一",
        "author": "朱熹",
        "content": "君行往返一千里，过我屏山山下村。\n浊酒寒灯静相对，论心直欲到忘言。",
        "dynasty": "宋",
        "collection_info": null
    },
    {
        "uuid": "72b5b390ad052479e36f3e3902646176",
        "title": "送林熙之诗五首  其二",
        "author": "朱熹",
        "content": "仁体难明君所疑，欲求直截转支离。\n圣言妙缊无穷意，涵泳从容只自知。",
        "dynasty": "宋",
        "collection_info": null
    },
    {
        "uuid": "b3d898bdfed56599a9e99c8227b01b9c",
        "title": "送林熙之诗五首  其三",
        "author": "朱熹",
        "content": "天理生生本不穷，要从知觉验流通。\n若知体用元无间，始笑前来说异同。",
        "dynasty": "宋",
        "collection_info": null
    },
    {
        "uuid": "3f81feb96b61021185402c4c6bad2e5f",
        "title": "送林熙之诗五首  其四",
        "author": "朱熹",
        "content": "十年灯火与君同，谁道年来西復东。\n不学世情云雨手，从教人事马牛风。",
        "dynasty": "宋",
        "collection_info": null
    },
    {
        "uuid": "b21ad520930305ac70f6c20557b05218",
        "title": "送林熙之诗五首  其五",
        "author": "朱熹",
        "content": "古镜重磨要古方，眼明偏与日争光。\n明明直照吾家路，莫指并州作故乡。",
        "dynasty": "宋",
        "collection_info": null
    },
    {
        "uuid": "2b42d62478fedecf473f40c263b8a4ae",
        "title": "春雪用韩昌黎韵同彭应之作",
        "author": "朱熹",
        "content": "既有阳春曲，那无白雪谣。\n连天飞不断，着地暖还销。\n未掩高人户，难齐衲子腰。\n稍开银世界，渐长玉枝条。\n兴尽愁烟艇，行迷认野桥。\n酒肠浑欲冻，吟笔为谁摇。\n残腊成三白，余寒又一朝。\n香随梅蘂落，轻伴柳花飘。\n神女羞捐佩，鲛人敢献绡。\n东皇应好事，避舍亦相饶。",
        "dynasty": "宋",
        "collection_info": null
    },
    {
        "uuid": "c74ed79256bea29186b2eb0a69f64802",
        "title": "次彭应之餐雪韵",
        "author": "朱熹",
        "content": "雪水瀹清茗，自谓绝世清。\n终然犯烟火，况復劳煎烹。\n岂如午霁余，探此竹外楹。\n柘浆发甘和，宝盌凝寒晶。\n心胸既清凉，齿颊亦锵鸣。\n吞腥期永谢，饮玉希长生。",
        "dynasty": "宋",
        "collection_info": null
    },
    {
        "uuid": "2f0974a949f3470c9b94caced305509d",
        "title": "次彭应之鱼乐亭韵",
        "author": "朱熹",
        "content": "亭前活水破轻冰，渐见游鯈傍石棱。\n老子自知鱼乐处，不须庄惠与同登。",
        "dynasty": "宋",
        "collection_info": null
    },
    {
        "uuid": "36adb2fb1e0cba77857d17a3f675effe",
        "title": "与刘德明祝济之胡子宽晚步偶成",
        "author": "朱熹",
        "content": "雨罢寒逾劲，霜威正凛然。\n不知荒径湿，行到野桥边。\n旷望情何极，徘徊意莫传。\n清波涵众影，日落暗晴川。",
        "dynasty": "宋",
        "collection_info": null
    },
    {
        "uuid": "b572dc4c011c3cf1f89c33ea3b44540d",
        "title": "刘德明彦集祝弟以夏云多奇峰为韵赋诗戏成五绝  其一",
        "author": "朱熹",
        "content": "出山几何时，归来便长夏。\n端居心不怡，散策长林下。",
        "dynasty": "宋",
        "collection_info": null
    },
    {
        "uuid": "453c19f784c2aa71429b9a4a5669fd5d",
        "title": "刘德明彦集祝弟以夏云多奇峰为韵赋诗戏成五绝  其二",
        "author": "朱熹",
        "content": "为客厌城市，还家辞世纷。\n朝昏何所见，但有四山云。",
        "dynasty": "宋",
        "collection_info": null
    },
    {
        "uuid": "b6c53f17d6ed76a8e5f7af5b52588841",
        "title": "刘德明彦集祝弟以夏云多奇峰为韵赋诗戏成五绝  其三",
        "author": "朱熹",
        "content": "闭门事幽讨，岁月忽已多。\n客来无可问，与君共絃歌。",
        "dynasty": "宋",
        "collection_info": null
    },
    {
        "uuid": "4751fd9b38b6530488e47f7c061aae1c",
        "title": "刘德明彦集祝弟以夏云多奇峰为韵赋诗戏成五绝  其四",
        "author": "朱熹",
        "content": "干时本已懒，胸次况亡奇。\n若问中林趣，婆娑祇自知。",
        "dynasty": "宋",
        "collection_info": null
    },
    {
        "uuid": "ee1dd01911e3e588b16532b1482af9b0",
        "title": "刘德明彦集祝弟以夏云多奇峰为韵赋诗戏成五绝  其五",
        "author": "朱熹",
        "content": "炎蒸不可柰，云气满前峰。\n向夕风吹尽，微闻远寺钟。",
        "dynasty": "宋",
        "collection_info": null
    },
    {
        "uuid": "f2a0d5bdd38aeb6cc315fca5870736fd",
        "title": "仙洲新亭熹名以昼寒紫微张公为书其额判院刘丈乃出新句辄次高韵二首  其一",
        "author": "朱熹",
        "content": "闻说藤萝外，神龙旧所蟠。\n擘开千丈峡，写尽一襟寒。\n赏寄三杯酒，归投六尺竿。\n若无诗律好，清绝不成欢。",
        "dynasty": "宋",
        "collection_info": null
    },
    {
        "uuid": "a010144ec413293622a8c329e1f9c200",
        "title": "仙洲新亭熹名以昼寒紫微张公为书其额判院刘丈乃出新句辄次高韵二首  其二",
        "author": "朱熹",
        "content": "悄蒨非人境，寒蝉夏已稠。\n阳崖惊素雪，午扇怯清秋。\n共说新亭好，真堪妙墨留。\n赏心元不厌，仙梦肯来游。",
        "dynasty": "宋",
        "collection_info": null
    },
    {
        "uuid": "6389228c387c65792198d77031da76b7",
        "title": "次韵昼寒",
        "author": "朱熹",
        "content": "行穿危磴尽，林表见孤亭。\n涧泻千寻白，峰回四面青。\n尘襟元落落，风腋自泠泠。\n一醉今何许，无心赋独醒。",
        "dynasty": "宋",
        "collection_info": null
    },
    {
        "uuid": "7508ea20bbb6f3756336bae95651ae22",
        "title": "次判院丈昼寒亭韵有怀平父",
        "author": "朱熹",
        "content": "把酒怀人处，幽寻记往时。\n新亭劳指顾，胜践阙追随。\n为报层檐出，莫忧浮柱欹。\n惟应旧飞雪，想象合心知。",
        "dynasty": "宋",
        "collection_info": null
    },
    {
        "uuid": "2964dcf2c51679e93e269f763452758e",
        "title": "次判院丈清湍之什",
        "author": "朱熹",
        "content": "明灭青罗带，周遭碧玉环。\n孤亭感陈迹，茂树喜重攀。\n爽气琴尊外，泉声枕簟间。\n诗成无写处，绝壁藓痕斑。",
        "dynasty": "宋",
        "collection_info": null
    },
    {
        "uuid": "c6cf5f7c46fb072b9a5eee709e38fb56",
        "title": "游密庵分韵赋诗得还字",
        "author": "朱熹",
        "content": "我行得佳友，胜日寻名山。\n春山既妍秀，清溪亦潺湲。\n行行造禅扉，小憩腰脚顽。\n穷探意未已，理策重跻攀。\n入谷翳蒙密，俯涧随泓湾。\n谁将百尺绡，挂此长林间。\n雄声殷地厚，洪源泻天悭。\n伟哉奇特观，偿此一日闲。\n所恨境过清，悄怆暮当还。\n顾步三嘆息，人生何苦艰。",
        "dynasty": "宋",
        "collection_info": null
    },
    {
        "uuid": "32edfa5026e930fde8e3dbd4c6bc496e",
        "title": "游密庵分韵赋诗得绝字",
        "author": "朱熹",
        "content": "闽乡饶奇山，仙洲故称杰。\n巍然一峰高，復与众山绝。\n传闻极目处，天水远明灭。\n万里倏往还，三光下罗列。\n我来发孤兴，径欲跻嵽嵲。\n病骨竟支离，何当攀去辙。",
        "dynasty": "宋",
        "collection_info": null
    },
    {
        "uuid": "c91bc76994d57fed305198126a6729e5",
        "title": "次韵宿密庵",
        "author": "朱熹",
        "content": "忽作经宵别，胸奇莫与陈。\n暮归夸得句，寒苦顿生春。\n道义知无斁，文章自有真。\n它年应共说，此日自由身。",
        "dynasty": "宋",
        "collection_info": null
    },
    {
        "uuid": "d51cd25bdea721ab0be69dacb7437ec1",
        "title": "游密庵",
        "author": "朱熹",
        "content": "弱龄慕丘壑，兹山屡游盘。\n朝隮青冥外，暮陟浮云端。\n晴岚染襟裾，水石清肺肝。\n俯仰未云已，岁月如飞翰。\n中年尘雾牵，引脰空长叹。\n旷岁一登历，心期殊未阑。\n矧此亲友集，笑谈有余欢。\n结架迫弯碕，徙倚临奔湍。\n共惜前古秘，今为后来观。\n落景丽云木，回风馥秋兰。\n林昏景益佳，怅然抚归鞍。\n谅哉故山好，莫遣兹盟寒。",
        "dynasty": "宋",
        "collection_info": null
    },
    {
        "uuid": "a5172441aaa79815e6c70720b4097345",
        "title": "游昼寒以茂林修竹清流激湍分韵赋诗得竹字",
        "author": "朱熹",
        "content": "仙洲几千仞，下有云一谷。\n道人何年来，借地结茅屋。\n想应厌尘网，寄此媚幽独。\n架亭俯清湍，开径玩飞瀑。\n交游得名胜，还往有篇牍。\n杖屦或鼎来，共此岩下宿。\n夜灯照奇语，晓策散游目。\n茗椀共甘寒，兰皋荐清馥。\n至今壁间字，来者必三读。\n再拜仰高山，悚然心神肃。\n我生虽已后，久此寄斋粥。\n孤兴屡呻吟，群游几追逐。\n十年落尘土，尚幸不远復。\n新凉有佳期，几日戒征轴。\n宵兴出门去，急雨遍原陆。\n入谷尚轻埃，解装已银竹。\n虚空一瞻望，远思翻蹙恧。\n袒跣亟跻攀，冠巾如膏沐。\n云泉增旧观，怒响震寒木。\n深寻得新赏，一篑今再覆。\n同来况才彦，行酒屡更仆。\n从容出妙句，珠贝烂盈匊。\n后生更亹亹，俊语非碌碌。\n吾缨不復洗，已失尘万斛。\n所恨老无奇，千毫真浪秃。",
        "dynasty": "宋",
        "collection_info": null
    },
    {
        "uuid": "88e0f55cb9cc59098d51a1040551e98c",
        "title": "闻季通德明诸友入山以诗迎之仍请先往观瀑布",
        "author": "朱熹",
        "content": "胜友南窗底，看书老岁华。\n不因寒瀑响，肯到野僧家。\n古径开能久，新亭去岂赊。\n跻攀那可缓，寂寞有雄夸。",
        "dynasty": "宋",
        "collection_info": null
    },
    {
        "uuid": "a8140e3efbb797c82a918c1a3e91ef02",
        "title": "次观瀑布韵",
        "author": "朱熹",
        "content": "快泻苍崖一道泉，白龙飞下鬰蓝天。\n空山有此真奇观，倚杖来看思凛然。",
        "dynasty": "宋",
        "collection_info": null
    },
    {
        "uuid": "4e206537df56b10c8bbcb3124ef67c2f",
        "title": "和季通昼寒韵",
        "author": "朱熹",
        "content": "万壑争流处，千年树石幽。\n危亭因我作，胜日为君留。\n酒笑红裙醉，诗惭杂佩酬。\n尚嫌心境窄，更约九垓游。",
        "dynasty": "宋",
        "collection_info": null
    },
    {
        "uuid": "400aabf9f811673030cacde1a13ac085",
        "title": "次韵谒忠显刘公墓下",
        "author": "朱熹",
        "content": "理乱由来今古同，覆车那肯戒前踪。\n纷纷误国人无数，不昧丹心独此公。",
        "dynasty": "宋",
        "collection_info": null
    },
    {
        "uuid": "6a2f91eae30754a502a6f52735ff082a",
        "title": "次季通昼寒亭韵二首  其一",
        "author": "朱熹",
        "content": "不信高怀与世殊，清游试问与谁俱。\n相将静听潺湲水，洗涤尘襟肯自污。",
        "dynasty": "宋",
        "collection_info": null
    },
    {
        "uuid": "bb16e96caf8669589c7a4f4931d685d5",
        "title": "次季通昼寒亭韵二首  其二",
        "author": "朱熹",
        "content": "山行前后有光辉，扑扑浮岚翠染衣。\n直到仙洲奇绝处，昼寒亭下玉龙飞。",
        "dynasty": "宋",
        "collection_info": null
    },
    {
        "uuid": "44e9f0510f7ea3b80a342760a8322a8f",
        "title": "饮清湍亭石上小醉再登昼寒",
        "author": "朱熹",
        "content": "水边今日共传杯，多谢殷勤数子来。\n三伏炎蒸那有此，百年怀抱顿能开。\n云山合匝还生雾，雪涧崩腾怒吼雷。\n却恨苍屏遮远日，凌风直欲跨蓬莱。",
        "dynasty": "宋",
        "collection_info": null
    },
    {
        "uuid": "3fa99b9c5fc98a505beff8f0cea2bfbe",
        "title": "次清湍亭韵二首  其一",
        "author": "朱熹",
        "content": "上下青山今白头，穿云入坞未能休。\n因君去觅仙洲路，却嘆周南独滞留。",
        "dynasty": "宋",
        "collection_info": null
    },
    {
        "uuid": "a4bb884427380f7b7c8259beae592b45",
        "title": "次清湍亭韵二首  其二",
        "author": "朱熹",
        "content": "仄径穿林欲造天，未妨停策听涓涓。\n知君便有刀头意，莫忘仙洲涧底泉。",
        "dynasty": "宋",
        "collection_info": null
    },
    {
        "uuid": "c72a877312286e226c1904cd4f4e60ca",
        "title": "立春大雪邀刘圭甫诸兄游天湖",
        "author": "朱熹",
        "content": "同云被四野，寒气惨悲凉。\n回风一以定，密雪来飘扬。\n时当冬候穷，开岁五日彊。\n蓬巷无与适，陟此琼台冈。\n宾友既追随，儿童亦携将。\n攀跻得冢顶，徙倚聊彷徨。\n俯视千里空，仰看万鹤翔。\n远迷乱峰翠，近失平林苍。\n偃薄莹神骨，咀嚥清肝肠。\n朗咏招隠作，悲吟黄竹章。\n古人不可见，来者谁能量。\n且復记兹日，他年亦难忘。",
        "dynasty": "宋",
        "collection_info": null
    },
    {
        "uuid": "0405b82f7dec1fbf2bc1b7b548a609fc",
        "title": "次圭父游将军岩韵二首  其一",
        "author": "朱熹",
        "content": "极目危岑杳霭间，谁将层栋压巑岏。\n瘦筇上上莫辞远，绝境行行得细观。\n眢井尚余茅绖处，考槃无復硕人宽。\n倦来拂石支拳睡，万壑吟风午梦阑。",
        "dynasty": "宋",
        "collection_info": null
    },
    {
        "uuid": "cde8b3f3b494046ff8a6d5e1c22d6b27",
        "title": "次圭父游将军岩韵二首  其二",
        "author": "朱熹",
        "content": "陈迹真成俯仰间，回头犹认碧巑岏。\n更烦地主殷勤意，得尽云山表裏观。\n景晏共愁归路远，年侵独负酒杯宽。\n明朝觅句酬珠玉，剩喜诗情却未阑。",
        "dynasty": "宋",
        "collection_info": null
    },
    {
        "uuid": "519ad7b8ad2e2c56f9616964e0b7e580",
        "title": "圭父约为金斗之游次韵献疑聊发一笑",
        "author": "朱熹",
        "content": "几日春风未破寒，远峰晴露玉巑岏。\n不成蜡屐携筇去，且復鈎窗拄颊观。\n闻道追游当作意，故应期日尚能宽。\n阴崖冻合无垂练，却恐诗翁兴易阑。",
        "dynasty": "宋",
        "collection_info": null
    },
    {
        "uuid": "8c0dfa975227dcb29692bb7a3b8493d3",
        "title": "次彦集经营别墅之作",
        "author": "朱熹",
        "content": "回北成南指顾间，要令华敞对巑岏。\n家山信有千岩拥，云月何妨两处观。\n杰阁已资隣筑胜，新基还见缭墙宽。\n老仙鹤骨殊萧爽，归兴从今岂易阑。",
        "dynasty": "宋",
        "collection_info": null
    },
    {
        "uuid": "bb6a1ca07f7a3b977e7890aac038fa37",
        "title": "彦集圭父择之同饮白云精舍以醉酒饱德为韵熹分得饱字醉中走笔奉呈",
        "author": "朱熹",
        "content": "奔趋名利场，祸福急相绞。\n夜窗一反侧，肤垢纷两爪。\n岂知亲朋集，晚食聊一饱。\n心期共悠悠，文字各稍稍。\n华烛既屡更，诗肠亦频搅。\n寒更尽渠深，孤讽宁至卯。",
        "dynasty": "宋",
        "collection_info": null
    },
    {
        "uuid": "f3f2e027222fcb246b54d4fa5d903394",
        "title": "次刘圭甫和人梅花韵",
        "author": "朱熹",
        "content": "意行欲遍江村路，恰到诗人断魂处。\n梅花未肯笑春风，蔓草何须怨零露。\n归来四壁无余声，俯槛祇有寒塘青。\n美人邂逅一笑粲，倒影的皪踈枝横。\n寸心久矣遗纷杂，不但老禅斋夏腊。\n此时悢悢欲何言，本根落落几难合。\n走遍诸君诗卷中，西湖东阁病还同。\n划然长笑惊梦破，碧云散尽山丛丛。",
        "dynasty": "宋",
        "collection_info": null
    },
    {
        "uuid": "70c8a0530e7db213ee9ab560e1d58e4a",
        "title": "奉酬圭父末利之作",
        "author": "朱熹",
        "content": "玉蘂琅玕树，天香知见熏。\n露寒清透骨，风定远含芬。\n爽致销繁暑，高情谢晓云。\n遥怜河朔饮，那得醉时闻。",
        "dynasty": "宋",
        "collection_info": null
    },
    {
        "uuid": "ce5fe8e898a5843cbd204f5388d08b21",
        "title": "奉酬圭父白莲之作",
        "author": "朱熹",
        "content": "忽传夔府句，并送远公莲。\n翠盖临风迥，冰华浥露鲜。\n舞衣清缟袂，倒景烂珠躔。\n想象芙蓉阙，冥冥绝世缘。",
        "dynasty": "宋",
        "collection_info": null
    },
    {
        "uuid": "ff51ba934b269cc97c5c1d6fdd9cd398",
        "title": "次圭父观鱼韵",
        "author": "朱熹",
        "content": "平生三伏断追游，谁唤来穿涧树幽。\n初讶网横天影破，忽惊人蹴浪花浮。\n鸣榔不用齐吴榜，鼓枻何须学楚讴。\n便有金盘堆白雪，却怜清泚向东流。",
        "dynasty": "宋",
        "collection_info": null
    },
    {
        "uuid": "dacc40be316c10a202f5725aa682031a",
        "title": "奉同黄子厚赋白芙蓉呈刘彦集平父",
        "author": "朱熹",
        "content": "湛湛曲池水，晓含风露清。\n田田绿罗盖，粲粲白玉英。\n澹然绝世姿，不与秾艷并。\n俯鉴冰雪影，讵怀儿女情。\n山中徒淹留，堂下空目成。\n独有忘机客，相看两无营。",
        "dynasty": "宋",
        "collection_info": null
    },
    {
        "uuid": "bbb53f3ac6b05924492310487b4ba85f",
        "title": "观洪遵双陆谱有感呈刘平甫范仲宣二兄",
        "author": "朱熹",
        "content": "近从新谱识枭卢，拟唤安阳旧博徒。\n只恐分阴闲过了，更教人诮牧猪奴。",
        "dynasty": "宋",
        "collection_info": null
    },
    {
        "uuid": "1d2016736907b72c5a1171563faad0fe",
        "title": "次刘彦集木犀韵三首  其一",
        "author": "朱熹",
        "content": "众芳摇落九秋期，横出天香第一枝。\n莫似寒梅太孤绝，更交遥夜笛中吹。",
        "dynasty": "宋",
        "collection_info": null
    },
    {
        "uuid": "569eeb02142ed4b56ad6e3e0023185a5",
        "title": "次刘彦集木犀韵三首  其二",
        "author": "朱熹",
        "content": "仙衣纔试鬰金黄，便觉秋风满院芳。\n定观极知先透彻，通心岂是故迎将。",
        "dynasty": "宋",
        "collection_info": null
    },
    {
        "uuid": "1257b9419eb61285c60414a3bb84bc28",
        "title": "次刘彦集木犀韵三首  其三",
        "author": "朱熹",
        "content": "秋到寒岩桂树丛，小山吟罢思悲翁。\n不妨更作淹留计，占取人间十里风。",
        "dynasty": "宋",
        "collection_info": null
    },
    {
        "uuid": "56884967fac74467cf36ca2004b993ab",
        "title": "寄谢刘彦集菖蒲之贶二首  其一",
        "author": "朱熹",
        "content": "君家兰杜久萋萋，近养菖蒲绿未齐。\n乞与幽人伴岑寂，小窗风露日低迷。",
        "dynasty": "宋",
        "collection_info": null
    },
    {
        "uuid": "2164fd1649da42bc622296a121ae2d96",
        "title": "寄谢刘彦集菖蒲之贶二首  其二",
        "author": "朱熹",
        "content": "泉清石瘦碧纤长，秋露悬珠炯夜光。\n箇裏无穷闲造化，别来谁与共平章。",
        "dynasty": "宋",
        "collection_info": null
    },
    {
        "uuid": "4781763ed6b32be7d79b6e699893be26",
        "title": "公济惠山蔬四种并以佳篇来贶因次其韵 𬊳",
        "author": "朱熹",
        "content": "灵草生何许，风泉古涧傍。\n褰裳勤采撷，枝筯嚏芳香。\n冷入玄根閟，春归翠颖长。\n遥知拈起处，全体露其常。",
        "dynasty": "宋",
        "collection_info": null
    },
    {
        "uuid": "8412190d579718bae530f8398a9f9981",
        "title": "公济惠山蔬四种并以佳篇来贶因次其韵 芹",
        "author": "朱熹",
        "content": "晚食宁论肉，知君薄世荣。\n琼田何日种，玉本一时生。\n白鹤今休误，青泥旧得名。\n收单还炙背，北阙傥关情。",
        "dynasty": "宋",
        "collection_info": null
    },
    {
        "uuid": "973663ff253d9d918fa44cb933fcb28d",
        "title": "公济惠山蔬四种并以佳篇来贶因次其韵 笋",
        "author": "朱熹",
        "content": "新笋因君寄，康庐入梦中。\n丹元余故宅，翠竹尚余风。\n日日来威凤，年年馔箨龙。\n犹嫌有兼味，不似一源功。",
        "dynasty": "宋",
        "collection_info": null
    },
    {
        "uuid": "d14dada6d6a058c6a41347fa42958c8c",
        "title": "公济惠山蔬四种并以佳篇来贶因次其韵 蕨",
        "author": "朱熹",
        "content": "西山采蕨人，蓬首尚倾国。\n怀哉远莫致，引脰气已塞。\n倾筐忽堕前，此意岂易得。\n良遇不可迟，枯筇有余力。",
        "dynasty": "宋",
        "collection_info": null
    },
    {
        "uuid": "397d3581bc969ca385656c803163975f",
        "title": "题吴公济风泉亭",
        "author": "朱熹",
        "content": "涧谷居永久，高情未云酬。\n兹焉发天秘，始造寒岩幽。\n上有茂树阴，下有清泉流。\n结亭倚苍峭，凿磴穷嵌丘。\n翠壁自屏立，青藓亦环周。\n朅来憩永夏，凛若临清秋。\n仰空韵笙竽，俯槛锵琳璆。\n幽听一以会，悠然与神谋。\n遐哉超世心，暇日聊娱忧。\n笑问车马客，谁能淹此留。",
        "dynasty": "宋",
        "collection_info": null
    },
    {
        "uuid": "5fca0050dfd1e16d4b3d2cdeb4ca9b2c",
        "title": "再题吴公济风泉亭",
        "author": "朱熹",
        "content": "华林翠磵响风泉，竟日闲来石上眠。\n更结危亭俯幽听，未妨长作地行仙。",
        "dynasty": "宋",
        "collection_info": null
    },
    {
        "uuid": "907bec70c03868ec1d64c5fe7a820662",
        "title": "奉和公济兄留周宾之句",
        "author": "朱熹",
        "content": "端居感时序，驾言谁适从。\n聊携二三子，杖屦此日同。\n悠哉素心人，宴坐空岩中。\n真成三秋别，梦想情何穷。\n行行陟崇冈，引脰希高风。\n忽然两相值，俯仰迷西东。\n鳣堂偶休閒，鸡黍聊从容。\n不辞腰脚劳，共上西南峰。\n佩萸笑长房，把菊追陶公。\n遐观众山迥，一酌千虑融。\n兴罢復来归，杳霭秋堂空。\n窥樽讫余沥，倚阁闻踈钟。\n主人意未阑，骊驹勿怱怱。",
        "dynasty": "宋",
        "collection_info": null
    },
    {
        "uuid": "9faf0c2e04e27d9545157c4e55bf3f79",
        "title": "寄吴公济兼简李伯谏五首  其一",
        "author": "朱熹",
        "content": "客子归来春未深，祇应寒雨罢登临。\n闲窗竟日焚香坐，一段孤明见此心。\n三径莓苔昼掩关，君来问道却空还。\n从今蜡屐应无恙，有兴何妨再入山。",
        "dynasty": "宋",
        "collection_info": null
    },
    {
        "uuid": "09cdd2c416409a4e3a25b7a02f31c42d",
        "title": "寄吴公济兼简李伯谏五首  其二",
        "author": "朱熹",
        "content": "盘翁别去久无书，可復因循自作踈。\n珍重寄声烦问讯，箇中消息定何如。",
        "dynasty": "宋",
        "collection_info": null
    },
    {
        "uuid": "75c764a6aaf08d17ad77cf23da0d636f",
        "title": "寄吴公济兼简李伯谏五首  其三",
        "author": "朱熹",
        "content": "繁絃急管盛流传，清庙遗音久绝絃。\n欲识寥寥千古意，莫将新语勘尘编。",
        "dynasty": "宋",
        "collection_info": null
    },
    {
        "uuid": "77ca41eb3ba52d585fd4666012d73936",
        "title": "寄吴公济兼简李伯谏五首  其四",
        "author": "朱熹",
        "content": "忆昔殊方久滞淫，年深归路始骎骎。\n傍人欲问箪瓢乐，理义谁知悦我心。",
        "dynasty": "宋",
        "collection_info": null
    },
    {
        "uuid": "ea54786605660875934133b453a79b14",
        "title": "公济和诗见闵耽书勉以教外之乐以诗请问二首  其一",
        "author": "朱熹",
        "content": "至理无言绝浅深，尘尘剎剎不相侵。\n如云教外传真的，却是瞿昙有两心。",
        "dynasty": "宋",
        "collection_info": null
    },
    {
        "uuid": "075e77b323588cec895c7bf80c747d02",
        "title": "公济和诗见闵耽书勉以教外之乐以诗请问二首  其二",
        "author": "朱熹",
        "content": "未必瞿昙有两心，莫将此意搅儒林。\n欲知陋巷忧时乐，只向韦编绝处寻。",
        "dynasty": "宋",
        "collection_info": null
    },
    {
        "uuid": "bccd40be6fc2e747247045e4513f5abf",
        "title": "伯谏和诗云邪色哇声方漫漫是中正气愈骎骎予谓此乃圣人从心之妙三叹成诗重以问彼二首  其一",
        "author": "朱熹",
        "content": "任从耳畔妍声过，特地胸中顺气萌。\n箇裏讵容思勉得，羡君一跃了平生。",
        "dynasty": "宋",
        "collection_info": null
    },
    {
        "uuid": "01f1468687945c413856a101e25e60b6",
        "title": "伯谏和诗云邪色哇声方漫漫是中正气愈骎骎予谓此乃圣人从心之妙三叹成诗重以问彼二首  其二",
        "author": "朱熹",
        "content": "阙里当年语从心，至今踪迹尚难寻。\n况君直至无心处，肯向人前话浅深。",
        "dynasty": "宋",
        "collection_info": null
    },
    {
        "uuid": "f7c135bd59116defa7eb84c4057017d9",
        "title": "游百丈山以徙倚弄云泉分韵赋诗得云字",
        "author": "朱熹",
        "content": "执热倦烦跼，驾言起宵分。\n随川踏晓月，度岭披朝云。\n攀缘白石梯，拂拭苍藓纹。\n喷薄惊快觌，琮琤喜先闻。\n奇哉此精庐，眇然隔尘氛。\n诸公肯同来，定非俗子羣。\n永日坐清樾，短章策奇勋。\n慨然念畴昔，联裾已荒坟。\n中路忘磬折，寸心谩丝棼。\n惟应泉石愿，三生有余熏。\n兹游获重寻，十载心氤氲。\n他年访旧躅，山灵莫移文。",
        "dynasty": "宋",
        "collection_info": null
    },
    {
        "uuid": "936f6f86799a641a05db4f65f52d1d48",
        "title": "百丈山六咏 石磴",
        "author": "朱熹",
        "content": "层崖俯深幽，微径忽中断。\n努力一跻攀，前行有奇观。",
        "dynasty": "宋",
        "collection_info": null
    },
    {
        "uuid": "f04cdea49b7d38e7c052d5dc287a1f2d",
        "title": "百丈山六咏 小涧",
        "author": "朱熹",
        "content": "两崖交翠阴，一水自清泻。\n俯仰契幽情，神襟顿飘洒。",
        "dynasty": "宋",
        "collection_info": null
    },
    {
        "uuid": "aa0efb34722815b1df4dc16c3b0102bf",
        "title": "百丈山六咏 山门",
        "author": "朱熹",
        "content": "置屋两山间，巧当奇绝处。\n峡束百泉倾，涧激回风度。",
        "dynasty": "宋",
        "collection_info": null
    },
    {
        "uuid": "0f8acf5e7d49c1f810ee9fab6ff69567",
        "title": "百丈山六咏 石台",
        "author": "朱熹",
        "content": "出谷转石棱，俯身窥木末。\n夕眺岚翠分，朝隮云海阔。",
        "dynasty": "宋",
        "collection_info": null
    },
    {
        "uuid": "74752e4074b8a10c43e400014b1fc0b6",
        "title": "百丈山六咏 西阁",
        "author": "朱熹",
        "content": "借此云窗眠，静夜心独苦。\n安得枕下泉，去作人间雨。",
        "dynasty": "宋",
        "collection_info": null
    },
    {
        "uuid": "994092850e7590be69e78ec5d52a0dcb",
        "title": "百丈山六咏 瀑布",
        "author": "朱熹",
        "content": "巅崖出飞泉，百尺散风雨。\n空质丽晴晖，龙鸾共掀舞。",
        "dynasty": "宋",
        "collection_info": null
    },
    {
        "uuid": "b22d1059247aac93ed43a354c0fd5dd5",
        "title": "游芦峰分韵得尽字",
        "author": "朱熹",
        "content": "芦山一何高，上上不可尽。\n我行独忘疲，泉石有招引。\n须臾出蒙密，矫首眺无畛。\n已谓极峥嵘，仰视犹隠嶙。\n新斋小休憩，余力更勉黾。\n东峰切霄汉，首夏正凄紧。\n杖策同攀跻，极目散幽窘。\n万里俯连环，千里瞰孤隼。\n因知平生怀，未与尘虑泯。\n归涂采薇蕨，晚饷杂蔬笋。\n笑谓同来人，此愿天所允。\n独往会淹留，寒栖甘菌蠢。\n山阿子慕予，无忧勒回轸。",
        "dynasty": "宋",
        "collection_info": null
    },
    {
        "uuid": "390262e7d9c1dc3db4f29c648529fe94",
        "title": "同丘子服游芦峰以岭上多白云分韵赋诗得白字",
        "author": "朱熹",
        "content": "登岩出嚣尘，入谷媚泉石。\n悠然惬幽趣，不觉几朝夕。\n高寻倦冢顶，旧赏叹陈迹。\n仰惭仙人杖，俯愧谢公屐。\n昨日吾弟来，勇往意无歝。\n今晨蓐食罢，千仞一咫尺。\n心期未究竟，眼界已开闢。\n浮野众麓青，萦云两川白。\n须臾互吞吐，变化已今昔。\n旷若尘虑空，悲哉人境窄。\n平生有孤念，万里思矫翮。\n感此復冲然，胡为尚形役。",
        "dynasty": "宋",
        "collection_info": null
    },
    {
        "uuid": "2deed860540d0be0d9fd125952e841d8",
        "title": "登芦峰",
        "author": "朱熹",
        "content": "行到芦峰最上头，几回振策又还休。\n因君好句撩孤兴，却恨云烟未肯收。",
        "dynasty": "宋",
        "collection_info": null
    },
    {
        "uuid": "f322313512ef5b5c316f857d4320aa69",
        "title": "将游云谷约同行者",
        "author": "朱熹",
        "content": "跻险择幽栖，搴萝结茅屋。\n疏泉下石濞，种树满烟谷。\n时登北原上，一骋千里目。\n云物下逶迤，冈峦远重复。\n暂辞忽旷岁，再往恨牵俗。\n因悲昨游侣，或已在鬼录。\n暄风悟新阳，一雨欣众绿。\n明发君莫迟，幽期我当卜。",
        "dynasty": "宋",
        "collection_info": null
    },
    {
        "uuid": "a28d0fb3d320988b1014ad4aae582ce8",
        "title": "九月六日早发潭溪夜登云谷翌旦赋此",
        "author": "朱熹",
        "content": "怀山不能寐，中宵命行轩。\n亭午息畏景，薄暮登危峦。\n峻极踰百磴，萦纡欲千盘。\n行行遂曛黑，月落天风寒。\n羽人候中涂，良朋集林端。\n问我何所迫，而尝兹险艰。\n疲劳既云极，饥渴不能言。\n投装卧中丘，幸此一室宽。\n怒号竟永夕，客枕无时安。\n旦起闢幽户，竹树青檀栾。\n惊喜非昔覩，披寻得新观。\n淹留十日期，俯仰有余欢。\n寄语后来子，勿辞行路难。",
        "dynasty": "宋",
        "collection_info": null
    },
    {
        "uuid": "f6b9b62978e680897e6e6a9343178293",
        "title": "云谷二十六咏 云谷",
        "author": "朱熹",
        "content": "寒云无四时，散漫此山谷。\n幸乏霖雨姿，何妨媚幽独。",
        "dynasty": "宋",
        "collection_info": null
    },
    {
        "uuid": "3a05a22cdfc457b66bf6f533bdd3abed",
        "title": "云谷二十六咏 南涧",
        "author": "朱熹",
        "content": "危石下峥嵘，高林上苍翠。\n中有横飞泉，崩奔杂奇丽。",
        "dynasty": "宋",
        "collection_info": null
    },
    {
        "uuid": "5d1d971dfefe151d207b7e8d1ae658a2",
        "title": "云谷二十六咏 瀑布",
        "author": "朱熹",
        "content": "峰回危径转，垂练忽千寻。\n不为登山倦，踌躇秋涧阴。",
        "dynasty": "宋",
        "collection_info": null
    },
    {
        "uuid": "8440bbe8039a388f2801b2ad6cd7bb85",
        "title": "云谷二十六咏 云关",
        "author": "朱熹",
        "content": "白云去復还，黄尘到难入。\n只有涧水声，出关流更急。",
        "dynasty": "宋",
        "collection_info": null
    },
    {
        "uuid": "29d17460344293ccea6943d0ec34542c",
        "title": "云谷二十六咏 莲沼",
        "author": "朱熹",
        "content": "亭亭玉芙蓉，迥立映澄碧。\n只愁山月明，照作寒露滴。",
        "dynasty": "宋",
        "collection_info": null
    },
    {
        "uuid": "036d1d580e52def29b91600fcbcc0282",
        "title": "云谷二十六咏 杉径",
        "author": "朱熹",
        "content": "南起云关口，萦纡上草堂。\n天风发清籁，山月度寒光。",
        "dynasty": "宋",
        "collection_info": null
    },
    {
        "uuid": "e9da1dc47354f904d8790d85b0754d48",
        "title": "云谷二十六咏 云庄",
        "author": "朱熹",
        "content": "小丘横翠几，层嶂復嵯峨。\n释耒闲来看，岩姿此处多。",
        "dynasty": "宋",
        "collection_info": null
    },
    {
        "uuid": "0d526f05996496cdebf8ba45843c3b56",
        "title": "云谷二十六咏 泉硖",
        "author": "朱熹",
        "content": "入关但平田，復此得清响。\n何必问真源，神襟一萧爽。",
        "dynasty": "宋",
        "collection_info": null
    },
    {
        "uuid": "c976a8fb2b5113968644205819b286a7",
        "title": "云谷二十六咏 石池",
        "author": "朱熹",
        "content": "两岸苍峭石，护此碧泓寒。\n秋月来窥影，骊珠吐玉盘。",
        "dynasty": "宋",
        "collection_info": null
    },
    {
        "uuid": "78abfcccc896127b693b5081637d777e",
        "title": "云谷二十六咏 山楹",
        "author": "朱熹",
        "content": "山楹一怅望，恨此云迷谷。\n仙人不可期，缥缈双髻绿。",
        "dynasty": "宋",
        "collection_info": null
    },
    {
        "uuid": "fb910cc9b98adff866382bd309491c24",
        "title": "云谷二十六咏 药圃",
        "author": "朱熹",
        "content": "长镵斸灵根，莳此泉下圃。\n珍剂未须论，丹荑已堪煮。",
        "dynasty": "宋",
        "collection_info": null
    },
    {
        "uuid": "dc7c564d36b8319cc00f85aa4d9518a6",
        "title": "云谷二十六咏 井泉",
        "author": "朱熹",
        "content": "山高泽气通，石窦飞灵液。\n默料谷中云，多应从此出。",
        "dynasty": "宋",
        "collection_info": null
    },
    {
        "uuid": "e41a35f35f65c9fb62585352fc3ef282",
        "title": "云谷二十六咏 西寮",
        "author": "朱熹",
        "content": "畬田种胡麻，结草寄林樾。\n珍重无心人，寒栖弄明月。",
        "dynasty": "宋",
        "collection_info": null
    },
    {
        "uuid": "5ef9661e8583cf916d53a96858a3d73d",
        "title": "云谷二十六咏 晦庵",
        "author": "朱熹",
        "content": "忆昔屏山翁，示我一言教。\n自信久未能，岩栖冀微效。",
        "dynasty": "宋",
        "collection_info": null
    },
    {
        "uuid": "fde7aa50e1ec0ecf4ba9319968da3de2",
        "title": "云谷二十六咏 草庐",
        "author": "朱熹",
        "content": "青山绕蓬庐，白云障幽户。\n卒岁聊自娱，时人莫留顾。",
        "dynasty": "宋",
        "collection_info": null
    },
    {
        "uuid": "447e25bf3a1ae20fdbddae411f5389b0",
        "title": "云谷二十六咏 怀仙",
        "author": "朱熹",
        "content": "西望多奇峰，北瞰独仙府。\n欲致武夷君，石坛罗桂醑。",
        "dynasty": "宋",
        "collection_info": null
    },
    {
        "uuid": "5d200f9fd9bd64d868ea1a0604e1fccb",
        "title": "云谷二十六咏 挥手",
        "author": "朱熹",
        "content": "山台一挥手，从此断将迎。\n不见尘中事，惟闻打麦声。",
        "dynasty": "宋",
        "collection_info": null
    },
    {
        "uuid": "365163e033d15d543395085e53bd9f2c",
        "title": "云谷二十六咏 云社",
        "author": "朱熹",
        "content": "自作山中人，即与云为友。\n一啸雨纷纷，无劳三奠酒。",
        "dynasty": "宋",
        "collection_info": null
    },
    {
        "uuid": "29ef09561e49dbc02008364ca3326370",
        "title": "云谷二十六咏 桃蹊",
        "author": "朱熹",
        "content": "涧裏春泉响，种桃泉上头。\n烂红纷委地，未肯出山流。",
        "dynasty": "宋",
        "collection_info": null
    },
    {
        "uuid": "f4753b3e2b65499cf20c900899c20ef2",
        "title": "云谷二十六咏 竹坞",
        "author": "朱熹",
        "content": "悄蒨桃蹊北，萧椮竹坞深。\n不堪秋夜永，风雨助悲吟。",
        "dynasty": "宋",
        "collection_info": null
    },
    {
        "uuid": "0ed70797b078bcc25629c24b6a06e909",
        "title": "云谷二十六咏 漆园",
        "author": "朱熹",
        "content": "旧闻南华仙，作吏漆园裏。\n应悟见割忧，嗒然空隠几。",
        "dynasty": "宋",
        "collection_info": null
    },
    {
        "uuid": "f2bac5d84cd36f11e40dcffcd1809bc3",
        "title": "云谷二十六咏 茶坂",
        "author": "朱熹",
        "content": "携籝北岭西，采撷供茗饮。\n一啜夜窗寒，跏趺谢衾枕。",
        "dynasty": "宋",
        "collection_info": null
    },
    {
        "uuid": "3cdc5c69ec8e373e52f343578ff29066",
        "title": "云谷二十六咏 绝顶",
        "author": "朱熹",
        "content": "当年赫曦台，移治在兹岭。\n寥廓无四隣，三光疑倒影。",
        "dynasty": "宋",
        "collection_info": null
    },
    {
        "uuid": "6bcda7b11f5205bef9b1cb41498fe48c",
        "title": "云谷二十六咏 北涧",
        "author": "朱熹",
        "content": "土断川亦分，北下成阴涧。\n秀石得佳名，服膺吾敢慢。",
        "dynasty": "宋",
        "collection_info": null
    },
    {
        "uuid": "13647c0939bd2717ca5fd8127ce8c713",
        "title": "云谷二十六咏 中溪",
        "author": "朱熹",
        "content": "南下东岭阿，云是中溪道。\n岩树爱樛枝，石田悲蔓草。",
        "dynasty": "宋",
        "collection_info": null
    },
    {
        "uuid": "0c7fd1f9bb7406adae9e7350bcf80e7e",
        "title": "云谷二十六咏 休庵",
        "author": "朱熹",
        "content": "别岭有精庐，林峦亦幽绝。\n无事一往来，茶瓜不须设。",
        "dynasty": "宋",
        "collection_info": null
    },
    {
        "uuid": "3bfaacb52ab136d1ed35166ba1f4bd32",
        "title": "云谷杂诗十二首 登山",
        "author": "朱熹",
        "content": "夕阳翳东峰，微月下西岭。\n不辞青鞋穿，陟此岩路永。\n岩路永且跻，中情何耿耿。",
        "dynasty": "宋",
        "collection_info": null
    },
    {
        "uuid": "78f4b2ee1888a1300b1cf7f8fe71e252",
        "title": "云谷杂诗十二首 值风",
        "author": "朱熹",
        "content": "山下风吹衣，山上风拔木。\n茅茨何足保，瀛海虑翻覆。\n永念执鬯人，无心还自恧。",
        "dynasty": "宋",
        "collection_info": null
    },
    {
        "uuid": "01832d3fa86c0ba1fc87e4c0294898ef",
        "title": "云谷杂诗十二首 翫月",
        "author": "朱熹",
        "content": "风起云气昏，风定天宇肃。\n遥遥万里晖，炯炯穿我屋。\n良友共徘徊，山中讵幽独。",
        "dynasty": "宋",
        "collection_info": null
    },
    {
        "uuid": "ab55963ea74322413b06fb2594b78ef1",
        "title": "云谷杂诗十二首 谢客",
        "author": "朱熹",
        "content": "野人载酒来，农谈日西夕。\n此意良已勤，感叹情何极。\n归去莫频来，林深山路黑。",
        "dynasty": "宋",
        "collection_info": null
    },
    {
        "uuid": "c34087abc32cbe3b78ddea99da2bcecc",
        "title": "云谷杂诗十二首 劳农",
        "author": "朱熹",
        "content": "四体久不勤，筋力坐驽缓。\n何事两山阿，离离豆苗满。\n多谢植杖翁，居然见长短。",
        "dynasty": "宋",
        "collection_info": null
    },
    {
        "uuid": "ce4955cd5c79e2aea4abbb0823baaf50",
        "title": "云谷杂诗十二首 讲道",
        "author": "朱熹",
        "content": "高居远尘杂，崇论探杳冥。\n亹亹玄运驶，林林群动争。\n天道固如此，吾生安得宁。",
        "dynasty": "宋",
        "collection_info": null
    },
    {
        "uuid": "d66e1b4dc268c9c001997aa7d91a1ccc",
        "title": "云谷杂诗十二首 怀人",
        "author": "朱熹",
        "content": "吾党二三子，欲来从我游。\n尘机谅扰扰，遐诺终悠悠。\n空山日復晚，伫立怅夷犹。",
        "dynasty": "宋",
        "collection_info": null
    },
    {
        "uuid": "b7f38555eaf63c136f84566898e41459",
        "title": "云谷杂诗十二首 倦游",
        "author": "朱熹",
        "content": "故人千里别，约我仍丹丘。\n云何一解散，书到令人愁。\n此山岂不幽，何必赋远游。",
        "dynasty": "宋",
        "collection_info": null
    },
    {
        "uuid": "c1f6b1d1dd8d7b1be9b4a25613f2e978",
        "title": "云谷杂诗十二首 修书",
        "author": "朱熹",
        "content": "紬书厌尘累，执简投云关。\n灵钥启玄秘，萧斧锄幽姦。\n书成莫示人，留置此山间。",
        "dynasty": "宋",
        "collection_info": null
    },
    {
        "uuid": "c054032803d5b5d75d91413848878567",
        "title": "云谷杂诗十二首 宴坐",
        "author": "朱熹",
        "content": "登山思无穷，临水心未厌。\n沉痾何当平，膏肓今自砭。\n默坐秋堂空，遐观靡余念。",
        "dynasty": "宋",
        "collection_info": null
    },
    {
        "uuid": "2d95a525de247552ea818dcac6f40d90",
        "title": "云谷杂诗十二首 下山",
        "author": "朱熹",
        "content": "行随流水声，步出哀壑底。\n绿树枝相樛，白涧石齿齿。\n树石无穷年，流水日千里。",
        "dynasty": "宋",
        "collection_info": null
    },
    {
        "uuid": "0d99b10232986994b4761815a6961968",
        "title": "云谷杂诗十二首 还家",
        "author": "朱熹",
        "content": "出去柴门掩，归来蕙草秋。\n素荂林下吐，清芬衣上浮。\n欲寄山中友，日暮怅离忧。",
        "dynasty": "宋",
        "collection_info": null
    },
    {
        "uuid": "9ca95a261df20dd867b7b22479b1632c",
        "title": "云谷合记事目效俳体戏作三诗寄季通  其一",
        "author": "朱熹",
        "content": "云关须早筑，基趾要坚牢。\n栽竹行教密，穿池岸欲高。\n乘春移菡萏，带雪觅萧椮。\n更向关门外，疏泉斩乱蒿。",
        "dynasty": "宋",
        "collection_info": null
    },
    {
        "uuid": "c7a5fe3bc8c7b0ced9a2cd743ac81af2",
        "title": "云谷合记事目效俳体戏作三诗寄季通  其二",
        "author": "朱熹",
        "content": "堂成今六载，上雨復旁风。\n逐急添茅盖，连忙毕土功。\n桂林何日秀，兰径几时通。\n并筑双台子，东山接水筒。",
        "dynasty": "宋",
        "collection_info": null
    },
    {
        "uuid": "1759370d4719be23353401c1e7d3b638",
        "title": "云谷合记事目效俳体戏作三诗寄季通  其三",
        "author": "朱熹",
        "content": "庄舍宜先立，山楹却渐营。\n泉疏药圃润，堰起石池清。\n早印荒田契，仍标别户名。\n想应频检校，祇恐欠方兄。",
        "dynasty": "宋",
        "collection_info": null
    },
    {
        "uuid": "f3007b1464e689f64ce3b55e193fcfb7",
        "title": "云谷怀魏元履",
        "author": "朱熹",
        "content": "叹息艮斋老，当年共此来。\n千峰奇绝处，一望兴悠哉。\n病怯披云卧，诗劳拥鼻裁。\n祇今何处所，宿草閟余哀。",
        "dynasty": "宋",
        "collection_info": null
    },
    {
        "uuid": "366c52178a95948d8674f709e398bea9",
        "title": "送许顺之南归二首  其一",
        "author": "朱熹",
        "content": "门前三径长蒿莱，愧子殷勤千里来。\n校罢遗书却归去，此心元自不曾灰。",
        "dynasty": "宋",
        "collection_info": null
    },
    {
        "uuid": "99df45c2fe81b0f04419587dd111195b",
        "title": "送许顺之南归二首  其二",
        "author": "朱熹",
        "content": "几年江海事幽寻，偏与云僧话此心。\n今日肯来论旧学，岁寒犹恐雪霜侵。",
        "dynasty": "宋",
        "collection_info": null
    },
    {
        "uuid": "0c140aebda2db300901968eb9d9a77c8",
        "title": "宿云际寺许顺之将别以诗求教次韵",
        "author": "朱熹",
        "content": "薄暮投花县，联车入翠微。\n长林生缺月，永夜照寒扉。\n情话欣无歝，离怀怅有违。\n勉哉彊毅力，千里要同归。",
        "dynasty": "宋",
        "collection_info": null
    },
    {
        "uuid": "d2694058c955ce3d56fac392741bb2ae",
        "title": "挽汪端明三首  其一",
        "author": "朱熹",
        "content": "圣王兴炎运，明公起妙年。\n材推汉庭右，学自北方传。\n出入丹心壮，安危素髮鲜。\n空余题剑在，光烛旧林泉。",
        "dynasty": "宋",
        "collection_info": null
    },
    {
        "uuid": "00e68d50b9a62272181aa5ea4e1dfb2b",
        "title": "挽汪端明三首  其二",
        "author": "朱熹",
        "content": "旷宇元无际，孤标自不羣。\n物情良有寄，谗口讵堪闻。\n未许时明政，犹堪史阙文。\n衣冠忽长夜，余子谩纷纷。",
        "dynasty": "宋",
        "collection_info": null
    },
    {
        "uuid": "9ce0cb79030ee86f09d4818f64176fdd",
        "title": "挽汪端明三首  其三",
        "author": "朱熹",
        "content": "先友当年盛，斯文元佑徒。\n艰虞共流落，存没半呜呼。\n顾我真无頼，逢公幸不孤。\n祇今还一恸，即此是穷涂。",
        "dynasty": "宋",
        "collection_info": null
    },
    {
        "uuid": "238bf5af93defe6de89abb56ad3145ba",
        "title": "彦集奉檄归省示及佳篇次韵奉酬呈诸兄友",
        "author": "朱熹",
        "content": "游子思亲久聚粮，不堪官裏簿书忙。\n平生况少鹰鹯意，此日尤惭时世粧。\n腊雪未消欢奉檄，春风初转喜还乡。\n上堂佳庆从容问，一釂何妨累十觞。",
        "dynasty": "宋",
        "collection_info": null
    },
    {
        "uuid": "3c9fdbb0bf402b6cf0ac61aa2ae273d8",
        "title": "彦集兄再适临汀惠顾蓬荜赋诗留别眷予良勤次韵祖行言不尽意",
        "author": "朱熹",
        "content": "剩喜君才老更成，伊优丛裏见孤撑。\n官身未免心徒壮，亲膝频违泪欲横。\n簿领不嫌春笋束，廉声要比玉壶清。\n枉车投翰殷勤甚，安得仁言与赠行。",
        "dynasty": "宋",
        "collection_info": null
    },
    {
        "uuid": "ea3723de68adaf51cd53ca749abb678e",
        "title": "圭父为彦集置酒白莲沼上彦集有诗因次其韵呈坐上诸友",
        "author": "朱熹",
        "content": "大阮归来客满堂，更移芳席近回塘。\n共怜的皪水花凈，并倚离披风盖凉。\n银笔看题青玉案，佳人怅望碧云乡。\n此时此景真愁绝，病着无因为举觞。",
        "dynasty": "宋",
        "collection_info": null
    },
    {
        "uuid": "d3fc184956c84e114245c60ceaac89c9",
        "title": "寄题宜春使君定叟张兄隠斋",
        "author": "朱熹",
        "content": "大专槃万生，异体实同气。\n云胡分彼己，直以私自蔽。\n君家桂林伯，德学妙一世。\n闭户不忘忧，缨冠矧行义。\n眷言介弟贤，四益谨先畀。\n千里各分符，一心同尽瘁。\n远题斋户册，来表栖息地。\n系述写心胸，俯仰资惕厉。\n阳嘉既涤荡，阴慝失封闭。\n介然彼苛痒，吓若我黥劓。\n拊摩极哀恫，征取敢常艺。\n战兢一日力，洋溢四封被。\n君看物我间，隠显岂殊致。\n愿反振民功，更懋根本计。",
        "dynasty": "宋",
        "collection_info": null
    },
    {
        "uuid": "d043e48a4f4f19242c7f24da090f1be2",
        "title": "次韵题平父兄重建一枝堂",
        "author": "朱熹",
        "content": "画㦸朱门枕碧山，貂蝉元自出儒冠。\n更余此日林间乐，远继当年膝下欢。\n命驾宾朋千里近，放怀琴酒百忧宽。\n遗编却好传孙子，莫遣因循学宴安。",
        "dynasty": "宋",
        "collection_info": null
    },
    {
        "uuid": "8db2845c3b47cb0154a62a9e6b8d6ce9",
        "title": "日用自警示平父",
        "author": "朱熹",
        "content": "圆融无际大无余，即此身心是太虚。\n不向用时勤猛省，却于何处味真腴。\n寻常应对尤须谨，造次施为更莫踈。\n一日洞然无别体，方知不枉费功夫。",
        "dynasty": "宋",
        "collection_info": null
    },
    {
        "uuid": "1708a22d6d16e1a0e3aa8816c081588a",
        "title": "抄二南寄平父因题此诗",
        "author": "朱熹",
        "content": "阙里言诗得赐商，千秋谁復与相望。\n邹汾断简光前载，关洛新书袭旧芳。\n析句分章功自少，吟风弄月兴何长。\n从容咏嘆无今古，此乐从兹乐未央。",
        "dynasty": "宋",
        "collection_info": null
    },
    {
        "uuid": "746687e32fe64288d8639e022f089762",
        "title": "题刘平甫定庵五咏 定庵",
        "author": "朱熹",
        "content": "风生长林悲，云起空谷暝。\n下有不死人，一室常在定。",
        "dynasty": "宋",
        "collection_info": null
    },
    {
        "uuid": "2d2b9d1149eea12cb4c560892334bcd2",
        "title": "题刘平甫定庵五咏 巢云",
        "author": "朱熹",
        "content": "入山何所见，云树春蒙蒙。\n安知巢居子，避世于其中。",
        "dynasty": "宋",
        "collection_info": null
    },
    {
        "uuid": "0e7726880fa92f24d4f039d434fd3951",
        "title": "题刘平甫定庵五咏 山台",
        "author": "朱熹",
        "content": "林居厌栖迷，山顶幸清旷。\n无事一登临，却愁心浩荡。",
        "dynasty": "宋",
        "collection_info": null
    },
    {
        "uuid": "3e2fea35c917ecc27fc5cc3040aed279",
        "title": "题刘平甫定庵五咏 井泉",
        "author": "朱熹",
        "content": "开山昔何人，凿此寒泉井。\n独夜潄琼瑶，泠然发深省。",
        "dynasty": "宋",
        "collection_info": null
    },
    {
        "uuid": "4349ed0d08c3fb943bbfaac8e9839929",
        "title": "题刘平甫定庵五咏 寿穴",
        "author": "朱熹",
        "content": "百年不可期，一壑当预卜。\n自怜木偶人，空羡王官谷。",
        "dynasty": "宋",
        "collection_info": null
    },
    {
        "uuid": "f4602dae50696006796b0962784337e1",
        "title": "刘平甫席上分韵得写字",
        "author": "朱熹",
        "content": "岁暮风雨交，流云暗平野。\n公子燕华姻，招呼及同社。\n高情寄壶觞，晤语到风雅。\n剪烛夜堂深，幽怀共输写。",
        "dynasty": "宋",
        "collection_info": null
    },
    {
        "uuid": "dffefce19d16f02838b18df5f4f6d54e",
        "title": "刘平甫分惠水栀小诗为谢二首  其一",
        "author": "朱熹",
        "content": "年来衰懒罢书淫，偶向盆山寄此心。\n何事凉阴老居士，便分幽赏助清吟。",
        "dynasty": "宋",
        "collection_info": null
    },
    {
        "uuid": "5fcb2b47234ead146be6cd0d937e14d8",
        "title": "刘平甫分惠水栀小诗为谢二首  其二",
        "author": "朱熹",
        "content": "何处飞来薝卜林，老枝樛屈更萧椮。\n凄凉杜老江头句，坐对行吟得自箴。",
        "dynasty": "宋",
        "collection_info": null
    },
    {
        "uuid": "5f76313889e933d2a12f215f45382318",
        "title": "和喜雨二绝  其一",
        "author": "朱熹",
        "content": "雨师谁遣送余春，珍重天公惠我民。\n且看欢颜垂白叟，莫愁頩颊踏青人。",
        "dynasty": "宋",
        "collection_info": null
    },
    {
        "uuid": "1d3bbe86e58640710c57db0ca88cbad9",
        "title": "和喜雨二绝  其二",
        "author": "朱熹",
        "content": "黄昏一雨到天明，梦裏丰年有颂声。\n起望平畴烟草绿，只今投笔事农耕。",
        "dynasty": "宋",
        "collection_info": null
    },
    {
        "uuid": "0987f513426936904398c7cee6984729",
        "title": "和章国华祈雨呈平父诸兄三首  其一",
        "author": "朱熹",
        "content": "极目平畴半欲枯，遥知精祷意无余。\n更怜不待豚蹄祝，便得污邪暗满车。",
        "dynasty": "宋",
        "collection_info": null
    },
    {
        "uuid": "409e8f920e2a68d390af5e8a23dd992a",
        "title": "和章国华祈雨呈平父诸兄三首  其二",
        "author": "朱熹",
        "content": "九重清夜仰昭回，旱魃知从何处来。\n不是幽人祈得雨，又烦丹诏走风雷。",
        "dynasty": "宋",
        "collection_info": null
    },
    {
        "uuid": "c32912af88fe03ca4778e8a3f3fe4403",
        "title": "和章国华祈雨呈平父诸兄三首  其三",
        "author": "朱熹",
        "content": "晴窗挥汗苦骄阳，雨槛披衣快晚凉。\n多谢龙公余事业，为驱寒谷变炎方。",
        "dynasty": "宋",
        "collection_info": null
    },
    {
        "uuid": "2ec445766c78d6a87ced84b4dfa619ab",
        "title": "山馆诸兄共赋骤雨鹭鸶二绝  其一",
        "author": "朱熹",
        "content": "平畴焦渴不堪论，箫鼓悲秋彻帝阍。\n霹雳一声云自墨，山前山后雨翻盆。",
        "dynasty": "宋",
        "collection_info": null
    },
    {
        "uuid": "8b5986247b434e3cfea5bb72b7627892",
        "title": "山馆诸兄共赋骤雨鹭鸶二绝  其二",
        "author": "朱熹",
        "content": "雨罢微塘凛欲秋，飞来白鸟便夷犹。\n从今认得横塘路，水远天长百不忧。",
        "dynasty": "宋",
        "collection_info": null
    },
    {
        "uuid": "d898031bdcbaa316c8846cb6599f8f9f",
        "title": "唐石雪中",
        "author": "朱熹",
        "content": "春风欲动客辞家，霖潦纵横路转赊。\n行到溪山愁绝处，千林一夜玉成花。",
        "dynasty": "宋",
        "collection_info": null
    },
    {
        "uuid": "7721dbdab2536773c7e337e0a00f5d21",
        "title": "秋日同廖子晦刘淳叟方伯休刘彦集登天湖下饮泉石轩以山水含清晖分韵赋诗得清字",
        "author": "朱熹",
        "content": "閒居寡俦侣，掩关抱孤清。\n良友倏来止，旷然舒我情。\n矧此凉秋初，暑退裳衣轻。\n相与一携手，东山眇遐征。\n前穿林岭幽，俯瞰川原平。\n降集崖寺古，徘徊浊醪倾。\n长吟伐木篇，潜鳞亦相惊。\n愿结沮溺耦，穷年此岩耕。",
        "dynasty": "宋",
        "collection_info": null
    },
    {
        "uuid": "ea0be434bc537a38a8ebff5c2fb9a039",
        "title": "淳熙戊戌七月二十九日与子晦纯叟伯休同发屏山西登云谷越夕乃至而季通德功亦自山北来会赋诗记事以云卧衣裳冷分韵赋诗得冷字",
        "author": "朱熹",
        "content": "端筴得幽贞，考槃寄兹岭。\n未成长往计，抱恨中耿耿。\n秋风吹庭树，遥夜枕席冷。\n感彼岁序移，慨此心事永。\n明晨发孤兴，趣驾向绝境。\n跻攀力虽倦，想象意逾骋。\n云山一以眺，俯仰疑倒景。\n检校石田收，眷恋茅屋静。\n淹留復未遂，外物愧张邴。\n珍重同来人，妙语各清整。\n击节三嘆余，超然得深省。",
        "dynasty": "宋",
        "collection_info": null
    },
    {
        "uuid": "760e841e04b1fe770afd914324a2f704",
        "title": "宿黄沙以山如翠浪涌分韵赋诗得如字",
        "author": "朱熹",
        "content": "日中秣吾马，日暮膏吾车。\n崎岖涉南岭，浩荡凌八岖。\n夜雨荐峰前，朝登碧琳瓀。\n苍茫永啸罢，翕忽清景徂。\n去此二三子，我行将焉如。\n崔嵬正丘垤，万里思南图。",
        "dynasty": "宋",
        "collection_info": null
    },
    {
        "uuid": "1f35f24c2a38425c38a2e46432023647",
        "title": "云谷次吴公济韵",
        "author": "朱熹",
        "content": "昔营此幽栖，邈与世相绝。\n誓将百年身，来守固穷节。\n心期苦未遂，岁月一何阔。\n终然匹夫志，肯遽甘没没。\n兹晨復登瞰，目尽云一抹。\n激烈永啸余，朗寥高韵发。\n夫君内德备，不学王骀兀。\n观心见参倚，出世自英杰。\n朅来肯顾我，同去弄云月。\n微言得深扣，大句亦孤拔。\n多谢警踈慵，未敢嘆瞻忽。\n更问毫釐间，是同端是别。",
        "dynasty": "宋",
        "collection_info": null
    },
    {
        "uuid": "009d820db765341da7499c82e74a8bbd",
        "title": "宿休庵用德功壁间韵赠陈道人",
        "author": "朱熹",
        "content": "暮入千峰裏，寒栖一草庵。\n室连丹竈暖，厨引石泉甘。\n尘虑纷难到，神光暖内含。\n非君有道气，孤绝讵能堪。",
        "dynasty": "宋",
        "collection_info": null
    },
    {
        "uuid": "05705b1ff4b745cff393b5b77a7bfe91",
        "title": "挽刘枢密三首  其一",
        "author": "朱熹",
        "content": "天畀经纶业，家传忠义心。\n谋谟经国远，勋烈到人深。\n廊庙风云断，江湖岁月侵。\n一朝成殄瘁，九牧共沾襟。",
        "dynasty": "宋",
        "collection_info": null
    },
    {
        "uuid": "6926e689eff842aa69c2e2b534275d09",
        "title": "挽刘枢密三首  其二",
        "author": "朱熹",
        "content": "谈笑平蛮策，焦劳振廪功。\n復讐乖宿志，忍死罄余忠。\n人嘆百身赎，天悲一鑑空。\n九原终莫起，千载自英风。",
        "dynasty": "宋",
        "collection_info": null
    },
    {
        "uuid": "614b12a29a5b71e5beb8c029c8800dfa",
        "title": "挽刘枢密三首  其三",
        "author": "朱熹",
        "content": "久矣身无用，前恩嘆莫偿。\n岂期今老大，復此重悲伤。\n泪向遗书尽，心随宿草荒。\n诸君那不死，恸绝鬓成霜。",
        "dynasty": "宋",
        "collection_info": null
    },
    {
        "uuid": "45634a845bceb769936d7b10076ddb96",
        "title": "武夷七咏 天柱峰",
        "author": "朱熹",
        "content": "屹然天一柱，雄镇斡维东。\n祇说干坤大，谁知立极功。",
        "dynasty": "宋",
        "collection_info": null
    },
    {
        "uuid": "f4d1955e2f7da3dfedce806954d11e2f",
        "title": "武夷七咏 洞天",
        "author": "朱熹",
        "content": "绝壁上千寻，隠约岩栖处。\n笙鹤去不还，人间自今古。",
        "dynasty": "宋",
        "collection_info": null
    },
    {
        "uuid": "11cd4c29bc68ea51064f449c51f7cf0e",
        "title": "武夷七咏 画鹤",
        "author": "朱熹",
        "content": "谁写青田质，高超鴈鹜群。\n长疑风月夜，清唳九霄闻。",
        "dynasty": "宋",
        "collection_info": null
    },
    {
        "uuid": "53ba9510d7720cba52c8c6a2c5ae23c1",
        "title": "武夷七咏 仰高堂",
        "author": "朱熹",
        "content": "面势来空翠，哦诗独好仁。\n怀人今已矣，谁遣栋梁新。",
        "dynasty": "宋",
        "collection_info": null
    },
    {
        "uuid": "da8c35e8b226f838c457d3ba9d000d9e",
        "title": "武夷七咏 趋真亭",
        "author": "朱熹",
        "content": "危亭久已倾，祇有颓基在。\n何事往来人，不知容鬓改。",
        "dynasty": "宋",
        "collection_info": null
    },
    {
        "uuid": "9eab34e43d2506d7168477f111c2eeca",
        "title": "武夷七咏 大小藏岩",
        "author": "朱熹",
        "content": "藏室岌相望，尘编何莽卤。\n欲问伯阳翁，风烟迷处所。",
        "dynasty": "宋",
        "collection_info": null
    },
    {
        "uuid": "5224268d82870847de5c71dc0822d30f",
        "title": "武夷七咏 丹竈",
        "author": "朱熹",
        "content": "仙人推卦节，炼火守金舟。\n一上烟霄路，千年亦不还。",
        "dynasty": "宋",
        "collection_info": null
    },
    {
        "uuid": "55c4a24a2e057b376a3b00e33f9861f0",
        "title": "壬子三月二十七日闻迅雷有感",
        "author": "朱熹",
        "content": "谁将神斧破顽阴，地裂山开鬼失林。\n我愿君王法天造，早施雄断答羣心。",
        "dynasty": "宋",
        "collection_info": null
    },
    {
        "uuid": "806d52a3c8f00c11ded16f94d8644e76",
        "title": "崇寿客舍夜闻子规得三绝句写呈平父兄烦为转寄彦集兄及两县间诸亲友  其一",
        "author": "朱熹",
        "content": "空山初夜子规鸣，静对琴书百虑清。\n唤得形神两超越，不知底是断肠声。",
        "dynasty": "宋",
        "collection_info": null
    },
    {
        "uuid": "eb3205f76b28db94ce9e3a1dda12ec5d",
        "title": "崇寿客舍夜闻子规得三绝句写呈平父兄烦为转寄彦集兄及两县间诸亲友  其二",
        "author": "朱熹",
        "content": "空山中夜子规啼，病怯余寒觅故衣。\n不为明时堪眷恋，久知岐路不如归。",
        "dynasty": "宋",
        "collection_info": null
    },
    {
        "uuid": "b5588993da60260221347e0c8e5b0196",
        "title": "崇寿客舍夜闻子规得三绝句写呈平父兄烦为转寄彦集兄及两县间诸亲友  其三",
        "author": "朱熹",
        "content": "空山后夜子规号，斗转星移月尚高。\n梦裏不知归未得，已驱黄犊度寒皋。",
        "dynasty": "宋",
        "collection_info": null
    },
    {
        "uuid": "e4412068e573cf80e37ed96496242d40",
        "title": "寄云谷瑞泉庵主",
        "author": "朱熹",
        "content": "忆昔诛茅日，山房我自名。\n风埃犹俗累，烟雨负岩耕。\n多谢空门侣，能同物外情。\n肯来分半壑，聊尔度平生。\n少待清秋日，闲寻远岳盟。\n不知谁是客，一笑绝尘缨。",
        "dynasty": "宋",
        "collection_info": null
    },
    {
        "uuid": "dab60573f6435c1602b092fc1e212999",
        "title": "入南康界阅图经感陶公李渤刘凝之事戏作",
        "author": "朱熹",
        "content": "长官定笑归来晚，中允应嫌去却回。\n惟有山人莫相笑，也曾还俗做官来。",
        "dynasty": "宋",
        "collection_info": null
    },
    {
        "uuid": "b451ecff1931d4e5783a3f308a339b25",
        "title": "屡游庐阜欲赋一篇而不能就六月中休董役卧龙偶成此诗",
        "author": "朱熹",
        "content": "登车闽岭徼，息驾康山阳。\n康山高不极，连峰鬰苍苍。\n金轮西嵯峨，五老东昂藏。\n想象仙圣集，似闻笙鹤翔。\n林谷下凄迷，云关杳相望。\n千岩虽竞秀，二胜终莫量。\n仰瞻银河翻，俯看交龙骧。\n长吟谪仙句，和以玉局章。\n畴昔劳梦思，兹今幸徜徉。\n尚恨忝符竹，未惬栖云房。\n已寻两峰间，结屋依阳冈。\n上有飞瀑驶，下有清流长。\n循名协心期，弔古增悲凉。\n壮齿乏奇节，颓年矧昏荒。\n誓将尘土踪，暂寄云水乡。\n封章傥从欲，归哉澡沧浪。",
        "dynasty": "宋",
        "collection_info": null
    },
    {
        "uuid": "8ea7a5fbf3a42b4632bb4388cf3ef6e2",
        "title": "读李宾老玉涧诗偶成",
        "author": "朱熹",
        "content": "独抱瑶琴过玉溪，琅然清夜月明时。\n祇今已是无心久，却怕山前荷篑知。",
        "dynasty": "宋",
        "collection_info": null
    },
    {
        "uuid": "bd423510a709220c23be0034f16fc34d",
        "title": "立秋日同子澄寺簿及佥判教授二同寮星子令尹约周君段君同游三峡过山房登折桂分韵赋诗得万字辄成十韵呈诸同游",
        "author": "朱熹",
        "content": "抗尘几何时，猿鹤共悲怨。\n岂知朱墨暇，乃适山水愿。\n兹晨秋令初，休沐谨邦宪。\n佳宾忽四来，英僚亦三劝。\n驾言北郭门，谢此旟隼建。\n散目山崔嵬，纵辔路修蔓。\n凭栏快倒峡，跻壑困脱輓。\n追攀林樾深，欢喜脚力健。\n登高眺远浦，众景争自献。\n何必仍丹丘，径欲凌九万。",
        "dynasty": "宋",
        "collection_info": null
    },
    {
        "uuid": "4178d42a89395a56008c5c23109f2668",
        "title": "和子澄白鹿之句",
        "author": "朱熹",
        "content": "经旬不到鹿场阴，梦想飞驰不自禁。\n幸有高轩同胜赏，何妨折屐共幽寻。\n徘徊未厌诗书乐，感慨难忘忠孝心。\n更对丰镌哦伐木，风泉云壑助清吟。",
        "dynasty": "宋",
        "collection_info": null
    },
    {
        "uuid": "f2ebb1f7c2d854cac41937eda94c72d9",
        "title": "暇日侍法曹叔父陪诸名胜为落星之游分韵得往字率尔赋呈聊发一笑",
        "author": "朱熹",
        "content": "长江西委输，汇泽东滉瀁。\n中川屹孤屿，佛屋寄幽赏。\n我来此何日，秋气欲萧爽。\n共载得高俦，良晨岂孤往。\n酒酣清啸发，浪涌初月上。\n迭鼓唤归艎，陈迹真俯仰。",
        "dynasty": "宋",
        "collection_info": null
    },
    {
        "uuid": "1f587c3309530fa0be7b2f2cee1a4c17",
        "title": "九日奉陪高州史君莆阳别驾会稽丞公善化明府仲衡诗伯并屈子美元范二兄及郡中诸文武同登紫霄绝顶南望江湖北眺淮甸少快心目既归又得仲衡佳篇句法清丽情致悽惋三復不胜起予之叹谨次韵呈请皆赋之以纪一时之盛甚惠甚望",
        "author": "朱熹",
        "content": "此日登高处，千岩锦树稠。\n无人嘲落帽，有客赋悲秋。\n忽忽尘中老，怱怱物外游。\n江湖空极目，不尽古今愁。",
        "dynasty": "宋",
        "collection_info": null
    },
    {
        "uuid": "14924804566934d514cb03a8e0fdc0f3",
        "title": "下元节假行视陂塘因与宾友挈儿甥出郭登山归赋二诗示子直春卿及折桂云谷并写呈郡中诸寮友",
        "author": "朱熹",
        "content": "庐阜东北际，岧峣五峰尊。\n中岩穹林绕，青天白云屯。\n郡阁有佳眺，徙倚空朝昏。\n今晨幸休暇，发轫北郭门。\n牵萝出林端，蹑屐跻云根。\n高寻却深宦，小憩欣潺湲。\n古殿宿寒霭，新甍丽朝暾。\n扶藜陟东冈，夙昔规曾轩。\n却倚千寻峭，前窥百泉奔。\n长风卷浮埃，江湖渺相吞。\n结架虽未谐，雄瓌已难论。\n同来俱胜流，晤语仍王孙。\n已践支许诺，不惭夙尚魂。\n赋诗纪兹日，岁晚期相敦。",
        "dynasty": "宋",
        "collection_info": null
    },
    {
        "uuid": "552571a9c67d57bb81f4ca3f737a34d7",
        "title": "卧龙之游得秋字赋诗纪事呈同游诸名胜聊发一笑",
        "author": "朱熹",
        "content": "蹑石度急涧，穷源得灵湫。\n谽谺两对立，喷薄中怒投。\n何年避人世，结屋栖岩陬。\n嘉名信有託，故迹谁能求。\n我来一经行，凄其仰前修。\n邻翁识此意，伐木南山幽。\n为我立精舍，开轩俯清流。\n多岐谅匪安，一壑真良谋。\n解组云未遂，驱车且来游。\n嘉宾颇蝉联，野䔩更献酬。\n饮罢不知晚，欲去还淹留。\n跻攀已别峰，窥临忽沧洲。\n下集西涧底，沉吟树相樛。\n玉渊茗饮余，三峡空尊愁。\n怀贤既伊鬰，感事增绸缪。\n前旌向城郭，回首千峰秋。",
        "dynasty": "宋",
        "collection_info": null
    },
    {
        "uuid": "cacc17b7528e29a1302d39124ef7d05c",
        "title": "卧龙之游钱通守得江字不及赋诗已解维矣熹用其韵纪事以赠并附卷末",
        "author": "朱熹",
        "content": "君行安所适，衝风泝涛江。\n传闻阆州好，未见心已降。\n邀君康山游，听此巨壑淙。\n班坐酌溪石，幽寻憩云窗。\n劝君尽此杯，锦帆已稠杠。\n明年傥来东，鸣铙建高幢。\n访我深涧底，晤言绝纷咙。\n城南且细说，慰我心悾悾。",
        "dynasty": "宋",
        "collection_info": null
    },
    {
        "uuid": "12ce36b974c34313ccf1a09c1089113d",
        "title": "分韵得眠意二字赋醉石简寂各一篇呈同游诸兄  其一",
        "author": "朱熹",
        "content": "驱车何所适，往至秋云边。\n企彼涧中石，举觞酹飞泉。\n怀哉千载人，矫首辞世喧。\n凄凉义熙后，日醉向此眠。\n仰视但青冥，俯听惊潺湲。\n起坐三太息，涕泗如奔川。\n神驰北阙阴，思属东海壖。\n丹衷竟莫展，素节空復全。\n低徊万古情，恻怆颜公篇。\n为君结茅屋，岁暮当来还。",
        "dynasty": "宋",
        "collection_info": null
    },
    {
        "uuid": "89a66fcbe15d0e947a833b73a779db3a",
        "title": "分韵得眠意二字赋醉石简寂各一篇呈同游诸兄  其二",
        "author": "朱熹",
        "content": "天秋山气深，日落林景翠。\n亦知后骑迫，且復一流憩。\n环瞻峰列屏，迥瞩泉下濞。\n永怀仙陆子，久挹浮丘袂。\n于今知几载，故宇日荒废。\n空余醮坛石，香火谁復继。\n更怜韦刺史，五字有真意。\n虎竹付归人，悲风起横吹。\n沉吟向绝迹，浩荡发幽寄。\n来者知为谁，念我傥三喟。",
        "dynasty": "宋",
        "collection_info": null
    },
    {
        "uuid": "79641e7a83e76bdfbba5bd0b14a39413",
        "title": "寻白鹿洞故址爱其幽邃议復兴建感叹有作",
        "author": "朱熹",
        "content": "清泠寒涧水，窈窕青山阿。\n昔贤有幽尚，眷言此婆娑。\n事往今几时，高轩绝来过。\n学馆空废址，鸣絃息遗歌。\n我来劝相余，杖策搴绿萝。\n谋野欣有获，披图知匪讹。\n永怀当年盛，莘莘衿佩多。\n博约感明恩，涵濡熙泰和。\n凄凉忽荒榛，俯仰惊颓波。\n发教逮纲纪，喟然心靡它。\n伐木循阴冈，结屋依阳坡。\n一朝谢尘浊，归哉硕人薖。",
        "dynasty": "宋",
        "collection_info": null
    },
    {
        "uuid": "c362c00dfb708978e1ad656137e0b095",
        "title": "游白鹿洞熹得谢字赋呈元范伯起之才三兄并示诸同游者",
        "author": "朱熹",
        "content": "岁月有环周，穷腊忽受谢。\n眷眷山水心，幸此朱墨暇。\n招呼得良友，邂逅成夙驾。\n深寻故辙迹，喜见新结架。\n永怀拾遗公，藏器此待价。\n横流诗书泽，下及杨李霸。\n炎神抚兴运，制作流大化。\n石室万卷藏，纶言九天下。\n规模未云远，荒茀良可诧。\n自非贤邑宰，谁復此精舍。\n会当求敕赐，毕愿老耕稼。\n更与尽心期，临流抗风榭。",
        "dynasty": "宋",
        "collection_info": null
    },
    {
        "uuid": "87de275afddfff93023845a6d6244e5a",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 江梅",
        "author": "朱熹",
        "content": "大雪天地闭，穷阴渺寒滨。\n谁知江南信，已作明年春。",
        "dynasty": "宋",
        "collection_info": null
    },
    {
        "uuid": "327ce2ce0f13b333089051061760949a",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 岭梅",
        "author": "朱熹",
        "content": "梅花破萼时，瘴雨吹成雪。\n驿使忽相逢，无言似愁绝。",
        "dynasty": "宋",
        "collection_info": null
    },
    {
        "uuid": "3e237e5ad214046117d9039dea26d952",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 野梅",
        "author": "朱熹",
        "content": "野风吹孤芳，迥立正愁绝。\n皂盖莫徘徊，堪看不堪折。",
        "dynasty": "宋",
        "collection_info": null
    },
    {
        "uuid": "fcc01f68bcbb3b686f0fd8b5e8387a37",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 早梅",
        "author": "朱熹",
        "content": "霜风殊未高，杖策荒园裏。\n仙子别经年，相看共惊喜。",
        "dynasty": "宋",
        "collection_info": null
    },
    {
        "uuid": "c46a650a966d67a7fb5219e5eb87c9c5",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 寒梅",
        "author": "朱熹",
        "content": "白玉堂前树，风清月影残。\n无情三弄笛，遥夜不胜寒。",
        "dynasty": "宋",
        "collection_info": null
    },
    {
        "uuid": "27011b72da46f16f5471a1b87dd787ad",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 小梅",
        "author": "朱熹",
        "content": "且喜梅花开，莫嗟梅花小。\n花小风味深，此意君已了。",
        "dynasty": "宋",
        "collection_info": null
    },
    {
        "uuid": "f4be7e78c45029e576b2fc8039788f0e",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 踺梅",
        "author": "朱熹",
        "content": "玉笛未黄昏，冰滩已清浅。\n踈影不胜妍，愁心为谁远。",
        "dynasty": "宋",
        "collection_info": null
    },
    {
        "uuid": "99fe4ae436356c5a8be6ce9c680e3a26",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 枯梅",
        "author": "朱熹",
        "content": "樛枝卧龙蛇，冷蘂缀冰雪。\n千里故人心，今年为谁折。",
        "dynasty": "宋",
        "collection_info": null
    },
    {
        "uuid": "092e963e65f16469fd14ceeebc2979db",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 落梅",
        "author": "朱熹",
        "content": "花开已凄凉，花落更愁寂。\n来岁烟雨时，为君和鼎实。",
        "dynasty": "宋",
        "collection_info": null
    },
    {
        "uuid": "da3047278593835d3094f53bdc47e4f0",
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 赋梅",
        "author": "朱熹",
        "content": "君欲赋梅花，梅花若为赋。\n绕树百千回，句在无言处。",
        "dynasty": "宋",
        "collection_info": null
    },
    {
        "uuid": "b5dcc68324e091ba4b5861a4099805bf",
        "title": "观梅小集以斋禁不得奉陪因寄小诗",
        "author": "朱熹",
        "content": "梅花年后欲离披，恰是先生变食时。\n送与西楼一尊酒，诸君莫负可怜枝。",
        "dynasty": "宋",
        "collection_info": null
    },
    {
        "uuid": "98f4d50067d6df872e903fa093da112c",
        "title": "元范别后寄惠佳篇清叟次韵见示格律俱高咏叹不置因亦用韵写呈二兄聊发一笑  其一",
        "author": "朱熹",
        "content": "故人别我去，一月旷音驿。\n今朝得新诗，开卷意已适。\n知君到里门，征骑聊一息。\n行復敞天阍，从容正朝帻。\n自今九霄路，不復两尘隔。\n容与日华东，翱翔禁扉北。\n回头五峰下，寂漠笑孤客。\n不赋归去来，心形谩相役。",
        "dynasty": "宋",
        "collection_info": null
    },
    {
        "uuid": "15d7da59fe627eff58a91a83ef6f9962",
        "title": "元范别后寄惠佳篇清叟次韵见示格律俱高咏叹不置因亦用韵写呈二兄聊发一笑  其二",
        "author": "朱熹",
        "content": "五十行过二，双鬓飒秋草。\n平生素心人，谁与共兹抱。\n今年庐山下，得子恨不早。\n岁月幸同庚，诗书復同道。\n惟应山南北，云母夜堪捣。\n独生有先期，迴崖讵难到。\n丹经不我诳，白髮须一扫。\n看公鬚眉苍，杖钺督征讨。",
        "dynasty": "宋",
        "collection_info": null
    },
    {
        "uuid": "a074ab11841782c4152f22141125ed02",
        "title": "次卜掌书落成白鹿佳句",
        "author": "朱熹",
        "content": "重营旧馆喜初成，要共群贤听鹿鸣。\n三爵何妨奠苹藻，一编讵敢议明诚。\n深源定自闲中得，妙用元从乐处生。\n莫问无穷庵外事，此心聊与此山盟。",
        "dynasty": "宋",
        "collection_info": null
    },
    {
        "uuid": "68d9eaf0f14b0535ce52aaeeaf93a71d",
        "title": "白鹿讲会次卜丈韵",
        "author": "朱熹",
        "content": "宫墙芜没几经年，祇有寒烟锁涧泉。\n结屋幸容追旧观，题名未许续遗编。\n青云白石聊同趣，霁月光风更别传。\n珍重箇中无限乐，诸郎莫苦羡腾骞。",
        "dynasty": "宋",
        "collection_info": null
    },
    {
        "uuid": "bbca9672fafb23e1851e43dc01acc2f4",
        "title": "再用前韵示诸同游",
        "author": "朱熹",
        "content": "幽卧寒岩不记年，饱看山月听风泉。\n舒忧正得琴三迭，玩意惟凭易一编。\n误落尘中乖夙尚，却思洞裏付真传。\n封章倘幸天从欲，便解铜符谢絷骞。",
        "dynasty": "宋",
        "collection_info": null
    },
    {
        "uuid": "ec509973c6577120a439706847caed1d",
        "title": "次韵四十叔父白鹿之作",
        "author": "朱熹",
        "content": "诛茅结屋想前贤，千载遗踪尚宛然。\n故作轩窗挹苍翠，要将絃诵答潺湲。\n诸郎有志须精学，老子无能但欲眠。\n多少箇中名教乐，莫谈空谛莫求仙。",
        "dynasty": "宋",
        "collection_info": null
    },
    {
        "uuid": "31cd5827a773e9b01087f1354201608d",
        "title": "送四十叔父",
        "author": "朱熹",
        "content": "吾家从昔号清门，叔父于今道更尊。\n客路艰难空自惜，遗经终始向谁论。\n独寻云峤逢孤侄，共爱春江接故园。\n细说刈葵休放手，此来真不为盘餐。",
        "dynasty": "宋",
        "collection_info": null
    },
    {
        "uuid": "a2e75a57ce6c1beb63dc6d08c478d0ac",
        "title": "伏蒙秘阁张丈宠顾下邑并以长篇为贶降叹之余牵勉继韵仰求斤削僭率皇恐",
        "author": "朱熹",
        "content": "向来灭迹东山东，闭门不问乌雌雄。\n门前有路向尘土，两足未举心先慵。\n当时亦有车马客，此意欲说嗟谁同。\n穷居聊復追仲蔚，笃论何必须刘龚。\n平生故人子张子，相思安得长相从。\n每劳书疏问生死，坐想星宿罗心胸。\n几年持节汉水上，木牛流马旌旗红。\n君王辍馈思颇牧，外庸且讫来朝宗。\n因能过我紫霄下，后乘载得珠帘栊。\n苍颜白髮应笑我，曷不饱卧陶窗风。\n开樽鹅池水清激，下马醮石烟空蒙。\n须臾路转山更好，摩天巨刃排双峰。\n少看银河忽倒挂，直欲跳下清泠中。\n南临汇泽共指点，缥缈贝阙浮珠宫。\n公言平日爱登览，到此一洗羣山空。\n坐间为我出奇句，不用远寄南飞鸿。\n上言云泉足奇赏，下叹契阔欢相逢。\n纷吾失脚堕世网，乃有此会宁天穷。\n流光过眼惊昨梦，旧约回首羞尘容。\n明朝却上烟艇去，灭没万顷追鳬翁。",
        "dynasty": "宋",
        "collection_info": null
    },
    {
        "uuid": "eb4a9d3ce3d19b9f04af3cd2ce62f93f",
        "title": "和张彦辅初到南康之句",
        "author": "朱熹",
        "content": "十年不共赋阳春，正有胸中万斛尘。\n失喜清诗还入手，细看佳句转惊人。\n知公近觉青山好，顾我频嗟白髮新。\n肯过寒斋共尊酒，向来心事请深陈。",
        "dynasty": "宋",
        "collection_info": null
    },
    {
        "uuid": "8db5cf59814b45f3552549e37de0834e",
        "title": "奉同都运直阁张丈哭敬夫张兄张丈有诗敢次元韵悲悼之极情见乎词伏幸采览二首  其一",
        "author": "朱熹",
        "content": "秀翁威略憺华戎，遗恨车书久未同。\n喜有象贤堪嗣事，故知鸿业自无穷。\n蕃宣合奏三年最，风采俄惊一旦空。\n根本平生有深计，遗书不但子囊忠。",
        "dynasty": "宋",
        "collection_info": null
    },
    {
        "uuid": "28af9c5d154229b70cccd57ca7666699",
        "title": "奉同都运直阁张丈哭敬夫张兄张丈有诗敢次元韵悲悼之极情见乎词伏幸采览二首  其二",
        "author": "朱熹",
        "content": "不应世道即漂沦，何事今年失此人。\n礼乐端能怀益友，琴笙忍遽乐嘉宾。\n亦知游好曾通谱，却记登临唤卜隣。\n两首悲诗数行泪，感伤那復斗清新。",
        "dynasty": "宋",
        "collection_info": null
    },
    {
        "uuid": "1bc3c5f694811ca21839c6e581174429",
        "title": "秘阁张丈简寂之篇韵高难继别赋五字以谢来贶",
        "author": "朱熹",
        "content": "劳农会稽宅，息驾丹元乡。\n丹元不可见，翠壁空云房。\n是时中春月，暄风发新阳。\n白水注幽壑，绿树敷崇冈。\n俯听足怡悦，仰观共徜徉。\n班坐得瑶草，倾壶出琼浆。\n长吟游仙诗，乱以招隠章。\n忽忽林景西，踌躇申慨慷。\n坐上江海客，兀傲鬚眉苍。\n逸气迈霄汉，英词吐琳琅。\n思与泉石胜，韵随笙鹤翔。\n追游不敢及，咏叹可能忘。",
        "dynasty": "宋",
        "collection_info": null
    },
    {
        "uuid": "06b101e283b2aaefae4e09ab4bdcc8ef",
        "title": "和张彦辅落星寺之作",
        "author": "朱熹",
        "content": "嵌空奇石战惊涛，楼殿峥嵘势自高。\n四面真成开玉鑑，三山应是失金鰲。\n题诗正尔难搜句，举酒何妨共作豪。\n倚遍栏干更愁绝，归来白尽鬓边毛。",
        "dynasty": "宋",
        "collection_info": null
    },
    {
        "uuid": "4f236adf7076b5302447366740d66c23",
        "title": "和张彦辅白鹿洞之作",
        "author": "朱熹",
        "content": "邃谷新华馆，风烟再吐吞。\n旧眠闻野鹿，遗恨响惊猿。\n共赏忻同趣，分携怆别魂。\n徘徊空日夕，无策驻行轩。",
        "dynasty": "宋",
        "collection_info": null
    },
    {
        "uuid": "ccbe89ab1caf8cbd48229ac19989061d",
        "title": "次张彦辅西原之作",
        "author": "朱熹",
        "content": "无处堪投迹，空山寄一椽。\n悬门窥绝壁，缭径上层巅。\n槛阔吞江浪，窗虚响谷泉。\n丹经闲自读，不为学神仙。",
        "dynasty": "宋",
        "collection_info": null
    },
    {
        "uuid": "68f181a9150a539f212039a927539512",
        "title": "次张彦辅卧龙之作",
        "author": "朱熹",
        "content": "瀑水源何处，高疑云汉通。\n泻时垂练直，落处古潭空。\n客寄诗能好，龙蟠意自雄。\n知君来岘首，为我说隆中。",
        "dynasty": "宋",
        "collection_info": null
    },
    {
        "uuid": "dcac6cd9fc28f10f8850ca56d3c50599",
        "title": "次张彦辅栖贤之作",
        "author": "朱熹",
        "content": "融冶何年事，停杯莫问天。\n祇今从痼疾，畴昔似因缘。\n倾耳真三峡，投文沕九渊。\n兰亭那得此，犹足致群贤。",
        "dynasty": "宋",
        "collection_info": null
    },
    {
        "uuid": "254f66e14d09824947c1767b8290f691",
        "title": "和张彦辅雪后栖贤之作",
        "author": "朱熹",
        "content": "夜来春雪遍林丘，却喜风威晓便收。\n好上篮舆闲纵目，莫将衲被苦蒙头。\n微官正愧逍遥社，胜日犹堪汗漫游。\n欲出林关恋瑶草，不妨尊酒更淹留。",
        "dynasty": "宋",
        "collection_info": null
    },
    {
        "uuid": "316f896e023d282d72fd6fd143e3192b",
        "title": "谢张彦辅留别之作",
        "author": "朱熹",
        "content": "一别屡更岁，思君无已时。\n知君亦念我，相望两嗟咨。\n我病卧田间，君行护疆陲。\n隠显既殊迹，会合安可期。\n今年定何年，有此一段奇。\n我来五峰阳，君归九江湄。\n闻君肯来辱，欢喜不自持。\n迎君紫霄峰，举觞白鹅池。\n强健初共欣，艰棘旋相悲。\n相顾出危涕，薄言首东岐。\n留连十日饮，怆恨八哀诗。\n散怀水石幽，遂忘筋力疲。\n雄篇既鼎来，逸韵方穷追。\n云胡遽告别，牙纛风披披。\n揽祛不得留，酌酒前致辞。\n愿君醻此觞，去上白玉墀。\n国论罄忠益，庙谟参设施。\n一请正纪纲，再请诛羌夷。\n及时树勋业，慰我空山饥。",
        "dynasty": "宋",
        "collection_info": null
    },
    {
        "uuid": "c57221f1697ac18156c4da05eb91f1a1",
        "title": "奉答张彦辅戏赠之句",
        "author": "朱熹",
        "content": "已驱送客车，復着登山屐。\n未论窥临快，且脱诗酒厄。\n从今谨出入，保此颐正吉。\n不柰岁寒心，于公有深忆。",
        "dynasty": "宋",
        "collection_info": null
    },
    {
        "uuid": "95c311d20ffd92911275aab95933e7af",
        "title": "奉答张彦辅解嘲",
        "author": "朱熹",
        "content": "康俗遗居万迭山，高垂铁锁讵容攀。\n青鞋布袜非公事，古木寒泉要我闲。",
        "dynasty": "宋",
        "collection_info": null
    },
    {
        "uuid": "0fb69d9db5c633d32d5612d0d1fc4cdb",
        "title": "伏蒙某官宠示和陶见寄旧作伏读叹仰又感知待期许之意盖非一日率易次韵少见谢臆伏惟矜怜有以教之",
        "author": "朱熹",
        "content": "吾公抱经济，轩冕非所欣。\n向来清禁闼，本自山林人。\n浩歌归去来，神交邈何因。\n一朝脱冠去，妙境聊同臻。\n谓予虽后来，臭味亦有闻。\n赓词久见属，重以告语勤。\n荒寒想高风，令人思无邻。\n甘棠矧在此，踯躅晴湖滨。",
        "dynasty": "宋",
        "collection_info": null
    },
    {
        "uuid": "1f3ebb2ea7e572970367f610f5ce6e05",
        "title": "赠于盛二生",
        "author": "朱熹",
        "content": "昔日丰城剑，寒光射斗牛。\n江山余秀杰，人物尚风流。\n二妙今安匹，孤帆各倦游。\n还家问师友，折节慕前修。",
        "dynasty": "宋",
        "collection_info": null
    },
    {
        "uuid": "70fde52cbfc17d7de07cb6512358d292",
        "title": "秋日告病斋居奉怀黄子厚刘平父及山间诸兄友",
        "author": "朱熹",
        "content": "出山今几时，忽忽岁再秋。\n江湖岂不永，我兴终悠悠。\n况復逢旱魃，农亩无余收。\n赤子亦何辜，黄屋劳深忧。\n而我忝朝寄，政荒积𠎝尤。\n怀痾卧空阁，恻怆增绸缪。\n东南望故山，上有玄烟浮。\n平生采芝侣，寂寞今焉俦。\n朝游云峰巅，夕宿寒岩幽。\n为我泛瑶瑟，泠然发清讴。\n裂笺寄晨风，问我君何求。\n洪涛捩君柁，狭硖摧君辀。\n君还苦不早，无乃非良谋。\n再拜谢故人，低徊更包羞。\n桂华幸未歇，去矣从君游。",
        "dynasty": "宋",
        "collection_info": null
    },
    {
        "uuid": "c70226c9ff821b82a3e9d798ebe09223",
        "title": "夜坐有感",
        "author": "朱熹",
        "content": "秋堂天气清，坐久寒露滴。\n幽独不自怜，兹心竟谁识。\n读书久已懒，理郡更无术。\n独有忧世心，寒灯共萧瑟。",
        "dynasty": "宋",
        "collection_info": null
    },
    {
        "uuid": "fbef0fc2a40bf744ab8276f38f0f887a",
        "title": "读诸友游山诗卷不容尽和和首尾两篇  其一",
        "author": "朱熹",
        "content": "去年寻得李家山，考卜真成屋数间。\n要与青衿时散帙，闲临碧涧共观澜。\n诗书本说人间事，勋业休看镜裏颜。\n谁识寥寥千古意，新诗题罢藓痕斑。",
        "dynasty": "宋",
        "collection_info": null
    },
    {
        "uuid": "d8d25a222ff13f13e050862121309d94",
        "title": "读诸友游山诗卷不容尽和和首尾两篇  其二",
        "author": "朱熹",
        "content": "向来结友寻名山，下穷绝壑高危颠。\n胡为一旦堕尘网，五老在望心茫然。\n青牛底处有行迹，白鹿几时同正员。\n清游带雨想幽绝，妙处只恐诗中传。",
        "dynasty": "宋",
        "collection_info": null
    },
    {
        "uuid": "d7d4b394da8e984a86122e1f4196333b",
        "title": "戏赠胜私老友",
        "author": "朱熹",
        "content": "槐花黄尽不关渠，老向功名意自踈。\n乞得山田三百亩，青灯彻夜课农书。",
        "dynasty": "宋",
        "collection_info": null
    },
    {
        "uuid": "2b9aaaedcf75de9cf17e7936747b4ff0",
        "title": "代胜私下一转语",
        "author": "朱熹",
        "content": "碓下泉鸣溜决渠，屋头桑树绿扶踈。\n朱虚正自知田事，马服何妨读父书。",
        "dynasty": "宋",
        "collection_info": null
    },
    {
        "uuid": "383bd19b587caafb456913c667a823e4",
        "title": "和戴主簿韵",
        "author": "朱熹",
        "content": "平生本自好楼居，况接高人永昼余。\n共喜江山入尊俎，从教幕府省文书。\n感君肯出新诗句，恨我终思旧草庐。\n拟借韦编订龙马，免推纳甲话蟾蜍。",
        "dynasty": "宋",
        "collection_info": null
    },
    {
        "uuid": "363307cc5a2e4d80abf8d4eb59ee7220",
        "title": "次沈侍郎游楞伽李氏山房韵  其一",
        "author": "朱熹",
        "content": "喜陪后骑陟崔嵬，竹裏泉鸣古寺开。\n吟罢苏仙头白句，天风更送好诗来。",
        "dynasty": "宋",
        "collection_info": null
    },
    {
        "uuid": "ee474dfd969fa46674c16087631bb0f4",
        "title": "次沈侍郎游楞伽李氏山房韵  其二",
        "author": "朱熹",
        "content": "天聪已许一言悟，年少悬知万卷开。\n珍重当时读书处，低回空有后人来。",
        "dynasty": "宋",
        "collection_info": null
    },
    {
        "uuid": "cb64eb342625e843cfb5bd6661218f5e",
        "title": "奉同尤延之提举庐山杂咏十四篇 白鹿洞书院",
        "author": "朱熹",
        "content": "昔人读书地，町疃白鹿场。\n世道有升降，兹焉更表章。\n矧今中兴年，治具一以张。\n絃歌独不嗣，山水无辉光。\n荒榛适剪除，圣谟已汪洋。\n亦有皇华使，肯来登此堂。\n问俗良恳恻，怀贤增慨慷。\n雅歌有余韵，绝学何能忘。",
        "dynasty": "宋",
        "collection_info": null
    },
    {
        "uuid": "f9bd874666169e103ea03b1293087059",
        "title": "奉同尤延之提举庐山杂咏十四篇 折桂院黄云观",
        "author": "朱熹",
        "content": "城中东北望，五老何苍苍。\n下有前朝寺，一原颇深藏。\n门前林涧幽，屋后云木荒。\n闲窗亦明洁，着此瑞锦张。\n更能理枯筇，步上林北冈。\n仰视天宇阔，俯瞰江流长。\n受书彼何人，姓字不足详。\n竹帛有遗臭，桂树徒芬芳。",
        "dynasty": "宋",
        "collection_info": null
    },
    {
        "uuid": "19a0a9ebeddfd0bddff15704f4614744",
        "title": "奉同尤延之提举庐山杂咏十四篇 楞伽院李氏山房",
        "author": "朱熹",
        "content": "蹑石循急磵，穿林度重冈。\n俛入幽谷邃，仰见奇峰苍。\n李公英妙年，读书此云房。\n一去上台阁，致身何慨慷。\n苏公记藏书，文字有耿光。\n余事亦骚雅，戏墨仍风霜。\n两公不归来，岁月忽已荒。\n何用建遗烈，寒泉荐孤芳。",
        "dynasty": "宋",
        "collection_info": null
    },
    {
        "uuid": "e0e7c8ab96142ffc2633ba4768e290b2",
        "title": "奉同尤延之提举庐山杂咏十四篇 栖贤院三峡桥",
        "author": "朱熹",
        "content": "两岸苍壁对，直下成斗绝。\n一水从中来，涌潏知几折。\n石梁据其会，迎望远明灭。\n倏至走长蛟，捷来翻素雪。\n声雄万霹雳，势倒千嵽嵲。\n足掉不自持，魂惊讵堪说。\n老仙有妙句，千古擅奇崛。\n尚想化鹤来，乘流弄明月。",
        "dynasty": "宋",
        "collection_info": null
    },
    {
        "uuid": "ad2d7a22644a360c264c3f3eed7c169d",
        "title": "奉同尤延之提举庐山杂咏十四篇 西涧清凈退庵",
        "author": "朱熹",
        "content": "凌兢度三峡，窈窕復一原。\n绝壁拥苍翠，奔流逝潺湲。\n闻昔避世人，寄此茅三间。\n壮节未云远，高风杳难攀。\n深寻得遗墟，缚屋临清湾。\n坐睨寒木杪，飞泉閟云关。\n兹游非昔游，累解身復闲。\n保此清凈退，当歌不能谖。",
        "dynasty": "宋",
        "collection_info": null
    },
    {
        "uuid": "a2e635292e70dbd456f68baf82f362b9",
        "title": "奉同尤延之提举庐山杂咏十四篇 卧龙庵武侯祠",
        "author": "朱熹",
        "content": "空山龙卧处，苍峭神所凿。\n下有寒潭幽，上有明河落。\n我来爱佳名，小筑寄幽壑。\n永念千载人，丹心岂今昨。\n英姿俨绘事，凛若九原作。\n寒藻荐芳馨，飞泉奉明酌。\n公来识此意，顾步惨不乐。\n抱膝一长吟，神交付冥漠。",
        "dynasty": "宋",
        "collection_info": null
    },
    {
        "uuid": "580d17d044c28e9c1d4466aaad8fd860",
        "title": "奉同尤延之提举庐山杂咏十四篇 万杉寺",
        "author": "朱熹",
        "content": "休沐聊命驾，驾言何所之。\n行寻庆云寺，想像昭陵时。\n门前杉径深，屋后杉色奇。\n空山岁年晚，鬰鬰凌寒姿。\n当年雨露恩，千载有余滋。\n匠石不敢睨，孤标俨相持。\n更启石室藏，仰瞻天像垂。\n愿以清凈化，永为太平基。",
        "dynasty": "宋",
        "collection_info": null
    },
    {
        "uuid": "73087ebe631f4bebff53d0a1b9e9162a",
        "title": "奉同尤延之提举庐山杂咏十四篇 开先潄玉亭",
        "author": "朱熹",
        "content": "奇哉康山阳，双剑屹对起。\n上有横飞云，下有瀑布水。\n崩腾復璀璨，佳丽更雄伟。\n势从三梁外，影落明湖裏。\n平生两仙句，咏嘆深仰止。\n三年落星湾，怅望眼空瞇。\n今朝随杖屦，得此弄清泚。\n更诵玉虹篇，尘襟谅昭洗。",
        "dynasty": "宋",
        "collection_info": null
    },
    {
        "uuid": "ff7273985e65734f541ffdafc70b4434",
        "title": "奉同尤延之提举庐山杂咏十四篇 简寂观",
        "author": "朱熹",
        "content": "高士昔遗世，筑室苍崖阴。\n朝真石坛峻，炼药古井深。\n结交五柳翁，屡赏无絃琴。\n相携白莲渚，一笑倾夙心。\n晚岁更市朝，故山锁云岑。\n柴车竟不返，鸾鹤空遗音。\n我来千载余，旧事不可寻。\n四顾但绝壁，苦竹寒萧椮。",
        "dynasty": "宋",
        "collection_info": null
    },
    {
        "uuid": "98d2e9cc07b42b39314237cfcf64b4e3",
        "title": "奉同尤延之提举庐山杂咏十四篇 归宗寺",
        "author": "朱熹",
        "content": "金轮紫霄上，宝界鸾溪边。\n往昔王内史，愿香有余烟。\n千年今一归，景物还依然。\n涧水既荡潏，山花亦清妍。\n不辞原隰劳，乐此宾从贤。\n访古共纡鬰，劳农独勤拳。\n怜我乖胜践，裂笺寄真诠。\n逃禅公勿遽，且毕区中缘。",
        "dynasty": "宋",
        "collection_info": null
    },
    {
        "uuid": "0ba1c5c1449721dd8ff3ca4ee3315171",
        "title": "奉同尤延之提举庐山杂咏十四篇 陶公醉石归去来馆",
        "author": "朱熹",
        "content": "予生千载后，尚友千载前。\n每寻高士传，独嘆渊明贤。\n及此逢醉石，谓言公所眠。\n况復岩壑古，缥缈藏风烟。\n仰看乔木阴，俯听横飞泉。\n景物自清绝，优游可忘年。\n结庐倚苍峭，举觞酹潺湲。\n临风一长啸，乱以归来篇。",
        "dynasty": "宋",
        "collection_info": null
    },
    {
        "uuid": "e6c07297bfbb81db8f7612827f58aaf6",
        "title": "奉同尤延之提举庐山杂咏十四篇 温汤",
        "author": "朱熹",
        "content": "连山西南来，中断还崛起。\n干霄几千仞，据地三百里。\n飞峰上灵秀，众壑下清美。\n逮兹势力穷，犹能出奇伟。\n谁燃丹黄燄，爨此玉池水。\n客来争解带，万劫付一洗。\n当年谢康乐，絃绝今已矣。\n水碧復流温，相思五湖裏。",
        "dynasty": "宋",
        "collection_info": null
    },
    {
        "uuid": "99f9eb198f6dadb18043b22aebbabb44",
        "title": "奉同尤延之提举庐山杂咏十四篇 康王谷水帘",
        "author": "朱熹",
        "content": "循山西北骛，崎岖几经丘。\n前行荒蹊断，豁见清溪流。\n一涉台殿古，再涉川原幽。\n萦纡復屡渡，乃得寒岩陬。\n飞泉天上来，一落散不收。\n披崖日璀璨，喷壑风飕飗。\n追薪爨绝品，瀹茗浇穷愁。\n敬酹古陆子，何年復来游。",
        "dynasty": "宋",
        "collection_info": null
    },
    {
        "uuid": "eb205e800c3b562b8087d2d73c7e0f3d",
        "title": "奉同尤延之提举庐山杂咏十四篇 落星寺",
        "author": "朱熹",
        "content": "浩浩长江水，东逝无停波。\n及此一回薄，湖平烟浪多。\n孤屿屹中川，层台起周阿。\n晨望爱明灭，夕游惊荡磨。\n极目青冥茫，回瞻碧嵯峨。\n不復车马迹，唯闻榜人歌。\n我愿辞世纷，兹焉老渔簑。\n会有沧浪子，鸣舷夜相过。",
        "dynasty": "宋",
        "collection_info": null
    },
    {
        "uuid": "7b48a5dcc73d642e7470cce98ce60cd4",
        "title": "闰月十一日月中坐彭蠡门唤船与诸人共载泛湖至堤首回棹入西湾还分韵赋诗约来晚復集诗不至者浮以大白",
        "author": "朱熹",
        "content": "解组无多日，归哉喜欲狂。\n临风成邂逅，载月下沧浪。\n酌酒传清影，鸣桡击素光。\n它年隔千里，此夜莫相忘。",
        "dynasty": "宋",
        "collection_info": null
    },
    {
        "uuid": "f3824ada23972267e391231e288664a8",
        "title": "和林择之黄云之句兼简同游诸兄",
        "author": "朱熹",
        "content": "登览日云晏，归车眇重冈。\n天风振余旟，夕露沾我裳。\n数子情未厌，春山杳茫茫。\n还瞻长江白，迥眺飞云黄。\n当念尘中友，心期邈相望。\n无为跨鸿鹄，决起凌青苍。",
        "dynasty": "宋",
        "collection_info": null
    },
    {
        "uuid": "a86ea70620d6c791946b60cc9849fe18",
        "title": "和彭蠡月夜泛舟落星湖",
        "author": "朱熹",
        "content": "长占烟波弄明月，此心久矣从谁说。\n只今一舸漾中流，上下天光两奇绝。\n回头忽见西郭门，尚喜苏仙有遗烈。\n问予何事却回船，尘土涴君头上雪。",
        "dynasty": "宋",
        "collection_info": null
    },
    {
        "uuid": "9b0a7fb7769bc4f69c83b059aa7e2472",
        "title": "熹罢官观康王谷水帘夜饮山月轩分韵得主字奉别送行诸君",
        "author": "朱熹",
        "content": "嗟余老不才，记忆谢明主。\n畀兹山水郡，北迩通玄府。\n一官再温凉，十日九尘土。\n迨兹解章绂，绝境方快覩。\n殷勤故人厚，追送崖寺古。\n把酒听鸣泉，相看泪如雨。",
        "dynasty": "宋",
        "collection_info": null
    },
    {
        "uuid": "24c8763f65f05d76254227a512d4be19",
        "title": "游天池",
        "author": "朱熹",
        "content": "三年落星渚，北望天池山。\n临风几浩嘆，欲往无飞翰。\n今朝復何朝，陟此青云端。\n高寻已奇绝，俯瞰何其宽。\n西穷濂溪原，东尽湓城关。\n渺然沧波外，淮山碧连环。\n我意殊未极，更思出尘寰。\n何当驾轻鸿，八表须臾间。\n视此长江水，滔滔傥西还。",
        "dynasty": "宋",
        "collection_info": null
    },
    {
        "uuid": "088f91112177de0d2c702e4f132e7d6d",
        "title": "观野灯",
        "author": "朱熹",
        "content": "飞萤腐草寻常事，作底兹山独耀芒。\n须信地灵资物化，金膏随处发明光。",
        "dynasty": "宋",
        "collection_info": null
    },
    {
        "uuid": "933c1f9a64d841f70a2ea3c7e72f17a6",
        "title": "山北纪行十二章章八句  其一",
        "author": "朱熹",
        "content": "祗役庐山阳，矫首庐山阴。\n云峰不可觌，碧涧何由寻。\n昨朝解印章，结友同窥临。\n尽彼岩壑胜，满兹仁知心。",
        "dynasty": "宋",
        "collection_info": null
    },
    {
        "uuid": "d866b5d5a403990ff543af79e6701c1e",
        "title": "山北纪行十二章章八句  其二",
        "author": "朱熹",
        "content": "窥临事若何，请从圆通说。\n逶迤山门路，悄蒨踪篁列。\n溪仍侯家名，屋是孱王设。\n何救黍离歌，喟焉伤覆辙。",
        "dynasty": "宋",
        "collection_info": null
    },
    {
        "uuid": "e9da000a104430373902c941e0283090",
        "title": "山北纪行十二章章八句  其三",
        "author": "朱熹",
        "content": "行逢石门雨，解骖寒涧东。\n朝隮锦绣谷，俯仰春冥蒙。\n悬泉忽淙琤，杂树纷青红。\n屡憩小亭古，幽探思无穷。",
        "dynasty": "宋",
        "collection_info": null
    },
    {
        "uuid": "937f499c6510aca9c5f43eb30a822113",
        "title": "山北纪行十二章章八句  其四",
        "author": "朱熹",
        "content": "竦身长林端，策足层崖表。\n仰瞻空界阔，俯叹尘寰小。\n天池西嵌崟，佛手东窈窕。\n杖屦往復来，凭轩瞰归鸟。",
        "dynasty": "宋",
        "collection_info": null
    },
    {
        "uuid": "e01f1bb5c1e647a9d93a3ab47ab8bb01",
        "title": "山北纪行十二章章八句  其五",
        "author": "朱熹",
        "content": "斯须暮云合，白日无余晖。\n金波从地涌，宝燄穿林飞。\n僧言自雄夸，俗骇无因依。\n安知本地灵，发见随天机。",
        "dynasty": "宋",
        "collection_info": null
    },
    {
        "uuid": "ad8afd6b091bacf18b19c47ac4871410",
        "title": "山北纪行十二章章八句  其六",
        "author": "朱熹",
        "content": "深寻两林间，清波贯华屋。\n莲社有遗踪，草堂非旧筑。\n修廊余故刻，好丑杂珉玉。\n亦復记经行，深惭后人读。",
        "dynasty": "宋",
        "collection_info": null
    },
    {
        "uuid": "13320c3d3911324709adb887f5666694",
        "title": "山北纪行十二章章八句  其七",
        "author": "朱熹",
        "content": "行轩復东骛，祠城当晚游。\n胡然冠盖集，不尽心期幽。\n夜厌百谷喧，旦失千峰稠。\n出门有遗恨，回首空绸缪。",
        "dynasty": "宋",
        "collection_info": null
    },
    {
        "uuid": "e5cfdb72c2e85e03f16fe398caf09ddb",
        "title": "山北纪行十二章章八句  其八",
        "author": "朱熹",
        "content": "山水诚乃奇，云谁究终始。\n昙远亦何人，神君岂其鬼。\n东西妄采获，诬谄共恢诡。\n百世踵谬讹，彝伦日颓圯。",
        "dynasty": "宋",
        "collection_info": null
    },
    {
        "uuid": "d290b509a3609a833f62ab8841e6ba7c",
        "title": "山北纪行十二章章八句  其九",
        "author": "朱熹",
        "content": "以兹游览富，翻令怀抱伤。\n谁哉可告语，举俗昏且狂。\n干坤有真心，日月垂休光。\n茫茫宇宙内，此柄孰主张。",
        "dynasty": "宋",
        "collection_info": null
    },
    {
        "uuid": "dc5d1890f688f775f7cc0512410c6ae0",
        "title": "山北纪行十二章章八句  其一○",
        "author": "朱熹",
        "content": "北度石塘桥，西访濂溪宅。\n乔木无遗株，虚堂唯四壁。\n竦瞻德容睟，跪荐寒流碧。\n幸矣有斯人，浑沦再开闢。",
        "dynasty": "宋",
        "collection_info": null
    },
    {
        "uuid": "9f566429a471629b29823313984459db",
        "title": "山北纪行十二章章八句  其一一",
        "author": "朱熹",
        "content": "平生劳仰止，今日登此堂。\n愿以图象意，质之巾几傍。\n先生寂无言，贱子涕泗滂。\n神听傥不遗，惠我思无疆。",
        "dynasty": "宋",
        "collection_info": null
    },
    {
        "uuid": "9c5414d6e6e2e044fbd4cfe4e5df67c0",
        "title": "山北纪行十二章章八句  其一二",
        "author": "朱熹",
        "content": "明晨江矶寺，尊酒聊对设。\n孰是十日游，遽成千里别。\n英僚树嘉政，素友厉孤节。\n努力莫相忘，清宵共明月。",
        "dynasty": "宋",
        "collection_info": null
    },
    {
        "uuid": "5e3e9c24a675998498bb4ed4014fd95d",
        "title": "买船至演平拜建康刘公墓下遂入城假馆梅山堂感涕有作",
        "author": "朱熹",
        "content": "维舟新历口，步上秣陵阡。\n高丘忽嵯峨，宿草迷荒烟。\n拜起泪再滴，哀哉不能言。\n驱车且復东，借此虚堂眠。\n念昔堂中人，经营几何年。\n一旦舍之去，千秋不言还。\n露井益清渫，风林更修鲜。\n思公独不见，涕下如奔川。\n感慨西州门，怆悢山阳篇。\n晤嘆日隠树，悲歌月当轩。\n堂堂忠孝心，终古谅弗谖。\n尚与吴门子，归来故山巅。",
        "dynasty": "宋",
        "collection_info": null
    },
    {
        "uuid": "ab97e4b819f40868b44b118f02fbb4a2",
        "title": "晚雨凉甚偶得小诗请问游山之日并请刘平父作主人二首  其一",
        "author": "朱熹",
        "content": "几年不踏仙洲路，梦入青藤古木间。\n好趁新秋一番雨，昼寒亭下弄潺湲。",
        "dynasty": "宋",
        "collection_info": null
    },
    {
        "uuid": "c4f28e092b11ba685e956c7a3440b2ad",
        "title": "晚雨凉甚偶得小诗请问游山之日并请刘平父作主人二首  其二",
        "author": "朱熹",
        "content": "庐阜归来祇短筇，解包茶茗粗能供。\n若须载酒邀宾客，付与屏山七老翁。",
        "dynasty": "宋",
        "collection_info": null
    },
    {
        "uuid": "99ca0b7d312394556009c1a3235e3f0d",
        "title": "宿密庵分韵赋诗得衣字",
        "author": "朱熹",
        "content": "不到仙洲岁月移，携壶特地款岩扉。\n已惊素雪清人骨，更喜苍烟染客衣。\n新赏不妨频徙倚，旧题何事独嘘嚱。\n明朝驿骑黄尘裏，莫待迷涂始赋归。",
        "dynasty": "宋",
        "collection_info": null
    },
    {
        "uuid": "aa702df8f67cf7ea5237a238d8a8f061",
        "title": "读子厚步月诗时方闻吕伯恭讣后数日赋此",
        "author": "朱熹",
        "content": "晚步曲池上，西风吹我裳。\n仰观天宇阔，爱此明月光。\n念我素心人，眇焉天一方。\n没者永乖隔，存者为参商。\n飘零百岁期，寂寞幽鬓霜。\n还坐三太息，高林鬰苍苍。",
        "dynasty": "宋",
        "collection_info": null
    },
    {
        "uuid": "b374cb6a3206163fd12c14050eefb2bc",
        "title": "次子厚秋怀韵",
        "author": "朱熹",
        "content": "秋风何方来，为我涤残暑。\n庭梧亦何与，索索终夜雨。\n冥思感物变，念此离索苦。\n浩荡信莫量，幽纷那得睹。\n丁年舍我去，憔悴故其所。\n廓落济时心，颓然復安取。\n永怀平生友，梦想见眉宇。\n今晨枉秀句，烂若朝霞举。\n去去同采芝，高轩坐凝伫。",
        "dynasty": "宋",
        "collection_info": null
    },
    {
        "uuid": "b5f6205bb669f8ad4e13a58682b85781",
        "title": "黎岭西南水石佳处不减庐阜戏呈子厚",
        "author": "朱熹",
        "content": "谷深石瘦水潺潺，便是楞伽折桂间。\n珍重下邳圯上客，一年几度到庐山。",
        "dynasty": "宋",
        "collection_info": null
    },
    {
        "uuid": "4b00d701426dcda297010a82d5b35a3c",
        "title": "读子厚诗卷用其卒章晨起之韵作诗寄之",
        "author": "朱熹",
        "content": "昼永倦残暑，宵分喜新凉。\n天鸡一振翼，烂烂晓月光。\n病榻感虚徐，中庭起翱翔。\n怀哉谷城子，物外久不忙。\n掩抑琴调希，激烈歌声长。\n契阔恨清赏，佳期未渠央。\n缄词託归鸟，侧伫何能忘。",
        "dynasty": "宋",
        "collection_info": null
    },
    {
        "uuid": "a7cc248827fc62c019dae93d805b28cb",
        "title": "登庐峰二首  其一",
        "author": "朱熹",
        "content": "循磵跻危磴，披云得胜游。\n蓬茅增旧葺，竹树喜新稠。\n梦想三秋别，徘徊十日留。\n余年端可料，此地欲长休。",
        "dynasty": "宋",
        "collection_info": null
    },
    {
        "uuid": "bdc04a107edec396196fea2baecc5fde",
        "title": "登庐峰二首  其二",
        "author": "朱熹",
        "content": "佳友纷来集，欣然会宿心。\n风泉陪徙倚，云月共窥临。\n雅唱情俱胜，微言思独深。\n兹游非逸豫，邂逅得良箴。",
        "dynasty": "宋",
        "collection_info": null
    },
    {
        "uuid": "d518ff21a7992082f0485a296f2ad217",
        "title": "芦峰次韵",
        "author": "朱熹",
        "content": "涧水流千仞，岩姿起万般。\n扶藜虽有兴，驻屐谅难安。\n好客能同趣，羣峰肯纵观。\n苍茫却无际，谁与话愁端。",
        "dynasty": "宋",
        "collection_info": null
    },
    {
        "uuid": "f893522a97355ac8f17c3462afb69e1c",
        "title": "次瑞泉诗韵",
        "author": "朱熹",
        "content": "兴怀来赏趣，对景却忘言。\n偶与同游客，行逢幽涧原。\n浅泓排积腐，暗窦溢流浑。\n终待寒泉食，无忧水镜昏。",
        "dynasty": "宋",
        "collection_info": null
    },
    {
        "uuid": "96741e1f969298286911e73e28b12b1b",
        "title": "五禽言和王仲衡尚书  其一",
        "author": "朱熹",
        "content": "提胡芦，沽美酒，春风浩荡吹花柳。\n不用沙头双玉瓶，鸟歌蝶舞为君寿。\n只今□醉是君恩，昨日之愁愁杀人。",
        "dynasty": "宋",
        "collection_info": null
    },
    {
        "uuid": "7b736fb7d42c891566d707b158ecfacc",
        "title": "五禽言和王仲衡尚书  其二",
        "author": "朱熹",
        "content": "不如归去，孤城越绝三春暮。\n故山只在白云间，望极云深不知处。\n不如归去不如归，千仞冈头一振衣。",
        "dynasty": "宋",
        "collection_info": null
    },
    {
        "uuid": "d1b947c2346b0523018090c7367875c0",
        "title": "五禽言和王仲衡尚书  其三",
        "author": "朱熹",
        "content": "泥滑滑，泥滑滑，秦望云荒镜湖阔。\n绿秧刺水水拍堤，牙旗画舸凌风发。\n使君行乐三江头，泥滑水深君莫忧。",
        "dynasty": "宋",
        "collection_info": null
    },
    {
        "uuid": "a97e24a7bcedaab1caf62283cca74c92",
        "title": "五禽言和王仲衡尚书  其四",
        "author": "朱熹",
        "content": "脱袴，脱袴，桑叶阴阴墙下路。\n回头忽忆舍中妻，去年已逐它人去。\n旧袴脱了却不辞，新袴知教阿谁做。",
        "dynasty": "宋",
        "collection_info": null
    },
    {
        "uuid": "8a3aad11e018e490a6846e554cfd02d0",
        "title": "五禽言和王仲衡尚书  其五",
        "author": "朱熹",
        "content": "麦熟吟，去年种麦有德音。\n祇今种熟谁快活，种者已卧官墙阴。\n仁公有政惠存殁，肯使催租更隳突。",
        "dynasty": "宋",
        "collection_info": null
    },
    {
        "uuid": "feacea88e6b4b3198b63b118ca7ef1f0",
        "title": "酬黄子厚见访归途惠诗韵",
        "author": "朱熹",
        "content": "枥骥倦千里，笼鹤思九皋。\n念昔田舍日，不知山林高。\n一朝逢世纷，故丘得潜逃。\n平生栖遁志，兹焉始坚牢。\n故人谷城翁，高情北窗陶。\n亦復喜我归，巾车款林巢。\n申旦更离阔，中情重忉忉。",
        "dynasty": "宋",
        "collection_info": null
    },
    {
        "uuid": "43cdab7b7189f994b2ff2441ae2e9a86",
        "title": "游密庵分韵赋诗得清字",
        "author": "朱熹",
        "content": "误落尘中岁序惊，归来犹幸此身轻。\n便将旧友寻山去，更喜新诗取意成。\n暖翠乍看浑欲滴，寒流重听不胜清。\n箇中有趣无人会，琴罢尊空月四更。",
        "dynasty": "宋",
        "collection_info": null
    },
    {
        "uuid": "534d5275e2db2148e646c492357f720c",
        "title": "游密庵得空字",
        "author": "朱熹",
        "content": "欲觅仙洲路，须乘万里风。\n饮泉云出岫，卧岭月流空。\n永夜浑无寐，悲歌莫与同。\n起来残树影，清绝小楼东。",
        "dynasty": "宋",
        "collection_info": null
    },
    {
        "uuid": "5c8d3118ef1f2f86559668b6d34e19ce",
        "title": "昨为许进之书胎仙字因以名其室或疑欠舞字者故作此以解之",
        "author": "朱熹",
        "content": "寒山寒月冷飕飕，隻影孤桐万里游。\n帝乐梦回三迭远，胎仙舞罢一帘秋。\n未愁悄寂无人会，只恐蹁跹不自休。\n却笑蕊珠何处所，两忘蝴蝶与庄周。",
        "dynasty": "宋",
        "collection_info": null
    },
    {
        "uuid": "8eb7e973ffb7dd8fa5c26ff1b89f375c",
        "title": "正月五日欲用斜川故事结客载酒过伯休新居风雨不果二月五日始克践约坐间以陶公卒章二十字分韵熹得中字赋呈诸同游者",
        "author": "朱熹",
        "content": "玄景雕暮节，青阳变暄风。\n忽寻斜川句，感此胜日逢。\n驾言当出游，一写浩荡胸。\n云物疑异候，凄迷久连空。\n今朝復何朝，顿觉芳景融。\n畴曩庶復践，隣曲欢来同。\n伊雅一篮舆，连翩数枝筇。\n绿野生远思，清川照衰容。\n遥瞻西山足，突兀弥亩宫。\n庭宇豁清旷，林园鬰青葱。\n于焉一逍遥，芳樽间鸣桐。\n既爵日树隠，班荆汀草丰。\n纤鳞动微波，新荑冠幽丛。\n惆怅景易晏，徘徊思无穷。\n愿书今日怀，远寄柴桑翁。\n仰止固穷节，愧兹百年中。",
        "dynasty": "宋",
        "collection_info": null
    },
    {
        "uuid": "28bcc122f543b0d0c90f00082809f0fd",
        "title": "次吕季克东堂九咏 野塘小隠",
        "author": "朱熹",
        "content": "传得希夷九卦图，归来不復梦荣途。\n野塘竟日无人到，读尽床头种树书。",
        "dynasty": "宋",
        "collection_info": null
    },
    {
        "uuid": "948513e2cd29a049bd705a39a39e6ed7",
        "title": "次吕季克东堂九咏 敬义堂",
        "author": "朱熹",
        "content": "高台巨榜意何如，住此知非小丈夫。\n浩气扩充无内外，肯夸心月夜同孤。",
        "dynasty": "宋",
        "collection_info": null
    },
    {
        "uuid": "00209e555359762ae0e57c2ccab61621",
        "title": "次吕季克东堂九咏 方拙寮",
        "author": "朱熹",
        "content": "一室归来万事新，窗间横竹挂朝绅。\n九流未让圜机士，四海宁惭巧宦人。",
        "dynasty": "宋",
        "collection_info": null
    },
    {
        "uuid": "0cee35f988b11c36602f6cbcc141f6b8",
        "title": "次吕季克东堂九咏 吟哦室",
        "author": "朱熹",
        "content": "蒲团竹几睡瞢腾，客问君今几折肱。\n身世两忘无可答，起寻诗句遶阶行。",
        "dynasty": "宋",
        "collection_info": null
    },
    {
        "uuid": "5368cf3640cb24f3c7f6a93c21692cee",
        "title": "次吕季克东堂九咏 爱莲",
        "author": "朱熹",
        "content": "闻道移根玉井旁，开花十丈是寻常。\n月明露冷无人见，独为先生引兴长。",
        "dynasty": "宋",
        "collection_info": null
    },
    {
        "uuid": "a73b6957cca840e15978ccbf11f2472c",
        "title": "次吕季克东堂九咏 月台",
        "author": "朱熹",
        "content": "台上无人伴苦吟，归鸦过尽日西沉。\n须臾玉匣开尘镜，却有孤光共此心。",
        "dynasty": "宋",
        "collection_info": null
    },
    {
        "uuid": "00a2ceb8b10ed17d99dd5ce5d150d656",
        "title": "次吕季克东堂九咏 菜畦",
        "author": "朱熹",
        "content": "雨余菜甲翠光匀，杞菊成畦亦自春。\n骨相定知非食肉，可能长伴箇中人。",
        "dynasty": "宋",
        "collection_info": null
    },
    {
        "uuid": "ea866f4b95ff64ff578483f062f14157",
        "title": "次吕季克东堂九咏 海棠屏",
        "author": "朱熹",
        "content": "蜀树成行翠作围，花开时节更芳菲。\n主人梦亦寻春去，栩栩深穿锦障飞。",
        "dynasty": "宋",
        "collection_info": null
    },
    {
        "uuid": "859638a137c78227c87cd39ab74a6de0",
        "title": "次吕季克东堂九咏 橘堤",
        "author": "朱熹",
        "content": "君家池上几时栽，千树玲珑亦富哉。\n荷尽菊残秋欲老，一年佳处眼中来。",
        "dynasty": "宋",
        "collection_info": null
    },
    {
        "uuid": "ecde83ec58251d30d24f0f5bb98b93de",
        "title": "挽吴给事三首  其一",
        "author": "朱熹",
        "content": "台省倾群望，江湖去一麾。\n语闻三谏切，政有百年思。\n不尽云龙会，还寻雾豹期。\n谁知七休咏，翻入八哀诗。",
        "dynasty": "宋",
        "collection_info": null
    },
    {
        "uuid": "92345c42707fcd724ad4a7703094329c",
        "title": "挽吴给事三首  其二",
        "author": "朱熹",
        "content": "粤自辞神武，超然绝世纷。\n前身疏太傅，今日范忠文。\n圃树寒留月，湖波冷浸云。\n悬知千载下，此地想遗芬。",
        "dynasty": "宋",
        "collection_info": null
    },
    {
        "uuid": "830b753ca6990d8ab96fd905faca69a8",
        "title": "挽吴给事三首  其三",
        "author": "朱熹",
        "content": "忆昔观风寄，登堂识老成。\n忘年见交态，把酒话诗情。\n别去如三岁，书来忽九京。\n却思凭槛语，忍遽勒公铭。",
        "dynasty": "宋",
        "collection_info": null
    },
    {
        "uuid": "cee48feda58467d1002e7d3f8b2c3d60",
        "title": "伏读云台壁间秘阁郎中盘谷传丈题诗齿及贱名追怀曩昔不胜感涕辄次元韵呈诸同游计亦同此叹也",
        "author": "朱熹",
        "content": "提携当日忝忘年，曾向瑕丘独请前。\n喜看玄云生素壁，恍疑后学厕先贤。\n公游汗漫今何许，我病摧颓久自怜。\n只有空山无岁月，倚天寒木但苍然。",
        "dynasty": "宋",
        "collection_info": null
    },
    {
        "uuid": "0c1548ca9c92f6f77685337d39f7e640",
        "title": "次韵寄题万顷寒光奉呈休斋先生",
        "author": "朱熹",
        "content": "闲将岁月老烟汀，更遣诗情到杳冥。\n游子故应悲旧国，壮怀那肯泣新亭。\n一官避世今头白，万卷收功久汗青。\n但见潮生与潮落，不知沉醉又还醒。",
        "dynasty": "宋",
        "collection_info": null
    },
    {
        "uuid": "bca49b7773667ba5a4c56e592a4086de",
        "title": "熹伏蒙休斋先生惠诗见留谨次高韵二首  其一",
        "author": "朱熹",
        "content": "忽惊萧飒鬓毛秋，起向泉山觅旧游。\n盘谷门前泪沾臆，云台溪上雪蒙头。\n归欤吾党又千里，老矣心期但一丘。\n珍重休斋书满屋，可无三宿为君留。",
        "dynasty": "宋",
        "collection_info": null
    },
    {
        "uuid": "3346749c5f56544e42406789f9ce3ce8",
        "title": "熹伏蒙休斋先生惠诗见留谨次高韵二首  其二",
        "author": "朱熹",
        "content": "望望西山日几回，更怜一雨洗浮埃。\n远游莫说云门寺，往事聊寻单父台。\n鸡犬萧踈迷洞口，交亲零落半岩隈。\n尊前见在君须斗，速上篮舆相逐来。",
        "dynasty": "宋",
        "collection_info": null
    },
    {
        "uuid": "72b6edc3d70086dee54ddbf32ca8bf8b",
        "title": "用林择之韵别陈休斋",
        "author": "朱熹",
        "content": "别离不觉岁时侵，两地相望共此心。\n今日还成一尊酒，它年应记百篇吟。\n伤情后会无期定，握手交情有旧深。\n多谢晚风知此意，不催寒日下踈林。",
        "dynasty": "宋",
        "collection_info": null
    },
    {
        "uuid": "f1d5720559b6456151ab7b4007836141",
        "title": "奉酬九日东峰道人溥公见赠之作",
        "author": "朱熹",
        "content": "几年回首梦云关，此日重来两鬓斑。\n点检梁间新岁月，招呼台上旧溪山。\n三生漫说终无据，万法由来本自闲。\n一笑支郎又相恼，新诗不落语言间。",
        "dynasty": "宋",
        "collection_info": null
    },
    {
        "uuid": "a926922336de32d928f9826669ce49bc",
        "title": "和林择之凤凰山韵",
        "author": "朱熹",
        "content": "木落髻鬟拥，湖平粧镜空。\n荒亡余旧事，惨澹只悲风。\n兴发千山裏，诗成一笑中。\n诸君莫惆怅，吾道固当穷。",
        "dynasty": "宋",
        "collection_info": null
    },
    {
        "uuid": "41ceaa99f6f0be9cbb132e2da4b755c1",
        "title": "次林择之凉峰韵",
        "author": "朱熹",
        "content": "解辔林间寺，归鸦晚欲盘。\n望中岚翠合，愁外夕阳残。\n尊酒何妨尽，羁心且自宽。\n无端满窗月，遥夜不胜寒。",
        "dynasty": "宋",
        "collection_info": null
    },
    {
        "uuid": "234529f23898905070596cf99812a9cc",
        "title": "熹去温陵二十七年而復来显庵益老见候七里亭又以佳句见招而休斋陈丈寺丞黄丈皆属和焉因次韵奉酬併呈二丈",
        "author": "朱熹",
        "content": "不因辞吏役，那得解天刑。\n故国重来远，寒山依旧青。\n兴怀感陈迹，举目怆新亭。\n尚喜湾头老，禅房许扣扃。",
        "dynasty": "宋",
        "collection_info": null
    },
    {
        "uuid": "b3dc80aba045bd6d7e22ae74713e00c8",
        "title": "答黄叔张",
        "author": "朱熹",
        "content": "日君趋玉陛，抗疏肃邦刑。\n便有荣褒衮，无劳涕伏青。\n众流争靡靡，一柱独亭亭。\n只恐追锋急，那容昼掩扃。",
        "dynasty": "宋",
        "collection_info": null
    },
    {
        "uuid": "129cec66c0bfd1856a8cd849a6d7193b",
        "title": "次韵陈休斋莲华峰之作",
        "author": "朱熹",
        "content": "八石天开势绝攀，算来未似此心顽。\n已吞缭白萦青外，依旧箇中云梦宽。",
        "dynasty": "宋",
        "collection_info": null
    },
    {
        "uuid": "dbbb2f7bb0ca87b9fa651bd393f8fa0a",
        "title": "次黄叔张宿凉峰韵",
        "author": "朱熹",
        "content": "菡萏含跗天外秀，婆娑散影月中孤。\n惜无画手追前辈，写就凉峰憩寂图。",
        "dynasty": "宋",
        "collection_info": null
    },
    {
        "uuid": "c587a3a0b758ae0bac98aaf5705f08a7",
        "title": "至凤凰山再作",
        "author": "朱熹",
        "content": "门前寒水青铜阙，林外晴峰紫帽孤。\n记得南垞通柳浪，依稀全是辋川图。",
        "dynasty": "宋",
        "collection_info": null
    },
    {
        "uuid": "f325dd24bff24355e315cdebe1e5cbbc",
        "title": "见梅用攀字韵",
        "author": "朱熹",
        "content": "年来羞把玉梅攀，万树争春我独顽。\n只有颠狂无告诉，诗肠欲断酒肠宽。",
        "dynasty": "宋",
        "collection_info": null
    },
    {
        "uuid": "f00d6c89b53a8cd4c048573dd7073632",
        "title": "次韵陈休斋怀古堂",
        "author": "朱熹",
        "content": "平昔尘编裏，心期本自幽。\n那堪旧泉石，更作此追游。\n好句看犹在，遗忠怆已休。\n亦知今日意，不逐大江流。",
        "dynasty": "宋",
        "collection_info": null
    },
    {
        "uuid": "9cb61c3be7512309775309732f8b8e34",
        "title": "寄题九日山廓然亭",
        "author": "朱熹",
        "content": "昨游九日山，散髮岩上石。\n仰看天宇近，俯叹尘境窄。\n归来今几时，梦想挂苍壁。\n闻公结茅地，恍復记畴昔。\n年随流水逝，事与浮云失。\n了知廓然处，初不从外得。\n遥怜植杖翁，鹤骨双眼碧。\n永啸月明中，秋风桂花白。",
        "dynasty": "宋",
        "collection_info": null
    },
    {
        "uuid": "b5738533d270b9668fc8b878ebf0c18b",
        "title": "用林择之韵呈陈福公",
        "author": "朱熹",
        "content": "昔公秉钧衡，金玉我王度。\n中年几湖海，偃息安国步。\n岿然九鼎重，翩若孤云去。\n俯仰天地间，谁哉此同趣。",
        "dynasty": "宋",
        "collection_info": null
    },
    {
        "uuid": "ce5a8a5346df957a99aa84fb2fe6f052",
        "title": "用前韵答方直甫",
        "author": "朱熹",
        "content": "小儒谈大方，任意略权度。\n未行要疾走，踉蹡不成步。\n唯应过量人，不作与么去。\n请君敞书帷，为我说归趣。",
        "dynasty": "宋",
        "collection_info": null
    },
    {
        "uuid": "c8d0b015d3625fcb855a135e9f516eb0",
        "title": "用前韵答林史君",
        "author": "朱熹",
        "content": "十年剧倾驰，此日际风度。\n胡然龚黄最，未接夔龙步。\n诗成肯遽休，客醉那得去。\n却恐驿书来，湖山适成趣。",
        "dynasty": "宋",
        "collection_info": null
    },
    {
        "uuid": "856c023cf5c74a656960a8d2a5e78dd7",
        "title": "题君子亭",
        "author": "朱熹",
        "content": "清晨坐武观，凉风动高旌。\n挟弓一笑起，屈此四座英。\n破的亦已屡，穿杨讵云精。\n军吏不敢贺，高鸟时相惊。\n解鞴脱决遂，缓带飘华缨。\n俯仰新亭幽，旷然尘虑清。\n内正外自直，三揖奚所争。\n端居得深玩，君子非虚名。",
        "dynasty": "宋",
        "collection_info": null
    },
    {
        "uuid": "b938d215441cb162f8ee91e9468c66b1",
        "title": "伏承侍郎使君垂示所与少傅国公唱酬西湖佳句谨次高韵聊发一笑  其一",
        "author": "朱熹",
        "content": "百年地闢有奇功，创见犹惊鹤髮翁。\n共喜安车迎国老，更传佳句走邮童。\n闲来且看潮头入，乐事宁忧酒盏空。\n会见台星与卿月，交光齐照广寒宫。",
        "dynasty": "宋",
        "collection_info": null
    },
    {
        "uuid": "9b44783a5784173a4456839d89a54909",
        "title": "伏承侍郎使君垂示所与少傅国公唱酬西湖佳句谨次高韵聊发一笑  其二",
        "author": "朱熹",
        "content": "越王城下水融融，此乐从今与众同。\n满眼芰荷方永日，转头禾黍便西风。\n湖光尽处天容阔，潮信来时海气通。\n酬唱不夸风物好，一心忧国愿年丰。",
        "dynasty": "宋",
        "collection_info": null
    },
    {
        "uuid": "7d9deb8a3fe73e1ac80919b88c247944",
        "title": "伏承子直都督侍郎临饯远郊仍邀严州郎中及诸名胜相与燕集分韵赋诗熹得时字辄成鄙句",
        "author": "朱熹",
        "content": "芳岁倏云晏，故山风雪时。\n胡为在中路，復此行迟迟。\n为有贤主人，爱客情依依。\n昨夕西门道，终宴不能辞。\n今朝復何朝，祖帐遥相追。\n宾从俱俊贤，车马有光辉。\n敞扉得华观，俯槛临清池。\n南州淑气多，荡节佳景随。\n雪树虽改色，青山正含姿。\n开樽酌春醪，授简哦新诗。\n但觉四坐欢，不知寸晷移。\n流云暗寒空，苍烟染人衣。\n相看暮色至，我去公当归。\n别袖不忍分，扣扣陈苦词。\n愿公崇令德，慰我渴与饥。",
        "dynasty": "宋",
        "collection_info": null
    },
    {
        "uuid": "3c7756d0ac0913bd21a7e80c6b7795a8",
        "title": "腊月九日晚发怀安公父教授寿翁知丞载酒为别而元礼景嵩子木择之廷老考叔舜民诸贤相与同舟乘便风顷刻数十里江空月明饮酒乐甚因以星垂平野阔月涌大江流分韵熹得星字醉中别去乃得数语略纪一时之胜云",
        "author": "朱熹",
        "content": "挂帆望烟渚，整棹别津亭。\n风水已云便，我行安得停。\n离樽枉羣贤，浊醪愧先倾。\n谈笑不知远，但觉江流清。\n猎猎甘蔗洲，茫茫白沙汀。\n斯须復回首，祇有遥山青。\n野色一以暝，川光皛孤明。\n中流漾华月，极浦涵踈星。\n酒酣客散归，茫然独宵征。\n起视天宇阔，此身一浮萍。\n难追五湖游，未愿三闾醒。\n且咏招隠作，孤舟转竛竮。",
        "dynasty": "宋",
        "collection_info": null
    },
    {
        "uuid": "a38e1a358a1945855f9a3658917214f7",
        "title": "伏蒙制置阁学侍郎示及致政少傅相公送行长句并得窃窥酬和佳篇伏读之余不胜慰幸谨次高韵少见愚悃以饯车尘伏惟采瞩  其一",
        "author": "朱熹",
        "content": "公子威名动海滨，四年相与愧情亲。\n忽闻黄钺分全蜀，更祝彤庭列九宾。\n执手便惊成契阔，赠言还喜和阳春。\n政成但祝归来早，别恨无端莫重陈。",
        "dynasty": "宋",
        "collection_info": null
    },
    {
        "uuid": "c222853ff64bb5aa6309394d17bde64d",
        "title": "伏蒙制置阁学侍郎示及致政少傅相公送行长句并得窃窥酬和佳篇伏读之余不胜慰幸谨次高韵少见愚悃以饯车尘伏惟采瞩  其二",
        "author": "朱熹",
        "content": "地兼梁益盛中权，自昔畴咨出万全。\n定喜封章来活国，故烦伏轼去筹边。\n军民传诏欢声溢，妇女迎门巧笑妍。\n要答君恩与人望，可无清教逮初筵。",
        "dynasty": "宋",
        "collection_info": null
    },
    {
        "uuid": "879817f2df85c3c0ce5da8d0bd2c742f",
        "title": "伏读致政少傅相公送赵成都佳句两篇不胜慰幸已次高韵并饯其行而再赋此章以见区区瞻仰之意缮录拜呈伏乞采览  其一",
        "author": "朱熹",
        "content": "归来寂莫卧漳滨，梦想威容阻再亲。\n绿野遥闻花欲语，赤书还喜鴈来宾。\n闲中有句人争诵，妙处无心物自春。\n行马不因吾辈设，胸奇犹得话陈陈。",
        "dynasty": "宋",
        "collection_info": null
    },
    {
        "uuid": "a325c0c2f839ff9750cee88acd9566ed",
        "title": "伏读致政少傅相公送赵成都佳句两篇不胜慰幸已次高韵并饯其行而再赋此章以见区区瞻仰之意缮录拜呈伏乞采览  其二",
        "author": "朱熹",
        "content": "一旦高辞将相权，身名从此庆双全。\n人夸迹已风尘外，谁道心游日月边。\n未许前贤专晚节，更将余事发春妍。\n君王若要询黄髮，便好临雍促肆筵。",
        "dynasty": "宋",
        "collection_info": null
    },
    {
        "uuid": "6c69f0b78ce7c940b0b14194c64f09f2",
        "title": "送彦集之官浏阳",
        "author": "朱熹",
        "content": "急景雕暮节，高风振空林。\n病夫掩关卧，长谣拥孤衾。\n闻君千里行，四牡方骎骎。\n重此别离感，青天欲愁阴。\n君行岂不劳，民瘼亦已深。\n催科处处急，椎凿年年侵。\n君行宽彼甿，足以慰我心。\n荐书会满箧，社酒还同斟。\n所念家同产，与君如瑟琴。\n兹焉不并驾，宰木寒萧椮。\n尚喜吾诸甥，男恭女知钦。\n明朝復相忆，怅望楚山岑。",
        "dynasty": "宋",
        "collection_info": null
    },
    {
        "uuid": "da880cb6ccc51742571caac0fd16073d",
        "title": "次刘正之芙蓉韵三首  其一",
        "author": "朱熹",
        "content": "浅绿深红出短篱，望中都是可怜枝。\n要看乱飐寒塘水，更待金风满意吹。",
        "dynasty": "宋",
        "collection_info": null
    },
    {
        "uuid": "54babd89ec391cb6cc280860c5f62600",
        "title": "次刘正之芙蓉韵三首  其二",
        "author": "朱熹",
        "content": "凌波直欲渡横塘，却爱无人独自芳。\n且倚新漪闲照影，更凭女伴一扶将。",
        "dynasty": "宋",
        "collection_info": null
    },
    {
        "uuid": "a6fd1035662b0e8235289401a2d14efb",
        "title": "次刘正之芙蓉韵三首  其三",
        "author": "朱熹",
        "content": "微吟泽畔几扶笻，自笑摧颓一秃翁。\n羞见芙蓉好颜色，且凭诗律傲西风。",
        "dynasty": "宋",
        "collection_info": null
    },
    {
        "uuid": "4896840129bd86c47885934cd754d8b2",
        "title": "石马斜川之集分韵赋诗得灯字",
        "author": "朱熹",
        "content": "改岁风日好，出门欣得朋。\n復招里中彦，及此云间僧。\n行行涉清波，斯亭一来登。\n徙倚绿树荫，摩娑苍石棱。\n遥瞻原野春，仰视天宇澄。\n一水既纡鬰，群山正崚嶒。\n时禽悦新阳，潜鱼跃轻冰。\n却念去年日，俯仰愁予膺。\n长吟斜川诗，日落寒烟凝。\n暝色变晴景，清尊照华灯。\n颓颜感川徂，稚齿欢年增。\n酒尽不能起，朱栏各深凭。",
        "dynasty": "宋",
        "collection_info": null
    },
    {
        "uuid": "1e8c0e84e82833c7e28242851264adb4",
        "title": "游石马以驾言出游分韵赋诗得出字",
        "author": "朱熹",
        "content": "抱病守穷庐，闭户常罕出。\n坐见春气深，清阴昼蒙密。\n今朝积雨过，淑景回煦律。\n不有尘外踪，何由散愁寂。\n行行整巾屦，散漫委书帙。\n野径自萦纡，前峰但崷崒。\n婆娑茂树下，左右寒流汩。\n乱石翳苍根，于焉憩腰膝。\n追游固才彦，逢遇亦奇逸。\n招邀愧深情，晤言永兹日。\n君有尊中物，我进沂上瑟。\n日夕不得留，余欢未云毕。",
        "dynasty": "宋",
        "collection_info": null
    },
    {
        "uuid": "6240f2192ad8f12e8bf5f5b529ed37fc",
        "title": "三月晦日与诸兄为真率之约徘徊石马晚集保福偶成短句奉呈聊发一笑",
        "author": "朱熹",
        "content": "春服明朝换，晴川涨绿阴。\n追随皆胜侣，邂逅即初心。\n社蹟莓苔古，禅扉竹树深。\n移尊真惜日，毕景共披襟。\n俭德遵贤范，哇词愧雅音。\n清和应更好，逸想寄云岑。",
        "dynasty": "宋",
        "collection_info": null
    },
    {
        "uuid": "8ac3446f4fbf865965f67ecc66f7b0d7",
        "title": "比与邻曲诸贤修举岁事携壶石马追补斜川之游而公济适至饮罢首出和陶之句以纪其胜辄亦用韵酬答兼呈诸同游者请共赋之",
        "author": "朱熹",
        "content": "皇天分四序，代谢无时休。\n昔人抱孤念，感此成清游。\n迥眺曾城皋，朗咏斜川流。\n岁月今几许，长波没轻鸥。\n眷言抚佳辰，荒寻靡遗丘。\n且復置往事，及兹命高俦。\n纵策聊并欢，飞觥起相酬。\n未知千载下，亦记此日不。\n商歌有遗音，林乐无余忧。\n但得长如此，吾生復何求。",
        "dynasty": "宋",
        "collection_info": null
    },
    {
        "uuid": "2bac6d1b2b7f2fe1cb3d07a62232e31d",
        "title": "行视武夷精舍作",
        "author": "朱熹",
        "content": "神山九折溪，沿泝此中半。\n水深波浪阔，浮绿春涣涣。\n上有苍石屏，百仞耸雄观。\n崭岩露垠堮，突兀倚霄汉。\n浅麓下萦迴，深林久丛灌。\n胡然閟千载，逮此开一旦。\n我乘新村船，辍棹青草岸。\n榛莽喜诛鉏，面势穷考按。\n居然一环堵，妙处岂轮奂。\n左右矗奇峯，踌躇极佳玩。\n是时芳节阑，红绿纷有烂。\n好鸟时一鸣，王孙远相唤。\n暂游意已惬，独往身犹绊。\n珍重舍瑟人，重来足幽伴。",
        "dynasty": "宋",
        "collection_info": null
    },
    {
        "uuid": "d602036e0cdcb90704029b527aa9e803",
        "title": "武夷精舍杂咏 精舍",
        "author": "朱熹",
        "content": "琴书四十年，几作山中客。\n一日茅栋成，居然我泉石。",
        "dynasty": "宋",
        "collection_info": null
    },
    {
        "uuid": "141d22132547176f26fb720feb06db21",
        "title": "武夷精舍杂咏 仁智堂",
        "author": "朱熹",
        "content": "我惭仁知心，偶自爱山水。\n苍崖无古今，碧涧日千里。",
        "dynasty": "宋",
        "collection_info": null
    },
    {
        "uuid": "a90f9f7f34faed33be24fe5e8685dedd",
        "title": "武夷精舍杂咏 隠求斋",
        "author": "朱熹",
        "content": "晨窗林影开，夜枕山泉响。\n隠去復何求，无言道心长。",
        "dynasty": "宋",
        "collection_info": null
    },
    {
        "uuid": "3f1fec6deaced0eafeeadb986ed5c633",
        "title": "武夷精舍杂咏 止宿寮",
        "author": "朱熹",
        "content": "故人肯相寻，共寄一茅宇。\n山水为留行，无劳具鸡黍。",
        "dynasty": "宋",
        "collection_info": null
    },
    {
        "uuid": "8979ca92647e7f65f4aa7d81a965a575",
        "title": "武夷精舍杂咏 石门坞",
        "author": "朱熹",
        "content": "朝开云气拥，暮掩薜萝深。\n自笑晨门者，那知孔氏心。",
        "dynasty": "宋",
        "collection_info": null
    },
    {
        "uuid": "33245c9f1a0ba3af2f35ef6b4807f87e",
        "title": "武夷精舍杂咏 观善斋",
        "author": "朱熹",
        "content": "负笈何方来，今朝此同席。\n日用无余功，相看俱努力。",
        "dynasty": "宋",
        "collection_info": null
    },
    {
        "uuid": "f9121fd003eafeb9d51aa8176eae9278",
        "title": "武夷精舍杂咏 寒栖馆",
        "author": "朱熹",
        "content": "竹间彼何人，抱瓮靡遗力。\n遥夜更不眠，焚香坐看壁。",
        "dynasty": "宋",
        "collection_info": null
    },
    {
        "uuid": "4054db102c8c97e7be0eede474b5d7d2",
        "title": "武夷精舍杂咏 晚对亭",
        "author": "朱熹",
        "content": "倚笻南山巅，却立有晚对。\n苍峭矗寒空，落日明影翠。",
        "dynasty": "宋",
        "collection_info": null
    },
    {
        "uuid": "f28ba91a619785e478522a7633c3e0f5",
        "title": "武夷精舍杂咏 铁笛亭",
        "author": "朱熹",
        "content": "何人轰铁笛，喷薄两崖开。\n千载留余响，犹疑笙鹤来。",
        "dynasty": "宋",
        "collection_info": null
    },
    {
        "uuid": "7670a9f6c06a484e168a5534cc1959dd",
        "title": "武夷精舍杂咏 钓矶",
        "author": "朱熹",
        "content": "削成苍石棱，倒影寒潭碧。\n永日静垂竿，兹心竟谁识。",
        "dynasty": "宋",
        "collection_info": null
    },
    {
        "uuid": "fe5201bdff375604f92a5353a616ae4f",
        "title": "武夷精舍杂咏 茶竈",
        "author": "朱熹",
        "content": "仙翁遗石竈，宛在水中央。\n饮罢方舟去，茶烟袅细香。",
        "dynasty": "宋",
        "collection_info": null
    },
    {
        "uuid": "9eddd2bb72ffda8809e4e46be3ca88dc",
        "title": "武夷精舍杂咏 渔艇",
        "author": "朱熹",
        "content": "出载长烟重，归装片月轻。\n千岩猿鹤友，愁绝棹歌声。",
        "dynasty": "宋",
        "collection_info": null
    },
    {
        "uuid": "98c061a73c80a4cdc59fa966fe95a09c",
        "title": "次公济精舍韵",
        "author": "朱熹",
        "content": "一室空山裏，纤尘迥莫侵。\n若非同臭味，谁肯远过临。\n健策凌丹壑，清诗动玉琴。\n溪边一回首，平地足崎嵚。",
        "dynasty": "宋",
        "collection_info": null
    },
    {
        "uuid": "9b340643cf090041c66c77a861b8dae7",
        "title": "奉同公济诸兄自精舍来集冲佑之岁寒轩因邀诸羽客同饮公济有诗赠守元章师因次其韵",
        "author": "朱熹",
        "content": "蓬莱清浅今几年，武夷突兀还苍然。\n但忻丹籍有期运，不悟翠壁无寅缘。\n鼎中龙虎应浪语，纸上爻彖非真传。\n明朝猿叫三峡路，一叶径上沧浪船。",
        "dynasty": "宋",
        "collection_info": null
    },
    {
        "uuid": "85975f404928eec638c687a4c624f73f",
        "title": "出山道中口占",
        "author": "朱熹",
        "content": "川原红绿一时新，暮雨朝晴更可人。\n书册埋头无了日，不如抛却去寻春。",
        "dynasty": "宋",
        "collection_info": null
    },
    {
        "uuid": "890e860f569be2fdcf931868d46735a0",
        "title": "淳熙甲辰中春精舍閒居戏作武夷棹歌十首呈诸同游相与一笑  其一",
        "author": "朱熹",
        "content": "武夷山上有仙灵，山下寒流曲曲清。\n欲识箇中奇绝处，棹歌闲听两三声。",
        "dynasty": "宋",
        "collection_info": null
    },
    {
        "uuid": "01e44ee17f31bec28ef4b69c766e0daa",
        "title": "淳熙甲辰中春精舍閒居戏作武夷棹歌十首呈诸同游相与一笑  其二",
        "author": "朱熹",
        "content": "一曲溪边上钓船，幔亭峯影蘸晴川。\n虹桥一断无消息，万壑千岩锁翠烟。",
        "dynasty": "宋",
        "collection_info": null
    },
    {
        "uuid": "5df3761c49282bdcac7aaf785577d8fe",
        "title": "淳熙甲辰中春精舍閒居戏作武夷棹歌十首呈诸同游相与一笑  其三",
        "author": "朱熹",
        "content": "二曲亭亭玉女峰，插花临水为谁容。\n道人不復荒台梦，兴入前山翠几重。",
        "dynasty": "宋",
        "collection_info": null
    },
    {
        "uuid": "d165041361bd74df8aed221537916921",
        "title": "淳熙甲辰中春精舍閒居戏作武夷棹歌十首呈诸同游相与一笑  其四",
        "author": "朱熹",
        "content": "三曲君看架壑船，不知停棹几何年。\n桑田海水今如许，泡沫风灯敢自怜。",
        "dynasty": "宋",
        "collection_info": null
    },
    {
        "uuid": "98c1a2010b1a85adb3446c7a840f0c16",
        "title": "淳熙甲辰中春精舍閒居戏作武夷棹歌十首呈诸同游相与一笑  其五",
        "author": "朱熹",
        "content": "四曲东西两石岩，岩花垂露碧𣰦毵。\n金鸡叫罢无人见，月满空山水满潭。",
        "dynasty": "宋",
        "collection_info": null
    },
    {
        "uuid": "3422aee02b1674b445e3b6b3695b4980",
        "title": "淳熙甲辰中春精舍閒居戏作武夷棹歌十首呈诸同游相与一笑  其六",
        "author": "朱熹",
        "content": "五曲山高云气深，长时烟雨暗平林。\n林间有客无人识，欵乃声中万古心。",
        "dynasty": "宋",
        "collection_info": null
    },
    {
        "uuid": "6383f0801a6471d7224f9b5c111cd152",
        "title": "淳熙甲辰中春精舍閒居戏作武夷棹歌十首呈诸同游相与一笑  其七",
        "author": "朱熹",
        "content": "六曲苍屏遶碧湾，茅茨终日掩柴关。\n客来倚棹岩花落，猿鸟不惊春意闲。",
        "dynasty": "宋",
        "collection_info": null
    },
    {
        "uuid": "304dbbd250cbfac7877ed9a98bb8999e",
        "title": "淳熙甲辰中春精舍閒居戏作武夷棹歌十首呈诸同游相与一笑  其八",
        "author": "朱熹",
        "content": "七曲移船上碧滩，隠屏仙掌更回看。\n人言此处无佳景，只有石堂空翠寒。",
        "dynasty": "宋",
        "collection_info": null
    },
    {
        "uuid": "197b7220743a405c8f270b984f987a7e",
        "title": "淳熙甲辰中春精舍閒居戏作武夷棹歌十首呈诸同游相与一笑  其九",
        "author": "朱熹",
        "content": "八曲风烟势欲开，鼓楼岩下水萦洄。\n莫言此处无佳景，自是游人不上来。",
        "dynasty": "宋",
        "collection_info": null
    },
    {
        "uuid": "41ac2ac4bd31ed3227d2ed7daa0bcbd8",
        "title": "淳熙甲辰中春精舍閒居戏作武夷棹歌十首呈诸同游相与一笑  其一○",
        "author": "朱熹",
        "content": "九曲将穷眼豁然，桑麻雨露见平川。\n渔郎更觅桃源路，除是人间别有天。",
        "dynasty": "宋",
        "collection_info": null
    },
    {
        "uuid": "4a87d643c08e580eb43e1c5e3d0a8182",
        "title": "伏蒙致政少傅相公宠赐寄题武夷精舍诗一首拜受捧读不胜仰叹无以自见区区感幸之诚辄继高韵缮写拜呈冒渎威尊下情恐悚之至",
        "author": "朱熹",
        "content": "望断钧天白玉都，石田茅屋讵应无。\n况蒙一字荣褒衮，便觉千峰胜画图。\n旧弼诗情高绿野，狂奴心事只风雩。\n蒲轮几日符嘉梦，恰有流霞酒一壶。",
        "dynasty": "宋",
        "collection_info": null
    },
    {
        "uuid": "458b408cd49b057166b7d5e0839e84f7",
        "title": "刘子澄远寄羊裘且有怀仁辅义之语戏成两绝为谢以发千里一笑  其一",
        "author": "朱熹",
        "content": "短棹长簑九曲滩，晚来闲弄钓鱼竿。\n几回欲过前湾去，却怕斜风特地寒。",
        "dynasty": "宋",
        "collection_info": null
    },
    {
        "uuid": "772ee6be130cc14767abf41eae78592c",
        "title": "刘子澄远寄羊裘且有怀仁辅义之语戏成两绝为谢以发千里一笑  其二",
        "author": "朱熹",
        "content": "谁把羊裘与醉披，故人心事不相违。\n狂奴今夜知何处，月冷风凄未肯归。",
        "dynasty": "宋",
        "collection_info": null
    },
    {
        "uuid": "97e782b2a7112362e7495915c084fa49",
        "title": "过盖竹作二首  其一",
        "author": "朱熹",
        "content": "二月春风特地寒，江楼独自倚栏干。\n箇中讵有行藏意，且把前峰细数看。",
        "dynasty": "宋",
        "collection_info": null
    },
    {
        "uuid": "fd470db812be8f27491161dc4c9a7f83",
        "title": "过盖竹作二首  其二",
        "author": "朱熹",
        "content": "浩荡鸥盟久未寒，征骖聊此驻江干。\n何时买得鱼船就，乞与人间画裏看。",
        "dynasty": "宋",
        "collection_info": null
    },
    {
        "uuid": "37375717b79aeae88091ccc5647779e9",
        "title": "送建阳陈丞伯厚还乡",
        "author": "朱熹",
        "content": "括苍云壑入秋梦，闽岭风霜侵鬓丝。\n岁晚未收稽古力，径荒曾拟赋归辞。\n一官坎壈嗟丞负，百岁欢荣庆母慈。\n去步逶迤无愠色，此心惟有古人知。",
        "dynasty": "宋",
        "collection_info": null
    },
    {
        "uuid": "5da0660e8b66e7e416bb7b4639858eb2",
        "title": "拜鸿庆宫有感",
        "author": "朱熹",
        "content": "旧京原庙久烟尘，白髮祠官感慨新。\n北望千门空引籍，不知何日去朝真。",
        "dynasty": "宋",
        "collection_info": null
    },
    {
        "uuid": "1ae335f3c8b1ee0a4f07c541972568bf",
        "title": "答袁机仲论启蒙",
        "author": "朱熹",
        "content": "忽然半夜一声雷，万户千门次第开。\n若识无心含有象，许君亲见伏羲来。",
        "dynasty": "宋",
        "collection_info": null
    },
    {
        "uuid": "b3783e4fbe934f1c8e5d5a981a5616e9",
        "title": "观林长仁书卷戏题问答  其一",
        "author": "朱熹",
        "content": "猿去山空鹤亦飞，柴门空掩钓鱼矶。\n门前树叶都黄了，何事幽人久不归。",
        "dynasty": "宋",
        "collection_info": null
    },
    {
        "uuid": "640d8b274f0173a89769d84e28cb8af2",
        "title": "观林长仁书卷戏题问答  其二",
        "author": "朱熹",
        "content": "为爱云泉百尺飞，故将茅屋傍苔矶。\n几年清梦黄尘裏，此日秋风一棹归。",
        "dynasty": "宋",
        "collection_info": null
    },
    {
        "uuid": "01b2ac78d93b8943eab42c4382b70e7e",
        "title": "题严居厚溪庄图",
        "author": "朱熹",
        "content": "平日生涯一短篷，只今回首画图中。\n平章箇裏无穷事，要见三山老放翁。",
        "dynasty": "宋",
        "collection_info": null
    },
    {
        "uuid": "1cfbb8fb143698a81b199a7c306a14ed",
        "title": "拟县补以虫鸣秋诗",
        "author": "朱熹",
        "content": "天籁谁为主，乘时各自鸣。\n如分百虫响，来助九秋清。\n未歇吟风调，先催泣露声。\n干坤闢氛气，草木敛华英。\n易断愁人梦，难安懒妇惊。\n唯应广成子，万感不关情。",
        "dynasty": "宋",
        "collection_info": null
    },
    {
        "uuid": "abc2a9658515da5f0edb0d61a269b862",
        "title": "挽蔡太博",
        "author": "朱熹",
        "content": "畴昔相逢地，知君意矫强。\n旋闻将使指，劲节动朝行。\n方为人材喜，相期事业长。\n知何遽不淑，未及鬓毛苍。",
        "dynasty": "宋",
        "collection_info": null
    },
    {
        "uuid": "f76a68da3bfb6e6f6236bd69205b3c9a",
        "title": "乙卯八月晦日浮翠亭次叔通韵",
        "author": "朱熹",
        "content": "弱植有孤念，独住穷名山。\n那知岁月逝，白首尘埃间。\n今朝定何朝，凭高睨清湾。\n羣贤亦戾止，共此一日闲。\n晤言不知疲，林昏鸟飞还。\n胜践可无纪，重来谅非艰。\n留语岩上石，毋使门常关。",
        "dynasty": "宋",
        "collection_info": null
    },
    {
        "uuid": "ba6b9daeceafbc76f92c801c5f16b9fb",
        "title": "用丘子服弟韵呈储行之明府伯玉卓丈及坐上诸友",
        "author": "朱熹",
        "content": "我是溪山旧主人，归来鱼鸟便相亲。\n一杯与尔同生死，万事从渠更故新。",
        "dynasty": "宋",
        "collection_info": null
    },
    {
        "uuid": "8915017e097ca44d96aabadd08c7a561",
        "title": "谨次县大夫见属之韵",
        "author": "朱熹",
        "content": "抚摩凋瘵为心切，摹写风烟着语亲。\n只愿从今更无倦，清诗美政逐年新。",
        "dynasty": "宋",
        "collection_info": null
    },
    {
        "uuid": "88fdb184efda06bb3163584b31b75248",
        "title": "承事卓丈置酒白云山居饮饯致政储丈叔通因出佳句诸公皆和熹辄亦继韵聊发坐中一笑",
        "author": "朱熹",
        "content": "老去读书秋树根，山林儿女定谁尊。\n偶缘送客来僧寺，却似披云卧石门。\n物外祇今成跌荡，人间何处不啾喧。\n一杯且为阳关尽，双目从教别泪昏。",
        "dynasty": "宋",
        "collection_info": null
    },
    {
        "uuid": "0543180607ab889fc896bfc0a25353ef",
        "title": "丙辰正月三日赠彭世昌归山",
        "author": "朱熹",
        "content": "象山闻说是君开，云木参天瀑响雷。\n好去山头且坚坐，等闲莫要下山来。",
        "dynasty": "宋",
        "collection_info": null
    },
    {
        "uuid": "a36ff274636212a2cbb29a244a7deb1b",
        "title": "和人都试之韵",
        "author": "朱熹",
        "content": "储胥闻道落初成，共喜儿郎意气生。\n初恨雨声迷迭鼓，忽惊晴色动高旌。\n盘牟入咏诗情壮，破的传觞酒今明。\n纵使腐儒东乡坐，不妨堂上有奇兵。",
        "dynasty": "宋",
        "collection_info": null
    },
    {
        "uuid": "08eb2880f6dd8a0c987b50115af71ccf",
        "title": "聚星落成致政陈丈举酒属客出示新诗而仲卿朝瑞及刘范二兄相与继作熹幸以卜邻得陪胜集率尔次韵聊发一笑",
        "author": "朱熹",
        "content": "适亲德范仰循循，遽喜名章肆笔成。\n剩说台高今胜昔，极知星聚暗还明。\n当家翰藻争春丽，上客词源彻底清。\n更共邻翁闲指点，千峰环合水无声。",
        "dynasty": "宋",
        "collection_info": null
    },
    {
        "uuid": "eb66ca7dbe08668da98d94feacfce098",
        "title": "谨次陈昭远丈龙洲乡社高韵并呈诸兄友",
        "author": "朱熹",
        "content": "几年社酒醉班荆，此日祠坛喜落成。\n误许俗书轻染污，急传佳语颂登平。\n年丰已荷天垂庆，人杰还欣地炳灵。\n不信邻村是尘境，请看绿水锁红亭。",
        "dynasty": "宋",
        "collection_info": null
    },
    {
        "uuid": "b812f09a7dab19584b3ff32c427380ac",
        "title": "怀潭溪旧居",
        "author": "朱熹",
        "content": "忆住潭溪四十年，好峰无数列窗前。\n虽非水抱山环地，却是冬温夏冷天。\n遶舍扶踈千箇竹，傍崖寒冽一泓泉。\n谁教失计东迁缪，惫卧西窗日满川。",
        "dynasty": "宋",
        "collection_info": null
    },
    {
        "uuid": "b7e9979e22cbdaf5faadf0341c759653",
        "title": "甘泽应祈一苏焦槁皆昭远致政宣义丈及仲卿诸友昼夜精虔不出道场之力而昭远丈惠诗反以见属非所敢当辄依高韵和呈以见鄙怀并简同社诸兄友",
        "author": "朱熹",
        "content": "精祷由来未浃辰，如何嘉澍便遄臻。\n诚通幽隠如无间，喜动龙天信有因。\n适叹惔焚千亩尽，忽惊滂润一时均。\n谁云化育流行妙，只属干坤不属人。",
        "dynasty": "宋",
        "collection_info": null
    },
    {
        "uuid": "b0d8f9c31635938788783a7fdb3a610b",
        "title": "奉题李彦中所藏俞侯墨戏",
        "author": "朱熹",
        "content": "不是胸中饱丘壑，谁能笔下吐云烟。\n故应祇有王摩诘，解写离骚极目天。",
        "dynasty": "宋",
        "collection_info": null
    },
    {
        "uuid": "6291a5fecd875fbea4226ebf3d5fc34d",
        "title": "题刘志夫严居厚潇湘诗卷后",
        "author": "朱熹",
        "content": "潇湘门外水如天，说着令人意惨然。\n试问登高能赋客，箇中何似汨罗渊。",
        "dynasty": "宋",
        "collection_info": null
    },
    {
        "uuid": "27de918cb0c623d783ecb69827e68e38",
        "title": "闻蛙",
        "author": "朱熹",
        "content": "两枢盛怒斗春池，羣吠同声彻晓帷。\n等是一场狼籍事，更无人与问官私。",
        "dynasty": "宋",
        "collection_info": null
    },
    {
        "uuid": "a83fa526c221815fa17f8870f389909a",
        "title": "延平水南天庆观夜作",
        "author": "朱熹",
        "content": "石楼云卧对江城，城角吟霜永夜清。\n料得南枝正愁绝，不堪闻此断肠声。",
        "dynasty": "宋",
        "collection_info": null
    },
    {
        "uuid": "ca785fa60f158a976b4e894b0ff33d2e",
        "title": "墨梅",
        "author": "朱熹",
        "content": "梦裏清江醉墨香，蕊寒枝瘦凛冰霜。\n如今白黑浑休问，且作人间时世装。",
        "dynasty": "宋",
        "collection_info": null
    },
    {
        "uuid": "2dc0d4de82e40d87e100e2cb655ce230",
        "title": "秋华四首 木芙蓉",
        "author": "朱熹",
        "content": "红芳晓露浓，绿树秋风冷。\n共喜巧回春，不妨闲弄影。",
        "dynasty": "宋",
        "collection_info": null
    },
    {
        "uuid": "d8b26c9e4294d56244c737b034f4368f",
        "title": "秋华四首 蕙",
        "author": "朱熹",
        "content": "今花得古名，旖旎香更好。\n适意欲忘言，尘编讵能考。",
        "dynasty": "宋",
        "collection_info": null
    },
    {
        "uuid": "b808ce1655e1cc2c9f29f41abcd6f0b0",
        "title": "秋华四首 木犀",
        "author": "朱熹",
        "content": "乔木生夏凉，芳蕤散秋馥。\n未觉岁将寒，扶踈方遶屋。",
        "dynasty": "宋",
        "collection_info": null
    },
    {
        "uuid": "6541807e085b356f5b582c8c50150c0e",
        "title": "秋华四首 菊",
        "author": "朱熹",
        "content": "青蕊冒珍丛，幽姿含晓露。\n政尔破荒寒，讵免伤迟暮。",
        "dynasty": "宋",
        "collection_info": null
    },
    {
        "uuid": "ac54fdd692323c6bc01927f9cb8417aa",
        "title": "晦翁足疾得程道人鍼之而愈戏赠此诗",
        "author": "朱熹",
        "content": "十载扶行恃短筇，一鍼相值有奇功。\n出门放步人争看，不是前来勃窣翁。",
        "dynasty": "宋",
        "collection_info": null
    },
    {
        "uuid": "0e18add84691d1d8e7e78d4edf8329f0",
        "title": "戏答杨廷秀问讯离骚之句二首  其一",
        "author": "朱熹",
        "content": "昔诵离骚夜扣舷，江湖满地水浮天。\n只今拥鼻寒窗底，烂却沙头月一船。",
        "dynasty": "宋",
        "collection_info": null
    },
    {
        "uuid": "3699552552b672446ea9785974ec0294",
        "title": "戏答杨廷秀问讯离骚之句二首  其二",
        "author": "朱熹",
        "content": "春到寒汀百草生，马蹄香动楚江声。\n不甘强借三峰面，且为灵均作杜蘅。",
        "dynasty": "宋",
        "collection_info": null
    },
    {
        "uuid": "b037992dbf761f25904bc26d2c51f697",
        "title": "孝宗皇帝挽歌词",
        "author": "朱熹",
        "content": "精一传心妙，文明抚运昌。\n干坤归独御，日月要重光。\n不值亡胡岁，何由復汉疆。\n遽移丹极仗，便上白云乡。\n九有哀同切，孤臣泪特滂。\n讵因逢舜日，曾得厕周行。\n但忆彤墀引，频趋黼坐旁。\n衮华叨假宠，缟素识通丧。\n似有盐梅契，还嗟贝锦伤。\n戴盆惊委照，增秩待行香。\n手疏摅丹悃，衡程发皂囊。\n神心应斗转，巽令亟风扬。\n未答隆儒厚，俄闻脱蹝忙。\n此生知永已，没世恨空长。\n内难开新主，遄归立右厢。\n因山方惨澹，去国又怆惶。\n疾病今如许，形骸可自量。\n报恩宁復日，忍死续残章。",
        "dynasty": "宋",
        "collection_info": null
    },
    {
        "uuid": "bf24fdf3ccec299569fae9b4919a9de4",
        "title": "诗送碧崖甘叔怀游庐阜兼简白鹿山长吴兄唐卿及诸耆旧三首  其一",
        "author": "朱熹",
        "content": "羌庐不见几经年，一话清游一怅然。\n此日送君凭问讯，千峰影裏旧潺湲。",
        "dynasty": "宋",
        "collection_info": null
    },
    {
        "uuid": "37839ccfe048a30442f97a582616afc8",
        "title": "诗送碧崖甘叔怀游庐阜兼简白鹿山长吴兄唐卿及诸耆旧三首  其二",
        "author": "朱熹",
        "content": "知君挂席下清江，未见香炉意已降。\n直上新泉得雄观，便将杰句写长杠。",
        "dynasty": "宋",
        "collection_info": null
    },
    {
        "uuid": "d88ea3ca6b3e16cd26cbc7a71bcaa202",
        "title": "诗送碧崖甘叔怀游庐阜兼简白鹿山长吴兄唐卿及诸耆旧三首  其三",
        "author": "朱熹",
        "content": "遗君踪迹莽荆榛，曾把诗书为作新。\n今日总输吴季子，枕流漱石自由身。",
        "dynasty": "宋",
        "collection_info": null
    },
    {
        "uuid": "aeb88f3f5540c813b75cd3b76aab7786",
        "title": "丘子服来访道间得古梅折以为赠刘叔通江文卿俱来各有佳句因各次韵为答三首  其一",
        "author": "朱熹",
        "content": "老枝横出数花新，谁寄寒斋雪夜春。\n江路犹应有幽伴，祇愁难得赏心人。",
        "dynasty": "宋",
        "collection_info": null
    },
    {
        "uuid": "228feaad5033472da0889fdfb2d5beab",
        "title": "丘子服来访道间得古梅折以为赠刘叔通江文卿俱来各有佳句因各次韵为答三首  其二",
        "author": "朱熹",
        "content": "独树临孤岸，横枝放浅花。\n不须烦驿使，正耐雪斜斜。",
        "dynasty": "宋",
        "collection_info": null
    },
    {
        "uuid": "9a259856e14ef4e29c07cae6f3fcb35f",
        "title": "丘子服来访道间得古梅折以为赠刘叔通江文卿俱来各有佳句因各次韵为答三首  其三",
        "author": "朱熹",
        "content": "西湖居士寻诗处，今堕软红车马尘。\n半树横枝空好在，祇应无地觅高人。",
        "dynasty": "宋",
        "collection_info": null
    },
    {
        "uuid": "2e0e31182ba51862c91205b8d5e5c3a0",
        "title": "用子服韵谢水僊花",
        "author": "朱熹",
        "content": "水中僊子来何处，翠袖黄冠白玉英。\n报道幽人被渠恼，着诗送与老难兄。",
        "dynasty": "宋",
        "collection_info": null
    },
    {
        "uuid": "ff5faf0070669200941b9b82059ea0ed",
        "title": "引年得请伏蒙致政学士契丈特垂庆问宠以佳篇捧玩之余感愧亡量辄借高韵少见谢诚伏幸笑览",
        "author": "朱熹",
        "content": "一气无私物自弃，放臣偏荷主恩宽。\n方惭妄窃老夫号，讵敢重簪博士冠。\n身退未妨闲养病，年丰何幸且偷安。\n新篇似许参同社，愿刺仙舟上钓滩。",
        "dynasty": "宋",
        "collection_info": null
    },
    {
        "uuid": "4c504ab6bdab798a387cdb39bf695915",
        "title": "蒙恩许遂休致陈昭远丈以诗见贺已和答之復赋一首",
        "author": "朱熹",
        "content": "阑干苜蓿久空槃，未觉清羸带眼宽。\n老去光华姦党籍，向来羞辱侍臣冠。\n极知此道无终否，且喜闲身得暂安。\n汉祚中天那可料，明年太岁又涒滩。",
        "dynasty": "宋",
        "collection_info": null
    },
    {
        "uuid": "0f1662504c6faf930990299ea61ca6d0",
        "title": "己未九日子服老弟及仲宣诸友载酒见过坐间居厚庙令出示佳句叹伏之余次韵为谢并呈同社诸名胜",
        "author": "朱熹",
        "content": "篱菊斑斑半吐黄，沜中又报紫萸香。\n装成令节秋还晚，撩得高情老更狂。\n载酒极知乖胜践，沾衣却免嘆斜阳。\n余年只恐逢辰少，吟罢君诗引兴长。",
        "dynasty": "宋",
        "collection_info": null
    },
    {
        "uuid": "66833a90a75a078a312caa7ba32f6f03",
        "title": "奉和子服老弟黄杨游岩二诗  其一",
        "author": "朱熹",
        "content": "闻道黄杨山上头，千峰环抱百泉幽。\n羡君柱杖年年去，饱看人间万顷秋。",
        "dynasty": "宋",
        "collection_info": null
    },
    {
        "uuid": "4db46cef6c9b9813344c49ad5c361c47",
        "title": "奉和子服老弟黄杨游岩二诗  其二",
        "author": "朱熹",
        "content": "游洲岩下水泠泠，枕石何妨梦裏听。\n要与他年成故事，谩寻幽处着新亭。",
        "dynasty": "宋",
        "collection_info": null
    },
    {
        "uuid": "0b9485b27b9647281a3473551755cbd1",
        "title": "和刘叔通怀游子蒙之韵",
        "author": "朱熹",
        "content": "扣角听君悲復悲，壮心未已欲何之。\n交游半落丘山外，离别偏伤老大时。\n尚喜渊潜容贾谊，不须日饮教袁丝。\n病余我更无憀頼，勉为同怀一赋诗。",
        "dynasty": "宋",
        "collection_info": null
    },
    {
        "uuid": "efec8575eb957c56c6c1aba100029c6b",
        "title": "叔通老友探梅得句不鄙垂示且有领客携壶之约次韵为谢聊发一笑",
        "author": "朱熹",
        "content": "迎霜破雪是寒梅，何事今年独晚开。\n应为花神无意管，故烦我辈着诗催。\n繁英未怕随清角，踈影谁怜蘸绿杯。\n珍重南邻诸酒伴，又寻江路觅香来。",
        "dynasty": "宋",
        "collection_info": null
    },
    {
        "uuid": "c77f74306a331ebf8e7fc51cea581eb6",
        "title": "病中承子服老弟同居厚叔通居中居晦诸兄友载酒见过子服有诗牵勉奉和并呈在席幸发一笑",
        "author": "朱熹",
        "content": "心期万壑与千岩，屡向君诗得指南。\n久恨泠然孤宿诺，偶逢兀者便同参。\n傥蒙大药分金匕，岂羡奇方出玉函。\n谁识留连今夕意，沈痾未散莫回骖。",
        "dynasty": "宋",
        "collection_info": null
    },
    {
        "uuid": "f12180db5792f59f52089150dc99b7ea",
        "title": "寄江文卿刘叔通  其一",
        "author": "朱熹",
        "content": "文卿句律如师律，通叔诗情绝世情。\n政使暮年穷到骨，不教吟出断肠声。",
        "dynasty": "宋",
        "collection_info": null
    },
    {
        "uuid": "60ce5f321a5e4a10521882018b76f2e3",
        "title": "寄江文卿刘叔通  其二",
        "author": "朱熹",
        "content": "诗人从古例多穷，林下如今又两翁。\n应笑湖南老宾友，两年吹落市尘中。",
        "dynasty": "宋",
        "collection_info": null
    },
    {
        "uuid": "a437ccea1dd0db01dbf672674e90f680",
        "title": "寄江文卿刘叔通  其三",
        "author": "朱熹",
        "content": "我穷初不为能诗，笑杀吹竽滥得痴。\n莫向人前浪分雪，世间真僞有谁知。",
        "dynasty": "宋",
        "collection_info": null
    },
    {
        "uuid": "244410ac2d42a5a77f1da7a31034cd5f",
        "title": "梅",
        "author": "朱熹",
        "content": "姑射仙人冰雪容，尘心已共彩云空。\n年年一笑相逢处，长在愁烟苦雾中。",
        "dynasty": "宋",
        "collection_info": null
    },
    {
        "uuid": "a003138a5a24c867d96122e3debc9da7",
        "title": "香茶供养黄蘗长老悟公故人之塔并以小诗见意二首  其一",
        "author": "朱熹",
        "content": "摆手临行一寄声，故应离合未忘情。\n炷香瀹茗知何处，十二峰前海月明。",
        "dynasty": "宋",
        "collection_info": null
    },
    {
        "uuid": "905b88709c1ca6a25381a7fbf1188430",
        "title": "香茶供养黄蘗长老悟公故人之塔并以小诗见意二首  其二",
        "author": "朱熹",
        "content": "一别人间万事空，他年何处却相逢。\n不须更话三生石，紫翠参天十二峰。",
        "dynasty": "宋",
        "collection_info": null
    },
    {
        "uuid": "77c0302e08b36237594f0c1eaf133c29",
        "title": "庚申立春前一日",
        "author": "朱熹",
        "content": "雪花寒送蜡，梅萼暖生春。\n岁晚江村路，云迷景更新。",
        "dynasty": "宋",
        "collection_info": null
    },
    {
        "uuid": "8167c9eaef27f8f251b77ac932e39dbb",
        "title": "南城吴氏社仓书楼为余写真如此因题其上庆元庚申二月八日沧洲病叟朱熹仲晦父",
        "author": "朱熹",
        "content": "苍颜已是十年前，把镜回看一怅然。\n履薄临深谅无几，且将余日付残编。",
        "dynasty": "宋",
        "collection_info": null
    },
    {
        "uuid": "c9cb9b8f8303ff51f32697ddbbb8cbd8",
        "title": "谒表伯余宋佑",
        "author": "朱熹",
        "content": "江上雪意满，风吹竹林平。\n先生但坚坐，稚子开柴荆。",
        "dynasty": "宋",
        "collection_info": null
    },
    {
        "uuid": "34ba6b79c5fa46bef47d118d590df96d",
        "title": "趁韵",
        "author": "朱熹",
        "content": "千山木脱但空林，天外哀鸿亦叫音。\n认取溪亭今日意，四更山月涌波心。",
        "dynasty": "宋",
        "collection_info": null
    },
    {
        "uuid": "07ebee3a5326c30d00475ba9543fb104",
        "title": "次晦叔寄弟韵二首  其一",
        "author": "朱熹",
        "content": "闻道君归湘水东，经行长在白云中。\n诗成天柱峰头月，酒醒朱陵洞裏风。\n旧学难酬香一瓣，流年谁管鬓双蓬。\n书来为指誵讹处，不涉言诠不落空。",
        "dynasty": "宋",
        "collection_info": null
    },
    {
        "uuid": "21d99cf58b63765eca1ff9bb07b8c36a",
        "title": "次晦叔寄弟韵二首  其二",
        "author": "朱熹",
        "content": "试上闽山望楚天，鴈飞欲断势还连。\n凭将袖裏数行字，与问云间双髻仙。\n我访旧游终有日，君归故里定何年。\n祇今千里同心事，静对箪瓢独喟然。",
        "dynasty": "宋",
        "collection_info": null
    },
    {
        "uuid": "57a491d83e2451b9d8adac1fedd3dbbf",
        "title": "次范硕夫题景福僧开窗韵",
        "author": "朱熹",
        "content": "昨日土墙当面立，今朝竹牖向阳开。\n此心若道无通塞，明暗何缘有去来。",
        "dynasty": "宋",
        "collection_info": null
    },
    {
        "uuid": "e19849b4f214ef6c00e012786099c97c",
        "title": "题谢安石东山图",
        "author": "朱熹",
        "content": "家山花柳春，侍女髻鬟绿。\n出处亦何心，晴云在空谷。",
        "dynasty": "宋",
        "collection_info": null
    },
    {
        "uuid": "c756454d6faf0f8cc5bba62ed354b16a",
        "title": "江月图",
        "author": "朱熹",
        "content": "江空秋月明，夜久寒露滴。\n扁舟何处归，吟啸永佳夕。",
        "dynasty": "宋",
        "collection_info": null
    },
    {
        "uuid": "232c753a5cf383aa3b57b90acbad243c",
        "title": "吴山高",
        "author": "朱熹",
        "content": "行尽吴山过越山，白云犹是几重关。\n若寻汗漫相期处，更在孤鸿灭没间。",
        "dynasty": "宋",
        "collection_info": null
    },
    {
        "uuid": "aca1fbe8fee06bb90ecebecf02a3df36",
        "title": "题蕃骑图",
        "author": "朱熹",
        "content": "传闻姑𫅑欲南侵，愁破雄边老将心。\n却是燕姬能捍虏，不教行到杀胡林。",
        "dynasty": "宋",
        "collection_info": null
    },
    {
        "uuid": "c54aaf86b5f65a73139fb9d9b8720217",
        "title": "题尤溪宗室所藏二妃图  其一",
        "author": "朱熹",
        "content": "潇湘木落时，玉佩秋风起。\n日暮怅何之，寂寞寒江水。",
        "dynasty": "宋",
        "collection_info": null
    },
    {
        "uuid": "142557d3291ebe67f7ea44cd8ceb88c1",
        "title": "题尤溪宗室所藏二妃图  其二",
        "author": "朱熹",
        "content": "夫君行不归，日夕空凝伫。\n目断九疑岑，回头泪如雨。",
        "dynasty": "宋",
        "collection_info": null
    },
    {
        "uuid": "2a040f47be25d5777798bee3347ab3e9",
        "title": "夜",
        "author": "朱熹",
        "content": "独宿山房夜气清，一窗凉月共虚明。\n邻鸡未作人声绝，时听高梧滴露鸣。",
        "dynasty": "宋",
        "collection_info": null
    },
    {
        "uuid": "26e2b29f071663850027bd2f9a8278e5",
        "title": "醉作三首  其一",
        "author": "朱熹",
        "content": "淅淅西风起，嗷嗷寒鴈多。\n稻粱随处有，珍重采薇歌。",
        "dynasty": "宋",
        "collection_info": null
    },
    {
        "uuid": "08b143975af7951451a0d2e77acfaf25",
        "title": "醉作三首  其二",
        "author": "朱熹",
        "content": "淅淅西风起，候虫寒夜分。\n千山杳沉寂，竟夕断知闻。",
        "dynasty": "宋",
        "collection_info": null
    },
    {
        "uuid": "2cc6116910fcac8506e5d954ac99044a",
        "title": "醉作三首  其三",
        "author": "朱熹",
        "content": "淅淅西风起，溅溅石濑鸣。\n有情从是妄，箇裏定无情。",
        "dynasty": "宋",
        "collection_info": null
    },
    {
        "uuid": "8a5e096ad52dc243eedcaabf310aca7d",
        "title": "苦雨用俳谐体",
        "author": "朱熹",
        "content": "仰诉天公雨太多，纔方欲住又滂沱。\n九关虎豹还知否，烂尽田中白死禾。",
        "dynasty": "宋",
        "collection_info": null
    },
    {
        "uuid": "dd022b058f80885e194f312f2d9e6b9c",
        "title": "杉木长涧四首  其一",
        "author": "朱熹",
        "content": "我行杉木道，弛辔长涧东。\n伤哉半菽子，復此巨浸攻。\n沙石半川原，阡陌无遗踪。\n室庐或仅存，釜甑久已空。\n压溺余鳏孤，悲号走哀恫。\n赙恤岂不勤，丧养何能供。\n我非肉食徒，自闭一亩宫。\n箪瓢正可乐，禹稷安能同。\n朅来一经行，歔欷涕无从。\n所惭越尊俎，岂惮劳吾躬。\n攀跻倦冢顶，永啸回凄风。\n眷焉抚四海，失志嗟何穷。",
        "dynasty": "宋",
        "collection_info": null
    },
    {
        "uuid": "661429126fb407ac1d7dac09ba247015",
        "title": "杉木长涧四首  其二",
        "author": "朱熹",
        "content": "朝发长涧头，夕宿长涧尾。\n伤哉长涧人，祸变乃如此。",
        "dynasty": "宋",
        "collection_info": null
    },
    {
        "uuid": "53e9a18d9e303f85f10d851376d5b3c0",
        "title": "杉木长涧四首  其三",
        "author": "朱熹",
        "content": "县官发廪存鳏孤，民气未觉回昭苏。\n老农向我更挥涕，陂坏渠绝田苗枯。",
        "dynasty": "宋",
        "collection_info": null
    },
    {
        "uuid": "f77c75e2e0a94f6f8676f492805d1836",
        "title": "杉木长涧四首  其四",
        "author": "朱熹",
        "content": "阡陌纵横不可寻，死伤狼籍正悲吟。\n若知赤子元无罪，合有人间父母心。",
        "dynasty": "宋",
        "collection_info": null
    },
    {
        "uuid": "ceeadabee9a682e170318ba9c91e23a2",
        "title": "题中峰杉径",
        "author": "朱熹",
        "content": "盘回山腹转修蛇，横入中峰小隠家。\n好把穉杉缘径插，待迎凉月看清华。",
        "dynasty": "宋",
        "collection_info": null
    },
    {
        "uuid": "c58754cbfdbfdeecf69ae9f185635ca9",
        "title": "山寺逢僧谈命",
        "author": "朱熹",
        "content": "此地相逢亦偶然，漫将牛斗话生缘。\n时行时止非人力，莫问流年祇问天。",
        "dynasty": "宋",
        "collection_info": null
    },
    {
        "uuid": "fcc83e0682afe5599cce4e745cfa28ec",
        "title": "赠书工",
        "author": "朱熹",
        "content": "平生欠要毛锥子，岁晚相看两秃翁。\n却笑孟尝门下士，祇能弹铗傲西风。",
        "dynasty": "宋",
        "collection_info": null
    },
    {
        "uuid": "0661d9c88b71a4d6363e264c8446de4a",
        "title": "兰",
        "author": "朱熹",
        "content": "谩种秋兰四五茎，踈帘底事太关情。\n可能不作凉风计，护得幽香到晚清。",
        "dynasty": "宋",
        "collection_info": null
    },
    {
        "uuid": "95e3c7beaa706f7e6a21c20bb4afa8c7",
        "title": "读十二辰诗卷掇其余作此聊奉一笑",
        "author": "朱熹",
        "content": "夜闻空箪啮饥鼠，晓驾羸牛耕废圃。\n时才虎圈听豪夸，旧业兔园嗟莽卤。\n君看蛰龙卧三冬，头角不与蛇争雄。\n毁车杀马罢驰逐，烹羊酤酒聊从容。\n手种猴桃垂架绿，养得鵾鸡鸣角角。\n客来犬吠催煮茶，不用东家买猪肉。",
        "dynasty": "宋",
        "collection_info": null
    },
    {
        "uuid": "d485279e0fcc068b012e99a0227939e1",
        "title": "伏承示及毛公平仲墓铭且索挽诗熹不及识毛公而爱重其文旧矣义不可辞顾已不及其虞殡姑以数句题于墓铭后幸辱裁订或转而致之其家幸甚",
        "author": "朱熹",
        "content": "毛公神仙骨，误落世网中。\n髫龀出奇语，砉然惊乃翁。\n弱龄翰墨场，不言已收功。\n亭亭绝世姿，皎皎冰雪容。\n顾步一长啸，笙鹤翔秋空。\n调高听者稀，老去竟不逢。\n一朝谢尘浊，泠然跨刚风。\n回头叫安期，举手邀韩终。\n千秋有遗想，一往无留踪。\n平生故人心，洒涕铭幽宫。\n斯人不可见，斯文鬼神通。",
        "dynasty": "宋",
        "collection_info": null
    },
    {
        "uuid": "7c82e232937bf7193ae9081fb66b91c2",
        "title": "挽鹿伯可郎中二首  其一",
        "author": "朱熹",
        "content": "造辟谋谟远，勤民志虑专。\n中身谢轩冕，毕志友林泉。\n出祖倾群彦，归来足二贤。\n谁令行乐地，容易锁寒烟。",
        "dynasty": "宋",
        "collection_info": null
    },
    {
        "uuid": "37ab0ebf7bef62101429346b68bac716",
        "title": "挽鹿伯可郎中二首  其二",
        "author": "朱熹",
        "content": "畴昔东州路，音书仅一通。\n承颜终未遂，仰德竟何穷。\n野哭悲能遽，岩居计莫同。\n关心九原路，无树不高风。",
        "dynasty": "宋",
        "collection_info": null
    },
    {
        "uuid": "b256923bc04b6fb6e5493b736340ebd9",
        "title": "挽陈检正二首  其一",
        "author": "朱熹",
        "content": "厚德高贤躅，清名起懦襟。\n承宣几年最，明恕一生心。\n势屈飞腾晚，忠存献纳深。\n忽骑箕尾去，陵柏为谁阴。",
        "dynasty": "宋",
        "collection_info": null
    },
    {
        "uuid": "dc0e1e8b686e77ddaeede8c18d10066c",
        "title": "挽陈检正二首  其二",
        "author": "朱熹",
        "content": "忆昔都门道，光华辱宰卿。\n丁宁话盐筴，纤悉见民情。\n一别惊时论，三年想颂声。\n祇今空老泪，难使浊河清。",
        "dynasty": "宋",
        "collection_info": null
    },
    {
        "uuid": "620c3a55a0829ef59cff9b64abec7ed2",
        "title": "哭刘岳卿",
        "author": "朱熹",
        "content": "曾说幽栖地，君家近接连。\n要携邀月酒，同棹钓溪船。\n遽尔悲闻笛，真成嘆绝絃。\n林猿催老泪，为尔一潸然。",
        "dynasty": "宋",
        "collection_info": null
    },
    {
        "uuid": "2f18715c5363f0a10665a0c93ce77e01",
        "title": "诗饯陈兄朝章居士永归本宅授诸挽者",
        "author": "朱熹",
        "content": "蚤岁醇儒业，中年居士身。\n功名虚竹帛，德义满乡邻。\n一笑藏舟失，千秋宰树新。\n伤心耆旧传，那復有斯人。",
        "dynasty": "宋",
        "collection_info": null
    },
    {
        "uuid": "94cae4c94c29fa542fa15ffe79d6ca02",
        "title": "宿石岊馆二首  其一",
        "author": "朱熹",
        "content": "春江日东注，我行遡其波。\n扬帆指西澨，两岸青山多。\n青山自逶迤，飞石空嵯峨。\n绿树生其间，幽鸟鸣相和。\n搴篷骋遐眺，击楫成幽歌。\n独语无与晤，兹怀竟如何。",
        "dynasty": "宋",
        "collection_info": null
    },
    {
        "uuid": "a92533b86581789090fc0900f1af4d3c",
        "title": "宿石岊馆二首  其二",
        "author": "朱熹",
        "content": "停骖石岊馆，觧缆清江滨。\n中流棹歌发，天风水生鳞。\n名都固多才，我来友其仁。\n兹焉同舟济，讵止胡越亲。\n舞雩谅非远，春服亦已成。\n相期岂今夕，岁晚无缁磷。",
        "dynasty": "宋",
        "collection_info": null
    },
    {
        "uuid": "cac346bbb1edf95a4d0c3bedd07765a0",
        "title": "水口行舟二首  其一",
        "author": "朱熹",
        "content": "昨夜扁舟雨一簑，满江风浪夜如何。\n今朝试捲孤篷看，依旧青山绿树多。",
        "dynasty": "宋",
        "collection_info": null
    },
    {
        "uuid": "a6f67106b2f6d45efbc4dedb0efe2e54",
        "title": "水口行舟二首  其二",
        "author": "朱熹",
        "content": "鬰鬰层峦夹岸青，春山绿水去无声。\n烟波一棹知何许，鶗鴂两山相对鸣。",
        "dynasty": "宋",
        "collection_info": null
    },
    {
        "uuid": "fa4683de78bd10e1edda7fa9ef364aa1",
        "title": "咏岩桂二首  其一",
        "author": "朱熹",
        "content": "亭亭岩下桂，岁晚独芬芳。\n叶密千层绿，花开万点黄。\n天香生浄想，云影护仙粧。\n谁识王孙意，空吟招隠章。",
        "dynasty": "宋",
        "collection_info": null
    },
    {
        "uuid": "85ab3a4572294121ac3dd7a77ed0b277",
        "title": "咏岩桂二首  其二",
        "author": "朱熹",
        "content": "露浥黄金蘂，风生碧玉枝。\n千林向摇落，此树独华滋。\n木末难同调，篱边不并时。\n攀援香满袖，叹息共心期。",
        "dynasty": "宋",
        "collection_info": null
    },
    {
        "uuid": "7801b86bbaa44e88614deb2fa2a5fca0",
        "title": "次韵芮察院送□宝文赴浙漕二首  其一",
        "author": "朱熹",
        "content": "远俗何劳问，威名旧已孚。\n百城方仰泽，一节遽还都。\n圣主勤修政，今年决破胡。\n期公宁馈輓，注想在谋谟。",
        "dynasty": "宋",
        "collection_info": null
    },
    {
        "uuid": "da4543cf500ed65469f72147f9dbb3e6",
        "title": "次韵芮察院送□宝文赴浙漕二首  其二",
        "author": "朱熹",
        "content": "考卜川清旷，端居柰乐何。\n风云一以便，岁月不胜多。\n节传无淹驾，林园得屡过。\n功名从迫逐，志业岂蹉跎。",
        "dynasty": "宋",
        "collection_info": null
    },
    {
        "uuid": "85a3c6cca761c0eadfedbf045c989c5d",
        "title": "挽梁文靖公二首  其一",
        "author": "朱熹",
        "content": "擢第初龙首，登庸再凤池。\n心期讵温饱，身任必安危。\n几岁调娱政，今年殄瘁诗。\n恭惟衮敛意，不尽鉴亡悲。",
        "dynasty": "宋",
        "collection_info": null
    },
    {
        "uuid": "95dd41aed4f12eb1dfa3c0da70bead7f",
        "title": "挽梁文靖公二首  其二",
        "author": "朱熹",
        "content": "踈宠无前比，腾章又夙心。\n极知求士切，端为爱君深。\n卤簿寒笳远，尘埃断藁侵。\n空令杀公掾，衰涕满寒襟。",
        "dynasty": "宋",
        "collection_info": null
    },
    {
        "uuid": "0af20b85d21867ee59fe8778ee9e0208",
        "title": "挽周侍郎二首  其一",
        "author": "朱熹",
        "content": "德量推容物，才猷足济时。\n阴功覃远徼，余算饱雄师。\n行李淹星岁，还乡感羽仪。\n一朝成殄瘁，九牧共伤悲。",
        "dynasty": "宋",
        "collection_info": null
    },
    {
        "uuid": "0f401a078a4a6ffb48979ddff741af16",
        "title": "挽周侍郎二首  其二",
        "author": "朱熹",
        "content": "忆昔趋丹阙，看公上玉除。\n民饥深献纳，主圣极欷歔。\n解手寒江阔，惊心夜壑虚。\n朅来空老泪，无地别輀车。",
        "dynasty": "宋",
        "collection_info": null
    },
    {
        "uuid": "15eac2efdcd8482568a8f57483a39a90",
        "title": "挽董安人二首  其一",
        "author": "朱熹",
        "content": "雅望推前辈，承爱頼女师。\n闺门传懿范，汤沐盛恩私。\n万里骖鸾去，千秋宰树悲。\n自应铭妇德，谁与篆丰碑。",
        "dynasty": "宋",
        "collection_info": null
    },
    {
        "uuid": "c3ec566033a2949a4adf1c7fcaa46422",
        "title": "挽董安人二首  其二",
        "author": "朱熹",
        "content": "令尹古循吏，郡君今胜流。\n平生余事业，晚岁极熏修。\n繐帐真成梦，灵辰竟不留。\n遗风被箫挽，未觉九泉幽。",
        "dynasty": "宋",
        "collection_info": null
    },
    {
        "uuid": "c16430f16949064cd62704cb52f10771",
        "title": "题霜杰集",
        "author": "朱熹",
        "content": "先生人物魏晋间，题诗便欲倾天悭。\n向来无地识眉宇，今日天遣窥波澜。\n平生尚友陶彭泽，未肯轻为折腰客。\n胸中合处不作难，霜下风姿自奇特。\n小儒阅阀金匮书，不滞周南滞海隅。\n枌榆连阴一见晚，何当挽袖凌空虚。",
        "dynasty": "宋",
        "collection_info": null
    },
    {
        "uuid": "3f7f230d24852cdae5db1b363caa70ec",
        "title": "谢吴公济菖蒲",
        "author": "朱熹",
        "content": "翠羽纷披一尺长，带烟和雨过书堂。\n知君别有臞仙种，容易难教出洞房。",
        "dynasty": "宋",
        "collection_info": null
    },
    {
        "uuid": "503569dbcc3515842e15cdbdfb34e6e8",
        "title": "易二首  其一",
        "author": "朱熹",
        "content": "立卦生爻事有因，两仪四象已前陈。\n须知三绝韦编者，不是寻行数墨人。",
        "dynasty": "宋",
        "collection_info": null
    },
    {
        "uuid": "f43edbaca9d798c9ceee7599a071a939",
        "title": "易二首  其二",
        "author": "朱熹",
        "content": "潜心虽出重爻后，着眼何妨未画前。\n识得两仪根太极，此时方好绝韦编。",
        "dynasty": "宋",
        "collection_info": null
    },
    {
        "uuid": "827d285ea60367e9fa0ba5eed05d0290",
        "title": "客来二首  其一",
        "author": "朱熹",
        "content": "客来何处觅红云，唯见风前万点春。\n心赏未妨随处好，绿杨阴裏换纶巾。",
        "dynasty": "宋",
        "collection_info": null
    },
    {
        "uuid": "de555ecf833fedb892a05123857fa047",
        "title": "客来二首  其二",
        "author": "朱熹",
        "content": "怅望君家岭上云，便携佳友去寻春。\n论诗剧饮无他意，未管残红落佩巾。",
        "dynasty": "宋",
        "collection_info": null
    },
    {
        "uuid": "29d815145cb4f7ce034d32235ed12f9e",
        "title": "题沈公雅卜居图",
        "author": "朱熹",
        "content": "往者仲长子，高情世无俦。\n一朝谢尘躅，卜筑娱清幽。\n茅屋八九间，下有良田畴。\n后檐果垂实，前庭树相樛。\n胜日宾友来，琴觞共舒忧。\n言论覈幽妙，理乱穷端由。\n至今一卷书，凛然昭千秋。\n沈侯经济业，夙尚本林丘。\n谈笑出幻境，寤言蹑斯游。\n仰睇白石岗，俯濯青瑶流。\n旷然宇宙外，邈矣将焉求。",
        "dynasty": "宋",
        "collection_info": null
    },
    {
        "uuid": "28234ddec99f2b8bf64e7cc00779e5fd",
        "title": "武林",
        "author": "朱熹",
        "content": "春风不放桃花笑，阴雨能生客子愁。\n只我无心可愁得，西湖风月弄扁舟。",
        "dynasty": "宋",
        "collection_info": null
    },
    {
        "uuid": "9954fc3cd590e785a55533bc52dc2132",
        "title": "桐庐舟中见山寺",
        "author": "朱熹",
        "content": "一山云水拥禅居，万里江楼遶屋除。\n行色怱怱吾正尔，春风处处子何如。\n江湖此去随沤鸟，粥饭何时共木鱼。\n孤塔向人如有意，他年来借一蘧蒢。",
        "dynasty": "宋",
        "collection_info": null
    },
    {
        "uuid": "2e0b28ae971d213cc9034314e732a096",
        "title": "伏读尤美轩诗卷谨赋一篇寄呈伯时季路二兄",
        "author": "朱熹",
        "content": "我闻洞岩幽，结友事临眺。\n浮言妨胜践，怅望空永啸。\n归来眩奇语，更欲穷䆗窱。\n却寻两翁意，宴坐得观照。\n鸣泉俯淙琤，穹石仰苍峭。\n共与前创古，三叹遗墨妙。\n神游恍不隔，仁宅忻有要。\n回首鹿门期，寒云生远峤。",
        "dynasty": "宋",
        "collection_info": null
    },
    {
        "uuid": "a8cd1663905c97ce5ebf4066279cffa1",
        "title": "熹次延之年兄韵敬题绍德庵真如轩写呈伯时季路二兄",
        "author": "朱熹",
        "content": "先生可是爱吾庐，来往邻庵几闰余。\n柏下竟开千岁室，竹间犹插万籤书。\n悲凉共识临风处，游戏谁知落笔初。\n寄语山灵勤守护，莫将题柱比相如。",
        "dynasty": "宋",
        "collection_info": null
    },
    {
        "uuid": "a7cd6c7351561459e8cfb5da4d58a463",
        "title": "益公道人相见信安道温陵旧游出示近诗因次其韵  其一",
        "author": "朱熹",
        "content": "别来几度见归鸿，岁月悠悠一梦中。\n莫道相望湖海阔，争知千里不同风。",
        "dynasty": "宋",
        "collection_info": null
    },
    {
        "uuid": "874d6279e8666e748d8445409e70cd18",
        "title": "益公道人相见信安道温陵旧游出示近诗因次其韵  其二",
        "author": "朱熹",
        "content": "一身千里伴征鸿，北去南来羁旅中。\n珍重故人相认得，新诗重举旧家风。",
        "dynasty": "宋",
        "collection_info": null
    },
    {
        "uuid": "1a86c12c63f4c8448b4e5acec3ca3eae",
        "title": "次益老韵",
        "author": "朱熹",
        "content": "干坤极处无今古，道术多岐自短长。\n傥有新思还告我，不应无鴈到衡阳。",
        "dynasty": "宋",
        "collection_info": null
    },
    {
        "uuid": "bc95aa674d6682f8dec0ddb27f29877d",
        "title": "秋日",
        "author": "朱熹",
        "content": "一雨生凉杜若洲，月波微漾绿溪流。\n茅檐归去无尘土，淡薄闲花遶舍秋。",
        "dynasty": "宋",
        "collection_info": null
    },
    {
        "uuid": "0bd1628625e4479a0ab8680688e24bb0",
        "title": "放船二首  其一",
        "author": "朱熹",
        "content": "浩荡清江水，依微绿树风。\n解维春雨外，弭棹夕阳中。\n江草生新径，岩花点旧丛。\n诗翁不愁思，逸兴莽何穷。",
        "dynasty": "宋",
        "collection_info": null
    },
    {
        "uuid": "8223f123eb92bc590a3a45ff2e3e37e1",
        "title": "放船二首  其二",
        "author": "朱熹",
        "content": "畴昔清溪峡，船头戏彩翰。\n十年空往事，一梦记前滩。\n陡绝垂苍壁，澄虚列翠峦。\n今宵诗卷裏，重得纵遐观。",
        "dynasty": "宋",
        "collection_info": null
    },
    {
        "uuid": "23a38f72d1dd872f68bbcbe83c555b53",
        "title": "与一维那",
        "author": "朱熹",
        "content": "当年事幽讨，结友穷名山。\n曾逢许斧子，去采玉芝还。\n归来坐空房，神清骨毛寒。\n起视尘中人，一见了肺肝。\n探囊出刀圭，生死毫釐间。\n相逢瘴海秋，遗我黄金丹。\n高堂得听莹，班衣有余欢。\n谢师无言说，古井生波澜。",
        "dynasty": "宋",
        "collection_info": null
    },
    {
        "uuid": "7a338c1b6d9995fc6f69dfa43ea72016",
        "title": "上广文",
        "author": "朱熹",
        "content": "广文何事创楼居，收拾家藏理蠹余。\n尚有简编充栋宇，拟陈车马大门闾。\n移床客去邀明月，送酒人来递异书。\n纵使清贫无长物，犹胜四壁似相如。",
        "dynasty": "宋",
        "collection_info": null
    },
    {
        "uuid": "c3b81bd1db316be004c10c21176a0565",
        "title": "考试感事戏作",
        "author": "朱熹",
        "content": "海邑三年吏，勤劳不为身。\n但令官事了，从遣黠儿嗔。",
        "dynasty": "宋",
        "collection_info": null
    },
    {
        "uuid": "b66740667dab96d9430ac445b49423e4",
        "title": "题米仓壁",
        "author": "朱熹",
        "content": "度量无私本至公，寸心贪得意何穷。\n若教老子庄周见，剖斗除衡付一空。",
        "dynasty": "宋",
        "collection_info": null
    },
    {
        "uuid": "4bd94b0cda6b8095f4d277c6bffa6850",
        "title": "题安隠壁",
        "author": "朱熹",
        "content": "征车少憩林间寺，试问南枝开未开。\n日暮天寒无酒饮，不须空唤莫愁来。",
        "dynasty": "宋",
        "collection_info": null
    },
    {
        "uuid": "5cbd65f25e756dea0f2ff61447c2c930",
        "title": "题梵天方丈壁",
        "author": "朱熹",
        "content": "输尽王租生理微，野僧行乞暮还归。\n山空日落无钟鼓，只有虚堂蝙蝠飞。",
        "dynasty": "宋",
        "collection_info": null
    },
    {
        "uuid": "88cb7aed7caf5d15bb2c2ad10872a052",
        "title": "五月五日海上遇风雨作",
        "author": "朱熹",
        "content": "疾风吹雨满征衫，陆走川行两不堪。\n尘事萦人心事远，濯缨何必在江潭。",
        "dynasty": "宋",
        "collection_info": null
    },
    {
        "uuid": "44e49437f3b3cdd0bb6ba93961e910ba",
        "title": "两绝句送顺之南归  其一",
        "author": "朱熹",
        "content": "门前三径长蒿莱，愧予慇懃千里来。\n校罢遗书却归去，此心元自不曾灰。",
        "dynasty": "宋",
        "collection_info": null
    },
    {
        "uuid": "9e5f545b2d3b323841818db4fa61757e",
        "title": "两绝句送顺之南归  其二",
        "author": "朱熹",
        "content": "几年江海事幽寻，徧兴云僧话此心。\n今日肯来论旧学，岁寒犹恐雪霜侵。",
        "dynasty": "宋",
        "collection_info": null
    },
    {
        "uuid": "27f5d86a7fe2d4f6bbe7ac72c5afb0b4",
        "title": "寄陈讲师",
        "author": "朱熹",
        "content": "闻道山中客，年来鬓欲皤。\n静便三径小，贫觉一身多。\n且喜诗无病，从教睡作魔。\n故人今领众，犹足慰蹉跎。",
        "dynasty": "宋",
        "collection_info": null
    },
    {
        "uuid": "d4a81e219f565b7786ea9a4d48f887e7",
        "title": "别陈讲师",
        "author": "朱熹",
        "content": "几年劳梦想，今日慰登临。\n况入芝兰室，又闻金玉音。\n与君连夜语，尽我一生心。\n此外成华髮，无因得重寻。",
        "dynasty": "宋",
        "collection_info": null
    },
    {
        "uuid": "9a7306345370ee6a65fa021a97f8358b",
        "title": "登閤皂山  其一",
        "author": "朱熹",
        "content": "迭迭层峦锁閟宫，我来旧地访灵踪。\n葛仙去后无丹竈，弟子今成白髮翁。",
        "dynasty": "宋",
        "collection_info": null
    },
    {
        "uuid": "b09d35dee978c86ca8d907f134fa04b3",
        "title": "登閤皂山  其二",
        "author": "朱熹",
        "content": "一派泠泠台下水，半空漠漠岭头云。\n祖师成道冲天去，只有无穷受箓人。",
        "dynasty": "宋",
        "collection_info": null
    },
    {
        "uuid": "f24fdb9db184e5c2c2ff446c5940fb1a",
        "title": "送单应之往閤山  其一",
        "author": "朱熹",
        "content": "杖头挑月入烟萝，城郭尘埃柰尔何。\n若到名山高着眼，洞天深处异人多。",
        "dynasty": "宋",
        "collection_info": null
    },
    {
        "uuid": "03644bcdf94e7254b0c62e85263b9ddf",
        "title": "送单应之往閤山  其二",
        "author": "朱熹",
        "content": "回首名山我旧游，曾将风袂挹浮丘。\n如今不及台边水，长向山前山后流。",
        "dynasty": "宋",
        "collection_info": null
    },
    {
        "uuid": "e5dd0c047316c0dcc6b4771aa496b823",
        "title": "送李道士归玉笥三首  其一",
        "author": "朱熹",
        "content": "偶随云去伴云归，笑指清都在翠微。\n为我中间留一榻，他年去着薜萝衣。",
        "dynasty": "宋",
        "collection_info": null
    },
    {
        "uuid": "f9a43275c7b10733487646a0643392d4",
        "title": "送李道士归玉笥三首  其二",
        "author": "朱熹",
        "content": "玉笥山连都水坑，拂云楼殿对峥嵘。\n君归后夜无余事，卧听寒泉落涧声。",
        "dynasty": "宋",
        "collection_info": null
    },
    {
        "uuid": "333a976710aec5f4687dd81ac226578d",
        "title": "送李道士归玉笥三首  其三",
        "author": "朱熹",
        "content": "莫惜临行酒一杯，看君上马古城隈。\n相望两地无多远，频寄音书与鴈来。",
        "dynasty": "宋",
        "collection_info": null
    },
    {
        "uuid": "73763ea02047a7581c46149134f74068",
        "title": "题赤城观",
        "author": "朱熹",
        "content": "落日空山秋气清，泠泠古木乱蝉鸣。\n僊人一去鹤不返，剑客重来丹已成。\n静对竹炉烟缕直，细看月窟桂华生。\n此身旧有蓬瀛约，玉简归来问姓名。",
        "dynasty": "宋",
        "collection_info": null
    },
    {
        "uuid": "753d4c6f0f2bf392d19b10ae7cbf666a",
        "title": "尤溪县学观大阁",
        "author": "朱熹",
        "content": "令尹絃歌不下堂，叱嗟层观丽扶桑。\n朱甍碧瓦临无地，散帙投壶乐未央。\n得意溪山供徙倚，忘情鱼鸟共徜徉。\n应观物我同根处，剖破藩篱即大方。",
        "dynasty": "宋",
        "collection_info": null
    },
    {
        "uuid": "b25f1e16bfc54f64e7f054485d84212d",
        "title": "十月上休日游卧龙玉渊三峡用山谷惊鹿须要野学盟鸥本愿秋江分韵得鸥字",
        "author": "朱熹",
        "content": "匡庐霜天后，不见云气浮。\n木叶红已踈，山颜转清幽。\n向闻有绝壑，乃在卧龙湫。\n及此遂一徃，幸无烟景愁。\n隮攀欲其深，泉石固所求。\n况有百尺崖，喷雪飞寒流。\n幽岑自回抱，直下鸣青璆。\n便可洗我耳，枕石忘所忧。\n精神共虚廓，方物皆悠悠。\n所恨非独往，不能恣夷犹。\n仰叹云间鹤，俯羡谷中鸥。\n先生先我来，结屋阳冈头。\n虚名付忠武，灭迹慕巢由。\n是间颇足居，不田亦平畴。\n野人种椒橘，崖蜜易岁收。\n西源有老翁，卷舌藏戈矛。\n似学辟世士，乃欲邀圣丘。\n先生且无然，但作一月留。\n俟我有决计，它时卜从游。",
        "dynasty": "宋",
        "collection_info": null
    },
    {
        "uuid": "d2833d8c2f88a53958687cb3a740d481",
        "title": "次周师温游书堂韵兼简坐上诸同志",
        "author": "朱熹",
        "content": "畴昔因来行水余，依依唯认昔人居。\n新堂已幸经重构，旧事难追更特书。\n所愿絃歌闻十室，休夸文字赋三都。\n同来况有濂溪裔，心印相传尽未踈。",
        "dynasty": "宋",
        "collection_info": null
    },
    {
        "uuid": "097ffc8f845f4123980d3f900a752485",
        "title": "西源居士斸寄秋兰小诗为谢",
        "author": "朱熹",
        "content": "知有幽芳近水开，故攀危磴斸苍苔。\n却怜病客空斋冷，带雨和烟远寄来。",
        "dynasty": "宋",
        "collection_info": null
    },
    {
        "uuid": "755708230d802c1ff8fa3bdfed3eeab6",
        "title": "渡兴乐江望祝融次择之韵",
        "author": "朱熹",
        "content": "江头晓渡野云遮，惆望山岐映暮霞。\n人值风波几千里，济川舟楫我侬夸。",
        "dynasty": "宋",
        "collection_info": null
    },
    {
        "uuid": "083bed66ab4c209504eecd8a15251bc6",
        "title": "岳后步月",
        "author": "朱熹",
        "content": "清光冰魄浩无边，桂影扶疏吐玉娟。\n人在峰头遥指望，举杯对影夜无眠。",
        "dynasty": "宋",
        "collection_info": null
    },
    {
        "uuid": "606354b543de1f989d15f40ed85caf4d",
        "title": "自上封下福岩道傍访李邺侯书堂山路榛合不可往矣遂赋  其一",
        "author": "朱熹",
        "content": "此。",
        "dynasty": "宋",
        "collection_info": null
    },
    {
        "uuid": "1b88aa314325b0732c80aa46b54f77b2",
        "title": "自上封下福岩道傍访李邺侯书堂山路榛合不可往矣遂赋  其二",
        "author": "朱熹",
        "content": "山道榛芜大道荒，令人瞻望邺侯堂。\n怀贤空白悲今昔，泪滴西风恨夕阳。",
        "dynasty": "宋",
        "collection_info": null
    },
    {
        "uuid": "71f918050459143827e207c1758706fb",
        "title": "题南台",
        "author": "朱熹",
        "content": "步入招提境，云间有古台。\n管絃山鸟弄，琼玖雪花开。\n方外人稀到，山头势更巍。\n登临思不尽，何日再重来。",
        "dynasty": "宋",
        "collection_info": null
    },
    {
        "uuid": "dd49109105e2d032458f623e1f76989c",
        "title": "将下山有作",
        "author": "朱熹",
        "content": "芒鞋踏破万重山，五日淹留在此间。\n行客归来山下望，却疑身自九天还。",
        "dynasty": "宋",
        "collection_info": null
    },
    {
        "uuid": "bc151a3384081a4112ac6a3f171ceb52",
        "title": "和王晦叔寄德莹弟韵  其一",
        "author": "朱熹",
        "content": "闻道君归湘水东，经行长在白云中。\n诗成天柱峰头月，酒醒朱陵洞裏风。\n旧学难酬香一瓣，流年谁管鬓双蓬。\n书来为指誵误处，不涉言诠不落空。",
        "dynasty": "宋",
        "collection_info": null
    },
    {
        "uuid": "59de358d6388aa551ea99503e2e7edbf",
        "title": "和王晦叔寄德莹弟韵  其二",
        "author": "朱熹",
        "content": "试上闽山望楚天，雁飞欲断势还连。\n凭将袖裏数行字，与问云间双髻仙。\n我访旧游经有日，君归故里定何年。\n祇今心事同千里，静对箪瓢独喟然。",
        "dynasty": "宋",
        "collection_info": null
    },
    {
        "uuid": "c3591476157ff4793f9887363486d55c",
        "title": "咏红白莲",
        "author": "朱熹",
        "content": "红白莲花共一塘，两般颜色一般香。\n宫娥梳洗争先后，半是浓粧半淡粧。",
        "dynasty": "宋",
        "collection_info": null
    },
    {
        "uuid": "537d9bd9d84f76129ebd127878359ecc",
        "title": "梅二首  其一",
        "author": "朱熹",
        "content": "莫遣扁舟兴尽回，正须衝雪看江梅。\n楚人元未知真色，施粉何曾太白来。",
        "dynasty": "宋",
        "collection_info": null
    },
    {
        "uuid": "32e1d36e4b6d147a2a72fca692d40c51",
        "title": "梅二首  其二",
        "author": "朱熹",
        "content": "幽香淡淡影疎疎，雪虐风威亦自如。\n正是花中巢许辈，人间富贵不关渠。",
        "dynasty": "宋",
        "collection_info": null
    },
    {
        "uuid": "a23c2c2d7fa9d800f4ecc015e8fa4534",
        "title": "谒二徐先生墓",
        "author": "朱熹",
        "content": "道学传千古，东瓯说二徐。\n门清一壶水，家富五车书。\n但喜青氊在，何忧白屋居。\n我怀人已远，挥泪表丘墟。",
        "dynasty": "宋",
        "collection_info": null
    },
    {
        "uuid": "535f32b1c0d1d1b67549534125b4ce1a",
        "title": "赠内弟程允夫三首  其一",
        "author": "朱熹",
        "content": "外家人物有吾子，我乃平生未见尝。\n文字只今多可喜，江湖他日莫相忘。",
        "dynasty": "宋",
        "collection_info": null
    },
    {
        "uuid": "cad2b690076f3d8e407a050569481ab6",
        "title": "赠内弟程允夫三首  其二",
        "author": "朱熹",
        "content": "故家归来云树长，向来辛苦梦家乡。\n行藏正尔未坚快，又见春风登俊良。",
        "dynasty": "宋",
        "collection_info": null
    },
    {
        "uuid": "25845fe78bbdb3348cf5abdbc86e3b22",
        "title": "赠内弟程允夫三首  其三",
        "author": "朱熹",
        "content": "我忆当年诸老翁，经纶事业久参同。\n只今零落三星晓，未厌栖迟一亩宫。",
        "dynasty": "宋",
        "collection_info": null
    },
    {
        "uuid": "d0a9a5904dc87697f7384a38f3ead636",
        "title": "秋日成诗",
        "author": "朱熹",
        "content": "闲来无事不从容，睡觉东窗日已红。\n万物静观皆自得，四时佳兴与人同。\n道通天地有形外，思入风云变态中。\n富贵不淫贫贱乐，男儿到此是豪雄。",
        "dynasty": "宋",
        "collection_info": null
    },
    {
        "uuid": "b7d81cd61e2f1d3cd97f731c1ade0160",
        "title": "竹",
        "author": "朱熹",
        "content": "潇潇凌霜雪，浓翠异三湘。\n疎影月移壁，寒声风满堂。",
        "dynasty": "宋",
        "collection_info": null
    },
    {
        "uuid": "eb0f8f951f609cccef828d70d2d413a9",
        "title": "题魏府藏赵公饮器",
        "author": "朱熹",
        "content": "赵公饮器魏府藏，我思两公爱甘棠。\n惟魏子孙实无斁，敬奉其盈如升克。",
        "dynasty": "宋",
        "collection_info": null
    },
    {
        "uuid": "54e89be53567eb9842ea1fa55ad37687",
        "title": "赠刘虚谷",
        "author": "朱熹",
        "content": "细读还丹一百篇，先生信笔亦多言。\n玄机谩向经书觅，至理端于目睫存。\n二马果能为我驭，五芽应自长家园。\n明朝驾鹤登山去，此话更从谁与论。",
        "dynasty": "宋",
        "collection_info": null
    },
    {
        "uuid": "1911d165d5280fae23cdaf228e611fdc",
        "title": "赠傅得一",
        "author": "朱熹",
        "content": "到处逢人说傅颠，相看知是几生前。\n直携北斗倾天汉，去年龙宫第二仙。",
        "dynasty": "宋",
        "collection_info": null
    },
    {
        "uuid": "1c6972903cb2c4c30ea0013b528945da",
        "title": "追和李士举徐氏山居韵",
        "author": "朱熹",
        "content": "山岫孤云意自闲，不妨王事似连环。\n解鞍盘礴忘归去，碧涧修筠似故山。",
        "dynasty": "宋",
        "collection_info": null
    },
    {
        "uuid": "c0fa8a12929c6aef0a0052df3f30689f",
        "title": "挽崔嘉彦二首  其一",
        "author": "朱熹",
        "content": "关陕遗耆老，天资得勇多。\n双瞳光射日，寸舌辩倾河。\n居俯三江近，邻从五老过。\n庐空人不见，猿鹤奈愁何。",
        "dynasty": "宋",
        "collection_info": null
    },
    {
        "uuid": "3d9b69b7f4fc9afd3a72ee41aad2bf48",
        "title": "挽崔嘉彦二首  其二",
        "author": "朱熹",
        "content": "林下相从旧，回头一十年。\n君论金鼎诀，我赋白云篇。\n泉石无闲意，丹砂结世缘。\n康山空葬骨，已作洞中仙。",
        "dynasty": "宋",
        "collection_info": null
    },
    {
        "uuid": "5011aee5e7405d9a2ec1fef146dba9cd",
        "title": "红梅",
        "author": "朱熹",
        "content": "似桃非桃杏非杏，独与江梅相早晚。\n天姿约略带春酲，便觉花容太柔婉。\n霞觞潋艷玉妃醉，应误刘郎来阆苑。\n会须参作比红诗，莫学墙头等闲见。",
        "dynasty": "宋",
        "collection_info": null
    },
    {
        "uuid": "a255c4a103da7d2da5003c27ae9116ba",
        "title": "春日过上天竺",
        "author": "朱熹",
        "content": "竺国古招提，飞甍碧瓦齐。\n林深忘日午，山迥觉天低。\n琪树殊方色，珍禽别院啼。\n沙门有文畅，啜茗漫留题。",
        "dynasty": "宋",
        "collection_info": null
    },
    {
        "uuid": "bbfb39928c7a72928f1cb621d7dcf3cb",
        "title": "淳熙戊戌七月廿九日早发潭溪西登云谷取道芹溪友人丘子野留宿因题芹溪小隠以贻之作此以纪其事",
        "author": "朱熹",
        "content": "我来屏山下，奔走倦僮仆。\n亭亭日已中，冠中湿如沐。\n访我芹溪翁，解装留憩宿。\n茗碗瀹甘寒，温泉试新浴。\n抖擞神气清，散步搘筇竹。\n芦峰在瞻望，隠隠见云谷。\n顿觉尘虑空，豁然洗心目。\n君居岘山西，高隠志不俗。\n窗几列琴书，庭皋富花木。\n往来数相过，主宾情意熟。\n开樽酌香醪，謦欬话衷曲。\n从容出妙句，满幅粲珠玉。\n邀约登赫曦，襟期伴幽独。\n兹游得良朋，道义推前夙。\n扁字为留题，深愧毛锥秃。",
        "dynasty": "宋",
        "collection_info": null
    },
    {
        "uuid": "13d8904694e039b5863207cb332dd565",
        "title": "华盖石",
        "author": "朱熹",
        "content": "醉扶藜杖少盘桓，四远烟萝手自扪。\n此石至今无处问，祇因来自太微垣。",
        "dynasty": "宋",
        "collection_info": null
    },
    {
        "uuid": "26f34eefec97912fd7d163cd169626b1",
        "title": "昭德源",
        "author": "朱熹",
        "content": "景幽人蹟少，惟有此源长。\n水接天池绿，花分绣谷香。\n僧闲多老大，寺古半荒凉。\n却怪寻山客，何由到上方。",
        "dynasty": "宋",
        "collection_info": null
    },
    {
        "uuid": "d812809b8a4ad039b485b34e5dd73b80",
        "title": "庐山双剑峰二首  其一",
        "author": "朱熹",
        "content": "山神呵护宝云遮，俨若腾空两镆铘。\n光彩飞名镇千古，望中肝胆落奸邪。",
        "dynasty": "宋",
        "collection_info": null
    },
    {
        "uuid": "9233af66603723bb7337e98207ec0195",
        "title": "庐山双剑峰二首  其二",
        "author": "朱熹",
        "content": "双剑峰高削玉成，芒寒色淬晓霜清。\n脑脂压眼人高卧，谁斩天骄致太平。",
        "dynasty": "宋",
        "collection_info": null
    },
    {
        "uuid": "4c91b9f0e46838c7899332380e0fb5d6",
        "title": "鹤鸣峰",
        "author": "朱熹",
        "content": "不见山头夜鹤鸣，空遗山下瀑泉声。\n野人惆怅空无寐，一曲瑶琴分外清。",
        "dynasty": "宋",
        "collection_info": null
    },
    {
        "uuid": "ff64162bd935b52f1114bc3927857683",
        "title": "狮子峰",
        "author": "朱熹",
        "content": "石骨苔衣虽赋形，蹲空独逞忒狰狞。\n威尊百兽终何用，宁解当年吼一声。",
        "dynasty": "宋",
        "collection_info": null
    },
    {
        "uuid": "65b9e1308b4fe7ff43e458e76104ca51",
        "title": "登福山远眺",
        "author": "朱熹",
        "content": "迢迢百里外，望望皆闽山。\n皎日中天揭，浮云也有闲。",
        "dynasty": "宋",
        "collection_info": null
    },
    {
        "uuid": "4c6b245aa7e7d0f2f80da164bc2a47bc",
        "title": "次牧马侯庙",
        "author": "朱熹",
        "content": "此日观风海上驰，殷勤父老远相随。\n野饶稻黍输王赋，地接扶桑拥帝基。\n云树葱茏神女宝，岗峦连抢圣侯祠。\n黄昏更上丰山望，四际天光蘸碧漪。",
        "dynasty": "宋",
        "collection_info": null
    },
    {
        "uuid": "5c392788407005f43d3e05a6099877dc",
        "title": "何君飞仙",
        "author": "朱熹",
        "content": "大地何人凿小空，翛然一榻卧相容。\n巨灵擘破三千丈，西竺飞来第二峰。\n出洞风来疑有虎，藏舟夜半忽乘龙。\n怪来索我题诗句，稽首何君六石供。",
        "dynasty": "宋",
        "collection_info": null
    },
    {
        "uuid": "9110c8d4355a833d9d4146f7526eb79c",
        "title": "崇真观",
        "author": "朱熹",
        "content": "磴道千寻风满林，洞门无锁下秋荫。\n紫台凤去天关远，丹井龙归地轴深。\n野老寻真浑有意，道人谢客亦何心。\n一樽底处酬佳节，俯仰山林慨古今。",
        "dynasty": "宋",
        "collection_info": null
    },
    {
        "uuid": "3779b781846acc44b08bf5a0b66ae570",
        "title": "北双剑峰",
        "author": "朱熹",
        "content": "双剑名峰也逼真，品题拍拍满怀春。\n铅刀自别干将利，折槛应须表直臣。",
        "dynasty": "宋",
        "collection_info": null
    },
    {
        "uuid": "d6ab4bc4fa691b833a2048f98cbbc6fa",
        "title": "夜宿洪亭长家",
        "author": "朱熹",
        "content": "纔到秋来气便高，雁声天地总寥寥。\n客怀今夜不成寐，风细月明江自潮。",
        "dynasty": "宋",
        "collection_info": null
    },
    {
        "uuid": "c77180176537449a90a8cf67425559b8",
        "title": "对菊",
        "author": "朱熹",
        "content": "解印归来嘆寂寥，黄花难觅旧根苗。\n祇缘三径荒凉后，移向洪门不姓陶。",
        "dynasty": "宋",
        "collection_info": null
    },
    {
        "uuid": "7fb674c572bf43581924f3414cf56805",
        "title": "题东屿书房",
        "author": "朱熹",
        "content": "书房在东屿，编简乱抽寻。\n曙色千山晓，寒灯午夜深。\n江湖勤会面，坐卧独观心。\n秋浦瓜期近，何当寄此吟。",
        "dynasty": "宋",
        "collection_info": null
    },
    {
        "uuid": "4cd3b0e0e87ffe44c21cde1fda782a7f",
        "title": "题陶渊明小像",
        "author": "朱熹",
        "content": "慧远无此冠，靖节无此巾。\n此巾要亦有，无此漉酒人。",
        "dynasty": "宋",
        "collection_info": null
    },
    {
        "uuid": "93992981d396448f3466bf98c0c78e0d",
        "title": "芹溪九曲诗  其一",
        "author": "朱熹",
        "content": "一曲移舟采涧芹，市声只隔一江云。\n沙头唤渡人归晚，回首芦峰月一轮。",
        "dynasty": "宋",
        "collection_info": null
    },
    {
        "uuid": "144bf33302f664776c261e34b6edd9d9",
        "title": "芹溪九曲诗  其二",
        "author": "朱熹",
        "content": "二曲溪边万木林，水环竹石四时清。\n渔歌棹入斜阳裏，隔岸时闻一两声。",
        "dynasty": "宋",
        "collection_info": null
    },
    {
        "uuid": "946620e12f512c0767e22cc9d9df7c89",
        "title": "芹溪九曲诗  其三",
        "author": "朱熹",
        "content": "三曲舟行龙尾滩，推蓬把酒见南山。\n回头点检仙踪迹，万顷白云时自闲。",
        "dynasty": "宋",
        "collection_info": null
    },
    {
        "uuid": "d257785268a3b2e4da79473b84acac6f",
        "title": "芹溪九曲诗  其四",
        "author": "朱熹",
        "content": "四曲烟云锁小楼，寺临乔木古溪头。\n僧归林下柴门静，麋鹿衔花自在游。",
        "dynasty": "宋",
        "collection_info": null
    },
    {
        "uuid": "69d0fe8dd6d94b45e9fea00c09eecfd4",
        "title": "芹溪九曲诗  其五",
        "author": "朱熹",
        "content": "五曲峰峦列翠屏，白云深处隠仙亭。\n子期一去无消息，惟有乔松万古清。",
        "dynasty": "宋",
        "collection_info": null
    },
    {
        "uuid": "24f006b6adcde177b29981d21ee06617",
        "title": "芹溪九曲诗  其六",
        "author": "朱熹",
        "content": "六曲溪环处士家，鼓楼楼下树槎枒。\n龙去潭空名不朽，惟见平汀涌白沙。",
        "dynasty": "宋",
        "collection_info": null
    },
    {
        "uuid": "9718c79e4925d4591c7889c395d7b750",
        "title": "芹溪九曲诗  其七",
        "author": "朱熹",
        "content": "七曲灵祠近水滨，聚鱼石上跃金鳞。\n林凹路入桃源近，时有渔郎来问津。",
        "dynasty": "宋",
        "collection_info": null
    },
    {
        "uuid": "79296d0c518c331951f322df2bd3abe4",
        "title": "芹溪九曲诗  其八",
        "author": "朱熹",
        "content": "八曲砚峰倚碧虚，泉流瀑布世间无。\n凭谁染就丹青笔，写出芹溪九曲图。",
        "dynasty": "宋",
        "collection_info": null
    },
    {
        "uuid": "3ab6462a899a4c9324f161f37bc8dc0b",
        "title": "芹溪九曲诗  其九",
        "author": "朱熹",
        "content": "九曲悠悠景最幽，巉岩峡石束寒流。\n源深自是舟难到，更有龙池在上头。",
        "dynasty": "宋",
        "collection_info": null
    },
    {
        "uuid": "e16a6699c033d6d49f6a311717220ae2",
        "title": "廌山书院",
        "author": "朱熹",
        "content": "三十年来宿草庐，五年三第世间无。\n门前獬廌山常在，只恐儿孙不读书。",
        "dynasty": "宋",
        "collection_info": null
    },
    {
        "uuid": "a567f1f06c2bdfd3403d199c66a071cf",
        "title": "小均四景诗  其一",
        "author": "朱熹",
        "content": "晓起坐书斋，落花堆满径。\n只此是文章，挥毫有余兴。",
        "dynasty": "宋",
        "collection_info": null
    },
    {
        "uuid": "5b4f720380bab00f3343de73d1008000",
        "title": "小均四景诗  其二",
        "author": "朱熹",
        "content": "古木被高荫，昼坐不知暑。\n会得古人心，开襟静无语。",
        "dynasty": "宋",
        "collection_info": null
    },
    {
        "uuid": "dbdb050f58cdeff3579331bcd5feaa03",
        "title": "小均四景诗  其三",
        "author": "朱熹",
        "content": "蟋蟀鸣床头，夜眠不成寐。\n起阅案前书，西风拂庭桂。",
        "dynasty": "宋",
        "collection_info": null
    },
    {
        "uuid": "7c8aeaf11bd42e7b70b592d2d7fe6f95",
        "title": "小均四景诗  其四",
        "author": "朱熹",
        "content": "瑞雪飞琼瑶，梅花静相倚。\n独占三春魁，深涵太极理。",
        "dynasty": "宋",
        "collection_info": null
    },
    {
        "uuid": "eb28a347a2773bdab540ec62ce97fda3",
        "title": "水濂洞",
        "author": "朱熹",
        "content": "水濂幽谷我来游，拂面飞泉最醒眸。\n一片水帘遮洞口，何人捲得上帘鈎。",
        "dynasty": "宋",
        "collection_info": null
    },
    {
        "uuid": "b0faddbf195407334341113d6c01f754",
        "title": "寄石斗文",
        "author": "朱熹",
        "content": "病枕经年卧沃洲，满庭枫叶又吟秋。\n书来如见旧人面，读了还见尘世愁。\n忧国至今遗白髮，穷经空自愧前修。\n武夷休作相思梦，我已甘心老此丘。",
        "dynasty": "宋",
        "collection_info": null
    },
    {
        "uuid": "fd342a08421d2d65e4d0f3629b68758b",
        "title": "题清虚庵来月轩",
        "author": "朱熹",
        "content": "夜吟唯觉月来迟，正忆先生独坐时。\n离绪几多无着处，不堪清气入诗脾。",
        "dynasty": "宋",
        "collection_info": null
    },
    {
        "uuid": "874ecfa2cb3fc21f33135f6b818e3f02",
        "title": "昙山题诗",
        "author": "朱熹",
        "content": "颓然见此山，一一皆天作。\n信手铭岩墙，所愿君不凿。",
        "dynasty": "宋",
        "collection_info": null
    },
    {
        "uuid": "c3ffa57e2ad87608d48c0ca90d89327a",
        "title": "题米敷文潇湘图卷",
        "author": "朱熹",
        "content": "闲云无四时，散漫此山谷。\n幸乏霖雨姿，何妨媚幽独。",
        "dynasty": "宋",
        "collection_info": null
    },
    {
        "uuid": "4681a90962b52dbfd943ac7d61424558",
        "title": "跋睢阳五老图卷",
        "author": "朱熹",
        "content": "同支派别胄遥遥，南渡衣冠尚北朝。\n千载图画文献在，两朝开济政明昭。\n公卿倡和遵皇运，嗣子传家念祖饶。\n幸得庆源流自远，匡扶人世释尘嚣。",
        "dynasty": "宋",
        "collection_info": null
    },
    {
        "uuid": "f2c6f1b9f84e641d604b57e2a3482264",
        "title": "方池",
        "author": "朱熹",
        "content": "武夷之境多神僊，我亦驻此临风轩。\n方池清夜堕碧玉，重帘白日垂洞门。\n暗泉涌地紫波动，微雨在藻金鱼翻。\n倚槛照影清见底，拄杖卓石寻无源。\n洗头玉女去不返，遗此丈八芙蓉盘。\n溪船明月泛九曲，出入紫微听潺湲。\n便欲此地觅真隠，何必商山求绮园。",
        "dynasty": "宋",
        "collection_info": null
    },
    {
        "uuid": "72f4e4358e947328bf96be38759ad0ba",
        "title": "山茶",
        "author": "朱熹",
        "content": "江南池馆厌深红，零落荒烟山雨中。\n却是北人偏爱惜，数枝和雪上屏风。",
        "dynasty": "宋",
        "collection_info": null
    },
    {
        "uuid": "a2cc173f5d3492fdb449194e41ce2cd7",
        "title": "廓然亭",
        "author": "朱熹",
        "content": "迟留访隠古祠旁，眼底樛松老更苍。\n山得吾侪应改观，坐无恶客自生凉。",
        "dynasty": "宋",
        "collection_info": null
    },
    {
        "uuid": "ab51a630a0acbbf2b474d3d483fcfb71",
        "title": "游会稽东山",
        "author": "朱熹",
        "content": "江路经由数十回，无因到此为潮催。\n尝聆文靖曾游后，欲问蔷薇几度开。\n今日掣身推案去，暂时秉烛入山来。\n高僧不问谁家客，独计云轩自把怀。",
        "dynasty": "宋",
        "collection_info": null
    },
    {
        "uuid": "58d0ba955375db91179f48dab9b98446",
        "title": "题程烨程燧兄弟双桂书院",
        "author": "朱熹",
        "content": "君家构屋积玉堆，两种天香手自栽。\n清影一帘秋澹荡，任渠艷冶斗春开。",
        "dynasty": "宋",
        "collection_info": null
    },
    {
        "uuid": "a779e33de4c8d4457a5d4f352084e513",
        "title": "丰城荣光书院",
        "author": "朱熹",
        "content": "一道荣光带碧山，天风吹雨渡云关。\n树浮空翠迷村坞，泉落飞虹泻石湾。\n赤岭豹栖朝气隠，剑潭龙起夜光寒。\n咿唔何处经年韵，多在湖东乔木间。",
        "dynasty": "宋",
        "collection_info": null
    },
    {
        "uuid": "e63bcc3a2b6700bc2ee4fb08ce83c3e9",
        "title": "隆冈书院四景诗  其一",
        "author": "朱熹",
        "content": "卜筑隆冈远市朝，个中风景总堪描。\n溪云带雨来茅屋，涧水浮花出石桥。\n绿遍莎汀牛腹饱，青归麦壠鸟声娇。\n东邻西舍浑相似，半是渔入半是樵。",
        "dynasty": "宋",
        "collection_info": null
    },
    {
        "uuid": "c9762af060573c8525ff82d3941fb8d0",
        "title": "隆冈书院四景诗  其二",
        "author": "朱熹",
        "content": "帘捲熏风半掩扉，五侯车马往来稀。\n绿杨门巷鶑鶑语，青草池塘燕燕飞。\n扫石围棋销白昼，解衣沽酒醉斜晖。\n山园莫道多寥落，梅子初黄杏子肥。",
        "dynasty": "宋",
        "collection_info": null
    },
    {
        "uuid": "6dc371c192e209486cf329bea053bf77",
        "title": "隆冈书院四景诗  其三",
        "author": "朱熹",
        "content": "水绕荒村竹绕墙，俨然风景似柴桑。\n车缫白雪丝盈轴，铚刈黄云稻满场。\n几树斜晖枫叶赤，一篱疏雨菊花黄。\n东邻画鼓西邻笛，共庆丰年乐有常。",
        "dynasty": "宋",
        "collection_info": null
    },
    {
        "uuid": "9b1304ffd526d2c3864a000c92025343",
        "title": "隆冈书院四景诗  其四",
        "author": "朱熹",
        "content": "土筑低墙草结庵，寻常爱客伴清谈。\n地炉有火汤初沸，布被无寒梦亦酣。\n风卷翠松鸣晚笛，雪飘疏竹响春蚕。\n闭门不管荣枯事，坐傍梅花读二南。",
        "dynasty": "宋",
        "collection_info": null
    },
    {
        "uuid": "d5b8279e9d847052ebea2cbfa710baba",
        "title": "德兴县叶元恺家题",
        "author": "朱熹",
        "content": "葱汤麦饭两相宜，葱暖丹田麦疗饥。\n莫道儒家风味薄，隔邻犹有未炊时。",
        "dynasty": "宋",
        "collection_info": null
    },
    {
        "uuid": "1f31ad5453b86c02fd4af8cf4762b81f",
        "title": "过飞泉岭",
        "author": "朱熹",
        "content": "梯云石磴羊肠绕，转壑飞泉碧玉斜。\n一路风烟春淡泊，数声鷄犬野人家。",
        "dynasty": "宋",
        "collection_info": null
    },
    {
        "uuid": "b6e648d121f0602c0e9980d3ef03e830",
        "title": "游灵石",
        "author": "朱熹",
        "content": "百尺楼台九迭山，个中风景脱尘寰。\n危亭势枕苍霞古，灵石香沾碧藓斑。\n佳景每因劳企仰，胜游未及费跻攀。\n何当酬却诗书债，遂我浮生半日闲。",
        "dynasty": "宋",
        "collection_info": null
    },
    {
        "uuid": "b08988393ff1ffd487f1b4ba9fb76604",
        "title": "岱山岩访陈世德光同年",
        "author": "朱熹",
        "content": "一钱一剑出新州，五柳凭谁添酒筹。\n岱壑何嫌松共老，碧波偏向桂招游。\n不为身后百年计，自是人间第一流。\n我欲门前张雀网，先将车辙到山头。",
        "dynasty": "宋",
        "collection_info": null
    },
    {
        "uuid": "5116feaa6eb3fb9057e891ac98eebff0",
        "title": "右军宅",
        "author": "朱熹",
        "content": "因山盛起浮屠舍，遗像仍留内史祠。\n笔冢近应为塔冢，墨池今已化莲池。\n书楼观在人随远，兰渚亭存世几移。\n数纸黄庭谁不重，退之犹笑博鹅时。",
        "dynasty": "宋",
        "collection_info": null
    },
    {
        "uuid": "54bb6a96d350647e52dbc0438372f5fc",
        "title": "送汪大猷归里",
        "author": "朱熹",
        "content": "濯濯才华耀禁林，翩然忽起故园心。\n九天得请恩方重，一舸东归春未深。\n照眼湖山非昨梦，及时诗酒合同襟。\n不应便作真狂客，讲殿行思听履音。",
        "dynasty": "宋",
        "collection_info": null
    },
    {
        "uuid": "7641b7077c6a3fc81cc910b44912b28e",
        "title": "汪端彦听雨轩",
        "author": "朱熹",
        "content": "诗问池堂春草梦，何如风雨对床诗。\n三熏三沐事斯语，难弟难兄此一时。\n为母静弹琴几曲，遣杯同举酒千卮。\n苏公感寓多游宦，岂不临风尚尔思。",
        "dynasty": "宋",
        "collection_info": null
    },
    {
        "uuid": "5f1a0e233adb3ec1d535f36fea801814",
        "title": "金榜山",
        "author": "朱熹",
        "content": "陈场老子读书处，金榜山前石室中。\n人去石存犹昨日，鶑啼花落几春风。\n藏修洞口云空集，舒啸岩幽草自茸。\n应喜斯文今不泯，紫阳秉笔纪前功。",
        "dynasty": "宋",
        "collection_info": null
    },
    {
        "uuid": "44dd9773df25fcb59345f631f075e049",
        "title": "南塘",
        "author": "朱熹",
        "content": "南塘旧是尚书宅，今作僧居水石清。\n半夜月明禅定后，松风犹带管弦声。",
        "dynasty": "宋",
        "collection_info": null
    },
    {
        "uuid": "74ee59c714218a6e9a095b9ef4452f23",
        "title": "咏南岩",
        "author": "朱熹",
        "content": "南岩兜率境，形胜自天成。\n崖雨楹前下，山云殿后生。\n泉堪清病目，井可濯尘缨。\n五级峰头立，何须步玉京。",
        "dynasty": "宋",
        "collection_info": null
    },
    {
        "uuid": "f30716d8f776579b79d358f0368c8ecd",
        "title": "挽王德修",
        "author": "朱熹",
        "content": "不到湖潭二十年，湖潭依旧故山川。\n聊将杯酒奠青草，风雨萧萧忆昔贤。",
        "dynasty": "宋",
        "collection_info": null
    },
    {
        "uuid": "28002eb928268659e6bff735bd8f32da",
        "title": "仙霞岭",
        "author": "朱熹",
        "content": "道出夷山乡思生，霞峰重迭面前迎。\n岭头云散丹梯耸，步到天衢眼更明。",
        "dynasty": "宋",
        "collection_info": null
    },
    {
        "uuid": "312ca0e1c60e1d9633610a3abc3a3cce",
        "title": "重过南塘吊徐一平先生",
        "author": "朱熹",
        "content": "不到南塘久，重来二十年。\n山如龟背厚，地与马鞍连。\n徐子旧书址，毛公新墓田。\n青松似相识，无语重凄然。",
        "dynasty": "宋",
        "collection_info": null
    },
    {
        "uuid": "59f2a5f4081324b681fb7c62c44a8ba2",
        "title": "访昂山支公故址",
        "author": "朱熹",
        "content": "支公肯与世相违，故结高堂在翠微。\n青菜漫随流水去，黄彪时逐暮云归。\n乔林挂月猿来啸，幽草生风鸟自飞。\n八万妙门能测度，个中独露祖师机。",
        "dynasty": "宋",
        "collection_info": null
    },
    {
        "uuid": "1ca5380350bba7037ffe170322b1a824",
        "title": "咏一滴泉",
        "author": "朱熹",
        "content": "遥望南岩百尺岗，青山迭迭树苍苍。\n题诗壁上云生石，入定岩前石作房。\n一窍有灵通地脉，半空无雨滴天浆。\n鹅湖此去无多路，肯借山间结草堂。",
        "dynasty": "宋",
        "collection_info": null
    },
    {
        "uuid": "f2a42d2fac2e3982437c09fe34c45399",
        "title": "题景范庐",
        "author": "朱熹",
        "content": "非弃清明乐隠居，特因景范面鸳湖。\n观澜兴罢春风软，濯足歌残夜月孤。\n照貌不须临玉镜，洗心常得近冰壶。\n几回鱼跃鸢飞际，识破中庸率性图。",
        "dynasty": "宋",
        "collection_info": null
    },
    {
        "uuid": "b49146cdf10a88cdd8501019ef8624b8",
        "title": "题烂柯山",
        "author": "朱熹",
        "content": "局上闲争战，人间任是非。\n空教采樵客，柯烂不知归。",
        "dynasty": "宋",
        "collection_info": null
    },
    {
        "uuid": "0ed49eae48a3125b491f5a3e391acd3a",
        "title": "书邵子尧夫游伊洛四首  其一",
        "author": "朱熹",
        "content": "六日驱车出上阳，初程便宿水云乡。\n更闻数弄神仙曲，始信壶中日月长。",
        "dynasty": "宋",
        "collection_info": null
    },
    {
        "uuid": "cf7b2b6cf59b91cda392ce157b546361",
        "title": "书邵子尧夫游伊洛四首  其二",
        "author": "朱熹",
        "content": "七日南观喷玉泉，千峰万峰遥相连。\n中间一道长如雪，飞落寒潭不记年。",
        "dynasty": "宋",
        "collection_info": null
    },
    {
        "uuid": "8d43414a8d96631b5fc6c67314d21711",
        "title": "书邵子尧夫游伊洛四首  其三",
        "author": "朱熹",
        "content": "秋日□秋禾黍边，农家富贵自丰年。\n一箪鷄黍一瓢饮，谁羡王侯食万钱。",
        "dynasty": "宋",
        "collection_info": null
    },
    {
        "uuid": "6db9c231feb717c21413ae9e1094c8bd",
        "title": "书邵子尧夫游伊洛四首  其四",
        "author": "朱熹",
        "content": "烟岚一簇峙崔嵬，到此令人心自灰。\n上有神仙不知姓，洞门闲倚白云开。",
        "dynasty": "宋",
        "collection_info": null
    },
    {
        "uuid": "b074657882db32505d9a6c07632ac202",
        "title": "访竹溪先生",
        "author": "朱熹",
        "content": "路逢个老翁，自负柴一束。\n乌巾插在腰，背手牵黄犊。\n借问何处居，指点破茅屋。\n午鷄啼短墙，麦饭方炊熟。",
        "dynasty": "宋",
        "collection_info": null
    },
    {
        "uuid": "744d0519cc41d693cae33dd78c548e36",
        "title": "训蒙绝句 天",
        "author": "朱熹",
        "content": "气体苍然故曰天，其中有理是为干。\n浑然气理流行际，万物同根此一源。",
        "dynasty": "宋",
        "collection_info": null
    },
    {
        "uuid": "08315f909f01b75619137c9accf8a038",
        "title": "训蒙绝句 鬼神",
        "author": "朱熹",
        "content": "鬼神即物以为名，屈则无形伸有形。\n一屈一伸端莫测，可窥二五运无停。",
        "dynasty": "宋",
        "collection_info": null
    },
    {
        "uuid": "0858ec3a71af5354e93288ff9869b713",
        "title": "训蒙绝句 命二首 其一",
        "author": "朱熹",
        "content": "妙合之机不暂停，自然气化与流形。\n原于妙合名为命，即此而思得性灵。",
        "dynasty": "宋",
        "collection_info": null
    },
    {
        "uuid": "f433b9e2b69aa11af61975dd78845457",
        "title": "训蒙绝句 命二首 其二",
        "author": "朱熹",
        "content": "静思二五生人物，新者如源旧者流。\n流自东之源不息，始终聚散即斯求。",
        "dynasty": "宋",
        "collection_info": null
    },
    {
        "uuid": "0bc216d8d44632b1384a3c529ec040d0",
        "title": "训蒙绝句 性",
        "author": "朱熹",
        "content": "谓之性者无他义，只是苍天命理名。\n论性固当惟论理，谈空求理又非真。",
        "dynasty": "宋",
        "collection_info": null
    },
    {
        "uuid": "76d3e02105ed9d117a81b18955696039",
        "title": "训蒙绝句 心",
        "author": "朱熹",
        "content": "性外初非更有心，只于理内别虚灵。\n虚灵妙用由斯出，故主吾身统性情。",
        "dynasty": "宋",
        "collection_info": null
    },
    {
        "uuid": "4c01281d50d1e6fbf398a180736b27d0",
        "title": "训蒙绝句 情",
        "author": "朱熹",
        "content": "谓之情者无他思，只是吾心初动机。\n又把动时分析出，人当随发察其几。",
        "dynasty": "宋",
        "collection_info": null
    },
    {
        "uuid": "be4570bac04eb5912770b95512304568",
        "title": "训蒙绝句 意",
        "author": "朱熹",
        "content": "意乃情专所主时，志之所向定于斯。\n要须总验心情意，一发而俱性在兹。",
        "dynasty": "宋",
        "collection_info": null
    },
    {
        "uuid": "c7597ce090d08ce163fe9ed7a51ac39c",
        "title": "训蒙绝句 道",
        "author": "朱熹",
        "content": "如何率性名为道，随事如由大路行。\n欲说道中条理具，又将理字别其名。",
        "dynasty": "宋",
        "collection_info": null
    },
    {
        "uuid": "8eaaba09327abd1ab18851d14f3d545d",
        "title": "训蒙绝句 中庸",
        "author": "朱熹",
        "content": "过兼不及总非中，离却平常不是庸。\n庸字莫将容易看，只斯为道用无穷。",
        "dynasty": "宋",
        "collection_info": null
    },
    {
        "uuid": "57755416eb8e37d7cd0ebea4804e1fb2",
        "title": "训蒙绝句 太极图",
        "author": "朱熹",
        "content": "性蔽其源学失真，异端投隙害弥深。\n推原气禀由无极，只此一图传圣心。",
        "dynasty": "宋",
        "collection_info": null
    },
    {
        "uuid": "81f18d665b8cc3103eb81a486c1f638d",
        "title": "训蒙绝句 先天图二首 其一",
        "author": "朱熹",
        "content": "不待安排自整齐，只缘太极本如斯。\n试将万事依图看，先后乘除可理推。",
        "dynasty": "宋",
        "collection_info": null
    },
    {
        "uuid": "f2a01f35c94d4dfd8ca8eba7c37dd4e9",
        "title": "训蒙绝句 先天图二首 其二",
        "author": "朱熹",
        "content": "干坤復姤互推移，动静之间起至微。\n终日敛襟看不足，其中圆处是真机。",
        "dynasty": "宋",
        "collection_info": null
    },
    {
        "uuid": "13ab1a82e52d3bb4dee38112af8bc7bb",
        "title": "训蒙绝句 学",
        "author": "朱熹",
        "content": "轲死如何道乏人，缘知学字不分明。\n先除功利虚无习，尽把圣言身上行。",
        "dynasty": "宋",
        "collection_info": null
    },
    {
        "uuid": "e8140711564498b0a4b8221ada953e48",
        "title": "训蒙绝句 体用",
        "author": "朱熹",
        "content": "体用如何是一源，用犹枝叶体犹根。\n当于发处原其本，体立于斯用乃存。",
        "dynasty": "宋",
        "collection_info": null
    },
    {
        "uuid": "a2686a879fb40a1b075ab4d297dcba2d",
        "title": "训蒙绝句 西铭",
        "author": "朱熹",
        "content": "人因形异种私根，不道其初同一源。\n直自源头明说下，尽将父母属干坤。",
        "dynasty": "宋",
        "collection_info": null
    },
    {
        "uuid": "12fe73b7e726d5cfb0ab9c1a952b798d",
        "title": "训蒙绝句 仁二首 其一",
        "author": "朱熹",
        "content": "心无私滓与天同，物我干坤一本中。\n随分而施无不爱，方知仁体合言公。",
        "dynasty": "宋",
        "collection_info": null
    },
    {
        "uuid": "82ac335e8a1c004c5e2f60fe111373f7",
        "title": "训蒙绝句 仁二首 其二",
        "author": "朱熹",
        "content": "义兼礼智由仁出，接物当先主在仁。\n方由四端随用发，譬之四序始于春。",
        "dynasty": "宋",
        "collection_info": null
    },
    {
        "uuid": "bda20781bcea6fa419b817f09eb116d6",
        "title": "训蒙绝句 居敬二首 其一",
        "author": "朱熹",
        "content": "大哉程子明居敬，千圣同符入德门。\n试把功夫横竖看，总来不出欲斯存。",
        "dynasty": "宋",
        "collection_info": null
    },
    {
        "uuid": "e84f86a3cca8ae53649355e900b0bd29",
        "title": "训蒙绝句 居敬二首 其二",
        "author": "朱熹",
        "content": "但得心存斯是敬，莫于存外更加功。\n殷勤夫子明斯意，约礼之时已在中。",
        "dynasty": "宋",
        "collection_info": null
    },
    {
        "uuid": "f0f98edb8a20ed9c94c2bfd0f087534a",
        "title": "训蒙绝句 静二首 其一",
        "author": "朱熹",
        "content": "心惟动与静相乘，当静之时乃动源。\n所以功夫先要静，动而无静体难全。",
        "dynasty": "宋",
        "collection_info": null
    },
    {
        "uuid": "f5cace3f514fedc6302d35d1d3101977",
        "title": "训蒙绝句 静二首 其二",
        "author": "朱熹",
        "content": "莫专靠静偏于静，须是深加格物功。\n事到理明随理去，动常有静在其中。",
        "dynasty": "宋",
        "collection_info": null
    },
    {
        "uuid": "67b45c6f7db92fb684dec5974f0de90e",
        "title": "训蒙绝句 致知",
        "author": "朱熹",
        "content": "此心原自有知存，气蔽其明物又昏。\n渐渐剔开昏与蔽，一时俱透理穷源。",
        "dynasty": "宋",
        "collection_info": null
    },
    {
        "uuid": "e515d2633629f52ca8f52270967769e9",
        "title": "训蒙绝句 克己二首 其一",
        "author": "朱熹",
        "content": "本体原来只是公，自将私意混其中。\n虽颜造圣无他事，惟在能加克己功。",
        "dynasty": "宋",
        "collection_info": null
    },
    {
        "uuid": "c14075198e4b6ebc3ea74a7d850f93bd",
        "title": "训蒙绝句 克己二首 其二",
        "author": "朱熹",
        "content": "莫道公私未判然，自忧一日用功难。\n便随明处猛分摆，志在希颜即是颜。",
        "dynasty": "宋",
        "collection_info": null
    },
    {
        "uuid": "5f25133b0d958f8772f6dc4ac601d5ee",
        "title": "训蒙绝句 戒谨恐惧",
        "author": "朱熹",
        "content": "防慾当施御寇功，及于未至立崇墉。\n常求四者无他法，依旧同归主敬中。",
        "dynasty": "宋",
        "collection_info": null
    },
    {
        "uuid": "89f53401d07173c3b14d627b9076d735",
        "title": "训蒙绝句 求放心",
        "author": "朱熹",
        "content": "不察予心重似鷄，更兼放处只缘私。\n纔知用理维持际，不待追求便在兹。",
        "dynasty": "宋",
        "collection_info": null
    },
    {
        "uuid": "003f72553df4d665af4726df89ae0e5a",
        "title": "训蒙绝句 下学上达",
        "author": "朱熹",
        "content": "学在事时斯是理，盍于事上每寻思。\n但令下学功夫到，上达之机便自知。",
        "dynasty": "宋",
        "collection_info": null
    },
    {
        "uuid": "d846be3fd03861b727e406d59bdb7ecd",
        "title": "训蒙绝句 夜气",
        "author": "朱熹",
        "content": "理则无形气是乘，气随夜息理斯存。\n息时无感犹当验，昼不能清夜亦昏。",
        "dynasty": "宋",
        "collection_info": null
    },
    {
        "uuid": "284a136ce3b30e5ed9712949a9489d9c",
        "title": "训蒙绝句 体认",
        "author": "朱熹",
        "content": "虽云道本无形象，形象原因体认生。\n试验操存功熟后，隠然常觉在中明。",
        "dynasty": "宋",
        "collection_info": null
    },
    {
        "uuid": "e15cbe91ed073b378c73731ca15961b2",
        "title": "训蒙绝句 唤醒",
        "author": "朱熹",
        "content": "为学常思唤此心，唤之能熟物难昏。\n纔昏自觉中如失，猛省猛求明则存。",
        "dynasty": "宋",
        "collection_info": null
    },
    {
        "uuid": "2893b62373d2c9bee477c1f5848c4156",
        "title": "训蒙绝句 为人",
        "author": "朱熹",
        "content": "辛勤尽作求闻计，沽得过情声誉来。\n自外而观为可喜，此心已失实堪哀。",
        "dynasty": "宋",
        "collection_info": null
    },
    {
        "uuid": "ce622690211b944f15478d6f34f4fc43",
        "title": "训蒙绝句 三省二首 其一",
        "author": "朱熹",
        "content": "曾子尚忧三者失，自言日致省身功。\n如何后学不深察，便欲传心一惟中。",
        "dynasty": "宋",
        "collection_info": null
    },
    {
        "uuid": "51f5f0a2163ab62f558f95d792c18809",
        "title": "训蒙绝句 三省二首 其二",
        "author": "朱熹",
        "content": "用功事上实根源，三省真传入道门。\n理即是心随事显，事能尽理始心存。",
        "dynasty": "宋",
        "collection_info": null
    },
    {
        "uuid": "a05c0ac03f8e42292a2f53f856561752",
        "title": "训蒙绝句 十五志学",
        "author": "朱熹",
        "content": "工夫一进十年期，断自圣言当致思。\n岂不欲人跻圣速，只缘科级盖如斯。",
        "dynasty": "宋",
        "collection_info": null
    },
    {
        "uuid": "3b287d03f5f3a39c8eac0f2dbdfec9e2",
        "title": "训蒙绝句 小学",
        "author": "朱熹",
        "content": "洒扫庭堂职是供，步趋唯诺饰仪容。\n是中有理今休问，敬谨端详体立功。",
        "dynasty": "宋",
        "collection_info": null
    },
    {
        "uuid": "8d5135b76efeef403eb2527f9a108d66",
        "title": "训蒙绝句 存心",
        "author": "朱熹",
        "content": "功夫但欲存心尔，底事存心条绪多。\n直使圣贤更剖析，只缘私意费消磨。",
        "dynasty": "宋",
        "collection_info": null
    },
    {
        "uuid": "88af6966a7532e9bb8eb622053f875b6",
        "title": "训蒙绝句 养性",
        "author": "朱熹",
        "content": "性初不假增加力，养字原非别用功。\n只要关防并省察，莫要私意害其中。",
        "dynasty": "宋",
        "collection_info": null
    },
    {
        "uuid": "4a3b379e204d965fc0df46cba270a03e",
        "title": "训蒙绝句 心之官则思",
        "author": "朱熹",
        "content": "一身胡属此心微，只为能思择所为。\n底事虚灵成暗塞，独于物欲用其思。",
        "dynasty": "宋",
        "collection_info": null
    },
    {
        "uuid": "d63112ae65a2c95a0b210809f3f119bc",
        "title": "训蒙绝句 莫知其乡二首 其一",
        "author": "朱熹",
        "content": "此心活动元无定，或出他乡入此乡。\n猛省不知谁是主，只因操舍有存亡。",
        "dynasty": "宋",
        "collection_info": null
    },
    {
        "uuid": "cd6360185a65dba2b48f5cbe1e7267af",
        "title": "训蒙绝句 莫知其乡二首 其二",
        "author": "朱熹",
        "content": "存以公兮亡以私，存亡倏忽动时机。\n莫教事过方纔省，辨析须严念虑微。",
        "dynasty": "宋",
        "collection_info": null
    },
    {
        "uuid": "c05a8031d0a1d812e7f26e8040b31a4e",
        "title": "训蒙绝句 人心道心三首 其一",
        "author": "朱熹",
        "content": "自从载籍流传后，此是论心第一条。\n剖析精明为训切，如何心学尚寥寥。",
        "dynasty": "宋",
        "collection_info": null
    },
    {
        "uuid": "85525edbbf33a89478e1c3741ebc3978",
        "title": "训蒙绝句 人心道心三首 其二",
        "author": "朱熹",
        "content": "因形与理别言心，其实随形有理存。\n纔与理违形独用，便为物欲理皆昏。",
        "dynasty": "宋",
        "collection_info": null
    },
    {
        "uuid": "fcf158695785da438d7a99accae68845",
        "title": "训蒙绝句 人心道心三首 其三",
        "author": "朱熹",
        "content": "莫道惟危便为恶，只缘众欲起于形。\n常须急把理来救，亦要少从危处行。",
        "dynasty": "宋",
        "collection_info": null
    },
    {
        "uuid": "d9a349e76421519e375d0f3a4af1bf01",
        "title": "训蒙绝句 知天命",
        "author": "朱熹",
        "content": "假借立言虽似是，知非我出枉劳功。\n苟从立志循而得，方信真知味不同。",
        "dynasty": "宋",
        "collection_info": null
    },
    {
        "uuid": "264d4d29bbd1bb0ae98151b5ff9d8b36",
        "title": "训蒙绝句 古者以利为本",
        "author": "朱熹",
        "content": "论性无非日用间，何须虚诞与深艰。\n昭昭万事皆其理，只是功夫欲顺难。",
        "dynasty": "宋",
        "collection_info": null
    },
    {
        "uuid": "b64a5c906f10187e082cbfd0458b73b4",
        "title": "训蒙绝句 参前倚衡",
        "author": "朱熹",
        "content": "理随心见不曾离，苟有斯心便在兹。\n果似有形君信否，用心熟后自能知。",
        "dynasty": "宋",
        "collection_info": null
    },
    {
        "uuid": "640efcb96f17f6d1068e42c7bf252dc5",
        "title": "训蒙绝句 汶上",
        "author": "朱熹",
        "content": "仕非其地宁无仕，此事还他德行人。\n彼以势邀吾自逝，丈夫无欲气常伸。",
        "dynasty": "宋",
        "collection_info": null
    },
    {
        "uuid": "ff5957c8f73e748728cf59d4a5c42b3d",
        "title": "训蒙绝句 山径之蹊",
        "author": "朱熹",
        "content": "苟能用力可充微，一息昏忘功便亏。\n老矣方知深自警，几番茅塞径之蹊。",
        "dynasty": "宋",
        "collection_info": null
    },
    {
        "uuid": "6872469d6b95f259e63d94a103563b28",
        "title": "训蒙绝句 不能使人巧",
        "author": "朱熹",
        "content": "学求入处须师授，此外难为尽靠师。\n但向行时无息处，进前曲折自能知。",
        "dynasty": "宋",
        "collection_info": null
    },
    {
        "uuid": "4a5b5ebb7b36aae709ab6a83d249776d",
        "title": "训蒙绝句 观澜",
        "author": "朱熹",
        "content": "眇然方寸神明舍，天下经纶具此中。\n每向狂澜观不足，正如有本出无穷。",
        "dynasty": "宋",
        "collection_info": null
    },
    {
        "uuid": "396631e8266b41395e364ce2d73b48af",
        "title": "训蒙绝句 良知",
        "author": "朱熹",
        "content": "孩提自幼良知发，此日心蒙尚未开。\n既壮蒙开趋物欲，良心反丧亦哀哉。",
        "dynasty": "宋",
        "collection_info": null
    },
    {
        "uuid": "f23ef3292f4401219d6b3122167d477c",
        "title": "训蒙绝句 动心忍性二首 其一",
        "author": "朱熹",
        "content": "不当拂处常逢拂，不合空时亦至空。\n处顺不如常处逆，动心忍性始成功。",
        "dynasty": "宋",
        "collection_info": null
    },
    {
        "uuid": "9dfc9c59c44d46bfb4010711ad9cac41",
        "title": "训蒙绝句 动心忍性二首 其二",
        "author": "朱熹",
        "content": "困穷拂动虽天意，如舜何须增不能。\n上智虽明事之理，也须亲到事中行。",
        "dynasty": "宋",
        "collection_info": null
    },
    {
        "uuid": "cbb20c17ba0fc50b52ee9e967806308c",
        "title": "训蒙绝句 刍养悦口",
        "author": "朱熹",
        "content": "食中有味知斯悦，知是能加咀嚼功。\n行处心安思处得，余甘常溢齿牙中。",
        "dynasty": "宋",
        "collection_info": null
    },
    {
        "uuid": "8a2514c1be41a50f00167eacb9466546",
        "title": "训蒙绝句 先难",
        "author": "朱熹",
        "content": "为学须教效自形，但专一意使功深。\n哀哉狭隘频求效，仰止仁人后获心。",
        "dynasty": "宋",
        "collection_info": null
    },
    {
        "uuid": "5e2aa1aa516a7da4ae45a7725dc22cbc",
        "title": "训蒙绝句 谨独",
        "author": "朱熹",
        "content": "为学无功由间断，其如间断费关防。\n方知谨独功诚切，多是此时心易忘。",
        "dynasty": "宋",
        "collection_info": null
    },
    {
        "uuid": "72575082dba806d214fc404682e9c6bd",
        "title": "训蒙绝句 鸢飞鱼跃二首 其一",
        "author": "朱熹",
        "content": "此理充盈宇宙间，下穷鱼跃上飞鸢。\n飞斯在上跃斯下，神化孰尸本自然。",
        "dynasty": "宋",
        "collection_info": null
    },
    {
        "uuid": "3eb339101ac4b399ec90e0d517366bc4",
        "title": "训蒙绝句 鸢飞鱼跃二首 其二",
        "author": "朱熹",
        "content": "神化孰尸本自然，盍将此意反而观。\n试将事上深加察，纔着些私便不安。",
        "dynasty": "宋",
        "collection_info": null
    },
    {
        "uuid": "842e3f06d2ffa113f6923516200d6ced",
        "title": "训蒙绝句 勿忘勿助长",
        "author": "朱熹",
        "content": "忘则无功助则私，不忘不助正斯时。\n是中体段须当察，便是鸢飞鱼跃机。",
        "dynasty": "宋",
        "collection_info": null
    },
    {
        "uuid": "0c0505540cba155c440b654ef93200e8",
        "title": "训蒙绝句 乐在其中",
        "author": "朱熹",
        "content": "夫子亦将贫对乐，只因人苦处贫难。\n苟非天理能攘敌，只向私心重处安。",
        "dynasty": "宋",
        "collection_info": null
    },
    {
        "uuid": "20392ac4d58e632d883966f2c4272426",
        "title": "训蒙绝句 不改其乐",
        "author": "朱熹",
        "content": "己私既克本心存，到处逢原与理行。\n不待有心求乐道，此心之乐自然生。",
        "dynasty": "宋",
        "collection_info": null
    },
    {
        "uuid": "b5cf74f5cec3dc3557a09bf8ff561cd3",
        "title": "训蒙绝句 逝者如斯二首 其一",
        "author": "朱熹",
        "content": "如何物却能形道，只为皆存理一端。\n偶感斯川存动理，故言逝者可同观。",
        "dynasty": "宋",
        "collection_info": null
    },
    {
        "uuid": "7d909dcdab1b9ac278c1d1446d6d1bab",
        "title": "训蒙绝句 逝者如斯二首 其二",
        "author": "朱熹",
        "content": "岷源万古只如斯，东注曾无间断时。\n后学不因川上嘆，安行体用亦难窥。",
        "dynasty": "宋",
        "collection_info": null
    },
    {
        "uuid": "6b3a0a4348f3d9878283e5096c098507",
        "title": "训蒙绝句 牛山",
        "author": "朱熹",
        "content": "此心此理自天根，不待栽培触处生。\n只要关防人欲伐，更须着意察滋萌。",
        "dynasty": "宋",
        "collection_info": null
    },
    {
        "uuid": "a6fe13d5651e7edf53e0aeae13016aea",
        "title": "训蒙绝句 任重",
        "author": "朱熹",
        "content": "气无强弱志为先，努力便行休放肩。\n捱得一番难境界，便添脊骨一番坚。",
        "dynasty": "宋",
        "collection_info": null
    },
    {
        "uuid": "44cc2c6848e819009b55b5150bdacbb6",
        "title": "训蒙绝句 万物皆备于我",
        "author": "朱熹",
        "content": "万物当须以理观，不离太极是其源。\n故须万类皆我具，只为中心太极存。",
        "dynasty": "宋",
        "collection_info": null
    },
    {
        "uuid": "df68e8b96219badc60dc39c22174ce10",
        "title": "训蒙绝句 难言",
        "author": "朱熹",
        "content": "难言非谓不容言，谓状其中体段难。\n须是养成天地塞，却将正直反而观。",
        "dynasty": "宋",
        "collection_info": null
    },
    {
        "uuid": "fcbd7186cbe5e3399b104f6938b34b04",
        "title": "训蒙绝句 四十五十无闻",
        "author": "朱熹",
        "content": "圣人接物本于仁，罕以深言拒绝人。\n不足畏辞严且截，急将此意省吾身。",
        "dynasty": "宋",
        "collection_info": null
    },
    {
        "uuid": "fa7b43fa3d55c9995a5225f5b2d148e3",
        "title": "训蒙绝句 九思",
        "author": "朱熹",
        "content": "人之进学在于思，思则能知是与非。\n但得用心纯熟后，自然发处有思随。",
        "dynasty": "宋",
        "collection_info": null
    }
]