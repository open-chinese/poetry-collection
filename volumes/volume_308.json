[
    {
        "uuid": "2a6ba9bb37c7bba0da930632ed1e76a2",
        "title": "依韵和王微之学士",
        "author": "陆佃",
        "content": "坐筹国事尚才堪，屈指同年祇二三。\n平昔醉乡营别业，如今仙籍换头衔。\n光阴老去犹能惜，世事閒来不更谈。\n闻说进书归秘阁，绝胜流落在山岩。",
        "dynasty": "宋",
        "collection_info": null
    },
    {
        "uuid": "f66c21222239bd191bfccf86224bb755",
        "title": "尔雅新义成查许国以诗见惠依韵答之二首  其一",
        "author": "陆佃",
        "content": "背未成鲐齿未鲵，暂时来放五云低。\n初从荆国犹年少，久侍神皇见日跻。\n近正铅黄新眼目，指南尘土旧轮蹄。\n爱君文采真难敌，他日横空是紫霓。",
        "dynasty": "宋",
        "collection_info": null
    },
    {
        "uuid": "47a7abf1a2835889965c6412be968a5e",
        "title": "尔雅新义成查许国以诗见惠依韵答之二首  其二",
        "author": "陆佃",
        "content": "探尽骊龙凿尽鲵，明珠未出价犹低。\n晋人已觉蟛蜞误，汉客仍从豹鼠跻。\n到底错薪须刈楚，从来得兔要忘蹄。\n他时若缀三经后，五色云中有紫霓。",
        "dynasty": "宋",
        "collection_info": null
    },
    {
        "uuid": "0c88d04495c6c302e8a03f5b47353b84",
        "title": "戏和郑通叔仲春晨起",
        "author": "陆佃",
        "content": "春来燕姹復鶑娇，不饮喉咽顿觉焦。\n桃被脸深将露洗，柳绿腰细得风饶。\n船中载酒犹嫌少，席上看花每恨遥。\n可惜襄王今老矣，不堪云雨梦朝朝。",
        "dynasty": "宋",
        "collection_info": null
    },
    {
        "uuid": "0683242c64be1447f2c043a7089bd3f5",
        "title": "送文太师再致政归西都二首  其一",
        "author": "陆佃",
        "content": "太师天赋与人殊，除却汾阳尽不如。\n万乘有时前膝席，百官随处避肩舆。\n鉅公多出陶镕后，重事仍归议论余。\n闻说挂冠恩宠厚，恨无官职可教除。",
        "dynasty": "宋",
        "collection_info": null
    },
    {
        "uuid": "b4d3b5e59bed5bc001ef6b6933855f00",
        "title": "送文太师再致政归西都二首  其二",
        "author": "陆佃",
        "content": "乞身章疏竟难移，双镇辞来亦重违。\n绝域共惊吾父在，别都今喜我公归。\n渭川士宦相先后，辽海人民半是非。\n谁念昔曾陪祖帐，同时宾客坐中稀。",
        "dynasty": "宋",
        "collection_info": null
    },
    {
        "uuid": "0995fc95515df8030902b2fc95b160a1",
        "title": "依韵和呈刘贡父舍人三首  其一",
        "author": "陆佃",
        "content": "鹓鹭朝来又集西，联镳初卸锦障泥。\n夺袍况有诗先捷，倒玉何妨酒屡携。\n诏下竞看花作判，赋成曾借柳为题。\n衣冠异日传图画，惟有三家盛事齐。",
        "dynasty": "宋",
        "collection_info": null
    },
    {
        "uuid": "939e2694cd4580b0ef107078e21351e3",
        "title": "依韵和呈刘贡父舍人三首  其二",
        "author": "陆佃",
        "content": "酒半诗成日转西，骊珠纔抵一丸泥。\n未饶白雪无人和，不忿东山有妓携。\n班缀定应连玉笋，姓名还得梦金题。\n飞腾便见新官上，传语花开慎莫齐。",
        "dynasty": "宋",
        "collection_info": null
    },
    {
        "uuid": "0217b5088b2f64d9999993152aa7441e",
        "title": "依韵和呈刘贡父舍人三首  其三",
        "author": "陆佃",
        "content": "三家成佛本来西，共坐莲胎出淤泥。\n归侍玉除还似约，去腰金印定如携。\n慇懃鸟劝花前醉，邂逅人逢叶上题。\n纵有凤毛传序远，未应能似雁行齐。",
        "dynasty": "宋",
        "collection_info": null
    },
    {
        "uuid": "580934b663f34d36ed554af004fc5ca1",
        "title": "用前韵呈苏子容尚书",
        "author": "陆佃",
        "content": "颦里从来敢效西，龙门登日尚云泥。\n紫垣正掌丝纶美，绛帐初将杖屦携。\n红锦未酬青玉案，黄金应护碧纱题。\n正堂若许曹参避，愿更虚心问相齐。",
        "dynasty": "宋",
        "collection_info": null
    },
    {
        "uuid": "a97fd9025dfbd545a01e25e6a7caeb9e",
        "title": "依韵和顿起郎中琼林苑奉迎神主追怀同年兼呈座主苏丞相",
        "author": "陆佃",
        "content": "清风明月本閒人，凤阙初来一幅巾。\n淡墨姓名才烜赫，横金班缀偶叨尘。\n鼎湖龙去池台古，辽海人归冢墓新。\n惟有苏家老仙树，能将五百岁为春。",
        "dynasty": "宋",
        "collection_info": null
    },
    {
        "uuid": "8581d07fc4aedc68561af206c0d90864",
        "title": "送杨损赴黄陂主簿",
        "author": "陆佃",
        "content": "诗酒相从祇岁余，云楼凤阁在空虚。\n骊龙光燄随尊俎，鸾凤精神入簿书。\n内翰风流知有后，状元门阀是当初。\n恨无一物堪持赠，梅未全开柳尚疏。",
        "dynasty": "宋",
        "collection_info": null
    },
    {
        "uuid": "952047ccc28df4b2718106e61ca0c4bc",
        "title": "送虞太熙学士知太平州",
        "author": "陆佃",
        "content": "黄尘初出国门东，杨柳青青画隼红。\n占得度关云色异，想知登望月明同。\n曾传嚼蜡风情外，更悟烹鲜政事中。\n闻说太平迎候远，安排骑竹有儿童。",
        "dynasty": "宋",
        "collection_info": null
    },
    {
        "uuid": "ed7182e3242081eb08d7120550be5158",
        "title": "送致政邢定国通判",
        "author": "陆佃",
        "content": "七十平头便拂衣，舞雩风月有光辉。\n寻常薄饭犹能足，多少高官未肯归。\n鸥鸟等閒还自乐，杜鹃容易重相违。\n想知辽鹤归来早，城郭人民未尽非。",
        "dynasty": "宋",
        "collection_info": null
    },
    {
        "uuid": "ed5b3e35332142df394487a7ef46c8eb",
        "title": "圆石",
        "author": "陆佃",
        "content": "苍仞千寻画不如，信知韫玉胜怀珠。\n一卷会使民瞻峻，三品何妨主眷殊。\n看日谬烦鞭气力，补天真待炼工夫。\n寄声欲取黄金印，雨后还曾堕鹊无。",
        "dynasty": "宋",
        "collection_info": null
    },
    {
        "uuid": "4f747ef31e681d3f6cd8f7b74b6f5aea",
        "title": "送张颉待制帅瀛州",
        "author": "陆佃",
        "content": "食货方艰不忍笼，长才宜有济时功。\n阁当龙马图书后，钱入红牙算子中。\n音信定应随朔雁，梦魂多拟託南风。\n如何更讲黄河策，定取横流副两宫。",
        "dynasty": "宋",
        "collection_info": null
    },
    {
        "uuid": "1ab553fed7e3a7fe286c791983b0c1cd",
        "title": "送许遵少卿知润州",
        "author": "陆佃",
        "content": "丹阳太守旧名卿，骑竹儿童夹道迎。\n醉尹笙歌甘酒病，谪仙风月苦诗情。\n江湖天气农桑早，水竹人家枕簟清。\n白首爱君心未已，梦魂犹遶凤凰城。",
        "dynasty": "宋",
        "collection_info": null
    },
    {
        "uuid": "63c16667b7f0d8d89d8fc216363f350e",
        "title": "题海岳楼赠米元章",
        "author": "陆佃",
        "content": "千级仙梯第一层，阑干常为水云凭。\n起为霖雨从肤寸，活得鱼龙用斗升。\n鹏有程途知可到，鳌非番次信难胜。\n即今姓米仙人住，云母中间一片冰。",
        "dynasty": "宋",
        "collection_info": null
    },
    {
        "uuid": "de823de8f2bb2e6d3c60002521ab950c",
        "title": "依韵和青州程给事见寄",
        "author": "陆佃",
        "content": "出守东州异故园，临岐花鸟共无言。\n度关有客占云气，夐野何人肖梦魂。\n兰辟白蟫书殿秘，茅分青土社壝尊。\n相望几直蓬莱宿，灯影寒笼月满轩。",
        "dynasty": "宋",
        "collection_info": null
    },
    {
        "uuid": "92943cebd832cd2170c9124fc96def97",
        "title": "送王柄教授",
        "author": "陆佃",
        "content": "场屋论才昔议魁，教庠官冷尚低徊。\n灵龟缩甲专藏六，老雉斜冠怯应媒。\n半醉珠玑随咳唾，一方桃李待栽培。\n塞垣错莫风沙晚，南北相望首重回。",
        "dynasty": "宋",
        "collection_info": null
    },
    {
        "uuid": "9660d6815d530c7de8e2a812c72c5466",
        "title": "和岩老",
        "author": "陆佃",
        "content": "遭遇何人更得如，同时几许待公车。\n官清自可看奇字，俸薄犹能写异书。\n千里水云藏旧隠，一番雷雨报新除。\n自怜霄汉华涂稳，鸿雁横飞序尚疏。",
        "dynasty": "宋",
        "collection_info": null
    },
    {
        "uuid": "c11f566530499357898c8481b18ecc59",
        "title": "依韵和查应辰朝散雪二首  其一",
        "author": "陆佃",
        "content": "三阳新已换三阴，润泽才踰一寸深。\n无地得施调国手，惟天知有爱民心。\n霜毛一半浑如雪，玉貌诸余少似今。\n且向尊前尽情醉，不须辛苦问为霖。",
        "dynasty": "宋",
        "collection_info": null
    },
    {
        "uuid": "6ea0218b1cb4ef0f7b3e92022f51ae0b",
        "title": "依韵和查应辰朝散雪二首  其二",
        "author": "陆佃",
        "content": "抱瓮何人似汉阴，一番膏润及根深。\n稍苏南亩耕耘力，甫逼东君造化心。\n堪画不应须到晚，可收除是趁如今。\n宝陀若更施余力，岂独坊名揭望霖。",
        "dynasty": "宋",
        "collection_info": null
    },
    {
        "uuid": "cf08f0f44195361c66aa6dac2ef368d2",
        "title": "依韵和蒋津雪中见寄",
        "author": "陆佃",
        "content": "蓬莱宫阙锁崔嵬，书史频看祇乱堆。\n华盖稍瞻天北极，紫云曾识道东来。\n功名方与英豪共，怀抱仍逢故旧开。\n造物为君如有意，一番风雪洗浮埃。",
        "dynasty": "宋",
        "collection_info": null
    },
    {
        "uuid": "c82456db85ffc7a313599558225543b9",
        "title": "答张朝奉二首  其一",
        "author": "陆佃",
        "content": "太公年甲伯夷清，早早休官乐盛明。\n西子横陈花一径，北窗高卧稻千城。\n喜闻客去如多病，老见春归似薄情。\n曾向先师得门户，不知何日炼丹成。",
        "dynasty": "宋",
        "collection_info": null
    },
    {
        "uuid": "175660f0ff1a0dd153374531c12cf35b",
        "title": "答张朝奉二首  其二",
        "author": "陆佃",
        "content": "一番相见一番清，坐久精神转更明。\n诗裏欲投亡命社，酒边甘在受降城。\n此身到处堪乘兴，万事由来枉用情。\n试问仙翁多少寿，定应三度见桃成。",
        "dynasty": "宋",
        "collection_info": null
    },
    {
        "uuid": "6a01ffd5e5962fd4fdfed018d27547b4",
        "title": "依韵和罗畸学录",
        "author": "陆佃",
        "content": "一番惊雷一番风，巨鱼看得化为龙。\n销残白日书千卷，付与浮云禄万钟。\n珠玉贯穿成把握，星辰罗络在心胸。\n怪来佳句清人骨，正值溪寒雪满峰。",
        "dynasty": "宋",
        "collection_info": null
    },
    {
        "uuid": "b41d4a82b98413b7c7a8a9173f3f410e",
        "title": "呈周承议兼简通判签判二首  其一",
        "author": "陆佃",
        "content": "政事相传旧有经，为州前后半台星。\n岁教诸县无公事，雨使佳人上使厅。\n太守未甘双鬓白，西湖惟欠远山青。\n经过况有风骚将，乞取篇章作画屏。",
        "dynasty": "宋",
        "collection_info": null
    },
    {
        "uuid": "7ae7153d1b75a06633a226bac89d353c",
        "title": "呈周承议兼简通判签判二首  其二",
        "author": "陆佃",
        "content": "下车明日燕西湖，醉倚高花不用扶。\n鸥鸟便应知我意，海棠今復恨公无。\n佳人舞罢头缠锦，座客诗成咳有珠。\n圣主若容长守此，不妨生就白髭鬚。",
        "dynasty": "宋",
        "collection_info": null
    },
    {
        "uuid": "f9aee6d96f666705e61eb268a383426b",
        "title": "呈幕府诸公",
        "author": "陆佃",
        "content": "十年骑马困京尘，乞得州来颍水滨。\n苔藓满庭无字押，莲花全幕是诗人。\n楼台雪后如闻雨，歌舞尊前祇看春。\n半刺会须拌共醉，银条方共德争醇。",
        "dynasty": "宋",
        "collection_info": null
    },
    {
        "uuid": "764494130f1950ca80d2c06cdc6536e4",
        "title": "宴西湖用前韵呈诸公",
        "author": "陆佃",
        "content": "十顷湖光辟尽尘，女郎台榭占沙滨。\n杜鹃言语瞋为客，杨柳腰肢瘦似人。\n便拟曲留今夜月，已知虚度去年春。\n凭君为伴花前醉，况復香醪特地醇。",
        "dynasty": "宋",
        "collection_info": null
    },
    {
        "uuid": "0a21ceddf022e0a57acfe19e92b0b2a1",
        "title": "依韵和再开芍药十六首  其一",
        "author": "陆佃",
        "content": "同时几许已成空，回首荣枯是梦中。\n自昔一般称国艷，而今两度嫁春风。\n谁人与刻三年叶，何事惟开十日红。\n试倚玉梯丹汉外，为渠方便问元功。",
        "dynasty": "宋",
        "collection_info": null
    },
    {
        "uuid": "d09ec620225d63c03887806ac22a8dc6",
        "title": "依韵和再开芍药十六首  其二",
        "author": "陆佃",
        "content": "百花羞缩敢争先，雨露仍随爱惜偏。\n青帝拟教春一见，素娥留待月重圆。\n相逢可惜非三月，自叹无因更少年。\n终日倚阑看不足，直须风雨送归天。",
        "dynasty": "宋",
        "collection_info": null
    },
    {
        "uuid": "f85c9e3c83c48fd23d699e9db37546ac",
        "title": "依韵和再开芍药十六首  其三",
        "author": "陆佃",
        "content": "前来楼子妙凌空，若比今生是下中。\n曾与阿衡调鼎铉，拟教周昉画屏风。\n再生桧老无多绿，四季花凡一饷红。\n认得洛阳人未识，信知天地有奇功。",
        "dynasty": "宋",
        "collection_info": null
    },
    {
        "uuid": "cb70f65a4e62f59242c1b0713c94d901",
        "title": "依韵和再开芍药十六首  其四",
        "author": "陆佃",
        "content": "祇受姚黄一着先，儿家元在郡西偏。\n解残珠佩迎新见，寻得金镮依旧圆。\n一过馨香犹半日，再来期约本明年。\n向人自有凌云意，不羡城南尺五天。",
        "dynasty": "宋",
        "collection_info": null
    },
    {
        "uuid": "1af38c529381a24349557e47888aaba3",
        "title": "依韵和再开芍药十六首  其五",
        "author": "陆佃",
        "content": "市井初传为一空，直疑伊洛谩当中。\n别承仙掌非时露，剩占熏弦几日风。\n自愧霜髭难更黑，谁怜粉面不长红。\n岂惟画史愁传貌，兼使诗人费尽功。",
        "dynasty": "宋",
        "collection_info": null
    },
    {
        "uuid": "ed7fc58c2cdb9cc593a45581db789924",
        "title": "依韵和再开芍药十六首  其六",
        "author": "陆佃",
        "content": "一番风信作花先，未必春工会党偏。\n玉杵买来容再睹，金钗分与却重圆。\n几回众裏知谁似，一堕人间有几年。\n我是玉皇香案吏，可能相与便朝天。",
        "dynasty": "宋",
        "collection_info": null
    },
    {
        "uuid": "58f37f7505af01c4b2e3beee6ccd89b8",
        "title": "依韵和再开芍药十六首  其七",
        "author": "陆佃",
        "content": "十方生灭尽虚空，往往看花似醉中。\n再见倾城弥爱日，一闻绝代竞趋风。\n不知世逐仙棋换，未免身归爝火红。\n自断此生真梦幻，直须成佛是殊功。",
        "dynasty": "宋",
        "collection_info": null
    },
    {
        "uuid": "12cdd1572be5d7fdf9984e95434fcc1c",
        "title": "依韵和再开芍药十六首  其八",
        "author": "陆佃",
        "content": "牡丹犹自欲推先，传语诸花莫恨偏。\n泪眼始看金谷坠，指环寻伴玉箫圆。\n此身那復思前事，半面犹应记往年。\n毕竟得归归甚处，玉楼深在九重天。",
        "dynasty": "宋",
        "collection_info": null
    },
    {
        "uuid": "fbecc243660eaf9ff05cf01fe8aa004c",
        "title": "依韵和再开芍药十六首  其九",
        "author": "陆佃",
        "content": "谁言见惯是司空，旧说扬州未必中。\n可是两三千处月，能如二十五般风。\n依稀仙帐魂今返，遭遇神针肉更红。\n却得蓬蒿遮蔽力，便教重见太平功。",
        "dynasty": "宋",
        "collection_info": null
    },
    {
        "uuid": "7875037550772786773a9185bfcb57ee",
        "title": "依韵和再开芍药十六首  其一○",
        "author": "陆佃",
        "content": "诗成赢得锦袍先，自是高才遣将偏。\n稀遇仙丹时下熟，荐惊神女梦中圆。\n丹梯直上三千级，间气于今五百年。\n为报百花休暗恨，便开三度也由天。",
        "dynasty": "宋",
        "collection_info": null
    },
    {
        "uuid": "13b2652b9ee8983cff275f2f7ee1a540",
        "title": "依韵和再开芍药十六首  其一一",
        "author": "陆佃",
        "content": "春归岑寂厌书空，頼尔相陪酒屡中。\n未必前身非叔子，不应后至似防风。\n赌留坐客排双陆，借与都人画二红。\n须信年芳有虚发，莫教杨柳误前功。",
        "dynasty": "宋",
        "collection_info": null
    },
    {
        "uuid": "747b143844ed8ba8068f030c836b3c53",
        "title": "依韵和再开芍药十六首  其一二",
        "author": "陆佃",
        "content": "阿谁莲步拟搀先，相见从他次数偏。\n曾学驻颜知药喜，免教渝约问蓍圆。\n春风省识非平日，昏雾中看类老年。\n闻说上林今更好，一如尧禹旧时天。",
        "dynasty": "宋",
        "collection_info": null
    },
    {
        "uuid": "39e692a4a2567b521b1f7194c2376355",
        "title": "依韵和再开芍药十六首  其一三",
        "author": "陆佃",
        "content": "来时宾客正谈空，更值僧斋饭一中。\n便拟商量归慧日，豫传消息与香风。\n夏蚕三叶空余绿，秋木重花祇浪红。\n惟有此花花与子，两曾相见是神功。",
        "dynasty": "宋",
        "collection_info": null
    },
    {
        "uuid": "569c8c6aa0547e800d808e5b8ba569c0",
        "title": "依韵和再开芍药十六首  其一四",
        "author": "陆佃",
        "content": "姿貌新来胜日先，託根何事得州偏。\n起将玉骨灵符异，分出金身觉性圆。\n如不能言常竟日，似曾相识是今年。\n也应解笑山茶晚，长占东南小雪天。",
        "dynasty": "宋",
        "collection_info": null
    },
    {
        "uuid": "7104bf2218553b9d3f7a4d38eec80965",
        "title": "依韵和再开芍药十六首  其一五",
        "author": "陆佃",
        "content": "诸县丰登狱屡空，珍祥如欲助升中。\n不妨故故留连月，未到频频恼乱风。\n向上鬰葱佳气紫，现前圆满报身红。\n自今长许汾阳醉，内外曾无缌少功。",
        "dynasty": "宋",
        "collection_info": null
    },
    {
        "uuid": "871570894689a6593c091df354e4b93c",
        "title": "依韵和再开芍药十六首  其一六",
        "author": "陆佃",
        "content": "发居众后摘居先，玉色无端禀赋偏。\n华表却归仙梦远，宝陀重现瑞光圆。\n少师花谱三千字，吏部春诗二百年。\n两处偶然浑忘却，不须惆怅对炎天。",
        "dynasty": "宋",
        "collection_info": null
    },
    {
        "uuid": "e2a5dd6915c47c36ee3139ebd81c41d2",
        "title": "依韵和双头芍药十六首  其一",
        "author": "陆佃",
        "content": "品格由来自出羣，就中相并转惊人。\n且同药使求民瘼，终与花王秉国均。\n李广无双空自老，崔徽有两竟谁真。\n因君翦寄和诗看，始信人间别有春。",
        "dynasty": "宋",
        "collection_info": null
    },
    {
        "uuid": "b4607d35b66010aea36ac0bc0e1f0c9f",
        "title": "依韵和双头芍药十六首  其二",
        "author": "陆佃",
        "content": "怕草侵陵为翦除，新诗应笑病尚书。\n潇湘烟水愁相对，巫峡云山欲独居。\n有客弹冠连茹进，谁家高髻合欢梳。\n年来太守虽加老，为尔情怀亦自如。",
        "dynasty": "宋",
        "collection_info": null
    },
    {
        "uuid": "b4721f99b9f282563741aae4210132f1",
        "title": "依韵和双头芍药十六首  其三",
        "author": "陆佃",
        "content": "不与寻常草木羣，看来端的好予人。\n神仙比并容颜似，姊妹推排次第均。\n浮薄未应随世态，靓妆浑似任天真。\n得他和气知多少，占尽河阳一县春。",
        "dynasty": "宋",
        "collection_info": null
    },
    {
        "uuid": "eef8d9c88ae45a9b7990c24f6e7d945d",
        "title": "依韵和双头芍药十六首  其四",
        "author": "陆佃",
        "content": "曾与宫花傍玉除，芳名消得用金书。\n已教庄蝶双双引，更伴台星两两居。\n官样自应能笑语，家常谁欲效妆梳。\n大都好物难摹写，未信屏风画得如。",
        "dynasty": "宋",
        "collection_info": null
    },
    {
        "uuid": "71a56d66d0b8dfe166a88cfb0a764b3f",
        "title": "依韵和双头芍药十六首  其五",
        "author": "陆佃",
        "content": "白也虽云思不羣，赋君犹有调高人。\n更相汲引风流在，各自芳菲雨露均。\n因药封王谁是假，与花为后自应真。\n思量消得黄金屋，回首戎葵也是春。",
        "dynasty": "宋",
        "collection_info": null
    },
    {
        "uuid": "0896b2301a6f10c093db71296f56a202",
        "title": "依韵和双头芍药十六首  其六",
        "author": "陆佃",
        "content": "谁捋花谱更删除，妙品须教末上书。\n未必楚王曾梦见，祇应青女解孀居。\n行云莫向中问度，新月纔成一半梳。\n若使觉王今识汝，莲花宁復并真如。",
        "dynasty": "宋",
        "collection_info": null
    },
    {
        "uuid": "40c09376d6f21260cf157635e3b69f10",
        "title": "依韵和双头芍药十六首  其七",
        "author": "陆佃",
        "content": "并骖鸾鹤下珍羣，为爱诗人不避人。\n半醉奈何非李白，独醒愁杀是灵均。\n空花在处黏成妄，草木何时炼得真。\n顾我无心争彼此，即今开落任青春。",
        "dynasty": "宋",
        "collection_info": null
    },
    {
        "uuid": "68417f4b4ced5b8cb48bbdce9b215f72",
        "title": "依韵和双头芍药十六首  其八",
        "author": "陆佃",
        "content": "尽日经营对广除，旁边奴婢亦诗书。\n俱飞蛱蜨浑相学，共戏秋韆祇并居。\n说着定应成脍炙，买栽真是置篦梳。\n更嫌病眼无凭据，细看元来玉不如。",
        "dynasty": "宋",
        "collection_info": null
    },
    {
        "uuid": "89bd41d92b1ae007b7c3d936c9491f6b",
        "title": "依韵和双头芍药十六首  其九",
        "author": "陆佃",
        "content": "一经瞻顾遂空羣，疑是同时解佩人。\n曾对丝纶当禁掖，终随弦诵到成均。\n有如一梦邯郸假，未始相离浑沌真。\n可怪满城寻国艷，不知花在此中春。",
        "dynasty": "宋",
        "collection_info": null
    },
    {
        "uuid": "7d115908ed8fc2154137c7506ec587b3",
        "title": "依韵和双头芍药十六首  其一○",
        "author": "陆佃",
        "content": "玉颜高并向阶除，静笑寒藤学草书。\n未信东君无职事，不惭西子是邻居。\n曾教王母藏青鸟，拟问嫦娥借玉梳。\n尊得花王威势重，也应知慕蔺相如。",
        "dynasty": "宋",
        "collection_info": null
    },
    {
        "uuid": "6423ff8f54bf9af6aafd76d793607bec",
        "title": "依韵和双头芍药十六首  其一一",
        "author": "陆佃",
        "content": "共抛花县暂离羣，聊伴西湖地主人。\n艷粉两应归藻绘，香泥俱合在陶均。\n雄风为借吹嘘力，雌霓叨蒙激赏真。\n移在洞天深处种，与谁同见八千春。",
        "dynasty": "宋",
        "collection_info": null
    },
    {
        "uuid": "46a35d128d159838e551fdb139f8d4ff",
        "title": "依韵和双头芍药十六首  其一二",
        "author": "陆佃",
        "content": "几时诗债许蠲除，直待金鸡放赦书。\n神峡自来云一片，仙山多是玉羣居。\n祇缘貌类欣临镜，却为情亲忘见梳。\n不怕飞泥侵妙质，吾家斤斧正风如。",
        "dynasty": "宋",
        "collection_info": null
    },
    {
        "uuid": "7e9993418093731471d545f080cfdc46",
        "title": "依韵和双头芍药十六首  其一三",
        "author": "陆佃",
        "content": "神仙流品信难羣，绝似人间两丽人。\n暂得借观犹占久，便教偷戴也分均。\n祇邀竹叶相为伴，更对菱花自写真。\n开向夏天缘底事，算来多是不宜春。",
        "dynasty": "宋",
        "collection_info": null
    },
    {
        "uuid": "b723bdd48485be6138933e112c639486",
        "title": "依韵和双头芍药十六首  其一四",
        "author": "陆佃",
        "content": "桃茢无堪谩祓除，芭蕉何事倒抽书。\n凤凰骑罢犹轻举，乌鹊桥成得燕居。\n抵死劝持雕玉盏，象生描在镂金梳。\n当时若使阏氏见，未怕平城刻得如。",
        "dynasty": "宋",
        "collection_info": null
    },
    {
        "uuid": "cd2dbca0c15b25252ee36c1fc6661149",
        "title": "依韵和双头芍药十六首  其一五",
        "author": "陆佃",
        "content": "晚菘早韭谩连羣，过眼终无爱惜人。\n照日舞鸾情款曲，趁风飞燕势停均。\n名归本草千方秘，职在司花一命真。\n回首凤凰城阙下，倩谁移与后园春。",
        "dynasty": "宋",
        "collection_info": null
    },
    {
        "uuid": "e4d9e029e10d4716ca29556ad2c80dec",
        "title": "依韵和双头芍药十六首  其一六",
        "author": "陆佃",
        "content": "曾伴长杨草诏除，信知长合在中书。\n暂违紫袖双瞻立，聊伴红裙一饷居。\n小子正狂心已醉，老奴犹爱髮方梳。\n故应此战今须解，兵法曾教避不如。",
        "dynasty": "宋",
        "collection_info": null
    },
    {
        "uuid": "f00cc3210c38effe260dde604f1ffd7a",
        "title": "依韵和门下吕相公从驾视学",
        "author": "陆佃",
        "content": "纁帛升龙日月章，平明鸾辂幸胶庠。\n侍臣独恨身千里，邸报空看字数行。\n故事一遵皇考庙，余波仍及武成王。\n谁知玉尺横经处，犹是当时旧讲堂。",
        "dynasty": "宋",
        "collection_info": null
    },
    {
        "uuid": "84945aa61ffd78fe410a8e2e5c8b50a0",
        "title": "依韵和赵令畤三首  其一",
        "author": "陆佃",
        "content": "百步厅边放两衙，夜深灯火见人家。\n提壶劝我教沽酒，鸜鹆逢君要点茶。\n舞得六幺除是柳，啼消红粉奈何花。\n使君被尔牵诗思，可是无心忆浣纱。",
        "dynasty": "宋",
        "collection_info": null
    },
    {
        "uuid": "16fdb884821a296a249b2dc9ca0df5e4",
        "title": "依韵和赵令畤三首  其二",
        "author": "陆佃",
        "content": "鸟排行阵树排衙，且喜西湖属当家。\n扬子已无骑鹤事，会稽惟有卧龙茶。\n未妨春帝常为帝，须信名花始是花。\n更住一年方五十，不应情味薄于纱。",
        "dynasty": "宋",
        "collection_info": null
    },
    {
        "uuid": "a33d075091a8280e1667c809ea489ae4",
        "title": "依韵和赵令畤三首  其三",
        "author": "陆佃",
        "content": "方朔无端溺殿衙，得州仍是地仙家。\n海红谩与陪尊酒，淮白犹堪当分茶。\n夜静青天十分月，春深平地尺余花。\n谁将园裏新蜂蜨，织就佳人护项纱。",
        "dynasty": "宋",
        "collection_info": null
    },
    {
        "uuid": "df3f77bf527d80b33a061a99a8d63a7a",
        "title": "依韵和赵令畤",
        "author": "陆佃",
        "content": "争标才气两相高，不独诗豪酒亦豪。\n战得蚁酣成后殿，探知龙睡遇先逃。\n曾于宝月求斤斧，欲以春风代翦刀。\n他日若称诗宰相，定应先后秉钧陶。",
        "dynasty": "宋",
        "collection_info": null
    },
    {
        "uuid": "1742ec3faa518d68a2beb7baff0b2f16",
        "title": "依韵和田虎通判兼呈品防签判四首  其一",
        "author": "陆佃",
        "content": "楚尾秦头俗久移，丰穰仍值太平时。\n渚花尽日临书幌，潭菊如今在酒巵。\n十里麝香行驿近，三竿红日坐厅迟。\n爱君古锦囊中句，不负文忠国士知。",
        "dynasty": "宋",
        "collection_info": null
    },
    {
        "uuid": "5ed1d7ab936c9e7128851dd104cee6ef",
        "title": "依韵和田虎通判兼呈品防签判四首  其二",
        "author": "陆佃",
        "content": "冉冉年光逐闰移，厅閒宾客坐多时。\n主恩未报空持橐，军政无妨数举巵。\n潘鬓雪霜何太早，傅岩霖雨不应迟。\n颔珠竟被君探得，正值骊龙睡不知。",
        "dynasty": "宋",
        "collection_info": null
    },
    {
        "uuid": "f171cce4e93ebc4cddda406249d456c5",
        "title": "依韵和田虎通判兼呈品防签判四首  其三",
        "author": "陆佃",
        "content": "剧谈终日少文移，幕府新开盛一时。\n羊酪未妨留灌顶，蟹螯何苦负操巵。\n诗成醉裏遗忘易，思发花前属和迟。\n更许此生刚节在，祇应惟有岁寒知。",
        "dynasty": "宋",
        "collection_info": null
    },
    {
        "uuid": "94c77e637d96c3eaa5e8399fd6225945",
        "title": "依韵和田虎通判兼呈品防签判四首  其四",
        "author": "陆佃",
        "content": "春花秋叶两推移，未有涓尘补圣时。\n新识豹胎休负鼎，旧成蛇足谩持巵。\n山如水墨屏间见，日向棋盘子上迟。\n便使北归应念此，白鸥黄鸟尽相知。",
        "dynasty": "宋",
        "collection_info": null
    },
    {
        "uuid": "af6f83bcd441d851543f2302d20bfd42",
        "title": "用田倅韵答孙勉教授二首  其一",
        "author": "陆佃",
        "content": "浅红深紫旋教移，直待开无空阙时。\n花十八中看蹋鞠，玉东西外听扬巵。\n笙歌船舫天围合，灯火楼台月上迟。\n顾我若非乡曲远，定应长占此州知。",
        "dynasty": "宋",
        "collection_info": null
    },
    {
        "uuid": "2a7569eaf5771188f7fd17ae6af185f7",
        "title": "用田倅韵答孙勉教授二首  其二",
        "author": "陆佃",
        "content": "造化从他密密移，聪明非復似前时。\n暂披金甲为儒将，曾燕珠宫对玉巵。\n一日看回花恨疾，三年生就叶嫌迟。\n慇懃为访春消息，頼有羹梅探得知。",
        "dynasty": "宋",
        "collection_info": null
    },
    {
        "uuid": "94497a9e002d49ff6fd51d6138acc20b",
        "title": "用前韵答谢推官",
        "author": "陆佃",
        "content": "小立桑阴尚未移，便如相识已多时。\n锯沙我就玉界尺，点砾君成金屈巵。\n灵运自应为佛早，退之今恨学仙迟。\n当年江左堂前燕，却又飞来未可知。",
        "dynasty": "宋",
        "collection_info": null
    },
    {
        "uuid": "40b293dea236ea98fc34ff956c140963",
        "title": "依韵和赵令畤",
        "author": "陆佃",
        "content": "无事何妨数命宾，一湖清境是西邻。\n栽花要与春为主，对酒瞋将目借人。\n诗就彩笺斜卷玉，舞余花碗倒垂银。\n由来景物常无价，谩道钱多会有神。",
        "dynasty": "宋",
        "collection_info": null
    },
    {
        "uuid": "fa24dea6ef2240224bd2d00924bcc3e6",
        "title": "和朱昇朝奉",
        "author": "陆佃",
        "content": "湖上寻常日一临，年华无用苦相侵。\n梦随蝴蝶悠悠觉，日待蟾蜍款款沈。\n醉裏笙歌传盏疾，壶中天地着花深。\n回瞻象阙恩难报，愿尽平生一寸心。",
        "dynasty": "宋",
        "collection_info": null
    },
    {
        "uuid": "8ba02ef60d8bb2510571b98fd5fa07d9",
        "title": "答张朝奉四首  其一",
        "author": "陆佃",
        "content": "赤松居处近州衙，况復诗情是作家。\n收得夕阳归老境，破除春睡有新茶。\n年华一任随流水，世事多应似落花。\n却笑宦游閒不得，尘埃昏尽幞头纱。",
        "dynasty": "宋",
        "collection_info": null
    },
    {
        "uuid": "aebbf5e4399a53838ab91bc575a7f405",
        "title": "答张朝奉四首  其二",
        "author": "陆佃",
        "content": "谁将两制比三衙，千骑犹如布素家。\n何日龙巾容吐酒，而今纱帽自煎茶。\n十年胶柱空调瑟，三月羹梅始见花。\n醉裏不知身在此，梦魂犹傍御袍纱。",
        "dynasty": "宋",
        "collection_info": null
    },
    {
        "uuid": "68119d390d204cb5551e92c3bb532ea3",
        "title": "答张朝奉四首  其三",
        "author": "陆佃",
        "content": "押了文书坐了衙，寻常行过祇如家。\n苦无公事妨携酒，頼有诗情得试茶。\n便到五更犹有月，算来一日可无花。\n垂纶更作轻鸥伴，坐看寒汀学绉纱。",
        "dynasty": "宋",
        "collection_info": null
    },
    {
        "uuid": "bc532b9dfd8bba23986ff97e709490ef",
        "title": "答张朝奉四首  其四",
        "author": "陆佃",
        "content": "门锁寻常付守衙，穿湖曾不碍民家。\n惯看妙舞资豪饮，生怕清歌送好茶。\n山盍飞来围着水，春休归去带将花。\n从教魏紫姚黄下，也合翚衣裏素纱。",
        "dynasty": "宋",
        "collection_info": null
    },
    {
        "uuid": "505c04ab54edf817d7f2234945dd8257",
        "title": "依韵和孙勉教授菊花",
        "author": "陆佃",
        "content": "芳丛宜密不宜疏，何事琼花祇一株。\n苦劝白衣成酩酊，尽饶红粉插茱萸。\n定应青帝稀曾见，端的黄金似得无。\n便拟栽培伴桃李，尽移春色入洪炉。",
        "dynasty": "宋",
        "collection_info": null
    },
    {
        "uuid": "4b890cfc71921fd58199ea3d0e86b0fc",
        "title": "依韵和李元中兼寄伯时二首  其一",
        "author": "陆佃",
        "content": "龙眠三李晦声尘，长望淮壖与海滨。\n自古市朝成底事，即今猿鹤伴他人。\n细思南陌东阡月，大胜千门万户春。\n可惜欲归归未得，不知家酿为谁醇。",
        "dynasty": "宋",
        "collection_info": null
    },
    {
        "uuid": "ec4792eed95f47ea1851c47324e80037",
        "title": "依韵和李元中兼寄伯时二首  其二",
        "author": "陆佃",
        "content": "五丈河边避俗尘，闭门情味似漳滨。\n抛离鹊渚今三岁，成就华严祇两人。\n贫裏有时求得玉，老来无可奈何春。\n平生共学王丞相，更觉荀扬未尽醇。",
        "dynasty": "宋",
        "collection_info": null
    },
    {
        "uuid": "cd3543d876b383cacd791940387bd90f",
        "title": "依韵和毅夫即事五首  其一",
        "author": "陆佃",
        "content": "昨日红裳伴燕游，渚花争好草争柔。\n依稀黄鸟浑相识，期刻青山卒未休。\n风似去年搴翠幕，雨分明日与芳洲。\n即今太守无佳句，空愧当时宋采侯。",
        "dynasty": "宋",
        "collection_info": null
    },
    {
        "uuid": "2e2166450824e7b1f4031b4ef90df3ca",
        "title": "依韵和毅夫即事五首  其二",
        "author": "陆佃",
        "content": "却笑元宵是夜游，金针穿石綵丝柔。\n萱堂帐幄閒仍出，幕府文书了即休。\n顾我宝珠连合浦，爱君仙果满瀛洲。\n谁知并辔聊同俗，拜后如今有鲁侯。",
        "dynasty": "宋",
        "collection_info": null
    },
    {
        "uuid": "adfe9f13e29e47bf790561d345ba0cb2",
        "title": "依韵和毅夫即事五首  其三",
        "author": "陆佃",
        "content": "平明一雨阻重游，风绉前溪绿谩柔。\n况已上元连夜出，不如寒食看春休。\n弄珠滩涨平侵岸，摸石江深抹尽洲。\n自是苦阴无意思，莫将潮信枉阳侯。",
        "dynasty": "宋",
        "collection_info": null
    },
    {
        "uuid": "d0dfc9329e0c9dd496531c716c64fdd1",
        "title": "依韵和毅夫即事五首  其四",
        "author": "陆佃",
        "content": "十年京洛从宸游，得郡终难绕指柔。\n庐舍昔希三肯顾，亭台今负四宜休。\n何人正在芙蓉岛，有客空吟杜若洲。\n为问西街孔君子，设监那得似诸侯。",
        "dynasty": "宋",
        "collection_info": null
    },
    {
        "uuid": "f809b24ab1b5341a4b7a2b6b615f18f9",
        "title": "依韵和毅夫即事五首  其五",
        "author": "陆佃",
        "content": "谢安携妓是清游，玉莹金尊十指柔。\n桃自三千年结子，鳌于六万岁更休。\n猿啼谩想黄牛峡，凤去空传白鹭洲。\n我若他年封万户，祇来穰下作穰侯。",
        "dynasty": "宋",
        "collection_info": null
    },
    {
        "uuid": "14bfecc614f775168f772b76c8f67f70",
        "title": "依韵和毅夫百花洲新桥",
        "author": "陆佃",
        "content": "省中何必就尚书，且向新桥一振裾。\n娇女顷嫌撑小艇，偏亲今喜度安舆。\n假饶跨鲤终难学，除却垂虹尽不如。\n从此使衙乌亦好，岂无遗爱在胥余。",
        "dynasty": "宋",
        "collection_info": null
    },
    {
        "uuid": "c84bfa9e219d5806cc20d92c5ccd2f90",
        "title": "答毅夫遗橘株之什三首  其一",
        "author": "陆佃",
        "content": "平生希慕范莱芜，耻把耕耘一问奴。\n碑较智愚能几里，树争贫富没多株。\n报之琼玖如投李，遗以珩璜恍弋鳬。\n传语小城休负固，元侯今后不言无。",
        "dynasty": "宋",
        "collection_info": null
    },
    {
        "uuid": "a1482cf2d9aa5f097e673658cf14d13b",
        "title": "答毅夫遗橘株之什三首  其二",
        "author": "陆佃",
        "content": "亭榭新修道不芜，丰年焉用橘千奴。\n请教青帝留三月，拟就嫦娥乞一株。\n种玉水田飞白鹭，泳珠风槛对沈鳬。\n便难图画犹争看，定是京西一路无。",
        "dynasty": "宋",
        "collection_info": null
    },
    {
        "uuid": "9cf37925d4887f2267671a520b9e334c",
        "title": "答毅夫遗橘株之什三首  其三",
        "author": "陆佃",
        "content": "曾因书史翦繁芜，更与花王置木奴。\n蓝旧出师青万顷，竹新齐母绿千株。\n睡余枕簟屏开凤，饮尽尊罍勺用鳬。\n一种梧桐亦遭遇，翦封终愧内虚无。",
        "dynasty": "宋",
        "collection_info": null
    },
    {
        "uuid": "fe74eee7196331efa2c56c697ea3c343",
        "title": "和毅夫倒用无字韵春诗四首  其一",
        "author": "陆佃",
        "content": "皇家宝历万年余，礼貌羣臣自古无。\n龙马已陪阿阁凤，鼎湖犹想裕陵鳬。\n刘郎莫恨桃千树，匠伯应怜栎一株。\n犹喜后来门户在，小儿能赋昆崙奴。",
        "dynasty": "宋",
        "collection_info": null
    },
    {
        "uuid": "eedde75c6a2da1023bbd0de5e6e840ac",
        "title": "和毅夫倒用无字韵春诗四首  其二",
        "author": "陆佃",
        "content": "一别勾芒仅岁余，不知今度老颜无。\n管人忧喜何如鹊，与世浮沈可奈鳬。\n拟看笏头花四朵，更栽槐面树三株。\n若教上番成新竹，须戒人家婢与奴。",
        "dynasty": "宋",
        "collection_info": null
    },
    {
        "uuid": "6dfea69a8dd9738b5eb818567e02a3e4",
        "title": "和毅夫倒用无字韵春诗四首  其三",
        "author": "陆佃",
        "content": "附庸新又进于余，欲共南邻斗有无。\n横列溪山埋积雪，卧开桃李映新鳬。\n拟舂玉臼丹千杵，更种金锤麦一株。\n从此有人殽亦有，不烦公帑与官奴。",
        "dynasty": "宋",
        "collection_info": null
    },
    {
        "uuid": "9551183e4e6d5712baabe699fb963820",
        "title": "和毅夫倒用无字韵春诗四首  其四",
        "author": "陆佃",
        "content": "公钱虽少俸钱余，明日如今作会无。\n况有鼈裙胜脍鲤，岂无鹅掌代蒸鳬。\n庆归子舍芝三秀，官入卿曹棘九株。\n闻说丽人推不去，爱才何止十年奴。",
        "dynasty": "宋",
        "collection_info": null
    },
    {
        "uuid": "c146a224f28ad926aaed2cacbbad7d52",
        "title": "和毅夫病目三首  其一",
        "author": "陆佃",
        "content": "使君诗思谩雕肝，安得头风与阿瞒。\n然艾为谁甘受痛，看花缘此负追欢。\n通天犀带应怜瘦，云母屏风尚畏寒。\n何日长安同一醉，拟教歌舞衒华丹。",
        "dynasty": "宋",
        "collection_info": null
    },
    {
        "uuid": "ddb98abf58f5e1ae9e453ac188806735",
        "title": "和毅夫病目三首  其二",
        "author": "陆佃",
        "content": "诗战空怀壮士肝，未容旃旆累祁瞒。\n并游曾许花含笑，孤愤今惭树合欢。\n五朵谩将春色寄，二篇还伴夜光寒。\n凭君休造斑猫毒，且向三田养就丹。",
        "dynasty": "宋",
        "collection_info": null
    },
    {
        "uuid": "9a8a1bf252d02e719289215ffbd5e6cb",
        "title": "和毅夫病目三首  其三",
        "author": "陆佃",
        "content": "报君平日愿输肝，常笑飞蝗累李瞒。\n一雨固宜知上德，是花犹可尽君欢。\n孤根自识恩波暖，老健谁争气候寒。\n从此忧民免髭白，却疑甘泽是金丹。",
        "dynasty": "宋",
        "collection_info": null
    },
    {
        "uuid": "97da4bd63380b5532a190b46c13780bc",
        "title": "依韵和毅夫儿病",
        "author": "陆佃",
        "content": "二毛萧索未应羞，谩说初怀弄瓦忧。\n珠母光芒今吐月，豹驹才气已窥牛。\n自知阴德仙能学，谁有灵符鬼可囚。\n早晚病除闻药喜，与君诗酒共清游。",
        "dynasty": "宋",
        "collection_info": null
    },
    {
        "uuid": "124184b03c229c74c73974e32f1b57a7",
        "title": "易守建业毅夫有诗赠别次韵五首  其一",
        "author": "陆佃",
        "content": "太守无堪久借留，君王恩礼与昇州。\n亲舆自可时来往，渔唱犹能数献酬。\n风色得经扬子渡，月明知在海棠洲。\n北山楷木今成列，独傍师门想见丘。",
        "dynasty": "宋",
        "collection_info": null
    },
    {
        "uuid": "d5834d34b8e55449e3c15e2f48ff68ce",
        "title": "易守建业毅夫有诗赠别次韵五首  其二",
        "author": "陆佃",
        "content": "凌晨寒日弄辉辉，我旆东来子旆西。\n对此销魂两无语，恨初相遇一何稽。\n梅花可惜空随驿，鸥鸟多应不下溪。\n犹有往来鱼与雁，好将诗什当书题。",
        "dynasty": "宋",
        "collection_info": null
    },
    {
        "uuid": "8d188330c586165234fcfa1704d8b9f9",
        "title": "易守建业毅夫有诗赠别次韵五首  其三",
        "author": "陆佃",
        "content": "紫案焚香拜敕黄，无因久借盖公堂。\n不堪落日离魂断，頼有熏风引梦长。\n吹律渐知寒谷暖，卖浆曾值暑天凉。\n他年果若成功去，乞取南阳作邓王。",
        "dynasty": "宋",
        "collection_info": null
    },
    {
        "uuid": "563f98dbce1d2c0f71cc2cd258d334a6",
        "title": "易守建业毅夫有诗赠别次韵五首  其四",
        "author": "陆佃",
        "content": "春渚秋潭不可寻，回头城郭碍高林。\n但知自白三分鬓，更与谁论一寸心。\n红粉泪痕消片玉，故人情分重千金。\n临岐不忍醒时别，一任玻瓈酒盏深。",
        "dynasty": "宋",
        "collection_info": null
    },
    {
        "uuid": "51f0b22e567304f7166e548c9af02fe7",
        "title": "易守建业毅夫有诗赠别次韵五首  其五",
        "author": "陆佃",
        "content": "谁信金陵刺史肠，曾怀珠玉夜光芒。\n一尘侍从才虽短，双奉君亲日更长。\n得郡免营三釜粟，过都容捧万年觞。\n遥知南北相望处，风在檀栾月在棠。",
        "dynasty": "宋",
        "collection_info": null
    },
    {
        "uuid": "dc9c71b62f19279c5d122ccc181460e2",
        "title": "依韵和徐大夫凤凰池九首  其一",
        "author": "陆佃",
        "content": "借山楼小已新奇，更近东边得凤池。\n一日未尝无客过，百年今始有人知。\n舞余裙带双垂绿，诗就珊瑚半露枝。\n为问鹓雏归得未，虚来阿阁已多时。",
        "dynasty": "宋",
        "collection_info": null
    },
    {
        "uuid": "e6a68a4dce0ce4a1c45d057f6145a0b3",
        "title": "依韵和徐大夫凤凰池九首  其二",
        "author": "陆佃",
        "content": "使君年老强搜奇，来傍吟窗拥被池。\n明月清风初未觉，白鸥黄鸟旧相知。\n水通河汉无多地，凤在梧桐第几枝。\n好是与民同此乐，丰穰仍值太平时。",
        "dynasty": "宋",
        "collection_info": null
    },
    {
        "uuid": "eff2d3785f938e429d05728b91b4d639",
        "title": "依韵和徐大夫凤凰池九首  其三",
        "author": "陆佃",
        "content": "池就台成竟大奇，画堂新燕亦差池。\n人非杨柳看来瘦，春有梅花探得知。\n华髮渐惊强半白，素娥曾与第三枝。\n海邦莫道无宾客，冠盖如今盛一时。",
        "dynasty": "宋",
        "collection_info": null
    },
    {
        "uuid": "0ab56e597bb48edf005feeefa095b0d3",
        "title": "依韵和徐大夫凤凰池九首  其四",
        "author": "陆佃",
        "content": "东君着力信神奇，桃李中间水满池。\n定是祇教淮甸有，若为长得泰州知。\n行藏正倚楼千尺，勋业初横草一枝。\n投老尚堪驱使在，问春何似少年时。",
        "dynasty": "宋",
        "collection_info": null
    },
    {
        "uuid": "f7d81ce417b11ca94ecacf91395992a6",
        "title": "依韵和徐大夫凤凰池九首  其五",
        "author": "陆佃",
        "content": "公事稀疏已自奇，那堪园更胜舒池。\n诱将醉尹来无数，禁得诗人瘦不知。\n蝶梦几随蝴蝶远，凤雏仍在凤凰枝。\n赏心乐事知多少，雪月风花是四时。",
        "dynasty": "宋",
        "collection_info": null
    },
    {
        "uuid": "430770f162e01c453d4733c4280b80e7",
        "title": "依韵和徐大夫凤凰池九首  其六",
        "author": "陆佃",
        "content": "平生仕宦不求奇，谁怕他人夺我池。\n地胜更无尘可到，天阴惟有病先知。\n从教宝塔来当面，消得云楼为折枝。\n看取鶠堂何似好，夜深歌管月明时。",
        "dynasty": "宋",
        "collection_info": null
    },
    {
        "uuid": "1a44dcd7b3836e9e2c20b0315f7bbe9c",
        "title": "依韵和徐大夫凤凰池九首  其七",
        "author": "陆佃",
        "content": "老懒由来怕立奇，偶然寻得旧家池。\n一州祇此为无及，累政因何尽不知。\n歌吹彻云城百尺，楼台侵夜火千枝。\n凭谁为报鶑花道，一日须来十二时。",
        "dynasty": "宋",
        "collection_info": null
    },
    {
        "uuid": "ad7c063849de0db9260c8f3c0c741398",
        "title": "依韵和徐大夫凤凰池九首  其八",
        "author": "陆佃",
        "content": "彷佛华胥一梦奇，斩新楼阁旧城池。\n夜深犹有人家看，昼寝惟应燕子知。\n疏雨有时三两点，好花何啻万余枝。\n诸公若肯相追逐，趁取春风烂漫时。",
        "dynasty": "宋",
        "collection_info": null
    },
    {
        "uuid": "df062456a3e4972073df450c3d5383df",
        "title": "依韵和徐大夫凤凰池九首  其九",
        "author": "陆佃",
        "content": "恰似蒲萄水亦奇，游人多似后园池。\n壶中日在归前落，醉裏诗成醒后知。\n芳径绰开杨柳树，小墙阑出杏花枝。\n老拳毒手浑相若，望立降旗是几时。",
        "dynasty": "宋",
        "collection_info": null
    },
    {
        "uuid": "16af79d0c480a611f758baaaade5cc0e",
        "title": "朝散",
        "author": "陆佃",
        "content": "使君竟亦不能奇，頼有诗翁壮观池。\n二百年来无此作，两三人外有谁知。\n鱼应变化垂天翼，鹊不经营堕地枝。\n况復凤毛如得凤，古来遭遇或同时。",
        "dynasty": "宋",
        "collection_info": null
    },
    {
        "uuid": "2b391932d7751634f1257750ac81bf0c",
        "title": "依韵和张椿",
        "author": "陆佃",
        "content": "一年三十有余旬，最爱韶华是令辰。\n坐久落花深一尺，睡余浅粉看重匀。\n况当诸县无公事，且与云楼作主人。\n今日与君俱白髮，看花情味尚青春。",
        "dynasty": "宋",
        "collection_info": null
    },
    {
        "uuid": "67801f8b4c9a27e7933d7b9f12719610",
        "title": "依韵和查朝散赠新恩先辈",
        "author": "陆佃",
        "content": "收得宫花上带春，绿袍仍共草争新。\n发扬杜老诗无敌，盖覆吴侯政不神。\n平地彩云看接武，一天明月负垂纶。\n怪来濒海多儒士，龙阁从来是里人。",
        "dynasty": "宋",
        "collection_info": null
    },
    {
        "uuid": "c9ddbb8147482489a3564f0ac236320e",
        "title": "依韵和徐大夫",
        "author": "陆佃",
        "content": "朱丝同直水同清，红袖何妨当使令。\n可惜去年他处看，不知今夜几州明。\n年华老去知无补，眉妩初閒似有情。\n且向云楼拌共醉，尽他灯火暮禽惊。",
        "dynasty": "宋",
        "collection_info": null
    },
    {
        "uuid": "102b33fb69a865c2f6392dd43a46f239",
        "title": "中秋微阴",
        "author": "陆佃",
        "content": "年年月色是中秋，莫为今宵海上楼。\n要得长圆真妄意，放教微暗亦良筹。\n步金砖上颜仍好，颓玉山前德尽柔。\n生怪嫦娥苦羞涩，都缘瞋不强公游。",
        "dynasty": "宋",
        "collection_info": null
    },
    {
        "uuid": "8fdd7c9022bd73160b921d7d1c147c5d",
        "title": "中秋用别韵答张椿兼呈徐瓘",
        "author": "陆佃",
        "content": "偶被微云掩素娥，昏昏如似隔轻罗。\n祇应梦裏朦胧惯，可是秋来淡薄多。\n舍此岂无珠可玩，学渠犹有扇能歌。\n会须明夜分明在，况有诗人为琢磨。",
        "dynasty": "宋",
        "collection_info": null
    },
    {
        "uuid": "b32a2128ec3d18d710d6f03f6c9d1f63",
        "title": "依韵和查许国二首  其一",
        "author": "陆佃",
        "content": "重渊谁道探珠难，恰值骊龙睡重间。\n工部藩篱今梦草，司空门馆旧衔环。\n心肠何啻吞云梦，身手犹堪擘华山。\n况有旧家仙桂在，姮娥留着待君攀。",
        "dynasty": "宋",
        "collection_info": null
    },
    {
        "uuid": "66cf22f756a180f97daa3cfc5804b140",
        "title": "依韵和查许国二首  其二",
        "author": "陆佃",
        "content": "谁作明堂一柱看，谪官犹诖罪中间。\n名成何必频看镜，道在终须得赐环。\n一片灵台江上月，七株仙果海中山。\n回头为报姮娥道，拟把高枝次第攀。",
        "dynasty": "宋",
        "collection_info": null
    },
    {
        "uuid": "2fae5662200a8af37bab0ea590343d0c",
        "title": "寄龚深之曾子开",
        "author": "陆佃",
        "content": "先生官冷久京华，衣有尘埃饭有沙。\n半夜尚闻亲旧草，一春长是负新花。\n两龚清洁推君子，二陆文章属当家。\n更忆巷南曾学士，坐将盘诰解聱牙。",
        "dynasty": "宋",
        "collection_info": null
    },
    {
        "uuid": "8ce797f3de16e96f468d848184e0c5ff",
        "title": "依韵和查许国梅花六首  其一",
        "author": "陆佃",
        "content": "腊月狐裘尚御黄，靓妆先了为谁忙。\n与春不足都缘淡，教雪难知祇为香。\n曾拥旌旗闻鼓角，终随彝鼎见烝尝。\n少陵頼尔牵诗思，得向诗中号帝王。",
        "dynasty": "宋",
        "collection_info": null
    },
    {
        "uuid": "5c569b1e37c17ed73748f57a1960b9e6",
        "title": "依韵和查许国梅花六首  其二",
        "author": "陆佃",
        "content": "水天清浅月昏黄，传语诸花未要忙。\n词客尽应相识早，玉人谁有自然香。\n祇承雨露尤消得，况乃冰霜已备尝。\n未用夜寒吹玉笛，切须丁嘱与宁王。",
        "dynasty": "宋",
        "collection_info": null
    },
    {
        "uuid": "ae0ffa585f8c07e8a1fde1dd5e7551ba",
        "title": "依韵和查许国梅花六首  其三",
        "author": "陆佃",
        "content": "平日栽培土尽黄，看来人自有閒忙。\n池台直下疏疏影，帘箔中间淡淡香。\n命说梦魂犹未破，说汤滋味得先尝。\n凭谁为访桃花浪，何路能酬百谷王。",
        "dynasty": "宋",
        "collection_info": null
    },
    {
        "uuid": "55e806bd9199b24ba99eb033396c0712",
        "title": "依韵和查许国梅花六首  其四",
        "author": "陆佃",
        "content": "妆阁无端画月黄，见他閒淡转苍忙。\n陇头惆怅经年别，衣上慇懃尽日香。\n期刻莫将蓬鬓插，思量消得瓠犀尝。\n若教梵竺诸天有，何必龙华引象王。",
        "dynasty": "宋",
        "collection_info": null
    },
    {
        "uuid": "3a22dbce7bfe89f0405ea04cbad8d3c4",
        "title": "依韵和查许国梅花六首  其五",
        "author": "陆佃",
        "content": "北窗高卧识羲黄，静看东君职事忙。\n短帽上垂年少事，浄瓶中养月余香。\n镜鸾羞愧临梳裹，盐虎推先在飨尝。\n试问古来谁可伴，风流东晋有诸王。",
        "dynasty": "宋",
        "collection_info": null
    },
    {
        "uuid": "ba947622853a85cc1f8e834521cf8612",
        "title": "依韵和查许国梅花六首  其六",
        "author": "陆佃",
        "content": "共月新成牓字黄，使君霜鬓未须忙。\n春前腊后千回顾，天上人间一分香。\n庄子梦魂休道识，太公牙齿要须尝。\n论功纵在姚黄下，果子花中合是王。",
        "dynasty": "宋",
        "collection_info": null
    },
    {
        "uuid": "678860b1defb161b03efa9c648bea994",
        "title": "依韵和许安石",
        "author": "陆佃",
        "content": "风和鹊喜就中灵，忽报轩车到驿亭。\n解得礼经归指掌，弄成诗笔胜丹青。\n早年花萼光原隰，今日芝兰满户庭。\n闻说龙州佳阙近，蜀人先已望流星。",
        "dynasty": "宋",
        "collection_info": null
    },
    {
        "uuid": "21e88514652dd9957bfbdcf42982704d",
        "title": "从驾幸龙德宫",
        "author": "陆佃",
        "content": "玉锁晨开厚载门，人家随处着雕轮。\n潜龙宫邸来惟旧，復辟帘帏卷尚新。\n深巷尽言窥日月，麤官难得后埃尘。\n戴恩自觉丘山重，愿放鳌更六万春。",
        "dynasty": "宋",
        "collection_info": null
    },
    {
        "uuid": "20f807bfc90beadd47a41fc7e360ed82",
        "title": "天宁节口号",
        "author": "陆佃",
        "content": "九天宫阙五云新，共向中间望紫宸。\n几杖一千年父老，衣冠三万里君臣。\n濑乡老子如今桧，蒙县庄生上古椿。\n就祝圣君千万岁，过于天上寿星辰。",
        "dynasty": "宋",
        "collection_info": null
    },
    {
        "uuid": "5b77055aaf6ed8e374d9b4c41d9dd7c0",
        "title": "寄彦猷阁老某前岁奉使还领扬州今彦猷亦自境外归得姑苏",
        "author": "陆佃",
        "content": "相望持节出卢龙，继踵分符别紫宫。\n汲黯虽嫌弃为郡，袁丝应惮久居中。\n文章不见于时益，出处何知与子同。\n红药万株天下绝，谢公来肯醉熏风。",
        "dynasty": "宋",
        "collection_info": null
    },
    {
        "uuid": "545659b0f1d777e2b082fe62a86dfd14",
        "title": "和周邠朝奉",
        "author": "陆佃",
        "content": "相见还如颍水滨，不应衰迈久风尘。\n几回醉裏成狂客，一向诗中作贵人。\n故国生涯元自薄，老来情分剩相亲。\n荐贤况有诸公在，早晚除书下玉宸。",
        "dynasty": "宋",
        "collection_info": null
    },
    {
        "uuid": "88f49e673b8161dcb4851eede9cfd900",
        "title": "新桥",
        "author": "陆佃",
        "content": "碧光新近跨长桥，免使游人隔岸招。\n想像蓬瀛今彷佛，丁宁风雨莫漂摇。\n少浮蛟蜃平生气，纔露虹霓一半腰。\n明月满天天似水，直疑霄汉路非遥。",
        "dynasty": "宋",
        "collection_info": null
    },
    {
        "uuid": "0ea0b561dea943433f35f476fd3bcc80",
        "title": "题周中散至乐堂",
        "author": "陆佃",
        "content": "一瓢到底胜珠玉，万籁由来当管弦。\n尽日海鸥陪燕坐，有时溪柳伴閒眠。\n不知萱草忧何事，今见蟠桃定几年。\n回首真人足官府，刘安何苦要升天。",
        "dynasty": "宋",
        "collection_info": null
    },
    {
        "uuid": "ada61a1919974a35beb4bfdb50d65446",
        "title": "丞相荆公挽歌词",
        "author": "陆佃",
        "content": "惯识无心有海鸥，行藏须向古人求。\n皋陶一死随神禹，孟子平生学圣丘。\n雕篹想陪清庙食，玉杯应从裕陵游。\n遥瞻旧馆知难报，绛帐横经二十秋。",
        "dynasty": "宋",
        "collection_info": null
    },
    {
        "uuid": "ce297998e24eeb1e9dc169a8d50f5d29",
        "title": "吕申公挽歌词",
        "author": "陆佃",
        "content": "家世从来耸具瞻，平生僚友惮方严。\n挂閒麈尾清谈罕，傅尽龙髭老病添。\n共惜一朝埋玉树，正当双日下珠帘。\n自惭曾借风雷便，初与鱼龙出滞淹。",
        "dynasty": "宋",
        "collection_info": null
    },
    {
        "uuid": "3a39ec5a59882f0ffd43c48d21418418",
        "title": "韩康公挽歌词三首  其一",
        "author": "陆佃",
        "content": "熙宁初见筑堤沙，曾与千官听白麻。\n常棣行中排宰相，梧桐名上识韩家。\n平生事业留青史，一夜尘埃暗碧纱。\n闻说手栽桃李在，春来应有万株花。",
        "dynasty": "宋",
        "collection_info": null
    },
    {
        "uuid": "8dfeb28888995e753cae41bed4ec0893",
        "title": "韩康公挽歌词三首  其二",
        "author": "陆佃",
        "content": "三台光耀紫微中，康国仍兼万户封。\n有子晨昏长侍膳，谁家兄弟尽登庸。\n非关庚日曾占鵩，自是辰年併值龙。\n他日凌烟求绘匠，愿凭丹笔为形容。",
        "dynasty": "宋",
        "collection_info": null
    },
    {
        "uuid": "90f9433a6568fa3341138b27b2ee243c",
        "title": "韩康公挽歌词三首  其三",
        "author": "陆佃",
        "content": "龙虎常瞻牓上名，识公初向凤凰城。\n三千宾客知毛遂，五百人家待晏婴。\n拟看玉书容拔宅，安知金鼎误垂成。\n后园履迹今芜没，惟有清风伴月明。",
        "dynasty": "宋",
        "collection_info": null
    },
    {
        "uuid": "bb9dabb3b6187e118eb9d84a1eb7962c",
        "title": "吕尚书挽歌词",
        "author": "陆佃",
        "content": "祸患相仍涕泪频，司空坟上草犹新。\n鹡鸰花萼空余子，龙马图书併失人。\n遍历名藩今始老，长如寒士本非贫。\n如何一日埋金碗，独向清时不秉钧。",
        "dynasty": "宋",
        "collection_info": null
    },
    {
        "uuid": "61f764bf4e3ec006a99c9c82ae6f1201",
        "title": "蹇翁待制挽歌词",
        "author": "陆佃",
        "content": "仕宦声名四十年，归心日夜望林泉。\n文移竟负登山屐，笺记空随过海船。\n花坞夕阳今逝矣，锦江春色谩依然。\n传家况有珠玑在，会向人间月夜圆。",
        "dynasty": "宋",
        "collection_info": null
    },
    {
        "uuid": "2b853e0db6f5d3036245fa3a82c5d92c",
        "title": "程给事挽歌词",
        "author": "陆佃",
        "content": "桃花坟坞土新干，叹息高才又玉棺。\n竟逐两翁谈笑尽，空留三老画图看。\n异书会见传吴市，妙斲何知失郢墁。\n闻说锦囊佳句在，光芒犹伴夜珠寒。",
        "dynasty": "宋",
        "collection_info": null
    },
    {
        "uuid": "d3e9bf602d0244eced3c81219d8bfea6",
        "title": "王圣美学士挽歌词",
        "author": "陆佃",
        "content": "使君政事与文章，忧患平生亦备尝。\n资善故人今白髮，邯郸一梦已黄粱。\n田园倚仗千株橘，花萼飘零一树棠。\n闻说异书奇字在，不妨分付与诸郎。",
        "dynasty": "宋",
        "collection_info": null
    },
    {
        "uuid": "e0ab19e0cab637650cc38630cc82f155",
        "title": "魏国太夫人陈氏挽歌词",
        "author": "陆佃",
        "content": "门户同归太史评，传芳消息在瑶琼。\n凤衔诰诏从夫贵，龙负图书识父清。\n金鸭火销香自远，玉奁珠在月空明。\n也知欲向华胥问，炊尽黄粱梦不成。",
        "dynasty": "宋",
        "collection_info": null
    },
    {
        "uuid": "20b7a06cafb1c61b2f7dfef012ee24e5",
        "title": "送李劭县令",
        "author": "陆佃",
        "content": "长官衫色暗，玉雪久甘贫。\n为问江西月，如君有几人。",
        "dynasty": "宋",
        "collection_info": null
    },
    {
        "uuid": "e5dd7019e89caa066a87f8f08fe8baaf",
        "title": "悼亡二首  其一",
        "author": "陆佃",
        "content": "门巷雨萧萧，黄昏掩寂寥。\n曲终人不见，花落梦无聊。",
        "dynasty": "宋",
        "collection_info": null
    },
    {
        "uuid": "07914c0e9625a72cd2e2dc8e868d23fa",
        "title": "悼亡二首  其二",
        "author": "陆佃",
        "content": "灯火夜寥寥，残香不可招。\n朱扉寒半掩，金鸭暖全消。",
        "dynasty": "宋",
        "collection_info": null
    },
    {
        "uuid": "bd53a98e69d99a1086bc1d7419f66919",
        "title": "咏史",
        "author": "陆佃",
        "content": "珠履三千两，金椎四十斤。\n阿谁知狗盗，却解脱田文。",
        "dynasty": "宋",
        "collection_info": null
    },
    {
        "uuid": "db141d1d3b403cc8473eaa71a50d3b09",
        "title": "景德寺考试秋日即事四首  其一",
        "author": "陆佃",
        "content": "朝来爽气雨初干，乔木阴阴锁昼寒。\n深院下帘风不动，夕阳幽鸟傍阑干。",
        "dynasty": "宋",
        "collection_info": null
    },
    {
        "uuid": "223873fa6d4cf514bec419d3f19afeb6",
        "title": "景德寺考试秋日即事四首  其二",
        "author": "陆佃",
        "content": "秋声一夜满长安，密雨疏风次第寒。\n幽草落花归思乱，寂寥终日倚阑干。",
        "dynasty": "宋",
        "collection_info": null
    },
    {
        "uuid": "e2230b047eae79c4714275fc9ce541b5",
        "title": "景德寺考试秋日即事四首  其三",
        "author": "陆佃",
        "content": "西风吹绉一池秋，故殿疏帘半上鈎。\n满眼夕阳归未得，菊花桐叶伴人愁。",
        "dynasty": "宋",
        "collection_info": null
    },
    {
        "uuid": "dd7ffa1fa98d727e30484b23f2a0f515",
        "title": "景德寺考试秋日即事四首  其四",
        "author": "陆佃",
        "content": "看尽斜阳夕未还，夜天如水断云閒。\n玉楼咫尺无人去，月上珠帘第几间。",
        "dynasty": "宋",
        "collection_info": null
    },
    {
        "uuid": "e38c95057a0db6405f3e0fef1b7c6754",
        "title": "又景德再考试秋日即事",
        "author": "陆佃",
        "content": "重来时节又秋深，黄菊香中一炷沈。\n浑觉去年无限恨，物华人意总如今。",
        "dynasty": "宋",
        "collection_info": null
    },
    {
        "uuid": "57d6ac5933310ae304d49e0ffab1cbc2",
        "title": "试院夜雨思秦叔仲至呈信道",
        "author": "陆佃",
        "content": "秋声秋色总无聊，千里相思鬓欲凋。\n独遶曲廊花院闭，夜深灯火雨萧萧。",
        "dynasty": "宋",
        "collection_info": null
    },
    {
        "uuid": "99d4efd8e031df6822e2c212751dff98",
        "title": "依韵和程给事赠法云长老重喜",
        "author": "陆佃",
        "content": "识字如今尚未深，扫廊才悟便能吟。\n法云香火修行久，夜半潮声避梵音。",
        "dynasty": "宋",
        "collection_info": null
    },
    {
        "uuid": "041980fd158998e4c694307dd7b3e5de",
        "title": "送俞括知贡州",
        "author": "陆佃",
        "content": "太守官清着破衫，祇应泉水误名贪。\n遥知雁足书难到，州在衡阳尽近南。",
        "dynasty": "宋",
        "collection_info": null
    },
    {
        "uuid": "6bfbbfc5b8a28b2af78b29dc59e3939c",
        "title": "悼亡八首  其一",
        "author": "陆佃",
        "content": "索寞还寻静处行，物华如旧岁华更。\n绿槐苍桧曾相识，想见英雄讶瘦生。",
        "dynasty": "宋",
        "collection_info": null
    },
    {
        "uuid": "f128976d294815c68d7e865d701d689a",
        "title": "悼亡八首  其二",
        "author": "陆佃",
        "content": "深炷炉香浅点茶，午庭愁寂下寒鸦。\n佳人仙去无消息，肠断春风一院花。",
        "dynasty": "宋",
        "collection_info": null
    },
    {
        "uuid": "733513c71f86d22dff0cbb94787aff46",
        "title": "悼亡八首  其三",
        "author": "陆佃",
        "content": "雪消姑射丰肌尽，云入阳台短梦频。\n可惜舞衣犹粉黛，不堪歌扇已埃尘。",
        "dynasty": "宋",
        "collection_info": null
    },
    {
        "uuid": "457d99b58c792af29754db16cc914caf",
        "title": "悼亡八首  其四",
        "author": "陆佃",
        "content": "春远落花随水尽，夜深明月向人圆。\n昆崙欲使知无路，仙苑分明隔洞天。",
        "dynasty": "宋",
        "collection_info": null
    },
    {
        "uuid": "a413f2ae603dcb7eb8e154da0c728e1a",
        "title": "悼亡八首  其五",
        "author": "陆佃",
        "content": "风月相望也不多，祇应清浅隔天河。\n欲凭乌鹊传消息，一度逢秋一度过。",
        "dynasty": "宋",
        "collection_info": null
    },
    {
        "uuid": "144dcde7970eb52a0b55ae20938d6f4f",
        "title": "悼亡八首  其六",
        "author": "陆佃",
        "content": "忽地轻红四散飞，寻常春色未应稀。\n东风大是无情思，吹落余香便不归。",
        "dynasty": "宋",
        "collection_info": null
    },
    {
        "uuid": "306d31360457872f553dee8ec9b2eee2",
        "title": "悼亡八首  其七",
        "author": "陆佃",
        "content": "百花流转逐浮萍，柔质那堪殒妙龄。\n画手若能图列女，玉颜应许上丹青。",
        "dynasty": "宋",
        "collection_info": null
    },
    {
        "uuid": "c94cb119b084b6967c2bc97e441e66f5",
        "title": "悼亡八首  其八",
        "author": "陆佃",
        "content": "淡红浓紫总销魂，春恨无人可共论。\n徙倚暮寒襟袖薄，落花门巷月黄昏。",
        "dynasty": "宋",
        "collection_info": null
    },
    {
        "uuid": "751b998ac8db63296ef91e66fedc0f90",
        "title": "题李门下江行初雪图二首  其一",
        "author": "陆佃",
        "content": "渔翁披得一渔蓑，物色虽幽奈冷何。\n长怪高宗问霖雨，元来黔首要中和。",
        "dynasty": "宋",
        "collection_info": null
    },
    {
        "uuid": "9875e59b7999f303627326eb8f109dbd",
        "title": "题李门下江行初雪图二首  其二",
        "author": "陆佃",
        "content": "须知元化仗丹青，移得沧江在画屏。\n看取干坤一般色，可怜长短谩相形。",
        "dynasty": "宋",
        "collection_info": null
    },
    {
        "uuid": "96336874eb2b38b22da71bbca69f8cab",
        "title": "题王允中至乐堂",
        "author": "陆佃",
        "content": "颜巷虽贫乐有余，箪瓢终不换金珠。\n长安大第连云起，还有君家此乐无。",
        "dynasty": "宋",
        "collection_info": null
    },
    {
        "uuid": "a5287d92080577602221463b003f608b",
        "title": "传神诗",
        "author": "陆佃",
        "content": "富贵从来我自知，商岩霖雨偶愆期。\n祇应鬚鬓年来改，不及高宗梦裏时。",
        "dynasty": "宋",
        "collection_info": null
    },
    {
        "uuid": "ff3cd8ba2581a0c3be5db898846fb84b",
        "title": "送陈初道录",
        "author": "陆佃",
        "content": "巉岩瘦骨欲成金，云锁三茅洞府深。\n莫遣桃花流水出，等閒应被客相寻。",
        "dynasty": "宋",
        "collection_info": null
    },
    {
        "uuid": "c6c475fb2031301e6bfc6eb04ad2b99c",
        "title": "赠别吴兴太守中父学士",
        "author": "陆佃",
        "content": "蓬山仙子任天真，乞领南麾奏疏频。\n金锁阙边辞黼座，水晶宫裏约朱轮。\n公庭事简烦丞掾，斋阁诗多泣鬼神。\n莫为行春恋苕霅，銮坡挥笔待词臣。",
        "dynasty": "宋",
        "collection_info": null
    },
    {
        "uuid": "3ce0fccf1fc53f31b68336376d92bd7c",
        "title": "句  其一",
        "author": "陆佃",
        "content": "辂从元朔朝时破，花是高秋宴后萎。",
        "dynasty": "宋",
        "collection_info": null
    },
    {
        "uuid": "df869cd50b283276a29368b48a4657a7",
        "title": "句  其二",
        "author": "陆佃",
        "content": "润色圣猷双孔子，调燮元化两周公。",
        "dynasty": "宋",
        "collection_info": null
    },
    {
        "uuid": "62b7dd50a20649669c1dde718fe3cde9",
        "title": "句",
        "author": "高遵惠",
        "content": "上林供王宴，圣母赐金钱。",
        "dynasty": "宋",
        "collection_info": null
    },
    {
        "uuid": "64ca2ef9e2be17f0435ca3e8c02e99de",
        "title": "游九仙阁",
        "author": "傅楫",
        "content": "偶有寻真兴，携琴扣竹关。\n岩头青嶂合，洞口白云閒。\n火伏丹犹湿，棋残局已斑。\n游人迷去路，疑是霍童山。",
        "dynasty": "宋",
        "collection_info": null
    },
    {
        "uuid": "53372423a5ed7fb9c39a817b55cdbe71",
        "title": "次祥卿焦山韵",
        "author": "翟思",
        "content": "窗影江光四面开，虚空无处得生埃。\n依依山顶云飞去，隠隠海门潮上来。\n喷雪浪搥藏鹤冢，落花风扫炼丹台。\n吸江亭上多时坐，谁信茶瓯胜酒杯。",
        "dynasty": "宋",
        "collection_info": null
    },
    {
        "uuid": "0da83bba6c33e1cdd03a1ab3787ba06a",
        "title": "次董野迂焦山韵",
        "author": "翟思",
        "content": "四面江光不住尘，中流拥护有波神。\n画家点染图多贋，诗老形容语最真。\n丹井泉来冰熨齿，石床云卧浪摇身。\n碧桃湾裏花狼藉，一夜狂风断送春。",
        "dynasty": "宋",
        "collection_info": null
    },
    {
        "uuid": "e0ddf774a7f0ef5ff6407d85fe07f5cb",
        "title": "登华顶峰",
        "author": "马珹",
        "content": "游山须览胜，八百里天台。\n若不登华顶，浑如不到来。",
        "dynasty": "宋",
        "collection_info": null
    },
    {
        "uuid": "cd2916f52cb59ff16807272e4097cefd",
        "title": "遗偈",
        "author": "俨和尚",
        "content": "四大之身，水月空云。\n一轮湛湛，廓落干坤。",
        "dynasty": "宋",
        "collection_info": null
    },
    {
        "uuid": "7a86b727577ad883235acc8dc0948daf",
        "title": "再游太虚观",
        "author": "安惇",
        "content": "昔年游历访霓旌，多谢仙师数里迎。\n今日重来知有意，此身应不为公卿。",
        "dynasty": "宋",
        "collection_info": null
    },
    {
        "uuid": "801454bd732dd08f4fe2b4d6b7b4bb69",
        "title": "梦游仙馆",
        "author": "安惇",
        "content": "梦游仙馆逢真侣，为说生前与此身。\n本是富陵朱隠士，暂来人世秉陶钧。",
        "dynasty": "宋",
        "collection_info": null
    },
    {
        "uuid": "399b1ca2f9558556a62e3cb1d6c20add",
        "title": "涤虑轩",
        "author": "虞策",
        "content": "禅翁自说逢迎懒，向此开轩最所宜。\n地僻风尘非我事，夜深水月几人知。\n沈观万境皆无物，笑指三乘亦有为。\n行客暂来良自省，不堪勤瘁鬓成丝。",
        "dynasty": "宋",
        "collection_info": null
    },
    {
        "uuid": "ac3a24fb34bc7641673f960de07c1435",
        "title": "句",
        "author": "李时亭",
        "content": "石柱虹梁势入云，玉鸾金凤锁丝纶。",
        "dynasty": "宋",
        "collection_info": null
    },
    {
        "uuid": "5844906b8600aa2f87707f2b9c807b96",
        "title": "罗汉阁煎茶应供",
        "author": "刘珵",
        "content": "宝炉香散晓烟寒，凈几供茶遶座看。\n已爱六花金缕异，更惊三啜翠痕干。",
        "dynasty": "宋",
        "collection_info": null
    },
    {
        "uuid": "1e9f0dd43541d1e1f2c55c07c973892c",
        "title": "咏西湖十洲 花屿",
        "author": "刘珵",
        "content": "浅深艷冶一枝枝，带露临风不自持。\n水上红云真缥渺，多才却忆退之诗。",
        "dynasty": "宋",
        "collection_info": null
    },
    {
        "uuid": "911c7d5a3794452aa5fe397f7ea66a2c",
        "title": "咏西湖十洲 芳草洲",
        "author": "刘珵",
        "content": "春水池塘空苒苒，长安古道倍依依。\n争如绿向芳洲遍，不怨王孙去未归。",
        "dynasty": "宋",
        "collection_info": null
    },
    {
        "uuid": "38326bb8a382be2b0e7046e68e036fcc",
        "title": "咏西湖十洲 柳汀",
        "author": "刘珵",
        "content": "江渡隋堤千万缕，年年折尽最长条。\n谁知烟雨汀洲晚，閒舞东风拂画桥。",
        "dynasty": "宋",
        "collection_info": null
    },
    {
        "uuid": "7f2045d922c7793b52dfd780b7aab417",
        "title": "咏西湖十洲 竹屿",
        "author": "刘珵",
        "content": "翠云摇曳波心起，清影扶疏月际来。\n结实终期丹凤至，虚心聊映小桃开。",
        "dynasty": "宋",
        "collection_info": null
    },
    {
        "uuid": "a51b8db82378179f4bad820115e5731d",
        "title": "咏西湖十洲 烟屿",
        "author": "刘珵",
        "content": "閒伴晓云笼浅濑，半和秋雨羃寒沙。\n溶溶洩洩拖轻素，遮尽渔蓑与钓槎。",
        "dynasty": "宋",
        "collection_info": null
    },
    {
        "uuid": "45598ab87839ebb25bc32b3f73ad9779",
        "title": "咏西湖十洲 芙蓉洲",
        "author": "刘珵",
        "content": "翠幄临流结绛囊，多情长伴菊花芳。\n谁怜冷落清秋后，能把柔姿独拒霜。",
        "dynasty": "宋",
        "collection_info": null
    },
    {
        "uuid": "59903598b91c9529cb86d77bf461d296",
        "title": "咏西湖十洲 菊花洲",
        "author": "刘珵",
        "content": "金蘂含香冒雨开，清无俗格绝尘埃。\n休嗟不及东篱下，也有幽人载酒来。",
        "dynasty": "宋",
        "collection_info": null
    },
    {
        "uuid": "738a66bb01d1eaf358c919214f842c62",
        "title": "咏西湖十洲 月岛",
        "author": "刘珵",
        "content": "众乐亭前月满洲，雨余风静正中秋。\n桂华冷射千寻碧，十顷湖光烂不收。",
        "dynasty": "宋",
        "collection_info": null
    },
    {
        "uuid": "e1d6f35019246908700a09b8c0c3b14e",
        "title": "咏西湖十洲 雪汀",
        "author": "刘珵",
        "content": "六出花轻巧剪裁，瑶林玉砌映南台。\n冰澌四面寒光合，疑有飞仙月下来。",
        "dynasty": "宋",
        "collection_info": null
    },
    {
        "uuid": "176d3b8d9fdbd304e837116cfc579c98",
        "title": "咏西湖十洲 松岛",
        "author": "刘珵",
        "content": "耻随杨柳娇春色，厌近芙蕖透暗香。\n直干凌霜终偃蹇，愿为一柱壮明堂。",
        "dynasty": "宋",
        "collection_info": null
    },
    {
        "uuid": "880a83067c7f3243c22a4cd89346ab6f",
        "title": "题虎丘次蒲章二公韵",
        "author": "刘淑",
        "content": "衮席频虚未赐环，游心暂寄水云间。\n霓旌初下姑苏苑，蜡屐先寻虎踞山。\n高兴不辞溪路险，幽情更羡野僧闲。\n留连景物慵回首，画舫寒侵暮角还。",
        "dynasty": "宋",
        "collection_info": null
    },
    {
        "uuid": "bc68908910cff428fae248f5e192e260",
        "title": "再至新定有感",
        "author": "岑象求",
        "content": "蜀地吴天各一涯，去来三纪亦云赊。\n乌龙遶郭俨如旧，白髮满头良可嗟。\n老矣不堪多感慨，使乎何处是光华。\n周行历览犹疑梦，更问庭槠几度花。",
        "dynasty": "宋",
        "collection_info": null
    },
    {
        "uuid": "49bffb0b4eeeec609a8ce7b29f33bd16",
        "title": "咏县厅前古槠木",
        "author": "岑象求",
        "content": "三十年前宰一同，朝朝相对此庭中。\n如今翠叶樛枝好，依旧朱栏戒石东。\n潘岳河阳花立尽，陶潜彭泽柳随空。\n唯君独负坚刚操，何异灵椿与夏虫。",
        "dynasty": "宋",
        "collection_info": null
    },
    {
        "uuid": "e80ef76c70e57d802c56adb30baea7f8",
        "title": "涤虑轩",
        "author": "岑象求",
        "content": "圣人重洗心，君子贵浴德。\n清心是道场，金仙有遗则。\n人言我虑不须涤，我谓几人能涤得。\n以此息万缘，以此销六贼。\n君不见水观月观成道人，尽向此门生妙识。",
        "dynasty": "宋",
        "collection_info": null
    },
    {
        "uuid": "77b0884d2b3dba39e06bf4da6b29eaf4",
        "title": "中岩",
        "author": "岑象求",
        "content": "潇洒监城隈，聊驱俗驾回。\n世尘飞不到，山色翠成堆。",
        "dynasty": "宋",
        "collection_info": null
    },
    {
        "uuid": "307b9c652e96f4fb014800e9a2ae74a6",
        "title": "剑门关",
        "author": "岑象求",
        "content": "当道双峰闢，凌空万仞酋。\n于秦置扃鐍，与蜀作襟喉。",
        "dynasty": "宋",
        "collection_info": null
    },
    {
        "uuid": "3fb09a58d55536c3b14619080834ab42",
        "title": "游定林院",
        "author": "岑象求",
        "content": "野阔莲宫迥，楼台半倚山。\n地联巴峡近，门对濮溪湾。\n柏径松烟湿，石房雨藓斑。\n白云邀客住，明月伴僧閒。\n经梵喧譁外，香灯杳霭间。\n胜游成邂逅，危构喜跻攀。\n世路诚何极，尘心久欲还。\n輶车正催发，缓步出重关。",
        "dynasty": "宋",
        "collection_info": null
    },
    {
        "uuid": "0f2eeb62daa5d364c3350dc5c5271035",
        "title": "药洲",
        "author": "许彦先",
        "content": "花药氛氲海上洲，水中云影带沙流。\n直应路与银潢接，槎客时来犯斗牛。",
        "dynasty": "宋",
        "collection_info": null
    },
    {
        "uuid": "619d145014e5a6d6bd09643cc5a47468",
        "title": "再游阳春通真岩",
        "author": "许彦先",
        "content": "壁倚干宁碣，龛笼大业僧。\n七年驰使路，两蹑石梯层。",
        "dynasty": "宋",
        "collection_info": null
    },
    {
        "uuid": "565168755b8d8b64999ac48c93c09999",
        "title": "游碧落洞二首  其一",
        "author": "许彦先",
        "content": "崖卷层霄阔，溪穿碧玉横。\n银河一派水，终日泻天声。",
        "dynasty": "宋",
        "collection_info": null
    },
    {
        "uuid": "9454d791b6178cb01ccca9e1c9abfd66",
        "title": "游碧落洞二首  其二",
        "author": "许彦先",
        "content": "玉峰刳不尽，满室碧琅玕。\n太始藏灵气，寥寥五月寒。",
        "dynasty": "宋",
        "collection_info": null
    },
    {
        "uuid": "c486e877c010b244398fbd73ff112fba",
        "title": "南山宣圣庙窃见太守黄公题名有作  其一",
        "author": "许彦先",
        "content": "千仞岩岩涌白云，不教紫翠落尘氛。\n长留雨后凭栏意，堆迭清光伴使君。",
        "dynasty": "宋",
        "collection_info": null
    },
    {
        "uuid": "20ed420935d15491f4a052c746e08dea",
        "title": "南山宣圣庙窃见太守黄公题名有作  其二",
        "author": "许彦先",
        "content": "数仞环分一径深，讲筵深处暮烟沈。\n金铃木舌新扬意，忠孝昭昭剌史心。",
        "dynasty": "宋",
        "collection_info": null
    },
    {
        "uuid": "91729a098864fea00176ad896c841be4",
        "title": "湖上十亭",
        "author": "许彦先",
        "content": "昔年曾看海阳图，巧状湖山恐见诬。\n今日登临真可爱，画图翻觉少工夫。",
        "dynasty": "宋",
        "collection_info": null
    },
    {
        "uuid": "f523436cee7a8d54db661469d2baa356",
        "title": "题舜井断碑",
        "author": "许彦先",
        "content": "一千二百余年外，万古销磨不可寻。\n舜子井泉谁记古，随人闾巷祇如今。\n隶书字杂科虫体，氏爵名存乐石阴。\n登览时来醒醉眼，也胜他物在园林。",
        "dynasty": "宋",
        "collection_info": null
    },
    {
        "uuid": "4596bc331b817ef6c9be77f2afa75f78",
        "title": "知府伯常度支宿熙春台辄成拙诗上寄",
        "author": "张纮",
        "content": "云藏雨意明还暗，水激溪声断復来。\n恨君不且留千骑，同折岩花对酒杯。",
        "dynasty": "宋",
        "collection_info": null
    },
    {
        "uuid": "9096b6e807d53f1a0c3301341ea4481b",
        "title": "句",
        "author": "郭汝贤",
        "content": "万工填巨海，千古作良田。",
        "dynasty": "宋",
        "collection_info": null
    },
    {
        "uuid": "040d7054220eb8d27c5c82b3e54f33db",
        "title": "题迎熏阁",
        "author": "张杲之",
        "content": "虚阁势峥嵘，高陵涿鹿城。\n前瞻青巀嶭，下阚碧澄泓。\n弊宇随时去，雕甍不日成。\n佳莲供夏景，乔木送秋声。\n乳鹭欣双入，北鸿想万程。\n风生舜弦古，月射庾楼清。\n隠隠分行客，憧憧悯细氓。\n凭高愁自失，怀远恨难平。\n赏纵棋兼酒，吟羞石对瑛。\n炎蒸登览者，方爱此嘉名。",
        "dynasty": "宋",
        "collection_info": null
    },
    {
        "uuid": "013bf8aad43f8a4297fc8ff46f489dd0",
        "title": "赋得同江华令贯之黄兄游阳华岩一篇",
        "author": "练潜夫",
        "content": "万里苍山麓，阳华古洞天。\n晨光迎海日，昼暝入溪烟。\n穴窾蛟龙蛰，峰巉鬼魅镌。\n初筵堂半闢，末势溜孤穿。\n玉乳垂虚窦，金沙引漫泉。\n栏危浮绝壁，庋迥跨遥川。\n隠约烧丹竈，横斜种玉田。\n刿桐鱼烛烛，挝石鼓鼘鼘。\n翠羽岩蕉静，玄幢石桂圆。\n扪穹藤黝纠，衬步草茵绵。\n暂止苏门啸，来因叶县仙。\n篮舆收弱屐，桂檝荡轻舷。\n胜赏平生兴，寻幽最可怜。\n奇游陵宇宙，班坐馥兰荃。\n谷鸟酤新酿，松风韵古弦。\n祇应销永昼，何用蠹尘编。\n蒋赋初无得，元铭久更妍。\n留连资旷士，吟咏属高贤。\n尘土闲中厌，山林老更便。\n临分凉月白，回首正依然。",
        "dynasty": "宋",
        "collection_info": null
    },
    {
        "uuid": "45eee7dc8ff344546a2f12e69876b2db",
        "title": "游层岩",
        "author": "练潜夫",
        "content": "朝寻白鹅山，夕次层岩曲。\n中虚谷窈窕，一水流其腹。\n澄渟注渊奫，冬夏不盈缩。\n初疑有神物，毛骨森戚促。\n魂惊不敢吐，髮腻不敢沐。\n跨梁怛临深，矧敢濯余足。\n闻昔宅秘怪，蒙鸿状河渎。\n黄昏嘷猩鼯，正昼飞蝙蝠。\n豚肩走巫觋，歌舞神所欲。\n寻幽到其趾，精爽戒託宿。\n张公熙宁初，曾是舒幽独。\n镌题百许字，焕烂夺人目。\n几呵护守严，百魅不敢触。\n往往风雨夜，啾啾鬼神哭。\n乃知正直士，所至即蒙福。\n往时元次山，今日蒋颖叔。\n或镵阳华铭，或刻舜祠录。\n与公成三人，万代仰高躅。\n因书岩石间，聊用美淇澳。",
        "dynasty": "宋",
        "collection_info": null
    },
    {
        "uuid": "7e47a50833a26a23b58ff835f49b4902",
        "title": "约东坡游金山",
        "author": "徐畴",
        "content": "黯淡滩头一艇横，夕阳西下大江平。\n与君不负平生约，同向金鳌背上行。",
        "dynasty": "宋",
        "collection_info": null
    },
    {
        "uuid": "48f05054f10393613b52a0ea811c674d",
        "title": "连都官祭歌",
        "author": "王莘",
        "content": "恂好善兮行以躬，完素履兮一初终。\n化邦乡兮革姦凶，出为政兮用其中。\n三钟山兮屹穹崇，与公德兮并其隆。\n岂独文兮耀幽宫，宜配社兮同勾龙。\n俾世世兮仿而从，里闾乐兮廉让风。\n刑罚措兮年屦丰，慱哉利兮垂无穷。",
        "dynasty": "宋",
        "collection_info": null
    },
    {
        "uuid": "3b507140a67fa10972fc0960f6db2158",
        "title": "白云庵",
        "author": "许仲蔚",
        "content": "云本山家物，庵茅相就居。\n竹扉閒自掩，烟冻冷无余。\n岭上来还去，风前卷復舒。\n禅僧却应笑，扰扰竟何如。",
        "dynasty": "宋",
        "collection_info": null
    },
    {
        "uuid": "009f18de1319311ce413c364ad29ff63",
        "title": "和许广渊南山",
        "author": "许仲蔚",
        "content": "青山迭迭水重重，古道纔容匹马通。\n飞鸟自由啼晚照，落花无着趁春风。\n岩前积霭参差绿，天末余霞点缀红。\n一一广陵如在眼，诗坛谁敢较豪雄。",
        "dynasty": "宋",
        "collection_info": null
    },
    {
        "uuid": "4163ad88b2a9d30d0dc48061352630f5",
        "title": "杜公井",
        "author": "许仲蔚",
        "content": "德地见图牒，神机发杜棱。\n寇围炎甚火，壶饮冽于冰。\n古邑桑田换，灵源鑑面澄。\n如今风月夕，煮茗诧山僧。",
        "dynasty": "宋",
        "collection_info": null
    },
    {
        "uuid": "0fbf6c73625786c8ff8984fbdf6f817d",
        "title": "炼丹井",
        "author": "许仲蔚",
        "content": "青云路在天，弃鼎亦徒然。\n九转果何物，一泓空旧泉。\n竞知丹可煮，不悟骨非仙。\n汲引殊无状，翻尤葛稚川。",
        "dynasty": "宋",
        "collection_info": null
    },
    {
        "uuid": "e33823ff80c997ecea1216059bab31ea",
        "title": "放生池",
        "author": "许仲蔚",
        "content": "唐家旧佛祠，楼阁影参差。\n鱼散不知处，水流无断时。\n山光朝暮变，人事古今移。\n惟有好生德，恩波尚满池。",
        "dynasty": "宋",
        "collection_info": null
    },
    {
        "uuid": "7d89e1a49ed127883ccc193d79a62969",
        "title": "百丈山",
        "author": "许仲蔚",
        "content": "势擎霄汉直，根截乱山兼。\n云叶闲铺地，烟煤润洒岭。\n远疑题塞雁，高欲篆秋蟾。\n倒泻长江水，陶泓未足沾。",
        "dynasty": "宋",
        "collection_info": null
    },
    {
        "uuid": "8e3df6d703c615ef0ccb7e9ef82dd8c7",
        "title": "葛溪",
        "author": "许仲蔚",
        "content": "一道碧琉璃，灵源杳不知。\n寒通炼丹井，润接放生池。\n钓叟相从处，仙翁有到时。\n徘徊无所见，月艇去犹夷。",
        "dynasty": "宋",
        "collection_info": null
    },
    {
        "uuid": "c62834917df5117dc120b515a37484ce",
        "title": "广利庙",
        "author": "许仲蔚",
        "content": "遗靴存故事，碑断不知名。\n老木合双抱，荒祠间数楹。\n编民阴有赐，神像凛于生。\n箫鼓寒溪上，欢呼贺岁成。",
        "dynasty": "宋",
        "collection_info": null
    },
    {
        "uuid": "1aa45ab082b817ee522525d6ccd12558",
        "title": "碧治寺",
        "author": "许仲蔚",
        "content": "松竹森森匝四围，一回来此一忘归。\n猿攀东岭啼寒月，僧指西峰笑落晖。\n山色云含牵客思，池光风动射人衣。\n乐山乐水皆仁智，岂倦驱驰到翠微。",
        "dynasty": "宋",
        "collection_info": null
    },
    {
        "uuid": "64a5e90716e76d990008fb4c260c5fa9",
        "title": "罗隠宅",
        "author": "许仲蔚",
        "content": "吟魂散何处，旧居荒可嗟。\n江山间白日，图籍落谁家。\n野烧寒煨龦，春风暖自花。\n诗名蟠不得，埋没任桑麻。",
        "dynasty": "宋",
        "collection_info": null
    },
    {
        "uuid": "9cc3b533da0ef1620304f70c569e9be5",
        "title": "留题曹娥庙",
        "author": "萧闢",
        "content": "屈平以楚死，死浊不死清。\n伍员以吴死，死暗不死明。\n死者人所难，一死鸿毛轻。\n壮哉二子为，留得不死名。\n曹娥以父死，年龄童未成。\n抱尸出洪澜，非可二子并。\n二子谏不从，齐秦韩魏征。\n娥若不之死，父葬鳣与鲸。\n二子死以介，娥死以孝诚。\n于今会稽人，事之如事生。\n娥若生尧时，舜不妻女英。\n娥若逢孔子，娥名书孝经。\n娥父若罹辜，岂止为缇萦。\n蔡邕不知娥，但爱碑上铭。\n我来拜祠下，古木寒云横。\n往往大江水，犹作哀哀鸣。\n安得娥有知，为我神阴灵。\n鼓此大江波，注入四渎平。\n洗濯天下心，皆行娥所行。",
        "dynasty": "宋",
        "collection_info": null
    },
    {
        "uuid": "6234023b12daf9f32a3c7ca7558a8c5d",
        "title": "送程给事知越州",
        "author": "陈康民",
        "content": "五羊城郭一朝新，归作黄扉侍从臣。\n暂向天边辞禁闼，更于江外福吾民。\n锦衣上冢乡山晓，熊轼颁条驿路春。\n不待期年应报政，即看朝觐对严宸。",
        "dynasty": "宋",
        "collection_info": null
    },
    {
        "uuid": "c85aa925d331d010fe3e621570ebfaea",
        "title": "题招提院静照堂",
        "author": "张贲",
        "content": "缾锡为生久，门阑过客疏。\n于间见真寂，燕坐此清虚。\n事事皆身外，悠悠度岁余。\n如何繁草木，还长旧庭除。",
        "dynasty": "宋",
        "collection_info": null
    },
    {
        "uuid": "f4ceee0910183542f196988b43bce8b9",
        "title": "薛岭",
        "author": "张翥",
        "content": "衣冠陈氏族，桃李薛公园。\n场老遗文古，岩僧旧迹存。\n苔矶荒碛岸，金榜勒瑶琨。\n已怜松特异，尤喜石能翻。",
        "dynasty": "宋",
        "collection_info": null
    },
    {
        "uuid": "0000148b5ae16ea17d6bc74e4d82643d",
        "title": "送王迪夫妇偕隠",
        "author": "刘纯臣",
        "content": "髮如抹漆左参军，脱去青衫从隠沦。\n世上更无羁绊事，壶中别有自由身。\n鼎烹玉兔山前药，花看金鰲背上春。\n莫怪少年能决烈，蓝田夫妇总登真。",
        "dynasty": "宋",
        "collection_info": null
    },
    {
        "uuid": "e9887ce375f801aec3e50d351e36026d",
        "title": "咏周贯",
        "author": "刘纯臣",
        "content": "八十西山作酒仙，麻鞋乳断布衣穿。\n形骸一脱尘缘尽，太极光阴不记年。",
        "dynasty": "宋",
        "collection_info": null
    },
    {
        "uuid": "3c1fc03732d292827b2f1501343a1206",
        "title": "游风水洞",
        "author": "许遵",
        "content": "水洞连风洞，精蓝两洞前。\n山高易藏日，树老不知年。\n板有华宗什，名留少傅篇。\n烟波门外境，寂寞变桑田。",
        "dynasty": "宋",
        "collection_info": null
    },
    {
        "uuid": "8fc3789af28b8c6d43b043a34a32ddf8",
        "title": "庐州",
        "author": "许遵",
        "content": "金銮失职下蓬瀛，也向淮边领郡城。\n堆案簿书为俗吏，满楼山色负吟情。\n庐江地近音尘断，何逊诗来格调清。\n未得尊前一开口，可怜心绪独摇旌。",
        "dynasty": "宋",
        "collection_info": null
    },
    {
        "uuid": "381bc6fa70a7ca776fcc3b6d9d712d55",
        "title": "大雨联句",
        "author": "程建用",
        "content": "庭松偃盖如醉，夏雨凄凉似秋。\n有客高吟拥鼻，无人共吃馒头。",
        "dynasty": "宋",
        "collection_info": null
    },
    {
        "uuid": "1dc08342b97042c0e36ab69a61ad3531",
        "title": "赋新繁周表权如诏亭",
        "author": "黎持正",
        "content": "义教名亭梗概存，要将诗礼及云孙。\n当年偶出严君意，后日冥符内使言。\n座釂拨醅披茜绶，人观新榜驻高轩。\n汝南盛事谁能得，未独于公纳驷门。",
        "dynasty": "宋",
        "collection_info": null
    },
    {
        "uuid": "c24197d3d3e53d8605998c10b638c9a2",
        "title": "寿傅守",
        "author": "黄革",
        "content": "来日中元毓寇公，万年事业一朝同。\n入陪清切星辰履，出奏循良屏翰功。\n棣萼一时腾最治，棠阴两纪继遗风。\n阴功数卷书金简，遐算应须等岱嵩。",
        "dynasty": "宋",
        "collection_info": null
    },
    {
        "uuid": "b13e27881e27a23b8ff0984d88e8444b",
        "title": "东峰亭",
        "author": "刘读",
        "content": "黄尘数骑捷书来，啸入东峰醉倚台。\n遥看山川消杀气，同欣寰宇扫氛埃。\n当年岩谷碑千字，旷世功名土一抔。\n有美斯人风烈壮，故亭重葺画图开。",
        "dynasty": "宋",
        "collection_info": null
    },
    {
        "uuid": "effc54d2eb14d6c77a11b0fd59a4f5f1",
        "title": "下第投荆公",
        "author": "饶竦",
        "content": "又还垂翅下烟霄，归指临川去路遥。\n二亩荒田须卖却，要钱准备纳青苗。",
        "dynasty": "宋",
        "collection_info": null
    },
    {
        "uuid": "f724e90e1601e09f4a6aa01660bb4e14",
        "title": "岑崎山",
        "author": "朱素",
        "content": "小洞隠遥岑，松萝翠復阴。\n游人曾到不，方信白云深。",
        "dynasty": "宋",
        "collection_info": null
    },
    {
        "uuid": "f8fa55238bc5e0dacf50b3b1078ca7e7",
        "title": "颂  其一",
        "author": "陈易",
        "content": "密坐研穷省细微，到头须是自忘机。\n应无祖佛能超越，岂有冤亲更顺违。\n历历孤明犹认影，巍巍独步尚披衣。\n翻嗟会得昭灵者，也道寻师得旨归。",
        "dynasty": "宋",
        "collection_info": null
    },
    {
        "uuid": "1cb29cfda414a1ca75e883d31f4d427a",
        "title": "颂  其二",
        "author": "陈易",
        "content": "个中端的有谁知，知者归来到者稀。\n即见即闻还错会，离声离色转乖违。\n山青水绿明玄旨，鹤唳猿啼显妙机。\n有意觅渠终不遇，无心到处尽逢伊。",
        "dynasty": "宋",
        "collection_info": null
    },
    {
        "uuid": "c31393f1716ce4ae18e67da436b6b97c",
        "title": "游石所题于轩壁",
        "author": "陈易",
        "content": "酒吸阳春入肺肠，茶罢清风生肘腋。\n安知石所洞中人，不是武陵溪上客。",
        "dynasty": "宋",
        "collection_info": null
    },
    {
        "uuid": "45d62d74982f41b9f8c51f03dff56ba1",
        "title": "答有需禅师",
        "author": "陈易",
        "content": "年来多病爱栖禅，宝鑑慵将照丑妍。\n却忆南湖孤顶月，定回金磬落岩前。",
        "dynasty": "宋",
        "collection_info": null
    },
    {
        "uuid": "f5bebaf4bb0fb49d34781eedb96a292b",
        "title": "石门歌",
        "author": "释有需",
        "content": "吾结草庵蔡溪侧，四顾峰峦皆峭壁。\n石门千仞锁天津，来者欲登那措足。\n住此庵中是何缘，不诗不颂亦不禅。\n饥来苦菜和根煮，迭石为床困即眠。\n日照诸峰阴羃羃，负暄孤坐情何适。\n驯伏珍禽趁不飞，猨猱扪我衣中蝨。\n闲搘瘦筇六七尺，山行野步扶危力。\n披云入草不辞劳，逢人打破修行窟。\n或停松，或坐石，静听溪泉漱鸣玉。\n源深洞邃来不休，声声奏尽无生曲。\n杂羽流商谁辨的，五音六律徒敲击。\n有时乘兴上高峰，大笑狂歌天地窄。",
        "dynasty": "宋",
        "collection_info": null
    },
    {
        "uuid": "4e0177f6d553d18122006cfab62c21b0",
        "title": "寄陈聘君体常",
        "author": "释有需",
        "content": "拂石跏趺树影宽，定回霜月照人寒。\n此时况味谁知得，写与秋藤居士看。",
        "dynasty": "宋",
        "collection_info": null
    },
    {
        "uuid": "6bb3a78796e4161a020c199d154bbbac",
        "title": "游东禅寺",
        "author": "张某",
        "content": "好峰飞去后，流出乱云根。\n应为留僧住，□□□□门。",
        "dynasty": "宋",
        "collection_info": null
    },
    {
        "uuid": "3af065091746d86584c06dd8d60a7209",
        "title": "澹山岩",
        "author": "胡奕",
        "content": "一景曲弯弯，初遗号澹山。\n崖边烟草乱，石上雨苔班。\n客往长时望，僧居永日闲。\n几迴将欲去，心只在岩间。",
        "dynasty": "宋",
        "collection_info": null
    },
    {
        "uuid": "adb6c6153a157faa19453ea3f5f79a4c",
        "title": "颂",
        "author": "释重喜",
        "content": "地炉无火一囊空，雪似杨花落岁穷。\n乞得苎麻缝破衲，不知身在寂寥中。",
        "dynasty": "宋",
        "collection_info": null
    },
    {
        "uuid": "0e811f564af98375b9c8dcda45d5e3bb",
        "title": "句",
        "author": "释重喜",
        "content": "行到寺中寺，坐观山外山。",
        "dynasty": "宋",
        "collection_info": null
    },
    {
        "uuid": "0581b28e15a9b8acf0f370181a369b49",
        "title": "投李珦庙三首  其一",
        "author": "张芝",
        "content": "风软潮生江水平，遥峰隠隠浸寒青。\n自从香骨沉波底，独我为诗吊尔灵。",
        "dynasty": "宋",
        "collection_info": null
    },
    {
        "uuid": "72fc9e5e094f7dcc8c8f962341e6ea6e",
        "title": "投李珦庙三首  其二",
        "author": "张芝",
        "content": "轧轧橹声离远浦，萧萧帆影落寒涛。\n殷勤滴酒陈佳果，将此深心慰寂寥。",
        "dynasty": "宋",
        "collection_info": null
    },
    {
        "uuid": "b27c97666564f5ad9c6d674220f16519",
        "title": "投李珦庙三首  其三",
        "author": "张芝",
        "content": "江雨初晴远岸低，心因啼鸟陡思归。\n尔如会我题诗意，魂梦相求一处飞。",
        "dynasty": "宋",
        "collection_info": null
    },
    {
        "uuid": "fc7392d981f7417f1c12b2304079da2d",
        "title": "十竹",
        "author": "释清顺",
        "content": "城中寸土如寸金，幽轩种竹只十箇。\n春风慎勿长儿孙，穿我阶前绿苔破。",
        "dynasty": "宋",
        "collection_info": null
    },
    {
        "uuid": "b7de63baa2a5d38930192f8132c27c21",
        "title": "林下",
        "author": "释清顺",
        "content": "久从林下游，颇识林下趣。\n纵渠绿阴繁，不碍清风度。\n闲来石上眠，落叶不知数。\n一鸟忽飞来，啼破幽寂处。",
        "dynasty": "宋",
        "collection_info": null
    },
    {
        "uuid": "58f0e5728d0f3bc55843e2f9029e1ba1",
        "title": "西湖僧舍",
        "author": "释清顺",
        "content": "竹暗不通日，泉声落如雨。\n春风自有期，桃李乱深坞。",
        "dynasty": "宋",
        "collection_info": null
    },
    {
        "uuid": "8f2837aaf81ce1ab771c3d848d7c8d3b",
        "title": "宿天竺",
        "author": "释清顺",
        "content": "昔人不可见，行路多长松。\n空遗炼丹处，井干绿苔封。\n月明还独宿，白云下疏钟。\n夜半桂子落，不知自何峰。",
        "dynasty": "宋",
        "collection_info": null
    },
    {
        "uuid": "42141099396546b50d15dc09d80fbee3",
        "title": "书景舒庵壁",
        "author": "释清顺",
        "content": "大布君能衣，始知蚕口非。\n冢间容一榻，身外但三衣。\n护戒避生草，浄心观落晖。\n寂寥能自守，今世固应稀。",
        "dynasty": "宋",
        "collection_info": null
    },
    {
        "uuid": "addb0381b9c9b498efcefc676865e49f",
        "title": "留别句容簿",
        "author": "高坦",
        "content": "岩下相逢不忍还，狂歌醉酒且盘桓。\n仇香莫问神仙事，天上人间总一般。",
        "dynasty": "宋",
        "collection_info": null
    },
    {
        "uuid": "5f32b9db2dceb586cbb4b24f14d44da4",
        "title": "句",
        "author": "李颀",
        "content": "但看青玉五枝灯，蟠螭火尽光欲然。",
        "dynasty": "宋",
        "collection_info": null
    },
    {
        "uuid": "ee955584be9344fcfa3ebfe83d37b50c",
        "title": "梦中诗",
        "author": "张亶",
        "content": "天风吹散赤城霞，染出连云万树花。\n误入醉乡迷去路，傍人应笑不还家。",
        "dynasty": "宋",
        "collection_info": null
    },
    {
        "uuid": "7a97a58e7849910cef34ca1f11e0835d",
        "title": "题招提院静照堂",
        "author": "陆伸",
        "content": "闲房增缔构，宴坐隔嚣埃。\n屋木不加饰，庭花时自开。\n虚明殊止水，寂绝等寒灰。\n斋外无余事，欣逢高士来。",
        "dynasty": "宋",
        "collection_info": null
    },
    {
        "uuid": "f0082290fd02e19b28f88a53bcfcb747",
        "title": "神剑颂",
        "author": "勇禅师",
        "content": "提得神锋胜太阿，万年妖孽尽消磨。\n直饶埋向尘泥裏，争奈灵光透匣何。",
        "dynasty": "宋",
        "collection_info": null
    },
    {
        "uuid": "d14f6c06e6113e8ffeaae22ca8bb803e",
        "title": "颂一首",
        "author": "勇禅师",
        "content": "胡孙儿子太惺惺，爱弄千年鬼眼睛。\n不现宰官身说法，时时来我顶头行。",
        "dynasty": "宋",
        "collection_info": null
    },
    {
        "uuid": "550686a7798c526021c3aede92bcc62e",
        "title": "神剑颂呈勇禅师",
        "author": "显首座",
        "content": "凛凛寒光出匣时，干坤闪烁耀潜辉。\n当锋坐断毗卢顶，更有何妖作是非。",
        "dynasty": "宋",
        "collection_info": null
    },
    {
        "uuid": "f5413a5c68f8db455a9cb17cacb9ee59",
        "title": "柳花",
        "author": "王岩叟",
        "content": "银毬抛出翠烟深，聚散高低不自禁。\n飘去长郊迎暖日，飞来深院怯春阴。",
        "dynasty": "宋",
        "collection_info": null
    },
    {
        "uuid": "7cbe258f5fbc9ba9a69a4ba807eae685",
        "title": "芡",
        "author": "王岩叟",
        "content": "水精冷浸碧丛玉，琉璃涌出青毛猬。\n何人采得离波澜，劈破颗颗生光寒。",
        "dynasty": "宋",
        "collection_info": null
    },
    {
        "uuid": "433953f7d56b612be683ac0c83952e9b",
        "title": "和公齐临替有感见寄",
        "author": "王岩叟",
        "content": "孤宦边城遇众贤，及瓜能不动依然。\n风号古木叶堆地，云搅遥山水拍天。\n篱菊开时寒有信，宾鸿过后暑无权。\n古今惜别君须念，乘暇何妨倒酒船。",
        "dynasty": "宋",
        "collection_info": null
    },
    {
        "uuid": "6973d290846815a2b8a9d781c07147b7",
        "title": "扬州感旧",
        "author": "王岩叟",
        "content": "隠隠芜城枕碧流，繁华曾是帝王州。\n一声水调满明月，十里春风半画楼。\n白鸟不离图上去，江云长在鑑中游。\n废兴屈指千年事，何异行人寄传邮。",
        "dynasty": "宋",
        "collection_info": null
    },
    {
        "uuid": "9773a5c2759cb365cc4d08484a4fdf6a",
        "title": "望钓台",
        "author": "王岩叟",
        "content": "桐江快人眼，江水绿于苔。\n一棹中流去，千山两岸来。\n风摇黄叶落，潮捲白沙开。\n欲问严陵事，云中望钓台。",
        "dynasty": "宋",
        "collection_info": null
    },
    {
        "uuid": "1037f870c4e208f88fdd977da9836fc7",
        "title": "延庆寺",
        "author": "王岩叟",
        "content": "龙影函潭寺已空，惟余翠竹混青松。\n路穷西北无他景。",
        "dynasty": "宋",
        "collection_info": null
    },
    {
        "uuid": "0642c175283ecb28c8b9104ac30fdc9a",
        "title": "驾幸太学",
        "author": "王岩叟",
        "content": "享余精意焕龙章，就促銮舆视上庠。\n亿万圜观人作堵，三千迎拜士成行。\n虚心访道资洪业，异礼尊儒冠百王。\n四海嚮风知自劝，足应愚鲁亦升堂。",
        "dynasty": "宋",
        "collection_info": null
    },
    {
        "uuid": "885d957c1d366395e62134f3f5035a34",
        "title": "存目  其一",
        "author": "王岩叟",
        "content": "诗题：陪孙之翰太博登成都楼首句：龊龊古之人。",
        "dynasty": "宋",
        "collection_info": null
    },
    {
        "uuid": "089585b105390eb8d51544514912d400",
        "title": "庐山杂兴  其一",
        "author": "释道潜",
        "content": "古帝论匡山，南国之德镇。\n迩来得跻攀，此语始吾信。\n雄雄压九江，矗矗排万仞。\n青天落飞瀑，白日雷霆震。\n石镜俄忽开，孤光舞而运。\n异花无冬春，瑶草亦芳润。\n远公初渡江，道誉蔼东晋。\n刘雷赞高风，遯世各无闷。\n陈迹虎溪头，于今谁与讯。",
        "dynasty": "宋",
        "collection_info": null
    },
    {
        "uuid": "247b29021df682302d24f0301d1c3b1e",
        "title": "庐山杂兴  其二",
        "author": "释道潜",
        "content": "众峰势连环，万迭不可穷。\n香炉独秀拔，佳气常葱葱。\n长风卷游雾，晓壁开曈眬。\n招提出其下，楼观排青红。\n回眸盻五老，刻削金芙蓉。\n宜哉谪仙子，爱此巢云松。",
        "dynasty": "宋",
        "collection_info": null
    },
    {
        "uuid": "1637bba9c98f8229a007262a8b4e8c3b",
        "title": "庐山杂兴  其三",
        "author": "释道潜",
        "content": "白鹤峰后原，逶迤旷平陆。\n道周问樵子，古实青牛谷。\n披榛得径路，曳杖惊麋鹿。\n鲍生古骚人，曾过炼师宿。\n明月古坛边，题诗记修竹。\n兹焉废耕陇，岁晏空菽粟。\n薄日静衔山，惊湍泻哀玉。\n回首睇吾庐，风幡隔林麓。",
        "dynasty": "宋",
        "collection_info": null
    },
    {
        "uuid": "3285bc88cb0d42ce0dadc2cdefeb93fc",
        "title": "庐山杂兴  其四",
        "author": "释道潜",
        "content": "山南信美矣，山北尤增奇。\n春风锦绣谷，红素自相依。\n梯空上绝巘，云日惊倒窥。\n崖壁晕祥光，五色成颇梨。\n旁通大林寺，松竹短且欹。\n乐天当日游，四月桃始披。\n余龄愿寄此，永与人世违。",
        "dynasty": "宋",
        "collection_info": null
    },
    {
        "uuid": "a7b92e5ec02193f9de78de1f7867bc91",
        "title": "庐山杂兴  其五",
        "author": "释道潜",
        "content": "少文好山林，每往辄忘归。\n余生千载后，独与斯人违。\n朅来炉峰下，结宇聊栖迟。\n长林拱茂木，九夏遗炎曦。\n溪雨昼忽破，藤花照清漪。\n黄鹂语深竹，可听不可窥。",
        "dynasty": "宋",
        "collection_info": null
    },
    {
        "uuid": "ec315134bea9c063fd1cc08f1e041e51",
        "title": "庐山杂兴  其六",
        "author": "释道潜",
        "content": "暮峰腾玄云，飞雨来滂沱。\n乱点洒苍壁，森森挂青萝。\n须臾涨前溪，荡荡浮银河。\n中流转巨石，出没如鼋鼍。\n天宇夜开霁，星蟾莹摩挲。\n玲珑辨崖树，宛转照庭柯。\n咏诗无桀句，奈此佳景何。",
        "dynasty": "宋",
        "collection_info": null
    },
    {
        "uuid": "dd67581dbb45c87e01bc96e235f0e698",
        "title": "庐山杂兴  其七",
        "author": "释道潜",
        "content": "中岩不知暑，但觉昼景长。\n朝来出孤定，踽踽行西冈。\n风泉漱石齿，松雨飞苍苍。\n猿鸟亦我喜，鹿麋还相将。\n乔林积翠下，粲然瞩孤芳。\n冉冉抱绝格，霏霏浮暗香。\n山祇善守护，每吐云雾藏。\n寄言樵苏子，慎勿轻摧伤。",
        "dynasty": "宋",
        "collection_info": null
    },
    {
        "uuid": "6392bbfec8dc452bc739dea7e93c4e36",
        "title": "庐山杂兴  其八",
        "author": "释道潜",
        "content": "龙湫亘三峡，草木皆森奇。\n禅余得支径，别坞行逶迤。\n上人吴门秀，邈有方外姿。\n芒鞋衬两足，策策欣相追。\n秋田罢刈穫，云水明空陂。\n双双林中禽，文彩光陆离。\n雍容事饮啄，相顾忘惊飞。\n鲜飈忽腾馥，岩桂飘葳蕤。\n峰端卧落日，眷此忘还期。",
        "dynasty": "宋",
        "collection_info": null
    },
    {
        "uuid": "959b1d82639b193a46c81dc3568cf2bd",
        "title": "庐山杂兴  其九",
        "author": "释道潜",
        "content": "霜清玉绳晓，涧谷风未号。\n澄潭不可极，俛盼惊骨毛。\n岂不有神物，于兹能遁逃。\n海日射两崖，余辉何昭昭。\n游鳞出岸穴，翻覆如银刀。\n偶来殊不恶，胜事俄所遭。\n聊为五字咏，远愧谢与陶。",
        "dynasty": "宋",
        "collection_info": null
    },
    {
        "uuid": "50e9ece5e76c19b1f913c16464bede9b",
        "title": "庐山杂兴  其一○",
        "author": "释道潜",
        "content": "山深云物清，挹玩洗浮虑。\n昨日行涧南，飘然即芒屦。\n风潭耿危彴，晚与樵争度。\n隔水认梅花，方惊岁华暮。\n幽人眇江海，乐事期谁预。\n山月独多情，娟娟迟归路。",
        "dynasty": "宋",
        "collection_info": null
    },
    {
        "uuid": "3e6efcc4d295b8acb61c6e62eef96a1c",
        "title": "庐山杂兴  其一一",
        "author": "释道潜",
        "content": "高岩吐奇云，倏忽千万丈。\n援毫欲名貌，卷缩非一状。\n飞仙或遨游，隠隠出其上。\n惊飈忽吹灭，转盻惟清嶂。\n山中胜事多，彼俗谁能亮。",
        "dynasty": "宋",
        "collection_info": null
    },
    {
        "uuid": "bd76d0bb0e03632e580d3f3042359648",
        "title": "庐山杂兴  其一二",
        "author": "释道潜",
        "content": "圆月未出岭，众峰环苍苍。\n裴回倚修竹，迟此清夜光。\n俄惊众木颠，滟滟浮银潢。\n玉兔既且跃，浮云亦难妨。\n须臾经中天，下瞩被八荒。\n却瞻中外官，森森敛低昂。",
        "dynasty": "宋",
        "collection_info": null
    },
    {
        "uuid": "4fe47989b328f58dd0dc415425fe2df3",
        "title": "庐山杂兴  其一三",
        "author": "释道潜",
        "content": "一月庐山阳，光风动林壑。\n阴崖拆曾冰，隠隠飞溜落。\n曦和伯化工，万彙欣并作。\n匆匆鸟声聒，艷艷花雾薄。\n瘦骨喜攀跻，芒鞋便荦确。\n期遇山阿人，赏心将共託。",
        "dynasty": "宋",
        "collection_info": null
    },
    {
        "uuid": "688afadb60e49148528a445439aafae1",
        "title": "庐山杂兴  其一四",
        "author": "释道潜",
        "content": "五更山雨余，海月漏云表。\n流辉入庭户，烱烱白如缟。\n百舌语空林，关关催欲晓。\n众禽亦和鸣，为我释孤抱。\n杉松本奇姿，洗涤看愈好。\n惆怅桃李花，东风卷如扫。",
        "dynasty": "宋",
        "collection_info": null
    },
    {
        "uuid": "614bf1039755428d1ab2707e5110ed01",
        "title": "庐山杂兴  其一五",
        "author": "释道潜",
        "content": "通玄接香谷，夹道青松直。\n高秋得微雨，秀色寒更碧。\n林梢挂红子，照眼明的的。\n散策从所欢，悠悠事遐历。\n僧坊媚烟篆，笑语恋几席。\n陶谢安在哉，空山独行迹。",
        "dynasty": "宋",
        "collection_info": null
    },
    {
        "uuid": "59a1e21a0e954aaadaf75ce43917f8fd",
        "title": "陈季常静庵",
        "author": "释道潜",
        "content": "庞公与少陵，不肯入州府。\n畏人嫌其真，但喜归茅宇。\n先生岂其徒，与世亦龃龉。\n年来作庵榜以静，静非对动默即语。\n闭门谢客亲荷锄，秀甲珍芽春满圃。\n黄鸡白酒厌妻孥，醉以诗书相媚妩。\n况復家传侍郎后，缥囊玉匣收奇古。\n宝刀错落走金蛇，至药晶荧啸铅虎。\n先生妙龄已绝人，放浪江湖弃簪组。\n居闲自不减前烈，遇物阴施功不数。\n我疑造物已收录，富贵来寻君勿阻。\n不然骑鹤扣玄关，跨跞松乔攀佛祖。",
        "dynasty": "宋",
        "collection_info": null
    },
    {
        "uuid": "0403ae96305b815403ac0836e4bcb1c8",
        "title": "何氏寒碧堂",
        "author": "释道潜",
        "content": "城东十亩春萧瑟，修竹漫山蔼如栉。\n飕飕细浪鸣石齿，黯黯苍云翳朝日。\n虚堂正在无有处，不惜千竿开翠密。\n鸣鸠野鹊亦解喜，颉颃穿林语啾唧。\n但得凉阴过酒樽，莫辞晚色侵书帙。\n蓬莱仙人为书榜，笔端矫矫龙蛇逸。\n壮观南来无与伦，千载风流君不失。",
        "dynasty": "宋",
        "collection_info": null
    },
    {
        "uuid": "b7fb00b50c8e37e0fc3a16072e1e8f10",
        "title": "玉荆山人崔君草堂",
        "author": "释道潜",
        "content": "玉荆山苍势蜿蜒，玉荆涧碧涵漪涟。\n山人结庐占幽绝，如使世俗来无缘。\n窗前松竹交夏荫，砌下红紫争春妍。\n清肠终日饱葵藿，耳目久厌论腥膻。\n山空月昼猨鸟寂，象床拂拭翻朱弦。\n泠然细韵发幽指，妙意自得人谁传。\n乌巾席帽事高格，蹇馿独跨何翩翩。\n行当近林就卜筑，与子来往聊穷年。",
        "dynasty": "宋",
        "collection_info": null
    },
    {
        "uuid": "4ddbc0eb59f722144e574ed635764c68",
        "title": "虚寂堂",
        "author": "释道潜",
        "content": "吾闻卓道士，操节如冰霜。\n学窥老庄本，渊然閟光芒。\n当时世莫识，落魄依四方。\n尝为京洛游，不践声利场。\n衣裾卷尘土，独鹤翻南翔。\n千里不驻足，飘飘指浔阳。\n浔阳多名山，飞仙共徜徉。\n晚岁隠城郭，古宫极凄凉。\n千金售邻壤，增筑成虚堂。\n流尘断四壁，虚白浮中央。\n惜哉今已往，吊影空叹伤。\n頼有贤弟子，黄冠挺昂藏。\n区区慕高格，绰欲传芬芳。\n逐客苏太史，堂堂国之良。\n言为天下重，墨妙逾珪璋。\n为君易华榜，庭户增辉光。\n风流满江左，知子非寻常。",
        "dynasty": "宋",
        "collection_info": null
    },
    {
        "uuid": "f4f515d08b5674257e9a21b77de93edd",
        "title": "游咏真洞赠陶道人",
        "author": "释道潜",
        "content": "渊明骨已朽，陈迹尚可求。\n我復识其孙，长鬣青两眸。\n相去仅千载，犹能继风流。\n寄迹黄冠中，神姿邈清修。\n相携行洞天，暝色蔼已浮。\n松寒语栖鹤，潭静眠苍虬。\n兰膏照深夜，风磬鸣重楼。\n吾庐閟三峡，清凈亦此侔。\n何时驾鹿车，访我西林丘。",
        "dynasty": "宋",
        "collection_info": null
    },
    {
        "uuid": "66dd2435c0c1c7fd9e7faa075a645070",
        "title": "廖司法挽辞",
        "author": "释道潜",
        "content": "吾闻廖夫子，名大不得睹。\n读书尽五车，行义拔前古。\n聚徒从妙龄，所至变邹鲁。\n身虽甘陋巷，志欲望伊吕。\n风云苟超腾，名教当有补。\n蹉跎鬓毛改，寸禄晚方取。\n青衫适南营，素幔归湓浦。\n秋原起新陇，寂寞一抔土。\n悲歌动闾里，清血洒如雨。\n兰玉已含芳，行看秀庭户。",
        "dynasty": "宋",
        "collection_info": null
    },
    {
        "uuid": "ba357e4b9c80610314be02385af3cc5c",
        "title": "绝句",
        "author": "释道潜",
        "content": "高岩有鸟不知名，款语春风入户庭。\n百舌黄鹂方用事，汝音虽好復谁听。",
        "dynasty": "宋",
        "collection_info": null
    },
    {
        "uuid": "f7f18898dc59e6fa8f00057dd6fa8967",
        "title": "览秀亭",
        "author": "释道潜",
        "content": "飞甍巨栋出高墉，览秀开亭实有功。\n湓水秋横帘幙外，庐山晴落酒杯中。\n俯窥城郭千艘转，仰见星河四面同。\n江左元规存旧观，孟侯还此继高风。",
        "dynasty": "宋",
        "collection_info": null
    },
    {
        "uuid": "a425205317681633aeeca8c7128e964c",
        "title": "归宗道中",
        "author": "释道潜",
        "content": "朝日未出海，杖藜适松门。\n老树暗绝壁，萧条闻哀猨。\n迤逦转谷口，悠悠见前村。\n农夫争道来，聒聒更笑喧。\n数辰竞一墟，邸店如云屯。\n或携布与楮，或驱鸡与㹠。\n纵横箕箒材，琐细难具论。\n老翁主贸易，俯仰众所尊。\n区区较寻尺，一一手自翻。\n得无筋力疲，两鬓埋霜根。\n吾乡东南会，百货常源源。\n金镮衣短后，群奴列昆崙。\n通衢旅犀象，颠倒同篱藩。\n鲛绡与翡翠，触目亦已繁。\n少壮供所役，耆年卧高轩。\n翁今处穷独，未易听我言。\n且当具盐米，归家饭儿孙。",
        "dynasty": "宋",
        "collection_info": null
    },
    {
        "uuid": "ad9de1b0677d4ffe607cefb283673bec",
        "title": "寄王慎中教授",
        "author": "释道潜",
        "content": "高人屏迹匡庐山，不入州府今几年。\n煮葵烹藿日一饭，目光炯炯明星悬。\n行修道富神所怜，绛帐弟子如云烟。\n忆昨秋风宿曾巘，杖藜扣户君未眠。\n阶松影月不到席，耿耿唯有青灯然。\n高谈一倾百虑洗，似拂蒿艾披兰荃。\n清诗落笔有余地，顷刻百纸珠玑联。\n锦囊别后有新句，勿惜东使聊相传。",
        "dynasty": "宋",
        "collection_info": null
    },
    {
        "uuid": "e51f470127ad0625d9e404107f5b7369",
        "title": "夏日山居  其一",
        "author": "释道潜",
        "content": "杜宇鸣春已歇，蔷薇尚有余花。\n吾庐宛同彭泽，遶屋美荫交加。",
        "dynasty": "宋",
        "collection_info": null
    },
    {
        "uuid": "015a526d8034b2bf2970153f6664f9f0",
        "title": "夏日山居  其二",
        "author": "释道潜",
        "content": "苦笋争抽豸角，枇杷竞吐骊珠。\n午饭松间睡足，茶瓯满泛云腴。",
        "dynasty": "宋",
        "collection_info": null
    },
    {
        "uuid": "32113cee83abd8e5a60b40dcca10c60d",
        "title": "夏日山居  其三",
        "author": "释道潜",
        "content": "纨扇轻裁孤月，竹簟冷织双纹。\n呼取凉襟幽吹，拂开乱眼浮云。",
        "dynasty": "宋",
        "collection_info": null
    },
    {
        "uuid": "a8abded455bff6877634b00574cb934b",
        "title": "夏日山居  其四",
        "author": "释道潜",
        "content": "麦浪遥翻陇底，云峰忽起空端。\n拄杖支颐松下，直须细细吟看。",
        "dynasty": "宋",
        "collection_info": null
    },
    {
        "uuid": "4d5cdd51065a55f55e90cc4b7514c33b",
        "title": "夏日山居  其五",
        "author": "释道潜",
        "content": "山月明含草木，溪风暗度襟裳。\n寂寂帘栊夜半，羽虫相趁飞扬。",
        "dynasty": "宋",
        "collection_info": null
    },
    {
        "uuid": "20bab6c2879612a2982d24037810c0fd",
        "title": "夏日山居  其六",
        "author": "释道潜",
        "content": "阴洞石床初扫，谁来共饭胡麻。\n鸟道新疏碧注，为君沉李浮瓜。",
        "dynasty": "宋",
        "collection_info": null
    },
    {
        "uuid": "087ceff8114363caaeb065a656d028cc",
        "title": "夏日山居  其七",
        "author": "释道潜",
        "content": "古径斜依杉竹，熏风永日无人。\n噪鹊鸣鸠去后，一声幽磬南邻。",
        "dynasty": "宋",
        "collection_info": null
    },
    {
        "uuid": "298a69d47fc1d3fa4dc5c47b614ee44b",
        "title": "夏日山居  其八",
        "author": "释道潜",
        "content": "门外溪行碧玉，林梢日堕黄金。\n好景莫愁吟尽，会看月出遥岑。",
        "dynasty": "宋",
        "collection_info": null
    },
    {
        "uuid": "9cdfa276b2ed0073726c62315213bd74",
        "title": "夏日山居  其九",
        "author": "释道潜",
        "content": "山雨洗开林幄，梧桐日射荆扉。\n傍砌榴花初吐，照人特地光辉。",
        "dynasty": "宋",
        "collection_info": null
    },
    {
        "uuid": "d271a46e004f7ee13b5c9d1f1d587944",
        "title": "夏日山居  其一○",
        "author": "释道潜",
        "content": "远壑尚余残照，飞蚊已闹前檐。\n巢燕归来何暮，呼童为汝开帘。",
        "dynasty": "宋",
        "collection_info": null
    },
    {
        "uuid": "e2e55ee4544e5b7d99dc680b7deef720",
        "title": "秋江",
        "author": "释道潜",
        "content": "赤叶枫林落酒旗，白沙洲渚夕阳微。\n数声柔橹苍茫外，何处江村人夜归。",
        "dynasty": "宋",
        "collection_info": null
    },
    {
        "uuid": "17eb55457492e5489b80711117928fde",
        "title": "周茂叔郎中濂溪",
        "author": "释道潜",
        "content": "莲花峰下水，东出其流长。\n十里漱石齿，锵然韵珩璜。\n坡陀滀野岸，烱烱浮明光。\n衣冠有旷士，眷此宜徜徉。\n乞身不待老，结屋栖其旁。\n高风慕箕颍，不羡尚书郎。\n松菊手自插，葱葱蔚连冈。\n了无川泽营，庶以廉自方。\n禽鱼出阶堑，讵识矰缴防。\n云山侑几席，风月非迎将。\n万事委空洞，颓然寄壶觞。\n诗书丛屋壁，教子心独强。\n翘翘双凤雏，炳炳具文章。\n婆娑刷劲翮，云汉期翱翔。\n高名与溪水，千载同汤汤。",
        "dynasty": "宋",
        "collection_info": null
    },
    {
        "uuid": "c6d0cd2112ba873249be401830036a18",
        "title": "陶宣德逸老堂  其一",
        "author": "释道潜",
        "content": "湓浦城南旧隠沦，一堂无地可栖尘。\n石床春卧荼醾砌，撩乱余花堕酒巾。",
        "dynasty": "宋",
        "collection_info": null
    },
    {
        "uuid": "977b466f4933df7aedbb125b87ec8621",
        "title": "陶宣德逸老堂  其二",
        "author": "释道潜",
        "content": "归来诗酒洽天机，骚客无烦咏式微。\n三径就荒松菊在，洗除蒿艾浄秋晖。",
        "dynasty": "宋",
        "collection_info": null
    },
    {
        "uuid": "662162de344c74dc41f8adf0e5886662",
        "title": "夜渡采石",
        "author": "释道潜",
        "content": "沧江夜半月沉辉，客子行舟失渺瀰。\n不用然犀刚照耀，波间百怪恶人窥。",
        "dynasty": "宋",
        "collection_info": null
    },
    {
        "uuid": "200920926c691b620d81f1cc7a207e2f",
        "title": "秋日西园  其一",
        "author": "释道潜",
        "content": "日月更代显，光华难并留。\n昔人尚行乐，俯仰无暂休。\n平居得君子，出处常相求。\n良辰援余臂，共作西园游。\n极目瞰平野，缅然见苍洲。\n千林澹霁色，万韵生凉秋。\n露华漙菊英，蔼蔼香可揉。\n参差间畦壠，芋栗森相俦。\n绿蔓无芳姿，碧花茂牵牛。\n低回瞩篱落，树影环清流。\n赏物志已谐，何用登蓬丘。",
        "dynasty": "宋",
        "collection_info": null
    },
    {
        "uuid": "45b6cd09b1a0972d76e3ff3f250c45bd",
        "title": "秋日西园  其二",
        "author": "释道潜",
        "content": "山家无外营，超然闭幽室。\n薄团北窗下，默坐终永日。\n炎景忽差池，凉飈动萧瑟。\n中林多橘柚，粲粲垂华实。\n凭高试裴回，幽兴遽超逸。\n云霞散平冈，太白空际出。\n禽归杳莫辨，积翠锁深蔚。\n吁哉宇宙间，濩落竟一物。\n胡为市朝客，终岁浪汩没。\n翳吾乐余生，胜事良可诘。\n放怀在冥冥，身世两俱失。",
        "dynasty": "宋",
        "collection_info": null
    },
    {
        "uuid": "97eab0d961749144f1795d7a5e3759bc",
        "title": "秋日西园  其三",
        "author": "释道潜",
        "content": "尝闻晋支遁，矫志归沃洲。\n千载激清风，邈哉谁与俦。\n余今虽不敏，万事非身谋。\n朅来卧穷谷，未觉惭先修。\n一法尚无遣，何劳问三休。\n卷舒在至理，赏咏归优游。\n采薇陟曾阿，濯足依涧流。\n但惊桂花拆，讵识江汉秋。\n沧溟空汗漫，无意狎群鸥。",
        "dynasty": "宋",
        "collection_info": null
    },
    {
        "uuid": "1d5fefc6b8b3d459e659b81399650ce0",
        "title": "秋日西园  其四",
        "author": "释道潜",
        "content": "忆昔少壮时，意气摩云霓。\n游心黄卷间，岂顾白日西。\n由来昧根本，旦旦从所迷。\n迩独悟无为，文字如委泥。\n物生岂高下，至道良自齐。\n青山绕吾庐，开户众鸟啼。\n晓日上乔木，秋光媚回溪。\n畸人长往来，绝壁同攀跻。\n遐天浄若扫，旷目无端倪。\n楚客一何苦，登临独曈曈。",
        "dynasty": "宋",
        "collection_info": null
    },
    {
        "uuid": "c9db1768f0fc50ce3453f832b7996dfd",
        "title": "秋日西园  其五",
        "author": "释道潜",
        "content": "秋山夜来雨，云气朝尚昏。\n禅庭无来辙，但见落叶繁。\n石室暗灯火，天容开霁痕。\n耳目思远适，旷然启曾轩。\n长谣缓轻策，去去穷深源。\n方塘滟清流，鳬雁静不喧。\n时遭羲皇翁，容与谐笑言。\n邈然采真赏，岁晏谁与论。",
        "dynasty": "宋",
        "collection_info": null
    },
    {
        "uuid": "e1b97b170d73dc873ced439636a0c0f1",
        "title": "寄题济源令杨君兰轩",
        "author": "释道潜",
        "content": "昔人慕猗兰，佩服比修洁。\n往往卒岁间，山中行采掇。\n吁哉昔人去已久，此花憔悴今谁折。\n济源长官真好古，王屋天坛驰远步。\n阳崖月窟得芳丛，满握归来夸所遇。\n凈扫幽轩植藓墀，紫茎绿叶弄奇姿。\n疏帘风软日华薄，芳馥满怀君自知。",
        "dynasty": "宋",
        "collection_info": null
    },
    {
        "uuid": "b51ceabc3e602988c45e75c7d74c2fde",
        "title": "送琳上人还杭",
        "author": "释道潜",
        "content": "聚水作一雨，多少近远随所遭。\n或霑枯荄仅濡浃，或入巨海成波涛。\n少林真风今百纪，怅惜至此何萧条。\n喜君齐志早寂寞，同我十载沦刍樵。\n含冲嗜漠不自厌，更欲刺口尝群餚。\n师门祖席在在有，得此失彼良自嘲。\n朅来东南走千里，但愿刈楚逢翘翘。\n駃浮长川不惮恶，陟彼巨巘宁知劳。\n诚专志苦若有相，行断西壤逢英豪。\n金锤扣天玄楗廓，玉电激海明珠高。\n星霜因循共千日，谁尔使子先行包。\n湖山蜿蜒湖水薄，湖上幽人想如昨。\n秋入芙蓉露已漙，晓捲帘栊暑初却。\n明明潭底见行云，谩谩空中闻唳鹤。\n此景从来吾已知，异乡宁羡君先归。\n由来出处元无隔，同看明朝日上时。",
        "dynasty": "宋",
        "collection_info": null
    },
    {
        "uuid": "797868b0280d42db317660affc6d45a2",
        "title": "春日即事呈定海尉葛叔忱",
        "author": "释道潜",
        "content": "曾台宿霞披，滴沥朝露湿。\n有客独登临，含情空伫立。\n问君伫立何所为，报言远人尝有期。\n菊花黄日出山去，芳草绿时犹未归。\n万壑千岩望何极，愿託孤鸿寄消息。\n少年游衍易蹉跎，翻恐归来不相识。\n满目春晖花烂熳，花底幽禽自相唤。\n纷纷万类皆有从，独我参差邈云汉。\n劝君不用长相思，容颜消竭神空疲。\n无情况有西楼月，夜夜清光照不亏。",
        "dynasty": "宋",
        "collection_info": null
    },
    {
        "uuid": "c9610c984b99377bbd9d6f4e5131076e",
        "title": "临平道中",
        "author": "释道潜",
        "content": "风蒲猎猎弄轻柔，欲立蜻蜓不自由。\n五月临平山下路，藕花无数满汀洲。",
        "dynasty": "宋",
        "collection_info": null
    },
    {
        "uuid": "1deb3666fc200d0a51424b7799d7414f",
        "title": "寄龙井辨才法师",
        "author": "释道潜",
        "content": "法师安远徒，我见常磬折。\n颓纲制像运，基构甚宏达。\n煌煌四十载，说法倾吴越。\n人天会方丈，万趾常杂沓。\n蔼然如丘山，四座羞蚁垤。\n投老倦挥麈，毅然辞且决。\n饥鹰得秋风，转盼俄一掣。\n结茅南山陲，云萝占幽绝。\n昔我海上还，相寻访林樾。\n夜阑叩微要，猨鸟寂不聒。\n慧风洒幽襟，法雨濯枯枿。\n别来今四载，寒暑惊屡阕。\n相望如晨星，杳杳各天末。\n何当从杖藜，一笑龙泓月。",
        "dynasty": "宋",
        "collection_info": null
    },
    {
        "uuid": "af5d9e2f0e529edece0b528bc82eb9c1",
        "title": "再游鹤林寺",
        "author": "释道潜",
        "content": "招隠山南寺，重来岁已寒。\n风林惊坠雪，雨涧咽飞湍。\n壁暗诗千首，霜清竹万竿。\n东轩谪仙句，洗眼共君看。",
        "dynasty": "宋",
        "collection_info": null
    },
    {
        "uuid": "403f131a0239a8445f615d0ef55998e5",
        "title": "江上秋夜",
        "author": "释道潜",
        "content": "雨暗苍江晚未晴，井梧翻叶动秋声。\n楼头夜半风吹断，月在浮云浅处明。",
        "dynasty": "宋",
        "collection_info": null
    },
    {
        "uuid": "a45678c14cced2edd349ed7c13f79d8b",
        "title": "邵仲恭许相过金山未至",
        "author": "释道潜",
        "content": "二月归来江上居，江流变渌江鸥去。\n时移物改何足论，身世悠悠本非固。\n鸠鸣屋角山雨余，花苞破红满芳树。\n晴窗晓日幽兴催，振衣出户凌高台。\n潮回浪死风色定，缥缈沙岸烟中开。\n故人佳期绝消息，满眼空看暮云碧。\n何日扁舟南渡来，一洒高风破吾臆。",
        "dynasty": "宋",
        "collection_info": null
    },
    {
        "uuid": "aeb196b52e50b32fd72199135e5bd30f",
        "title": "维王府园与王元规承事同赋  其一",
        "author": "释道潜",
        "content": "年少王郎一幅巾，杖藜呼我步城闉。\n红泥亭子阑干外，绝目遥看万树春。",
        "dynasty": "宋",
        "collection_info": null
    },
    {
        "uuid": "71b6a03923d26b824fd4b59b252f4fd2",
        "title": "维王府园与王元规承事同赋  其二",
        "author": "释道潜",
        "content": "一霎催花骤雨来，集芳堂下锦千堆。\n浪红狂紫浑争发，不待商量细细开。",
        "dynasty": "宋",
        "collection_info": null
    },
    {
        "uuid": "9da4bd5c90b8c3849ebdb82100388a68",
        "title": "维王府园与王元规承事同赋  其三",
        "author": "释道潜",
        "content": "蔼蔼春空宿雾披，桃溪柳陌共逶迤。\n阿戎莫道无才思，细草幽花总要诗。",
        "dynasty": "宋",
        "collection_info": null
    },
    {
        "uuid": "dd1d26dc2fba22f748b70f959c365f51",
        "title": "春晚  其二",
        "author": "释道潜",
        "content": "晓风池沼水澜翻，春尽淮南麦秀寒。\n院落无人日亭午，柳花如雪满阑干。",
        "dynasty": "宋",
        "collection_info": null
    },
    {
        "uuid": "f0eaa184e6897559da92eed3bf75514a",
        "title": "春晚  其三",
        "author": "释道潜",
        "content": "怪雨盲风卷却春，傍栏萧瑟只青筠。\n引雏燕子朝来去，回首多情语更频。",
        "dynasty": "宋",
        "collection_info": null
    },
    {
        "uuid": "352f80f76542b177765d92e20a7d1cd7",
        "title": "邵伯道中  其一",
        "author": "释道潜",
        "content": "一道河流远接天，两行官柳復萧然。\n村舂历历鸣何处，彷佛孤烟落日边。",
        "dynasty": "宋",
        "collection_info": null
    },
    {
        "uuid": "15c655b09efea15adfd1f00b7e12a66b",
        "title": "邵伯道中  其二",
        "author": "释道潜",
        "content": "回首山光古寺基，拂天寒木耿斜晖。\n孤撑渐与钟声远，但见风幡竹外飞。",
        "dynasty": "宋",
        "collection_info": null
    },
    {
        "uuid": "16bca519113b14f83d6a692d793db39c",
        "title": "平山堂观雨",
        "author": "释道潜",
        "content": "午枕藜床梦忽惊，柳边雷送雨如倾。\n蜀冈西望芜城路，银竹森森十里横。",
        "dynasty": "宋",
        "collection_info": null
    },
    {
        "uuid": "b11821dc2eb83ffc86d1cd6be57d52a6",
        "title": "建隆秋夜  其一",
        "author": "释道潜",
        "content": "梵呗声沈香雾销，月明金殿影岧峣。\n夜深唯有龛灯在，风露满庭人寂寥。",
        "dynasty": "宋",
        "collection_info": null
    },
    {
        "uuid": "845e0d67e96855e96101494c22ccbfd1",
        "title": "建隆秋夜  其二",
        "author": "释道潜",
        "content": "娟娟云月照窗扉，纸帐形开梦觉时。\n庭下风篁自成韵，吹箫安用玉人为。",
        "dynasty": "宋",
        "collection_info": null
    },
    {
        "uuid": "82a812049f5982c39ec94c17fcd1a3aa",
        "title": "晚步",
        "author": "释道潜",
        "content": "丛薄萧萧朔吹翻，暝鸦辽乱欲投村。\n江南雪后山无数，林表纔分翠一痕。",
        "dynasty": "宋",
        "collection_info": null
    },
    {
        "uuid": "f6c67e503ca4339606680c77043b7eac",
        "title": "次韵阎永仁博士同饮蜀井",
        "author": "释道潜",
        "content": "潭潭古甃閟高冈，修绠低悬百尺长。\n廋语乐天推绝特，第泉鸿渐许甘凉。\n金盘谩说漙秋露，玉碗休夸沃蔗浆。\n更有碧梧盘爽荫，坐惊亭午失骄阳。",
        "dynasty": "宋",
        "collection_info": null
    },
    {
        "uuid": "d57bab3d27cde888890ef9b8a3921f17",
        "title": "次韵永仁见赠",
        "author": "释道潜",
        "content": "怜君泣血依坟墓，虽设衡门不妄开。\n盈几贝多翻百遍，同龛弥勒礼千回。\n夜寒幽鸟窥香火，岁暮邻僧数往来。\n何日为余重扫榻，卧听松韵落清哀。",
        "dynasty": "宋",
        "collection_info": null
    },
    {
        "uuid": "673f1302e6b9bad0da50dcecc7b625e6",
        "title": "次韵何子温龙图见赠",
        "author": "释道潜",
        "content": "春破邗沟古驿旁，挥毫邂逅沈东阳。\n自惭击壤无高韵，但愧投珠有异光。\n旷达未应输靖节，风流可復羡知章。\n我非照镜迷头客，一接清欢亦似狂。",
        "dynasty": "宋",
        "collection_info": null
    },
    {
        "uuid": "63716443dd58233728a0e1e2944ada2a",
        "title": "杨康功待制所藏醉道士石",
        "author": "释道潜",
        "content": "天官夜燕琼楼春，一官大醉颓穹旻。\n飞光贯地若素练，百里鸡犬声纷纷。\n吹风洗雨岁月古，化此顽石良悲辛。\n楚山之老颇知异，濯以涧底清漪沦。\n霓裳彷佛认羽客，楮冠数寸横秋云。\n空斋昼闲戏一击，琅然哀韵还清真。\n我闻天官天所陈，虽復暂屈终当申。\n烈风迅雷一朝作，却上苍苍朝紫宸。",
        "dynasty": "宋",
        "collection_info": null
    },
    {
        "uuid": "f887b49418d3c4105e1db2aff37ab410",
        "title": "干明夜坐怀孙莘老学士",
        "author": "释道潜",
        "content": "余生飘泊犹断蓬，讵肯低回附根柢。\n兹焉得坎谩栖止，一日从风即轻逝。\n淮南十月寒未苦，耿耿虚堂属宵外。\n星辰错落挂檐庑，爽气侵寻入衣袂。\n桐叶声翻玉露圆，竹枝影扫金波碎。\n安得南邻庞老翁，挥麈堂堂坐相对。",
        "dynasty": "宋",
        "collection_info": null
    },
    {
        "uuid": "cb569f945992a6c9fd326b1b8c9e5135",
        "title": "维阳府学四柏堂",
        "author": "释道潜",
        "content": "頖宫本凄凉，庭户无冗长。\n苍然余四栢，终日清相向。\n夫人擅所有，高怀益超放。\n炎蒸五六月，大厦如瓮盎。\n凉飈天外来，披拂逾一饷。\n怳如乘虚舟，破月渡溟涨。\n严冬众木死，薿薿独无恙。\n非求造化私，故与冰雪抗。\n宜亦有神明，兹焉阴所相。",
        "dynasty": "宋",
        "collection_info": null
    },
    {
        "uuid": "6655a4008d6cd63299f2ae3fa713fe40",
        "title": "次韵少游学士送龚深之往金陵见王荆公  其一",
        "author": "释道潜",
        "content": "春风随意可嬉娱，水有舟航陆有车。\n应笑杨雄未忘我，闭门犹着解嘲书。",
        "dynasty": "宋",
        "collection_info": null
    },
    {
        "uuid": "11fc7369cbcc4f51ff5637c43de360d6",
        "title": "次韵少游学士送龚深之往金陵见王荆公  其二",
        "author": "释道潜",
        "content": "梦幻皆输古竺干，功名何用咤燕然。\n羡君一棹江南去，碧荠时鱼暮雨边。",
        "dynasty": "宋",
        "collection_info": null
    },
    {
        "uuid": "cc8db43c11ffcbbae17e76cdb8f670c7",
        "title": "次韵少游学士送龚深之往金陵见王荆公  其三",
        "author": "释道潜",
        "content": "虎踞龙盘亦漫雄，城荒狐兔往来通。\n可人惟有秦淮月，出没娟娟波浪中。",
        "dynasty": "宋",
        "collection_info": null
    },
    {
        "uuid": "775d96dce0f29cbb22320c3a8e4e62f3",
        "title": "次韵少游学士送龚深之往金陵见王荆公  其四",
        "author": "释道潜",
        "content": "白下长干春雾披，家家桃李粲朝晖。\n悬知一见毗耶老，心地如灰不更飞。",
        "dynasty": "宋",
        "collection_info": null
    },
    {
        "uuid": "177fa69fc1132785ba4829d96deeb09f",
        "title": "次韵黄子理宣德田居四时  其一",
        "author": "释道潜",
        "content": "四序自逶迤，田园常局促。\n春阳旋东皋，迫我事铫鎒。\n出种曝篱根，驱牛饮溪曲。\n晖晖明朝阳，聒聒喧布谷。\n颓龄惜筋骸，晓睡谩云足。\n蓐食出柴门，荷篠赴幽谷。\n搴条视柔桑，密叶已舒绿。\n今年气候早，膏雨厌霢霂。\n邻翁时一来，耕耨每相属。",
        "dynasty": "宋",
        "collection_info": null
    },
    {
        "uuid": "5d86a08b77177bc5860f7e35feb4253d",
        "title": "次韵黄子理宣德田居四时  其二",
        "author": "释道潜",
        "content": "离离小麦黄，习习南风度。\n桑枣暗蓬麻，耘锄困朝暮。\n种瓜屋东隅，翠蔓已分布。\n黄花引疏篱，冉冉欲横路。\n白水漫青秧，联翩下鸥鹭。\n新丝换浊酒，肴蔌羞薄具。\n扫洒聚比邻，环坐荫高树。\n稚子羡赢余，牵衣傍翁妪。\n牛羊岭外归，落日林梢去。\n饷妇亦还家，笑言隔烟雾。",
        "dynasty": "宋",
        "collection_info": null
    },
    {
        "uuid": "c8a90f15485f07fee09028a4a0f54311",
        "title": "次韵黄子理宣德田居四时  其三",
        "author": "释道潜",
        "content": "村落已徂暑，蚊蝇尚喧啾。\n衡门霁朝雨，茅竹归新秋。\n机丝迫邻女，札札无停休。\n中田蔼黄稼，烂熳如云浮。\n渌蚁酿新瓮，嘉鲂钓清流。\n瓦尊迟来客，礼数忘献酬。\n三杯未肯辞，笑语方绸缪。\n时平盗自隠，场圃无宵忧。\n儿孙渐束髮，婚嫁迫所谋。\n款曲从我言，归途蹇淹留。\n林端有月色，相送前溪头。",
        "dynasty": "宋",
        "collection_info": null
    },
    {
        "uuid": "e8cc4ef144a579755ce9946f99a01d0e",
        "title": "次韵黄子理宣德田居四时  其四",
        "author": "释道潜",
        "content": "朔吹鸣高林，回塘冰已结。\n牛羊卧茅屋，原野暗飞雪。\n壮男臂雕弓，短后事田猎。\n饥鹰一号呼，荒径洒毛血。\n归来夸意气，邻舍呼饮啜。\n明朝过南山，更欲穷窟穴。\n寒炉然豆萁，光燄时起灭。\n布被拥娇儿，从渠踏裏裂。\n老翁寝不寐，展转念鹅鸭。\n篱落易穿窬，狐狸恐惊发。",
        "dynasty": "宋",
        "collection_info": null
    },
    {
        "uuid": "f535a44b55f63e6d8230b48fa6dc1c97",
        "title": "和龙直夫秘校细雨  其一",
        "author": "释道潜",
        "content": "细雨连阡陌，轻云湿不飞。\n池寒鸥自卧，巢冷燕催归。\n惨澹疑沈树，飘萧忽近帏。\n檐花霑已久，稍欲堕人衣。",
        "dynasty": "宋",
        "collection_info": null
    },
    {
        "uuid": "07931995d02ca8aa7900a95fbd4d2838",
        "title": "和龙直夫秘校细雨  其二",
        "author": "释道潜",
        "content": "薄雾兼寒雨，凌晨霭未分。\n细宜池上见，清爱竹边闻。\n斗帐侵兰梦，虚櫺逼蕙熏。\n晚来欣小霁，鈎箔见疏云。",
        "dynasty": "宋",
        "collection_info": null
    },
    {
        "uuid": "39343457c470b61be82e522d1f0c83f6",
        "title": "和龙直夫秘校细雨  其三",
        "author": "释道潜",
        "content": "傍砌飘纔断，从风强更来。\n斑斑泣蛛网，浥浥汗江梅。\n薄日光时漏，曾阴意未开。\n少陵心易感，诗句写清哀。",
        "dynasty": "宋",
        "collection_info": null
    },
    {
        "uuid": "8f45bbf79878f7ec0369be3a4dcebe2a",
        "title": "次韵孙传师龙图游醴泉寺",
        "author": "释道潜",
        "content": "杨林几曲到城根，中有招提气象昏。\n暝雀聚群盘栋吻，老藤垂蔓覆高垣。\n月生归路无灯火，巷转人家有笑言。\n却掩吾庐还寂寞，冷风摇幔影翩翻。",
        "dynasty": "宋",
        "collection_info": null
    },
    {
        "uuid": "50a21f1e8d2007e207b702c28458108e",
        "title": "春晴  其一",
        "author": "释道潜",
        "content": "积雨久不破，曾阴蔽城阙。\n晓来得春风，扫荡凈六合。\n绰约墙头花，依微带残月。\n少年谁家子，骅骝飞蹀躞。\n扬鞭出郊去，逸兴生林樾。\n黄鸟弄柔音，青梅已堪折。\n行乐须及辰，芳时易消歇。",
        "dynasty": "宋",
        "collection_info": null
    },
    {
        "uuid": "bd9d2aa04f8b84228ee2fcb96b702cf6",
        "title": "春晴  其二",
        "author": "释道潜",
        "content": "寒食东城隅，青杨夹驰道。\n高楼暖凤笙，绝曲闻缥缈。\n晴日动秋韆，飞烟拂瑶草。\n南邻与北里，良辰竞为好。\n人生逆旅间，何必事枯槁。\n仰首笑春风，兹怀谁与造。",
        "dynasty": "宋",
        "collection_info": null
    },
    {
        "uuid": "1c3a9110b260eb86c4b7b2368ff9f071",
        "title": "东园  其一",
        "author": "释道潜",
        "content": "斜照明明射竹篱，桑阴翳翳麦蛾飞。\n萧条一径无来辙，时见羸牛引犊归。",
        "dynasty": "宋",
        "collection_info": null
    },
    {
        "uuid": "108066302ab2c397acfa17ed285ff76f",
        "title": "东园  其二",
        "author": "释道潜",
        "content": "曲渚回塘孰与期，杖藜终日自忘归。\n隔林彷佛闻机杼，应有人家在翠微。",
        "dynasty": "宋",
        "collection_info": null
    },
    {
        "uuid": "0bf965d9f3c082b787fce80988734d95",
        "title": "东园  其三",
        "author": "释道潜",
        "content": "云峰缺处支筇立，溪溜声中弄扇行。\n习习南风吹百草，幽香知有蕙兰生。",
        "dynasty": "宋",
        "collection_info": null
    },
    {
        "uuid": "9576af5063038bb67e22adf525403a52",
        "title": "淮上  其一",
        "author": "释道潜",
        "content": "芦梢向晓战秋风，浦口寒潮尚未通。\n日出岸沙多细穴，白虾青蟹走无穷。",
        "dynasty": "宋",
        "collection_info": null
    },
    {
        "uuid": "e7c5dda46e289b6194a7d3c98e93f18c",
        "title": "淮上  其二",
        "author": "释道潜",
        "content": "今夜沙头月上迟，小萤零碎傍船飞。\n可怜光彩虽无限，何似婵娟一寸辉。",
        "dynasty": "宋",
        "collection_info": null
    },
    {
        "uuid": "6fdc6b764253a09b98c92f8948fa2fbf",
        "title": "淮上  其三",
        "author": "释道潜",
        "content": "天阔阴云低抱树，沙寒鸥鹭欲亲人。\n小航泊处谁家住，修竹疏花宛似春。",
        "dynasty": "宋",
        "collection_info": null
    },
    {
        "uuid": "c7c7d45729cbacdfad80912534fd7a56",
        "title": "冬夜会孙莘老司谏书斋  其一",
        "author": "释道潜",
        "content": "去马来车声已阑，雪云低压暮檐寒。\n地炉山枿烧初熟，软语聊为世外欢。",
        "dynasty": "宋",
        "collection_info": null
    },
    {
        "uuid": "76a76c868913bb520ff6c4b02ba37b32",
        "title": "冬夜会孙莘老司谏书斋  其二",
        "author": "释道潜",
        "content": "碧瓦炉焚袅袅香，红柑紫栗更分尝。\n从来乐事人间少，不惜归途夜漏长。",
        "dynasty": "宋",
        "collection_info": null
    },
    {
        "uuid": "aae75209dcab6bd28482348389ff1fa8",
        "title": "冬夜会孙莘老司谏书斋  其三",
        "author": "释道潜",
        "content": "多病山人能放旷，忘缘居士解逍遥。\n蒲团迭足清相向，谁道云林胜市朝。",
        "dynasty": "宋",
        "collection_info": null
    },
    {
        "uuid": "03d9f52ae1fee3070c3c6f8f3ddba05f",
        "title": "晓出土山",
        "author": "释道潜",
        "content": "遶山修竹晓参差，叶叶涂霜坠碧枝。\n日脚渐高风乍起，萧萧恰似雨来时。",
        "dynasty": "宋",
        "collection_info": null
    },
    {
        "uuid": "0e9292e41f5deb164b03242546a404e3",
        "title": "寄蔡彦规主簿",
        "author": "释道潜",
        "content": "遶舍苍烟晚更凝，隔帘新月未多明。\n栖乌着树无余噪，老桧吟风有细声。\n客散愈怜真境好，定回犹觉幻身轻。\n可堪俗子能知味，此语聊传北郭生。",
        "dynasty": "宋",
        "collection_info": null
    },
    {
        "uuid": "be31cfcf407165a024ac78dcfaed85f7",
        "title": "次韵太虚夜坐",
        "author": "释道潜",
        "content": "古寺冬萧瑟，天寒色更冥。\n捲帏延素月，转盼失流星。\n炉底眠枯枿，窗根立冻瓶。\n谈余焚栢子，一燧小烟清。",
        "dynasty": "宋",
        "collection_info": null
    },
    {
        "uuid": "4caed7d234ea237061743c5d1939251d",
        "title": "广陵城外野步呈莘老",
        "author": "释道潜",
        "content": "林梢聒聒鸟声繁，积雪初消涧水浑。\n老树卧波寒影动，野烟浮草夕阳昏。\n风回笛响山前路，犬吠人行竹外村。\n杖屦不知幽兴远，归来新月在柴门。",
        "dynasty": "宋",
        "collection_info": null
    },
    {
        "uuid": "8500719106dce85fe905dd966628a920",
        "title": "次韵王通叟寺丞见寄",
        "author": "释道潜",
        "content": "雕斲肝脾欲报公，还如献豕过辽东。\n珠玑屡获渊云妙，土木曾无粲忍风。\n耿耿吟魂嗟异处，迢迢桂魄谩相同。\n锦囊应有新诗在，九曲池边多塞鸿。",
        "dynasty": "宋",
        "collection_info": null
    },
    {
        "uuid": "a429fb33391cf4ff5fb7433c32ecb732",
        "title": "寄仲恭",
        "author": "释道潜",
        "content": "晓雨霁郛郭，晴云递纷披。\n曦和拆万物，初茎弄葳蕤。\n儵鱼泳弱藻，漾漾动碧漪。\n缅彼空际山，黛影摇参差。\n感此芳菲节，美人旷佳期。\n音形眇何方，莽莽天一涯。\n长河泮春冰，花浪激箭驰。\n好凭三尺鲤，寄我相思诗。",
        "dynasty": "宋",
        "collection_info": null
    },
    {
        "uuid": "8e772da668b3b7cb909ab7d1579f5ede",
        "title": "早秋南楼书事",
        "author": "释道潜",
        "content": "白帝初回天地秋，井梧叶老阴尚稠。\n森森爽气入屏幔，骨冷魂清无汗流。\n觉来览眺觅佳处，挟册独上西南楼。\n崇山广泽坐可挹，远水孤村横道周。\n上窥青天堕海日，下瞰白鹤盘庭楸。\n谁令浓阴起曾嶂，扑扑乱眼如云浮。\n埋林涨壑只俄顷，抚袂掩抑将谁俦。\n明星皎月邈难见，络纬蟋蟀空啁啾。\n安得风生土囊口，万里一扫无停留。\n王孙未归空碧草，我思不见徒离忧。",
        "dynasty": "宋",
        "collection_info": null
    },
    {
        "uuid": "aab701120930de0784ea5cfcb08c89da",
        "title": "和莘老经六合西门水亭怀裴学士",
        "author": "释道潜",
        "content": "折柳相从地，重来失旧柯。\n林光延晚照，岸影动霜波。\n碧圃檀栾密，朱檐翡翠过。\n主人成异物，搔首奈情何。",
        "dynasty": "宋",
        "collection_info": null
    },
    {
        "uuid": "2f70c989633542db3734bc07afcccde3",
        "title": "和莘老初至温泉呈庆禅师",
        "author": "释道潜",
        "content": "年华行已老，林莽尚葱苍。\n地胜连龙窟，泉温注鬼汤。\n人风远城市，钟梵近僧坊。\n九夏来投锡，栖心应更凉。",
        "dynasty": "宋",
        "collection_info": null
    },
    {
        "uuid": "9571b8f6debea51ce121bb870efaf0e2",
        "title": "再赋温泉",
        "author": "释道潜",
        "content": "赭落峰前与世分，溶溶汤井翳深云。\n月生滋穴流寒影，风入华清皱碧纹。\n暗引石池波宛转，暖蒸苔壁气氤氲。\n解衣盘礴南窗下，骨肉都融到日曛。",
        "dynasty": "宋",
        "collection_info": null
    },
    {
        "uuid": "b5b5f275d84a3c131469ffddda05a479",
        "title": "次韵莘老游龙洞",
        "author": "释道潜",
        "content": "曈眬杲日破林垧，杖策相将马暂停。\n路与猿猱争险磴，身随鸿鹄入青冥。\n巉岩曲穴疑无底，盘屈苍虬信有灵。\n能使谢公诗兴动，宛如游刃发新硎。",
        "dynasty": "宋",
        "collection_info": null
    },
    {
        "uuid": "34bd4c4954807eacd3b75ef99598ab4a",
        "title": "次韵莘老赠显之",
        "author": "释道潜",
        "content": "盘盘秀岭遶曾檐，方丈门开挹翠岚。\n风激松梢声间发，月留泉底影相涵。\n天机清晓猊台震，险句穷宵虎穴探。\n白傅异时修故事，杖藜应许到云庵。",
        "dynasty": "宋",
        "collection_info": null
    },
    {
        "uuid": "64a3513e7ff4e6275f8b86d2706a003c",
        "title": "虚乐亭",
        "author": "释道潜",
        "content": "谁构新亭近翠微，似教陶令洽天机。\n池光引月来檐庑，竹影疏风到客衣。\n爱酒有时携玉斝，无弦聊自拂金徽。\n人间乐事还能几，肯向良辰与物违。",
        "dynasty": "宋",
        "collection_info": null
    },
    {
        "uuid": "acf3663dfad0ecb4c6c06c27ac98ab16",
        "title": "次韵朱伯收主簿观雪  其一",
        "author": "释道潜",
        "content": "朝来密雪蔽天涯，坐目丘园发素华。\n初着败梧惊拥肿，久霑庭竹见欹斜。\n水精不动垂千筯，云母无声落万家。\n安得曾穹返收拾，莫教狼藉浑泥沙。",
        "dynasty": "宋",
        "collection_info": null
    },
    {
        "uuid": "b336ea3aab79e18eaee7e6a8ea5411a4",
        "title": "次韵朱伯收主簿观雪  其二",
        "author": "释道潜",
        "content": "阴风何事吼檐牙，夜半窗前变物华。\n梦断只疑蟾影在，褰帏俄骇练光斜。\n苦侵陋巷凌寒士，强入高楼媚酒家。\n霁后请看庭下草，蕙兰含绿出晴沙。",
        "dynasty": "宋",
        "collection_info": null
    },
    {
        "uuid": "ae2b2aa913ea6231b0829b187677eee7",
        "title": "次韵姜伯辉朝奉宿九曲池",
        "author": "释道潜",
        "content": "当时楼阙已桑麻，陈迹何须置齿牙。\n宛转颓城围绿野，嵚崟孤塔背明霞。\n山云度晚飞琼叶，海月生秋堕桂花。\n圆峤方壶同笑语，终宵疑在水仙家。",
        "dynasty": "宋",
        "collection_info": null
    },
    {
        "uuid": "2550e405c1212d96eb34d686cfacfc22",
        "title": "邗沟绝句",
        "author": "释道潜",
        "content": "隔屋萧萧风度竹，当空粲粲斗翻芒。\n峥嵘岁月人间暮，目断云山归兴长。",
        "dynasty": "宋",
        "collection_info": null
    },
    {
        "uuid": "d89297deba796670e85dc1d7d233ca80",
        "title": "过新开湖寄李端叔大夫",
        "author": "释道潜",
        "content": "新开湖边秋梦晓，鸡犬无声人悄悄。\n试揭疏篷觇日华，水面残星犹缭绕。\n尝闻明珠藏巨浸，光焰一出辉群草。\n篙师为我暂停橹，罔象终期入幽讨。\n波间宛转兴方豪，依然别恨生怀抱。\n故人离群东海头，徇禄摧眉事枯槁。\n菰梢苹末翠犹在，蕙兰憔悴青枫老。\n浪游不知岁月徙，旧约无端失天杪。\n目羡南鸿两两飞，安得身同羽翰小。\n游胥堂在吾必行，一榻数椽应预扫。",
        "dynasty": "宋",
        "collection_info": null
    },
    {
        "uuid": "ce2762fbc9296de522ffda555ccca83d",
        "title": "都下晓霁",
        "author": "释道潜",
        "content": "千门昨夜雨，万木晓生光。\n御水浮红蕊，宫云丽粉墙。\n转楼迟日静，萦草乱丝长。\n想像西池路，浓阴覆绿杨。",
        "dynasty": "宋",
        "collection_info": null
    },
    {
        "uuid": "6a27eaf46ba5ec7175a22b1b90dac4f4",
        "title": "酬邵彦瞻朝奉见寄",
        "author": "释道潜",
        "content": "杨州从事多文华，新诗组织如朝霞。\n高怀忽念朔方客，秋风一纸来天涯。\n都城冠盖属休沐，邂逅过我森如麻。\n开缄传读不知厌，愕立圜视相惊夸。\n上言音形阔川路，下言杖屦埋风沙。\n蹲鸱正熟邀我返，城南古寺无諠譁。\n我今翩然已东下，轻舟早晚从公家。\n平山堂西百尺井，请公为汲烹露芽。",
        "dynasty": "宋",
        "collection_info": null
    },
    {
        "uuid": "aef027478dd6694dc8530397ef6fc53f",
        "title": "访彭门太守苏子瞻学士",
        "author": "释道潜",
        "content": "眉山鬰茀眉水清，清淑之气钟群形。\n精璆美璞不能擅，散发宇内为豪英。\n煌煌苏氏挺三秀，豫章杞梓参青冥。\n少年着书即稽古，经纬八极何峥嵘。\n未央宫中初射策，落笔游刃挥新硎。\n翰林醉翁发奇叹，台阁四座争相惊。\n逡巡传玩腾众手，一日纸价增都城。\n同时父子擅芳誉，芝兰玉树罗中庭。\n风流浩荡播江海，粲若高汉悬明星。\n前年闻公适吴会，壶浆跪道人争迎。\n浮云流水付幽讨，下视世网鸿毛轻。\n野人弱龄不事事，白首丘壑甘忘情。\n神仙高标独未识，暂弃萝月人间行。\n朝吴暮楚失邂逅，惝怳夜梦还惸惸。\n迩来旅食寄梁苑，坐叹白日徒虚盈。\n彭门千里不惮远，秋风匹马吾能征。\n铃斋吏退属幽款，一看挥尘银河倾。",
        "dynasty": "宋",
        "collection_info": null
    },
    {
        "uuid": "c86f71e0432ebafa94c3144b75847f11",
        "title": "彭门书事寄少游  其一",
        "author": "释道潜",
        "content": "我思君处君思我，此语由来自谪仙。\n欲借野人传纸尾，待凭新雁寄辽天。",
        "dynasty": "宋",
        "collection_info": null
    },
    {
        "uuid": "0418a53aa99123b81fdfe34e89474050",
        "title": "彭门书事寄少游  其二",
        "author": "释道潜",
        "content": "戏马台边驻马蹄，回廊曲院总攀跻。\n秦郎前日曾来否，试拂凝尘觅旧题。",
        "dynasty": "宋",
        "collection_info": null
    },
    {
        "uuid": "2c964c623ae3e566820ca91788949371",
        "title": "彭门书事寄少游  其三",
        "author": "释道潜",
        "content": "百尺黄楼拂杳冥，楼前风物极峥嵘。\n东州词客浑争咏，独怪相如赋未成。",
        "dynasty": "宋",
        "collection_info": null
    },
    {
        "uuid": "e97c0c5486af39dad67a55c661e52bb2",
        "title": "虚白斋",
        "author": "释道潜",
        "content": "嘉鱼满盘初出水，尚有青萍点红尾。\n银腮戢戢畏烹煎，掘强有时俄自起。\n彼客殷勤赠使君，愿向中厨荐醪醴。\n使君事道不事腹，杞菊终年食甘美。\n传呼慎勿付庖人，百步洪边放清泚。\n回首无欺子产淳，谩道悠然泳波底。",
        "dynasty": "宋",
        "collection_info": null
    },
    {
        "uuid": "b2747c7a96fe8fe00ae1161b38dd792b",
        "title": "子瞻席上令歌舞者求诗戏以此赠",
        "author": "释道潜",
        "content": "底事东山窈窕娘，不将幽梦嘱襄王。\n禅心已作沾泥絮，肯逐春风上下狂。",
        "dynasty": "宋",
        "collection_info": null
    },
    {
        "uuid": "86a21b15f7cef72f64ca7854c4b7efee",
        "title": "陪子瞻登徐州黄楼",
        "author": "释道潜",
        "content": "黄花离披秋日短，使君无事邀僧饭。\n饭余软语爇香幽，共坐圆庵不知晚。\n烛笼持火报黄昏，使君爱客还留连。\n前登修径步超逸，后却从御来联翩。\n城头阴阴未上月，城下激激鸣潺湲。\n渔灯照船沙岸近，贾客夜唱声清圆。\n徘徊始转黄楼侧，银箭铜壶知几刻。\n栏干倚遍惜分携，泣泣芙蓉珠露滴。",
        "dynasty": "宋",
        "collection_info": null
    },
    {
        "uuid": "a5de3a81da9ac1df09079b25e366984e",
        "title": "逍遥堂书事呈子瞻",
        "author": "释道潜",
        "content": "寻常卧云林，往往厌阛阓。\n今朝郡斋裏，岑寂返可爱。\n曦和破帘栊，幽鸟语庭际。\n开门面修圃，珍木罗翠盖。\n萧疏旧菊丛，裛露有余态。\n主人事天和，万虑屏身外。\n劳生一断梗，何处考根柢。\n安能从物役，扰扰空卒岁。\n脱巾每相从，颇得资傲睨。",
        "dynasty": "宋",
        "collection_info": null
    },
    {
        "uuid": "e4b0fedcbc6be08b2cc9956387d3d3de",
        "title": "次韵子瞻饭别",
        "author": "释道潜",
        "content": "铃閤追随半月强，葵心菊脑厌甘凉。\n身行异土老多病，路忆故山秋易荒。\n西去想难陪蜀芋，南来应得共吴姜。\n白云出处元无定，只恐从风入帝乡。",
        "dynasty": "宋",
        "collection_info": null
    },
    {
        "uuid": "bedce4f47fd03a202a016c07cb51daa6",
        "title": "次韵少游寄李齐州",
        "author": "释道潜",
        "content": "画船京口见停桡，萧洒浑疑谢与陶。\n但把好山供胜践，不将余论挂尘劳。\n谏垣天上经焚草，藩国年来屡梦刀。\n北客近传新政美，未尝因物强吹毛。",
        "dynasty": "宋",
        "collection_info": null
    },
    {
        "uuid": "939bd11d8329c313855e0d8258c4c2c9",
        "title": "次韵少游和子理梅花",
        "author": "释道潜",
        "content": "朔风萧萧方振槁，雪压茅斋欲欹倒。\n门前谁送一枝梅，问讯山僧少病恼。\n强将笔力为摹写，丽句已输何逊早。\n碧桃丹杏空自妍，嚼蕊嗅香无此好。\n先生携酒傍玉丛，醉裏雄辞惊电扫。\n东溪不见谪仙人，江路还逢少陵老。\n我虽不饮为诗牵，不惜山衣同藉草。\n要看陶令插花归，醉卧清风轶轩昊。",
        "dynasty": "宋",
        "collection_info": null
    },
    {
        "uuid": "67522c56156da1ab7b9e39ba7f053e59",
        "title": "自彭门回止淮上因寄子瞻",
        "author": "释道潜",
        "content": "朅来淮上卧萧宫，回首人间万事空。\n院静水沈销薄幔，睡余寒日耿修桐。\n南山访古思杯渡，北海谈经忆孔融。\n寂寞兼葭霜雪后，何时重倚玉青葱。",
        "dynasty": "宋",
        "collection_info": null
    },
    {
        "uuid": "d6279e5488790eded292fd60de70e805",
        "title": "与曾逢原寺丞相别",
        "author": "释道潜",
        "content": "落叶追奔卷地飞，淮流转处楚山稀。\n君骑黄鹄朝天去，我忆青松旧壑归。\n道在不须惊契阔，情亲聊用惜分违。\n岩居禄隠都如梦，莫向秋风叹式微。",
        "dynasty": "宋",
        "collection_info": null
    },
    {
        "uuid": "5cc26a27990db5658006f7578ad77fc3",
        "title": "夜泊淮上復寄逢原",
        "author": "释道潜",
        "content": "黄沙白草满淮垠，逆旅萧条思不禁。\n风约乱云归陇首，角催明月出波心。\n槎头涌处潮初上，斗柄移时梦未沈。\n遥想故人投宿地，画船应在碧榆林。",
        "dynasty": "宋",
        "collection_info": null
    },
    {
        "uuid": "40e8fab5107b3d21ea8fd4d26a190560",
        "title": "晓发桃源渡寄端叔",
        "author": "释道潜",
        "content": "桃源渡头鸡一鸣，舟子夜起趋南行。\n泯泯河流浮落月，萧萧岸木警秋声。\n依人翡翠霜翎重，拂棹芙蓉露蕊轻。\n为报旧游朝士说，天街何似此中清。",
        "dynasty": "宋",
        "collection_info": null
    },
    {
        "uuid": "590a2e180f87bb108c4a77649109cec9",
        "title": "赠邹医",
        "author": "释道潜",
        "content": "君不见宋清市药长安西，众工就取资刀圭。\n疮疡疾病一皆往，所应不必黄金赍。\n度未能酬辄焚券，耻学庸生忧噬脐。\n人人德清莫肯负，日获远利丰子妻。\n公侯馈遗日相属，螘食华衣乘駃騠。\n罗池神人为作传，至今名誉横云霓。\n邹君业医世淮海，泻盛补衰知径蹊。\n玉函金匮恣探讨，拏以自副能不迷。\n顷年西游抵京室，达官贵吏争品题。\n归来乡县颇萧瑟，湖水粘云芳草萋。\n怜余寝瘵古佛剎，每辱珍剂相扶携。\n倾囊倒橐愿为赠，唯有圆蒲并杖藜。\n君闻掉头不我顾，止索诗句光衡圭。\n夜披陈编见清事，重嗟此道今如泥。\n君诚有意嗣前躅，箧笥不忧无锦绨。",
        "dynasty": "宋",
        "collection_info": null
    },
    {
        "uuid": "6aab64444087bac9e01ed015d9531b80",
        "title": "寄苏子由着作",
        "author": "释道潜",
        "content": "先生道德若为容，曾向南都幕下逢。\n拔俗高标惊万丈，凌云逸气蔼千重。\n低梧暂宿张家凤，浊水难藏许氏龙。\n岁晚雪霜虽更苦，未应憔悴碧岩松。",
        "dynasty": "宋",
        "collection_info": null
    },
    {
        "uuid": "a35650ef66cc520a94a0f3b5377e2960",
        "title": "赠子固舍人  其一",
        "author": "释道潜",
        "content": "文章炜烨动当时，隽乂虽多不并驰。\n解激颓波旋往古，独怜夫子抱青规。\n山川淑气真能感，宇宙雄名岂浪垂。\n未信长途老天马，行看蹴踏上瑶池。",
        "dynasty": "宋",
        "collection_info": null
    },
    {
        "uuid": "1e5d1adb4872609b0aa6f31c7fd51260",
        "title": "赠子固舍人  其二",
        "author": "释道潜",
        "content": "吏部遗编久寂寥，颍滨居士亦蓬蒿。\n支流尽屈江湖阔，众阜争隆泰华高。\n落落千章挥琬琰，汤汤万顷起波涛。\n玉堂鹓鹭迟公久，何事崎岖尚梦刀。",
        "dynasty": "宋",
        "collection_info": null
    },
    {
        "uuid": "c484b94b8261e0bef0a501d9d0f6d147",
        "title": "宿干明",
        "author": "释道潜",
        "content": "五更风雨闹秋堂，梦断篝灯尚有光。\n明日又为湖上客，船头云水正茫茫。",
        "dynasty": "宋",
        "collection_info": null
    },
    {
        "uuid": "256f6b09e792bc86fc1faeaf15cf5a4e",
        "title": "寄莘老",
        "author": "释道潜",
        "content": "十年手把使君麾，一日归来践赤墀。\n偶尔梦中成故事，凛然霜后见奇姿。\n枯荄在昔尝叨荫，微蚋于今頼附驰。\n况有云庵閟深谷，他时香火与君期。",
        "dynasty": "宋",
        "collection_info": null
    },
    {
        "uuid": "127a2f177a1c61fcdd9899f89878445b",
        "title": "寄李公择侍郎",
        "author": "释道潜",
        "content": "高城夜寂起清风，月下清霜堕晓空。\n泽国已惊黄橘柚，省垣应对老梧桐。\n青钱旧数文才妙，碧落新游问望隆。\n四海倚公调鼎鼐，伫瞻和气洽冲融。",
        "dynasty": "宋",
        "collection_info": null
    },
    {
        "uuid": "c64eff9e3c4284b0ab71c7fdb6737527",
        "title": "俞公达待制挽辞  其一",
        "author": "释道潜",
        "content": "金铎哀传静列营，将星飞坠汉蕃惊。\n森森气与秦山在，奄奄魂随陇水倾。\n塞路箫笳悲部曲，海天风雨湿铭旌。\n堪嗟未勒燕然石，遽失连云万里城。",
        "dynasty": "宋",
        "collection_info": null
    },
    {
        "uuid": "490c5922310dfff5aa23f1c1e41878c5",
        "title": "俞公达待制挽辞  其二",
        "author": "释道潜",
        "content": "东吴佳气久氤氲，果见雄才出海滨。\n屡试干将羌破胆，忽摧梁木士霑巾。\n人间梦断黄粱熟，天上楼成白玉新。\n零落山丘今古事，情钟我辈谩伤神。",
        "dynasty": "宋",
        "collection_info": null
    },
    {
        "uuid": "51e66e202d3d7b8b624f76f770f0295a",
        "title": "春行",
        "author": "释道潜",
        "content": "朝入春山千万重，暮归溪上漫匆匆。\n白沙岸口长回首，无数渔灯翠霭中。",
        "dynasty": "宋",
        "collection_info": null
    },
    {
        "uuid": "55a581d305e3e1afc54ee05387112328",
        "title": "次韵传师见过",
        "author": "释道潜",
        "content": "孙郎萧洒逼人衣，咫尺尘埃隔蕙帷。\n陋巷有时过佛剎，谈经还共惜秋晖。\n百年空果冥中谢，一寸灵珠象外归。\n久矣此情人不谕，援毫聊復为君挥。",
        "dynasty": "宋",
        "collection_info": null
    },
    {
        "uuid": "abd62685beacfaec24ce6f2ec9ecb4d8",
        "title": "淮上闻雁寄仲恭",
        "author": "释道潜",
        "content": "欹枕船舷夜橹停，数行南去雁如绳。\n起来欲寄相思字，高拂银河唤不应。",
        "dynasty": "宋",
        "collection_info": null
    },
    {
        "uuid": "511003bc9cb2b5624ab02f81b0bd2343",
        "title": "与怡然夜话",
        "author": "释道潜",
        "content": "云埋碧瓦寒侵户，榻照青灯夜色空。\n故国十年无限事，笑谈如在梦魂中。",
        "dynasty": "宋",
        "collection_info": null
    },
    {
        "uuid": "12ec58bfbb03651d69980137beab9873",
        "title": "鹤林寺",
        "author": "释道潜",
        "content": "宛转回廊漫布金，萧条寒日堕墙阴。\n门前合抱松千尺，黄鹤不来年已深。",
        "dynasty": "宋",
        "collection_info": null
    },
    {
        "uuid": "ec0e793616b2d9c9f6532851a84e381e",
        "title": "寄舒尧文教授",
        "author": "释道潜",
        "content": "经纶满腹贮云霓，卓荦丘门道可跻。\n绛帐开时霞影乱，青衿立处雁行齐。\n忆亲麈尾焚香夜，共惜筠梢落月低。\n别后凤毛知更长，五车应已识诠题。",
        "dynasty": "宋",
        "collection_info": null
    },
    {
        "uuid": "9f475c4b14ffc2d369ac37c6b8c76330",
        "title": "次韵顺上人寄叔康讲师",
        "author": "释道潜",
        "content": "少年好诗书，龌龊空闭户。\n有若丹青徒，秉笔学画虎。\n法师当是时，声价久已负。\n籍籍东州人，高谈慕支许。\n余时迹四方，浪涉川陆苦。\n昨夜北山翁，挑灯同软语。\n因论乡里贤，怅师成独阻。\n南徐号名都，兴发历汉楚。\n峥嵘江上山，王气埋千古。\n至今风前笛，夜夜怨江浦。\n感慨易成吟，安得君来伍。",
        "dynasty": "宋",
        "collection_info": null
    },
    {
        "uuid": "a39940d498d80df70b91e758a7a5f82c",
        "title": "次韵顺上人登寿宁阁",
        "author": "释道潜",
        "content": "昔过广陵日，兹楼亦盘桓。\n飞甍切星斗，鸿鹄争危栏。\n怳若随扶摇，九万直上抟。\n下视古帝基，萧条空湠漫。\n当时竞豪华，人物镂绮纨。\n孰谓千载后，故宫半耕残。\n城西旧辇道，缭绕犹屈盘。\n咫尺见萤苑，枯桑生昼寒。\n阎闾岂復隘，狐兔穴已宽。\n楚楚但乔木，萋萋无寸山。\n苟非壮士怀，往往不忍看。\n青旗催画角，回首送飞翰。",
        "dynasty": "宋",
        "collection_info": null
    },
    {
        "uuid": "036204ebd6e5c1fbc18e3b09d8b880be",
        "title": "得端叔淮上书",
        "author": "释道潜",
        "content": "飞鸿从西来，有客遗我书。\n开缄识远意，字字情有余。\n报言历长淮，泛泛乘舳舻。\n天开灭远雾，水碧涵空虚。\n超然忘端倪，身世疑有无。\n徜徉极幽致，恨我失之俱。\n我昔与曾子，兹游颇踌蹰。\n风高当白帝，露冷凋红蕖。\n扁舟仅半月，历览穷朝晡。\n伊人亦才华，俊逸千里驹。\n结交慕豪彦，倜傥非迂儒。\n当时欲相从，恨子隔海隅。\n今朝子独往，我辈还星疏。\n邂逅亦有分，夤缘非强图。\n茫然临西风，俛首良自吁。\n庶几有至理，去彼形迹拘。\n相望云汉间，皎洁同蟾蜍。",
        "dynasty": "宋",
        "collection_info": null
    },
    {
        "uuid": "c15179c3918787978073b49cb79827b3",
        "title": "送慧悟大师还阙下",
        "author": "释道潜",
        "content": "道人本丘壑，浪为京华居。\n一往二十年，岁月惊须臾。\n禅余挟妙术，出入卿大夫。\n飞扬动天子，声问倾九衢。\n纷彼户外屦，泛如水中鳬。\n高怀倦酬应，逸赏思江湖。\n春风卷衣祴，千里随舳舻。\n中泠涌楼观，圆峤连方壶。\n杖策步鰲头，直上穷崎岖。\n超然万象外，所得良有余。\n兴尽乘白云，飘飘还帝都。",
        "dynasty": "宋",
        "collection_info": null
    },
    {
        "uuid": "2245fedd88b26661d29a787bc900085a",
        "title": "将之金陵寄侍琪服之秀才",
        "author": "释道潜",
        "content": "黄昏落帆牛渚矶，苍石岸黑行人稀。\n渔灯夜深远近没，水鸟月明来去飞。\n瓶盂渐与南斗阔，身世东去将焉为。\n钟山咫尺行可及，会当与子同遨嬉。",
        "dynasty": "宋",
        "collection_info": null
    },
    {
        "uuid": "b0b592e9cf5741c8809343f4c1a10d46",
        "title": "钟山夜月",
        "author": "释道潜",
        "content": "万壑千岩夜未央，月华松色共苍苍。\n上方已觉无人语，金殿谁焚栢子香。",
        "dynasty": "宋",
        "collection_info": null
    },
    {
        "uuid": "41e2acad5be55413b5ac77dc61e9f076",
        "title": "睡起",
        "author": "释道潜",
        "content": "红芳落尽踏青青，哑咤黄鹂隔树鸣。\n午睡觉来听不足，杖藜重过竹阴行。",
        "dynasty": "宋",
        "collection_info": null
    },
    {
        "uuid": "c13ca31319828d209fa78dd70aad2249",
        "title": "曾子固舍人挽辞  其一",
        "author": "释道潜",
        "content": "命世高标见实难，狂澜既倒頼公还。\n学穷游夏渊源际，文列班杨伯仲间。\n落落声尘随逝水，滔滔论着在名山。\n凄凉四海门人泪，想对秋风为一潸。",
        "dynasty": "宋",
        "collection_info": null
    },
    {
        "uuid": "6bd3e6d44ff8c0d488ed2151d4ec40b1",
        "title": "曾子固舍人挽辞  其二",
        "author": "释道潜",
        "content": "雄词大册破幽昏，返覆难窥斧凿痕。\n投老雍容归法从，衔哀仓卒去都门。\n云泉已负高秋约，江渚空悲静夜魂。\n谁与朝廷终太史，君王应待鹡鸰原。",
        "dynasty": "宋",
        "collection_info": null
    },
    {
        "uuid": "5363943f863d6e5ca042ed2ced2439a4",
        "title": "子瞻赴守湖州  其一",
        "author": "释道潜",
        "content": "山烟弄灭没，山木含葱苍。\n刺舟傍遥岸，理策升虚堂。\n周遭瞩曾巘，矫矫如翱翔。\n下瞰平田流，澹然浮日光。\n青{炏/劳}解初箨，洗雨闻清香。\n虽云迫前途，真赏岂易忘。",
        "dynasty": "宋",
        "collection_info": null
    },
    {
        "uuid": "7e4f9760f573ff4e99736c8ad88ab651",
        "title": "子瞻赴守湖州  其二",
        "author": "释道潜",
        "content": "松门暗朝雨，寂历无行人。\n隆曦忽穿漏，卉木蔚以新。\n阶泉漱石齿，照眼光磷磷。\n史君美无度，卓荦遗嚣尘。\n风标傲竹栢，谈笑凌穹旻。\n何愧沈冥子，卧霞吞结邻。",
        "dynasty": "宋",
        "collection_info": null
    },
    {
        "uuid": "84196f829cb9995c3927121f9cc69eef",
        "title": "子瞻赴守湖州  其三",
        "author": "释道潜",
        "content": "扬帆渡江来，洗眼惊翠樾。\n云姿既容裔，鸟咔更清绝。\n凌梯访前踪，琬琰亦未灭。\n嗟我鱼目光，畴能缀明月。\n狂墨扫琅玕，风烟坐中发。\n殊胜区中人，茫茫走飞辙。",
        "dynasty": "宋",
        "collection_info": null
    },
    {
        "uuid": "2814de26bb482efcd195a2e799e848bd",
        "title": "吴江垂虹亭同赋得岸字",
        "author": "释道潜",
        "content": "蜿蜒夸长虹，吴会称杰观。\n沦涟几万顷，放目失垠岸。\n倒影射遥山，青螺点空半。\n从来夸震泽，胜事无昏旦。\n破浪涌长鬐，排空度飞翰。\n肺肝入清境，划若春冰泮。\n安得凌九垓，从公游汗漫。",
        "dynasty": "宋",
        "collection_info": null
    },
    {
        "uuid": "fbf20967fe902fdf3deb334643a4a712",
        "title": "同吴兴尉钱济明南溪泛舟",
        "author": "释道潜",
        "content": "枇杷弄实梅欲黄，海气冥冥错昏昼。\n僧坊亭午隘可鄙，画舸从君逐溪溜。\n斗欣纷翳眼前失，但觉波光翻縠绉。\n苹花洗雨白雪香，荷柄吹风青玉瘦。\n回看行人走南北，蠢蠢岸傍如蚁斗。\n一竿落日丽樵明，绕郭云山相倚构。\n崭崭青壁映彤霞，转盼忽惊开锦绣。\n好将杰句为余写，天乞君才多颖茂。\n锦囊玉刻厌传玩，燕尾蚕头吾未究。\n轻桡欲动蹇淹留，城上哀笳凄已奏。",
        "dynasty": "宋",
        "collection_info": null
    },
    {
        "uuid": "70f84ebb08ca25fec5cf2365aee63403",
        "title": "吴兴道中寄子瞻",
        "author": "释道潜",
        "content": "弱性嗜幽散，出门随所便。\n莲房纷可袭，林幄正高褰。\n群木含晨景，孤撑破宿烟。\n逶迤屯秀崿，宛转滀清涟。\n岸匝藤花暗，崖垂桂影圆。\n引鶵鸣鴶鵴，解箨露婵娟。\n怳若经愚谷，浑疑渡辋川。\n葑田青泛泛，石葛蔓绵绵。\n缅想醉山简，相从狂谪仙。\n援毫更妙韵，愧乏碧云妍。",
        "dynasty": "宋",
        "collection_info": null
    },
    {
        "uuid": "07e511ac8e9e639702ec2ef278493a36",
        "title": "田居四时  其一",
        "author": "释道潜",
        "content": "原隰春风暖，池塘雁北翔。\n晓耕云坞润，午饭野芹香。\n燕子依茅栋，花枝过土墙。\n东阡与南陌，生事日皇皇。",
        "dynasty": "宋",
        "collection_info": null
    },
    {
        "uuid": "c9ed46105d98cd37b5c6a13923ab8d7d",
        "title": "田居四时  其二",
        "author": "释道潜",
        "content": "五月梅争熟，村村桑柘稀。\n茜裙蚕妇瘦，粉翅乳鹅肥。\n菱蔓滋溪雨，藤花锁钓矶。\n呼儿行采去，亭午候荆扉。",
        "dynasty": "宋",
        "collection_info": null
    },
    {
        "uuid": "6c78ff7d9067430111306260b287da9d",
        "title": "田居四时  其三",
        "author": "释道潜",
        "content": "刈穫终吾事，田园日向闲。\n晚香增橘柚，潦水耗汀湾。\n聚噪栖鸦定，孤吹牧竖还。\n儿童惊野烧，一片起前山。",
        "dynasty": "宋",
        "collection_info": null
    },
    {
        "uuid": "81a90f939899b6f91ac704f1eae78705",
        "title": "田居四时  其四",
        "author": "释道潜",
        "content": "汩汩防农雾，穷冬亦谩劳。\n茅檐催日午，篱落听鸡号。\n腊近还移竹，宵闲更索绹。\n春风归早晚，行见事东皋。",
        "dynasty": "宋",
        "collection_info": null
    },
    {
        "uuid": "0dd5fde897e2e50eafed4207361d6eb7",
        "title": "夏日龙井书事  其一",
        "author": "释道潜",
        "content": "翠枥高萝结昼阴，骄阳无地迫吾身。\n石崖细听红泉落，林果初尝碧奈新。\n挥麈已欣从惠远，谈经终恨少遗民。\n何时暂着登山屐，来岸乌纱漉酒巾。",
        "dynasty": "宋",
        "collection_info": null
    },
    {
        "uuid": "1da42a75e391cc66bb14414d1681e5cc",
        "title": "夏日龙井书事  其二",
        "author": "释道潜",
        "content": "雨过千岩爽气新，孤怀入夜与谁邻。\n风蝉故故频移树，山月时时自近人。\n礼乐汝其攻我短，形骸吾已付天真。\n露华渐冷飞蚊息，窗裏吟灯亦可亲。",
        "dynasty": "宋",
        "collection_info": null
    },
    {
        "uuid": "15508a95de2c7e35b6f1133c18c4cb56",
        "title": "夏日龙井书事  其三",
        "author": "释道潜",
        "content": "自怜多病畏炎曦，长夏投踪此最宜。\n青石白沙含浅濑，碧梧苍竹聒凉飔。\n云中鸡犬听难辨，谷口渔樵问不知。\n斑杖芒鞋随步远，归来幽火认茅茨。",
        "dynasty": "宋",
        "collection_info": null
    },
    {
        "uuid": "417ae607491181d055ab6c171b405ae3",
        "title": "夏日龙井书事  其四",
        "author": "释道潜",
        "content": "朅来人外慰栖迟，谷远山长万事遗。\n好鸟未尝吟俗韵，白云还解弄奇姿。\n藤花冉冉青当户，竹色娟娟碧过篱。\n不羡故人探禹穴，短桡孤榜逐涟漪。",
        "dynasty": "宋",
        "collection_info": null
    },
    {
        "uuid": "52762de9ae79dc9f2174f9901f8a530e",
        "title": "寄俞伯谟宣义昆仲  其一",
        "author": "释道潜",
        "content": "谢家兰玉竞芬芳，千里南来未易忘。\n犹忆娑罗双树院，月明相对坐胡床。",
        "dynasty": "宋",
        "collection_info": null
    },
    {
        "uuid": "ccb78a427df6f5dde28756cc2a3943df",
        "title": "寄俞伯谟宣义昆仲  其二",
        "author": "释道潜",
        "content": "多病侵寻鬓已霜，昔年交友半殊方。\n吴台松栢今何似，想见龙蛇数尺长。",
        "dynasty": "宋",
        "collection_info": null
    },
    {
        "uuid": "143ea60abfa5330f805df8570f30f58a",
        "title": "夏夜",
        "author": "释道潜",
        "content": "斗帐昏昏夜气蒸，移床趁月卧中庭。\n紫薇花露霑衣冷，翻觉华胥梦易醒。",
        "dynasty": "宋",
        "collection_info": null
    },
    {
        "uuid": "0f4d62063a5ca37f0bc6f0f075542c78",
        "title": "送楚上人还广陵庆禅师法席",
        "author": "释道潜",
        "content": "吾乡少年多龌龊，投老家山犹恋着。\n何异酰鸡舞瓮天，肯信十方无壁落。\n羡君壮怀慕远举，万里云山行荦确。\n荆江洞庭虚浩渺，敛裓浮杯心自若。\n去年腊月过湓城，聆我幽修卧云壑。\n朅来相从慰契阔，笑语逸发惊猿鹤。\n春风又復卷征衣，问子东去将何为。\n广陵城西古佛剎，中有老禅吾所师。\n当年与君共伏役，妙道彷佛窥藩篱。\n别来星霜叹已久，夜梦往往神魂驰。\n真金虽已出顽矿，锻炼岂厌增钳锤。\n纵横法缚断除尽，了了方为狮子儿。",
        "dynasty": "宋",
        "collection_info": null
    },
    {
        "uuid": "3b33faac709832d7e3df5bad96510907",
        "title": "晚兴",
        "author": "释道潜",
        "content": "墙角风欺竹影斜，数声啼尽欲栖鸦。\n重门已闭断还往，独卷疏帘进月华。",
        "dynasty": "宋",
        "collection_info": null
    },
    {
        "uuid": "b09bb65e57d16e4722c6a80577de2a81",
        "title": "下湖晚归",
        "author": "释道潜",
        "content": "屈曲莎堤引兴长，肯辞芒屦踏秋霜。\n归来已奏孤城角，撩乱梅花落女墙。",
        "dynasty": "宋",
        "collection_info": null
    },
    {
        "uuid": "44bc9e230169b9805d1d74775eeadacf",
        "title": "秋日西湖  其一",
        "author": "释道潜",
        "content": "两山斜抱翠逶迤，一水中间似渼陂。\n孤榜独来还独往，鸬鷀鸂鶒莫相疑。",
        "dynasty": "宋",
        "collection_info": null
    },
    {
        "uuid": "08ed224c34c720306b480a7b83c2f637",
        "title": "秋日西湖  其二",
        "author": "释道潜",
        "content": "琤然一叶堕空庭，似唤幽人梦欲醒。\n斜倚素屏褰翠幔，沈香烟吐博山青。",
        "dynasty": "宋",
        "collection_info": null
    },
    {
        "uuid": "d2cfd84752fdaccdd9f73b15a657e9d4",
        "title": "秋日西湖  其三",
        "author": "释道潜",
        "content": "南山爽气对朝扉，竹露吹风更湿衣。\n可是吟魂怯清景，何妨着屐步苔矶。",
        "dynasty": "宋",
        "collection_info": null
    },
    {
        "uuid": "544c4d8f751865ebf1337b0ec58cfa22",
        "title": "秋日西湖  其四",
        "author": "释道潜",
        "content": "飞来双鹭落寒汀，秋水无痕玉镜清。\n疏蓼黄芦宜掩映，沙边危立太分明。",
        "dynasty": "宋",
        "collection_info": null
    },
    {
        "uuid": "98cc496216ac81e0820b2cd65b274514",
        "title": "秋日西湖  其五",
        "author": "释道潜",
        "content": "欲跨高楼旷远情，无端秋雨苦冥冥。\n峥嵘日脚漏云处，瞥见遥山一抹青。",
        "dynasty": "宋",
        "collection_info": null
    },
    {
        "uuid": "46b0d47a90fb45a3185901647037f634",
        "title": "秋日西湖  其六",
        "author": "释道潜",
        "content": "西风夜半捲庭槐，卧听邻翁晓圃开。\n稚子相呼入林去，应知病果落莓苔。",
        "dynasty": "宋",
        "collection_info": null
    },
    {
        "uuid": "1e9ef2a7e2ad0d4f33663202f37a3686",
        "title": "晨起",
        "author": "释道潜",
        "content": "窗扉晓闢对平湖，爽气侵寻冷入肤。\n林迥霜黄垂橘柚，渚清沙碧老菰蒲。\n忘机鸥鹭元相狎，得食猿猱不用呼。\n游目骋怀心正逸，更凭高处立须臾。",
        "dynasty": "宋",
        "collection_info": null
    },
    {
        "uuid": "88f85bc9a01261d92df6c4ac83a31dce",
        "title": "戏招李无悔秀才",
        "author": "释道潜",
        "content": "淋漓一雨过秋山，洗出西湖小霁天。\n烱烱鱼鳞含倒景，飘飘羊角卷荒阡。\n野塘白芡珠盈斗，幽浦红蕖锦绕船。\n冷炙残杯当已厌，好来波际弄婵婵。",
        "dynasty": "宋",
        "collection_info": null
    },
    {
        "uuid": "fd2da4aea23435850f4c0f5c3737602c",
        "title": "西湖雪霁寄彦瞻",
        "author": "释道潜",
        "content": "西湖漫天三日雪，上下一色迷空虚。\n曾峦沓嶂杳难辨，彷佛楼观疑有无。\n饥雏乳兽失所食，飞走阡陌空号呼。\n中园却羡啄木鸟，利觜自解谋朝晡。\n晓来钟鼓报新霁，天半稍稍分浮图。\n试凭高楼肆远目，千里颠倒罗琼琚。\n逡巡夜月出海角，光彩猛射来城隅。\n方壶圆峤只在眼，绰约怳晤神仙居。\n咄哉浩景似欺压，谓我不足为传模。\n风流江左杜从事，气格豪赡凌相如。\n安得飘飖跨鸾鹄，手持栗尾来为书。",
        "dynasty": "宋",
        "collection_info": null
    },
    {
        "uuid": "ad352237bc4fd05d4f28160f8e9493fb",
        "title": "次韵彦瞻舟次三墩见寄",
        "author": "释道潜",
        "content": "雪消幽港涨漪涟，草际晴丝罥细烟。\n避桨轻鸥翻点点，亚墙修竹静娟娟。\n风流远继东山后，诗句高凌北斗边。\n何日去寻阳羡路，相携青嶂弄云泉。",
        "dynasty": "宋",
        "collection_info": null
    },
    {
        "uuid": "74fde7bda5ab839d16d25e8df29c8521",
        "title": "次韵彦瞻樊良道中",
        "author": "释道潜",
        "content": "几日官河冻不流，朝来微暖始通舟。\n江梅破蕊香犹浅，汀草埋沙绿未浮。\n修网横川鱼乍集，晴云开野雪初收。\n探珠既已从骊颔，何用区区入海搜。",
        "dynasty": "宋",
        "collection_info": null
    },
    {
        "uuid": "8958e04f5bf0d1a9d380cf488f16483d",
        "title": "寄张明甫朝奉",
        "author": "释道潜",
        "content": "昔公令吾乡，绿髮气方壮。\n鸣弦坐高堂，百里肃清旷。\n良辰骋遨嬉，茧足履青嶂。\n当时陪杖屦，笑语相颉顽。\n论文希邺都，乐事敦可尚。\n铜章既云解，余亦航海上。\n悠悠亘六载，天角空相望。\n朅来石头城，邂逅慰离怆。\n携手雨花台，俛仰得超放。\n瓶盂徙京口，冉冉抱微恙。\n扁舟乱江来，起我神益王。\n浮云共平生，飘忽无定向。\n去年客梁园，尘土纷冗长。\n狙猿失林木，憔悴无优况。\n独有青桂枝，冰雪不凋丧。\n惠然肯过从，香积仍接饷。\n秋风迫南还，危帆高且张。\n落日通津门，转盼增惋怅。\n寝寐见高标，幽魂惊夜帐。\n相忘同海鱼，千里各云浪。",
        "dynasty": "宋",
        "collection_info": null
    },
    {
        "uuid": "59dff1c26b2d4751454410e2b3f8b5cc",
        "title": "探梅",
        "author": "释道潜",
        "content": "问讯风篁岭下梅，疏枝冷蕊未全开。\n繁英待得浑如雪，霜晓无人我独来。",
        "dynasty": "宋",
        "collection_info": null
    },
    {
        "uuid": "b62a1781f6c2411d7caebe95baa2342e",
        "title": "岁寒亭",
        "author": "释道潜",
        "content": "草枯蓬断正纷纷，翠干排檐不改阴。\n自是孤根难挫抑，骄霜傲雪本无心。",
        "dynasty": "宋",
        "collection_info": null
    },
    {
        "uuid": "e318a934d585345e03f832b51f1ea1c8",
        "title": "与元规话别  其一",
        "author": "释道潜",
        "content": "湖水苍茫四接天，短篷孤榜数回旋。\n想君东海东头梦，犹在汀洲白鸟边。",
        "dynasty": "宋",
        "collection_info": null
    },
    {
        "uuid": "2ceac98704cafd0c7321f52adb439612",
        "title": "与元规话别  其二",
        "author": "释道潜",
        "content": "雷岫庵南千种梅，含芳准拟为君开。\n冷香秀色谁为主，趁取花时更一来。",
        "dynasty": "宋",
        "collection_info": null
    },
    {
        "uuid": "07d50f8fff0f8f17dab3dfba2ef08320",
        "title": "春日  其一",
        "author": "释道潜",
        "content": "兰英蕙萼竞芳新，左右吹香暗袭人。\n江海久无骚客赋，一枝唯可荐灵均。",
        "dynasty": "宋",
        "collection_info": null
    },
    {
        "uuid": "61eb4ddb72dde7f64177c5b4dc55332e",
        "title": "春日  其二",
        "author": "释道潜",
        "content": "清溪白石晓磷磷，洗露桃花两岸新。\n欲觅刘郎家住处，但闻鸡犬不逢人。",
        "dynasty": "宋",
        "collection_info": null
    },
    {
        "uuid": "7841e641f2c5435d9559be5a922beb7c",
        "title": "春词  其一",
        "author": "释道潜",
        "content": "轻云着地柳垂丝，百尺高台独步时。\n遥爱南邻红杏树，晓来新有过墙枝。",
        "dynasty": "宋",
        "collection_info": null
    },
    {
        "uuid": "e814d2e2ce5a3000fd7ee15c51837b38",
        "title": "春词  其二",
        "author": "释道潜",
        "content": "蒙蒙小雨暗池塘，远树依微不辨行。\n可是晚来风更恶，杏花香乱扑回廊。",
        "dynasty": "宋",
        "collection_info": null
    },
    {
        "uuid": "c109d9ba0dad3968ee66e8f4c9dace2e",
        "title": "春词  其三",
        "author": "释道潜",
        "content": "冰开池面初浮绿，日促花梢始破红。\n谩道春光来眼底，茫然无意对芳丛。",
        "dynasty": "宋",
        "collection_info": null
    },
    {
        "uuid": "014f3eb9edb59af65de75c063b7f12e5",
        "title": "驻景楼",
        "author": "释道潜",
        "content": "额额高楼古道旁，楼前风物鬰摐摐。\n溪声不断来幽耳，山色常时在小窗。\n金鼎养丹尝驻景，玉罇倾酒屡空缸。\n宋清卖药长安市，千载佳名与子双。",
        "dynasty": "宋",
        "collection_info": null
    },
    {
        "uuid": "8710005091fa2aed7f4773f7b10a9aeb",
        "title": "程公闢给事罢会稽道过钱塘因以诗见赠  其一",
        "author": "释道潜",
        "content": "尝闻钟鼓过蓬莱，席上无非八斗才。\n刻烛挥毫公屡胜，投壶饮釂客先颓。\n老元格调真难继，短李风流不易陪。\n鑑水稽山行乐处，后车长是载邹枚。",
        "dynasty": "宋",
        "collection_info": null
    },
    {
        "uuid": "550703b10cb34ecc5059a1c47d7e1ac8",
        "title": "程公闢给事罢会稽道过钱塘因以诗见赠  其二",
        "author": "释道潜",
        "content": "江干千骑送朱轮，父老无缘借寇恂。\n吴国旌旗开白日，越溪桃李失青春。\n雄名素与珠星烂，妙质长随玉树新。\n当宁比闻思旧德，万方行见入洪钧。",
        "dynasty": "宋",
        "collection_info": null
    },
    {
        "uuid": "440386200f2f211bc4de72306cd59eb2",
        "title": "寄济明",
        "author": "释道潜",
        "content": "茫乎一气同浑沦，瀰漫六合无边垠。\n吁哉破散几千载，被在万物含其真。\n清轻为天浊为地，一一厚薄理自匀。\n驽骀骐骥不并厩，夜光鱼目难相亲。\n钱郎少年禀清裔，英姿绰欲挥等伦。\n忠言谠论蹑根本，行义修笃无缁磷。\n是家严君抱劲烈，直笔曾预螭头臣。\n我昔浮游霅溪侧，倾盖遇子情弥欣。\n炎云烧空五六月，漾舟南郭吟青苹。\n溪流宽围野桥碧，溪树静啸凉飈新。\n奇探险取得佳句，欲压柳恽江南春。\n瓶盂属我暂行役，乐事一跌成参辰。\n使君旋亦报西去，纷纷万变难重陈。\n南山暮冬厚积雪，刚茂不死期松筠。",
        "dynasty": "宋",
        "collection_info": null
    },
    {
        "uuid": "96a918fe4e7e1516675f4158e2c421d0",
        "title": "江行寄俞仲宽察院",
        "author": "释道潜",
        "content": "潮回沙浦寒，月落山未晓。\n驾言江上行，行远心亦悄。\n茅屋两三家，鷄声闻缥缈。\n轻风飐垂杨，芳枝何袅袅。\n上有双鸣禽，下有蕙兰草。\n蒸蒸物已繁，灼灼花更好。\n时见頳尾鳞，跳波泳纹藻。\n即事起幽情，情含结怀抱。\n故交如参辰，咫尺旷烟岛。\n红日已三竿，回辕白沙道。\n但闻萧苇间，挐音飞杳杳。",
        "dynasty": "宋",
        "collection_info": null
    },
    {
        "uuid": "1eb8c62177ab9bbdbb00b9ad6798d293",
        "title": "春日杂兴  其一",
        "author": "释道潜",
        "content": "池南池北日融融，水荇风蒲各占丛。\n幸有花枝能照眼，可无诗句补春工。",
        "dynasty": "宋",
        "collection_info": null
    },
    {
        "uuid": "a1945d99a0674565dc84e03d50ffddd9",
        "title": "春日杂兴  其二",
        "author": "释道潜",
        "content": "城根野水渌逶沱，飐飐风船掠岸过。\n日暮蕙兰无处采，渚花汀草占春多。",
        "dynasty": "宋",
        "collection_info": null
    },
    {
        "uuid": "7594b253a65b63832adee6da071a0203",
        "title": "春日杂兴  其三",
        "author": "释道潜",
        "content": "柳外披烟舒远目，花边植杖坐芳茵。\n能言百舌深藏叶，解舞鵾鸡不避人。",
        "dynasty": "宋",
        "collection_info": null
    },
    {
        "uuid": "dd63c0e943f3a8af08a890e54b21df01",
        "title": "春日杂兴  其四",
        "author": "释道潜",
        "content": "雨阕中庭暖日浮，春禽百种聚喧啾。\n粉腰蜂子尤无頼，挠遍花鬚未肯休。",
        "dynasty": "宋",
        "collection_info": null
    },
    {
        "uuid": "847b4f458573eee0cb19130a74aeae5a",
        "title": "春日杂兴  其五",
        "author": "释道潜",
        "content": "去岁春风上苑行，烂窥红紫厌平生。\n而今眼底无姚魏，浪蕊浮花懒问名。",
        "dynasty": "宋",
        "collection_info": null
    },
    {
        "uuid": "55c383f840b26f0f9033c23f0724846b",
        "title": "春日杂兴  其六",
        "author": "释道潜",
        "content": "碧流如镜转春渠，时送残红出雨余。\n可怕莓苔黏屐齿，强扶筇竹过邻居。",
        "dynasty": "宋",
        "collection_info": null
    },
    {
        "uuid": "0a31198b60f8ebd6641529a4ff448fb5",
        "title": "春日杂兴  其七",
        "author": "释道潜",
        "content": "雨洗楼头碧瓦昏，五更残月堕金盆。\n辘轳索转玉绳晓，花底宿禽无数喧。",
        "dynasty": "宋",
        "collection_info": null
    },
    {
        "uuid": "84782ea25e71336624c7557cb9e0f4b6",
        "title": "春日杂兴  其八",
        "author": "释道潜",
        "content": "梅梢青子大于钱，惭愧春光又一年。\n亭午无人初破睡，杜鹃声在柳花边。",
        "dynasty": "宋",
        "collection_info": null
    },
    {
        "uuid": "446349d7169d933bcd044629c54eef7f",
        "title": "春日杂兴  其九",
        "author": "释道潜",
        "content": "戢戢篱根紫笋长，满城桃李罢芬芳。\n东风虽是无情物，送谢迎繁亦更忙。",
        "dynasty": "宋",
        "collection_info": null
    },
    {
        "uuid": "14938bea7c26f69eb167c7a5b0b84c60",
        "title": "春日杂兴  其一○",
        "author": "释道潜",
        "content": "树萱移菊助春荣，沐雨梳风擢翠茎。\n童子新能理荒秽，不教萧艾并丛生。",
        "dynasty": "宋",
        "collection_info": null
    },
    {
        "uuid": "7dd81d5748d88d18470219730d6be18c",
        "title": "雪堂雨中",
        "author": "释道潜",
        "content": "梢林急雨暮凄凄，帘幕风灯暗欲迷。\n向晓请看南陌上，一番红素掩春泥。",
        "dynasty": "宋",
        "collection_info": null
    },
    {
        "uuid": "a1900d0650285543417669020d2afd2e",
        "title": "春日赤壁  其一",
        "author": "释道潜",
        "content": "滟滟春江水拍堤，双双出没羡凫鹥。\n白沙青石无泥滓，且逐东风进杖藜。",
        "dynasty": "宋",
        "collection_info": null
    },
    {
        "uuid": "daa98959a0b73776fd40f6b601fb5fd5",
        "title": "春日赤壁  其二",
        "author": "释道潜",
        "content": "萧瑟江梅树树空，兰芽犹短未成丛。\n行穷赤壁山西路，只有桃花一样红。",
        "dynasty": "宋",
        "collection_info": null
    },
    {
        "uuid": "71509eb565a49ed53bfb51dc09170c69",
        "title": "留别雪堂呈子瞻",
        "author": "释道潜",
        "content": "策杖南来寄雪堂，眼看花絮老风光。\n主人今是天涯客，明日孤帆下渺茫。",
        "dynasty": "宋",
        "collection_info": null
    },
    {
        "uuid": "33da9cfa9681df204c9e7b8a0f2e747e",
        "title": "寄题徐德之先生闲轩",
        "author": "释道潜",
        "content": "建安自古多俊髦，徐子磊落尤其豪。\n论兵说剑走湖海，身勤事左无所遭。\n绿林五校已屠脍，黑衣三卫羞徒劳。\n归来故山便卜筑，脱弃万事轻鸿毛。\n横前涧水漱哀玉，傍舍老枥藏飞猱。\n山蔬何用羡粱肉，鹤氅未必输青袍。\n追云弄月有真趣，慎勿轻语传儿曹。",
        "dynasty": "宋",
        "collection_info": null
    },
    {
        "uuid": "e7aeb005b992414945e636992a5f722b",
        "title": "九江与东坡居士话别",
        "author": "释道潜",
        "content": "霅水黄楼赤壁间，胜游长得共跻攀。\n屠龙冉冉空三载，窥豹悠悠愧一斑。\n投锡云林聊避暑，绝江舟檝自东还。\n求田问舍知何处，杖屦它时访小山。",
        "dynasty": "宋",
        "collection_info": null
    },
    {
        "uuid": "7ddd4ebee97c73fcf06a996ccc7a57da",
        "title": "赠潘邠老秀才",
        "author": "释道潜",
        "content": "去年云梦泽南州，为访太史尝淹留。\n东坡寒碧最佳处，恨不得子同遨游。\n今年庐山深且窅，感君忽来慰枯槁。\n溪月岩云亦有情，昨夜为君颜色好。\n飘飘绿髮方妙年，图史满腹皆精研。\n挥毫应敌风雨快，咳唾落纸珠玑圆。\n广文英豪仅数千，逸群骥子谁与肩。\n男儿穷通故有命，劝子未宜嗟蹭蹬。\n丈夫盖棺事始定，他日雄飞鵰鹗劲。\n草草论文未有涯，匆匆别我却还家。\n秋风更约通玄府，共访仙人卧彩霞。",
        "dynasty": "宋",
        "collection_info": null
    },
    {
        "uuid": "001b4b45b4003813d7cf0e60bbcda82e",
        "title": "酬周元翁推官见赠",
        "author": "释道潜",
        "content": "南来济济多俊良，声问逸发推周郎。\n词场较艺一战捷，笔阵独扫千人强。\n烱然眉目行且贵，骥足万里看腾骧。\n吟诗作赋不媚俗，期与往者同芬芳。\n断璋残璧忽我赠，把玩溢目惊辉光。\n自嗟行李久萧瑟，安得置之云锦囊。\n又闻跨马欲过我，此意想君非渺茫。\n山中草木最宜夏，雨余一一含幽香。\n雏鶑乳燕学飞舞，叶底哑咤调圆吭。\n阑干笋蕨虽已老，璀错梅杏犹可尝。\n阴崖碧洞不受暑，谷风习习吹衣凉。\n提携为子扫盘石，谈笑共坐莓苔苍。\n宣毫越楮须盛载，吟取佳句还巾箱。",
        "dynasty": "宋",
        "collection_info": null
    },
    {
        "uuid": "41284a41915a6be0a29b195c5c6c4e05",
        "title": "南康与曾子宣内翰",
        "author": "释道潜",
        "content": "旗亭方喜会高标，杞国天崩促去桡。\n星渚风花朝冉冉，神林雨脚暮萧萧。\n飞流溅沫江翻怒，拆岸颓沙蜃倚骄。\n遥想英雄济川手，壮怀宁復畏倾摇。",
        "dynasty": "宋",
        "collection_info": null
    },
    {
        "uuid": "f6b8325372a96eafbc2f1a7a947ff0b6",
        "title": "曾子开吏部服阕赴召",
        "author": "释道潜",
        "content": "驿骑骎骎破夕烟，西来遇我虎溪前。\n征途乍即应劳止，陈迹重窥更泫然。\n天上归瞻新日月，山中行睹旧林泉。\n感时抚事情何极，且伴幽人此夜禅。",
        "dynasty": "宋",
        "collection_info": null
    },
    {
        "uuid": "05017704fe09f1c25d2328ed90587951",
        "title": "过公择藏书室",
        "author": "释道潜",
        "content": "我公昔未仕，託踪此山阿。\n牙籤列图史，万卷堆嵯峨。\n披剥得精要，卷衣辞薜萝。\n一往三十年，功名叹蹉跎。\n公今陟台省，壮志应未磨。\n出处独不谬，纷纷当奈何。\n脱身早来归，挂冠旧庭柯。\n松窗展故帙，烱烱临羲娥。\n岂復求甚解，聊将寄天和。\n勿忧野马集，勿念虫网罗。\n山祇善守护，早晚潜挥诃。",
        "dynasty": "宋",
        "collection_info": null
    },
    {
        "uuid": "0fb8f6c9b55c60bac69e44adcad598da",
        "title": "双溪晓步怀少游子实",
        "author": "释道潜",
        "content": "亭午炎威剧，风溪破晓行。\n纡余怜野彴，错落见长庚。\n翻藻鱼呈媚，梢林露献清。\n二豪俱二阙，此乐与谁并。",
        "dynasty": "宋",
        "collection_info": null
    },
    {
        "uuid": "5451cc5c8a2026e247aec4c65395a4f3",
        "title": "寄王元均奉议昆仲",
        "author": "释道潜",
        "content": "崇文学士后，二子皆翘翘。\n异哉荆山麓，产此英琼瑶。\n婆娑翰墨场，文彩相蔚饶。\n顷我未知识，寸心徒摇摇。\n前年广陵城，会合如有招。\n名都冠淮海，气象古所豪。\n林园若棋置，佳处遗尘嚣。\n良辰肯浪负，杖策同嬉遨。\n清谈落玉麈，亹亹如闻韶。\n岁晏乐未阕，离群復萧萧。\n扁舟眇一叶，出没随江潮。\n云山列千里，庐霍尤岧峣。\n孤怀喜自放，跨跞岂惮劳。\n所嗟无二陆，相我吟风骚。",
        "dynasty": "宋",
        "collection_info": null
    },
    {
        "uuid": "a4d973c63d8d4a812417f12da21f6b05",
        "title": "庐山杂兴  其一",
        "author": "释道潜",
        "content": "溪石斑斑舞碎光，岩花冉冉馥幽香。\n当时吴猛逢山处，金阙横开在上方。",
        "dynasty": "宋",
        "collection_info": null
    },
    {
        "uuid": "89c9cda78e773ef3d9bb93b839cd8f6f",
        "title": "庐山杂兴  其二",
        "author": "释道潜",
        "content": "隔崖垂蔓蔚苍苍，隠见莓苔旧石床。\n定有飞仙集其下，月明时復度笙篁。",
        "dynasty": "宋",
        "collection_info": null
    },
    {
        "uuid": "0b81f9e7beeecffa442ad8c69ff99f74",
        "title": "庐山杂兴  其三",
        "author": "释道潜",
        "content": "高松夹道夕阳明，抱叶风蝉引细声。\n劝尔行人聊驻足，出山无物更能清。",
        "dynasty": "宋",
        "collection_info": null
    },
    {
        "uuid": "7b7a68e9e6aee2dac442d4e86ddfe5ec",
        "title": "庐山杂兴  其四",
        "author": "释道潜",
        "content": "星渚江边月已生，石桥归路夜峥嵘。\n西风散入松千树，翻覆银河秋浪声。",
        "dynasty": "宋",
        "collection_info": null
    },
    {
        "uuid": "7a80ba74e1d7b770aa761586d421073a",
        "title": "宿回峰院寄黄择中察院",
        "author": "释道潜",
        "content": "秋堂立四壁，物色夜萧然。\n藜床抱孤影，起坐未成眠。\n曾飈激高梧，万动接虚警。\n感至情先谢，理冥神预领。\n铜壶漏未央，扶杖起彷徨。\n方塘溢繁荇，冷月下疏篁。\n踯躅步空除，风带褭霜裾。\n泯余契幽独，怅子隔川途。\n短短袖中书，明发欲谁寄。\n梁上木鲤鱼，傥能将此意。\n古亦有相思，吾今何所遗。\n浩歌望云水，期子与同归。",
        "dynasty": "宋",
        "collection_info": null
    },
    {
        "uuid": "6cbd2aa68e61cbc9a9e8c1a78aabffe8",
        "title": "寄史院王正仲曾子开二学士",
        "author": "释道潜",
        "content": "太史久不作，千秋想前人。\n朝廷理故事，董职须绝伦。\n青钱两学士，班马相并邻。\n婆娑金闺中，婉娈得所亲。\n学海扬波澜，词林蔼芳春。\n青编炳金雘，允显无曲陈。\n翘翘茂令德，谔谔规缙绅。\n玉堂行见跻，清切凌紫宸。\n野人蹈江海，放浪无边垠。\n相思邈何许，共此青桂轮。",
        "dynasty": "宋",
        "collection_info": null
    },
    {
        "uuid": "cf779d7de198eb9eb8bb5a7176237ef6",
        "title": "寄东坡昆仲",
        "author": "释道潜",
        "content": "江南十月天未霜，木梢冉冉犹青苍。\n烟沙篁竹媚两岸，亭午气候如春阳。\n吴樯楚柁自纷扰，花鸭鸬鷀殊未忙。\n深湾野浦望不剧，苇间隠隠闻渔桹。\n黄昏无云桂魄满，一川秀色倾银潢。\n何人隔岸弄长笛，吹风渡水声悲凉。\n兰台故人天一方，美景乐事谁相将。\n船窗欹枕夜未央，杳杳孤云空飞扬。",
        "dynasty": "宋",
        "collection_info": null
    },
    {
        "uuid": "842640fd1cec924a465f563a2ff88fe3",
        "title": "梅花寄章仲粹法曹",
        "author": "释道潜",
        "content": "蕙死兰枯惊岁晏，玉蕤初发照溪寒。\n从来吴苑墙头见，不似匡庐谷底看。\n月浸繁枝香冉冉，露浮红萼晓团团。\n参军诗格追何逊，应笑山人自考槃。",
        "dynasty": "宋",
        "collection_info": null
    },
    {
        "uuid": "b2ad730399083ae6fd1add5d7bd8351d",
        "title": "梅花  其一",
        "author": "释道潜",
        "content": "云英粲粲笑相重，结子能参鼎鼐功。\n茜杏妖桃缘格俗，含芳不得与君同。",
        "dynasty": "宋",
        "collection_info": null
    },
    {
        "uuid": "88ae75f13b1a37c24d5c4bf6a0036657",
        "title": "梅花  其二",
        "author": "释道潜",
        "content": "造化推排力自强，非关着意占年芳。\n繁霜乱雪虚埋没，倾国人知有此香。",
        "dynasty": "宋",
        "collection_info": null
    },
    {
        "uuid": "d8a65d7d6d1f64b93b5f0fdd76bc48d3",
        "title": "梅花  其三",
        "author": "释道潜",
        "content": "枝头灼灼烂生光，弄日骄寒倚短墙。\n欲赋却惭无妙手，使人操笔忆何郎。",
        "dynasty": "宋",
        "collection_info": null
    },
    {
        "uuid": "e511ae3dc450412259e7742853c7abb4",
        "title": "寄福州太守孙莘老龙图",
        "author": "释道潜",
        "content": "公生自淮海，弱不游群儿。\n良哉白玉质，烱烱无磷缁。\n澡身以道德，余弃为文词。\n端能处庠序，邈有孔孟姿。\n一朝擅高名，卓然动京师。\n余辉耀天末，烨烨如斗箕。\n校雠芸阁中，精义无参差。\n同时鹓鹭行，半已翔凤池。\n两登谏官室，抗疏犯天威。\n扬舲去江海，旷岁成流离。\n朱轮拥苕霅，五马从合肥。\n编氓仰遗爱，堕泪存丰碑。\n归来遘风树，憔悴不展眉。\n藉苫一室中，四壁无重帷。\n南邻有古剎，而我方栖迟。\n杖藜时过公，泣血闻嗟咨。\n从容劝我坐，一饭常共为。\n蒸蒸沸古鼎，蔌蔌投园葵。\n客来慵应门，客去知为谁。\n礼丧事云既，始领吴门麾。\n瓶盂走梁苑，恨不相追随。\n秋风亟东下，旌旆俄已睽。\n浮川与遵陆，多病亦云疲。\n七闽富名山，空翠相逶迤。\n在昔慕仁智，于今慰遨嬉。\n棠阴想初坐，吏案纷交驰。\n庖刀一为解，往往无孑遗。\n麦秋荐丹实，梅雨裁纤絺。\n黄金燕佳客，柔指鸣哀丝。\n万事不芥蒂，羡公能自怡。",
        "dynasty": "宋",
        "collection_info": null
    },
    {
        "uuid": "2447b4dc725a6072ce3b585ad5c700c4",
        "title": "闻子由舟及南昌以寄之",
        "author": "释道潜",
        "content": "高安居士实人龙，五载南迁道愈丰。\n域外城池刚自守，人间膏火讵能攻。\n屡嗟江海星霜隔，行喜云林笑语同。\n五老峰前佳气象，待君一醉吐长虹。",
        "dynasty": "宋",
        "collection_info": null
    },
    {
        "uuid": "3ef58f6e30a44aa018077732c4f59f1d",
        "title": "和子由彭蠡湖遇风雪",
        "author": "释道潜",
        "content": "夫子经济材，妙质静而默。\n当年大廷中，如堵观射策。\n雄哉贤父兄，一日并辉赫。\n勋业望夔龙，宁论二千石。\n扶摇吝不借，困此垂天翼。\n五载贬筠阳，区区校寻尺。\n盐车厄骥足，道路行叹惜。\n脱身当岁晏，行李唯典籍。\n高怀久达观，不见憔悴色。\n悠悠东下船，晚次彭蠡侧。\n江风忽崩腾，江水翻且黑。\n飘风断黄芦，落雁委砂碛。\n鹅毛飞雪片，满野来无极。\n龙骧飞万斛，欲进不可得。\n淹留向汀湾，萧瑟日将夕。\n黄昏势渐壮，夜半已堆积。\n鱼龙亦悲啸，凛气增几席。\n青灯冷不眠，坐漱元和液。\n危樯翻晓鸦，霁日动窗隙。\n搴帏望庐山，万仞绝寸碧。\n茫茫银世界，荡荡月阃域。\n顺流復前趋，百里俄顷刻。\n暂停篙橹喧，却着登山屐。\n五老笑相迎，千岩委圭璧。\n纷纷林下士，洗眼冀一识。\n松门共邀迓，香雾浮羃羃。\n相将拥寒炉，软语同夙昔。\n堂堂赤眼师，既往有遗迹。\n惸然窣堵波，缥缈根石壁。\n清晨陪拄杖，缓步蹑山肋。\n裴回憩苍岭，左右抗松枥。\n猿猱侮僮仆，上下或戏剧。\n巴僧眉半雪，解后语乡国。\n却返朱砂峰，招提更岑寂。\n中藏李氏书，盛事夸绝特。\n东坡老居士，迩亦有题墨。\n一览慰君心，都忘远行役。",
        "dynasty": "宋",
        "collection_info": null
    },
    {
        "uuid": "e5718fdf628774a7e249ccd7abe0f5f3",
        "title": "寄俞秀老清老二居士  其一",
        "author": "释道潜",
        "content": "风溪云巘雪消初，鸟变春声满屋除。\n安得故人同蜡屐，石梁斜日看游鱼。",
        "dynasty": "宋",
        "collection_info": null
    },
    {
        "uuid": "c1b205e7e2f3ed362d0c79d17bb8dd37",
        "title": "寄俞秀老清老二居士  其二",
        "author": "释道潜",
        "content": "落星江水接天流，花絮飞时暮雨收。\n波底鲤鱼东去否，尺书烦汝到杨州。",
        "dynasty": "宋",
        "collection_info": null
    },
    {
        "uuid": "aba708ddce31cf0a0028167a192b829a",
        "title": "寄俞秀老清老二居士  其三",
        "author": "释道潜",
        "content": "惭愧君家好弟兄，风流宜与晋人并。\n青鞋布袜能从我，共入庐山深处行。",
        "dynasty": "宋",
        "collection_info": null
    },
    {
        "uuid": "cb5fed64ed63982ff28c604400a23dcd",
        "title": "庐山道中怀子瞻",
        "author": "释道潜",
        "content": "谷口晴云散晓光，鸟声呼我渡横塘。\n轻明独爱桃花静，撩乱偏嫌柳絮狂。\n处处丛祠起箫鼓，家家篱落动耕桑。\n去年今日东坡路，拄杖相将探海棠。",
        "dynasty": "宋",
        "collection_info": null
    },
    {
        "uuid": "6559df3c7c5b1d229fc3fc6cf143fb2e",
        "title": "酬周亨叔主簿见赠",
        "author": "释道潜",
        "content": "庐山百里蟠穹苍，绝顶阴云常下覆。\n晴日天风忽扫除，翠壁千层开锦绣。\n我来庐山初得君，爱君面有庐山秀。\n长篇险韵使我惊，忽获风流云散后。\n气味清新满牙颊，如入洞庭尝橘柚。\n梅子如钱柳絮飞，杜鹃哀号山雨昼。\n念君明当京邑行，马蹄蹴踏春泥绉。\n黄陂新息道路迥，野饭藜羹须强嗅。\n天街到日夏渐热，车毂相摩汗如溜。\n丈夫功名非苟取，劝子未用轻蓝绶。\n山中五月早归来，涧底清泠当共漱。",
        "dynasty": "宋",
        "collection_info": null
    },
    {
        "uuid": "ec6c0985b42bbb3165d72e222337889a",
        "title": "访荆国王公  其一",
        "author": "释道潜",
        "content": "浩荡经纶志已行，北山归老思冥冥。\n可妨渡水穿云客，拄杖芒鞋到户庭。",
        "dynasty": "宋",
        "collection_info": null
    },
    {
        "uuid": "ff4ec835ad6d808a2f5fc0857a673025",
        "title": "访荆国王公  其二",
        "author": "释道潜",
        "content": "博辩旧闻轻孟子，谈经早不愧杨雄。\n惠能伎俩元无有，还许从容广座中。",
        "dynasty": "宋",
        "collection_info": null
    },
    {
        "uuid": "63a273228e160f97e14393c56723d676",
        "title": "访荆国王公  其三",
        "author": "释道潜",
        "content": "苦嫌荣禄早收身，归与渔樵共隠沦。\n白下门西山迤逦，兴来长是岸乌巾。",
        "dynasty": "宋",
        "collection_info": null
    },
    {
        "uuid": "6025c1bdf85074d91649a2794bc21a5a",
        "title": "谒上竺观音大士",
        "author": "释道潜",
        "content": "十年江海去飘然，魂梦长依鹫岭边。\n月地云阶重到处，殷勤稽首白衣僊。",
        "dynasty": "宋",
        "collection_info": null
    },
    {
        "uuid": "638a72a53bd9f86e0b822be7a070009a",
        "title": "次韵元翁见寄",
        "author": "释道潜",
        "content": "十载离群叹渺茫，良辰无地可相羊。\n何时却入莲花社，软语重焚栢子香。\n蔼蔼春风摇几席，纷纷啼鸟满林塘。\n欲凭海燕传消息，径入君家旧屋梁。",
        "dynasty": "宋",
        "collection_info": null
    },
    {
        "uuid": "cef1b98f3ce1ebe3d8db2e0a33c82281",
        "title": "病中四绝句呈刘景文左藏  其一",
        "author": "释道潜",
        "content": "一室寥寥北岭隈，午窗孤枕梦初回。\n无端自是风惊竹，错认旁人问疾来。",
        "dynasty": "宋",
        "collection_info": null
    },
    {
        "uuid": "ddcacd01fc11b6b15704ad7293dd37b7",
        "title": "病中四绝句呈刘景文左藏  其二",
        "author": "释道潜",
        "content": "西风薄木晚飕飕，古屋无人夜更幽。\n童子未闲煎药火，隔窗灯影漫悠悠。",
        "dynasty": "宋",
        "collection_info": null
    },
    {
        "uuid": "1a91af603d5a9e1ac0712a249ffa8ba2",
        "title": "病中四绝句呈刘景文左藏  其三",
        "author": "释道潜",
        "content": "高梧挂月照床头，聒砌寒螀似怨秋。\n我病尚能安静默，尔曹无事苦啁啾。",
        "dynasty": "宋",
        "collection_info": null
    },
    {
        "uuid": "732ef62218d6c9f27a55783cf79fe152",
        "title": "病中四绝句呈刘景文左藏  其四",
        "author": "释道潜",
        "content": "竹裏鸣鸦晓欲飞，遽褰疏箔望朝晖。\n莫嫌山色经秋瘦，我亦秋来减带围。",
        "dynasty": "宋",
        "collection_info": null
    },
    {
        "uuid": "38d58e11ea53cf3397cb6a2e7a063f3f",
        "title": "余初入智果院",
        "author": "释道潜",
        "content": "泰山屹天下，四海同仰止。\n我公命世英，突兀等于是。\n胸中廓秋汉，皎绝微云滓。\n当年事危言，轩冕如脱屣。\n正贵知我希，宁惭不吾以。\n风云果再符，六翮排空起。\n一昨厌承明，抗章求迤逦。\n余杭古雄藩，比屋富生齿。\n立谈政即成，兴不负山水。\n雍容敦末契，访我顽且鄙。\n大旆辉松门，禽猿亦惊喜。\n森森门下士，左右粲珠履。\n使君道德姿，圭角非所恃。\n软语如春风，熏然着桃李。\n今朝真胜事，千载足遗美。\n安得笔如椽，磨崖为公纪。",
        "dynasty": "宋",
        "collection_info": null
    },
    {
        "uuid": "174ea75cb645ed723691baa915007759",
        "title": "龙井辩才老师新亭",
        "author": "释道潜",
        "content": "远公吾家杰，道妙非壶丘。\n德倾龙象侣，貌盖江湖秋。\n平生经论学，不为名相留。\n滔滔若悬瀑，下注万丈湫。\n昔年谢讲事，众挽不转头。\n刳心老岩穴，百念本不浮。\n东南多望士，唯见此老优。\n翰林天下公，方外寔辈流。\n旌旗虎溪路，竟日泉石游。\n众生病未已，师意可忘忧。",
        "dynasty": "宋",
        "collection_info": null
    },
    {
        "uuid": "ff103bb95dc818d3e4b71829c3d6b390",
        "title": "次韵苏仲豫承务寄伯达推官",
        "author": "释道潜",
        "content": "苏子真豪英，气貌严且重。\n幼无儿女姿，嗜好百不动。\n唯余读书事，乃与古人共。\n文章造深淳，词力宽不纵。\n乐哉贤父兄，道义日相从。\n昨朝西湖外，目极孤鸿送。\n高帆去百里，山水乏吟弄。\n作诗投置邮，但述鸰原梦。",
        "dynasty": "宋",
        "collection_info": null
    },
    {
        "uuid": "d8cdacd049d6c919e73d068ed392fcc2",
        "title": "辩才生日",
        "author": "释道潜",
        "content": "像末真风恐不传，故生豪杰为人天。\n慈航横截三千界，法雨均沾四十年。\n独鹤精神秋始健，长松根节老弥坚。\n莫将有物观无象，唾雾冰轮处处圆。",
        "dynasty": "宋",
        "collection_info": null
    },
    {
        "uuid": "cb2b8ce380fd5217641699dd64f7a5ce",
        "title": "寄题解颐堂",
        "author": "释道潜",
        "content": "道人还家今几时，筑室构堂名解颐。\n尺书三遣要我赋，我独老矣何能为。\n尘埃笔研试料理，肝肺枯槁源不滋。\n为君苦思强抽轧，词悭气迫无逶迤。\n东阳自古号多士，文采风流世有之。\n堂成往往献佳句，罗列四壁皆瑰奇。\n譬如钧天已九奏，安用击筑鸣参差。\n又如玉食厌方丈，葵藿欲进旁必嗤。\n他年但约访君去，借君几席聊偃欹。\n堂中插架足书史，牙籤玉轴当细窥。",
        "dynasty": "宋",
        "collection_info": null
    },
    {
        "uuid": "e931ce2e93f6b764bea9bfb36942c2c8",
        "title": "送仲豫叔党二承务赴试春闱",
        "author": "释道潜",
        "content": "烱烱双黄鹄，雍容振羽仪。\n风高辞泽国，岁暮及天池。\n文彩非凡近，周旋竞陆离。\n明年翔集处，九万是君期。",
        "dynasty": "宋",
        "collection_info": null
    },
    {
        "uuid": "0810749df9d1f5b36facc3e0b30de6b8",
        "title": "同苏文饶主簿西湖夜泛",
        "author": "释道潜",
        "content": "凤咮山头暮霭空，月娥飞出广寒宫。\n初登桂檝横湖去，似觉银河有路通。\n掠草飞萤星点点，眠沙宿鹭玉丛丛。\n从来江总文才妙，请付毫端刻画中。",
        "dynasty": "宋",
        "collection_info": null
    },
    {
        "uuid": "bfc7c4ea8c4f4d912e1d0d24d76905e6",
        "title": "酬钱塘宰王昭叔朝奉",
        "author": "释道潜",
        "content": "令尹胸中万斛宽，簿书堆案岂相关。\n挥毫手过庖刀疾，访胜心同止水闲。\n竹日映檐光破碎，雪云开岭翠连环。\n自嗟不及匡山远，坐对渊明祇愧颜。",
        "dynasty": "宋",
        "collection_info": null
    },
    {
        "uuid": "75a284ff0f012bb4d2708eff06a41aab",
        "title": "景文宠示",
        "author": "释道潜",
        "content": "脱略今山简，能吟旧子春。\n偶因寻胜出，不为采芳人。\n红紫千葩尽，甘酸万颗新。\n江云浮翠壁，霭霭散鱼鳞。",
        "dynasty": "宋",
        "collection_info": null
    },
    {
        "uuid": "b4acc55629b25c3823309d92a8971f45",
        "title": "夏夜奉怀景文路分",
        "author": "释道潜",
        "content": "曾櫩霁晚雨，余响犹滴沥。\n天风吹浮云，入夜已无迹。\n月波泛修竹，滟滟流几席。\n兰膏灭众炬，凉气满四壁。\n蕙烟擢铜炉，暗触鼻端息。\n藜床但危坐，万想本空寂。\n肺肝既冷然，纨扇亦暂释。\n将军不吾期，乐事空自得。\n愿言赋长谣，为我记此夕。",
        "dynasty": "宋",
        "collection_info": null
    },
    {
        "uuid": "c4920f27f1508c464e1c72c97f47b18f",
        "title": "次韵景文会朱充仁大夫魏敏中朝奉于望湖楼长句",
        "author": "释道潜",
        "content": "高楼冠浮云，下瞰百顷湖。\n清漪照两岸，秀色含菰蒲。\n骚人富笔力，领略惊须臾。\n短长随万象，肯议鹤与鳬。\n二客各英妙，温温古为徒。\n从公文字饮，所乐非歌呼。\n酒酣挹诸山，高下如迎趋。\n篮舆復迤逦，远访飞来孤。\n炎蒸近亭午，天地如大炉。\n石泉饮吾庐，快意犹过屠。\n松门彻九里，始见灵山隅。\n佳名自开皇，籍甚闻中区。\n幽芳不时艷，地胜乃滋濡。\n招提数四海，雄观宜且无。\n归途憩寿星，寒碧森万株。\n萧骚聒众响，孰辨笙与竽。\n抬眸瞩新榜，蔚蔚气自殊。\n将军恋清绝，劝客颓玉壶。\n道人烹露芽，满盏浮云腴。\n傥无方外姿，未可同此娱。",
        "dynasty": "宋",
        "collection_info": null
    },
    {
        "uuid": "90401cfb8db9d249e966bc5e349fb1a0",
        "title": "寒食日玉提刑过访，有诗示怡然并余，余次韵之",
        "author": "释道潜",
        "content": "使君薄珪组，富贵良易足。\n一麾下东南，千里争拭目。\n援毫赋山水，词力泻溪谷。\n胜游便杖屦，聒耳厌丝竹。\n西湖破春冰，晓涨翻晴绿。\n相将二使轺，导从还屏逐。\n后先度岩壑，颉颃追鸾鹄。\n乐事殊未央，酒行宜局促。\n风流俄醉舞，坐客瞻颓玉。\n嵇阮真达生，秦唐谩歌哭。\n斜阳绝湖去，两桨凌波速。\n却寻元龙居，隠隠隔乔木。\n到门呼主人，展画满高屋。\n夕鼓来远近，雨声飘断续。\n篮舆入城市，夹道闹灯烛。\n盛事在余杭，他年见图录。",
        "dynasty": "宋",
        "collection_info": null
    },
    {
        "uuid": "db54318c62fa7759029cecd4c0e91840",
        "title": "别苏翰林",
        "author": "释道潜",
        "content": "四海窥人物，其谁似我公。\n论交容末契，许国见深衷。\n渐远吴天月，行披禁殿风。\n玉堂清夜梦，解后过江东。",
        "dynasty": "宋",
        "collection_info": null
    },
    {
        "uuid": "76d1012c52f5f77220f108d98d14fa54",
        "title": "送景文",
        "author": "释道潜",
        "content": "交游尽四海，厚我乃无几。\n刘侯躯七尺，堂堂信英伟。\n中刚冷如铁，万事肯料理。\n相逢倾盖余，眷眷极终始。\n东南久彻警，将领用儒士。\n三年湖山游，屡得陪屐齿。\n长谣傲云壑，草木俱披靡。\n词锋剉万象，搜索泣山鬼。\n珠玑溢锦囊，所得真富矣。\n轩冕本傥来，功名徒尔耳。\n一廛闻已卜，视此犹脱屣。\n岁晚匡庐山，高栖踵前轨。",
        "dynasty": "宋",
        "collection_info": null
    },
    {
        "uuid": "7b5033da97ca24121cc62e346c7aaacf",
        "title": "赠太守林子中待制",
        "author": "释道潜",
        "content": "拭目除书下九天，邦人争贺使君贤。\n风流谢守宣城日，恺悌龚公渤海年。\n终作盐梅均鼎鼐，且凭觞豆乐山川。\n一门棣萼登台省，盛事骎骎海内传。",
        "dynasty": "宋",
        "collection_info": null
    },
    {
        "uuid": "bdf4d0b1830727a1acc3154288a938f7",
        "title": "四照阁奉陪辩才老师夜坐怀少游学士",
        "author": "释道潜",
        "content": "猨鸟投林已寂然，芭蕉过雨小楼前。\n云依绝壁中间破，月自遥峰缺处圆。\n照坐不须红蜡炬，可人唯有蕙炉烟。\n校雠御府图书客，畴昔还同此夜禅。",
        "dynasty": "宋",
        "collection_info": null
    },
    {
        "uuid": "620017d7f96bfe76c32ca987f6f8efce",
        "title": "赠天竺聪道人",
        "author": "释道潜",
        "content": "完完明月珠，蓄彼万丈渊。\n径寸不可睹，余辉媚清川。\n道人实有道，胶口默不传。\n心闲气自和，眉宇常蔼然。\n邦人昔致师，欲以居法筵。\n文移动帅府，礼数端亦虔。\n冥鸿避网罗，矫翼从高骞。\n朅来灵山隅，圆蒲味深禅。\n盛德不自显，与物同周旋。\n儿曹恃文采，毫末争丑妍。\n相逢广坐间，肯顾斯人贤。\n茫茫大化中，浮名暂腥膻。\n吾知道人意，反汝生哀怜。",
        "dynasty": "宋",
        "collection_info": null
    },
    {
        "uuid": "d1c69a787cccdb5d5a1f2abc2d8a9e2c",
        "title": "送僧游天台",
        "author": "释道潜",
        "content": "海边孤起碧千寻，俯仰应酬壮观心。\n峭壁断崖当岁晏，冷云疏雪上衣襟。\n论怀此日能倾倒，尺素它时嗣好音。\n摘胜穷幽吾老矣，杖藜无復伴登临。",
        "dynasty": "宋",
        "collection_info": null
    },
    {
        "uuid": "1ef91e62bc5ee152c41502bc53396f8a",
        "title": "览黄子理诗卷",
        "author": "释道潜",
        "content": "六载南官何所营，百篇翻覆见高情。\n霜鸥露鹄元非俗，雪竹风松本自清。\n俊逸固宜凌鲍照，优游真已逼渊明。\n微言会有知君者，谩拟钟嵘试一评。",
        "dynasty": "宋",
        "collection_info": null
    },
    {
        "uuid": "d8fc63ee6a8d41d13ef8ba03890dbc25",
        "title": "梅花寄汝阴苏太守",
        "author": "释道潜",
        "content": "湖山摇落岁方悲，又见梅花破玉蕤。\n一树轻明侵晓岸，数枝清瘦耿疏篱。\n良辰易失空回首，习气难忘尚有诗。\n所向皆公旧题墨，肯辜鱼鸟却来期。",
        "dynasty": "宋",
        "collection_info": null
    },
    {
        "uuid": "02f54d3d8937fc0d174af79e291e1bcb",
        "title": "次韵陈敏善秀才见过",
        "author": "释道潜",
        "content": "投老形骸真木偶，水饮岩栖聊自守。\n世事浮云日变迁，我亦何心预臧否。\n故人新自广陵来，问我诗囊近何有。\n吾言淡薄非橄榄，纵可咀嚼聊能久。\n且开窗户话平生，湖色山光翠相纠。\n烘檐暖日气味好，相对蒲团復支肘。\n爱君年少擅才华，诗律清妍无可丑。\n却愁征棹促君还，空听阳关词一首。",
        "dynasty": "宋",
        "collection_info": null
    },
    {
        "uuid": "6ebee6c5a55a537580c55367f6f2bb9b",
        "title": "都僧正慈化大师挽词  其一",
        "author": "释道潜",
        "content": "领袖吾家事，由来二十春。\n虚怀能应物，直气肯随人。\n逝水流方远，临池墨尚新。\n声闻双树子，不见叶间身。",
        "dynasty": "宋",
        "collection_info": null
    },
    {
        "uuid": "d1908cbcd365d1bf6a20628278c65307",
        "title": "都僧正慈化大师挽词  其二",
        "author": "释道潜",
        "content": "平生轻长物，身世等鸿毛。\n誉出东南早，人惊节义高。\n玩奇唯水石，结客尽英豪。\n来往元无迹，情钟谩鬰陶。",
        "dynasty": "宋",
        "collection_info": null
    },
    {
        "uuid": "fb64c0eb3b8cff94a58125c67ff2d665",
        "title": "都僧正慈化大师挽词  其三",
        "author": "释道潜",
        "content": "伏枕时无几，临分若故常。\n寸心能烱烱，去路岂茫茫。\n车马门犹盛，芝兰室更香。\n独余庭下竹，冷韵起悲凉。",
        "dynasty": "宋",
        "collection_info": null
    },
    {
        "uuid": "484e0eb1e8f6f62ec929092546ba7a28",
        "title": "次韵吴承老推官观开西湖",
        "author": "释道潜",
        "content": "伟人谋议不求多，事定纷纷自唯阿。\n尽放龟鱼还渌凈，肯容萧苇障前坡。\n一朝美事谁能纪，百尺苍崖尚可磨。\n天上列星当亦喜，月明时下浴晴波。",
        "dynasty": "宋",
        "collection_info": null
    },
    {
        "uuid": "1f7cbc67fc12979afb105f7a9f0dbdff",
        "title": "都僧正既阙子中待制欲余补其位辄辞以小诗遂获免",
        "author": "释道潜",
        "content": "佩德怀恩岂易陈，自嗟麋鹿性难驯。\n流年日月无多子，乞取山林放旷身。",
        "dynasty": "宋",
        "collection_info": null
    },
    {
        "uuid": "f4b81c973670628c03812bd73465ef87",
        "title": "送子中待制  其一",
        "author": "释道潜",
        "content": "翘翘孤凤凰，安巢本阿阁。\n偶来依泽国，归兴遂淹泊。\n江山迫岁华，草木正摇落。\n霜空肃万里，纤翳无处着。\n翻然整羽仪，一举在寥廓。",
        "dynasty": "宋",
        "collection_info": null
    },
    {
        "uuid": "174456839752a211bd253c126af8647b",
        "title": "送子中待制  其二",
        "author": "释道潜",
        "content": "南山有佳木，秀色何葳蕤。\n封植不记年，落落今百围。\n盘根虽自固，烈风无时吹。\n匠手营大厦，众材得施为。\n伟哉梁栋姿，取用不可迟。",
        "dynasty": "宋",
        "collection_info": null
    },
    {
        "uuid": "5f45279ad45db1220b0d8f8e09b0070c",
        "title": "送子中待制  其三",
        "author": "释道潜",
        "content": "平生长乐公，声华越三纪。\n文章两京齐，学术游夏比。\n螭头足未安，符竹已屡徙。\n联翩开幕府，烂熳树桃李。\n锋车入帝乡，天马行九轨。\n周旋有程度，驽驾安足拟。",
        "dynasty": "宋",
        "collection_info": null
    },
    {
        "uuid": "9fc7986f566241090c476462564da08a",
        "title": "晓发苕溪将次径山呈通判廖明略学士",
        "author": "释道潜",
        "content": "明星耿耿出天东，结束篮舆伴我公。\n蔼蔼梅香侵晓陌，斑斑旗脚转春风。\n胜游此日尘埃外，回首它年梦寐中。\n绝景小诗难壮观，当看醉笔吐长虹。",
        "dynasty": "宋",
        "collection_info": null
    },
    {
        "uuid": "82473d3b65e2579d7cd4cac39d58e949",
        "title": "次韵王行甫奉议湖上晚归遇雨",
        "author": "释道潜",
        "content": "妙龄公子嗜遨嬉，永日湖山未肯归。\n酒帜晓人应惯识，花枝拂帽不须挥。\n轻纨细绮来何处，青盖朱轮去似飞。\n向晚薄雷催急雨，清寒无奈袭裳衣。",
        "dynasty": "宋",
        "collection_info": null
    },
    {
        "uuid": "9edcb56b1b92074c286d6bc8552623a3",
        "title": "同曾仲锡通判游天竺诸山",
        "author": "释道潜",
        "content": "煌煌世胄余，夫子非碌碌。\n由腹有诗书，所以能拔俗。\n得官本河朔，瓜期未云促。\n扁舟下东南，逸兴追鸿鹄。\n遇胜即徜徉，风餐兼露宿。\n嗟余偶倾盖，一笑外羁束。\n杖策每过从，相携访山谷。\n春风披鲜荣，绣错出林麓。\n松门有时尽，幽兴无断续。\n崖转闻钟声，林疏见华屋。\n衔山余落景，归路犹踯躅。\n谁云邺下欢，往事不可復。\n吾曹二三子，所乐亦云足。\n愿公纪新诗，一一能见录。\n船头行北归，囊箧有美玉。\n尘埃京洛人，示与洗心目。",
        "dynasty": "宋",
        "collection_info": null
    },
    {
        "uuid": "6bf19e3ee19e44aabcf1ae7a6dba48b8",
        "title": "次韵刘韦孟主簿湖上  其一",
        "author": "释道潜",
        "content": "刘郎词笔过兰成，咏遍湖山草木情。\n禄隠太平真乐事，莫思神武挂冠缨。",
        "dynasty": "宋",
        "collection_info": null
    },
    {
        "uuid": "f1fee68a904750409608b893f53aee3e",
        "title": "次韵刘韦孟主簿湖上  其二",
        "author": "释道潜",
        "content": "中流出没一舟虚，缓檝长谣彼自如。\n闻说古来江海上，达人多半寄樵渔。",
        "dynasty": "宋",
        "collection_info": null
    },
    {
        "uuid": "7d09a687f8caf92286d543a557c7ce19",
        "title": "次韵刘韦孟主簿湖上  其三",
        "author": "释道潜",
        "content": "老葑如云既卷除，风澜百顷翠纡余。\n奇探险取各争赋，谁復能名造物初。",
        "dynasty": "宋",
        "collection_info": null
    },
    {
        "uuid": "e834bb12cf150b794d0b86913f2625fa",
        "title": "游苕溪道场山",
        "author": "释道潜",
        "content": "东风吹雨过城闉，日照河堤柳映津。\n雨桨差差摇燕尾，千山漠漠散鱼鳞。\n长缘绝境关幽梦，尚喜兹游及暮春。\n兰蕙未衰桃李在，蜂喧鸟咽莫愁人。",
        "dynasty": "宋",
        "collection_info": null
    },
    {
        "uuid": "854cb57530623d8e33508e9e3badf3c7",
        "title": "夏夜",
        "author": "释道潜",
        "content": "松室开孤定，褰帏纳夜凉。\n婵娟依翠竹，无语过东墙。",
        "dynasty": "宋",
        "collection_info": null
    },
    {
        "uuid": "f250badbba2b9854848e4e218dedf19e",
        "title": "送兰花与毛正仲运使  其一",
        "author": "释道潜",
        "content": "幽姿冷艷匪夭饶，曾伴灵均赋楚骚。\n今日移根庭下植，可无佳句与挥毫。",
        "dynasty": "宋",
        "collection_info": null
    },
    {
        "uuid": "85ba4997d01e050d890d5a25d9545e3d",
        "title": "送兰花与毛正仲运使  其二",
        "author": "释道潜",
        "content": "从来託迹喜深林，显晦那求世所闻。\n偶至华堂奉君子，不随桃李斗氤氲。",
        "dynasty": "宋",
        "collection_info": null
    },
    {
        "uuid": "1059f4b0d8ddf26c89553b3a605db7a2",
        "title": "夏日竹阁",
        "author": "释道潜",
        "content": "沈水擢烟青缭绕，风篁传韵冷萧骚。\n楚山竹簟琉璃滑，卧看炎云槛外高。",
        "dynasty": "宋",
        "collection_info": null
    },
    {
        "uuid": "70640c208f85682d0e5ac97c19b3a384",
        "title": "送李仲益赴襄阳幕",
        "author": "释道潜",
        "content": "襄阳古名都，雄观压荆楚。\n醉公夸文词，风物粲可数。\n嗟余未历览，彷佛已如睹。\n人生游宦间，得此亦佳遇。\n李俊妙天姿，文行两自负。\n少年志冥鸿，千里轻一举。\n天风不借便，造物暂淹阻。\n既无负郭田，黾勉依幕府。\n贤哉彼方伯，脱略高韵度。\n宁俾簿书役，朱墨事朝暮。\n爽气对西山，清谈共樽俎。\n试问鹿门翁，遗踪今在否。",
        "dynasty": "宋",
        "collection_info": null
    },
    {
        "uuid": "23d0d0cbec0c45bc2aa12b7d2eba21d9",
        "title": "访勤上人",
        "author": "释道潜",
        "content": "断桥苍壁倚溪斜，赤叶枫林噪晚鸦。\n可怕岭云埋径路，会寻流水到君家。",
        "dynasty": "宋",
        "collection_info": null
    },
    {
        "uuid": "2e117942ead3e57ac58ac9e83333f33a",
        "title": "答柯山晓上人",
        "author": "释道潜",
        "content": "风骚古人事，而我岂所长。\n儿曹嗜章句，余习未易忘。\n根源本无有，真若夏潦潢。\n道人气拔俗，吾党称俊良。\n十年依丛林，实以道自将。\n禅余喜赋咏，妙语逾珪璋。\n世眼独未识，深丛閟孤芳。\n锋锥必颖脱，安肯久处囊。\n子宜力自勉，声问终扬扬。\n吾言岂知子，老大殊荒唐。",
        "dynasty": "宋",
        "collection_info": null
    },
    {
        "uuid": "acecebf2f49cd8295d7eb1f932eadbed",
        "title": "送俞伯谟宣德赴辟成都",
        "author": "释道潜",
        "content": "我生落拓如虚舟，万里江湖随演漾。\n君今禄仕亦我同，南北悠悠无定向。\n故乡回首海东头，兄弟十年官塞上。\n才高质美众所奇，杞梓豫章非冗长。\n辟书交飞上庙堂，肯使须臾事闲旷。\n秦山峥嵘堑戎虏，自古征人愁怅望。\n剑门栈阁天下危，去马来车魂欲丧。\n羡君年少勇攀跻，足蹑青冥身益壮。\n旧游陈迹想依然，感物怀亲情独怆。",
        "dynasty": "宋",
        "collection_info": null
    },
    {
        "uuid": "79ebc4e850e3dc86e97d5ac26dfe4cf8",
        "title": "次韵文饶同自龙井出资国度泛舟以归北山",
        "author": "释道潜",
        "content": "踞虎奔犀列万形，奇观真已过南屏。\n萦云细路杳无尽，落石飞泉静有声。\n十里平湖初卷葑，一天秋色共扬舲。\n停桡共过孤山寺，寂寂林僧半掩扃。",
        "dynasty": "宋",
        "collection_info": null
    },
    {
        "uuid": "877febacfe97042d6c5b0da5dadb7f21",
        "title": "陪司马才仲节推诸君游天竺",
        "author": "释道潜",
        "content": "西郊久不雨，草木无余青。\n薄云弄秋晖，山色时晦冥。\n超然五词客，文采披华星。\n联翩过吾庐，车盖纷满庭。\n相携访灵鹫，细路通岩扃。\n攀翻幽桂丛，衣襟袭芳馨。\n绝境异人世，吾诗岂能名。\n诸豪追邺下，妙语逾琼英。\n愿言一挥写，乐事良难并。\n高空堕海日，归骖尚能停。",
        "dynasty": "宋",
        "collection_info": null
    },
    {
        "uuid": "d7f551f0acc9bfa86b07fe625d321500",
        "title": "呈丞相章公",
        "author": "释道潜",
        "content": "大涤仙翁谢往还，萧然几席奉清闲。\n胸中旧已吞云梦，人望从来重泰山。\n书到钟王方绝学，文非典诰不须攀。\n名言一一皆公语，它日亲闻广坐间。",
        "dynasty": "宋",
        "collection_info": null
    },
    {
        "uuid": "a4b1b0a9c7d3cf120d936348902307db",
        "title": "过定林谒荆公画像  其一",
        "author": "释道潜",
        "content": "古林苍藤一径缠，我公畴昔屡回旋。\n萧萧屋底瞻遗像，杰气英姿尚凛然。",
        "dynasty": "宋",
        "collection_info": null
    },
    {
        "uuid": "5432171e551de23846144b12b86fbbc1",
        "title": "过定林谒荆公画像  其二",
        "author": "释道潜",
        "content": "壁间千字走龙蛇，好事何人护绛纱。\n一读已能生感慨，暮檐萧瑟更啼鸦。",
        "dynasty": "宋",
        "collection_info": null
    },
    {
        "uuid": "708a006d4270772e846c1dbae22ff9c0",
        "title": "次韵曾子开侍郎话别  其一",
        "author": "释道潜",
        "content": "二纪浮游踏世尘，贤愚了了见情真。\n行藏不昧如公少，细听名言实可人。",
        "dynasty": "宋",
        "collection_info": null
    },
    {
        "uuid": "a7411f53738b51780e1b397c1d4a4ff5",
        "title": "次韵曾子开侍郎话别  其二",
        "author": "释道潜",
        "content": "抗论仪曹肯折旋，一麾江海去飘然。\n他时开府余杭郡，来酌吾庐石缝泉。",
        "dynasty": "宋",
        "collection_info": null
    },
    {
        "uuid": "bebfc9d29bd54c9f63de11f9a3a7976a",
        "title": "书梦寄妙懿",
        "author": "释道潜",
        "content": "妙思堂深路屈盘，夜来魂梦忽跻攀。\n道人开户相迎处，宛在修篁翠雾间。",
        "dynasty": "宋",
        "collection_info": null
    },
    {
        "uuid": "6ac0595a446fc7366202cc1af06f5b3a",
        "title": "观恭师诗书以二绝勉之  其一",
        "author": "释道潜",
        "content": "吾乡英秀颇能文，子復区区慕碧云。\n请用三多为祖式，他时自与古人群。",
        "dynasty": "宋",
        "collection_info": null
    },
    {
        "uuid": "ba7c81f677a0aa463141fcc5cbad5636",
        "title": "观恭师诗书以二绝勉之  其二",
        "author": "释道潜",
        "content": "论书当亦似论兵，军律非严事不成。\n行伍会须同比栉，出奇方可语纵横。",
        "dynasty": "宋",
        "collection_info": null
    },
    {
        "uuid": "969f49fa982d8ba8b2fa5d3947ecd3bc",
        "title": "过钟山寻俞清老不遇",
        "author": "释道潜",
        "content": "霜风薄木韵含悲，岁晚寻君失后期。\n夜鹤晓猨惊怨歇，草堂人去已多时。",
        "dynasty": "宋",
        "collection_info": null
    },
    {
        "uuid": "5b035b3ccee19bb0065758cd3c6fd16f",
        "title": "次韵刘伯昌长官见赠",
        "author": "释道潜",
        "content": "刘侯诗格殆天全，初得西湖纪胜篇。\n锦绣为肠供丽藻，鲸鲵作气吸长川。\n静依北牖开樽俎，醉扫寒梢杂雨烟。\n岁晚扁舟东去急，喜君高调重迁延。",
        "dynasty": "宋",
        "collection_info": null
    },
    {
        "uuid": "e1539c85bfd0e80cda21a5d12faa13fe",
        "title": "次韵法真禅师送曾敬之宣德昆仲",
        "author": "释道潜",
        "content": "昔与乃翁相遇年，始知有子生且贤。\n尔来双干已争秀，屹屹欲上参高天。\n昨朝较蓺偶不售，他日奏赋闻甘泉。\n方今庙堂喜人物，收拾万彙归陶甄。\n褭蹄麟趾终一出，辉映左右无余妍。\n肯学孟生夸得意，一日走遍春风前。\n嗟余投老隠岩谷，形若槁木心灰然。\n扁舟追子仅千里，彷佛夜梦遥相传。\n西湖风物行岁晏，归赋梅花趁腊先。",
        "dynasty": "宋",
        "collection_info": null
    },
    {
        "uuid": "6883f295bbcbb6561a684ce132c7794e",
        "title": "送文惠师还金华",
        "author": "释道潜",
        "content": "脱略纷华自妙年，秉心端喜事金僊。\n终期象驭超三界，不羡鹏程越九天。\n考疏穷经心尚壮，依仁据德节尤坚。\n秋风陡起庭闱念，聊寄修江一叶船。",
        "dynasty": "宋",
        "collection_info": null
    },
    {
        "uuid": "c7a4d73c9e0cf380aa17dc25518f4dec",
        "title": "证师圣可桐虚斋",
        "author": "释道潜",
        "content": "吾闻峄山桐，猗猗排秀干。\n栖鸾宿凤信所奇，众木纷纷何足算。\n呜呼，天相彼质，復虚彼心。\n故其声之隠也无阂，其动也无留。\n有叩而鸣，体佚而休。\n嘉上人之妙龄兮，无适俗之卑韵。\n刚有拟于斯桐兮，廓中虚以受训。\n异速成之朝荣兮，培益厚而日敏。\n悼像末之寥寥兮，蹇吾道之不振。\n续芳尘于祖席兮，他日非桐虚上人者而復谁何哉。",
        "dynasty": "宋",
        "collection_info": null
    },
    {
        "uuid": "60ba849c5f2129b0bbae4038abf0e36c",
        "title": "规师方外停云斋",
        "author": "释道潜",
        "content": "上人少脱略，出处非拘囚。\n停云倚空端，舒卷良自由。\n纵之千丈强，敛附拳石幽。\n超遥宇宙间，孰与斯人俦。\n铭诗善摹写，居士亦风流。",
        "dynasty": "宋",
        "collection_info": null
    },
    {
        "uuid": "68b930f63ba94cfcaf2ed119017e0f35",
        "title": "卜居智果方外以诗见寄次韵奉酬  其一",
        "author": "释道潜",
        "content": "偶来湖上缉衡门，桐长修柯竹有孙。\n引策每从佳处去，望云桥下是西村。",
        "dynasty": "宋",
        "collection_info": null
    },
    {
        "uuid": "c2fcd0174639d01084edea7d2a09fc6b",
        "title": "卜居智果方外以诗见寄次韵奉酬  其二",
        "author": "释道潜",
        "content": "青灯残篆夜寥寥，门外秋风振苇萧。\n惭愧高人能见忆，为余西望立溪桥。",
        "dynasty": "宋",
        "collection_info": null
    },
    {
        "uuid": "5cf13cb2e87e2fc5e71c64d78ee911e2",
        "title": "次韵周开祖大夫泛湖见访",
        "author": "释道潜",
        "content": "漾漾清漪十里间，画船人似镜中安。\n雨催菡萏幽香发，风触莆萄细浪寒。\n高岸乌纱来静院，倒挥白羽傍曾栏。\n吟毫所遇无遗景，天乞词源北海宽。",
        "dynasty": "宋",
        "collection_info": null
    },
    {
        "uuid": "7819ef6b39e180cbc607b15e1468613e",
        "title": "次韵才仲试院梦中书事见寄  其一",
        "author": "释道潜",
        "content": "梦入秋山知几层，霜风吹骨正棱棱。\n苍崖荦确难安足，自说从余授杖藤。",
        "dynasty": "宋",
        "collection_info": null
    },
    {
        "uuid": "96cfc708fd85b38f7831fd5a991e411e",
        "title": "次韵才仲试院梦中书事见寄  其二",
        "author": "释道潜",
        "content": "朱甍碧瓦碍云浮，共蹑曾梯最上头。\n一饷阑干变风雨，凛然毛髮便惊秋。",
        "dynasty": "宋",
        "collection_info": null
    },
    {
        "uuid": "efc850e8c923d90d1da585c9877f3883",
        "title": "次韵才仲试院梦中书事见寄  其三",
        "author": "释道潜",
        "content": "怪兽胡为出巨津，昂然激水忽翻身。\n鱼龙赑屃何妨事，莫作风波谩恐人。",
        "dynasty": "宋",
        "collection_info": null
    },
    {
        "uuid": "e8e1293e99f9e201ec12745ef7f14738",
        "title": "次韵才仲试院梦中书事见寄  其四",
        "author": "释道潜",
        "content": "一川修竹映疏花，川上时闻响钓车。\n似到秦人种桃处，谁知梦断却还家。",
        "dynasty": "宋",
        "collection_info": null
    },
    {
        "uuid": "8feba34459603ec282da68f397e35318",
        "title": "次韵才仲试院梦中书事见寄  其五",
        "author": "释道潜",
        "content": "崖根乌蜜已先尝，从此知君鬓不霜。\n应笑吾曹事枯槁，山中危坐独休粮。",
        "dynasty": "宋",
        "collection_info": null
    },
    {
        "uuid": "c44c8eb021f384c654cd05ab12968a33",
        "title": "赠吴子野先生",
        "author": "释道潜",
        "content": "麻田老仙心炯炯，少有高风慕箕颍。\n枕流漱石三十年，眸子瞭焉神更静。\n忽然杖策海上来，至人道妙同尘埃。\n达官贵侯竞招致，往无所欲谁嫌猜。\n迩来一志从吾党，迹与孤云共天壤。\n曹溪有路更攀跻，径蹑毗卢高顶上。",
        "dynasty": "宋",
        "collection_info": null
    },
    {
        "uuid": "d9aff912e3880d50d3cad00eaf9f5b24",
        "title": "送庠上人",
        "author": "释道潜",
        "content": "点检行装拂与巾，洒然轻别故山春。\n家家门底长安道，举目何须更问津。",
        "dynasty": "宋",
        "collection_info": null
    },
    {
        "uuid": "7726f3582e52481e69e5ebcdffdc8111",
        "title": "次韵才仲山行",
        "author": "释道潜",
        "content": "幕府文书一扫空，何妨行乐醉春风。\n想闻笑语千山外，正在烟云万迭中。\n咔日鸟声喧细碎，照溪花影静玲珑。\n苦吟只恐凋肝肾，夫子还宜少黜聪。",
        "dynasty": "宋",
        "collection_info": null
    },
    {
        "uuid": "4e9c0019c3999f36a8d58d6bf9d9d039",
        "title": "与神智师话别",
        "author": "释道潜",
        "content": "昔我年始壮，託身灵鹫峰。\n主人大导师，鼓舞扬真风。\n四方依绛帐，杂沓象与龙。\n嗟余于此时，已识大士踪。\n纷纷论议场，头角出群雄。\n如何三十载，慧刃藏其锋。\n端居肄业地，了不为世通。\n迩独念西湖，聿来将谁从。\n情随山水远，兴与鱼鸟同。\n平生方外姿，自在如冥鸿。\n明朝復回首，飘洒一孤篷。",
        "dynasty": "宋",
        "collection_info": null
    },
    {
        "uuid": "da65bf0c10dd49764449d6a28015640e",
        "title": "晖晖堂",
        "author": "释道潜",
        "content": "堂上何为绝点埃，堂前翠箒扫空阶。\n遥怜薄日晖晖静，影入高人燕坐怀。",
        "dynasty": "宋",
        "collection_info": null
    },
    {
        "uuid": "8dcf1503485137ae6727da24342761ff",
        "title": "次韵嵩阳陈叔易先生见访  其一",
        "author": "释道潜",
        "content": "知君挟册未尝闲，一志端能事孔颜。\n千里扁舟下吴会，眼中收拾只溪山。",
        "dynasty": "宋",
        "collection_info": null
    },
    {
        "uuid": "89f90a38bb03ef76d3ab73e131908e53",
        "title": "次韵嵩阳陈叔易先生见访  其二",
        "author": "释道潜",
        "content": "枯槁长专一壑间，权豪殊未少低颜。\n风云他日超腾去，莫畏移文到北山。",
        "dynasty": "宋",
        "collection_info": null
    },
    {
        "uuid": "83a2091b89fdb9c20343984dc091c73e",
        "title": "晓霁",
        "author": "释道潜",
        "content": "云拥茅檐水拍渠，晓来新雨过吾庐。\n蔫红宿萼莓苔满，解事长杨自扫除。",
        "dynasty": "宋",
        "collection_info": null
    },
    {
        "uuid": "470cd952df5d8825c393cd40b66bd045",
        "title": "次韵龚尧佐帐勾晨起感怀",
        "author": "释道潜",
        "content": "造物纷纷自变更，达人何用较前程。\n芭蕉身世荣枯久，胡蝶梦魂来往轻。\n隔屋相惊铜漏尽，开扉犹爱玉绳横。\n应嫌百吏鳬行进，簿领文书与案平。",
        "dynasty": "宋",
        "collection_info": null
    },
    {
        "uuid": "f57f8f83e8e3e31d6dc3d42bc239ab23",
        "title": "远斋",
        "author": "释道潜",
        "content": "君不见昆崙之河与天通，源深发远人莫穷。\n回溪转壑随折衝，末势演溢流于东。\n东溟无旁下无底，浩荡足以家鱼龙。\n嗟哉吾徒虽好学，讵肯着意推所从。\n渊停富滀有若是，孰谓世上无豪雄。\n法师名斋意且远，张皇幽眇见尔聪。\n西来竺书五千轴，期子岁月加磨砻。\n离骚楚词亦谩读，言语黼黻何必工。\n禅余习气如未尽，时倚涧石吟松风。",
        "dynasty": "宋",
        "collection_info": null
    },
    {
        "uuid": "92e7bd81762019a11bd8f7bbd37b6605",
        "title": "怀仙阁",
        "author": "释道潜",
        "content": "瀛洲仙人骑皓鹤，佩玉鸣风度寥廓。\n锦溪南望九仙岑，笑指烟霞憩曾阁。\n阁中清绝无纤尘，铜鑪着香夜梦真。\n平明跨鹤出山去，涧草岩花空自春。\n山僧问我入何地，今作玉皇香案吏。\n挟持造化几时还，搔首临风聊一喟。",
        "dynasty": "宋",
        "collection_info": null
    },
    {
        "uuid": "4894b64711077210cbec388ac1baa600",
        "title": "华亭道中",
        "author": "释道潜",
        "content": "白水茫茫天四空，黄昏小雨湿春风。\n五更百舌催残梦，月到官河柳影中。",
        "dynasty": "宋",
        "collection_info": null
    },
    {
        "uuid": "d809d12b6efb8c5e7a11bae16959d325",
        "title": "同周元翁着作范明远秘校西湖夜泛各赋一首",
        "author": "释道潜",
        "content": "薄云疏雨作还休，白帝撩人巧变秋。\n天地此身均逆旅，江湖几度共离忧。\n暮声断续钟连磬，夜气浮沈浦与洲。\n圆峤方壶吾未羡，敢烦骚客为冥搜。",
        "dynasty": "宋",
        "collection_info": null
    },
    {
        "uuid": "381b389d28afa4fabcae5d89cf43517a",
        "title": "和元翁",
        "author": "释道潜",
        "content": "高论每逢贤友生，还如讲武得奇兵。\n了无鄙吝胸中物，尚有风流世外情。\n破海玉蟾初未跃，洒空珠露已先倾。\n回桡转柂行三鼓，始见波澜百顷明。",
        "dynasty": "宋",
        "collection_info": null
    },
    {
        "uuid": "b01d7ec0d2d2fd10c4b4564d4bd9c288",
        "title": "和明远",
        "author": "释道潜",
        "content": "二客风神莹石泉，解衣同缓夜归船。\n已残巾子峰头日，犹认吾庐竹外烟。\n水怪有名殊未见，犀灯无事不须然。\n月明幽渚蒹葭静，珍重沙禽稳睡眠。",
        "dynasty": "宋",
        "collection_info": null
    },
    {
        "uuid": "972d4c9f21773e0f2baa504989f6bf07",
        "title": "次韵月上人秋夜见寄",
        "author": "释道潜",
        "content": "冥鸿振鹭想仪形，数日新秋入梦清。\n丹壑流泉依旧否，碧岩丛桂几时生。\n风来玉户凉初集，露泫银河色渐明。\n黾勉酬君无妙语，夜光鱼目愧相并。",
        "dynasty": "宋",
        "collection_info": null
    },
    {
        "uuid": "c6fcb427301a27cd2c3d6eed3497d667",
        "title": "送远上人还金华",
        "author": "释道潜",
        "content": "千林脱叶送残秋，一舸南归兴莫留。\n富渚江平非白马，子陵滩稳异黄牛。\n吟怀览胜宜无倦，才力如君岂易求。\n他日殷勤为细字，尽传佳句到东州。",
        "dynasty": "宋",
        "collection_info": null
    },
    {
        "uuid": "50913aa0e930f605bf709ee6e774da37",
        "title": "与愚上人宿天竺  其一",
        "author": "释道潜",
        "content": "夕阳山气蔼葱葱，路转松阴复几重。\n行过石桥人未见，数声先听寺楼钟。",
        "dynasty": "宋",
        "collection_info": null
    },
    {
        "uuid": "e8f623e3f8c6b6100f126af0934d14a2",
        "title": "与愚上人宿天竺  其二",
        "author": "释道潜",
        "content": "稽留峰北好林泉，珍重幽栖得所便。\n栢子烟中能宴坐，想无余习可攀缘。",
        "dynasty": "宋",
        "collection_info": null
    },
    {
        "uuid": "bba14c2ca90e26e69a309e589540f5ec",
        "title": "与愚上人宿天竺  其三",
        "author": "释道潜",
        "content": "霜压帘栊露泫条，银河影转斗垂杓。\n清言共失三更梦，错恨芙蓉漏易消。",
        "dynasty": "宋",
        "collection_info": null
    },
    {
        "uuid": "1cdf5f29c1498cc68e0d3198fddd341b",
        "title": "晨起",
        "author": "释道潜",
        "content": "猿鹤惊呼晓，楼钟动翠微。\n枫林堕清月，疏影乱人衣。",
        "dynasty": "宋",
        "collection_info": null
    },
    {
        "uuid": "627058a6cf30363b7a320b17cc0f7085",
        "title": "喜不群不疑见访",
        "author": "释道潜",
        "content": "鹊啅庭梧喜满怀，悬知二子下崔嵬。\n山中爽气知多少，半逐风流杖屦来。",
        "dynasty": "宋",
        "collection_info": null
    },
    {
        "uuid": "f9ccec564d7241b86df1d2148ad28936",
        "title": "送桐江明上人之都下",
        "author": "释道潜",
        "content": "窈窕孤云下翠岑，帝乡闲去本无心。\n红尘满眼急回首，莫遣空山鹤怨深。",
        "dynasty": "宋",
        "collection_info": null
    },
    {
        "uuid": "93baf5ab4db2dca896c89928de945355",
        "title": "送定上人还会稽",
        "author": "释道潜",
        "content": "西风警群木，萧瑟散秋声。\n病客有归思，孤云无恋情。\n月当千里共，人恨四难并。\n苦学谁如子，它年在一鸣。",
        "dynasty": "宋",
        "collection_info": null
    },
    {
        "uuid": "777e9c9e0fcd32a4a1308a635e33faba",
        "title": "次韵刘蔡仲秀才雪后登竹阁  其一",
        "author": "释道潜",
        "content": "槛前君子旧虚心，雪后相看意更深。\n晴日暖风催鸟语，翠梢高处啭柔音。",
        "dynasty": "宋",
        "collection_info": null
    },
    {
        "uuid": "1fd300b12f37d4392e84d81061caeaa6",
        "title": "次韵刘蔡仲秀才雪后登竹阁  其二",
        "author": "释道潜",
        "content": "君看楚峤耸巑岏，圭壁千层间翠岚。\n山后一峰尤秀拔，依稀还落剡溪南。",
        "dynasty": "宋",
        "collection_info": null
    },
    {
        "uuid": "eb57fb05aa871be8db860c94f9c199d5",
        "title": "次韵黄仲闵主簿见访游宝云诸寺",
        "author": "释道潜",
        "content": "吾庐附曾阿，松竹蔚行路。\n平生土木躯，羞为折腰具。\n蓼虫甘苦涩，虽死那求遇。\n黄香诸父贤，倾盖如有素。\n相将山水行，所适得佳趣。\n观台深且靓，缟壁悬清句。\n云巢倚空端，下览宜细顾。\n楼台霁雪初，碧瓦尘未涴。\n篮舆指颓景，长挹还辞去。\n怳如山阴集，俛仰已成故。\n重来竟何时，相望碧云暮。",
        "dynasty": "宋",
        "collection_info": null
    },
    {
        "uuid": "5c93b384d8616fe53e891af50374d249",
        "title": "苏世美夫人挽辞",
        "author": "释道潜",
        "content": "夫子刚中早数奇，闺门高节耸当时。\n渊明晚欲归三径，德曜能从赋五噫。\n不见莱衣华髮事，空惊薤露昔人悲。\n故知造物酬阴施，玉立诸郎富白眉。",
        "dynasty": "宋",
        "collection_info": null
    },
    {
        "uuid": "b5fccf7c97fdf5f6d16e529648dff956",
        "title": "重居夜坐怀苏伯达昆仲",
        "author": "释道潜",
        "content": "狂风吹林声怒号，隔垣汹汹如秋涛。\n夜阑稍觉群动息，星斗挂檐霜月高。\n东邻书生勤且劳，粲然文采真凤毛。\n遥想下帷应未寝，短檠相对课离骚。",
        "dynasty": "宋",
        "collection_info": null
    },
    {
        "uuid": "187b192c15f5a3a4fb9eb04bfd345ce9",
        "title": "慕容居士双柟轩",
        "author": "释道潜",
        "content": "阳羡溪山名浙右，氤氲淑气无时有。\n遂令比屋慕弦歌，甲第殊科争捷手。\n先生读书三十年，数奇不偶真可怜。\n闭门陋巷聊自隠，箪瓢屡空心晏然。\n南轩前头两佳木，先生抚玩长不足。\n尤爱熏风五月初，白银开花光照屋。\n故人解后相逢遇，指点婆娑索新句。\n君不见少陵杜叟有长吟，莫作凡材等闲赋。",
        "dynasty": "宋",
        "collection_info": null
    },
    {
        "uuid": "1f55cd32eb4753d6d34ba2a8c847265e",
        "title": "次韵苏端明定武雪浪斋",
        "author": "释道潜",
        "content": "孔明气宇白玉温，忠义勇决踰王尊。\n葛巾羽扇传号令，塞垣彻警无尘昏。\n良辰往往挟将佐，射鵰走马循烟村。\n归来饮酒坐堂上，宾从如云填戟门。\n一朝郡圃得奇石，雪浪触眼惊神魂。\n旁求苍珉琢巨斛，偃然卧土知无根。\n三牛曳归置阶圯，错磨不许留纤痕。\n兴来作诗寄台阁，雄词妙笔争考论。\n将军今谪穷海外，会见羲娥窥覆盆。\n殷勤寄语朔方客，佳致勿毁宜长存。",
        "dynasty": "宋",
        "collection_info": null
    },
    {
        "uuid": "f8f0a14990e2e12848be9e6d87e80c44",
        "title": "无为堂",
        "author": "释道潜",
        "content": "无为岂不动，无念非刳心。\n至人均道妙，与物相浮沉。\n青铜一寸明，万象了自分。\n何须苦机械，扰扰乱冲襟。\n晴窗馥烟篆，衣裓蒙余熏。\n超然旷士怀，所得踰古今。",
        "dynasty": "宋",
        "collection_info": null
    },
    {
        "uuid": "199950c91ab88aefbf79ee7ea56b0bd3",
        "title": "示法颖",
        "author": "释道潜",
        "content": "儿曹汝既识熏莸，卓荦应须力自修。\n一志径从齐客语，万端无受楚人咻。\n卑飞燕雀宜深远，高举鸾凰可并游。\n莫负谪仙当日语，十年名誉满东州。",
        "dynasty": "宋",
        "collection_info": null
    },
    {
        "uuid": "56c552d2c09df362298ae31d2b894129",
        "title": "清聚轩",
        "author": "释道潜",
        "content": "之子吟怀欲称情，故穿幽沼滀清泠。\n傥逢来客议深浅，但道渊源通北溟。",
        "dynasty": "宋",
        "collection_info": null
    },
    {
        "uuid": "14ab5179f84c85e7d7cbb8498ab5eb0a",
        "title": "次韵晓师见别欲游京洛",
        "author": "释道潜",
        "content": "春波涨南浦，霁色媚澄鲜。\n扁舟驾两桨，行矣子所便。\n岸花开迤逦，红紫交相妍。\n诗情发浩荡，输泻万壑渊。\n清新逼庾信，雅健追樊川。\n相俦得鸿鹄，翔集固超然。\n衣裓暂尘土，它时洗云泉。\n幽姿復烱烱，不羡玉池莲。",
        "dynasty": "宋",
        "collection_info": null
    },
    {
        "uuid": "3319557c93ea0065470fa94df4a97af2",
        "title": "游径山怀司马才仲",
        "author": "释道潜",
        "content": "柔桑蔽野麦初齐，布谷催耕雨一犂。\n略彴时横溪上下，蔷薇间发水东西。\n重寻胜处追前赏，无復斯人手共携。\n回首春风增感慨，绵绵黄鸟更悲啼。",
        "dynasty": "宋",
        "collection_info": null
    },
    {
        "uuid": "bf0eed23ebbd1fd50d16a2b77d357ebb",
        "title": "云巢  其一",
        "author": "释道潜",
        "content": "环湖相望百招提，高栋曾轩亦屡跻。\n未若道人基构胜，阑干清与白云齐。",
        "dynasty": "宋",
        "collection_info": null
    },
    {
        "uuid": "aa019f34c09ea47ad7cd565e9b2dbd46",
        "title": "云巢  其二",
        "author": "释道潜",
        "content": "九江秀色可揽结，谪仙爱彼巢云松。\n寂寞风流三百载，此轩奇观蹑前踪。",
        "dynasty": "宋",
        "collection_info": null
    },
    {
        "uuid": "555851381f6a723e12b64effab03e32c",
        "title": "云巢  其三",
        "author": "释道潜",
        "content": "碧瓦朱甍冠翠微，鬰葱佳气缭窗扉。\n人间尘土纷阡陌，不到藜床燕坐衣。",
        "dynasty": "宋",
        "collection_info": null
    },
    {
        "uuid": "ae37a0128a5a932dfa3b964b00440d99",
        "title": "清明日湖上呈秦少章主簿",
        "author": "释道潜",
        "content": "水边花雾晓氤氲，春入西湖两岸深。\n冶叶倡条他自媚，朽株枯木我何心。\n秋韆索转朱楼角，博塞声喧碧柳阴。\n年少故人方感慨，未应从俗强浮沉。",
        "dynasty": "宋",
        "collection_info": null
    },
    {
        "uuid": "196e3670034320e6003588aaf46cfe90",
        "title": "送诚无上人还洞山文禅师席下",
        "author": "释道潜",
        "content": "上人妙齿遗樊笼，嗜好岂与稠人同。\n岩栖水饮有余裕，期以至道超鸿蒙。\n少林人亡仅千载，末路鼓舞谁为雄。\n江西老褐真望士，蚁趋云合争所从。\n羡君伏役事且久，诚专志苦迷春冬。\n心珠磨错稍精莹，彷佛水月含冲融。\n去岁扁舟下吴会，溪山胜践情所钟。\n芒鞋竹杖霜露入，始知节物徂秋风。\n朝来兴尽挽不住，翻然又逐南征鸿。\n它年相逢定庐岳，与子终老巢云松。",
        "dynasty": "宋",
        "collection_info": null
    },
    {
        "uuid": "e31d53ae277021c9399bf103b06cdf03",
        "title": "燕默堂",
        "author": "释道潜",
        "content": "万彙干坤裏，谁何识道真。\n喧卑憎末俗，燕默羡高人。\n漏转芙蓉永，香销栢子频。\n他年挥玉麈，堂上挹芳尘。",
        "dynasty": "宋",
        "collection_info": null
    },
    {
        "uuid": "deff0c8aaee3deb23a1fbb0a92e8adba",
        "title": "送严上人还永嘉",
        "author": "释道潜",
        "content": "道人出处孤鸿俦，讵肯低回受羁绊。\n飘风转日历九州，不羡骑鲸游汗漫。\n我生与君几相逢，穷幽摘胜时乃同。\n胸中妙道未容扣，又引高兴辞秋风。\n君家住在孤屿侧，此别何时见颜色。\n欲识相思一寸心，冷月依依挂空碧。",
        "dynasty": "宋",
        "collection_info": null
    },
    {
        "uuid": "ef80349d13c31ea75989bf10f8afaaf5",
        "title": "吴门狱中怀北山旧隠  其一",
        "author": "释道潜",
        "content": "江湖堂北是吾庐，缭绕杉篁蔚有余。\n欲问山中近消息，鳞鸿不寄狱中书。",
        "dynasty": "宋",
        "collection_info": null
    },
    {
        "uuid": "6f8514c0d7ae92aed66b7179f670147c",
        "title": "吴门狱中怀北山旧隠  其二",
        "author": "释道潜",
        "content": "诛茅投老卜栖迟，云雨相翻岂易知。\n夜鹤晓猿休怅望，回车復路可无时。",
        "dynasty": "宋",
        "collection_info": null
    },
    {
        "uuid": "3dc87ceb657d5481f783c68c5790fec0",
        "title": "吴门狱中怀北山旧隠  其三",
        "author": "释道潜",
        "content": "数亩檀栾古道边，亭亭气慨上参天。\n未应霜雪能摧抑，不用行人叹可怜。",
        "dynasty": "宋",
        "collection_info": null
    },
    {
        "uuid": "2d84476ab5982f69eece5cacf8fa67ba",
        "title": "吴门狱中怀北山旧隠  其四",
        "author": "释道潜",
        "content": "东崦扶疏一树梅，繁英辜负岁时开。\n殷勤寄语兰兼蕙，它日春风我亦来。",
        "dynasty": "宋",
        "collection_info": null
    },
    {
        "uuid": "bfb370432b90f98fd65554eaf2af0b11",
        "title": "吴门狱中怀北山旧隠  其五",
        "author": "释道潜",
        "content": "甘冷宜茶石缝泉，得名初自玉堂仙。\n苍苔滓秽聊疏治，照月涵星復粲然。",
        "dynasty": "宋",
        "collection_info": null
    },
    {
        "uuid": "7246fa49e10add2e1b9d6b044f99e3ec",
        "title": "吴门狱中怀北山旧隠  其六",
        "author": "释道潜",
        "content": "一径缘云入寿星，竹间窈窕见疏櫺。\n阑干数曲观台上，幽草靓花常满庭。",
        "dynasty": "宋",
        "collection_info": null
    },
    {
        "uuid": "68b8bf34aab5929a1cd71641f0f13862",
        "title": "吴门有怀钱塘何彦时仙尉  其一",
        "author": "释道潜",
        "content": "英妙何郎藴德光，不随人世事炎凉。\n麒麟步武开天上，他日青云道路长。",
        "dynasty": "宋",
        "collection_info": null
    },
    {
        "uuid": "5dad6b788b94b6ec63dee3047ea38088",
        "title": "吴门有怀钱塘何彦时仙尉  其二",
        "author": "释道潜",
        "content": "英游阁前官柳行，柔枝袅袅弄鹅黄。\n多情春色还依旧，独有离人天一方。",
        "dynasty": "宋",
        "collection_info": null
    },
    {
        "uuid": "32e652a004c715ca4c576005e5c3d498",
        "title": "吴门有怀钱塘何彦时仙尉  其三",
        "author": "释道潜",
        "content": "湖岸茸茸细草生，芳洲杜若想纵横。\n去年问柳寻花地，谁伴穿云渡水行。",
        "dynasty": "宋",
        "collection_info": null
    },
    {
        "uuid": "04ac8e0f783f186be79abc47895fc3a1",
        "title": "刘咸临秀才挽词  其一",
        "author": "释道潜",
        "content": "刘子江南英，韵胜不友俗。\n闭门诵诗书，户外无来躅。\n昔我寄匡山，岩扉屏幽独。\n君闻跨蹇馿，迢迢访深谷。\n忘怀去畦畛，结好比松竹。\n浮云事忽空，逝水难再復。\n徒有箧中文，千秋成鬼录。",
        "dynasty": "宋",
        "collection_info": null
    },
    {
        "uuid": "8cf747564ea3dffb106f5f0bc8c3eaea",
        "title": "刘咸临秀才挽词  其二",
        "author": "释道潜",
        "content": "异材擢阳阿，秀色方蔚然。\n侵寻掩众阜，屹屹上造天。\n惊飈忽摧殒，中道虚弃捐。\n颜渊古称夭，道德今独妍。\n何求拥肿为，无用徒永年。",
        "dynasty": "宋",
        "collection_info": null
    },
    {
        "uuid": "35d7db55cd5371f6c95c75ceca8678a9",
        "title": "刘咸临秀才挽词  其三",
        "author": "释道潜",
        "content": "平生本家学，耻作干时语。\n着书以愚名，绰欲慕前古。\n纷纷诋迂阔，默默君自许。\n弱龄咏风骚，其词哀以苦。\n先生叹奇作，寿达终难与。\n果为冥冥游，一往不可睹。",
        "dynasty": "宋",
        "collection_info": null
    },
    {
        "uuid": "e837dfee2d2d2be7029a102b809c20bf",
        "title": "刘咸临秀才挽词  其四",
        "author": "释道潜",
        "content": "吾希李长吉，异代不得友。\n頼余锦囊篇，把玩时在手。\n斯人君并驾，未易较先后。\n肝脾裹阳秋，落笔粲琼玖。\n当年邂逅初，宛在三峡右。\n相携石桥行，下瞰冰雪溜。\n音容俄永隔，山月空依旧。\n铭诗得黄香，知子垂不朽。",
        "dynasty": "宋",
        "collection_info": null
    },
    {
        "uuid": "e902b8ba7cca5b5b8496d19bbb9febdb",
        "title": "赠霍山人",
        "author": "释道潜",
        "content": "先生少年喜武事，三略六韬曾徧阅。\n胸中云梦吞八九，气胜万夫真勇决。\n防边伊昔从都护，欲取功名继前烈。\n臂弓腰箭事戎装，远出砂场恣游猎。\n擒狐射雁狂且逸，不觉归途迷夜雪。\n败官遭谴失所志，回首飘然辞魏阙。\n挟持妙术当生涯，放浪江湖闲岁月。\n寻常得钱即沽酒，笑与妻奴同饮啜。\n乐天知命了无忧，奕奕红颜浮两颊。\n春风浩荡鲁城边，稠花乱蕊争纷妍。\n方将与君共携手，骋怀游目相回旋。\n兴来别我汶阳去，黄鹄一举难留连。\n村桥野店醉斜日，路人谁识地行仙。",
        "dynasty": "宋",
        "collection_info": null
    },
    {
        "uuid": "49857276a61bafb561b9840383a5f8c2",
        "title": "送刘不已推官罢奉符尉入都注拟",
        "author": "释道潜",
        "content": "少年读书破万卷，河朔声名压诸彦。\n词场百战功不成，晚得青衫非所愿。\n白头况有北堂亲，斗禄强须甘冗贱。\n三年一尉泰山下，簿领区区事弓箭。\n追穷寇盗走山谷，肯为风霜辞怯懦。\n要功冀赏本无心，脱去仅能逃所谴。\n草枯蓬断岁将徂，结束行装抵京县。\n达官贵吏急贤材，一鹗君须预论荐。\n投竿舍筑去作相，邂逅风云一朝变。\n造物于人自有时，未足为君生忿怨。",
        "dynasty": "宋",
        "collection_info": null
    },
    {
        "uuid": "dd11535b492ad56fcde2cf8a36d1b6d5",
        "title": "过彭城观陈传道知录所藏东坡公画",
        "author": "释道潜",
        "content": "枯株瘦石两相望，南北悠悠径路长。\n卷尽平冈三百里，风枝雨叶更飘扬。",
        "dynasty": "宋",
        "collection_info": null
    },
    {
        "uuid": "9ac912d382847625267b8b604eb49952",
        "title": "淮上观水",
        "author": "释道潜",
        "content": "桐柏昆崙日夜倾，投溪注壑本无情。\n乍为含垢千寻浊，不作矜人一掬清。",
        "dynasty": "宋",
        "collection_info": null
    },
    {
        "uuid": "a709b8c2e3ae3867bf16e0fd2c16a781",
        "title": "戏书诚师秋景小屏",
        "author": "释道潜",
        "content": "黄芦败苇两三丛，彷佛江湖在眼中。\n雁鸭惊呼缘底事，一时昂首立秋风。",
        "dynasty": "宋",
        "collection_info": null
    },
    {
        "uuid": "99595fd7671278cdb4000e7ad34546e4",
        "title": "过韫秀堂观仲豫二诗因次其韵  其一",
        "author": "释道潜",
        "content": "箕南斗北各殊方，谁信相思去梦长。\n蓬断草枯当岁晏，寥寥空对蕙炉香。",
        "dynasty": "宋",
        "collection_info": null
    },
    {
        "uuid": "a59ec75e6d842ed7324741fdda24e48e",
        "title": "过韫秀堂观仲豫二诗因次其韵  其二",
        "author": "释道潜",
        "content": "荆溪一别十年余，流窜何尝定所居。\n等与山河同幻质，更将三界作蘧庐。",
        "dynasty": "宋",
        "collection_info": null
    },
    {
        "uuid": "1574b1f845b2dd9fb6f4dd5dae1aafef",
        "title": "次韵聪师见寄  其一",
        "author": "释道潜",
        "content": "三年东鲁贬，闭户实超然。\n静极通幽眇，神游岂间焉。\n独全霜后操，未异火中莲。\n不似沈湘客，徒怀忿与悁。",
        "dynasty": "宋",
        "collection_info": null
    },
    {
        "uuid": "cb0b60601ce31fad12cfbe418c45f0c2",
        "title": "次韵聪师见寄  其二",
        "author": "释道潜",
        "content": "夙学谁知子，源流务所滋。\n风骚追五柳，禅寂拟长髭。\n桂魄元昭晰，浮云自蔽亏。\n险夷终一节，吾以古为师。",
        "dynasty": "宋",
        "collection_info": null
    },
    {
        "uuid": "7e15a308a807be67e44f96f49e101fdb",
        "title": "次韵升师见招  其一",
        "author": "释道潜",
        "content": "老去年光知几寻，无端华髮苦相侵。\n独怜碧眼平生旧，未改青松一寸心。\n欲扣禅关当岁晏，肯愁溪路隔云深。\n相逢试探梅花信，应有香鬚擢碎金。",
        "dynasty": "宋",
        "collection_info": null
    },
    {
        "uuid": "1cb2b8dd99dc541735b98acd1a4ead59",
        "title": "次韵升师见招  其二",
        "author": "释道潜",
        "content": "儿童笺管已能操，书乏吟窗几兔毫。\n文囿垣墙增渐广，词林枝叶势方高。\n嗟余旧喜论周诰，晚岁无心讽楚骚。\n羡子得时勤述作，宛如秋浦涌云涛。",
        "dynasty": "宋",
        "collection_info": null
    },
    {
        "uuid": "8854abb67b0c8d77e462c387ba576a38",
        "title": "残菊",
        "author": "释道潜",
        "content": "霜摧露殒万枝空，丛菊鲜鲜尚见容。\n细蕊冷香聊自媚，无心引蝶更勾蜂。",
        "dynasty": "宋",
        "collection_info": null
    },
    {
        "uuid": "79d301ddaf979e6523818fa0d898237f",
        "title": "涤轩",
        "author": "释道潜",
        "content": "隔云穿窦引涓涓，喷玉跳珠亦可怜。\n心垢本无何用涤，戏将萧洒度流年。",
        "dynasty": "宋",
        "collection_info": null
    },
    {
        "uuid": "8e9c788e9b73fd6d305c50ca6ad8120f",
        "title": "千顷廨院观司马才仲遗墨次韵",
        "author": "释道潜",
        "content": "蒙蒙春雨暗村桥，竹裏禽啼婆餠焦。\n度谷倦闻车轧轧，穿林愁听马萧萧。\n细窥陈迹僧坊静，默想风流鄙吝消。\n浮魄沉魂今已矣，无人为作楚词招。",
        "dynasty": "宋",
        "collection_info": null
    },
    {
        "uuid": "7dda8dce9da1723bc556e984d707d7e2",
        "title": "唐昌王悦道桃竹轩",
        "author": "释道潜",
        "content": "余杭门西山迤逦，屹屹千峰插天起。\n穷幽摘胜过三邑，随处云林皆可喜。\n迩来杖策到君家，始觉溪山逢骨髓。\n争流万壑会目前，竞秀千岩对窗几。\n丹枫洗雨秋霁余，白鸟出没岚光裏。\n主人韵胜无尘埃，翠竹红桃相映栽。\n良辰樽俎凭谁共，友月朋云自往来。",
        "dynasty": "宋",
        "collection_info": null
    },
    {
        "uuid": "6aeb7f68145ec241ab32881bafb8d4ca",
        "title": "溪上",
        "author": "释道潜",
        "content": "红蓼丛边双鹭飞，波痕翻动碧琉璃。\n须臾相趁却回首，斜立垂杨烟外枝。",
        "dynasty": "宋",
        "collection_info": null
    },
    {
        "uuid": "6d1c279a71b01c238dc210f14d515c93",
        "title": "听盛道人琴  其一",
        "author": "释道潜",
        "content": "阴云收雨阁曾檐，寂寂西风不动帘。\n烧尽夜堂红蜡炬，高山流水听无厌。",
        "dynasty": "宋",
        "collection_info": null
    },
    {
        "uuid": "f49aa6995bbdb02bb7e2fabec0c820c7",
        "title": "听盛道人琴  其二",
        "author": "释道潜",
        "content": "有客浮游不定家，玉琴三尺当生涯。\n从来正始无人会，掉首高歌乌帽斜。",
        "dynasty": "宋",
        "collection_info": null
    },
    {
        "uuid": "0e08203984c5f1e42739a3e66a7058a2",
        "title": "千顷山圆镜堂呈应禅师",
        "author": "释道潜",
        "content": "兹山嵯峨冠天下，一径萦云行两舍。\n始穷绝顶见招提，碧阁丹楼屹如画。\n门前池水滀蜿蜒，座上风雷惊昼夜。\n峨眉五台夸壮观，品目真不此为亚。\n伟哉南师非世人，开荒闢土初椎轮。\n寥寥相望三百载，废兴一一难具陈。\n丹丘大士来鼓舞，气象焕发重增新。\n投金输赆走南北，法雨所被无涯津。\n虚堂选胜得佳处，隆檐巨栋成逡巡。\n窗扉洞达舒两目，异景错出罗蓁蓁。\n朝云夜月常万顷，寒光炯炯如镕银。\n堂中隠几人何似，湛若玉毛悬秋旻。\n牓名圆镜示来客，庶使方寸无缁磷。",
        "dynasty": "宋",
        "collection_info": null
    },
    {
        "uuid": "11bce3e743645a115821d1cf89486c2d",
        "title": "沈道原养浩堂",
        "author": "释道潜",
        "content": "尘劳万计日纷纷，未碍堂中养浩心。\n花草暗香来屋角，溪山爽气入衣襟。\n樽中白酒无时有，箧裏清诗不废吟。\n夜夜邻家助幽致，数声羌管弄微音。",
        "dynasty": "宋",
        "collection_info": null
    },
    {
        "uuid": "b7124ee95e571f61fd989bc5d1f9e871",
        "title": "宣上人玉渊堂",
        "author": "释道潜",
        "content": "玉渊閟苍崖，源深杳难测。\n但见涓涓附箨龙，宛转来投小池侧。\n小池方折余两寻，蛙黾不游苔不侵。\n青天无云落寒影，沈柔见底空人心。\n妙哉支公营小筑，气象萧然真不俗。\n夜吟朝讲度流年，何用峥嵘夸杰屋。",
        "dynasty": "宋",
        "collection_info": null
    },
    {
        "uuid": "37ba20bdf30d33a2950ba0ebd0fe7611",
        "title": "与定师话别六言  其一",
        "author": "释道潜",
        "content": "客有来从东越，示余满把琼瑶。\n万壑千岩钟秀，故知多士翘翘。",
        "dynasty": "宋",
        "collection_info": null
    },
    {
        "uuid": "a74c5b8aebfd59129252cc2c180cc1b7",
        "title": "与定师话别六言  其二",
        "author": "释道潜",
        "content": "雪解松筠振色，气回兰蕙含芳。\n兴动剡溪吟客，梦先归鸟飞翔。",
        "dynasty": "宋",
        "collection_info": null
    },
    {
        "uuid": "6c0190cf52e61975fa54d8fad357fad2",
        "title": "与定师话别六言  其三",
        "author": "释道潜",
        "content": "出海涛雷方震，横江雪阵如山。\n一叶舟轻飞燕，飘然掠水东还。",
        "dynasty": "宋",
        "collection_info": null
    },
    {
        "uuid": "6f0ad52d648ec347d2840cd1213b7f47",
        "title": "与定师话别六言  其四",
        "author": "释道潜",
        "content": "凤咮山含暮霭，西陵月破黄昏。\n惯作江湖离别，未应当此销魂。",
        "dynasty": "宋",
        "collection_info": null
    },
    {
        "uuid": "c25a8966453bd5410dbab7e856a0c537",
        "title": "慧觉孜师绿筠轩",
        "author": "释道潜",
        "content": "绿筠萧萧含爽籁，幽姿冷落人难爱。\n壁间但有谪仙词，声名自到江湖外。\n当年创轩非壮观，局促帘栊日亏蔽。\n一朝经画有底难，推倒墙头了无碍。\n坐挹西南十里山，彩翠浮空屹相对。\n开池凿圃增气象，佳致真为一方最。\n鸟声鸣春春渐融，兰芽蕙出初蒙茸。\n我来正值新雨定，弄日吹香闻座中。\n主人散策邀我步，池南池北聊从容。\n会待龙孙添夏荫，借君此地眠清风。",
        "dynasty": "宋",
        "collection_info": null
    },
    {
        "uuid": "f67d8aaa21ee962776554a52c6f12ccb",
        "title": "夏夜智果怀武康令毛泽民",
        "author": "释道潜",
        "content": "暮磬寥寥殷上方，笼纱朱火影微茫。\n窗虚竹凈雨初阕，云润星辉夜更凉。\n落枕松声惊瑟瑟，扑帘香雾霭苍苍。\n遥怜散髮东堂老，正卧风漪六尺床。",
        "dynasty": "宋",
        "collection_info": null
    },
    {
        "uuid": "98fac4c07638884eacf42600355d0cce",
        "title": "寄宗室赵伯言朝请",
        "author": "释道潜",
        "content": "赵侯天人裔，雅韵能拔俗。\n岂意江湖间，解后识眉目。\n高谈为余倾，落落如转毂。\n端无贵富骄，但有文字欲。\n交游多望士，颉颃争驰逐。\n艰难风义高，迹与古人续。\n铜章领剧邑，宛在江之曲。\n鸣弦陶永日，了不事鞭扑。\n新诗拟建安，简远词不缛。\n锦囊有余弃，示我仅盈轴。\n持还故山栖，把玩时反覆。\n美哉韶濩音，锵然落岩谷。\n嗟余真浅陋，学海无一掬。\n仰君东溟深，短绠不可触。",
        "dynasty": "宋",
        "collection_info": null
    },
    {
        "uuid": "0f67d404d73b6450aae35b184c9c256c",
        "title": "读东坡居士南迁诗",
        "author": "释道潜",
        "content": "居士胸中真旷夷，南行万里尚能诗。\n牢笼天地词方壮，弹压山川气未衰。\n忠义凛然刚不负，瘴烟虽苦力何施。\n往来惯酌曹溪水，一滴还应契祖师。",
        "dynasty": "宋",
        "collection_info": null
    },
    {
        "uuid": "188fbb75fa21e1d229ab5b0674ff415f",
        "title": "读闻復诗卷",
        "author": "释道潜",
        "content": "诗律久已废，宏纲谁与操。\n断弦那虑续，吾党有英髦。\n气稳侔彭泽，词幽近楚骚。\n未输汤从事，独诧碧云高。",
        "dynasty": "宋",
        "collection_info": null
    },
    {
        "uuid": "38cc81e82fedc36e269a2826db59ff44",
        "title": "次韵闻復庐山见怀",
        "author": "释道潜",
        "content": "匡庐三载恣徜徉，肯惮衣裘弊雪霜。\n学彻死生追粲忍，力穷骚雅陋齐梁。\n心源素与秋潭静，定水宁同夏潦潢。\n邂逅逢余旧题墨，藓封苔駮不成行。",
        "dynasty": "宋",
        "collection_info": null
    },
    {
        "uuid": "b2b7b30e3ce210c0a450f536e25051f1",
        "title": "夏日寄愚坦二上人",
        "author": "释道潜",
        "content": "仙潭从古水云乡，不羡西湖六月凉。\n支港官河通市井，采菱拾翠有舟航。\n觚棱迥与星辰接，铁凤疑参鹳鹤翔。\n九夏登临输二子，一时摹写付诗囊。",
        "dynasty": "宋",
        "collection_info": null
    },
    {
        "uuid": "47787d439a7d3c1cdecc8f3e335023f5",
        "title": "次韵闻復西湖夏日六言  其一",
        "author": "释道潜",
        "content": "山水初无今古，人间自有沈浮。\n试问行歌野老，桑麻用事何忧。",
        "dynasty": "宋",
        "collection_info": null
    },
    {
        "uuid": "a10ae11c48137694120a6332b35c031a",
        "title": "次韵闻復西湖夏日六言  其二",
        "author": "释道潜",
        "content": "老葑年来席卷，吴侬旧恨弥申。\n昨夜冯夷鼓吹，遨嬉抵彻诸邻。",
        "dynasty": "宋",
        "collection_info": null
    },
    {
        "uuid": "cd3b9983ed748444fcdb9c68dd113f02",
        "title": "次韵闻復西湖夏日六言  其三",
        "author": "释道潜",
        "content": "夜深一碧万顷，彷佛明河接天。\n岸曲风篁成韵，绝胜细管危弦。",
        "dynasty": "宋",
        "collection_info": null
    },
    {
        "uuid": "93e13976524dfb0e08f1b13acad89ddc",
        "title": "次韵闻復西湖夏日六言  其四",
        "author": "释道潜",
        "content": "西湖清浅可泛，湍险岂类瞿塘。\n随处菰蒲莲芡，栉风沐雨尤香。",
        "dynasty": "宋",
        "collection_info": null
    },
    {
        "uuid": "4be7b98ef46cb48acad17a250e959633",
        "title": "次韵闻復西湖夏日六言  其五",
        "author": "释道潜",
        "content": "南窗寄傲一榻，午帐风来卷舒。\n懒蹑子云陈迹，解嘲更续成书。",
        "dynasty": "宋",
        "collection_info": null
    },
    {
        "uuid": "ff438f653818ed226a45d34438866a90",
        "title": "次韵闻復西湖夏日六言  其六",
        "author": "释道潜",
        "content": "烧空火云万丈，气焰信可流金。\n嗟尔龟鱼得计，适然游泳滋深。",
        "dynasty": "宋",
        "collection_info": null
    },
    {
        "uuid": "39875ac6bbd6fd55ad2788ac7b5f6ad0",
        "title": "次韵闻復西湖夏日六言  其七",
        "author": "释道潜",
        "content": "栎杜侵阶美荫，鸣蝉託质初凉。\n熏风正被草木，莫作秋声感伤。",
        "dynasty": "宋",
        "collection_info": null
    },
    {
        "uuid": "d826146074c54d31b0ccc18c3acff5fd",
        "title": "次韵闻復西湖夏日六言  其八",
        "author": "释道潜",
        "content": "柱础争流余润，油云忽改山容。\n定有盲风怪雨，晓来已听鼍龙。",
        "dynasty": "宋",
        "collection_info": null
    },
    {
        "uuid": "230b954159177995fb148d15229f481e",
        "title": "次韵闻復西湖夏日六言  其九",
        "author": "释道潜",
        "content": "湖光宛同玉镜，堤柳閟若房栊。\n六月行人过此，未输仙客壶中。",
        "dynasty": "宋",
        "collection_info": null
    },
    {
        "uuid": "5620b6f7a642c9263aec702ad05d0fd6",
        "title": "次韵闻復西湖夏日六言  其一○",
        "author": "释道潜",
        "content": "河汉斗杓横七，重城漏鼓传三。\n露鹤一声何许，嘎然震响空岩。",
        "dynasty": "宋",
        "collection_info": null
    },
    {
        "uuid": "3b7dc588496eee55b3fa0cf28b291413",
        "title": "夏夜偶兴",
        "author": "释道潜",
        "content": "微阳堕曾巘，归翼投空林。\n龛灯閟古殿，梵呗无余音。\n眷兹石壁下，徐风散冲襟。\n缺月如断环，依微挂松阴。\n清晖婉相属，永夜谐吾心。\n空生大觉中，一沤示浮沉。\n此身沤中客，冥观无古今。\n昔我婴世故，纷纷那重陈。\n且求华胥梦，胡蝶相追寻。",
        "dynasty": "宋",
        "collection_info": null
    },
    {
        "uuid": "9919ae1fbe8dde19a875af4a4ff1d836",
        "title": "次韵古上人湖上步月",
        "author": "释道潜",
        "content": "寻常西湖月，云雾多袭明。\n兹宵实昭晰，似慰诗人情。\n低昂见列宿，戢曜非光荧。\n起余二三子，微咏哦新声。\n杖藜山前去，鷄犬寂不鸣。\n兰皋宿鹭群，回首时自惊。\n君看南北山，气象真峥嵘。\n参差烟树丛，一一含余清。\n上人江南秀，邂逅意所倾。\n夜阑劝復路，浩兴殊未盈。",
        "dynasty": "宋",
        "collection_info": null
    },
    {
        "uuid": "e4634df2cea7d82a5edb418139459bb9",
        "title": "临江月上人",
        "author": "释道潜",
        "content": "能仁说教满竺干，流入中国余五千。\n于中妙经为最胜，顗师所解尤通玄。\n化行吴会连海壖，纷纷得法如云烟。\n见闻读诵又其次，随类譬率无间焉。\n呜呼上人志且坚，善邀佛子同法筵。\n妙香炷炉馥旃檀，十科劝进追昔贤。\n旁行贝叶轴似椽，卷舒朝暮往復旋。\n利根微种聊穷研，鱼兔一获忘蹄筌。\n自余区区顾未然，澜翻口舌如涌泉。\n外物交错心匪缘，功成一朝脱爱缠。\n晔如红蕖濯清渊，俯仰千圣遽可肩。\n茫茫苦海旁无边，不有舟栰谁能先。\n乌蟾疾驰如走丸，咨尔佛子无睡眠。",
        "dynasty": "宋",
        "collection_info": null
    },
    {
        "uuid": "b0ed1fab2d0a8bb8e28309f188296edd",
        "title": "琅琊山茶仙亭呈曾子开侍郎",
        "author": "释道潜",
        "content": "滁山虽僻左，谪宦皆名臣。\n后先闻数公，卓然皆凤麟。\n忆昨绍圣初，谴公俾省循。\n盛德忘怨悱，虚怀随屈信。\n政成思览眺，兴与烟霞亲。\n后车载邹枚，主客惊路人。\n逶迤度山谷，导从屏所陈。\n渔樵许争席，解后全天真。\n泠泠庶子泉，味压康王珍。\n团团小圆月，色冠闽山春。\n白足相与饭，溪毛撷青芹。\n熊鱼得兼美，乐事无涯津。\n花瓷劝引满，疏瀹贯百神。\n危亭倚岩阿，榜额独未新。\n牧之擅风流，茶仙夸绝伦。\n相望三百载，公能嗣芳尘。",
        "dynasty": "宋",
        "collection_info": null
    },
    {
        "uuid": "b8c7d34f7bd556a8d05b20ee7e6c323d",
        "title": "送钱持正主簿西归",
        "author": "释道潜",
        "content": "兰陵号多士，君实名家孙。\n高才縻管库，枳棘栖鸳鸾。\n一旦谢朱墨，超然整归轩。\n迎秋饯伏初，炎威尚歊烦。\n松陵接苕霅，迤逦皆清源。\n舟子宜夜泛，苹风生梦魂。\n回塘官柳行，千树如云屯。\n明河挂柳外，凉月低金盆。\n兹行信有得，它日为余言。",
        "dynasty": "宋",
        "collection_info": null
    },
    {
        "uuid": "6d968bc50ddac00282e9638394f89d31",
        "title": "寄子开内翰",
        "author": "释道潜",
        "content": "天将有作会云龙，一德君臣邂逅同。\n表率衣冠真领袖，羽仪台阁旧家风。\n词林岂独专周诰，衮职深期补舜聪。\n四海滞淹公可弃，尽收鳬雁集庭中。",
        "dynasty": "宋",
        "collection_info": null
    },
    {
        "uuid": "75956c88ea62b70a1780f985a534225e",
        "title": "赠潜照月师",
        "author": "释道潜",
        "content": "吴兴上人心志苦，笔研十年耕学圃。\n形癯骨瘦神独清，耿若霜鸥立秋浦。\n锦囊新诗殊汗漫，妙语间发犹稽古。\n铢锄冗长更磨揉，激浊疏清导灵府。\n自然韵胜遗岛可，远跂渊明追步武。\n瓶盂劝子适四方，莫学匏瓜甘堕窳。\n崇山广泽徧游览，始信凭高极天宇。\n蓺成技进蔚文采，楚楚华身竟何补。\n茫乎三界同传舍，而我与君俱逆旅。\n不如回首依老褐，妙精明心求许与。\n鸣蝉委蜕藁壤余，脱略秋风即高举。",
        "dynasty": "宋",
        "collection_info": null
    },
    {
        "uuid": "23980e592a64dc9fdd0ede6c9c394741",
        "title": "垂慈堂木樨花",
        "author": "释道潜",
        "content": "堂下高花屹两株，繁英碎萼巧连茹。\n猛香匪占春园盛，清烈仍分里巷余。\n长抱秋蟾滋夜气，偶摇风露堕阶除。\n根盘厚地知方壮，封植何人考厥初。",
        "dynasty": "宋",
        "collection_info": null
    },
    {
        "uuid": "5cef4ecfa8612efa7ebaac5dc526d50c",
        "title": "次韵关子容晚霁  其一",
        "author": "释道潜",
        "content": "小院回廊明霁霞，疏帘未捲尚横斜。\n应怜碧砌无尘滓，石竹红薇靓有花。",
        "dynasty": "宋",
        "collection_info": null
    },
    {
        "uuid": "52480aede3bf1f16aa897ce68a8017e4",
        "title": "次韵关子容晚霁  其二",
        "author": "释道潜",
        "content": "飞帘初遣雨师回，独上江城百尺台。\n万景横前方领略，越山仍欲送青来。",
        "dynasty": "宋",
        "collection_info": null
    },
    {
        "uuid": "cfb87e4241e590bd976ee5559e913f92",
        "title": "再和湖上晚归  其一",
        "author": "释道潜",
        "content": "漾舟归路兴何赊，水树低凉一道斜。\n菱蔓蒹葭都卷尽，芙蓉炯炯独开花。",
        "dynasty": "宋",
        "collection_info": null
    },
    {
        "uuid": "de8a8ae81c64e8545270eec57f286812",
        "title": "再和湖上晚归  其二",
        "author": "释道潜",
        "content": "云披雾卷仰昭回，试望翻经古石台。\n应有秋香生桂树，吹风肯傍暮船来。",
        "dynasty": "宋",
        "collection_info": null
    },
    {
        "uuid": "927adbae6ce89a35092ad1cef6325593",
        "title": "次韵子容同圣功见过  其一",
        "author": "释道潜",
        "content": "檀栾小径閟阴阴，解鞅停骖步更深。\n知我山栖久牢落，故留佳句比南金。",
        "dynasty": "宋",
        "collection_info": null
    },
    {
        "uuid": "32d5438ee7a8e356048e3ee87f44627e",
        "title": "次韵子容同圣功见过  其二",
        "author": "释道潜",
        "content": "桃李君家世布阴，棣华雍穆义还深。\n浮云百变何须怪，张耳陈余旧断金。",
        "dynasty": "宋",
        "collection_info": null
    },
    {
        "uuid": "24acf8e736a71f075599c9081d5c8afd",
        "title": "续许元裕梦中作  其一",
        "author": "释道潜",
        "content": "北窗支枕梦幽微，隠隠神明发暗机。\n未可病中惊老去，会须花底唤春归。",
        "dynasty": "宋",
        "collection_info": null
    },
    {
        "uuid": "340e14df5b8b06b6c5efe8434b99888a",
        "title": "续许元裕梦中作  其二",
        "author": "释道潜",
        "content": "琉璃虽破彩云飞，演庆高门未易衰。\n既有嘉祥能兆梦，定须他日产熊罴。",
        "dynasty": "宋",
        "collection_info": null
    },
    {
        "uuid": "f4a1135da3fb1ae738140438573923a2",
        "title": "次韵闻復湖上秋日六言  其一",
        "author": "释道潜",
        "content": "泽畔蒹葭萧瑟，露华落日珠浮。\n抚事少陵多感，万端独立怀忧。",
        "dynasty": "宋",
        "collection_info": null
    },
    {
        "uuid": "13cf0df574c0b605163f8210ada56c37",
        "title": "次韵闻復湖上秋日六言  其二",
        "author": "释道潜",
        "content": "禅余偶登绝巘，据石聊为欠申。\n眼界谩分畦畛，谁知大道无邻。",
        "dynasty": "宋",
        "collection_info": null
    },
    {
        "uuid": "ec22a974e5143f3de8d403aeb58d9ab9",
        "title": "次韵闻復湖上秋日六言  其三",
        "author": "释道潜",
        "content": "楚客当年何苦，愁怀缭转非舒。\n頼有管城公子，离骚万恨能书。",
        "dynasty": "宋",
        "collection_info": null
    },
    {
        "uuid": "825dcaa82a4527b89202857d01ef5a4e",
        "title": "次韵闻復湖上秋日六言  其四",
        "author": "释道潜",
        "content": "西湖发挥有素，最盛唯夸乐天。\n遗爱到今不朽，长堤一道如弦。",
        "dynasty": "宋",
        "collection_info": null
    },
    {
        "uuid": "48f959258e6f8219ec8d625818c9378f",
        "title": "次韵闻復湖上秋日六言  其五",
        "author": "释道潜",
        "content": "处士尚余陈迹，断碑横卧林塘。\n婉约梅花秀句，骚人万古传香。",
        "dynasty": "宋",
        "collection_info": null
    },
    {
        "uuid": "a5ba02bd0235e6105be8f22b4d490e10",
        "title": "次韵闻復湖上秋日六言  其六",
        "author": "释道潜",
        "content": "草蔓行将溃茂，菊英稍稍敷金。\n南浦愁窥去燕，海山莽苍云深。",
        "dynasty": "宋",
        "collection_info": null
    },
    {
        "uuid": "49c4231476e986cbc45546daae11a503",
        "title": "次韵闻復湖上秋日六言  其七",
        "author": "释道潜",
        "content": "江城秋至几日，风物斗觉凄凉。\n邻女机丝何有，夜闻促织悲伤。",
        "dynasty": "宋",
        "collection_info": null
    },
    {
        "uuid": "1fafc24fab04e7e2577f5f524ad27c76",
        "title": "次韵闻復湖上秋日六言  其八",
        "author": "释道潜",
        "content": "人物年来衰谢，背绳追曲周容。\n嗟尔得时蝘蜓，故能嘲哂龟龙。",
        "dynasty": "宋",
        "collection_info": null
    },
    {
        "uuid": "3d476fc30f49ac430c6c9598e7490c8d",
        "title": "次韵闻復湖上秋日六言  其九",
        "author": "释道潜",
        "content": "凉月娟娟清媚，舒光巧入帘栊。\n万籁声同比竹，细窥一一空中。",
        "dynasty": "宋",
        "collection_info": null
    },
    {
        "uuid": "86852454e3e5e46a8e88e6edb83601ce",
        "title": "次韵闻復湖上秋日六言  其一○",
        "author": "释道潜",
        "content": "可怪狙公巧黠，犹迷暮四朝三。\n老我身如枯枿，兀然不动幽岩。",
        "dynasty": "宋",
        "collection_info": null
    },
    {
        "uuid": "bffcdb03bcca0d8cd3fb970c91e88be6",
        "title": "观宗室赵明发使君所画访戴图并二小诗因次其韵  其一",
        "author": "释道潜",
        "content": "水石追摩诘，风骚类小山。\n每来窥二妙，恋恋欲忘还。",
        "dynasty": "宋",
        "collection_info": null
    },
    {
        "uuid": "939734da367f7ebb1d2570af00e48f0d",
        "title": "观宗室赵明发使君所画访戴图并二小诗因次其韵  其二",
        "author": "释道潜",
        "content": "巉绝千峰玉，清妍五字诗。\n胸中盘爽气，彷佛几人知。",
        "dynasty": "宋",
        "collection_info": null
    },
    {
        "uuid": "293d783740117c4ba21d81ee2446522c",
        "title": "次韵楼试可承议见招",
        "author": "释道潜",
        "content": "东州羁旅迹谁亲，夫子端能给我贫。\n默识松筠霜后操，静看桃李梦中春。\n嵩阳胜绝高天下，县令风流迈古人。\n待得芳菲开烂熳，去随行乐后车尘。",
        "dynasty": "宋",
        "collection_info": null
    },
    {
        "uuid": "cf1b90d262da7195fa1e432d76716359",
        "title": "次韵秦少游学士  其一",
        "author": "释道潜",
        "content": "数幅生绡上，形容万态心。\n坐窥天下胜，何用远登临。",
        "dynasty": "宋",
        "collection_info": null
    },
    {
        "uuid": "81833f138bd8560f6e0687707bcd31a4",
        "title": "次韵秦少游学士  其二",
        "author": "释道潜",
        "content": "漠漠云披岫，班斑雨弄晴。\n横江舟一叶，注目使人惊。",
        "dynasty": "宋",
        "collection_info": null
    },
    {
        "uuid": "abd274fc4931b071387bd8114eb6eb61",
        "title": "次韵秦少游学士  其三",
        "author": "释道潜",
        "content": "阳秋閟肝膈，无处见微茫。\n时作丹青戏，风流冠帝乡。",
        "dynasty": "宋",
        "collection_info": null
    },
    {
        "uuid": "d591833321e46352cbcc7ef984aed809",
        "title": "次韵秦少游学士  其四",
        "author": "释道潜",
        "content": "参差山接野，渺莽水连空。\n笠钓沙头客，真宜避世翁。",
        "dynasty": "宋",
        "collection_info": null
    },
    {
        "uuid": "b466707d181d101ce8c34d192b1725da",
        "title": "春阴",
        "author": "释道潜",
        "content": "浮云易作雨无端，未放春泥十日干。\n须信杏园憔悴煞，从来花骨不禁寒。",
        "dynasty": "宋",
        "collection_info": null
    },
    {
        "uuid": "12708f5f7e25c459adb010b111c05cb3",
        "title": "次韵伯言明发登西楼望桃花  其一",
        "author": "释道潜",
        "content": "江南梅子已生仁，京国桃花始放春。\n气候不齐虽可恨，一枝犹得见墙闉。",
        "dynasty": "宋",
        "collection_info": null
    },
    {
        "uuid": "904129dce725568ea00f2bc37e0a9e70",
        "title": "送伯言赴姑苏上幕",
        "author": "释道潜",
        "content": "都城公子海，贤否良难会。\n从容翰墨场，班班知所诣。\n超然三四公，词学昔人配。\n源流出苏黄，汲引功岂细。\n斯人固才华，气节復远迈。\n一官从幕府，未觉簿书碍。\n投刃却鳬行，岸巾依物外。\n凝香久寂寞，清绝今可继。\n初辞广陌尘，笑鼓春江枻。\n楚岫与吴山，相望挹空际。\n莫唱渭城歌，临流增叹喟。",
        "dynasty": "宋",
        "collection_info": null
    },
    {
        "uuid": "59bb9d8e90d19948c99343e5c002723c",
        "title": "赠欧阳季默承议",
        "author": "释道潜",
        "content": "先公跨箕尾，摇曳旋天关。\n于今二纪余，肯復来人间。\n时时对遗编，彷佛窥一斑。\n梦寐思见之，何从暂追攀。\n迩来都城裏，忽睹庭中兰。\n方寸实惊喜，典刑斯可观。\n抱疴一榻上，骨瘦清琅玕。\n为余设幽几，气貌徐以宽。\n微词落玉麈，文彩真孔鸾。\n棣华惜未识，妙誉闻朝端。\n先公德未泯，四海共仰叹。\n愿言付百世，清风嗣门阑。",
        "dynasty": "宋",
        "collection_info": null
    },
    {
        "uuid": "12df484a31c0e8315e9d05d40ef4ea59",
        "title": "次韵刘延中廷直见赠",
        "author": "释道潜",
        "content": "刘郎世胄子，苦学穷渊源。\n羞为一掬清，欲效千丈浑。\n君看长鲸质，涧壑岂所存。\n操觚妙述作，斧凿无纤痕。\n钟牙不世出，审音谁復论。\n鹓鶵理劲翮，云汉思孤鶱。\n上追鸾皇游，下弃燕雀喧。\n建安夸七子，壮气君可吞。\n九衢苦昏霾，槐阴蔽重门。\n良辰为我饭，满案余芳荪。\n软语夜达旦，未觉罢神魂。\n须知名教乐，不羡富贵尊。",
        "dynasty": "宋",
        "collection_info": null
    },
    {
        "uuid": "1a7339c577eb5503cf5aa8fef90c7bfe",
        "title": "酬刘巨载舍人见赠所画山水扇",
        "author": "释道潜",
        "content": "冰纨玉粉凈无尘，墨妙扶疏更绝伦。\n试问挥毫底人物，不言从可识天真。",
        "dynasty": "宋",
        "collection_info": null
    },
    {
        "uuid": "d8302fd2a33c691f191f29e197f949d5",
        "title": "观明发画李贺高轩过图",
        "author": "释道潜",
        "content": "唐年茂宗枝，时平多俊良。\n长吉尤震曜，春林擢孤芳。\n退之于孔门，屹屹真栋梁。\n笔力障百川，风澜息其狂。\n破衣繫麻鞋，右顾生辉光。\n一朝与湜辈，命驾惊煌煌。\n贺初为儿童，随父事迎将。\n须臾命赋诗，英气加激昂。\n长安众词客，声问争推扬。\n风流垂异代，尚想古锦囊。\n君今亦宗英，韵胜斯人方。\n少年肯事事，苦学志独强。\n风骚拟屈宋，妙处相颉颃。\n丹青出戏弄，配古犹擅场。\n形容示往事，彷佛如在旁。\n一径入幽远，古垣缭林庄。\n平桥跨渌水，丛薄含葱苍。\n晴窗为披拂，佳兴杳难忘。",
        "dynasty": "宋",
        "collection_info": null
    },
    {
        "uuid": "e9231633c7c56e0a32a833ca3a5fa625",
        "title": "次韵东坡居士过岭",
        "author": "释道潜",
        "content": "一时迁客尽难堪，二老高怀默自甘。\n造物定知还岭北，暮年宁许丧天南。\n安排拄杖寻庐阜，斗薮征衣洗瘴岚。\n他日相逢长夜语，残灯飞烬落毵毵。",
        "dynasty": "宋",
        "collection_info": null
    },
    {
        "uuid": "6ca693b472656c49a91469f22feb592d",
        "title": "次韵代岭上老人答",
        "author": "释道潜",
        "content": "闲持箕箒扫崔嵬，夹道松阴尽我栽。\n人去人归真一笑，坏空成住互轮回。",
        "dynasty": "宋",
        "collection_info": null
    },
    {
        "uuid": "ba9484c09ceab3dd66b0063caa269e1f",
        "title": "次韵子由侍郎书事二首  其一",
        "author": "释道潜",
        "content": "七年依岭外，遇物即防闲。\n宿负初偿毕，他生岂復还。\n飘飘疑鹤骨，奕奕蔼童颜。\n自许乔松寿，玄机密锁关。",
        "dynasty": "宋",
        "collection_info": null
    },
    {
        "uuid": "b65f4d9dd9d3cdf2190f19662643e641",
        "title": "次韵子由侍郎书事二首  其二",
        "author": "释道潜",
        "content": "直材不易得，于国实长城。\n造父还能御，骅骝岂惮行。\n买田邻少室，为计老余生。\n居士来何晚，江淮遣候迎。",
        "dynasty": "宋",
        "collection_info": null
    },
    {
        "uuid": "b3234c8d8447aa6af4d6c2e8837f4620",
        "title": "次韵试可见访峻极遇雨",
        "author": "释道潜",
        "content": "都城尘土倦茫茫，独喜西来策甚长。\n避暑禅房依亢爽，可人溪雨作清凉。\n飞蚊斗绝檐间闹，乳燕时拳砌下篁。\n县令风流真晋客，谈余玉麈自挥扬。",
        "dynasty": "宋",
        "collection_info": null
    },
    {
        "uuid": "79c0d05cecf21a23880274dff825ddfc",
        "title": "揖仙亭",
        "author": "释道潜",
        "content": "崧阳古令尹，制锦夸妙手。\n鸣弦对高堂，坐使风俗厚。\n政成思考槃，觞豆宴宾友。\n开亭面缑岭，佳致昔未有。\n云烟霭葱昽，青壁冠星斗。\n王子果真仙，揖君千载后。\n鸾车驻缥缈，彷佛容暂偶。\n天风吹箫笙，凄响落户牖。\n纷纷惊坐客，往往为回首。\n相顾勿復言，且进杯中酒。",
        "dynasty": "宋",
        "collection_info": null
    },
    {
        "uuid": "ad76df73832c0f0313ddc3dda9c4c57e",
        "title": "次韵试可同游法王岳寺",
        "author": "释道潜",
        "content": "两山修径尽榛芜，谩诧当年幸翠舆。\n空睹宸文藏宝构，不逢衲子话真如。\n林深想见灵根茂，地胜宜多隠者居。\n凉月照人归路好，傍溪嘉树影扶疏。",
        "dynasty": "宋",
        "collection_info": null
    },
    {
        "uuid": "11c4073f54b5ec2b0a46374ccd08fc6d",
        "title": "次韵试可喜雨",
        "author": "释道潜",
        "content": "东阡北陌久黄埃，天遣神龙讵用媒。\n云似涛头山半起，雨如银竹望中来。\n奔输涧谷时颓岸，喷激龟鱼或曝腮。\n民物有秋真可喜，池莲从此更须栽。",
        "dynasty": "宋",
        "collection_info": null
    },
    {
        "uuid": "9e89436bc375286bd89f6aaf54f03077",
        "title": "峻极夏夜",
        "author": "释道潜",
        "content": "广庭无凡株，鬰鬰两佳树。\n扶疏饶美荫，盘错根本固。\n朝披叶底风，夜泫衣上露。\n禅余自循绕，百匝未忍住。\n月华中天来，左右发晖素。\n清景非人间，泠然洗吾虑。\n缅彼大梁下，炎蒸毒朝暮。\n朱门晓未开，马足已驰骛。\n摧眉事权要，幸彼一盼顾。\n素标插君头，扰扰独不悟。",
        "dynasty": "宋",
        "collection_info": null
    },
    {
        "uuid": "34bc39b04afc23d7480e37c607a30c53",
        "title": "观宗室曹夫人画  其一",
        "author": "释道潜",
        "content": "野水平林眇不穷，雪翻鸥鹭点晴空。\n洞房岂识江湖趣，意象冥将造化同。",
        "dynasty": "宋",
        "collection_info": null
    },
    {
        "uuid": "1872b9ae168fc863b1235a5f710e64d1",
        "title": "观宗室曹夫人画  其二",
        "author": "释道潜",
        "content": "华屋生知世胄荣，谁教天付与多能。\n西风白草牛羊晚，隠见横冈一两层。",
        "dynasty": "宋",
        "collection_info": null
    },
    {
        "uuid": "745df77762df6e43a12123debabc2f9c",
        "title": "观宗室曹夫人画  其三",
        "author": "释道潜",
        "content": "临平山下藕花洲，旁引官河一带流。\n雨棹风帆有无处，笔端须与细冥搜。",
        "dynasty": "宋",
        "collection_info": null
    },
    {
        "uuid": "f3d2c8843aa9ed254c00f3b10266937e",
        "title": "次韵阳翟尉黄天选见寄",
        "author": "释道潜",
        "content": "寓形宇宙间，佚我方以老。\n流光安足恃，百岁同过鸟。\n顷余婴网罗，文彩缘自表。\n自古山林人，何曾识机巧。\n但记寒岩翁，论心秋月皎。\n黄香十年旧，学术参众妙。\n虚怀养天和，肯徇奔走闹。\n官居职事理，晨起何用早。\n桐阴满西斋，叱吏供洒扫。\n眷余东南来，野饭煮芹藻。\n先生既清尚，令尹亦高蹈。\n相将古寺行，软语颓晚照。\n公家有畸人，虚缘能自葆。\n卜筑嵩山阳，行当从结好。\n山中饶胜境，一览未易了。\n何时命巾车，共陟云外峤。\n翻愁筋力疲，不随追勇踔。\n公诗拟南山，雄拔千丈峭。\n形容逼天真，解后适其要。\n藩篱吾未窥，敢议穷阃奥。",
        "dynasty": "宋",
        "collection_info": null
    },
    {
        "uuid": "73ac58ada945deb23446cb069feec028",
        "title": "次韵试可岳祠祭土宿斋",
        "author": "释道潜",
        "content": "神祠斋馆卧耽耽，五鼓星河屡起瞻。\n剑佩森森趋帝右，衣冠肃肃奉宸严。\n风传远壑松千树，人拥回廊月一帘。\n四岳旌幢初会散，晨乌声动庙竿尖。",
        "dynasty": "宋",
        "collection_info": null
    },
    {
        "uuid": "c4842aa997f3cba08c6735b5381e31ff",
        "title": "赠宗室德强团练",
        "author": "释道潜",
        "content": "造物赋象质，于余颇能名。\n琼瑶琢其骨，冲和擅其清。\n公生华屋贵，好学从妙龄。\n才高岂容遏，卓然以文鸣。\n厚德滋善养，雍容无暂矜。\n区区草茅人，未必真尔能。\n家藏三万轴，插架连屋楹。\n牙籤示题目，探赜手不停。\n微言固澹泊，嗜好如饴饧。\n祖宗开鸿基，累圣致太平。\n诜诜既蕃衍，绰绰亦见称。\n裕陵喜人物，教率从典刑。\n联翩试文艺，议论参公卿。\n公材实杞梓，落落非杉柽。\n愿言勤着书，会当补朝廷。\n他时树勋业，彜鼎信可铭。",
        "dynasty": "宋",
        "collection_info": null
    },
    {
        "uuid": "65d022b87cbdda9daef570404d6f82c8",
        "title": "秋声",
        "author": "释道潜",
        "content": "古槐花落小中庭，夜半风来捲叶鸣。\n颍水先生如尚在，呼儿应问此何声。",
        "dynasty": "宋",
        "collection_info": null
    },
    {
        "uuid": "5d0b623ef92bb6eac9ff859370bc09ac",
        "title": "次韵天选寄逍遥庵黄居士",
        "author": "释道潜",
        "content": "收得词场举子身，拂衣高卧傍嶙峋。\n休言白日壶中胜，且看红颜镜裏春。\n富贵群争虽有路，山林独往岂无人。\n恐君未识陶彭泽，故约篮舆访采真。",
        "dynasty": "宋",
        "collection_info": null
    },
    {
        "uuid": "b5b193c33f5c7b3b3c8ded2bb9834e06",
        "title": "次韵试可同谒子晋祠  其一",
        "author": "释道潜",
        "content": "古栢连冈三万株，朝烟破日翠扶疏。\n投鞭下马得幽径，共谒宾天帝子居。",
        "dynasty": "宋",
        "collection_info": null
    },
    {
        "uuid": "bab4611010294cd42a39ec0072935471",
        "title": "次韵试可同谒子晋祠  其二",
        "author": "释道潜",
        "content": "遗荣少海猛无双，便逐浮丘出帝乡。\n可笑而今居富贵，亦思高举上苍苍。",
        "dynasty": "宋",
        "collection_info": null
    },
    {
        "uuid": "82dd413d8f0cbb137c8fa474e3682f3a",
        "title": "哭少游学士  其一",
        "author": "释道潜",
        "content": "江左有豪英，超骧世无伦。\n妙龄已述作，识造穷天人。\n儒林老先生，相与为友宾。\n客来叩治乱，亹亹披霜筠。\n波澜与枝叶，犹足夸后尘。\n青衫入仕初，十手争扶轮。\n孤嘲可敌众，志鬰不得信。\n造物念流落，荐收付洪钧。\n干将不许就，中昼如有神。\n七年投炎荒，日与山鬼邻。\n妻孥各异土，相望同参辰。\n秋风吹黄茅，八月瘴雾新。\n回车婴重疠，惸惸无与亲。\n中原尚杳隔，坟陇怀棘薪。\n凄凉浯水头，魂逝归无因。\n精爽竟了了，挽章见情真。\n流传到京阙，悲读闻缙绅。\n斯人傥不亡，光华国之珍。\n彼苍未易晓，三叹鼻酸辛。",
        "dynasty": "宋",
        "collection_info": null
    },
    {
        "uuid": "c96707bc03f34edcbc49fc831b33a1bd",
        "title": "哭少游学士  其二",
        "author": "释道潜",
        "content": "念子少年日，豪气吞九州。\n读书知穾奥，游刃无全牛。\n当时所献策，考致第一流。\n论高追贾谊，气胜凌马周。\n胜理非空文，灼可资庙谋。\n危根易摇动，谓子不好修。\n呜呼一齐人，柰彼众楚咻。\n孔门余四科，士岂一律求。\n区区事屠钓，崛起为公侯。\n数奇信有命，君亦忘怨尤。\n平生所着书，字字铿琳球。\n子道决不泯，千载传芳猷。",
        "dynasty": "宋",
        "collection_info": null
    },
    {
        "uuid": "3ba56b35f632947645aed600fa7c8406",
        "title": "哭少游学士  其三",
        "author": "释道潜",
        "content": "瓶盂客京口，彷佛熙宁末。\n君方驾扁舟，归来自苕霅。\n中泠忽相值，倾盖忘楚越。\n禅挥庞老锋，辩鼓子贡舌。\n连宵极名谈，江阁倚清绝。\n扣槛出鼋鼍，时取一笑发。\n邗沟介淮海，济济多俊杰。\n良辰苦招要，结好从此设。\n堂堂紫髯翁，道德冠前烈。\n风流广文先，烱烱事修洁。\n老禅魁丛林，冠盖趋杂沓。\n三豪相继往，墓木叶屡脱。\n子今復云亡，枯棋愈残缺。\n相逢旧好间，悲诧那忍说。\n明年东下船，繫缆竹西月。\n茗奠蜀冈南，弹指当永诀。",
        "dynasty": "宋",
        "collection_info": null
    },
    {
        "uuid": "ec453e4daeb7322a4d8a5451cc1196b5",
        "title": "寄王晋卿都尉",
        "author": "释道潜",
        "content": "主第耽耽冠北城，位居侯伯固尊荣。\n肯将踏月趋朝脚，来伴穿云渡水行。\n池上红蕖应渐老，山中紫笋尚抽萌。\n嵩阳迤逦川原胜，闻说它时卜钓耕。",
        "dynasty": "宋",
        "collection_info": null
    },
    {
        "uuid": "b24c57349e28adad09d163013746d9e0",
        "title": "与田承君宗丞话旧",
        "author": "释道潜",
        "content": "赤日下西谷，松门敛余晖。\n萧萧征马鸣，客子来者谁。\n故人田子方，六月并州归。\n崎岖千里道，问子来何为。\n君命不竢驾，讵敢辞炎曦。\n禅庭梵呗歇，软语同逶迤。\n梧桐挂凉月，清润含裳衣。\n人生实萍梗，同附一渺瀰。\n惊风或暂先，波定还相依。\n昔我在南兖，识君英妙时。\n轩轩勇气节，凛凛如熊罴。\n声名固已早，时命殊淹迟。\n今兹向魏阙，骥足将腾夷。\n圣君隆至治，谏诤求瑕玼。\n尝闻至人语，子可补拾遗。\n一言开尧聪，四海风俗移。\n无为外重失，蹇谔当自持。\n赠言古者事，吾岂忘前规。",
        "dynasty": "宋",
        "collection_info": null
    },
    {
        "uuid": "a12cb9c2316caed8c01c4e1e0e0b1222",
        "title": "登岳顶呈试可邦直",
        "author": "释道潜",
        "content": "伟哉中国擅五岳，巍巍崧高据其尊。\n四时百辟尽朝会，云幢烟盖来追奔。\n自余众阜何足数，扰扰罗列真儿孙。\n秋霖乍开原野凈，隆曦破海浮朝暾。\n渊明旷达不事事，胜日结客游山樊。\n山腰下马蹑风磴，杖屦诘曲跻巑岏。\n窗经玉女猨鸟寂，石漱飞浏鸣潺湲。\n长松吟风和哀响，肌肤凛栗凄神魂。\n行穷绝顶已晡侧，云烟为我开余昏。\n昂头去天惊尺五，星斗历历俯可扪。\n超然拟与人世绝，彷佛有路通昆崙。\n洛阳奇峰三十六，领略併入一眼吞。\n平生方寸喜壮观，兹游气豁殊轩轩。\n二豪词笔有余地，请赋杰句留山巅。\n风流便可付千载，欧梅尹谢相与传。",
        "dynasty": "宋",
        "collection_info": null
    },
    {
        "uuid": "148f0c97a3d1efb077c6a80f5a578654",
        "title": "送王彦龄承务还河内",
        "author": "释道潜",
        "content": "武陵王郎高韵度，鞍马四方无定住。\n眼逢泉石便吟哦，咳唾珠玑不论数。\n我亦悠悠事不羁，浪萍风梗随安之。\n少室山前古兰若，邂逅便与同襟期。\n兴来岸帻一长啸，清声激越穿云峤。\n竹林故事独未泯，人物如君亦高调。\n秋风猎猎促鸣蝉，归路千山入马鞭。\n白袍乌袖宜图画，不羡襄阳孟浩然。",
        "dynasty": "宋",
        "collection_info": null
    },
    {
        "uuid": "eb9c2f6688e1356cbe298720f7754f0c",
        "title": "寄宗室周臣观察",
        "author": "释道潜",
        "content": "帝胄天孙多茂良，似公人物更难方。\n诗书自负青云器，风月能收古锦囊。\n科斗雷文陈几席，鳞衣蚁食耀杯觞。\n都城邂逅倾迟素，崧少归来一梦长。",
        "dynasty": "宋",
        "collection_info": null
    },
    {
        "uuid": "2f968c50d31b1f36ee759854c1c80aee",
        "title": "题宗室公震防御画后",
        "author": "释道潜",
        "content": "错莫江云结暝阴，归飞宿翼半浮沉。\n毫端领略无遗种，想见雍容物外心。\n蒹葭照雪含余润，古木欃天气老成。\n山谷不来居士死，何人为子一题评。",
        "dynasty": "宋",
        "collection_info": null
    },
    {
        "uuid": "a442faa6c5b0dc70591d856bcada0668",
        "title": "同赵伯充防御观东坡所画枯木  其一",
        "author": "释道潜",
        "content": "经纶志业终不试，晚岁收功翰墨林。\n偶向僧坊委陈迹，每经风雨听龙吟。",
        "dynasty": "宋",
        "collection_info": null
    },
    {
        "uuid": "3c6b6d6cb14e13d114b6edef5c8bdd6b",
        "title": "同赵伯充防御观东坡所画枯木  其二",
        "author": "释道潜",
        "content": "萧然素壁倚枯枝，行路惊嗟况所思。\n惆怅骑鲸天上去，却来人世恐无期。",
        "dynasty": "宋",
        "collection_info": null
    },
    {
        "uuid": "52ca44ce18c43f3a74c912d2e666381e",
        "title": "大年观察许作从驾出南熏门雪霁图因以诗督之",
        "author": "释道潜",
        "content": "南熏门外照初阳，宝马琱鞍从玉皇。\n千丈雪云开远野，万枝琼树斗新粧。\n笔端妙处君先得，老去闲情我未忘。\n乞与山林资翫好，高悬素壁烂生光。",
        "dynasty": "宋",
        "collection_info": null
    },
    {
        "uuid": "c3bb9b97ce3349b77fedc66edb85e661",
        "title": "与廖明略学士赋余干县白云亭一首呈吴明府",
        "author": "释道潜",
        "content": "白云翔太虚，时来傍孤城。\n超然此荣观，常恐鸾鹤迎。\n能赋自畴昔，骚人遗典刑。\n嗣音竟有属，异代逢渊明。\n挥毫无停缀，临流有余清。\n光风转洲渚，爽气生轩楹。\n况復廖常州，吐辞皆正声。\n跂予浪续貂，坐想徒摇旌。",
        "dynasty": "宋",
        "collection_info": null
    },
    {
        "uuid": "8fa2cfef566321e384717acaef4b2669",
        "title": "赋王立之承奉园亭 大裘轩",
        "author": "释道潜",
        "content": "经纶志四海，龃龉不得申。\n大裘纵千丈，姑覆洛阳春。",
        "dynasty": "宋",
        "collection_info": null
    },
    {
        "uuid": "bd4bca9ccf164455b5a86792cc265036",
        "title": "赋王立之承奉园亭 载酒堂",
        "author": "释道潜",
        "content": "子云草玄时，载酒客常满。\n君今慕若人，竹户谁来款。",
        "dynasty": "宋",
        "collection_info": null
    },
    {
        "uuid": "1f616fc9f0d23967c32781742800ac41",
        "title": "赋王立之承奉园亭 漱醉亭",
        "author": "释道潜",
        "content": "潭潭百尺井，汲引鸣飞澜。\n惊回午醉客，一漱齿颊寒。",
        "dynasty": "宋",
        "collection_info": null
    },
    {
        "uuid": "58a0dc8cd09a8d35f6833b688c4b584f",
        "title": "赋王立之承奉园亭 介庵",
        "author": "释道潜",
        "content": "一庵容宇宙，介意安在哉。\n珍重庵中人，空洞无纤埃。",
        "dynasty": "宋",
        "collection_info": null
    },
    {
        "uuid": "794759eb7aa2b23a3d56cc4eba8babbd",
        "title": "赋王立之承奉园亭 顿有亭",
        "author": "释道潜",
        "content": "君家十亭观，棋置宛相望。\n是中富墨妙，伟哉苏与黄。",
        "dynasty": "宋",
        "collection_info": null
    },
    {
        "uuid": "527adcbd612fa807d2c73d97c29886a7",
        "title": "赋王立之承奉园亭 亦爱亭",
        "author": "释道潜",
        "content": "扶疏荫佳木，五月风来徐。\n渊明方偃卧，亦自爱吾庐。",
        "dynasty": "宋",
        "collection_info": null
    },
    {
        "uuid": "aef57b6f4b07cca3d2386c44c2957db4",
        "title": "赋王立之承奉园亭 永日亭",
        "author": "释道潜",
        "content": "长安贵富人，岁月马上迁。\n岸巾怡永日，心事独翛然。",
        "dynasty": "宋",
        "collection_info": null
    },
    {
        "uuid": "717c30afafaffbf4f399cbcfe0f0753c",
        "title": "赋王立之承奉园亭 求定斋",
        "author": "释道潜",
        "content": "南华鑑止水，炯然见须眉。\n夫子果能定，物岂逃妍媸。",
        "dynasty": "宋",
        "collection_info": null
    },
    {
        "uuid": "8e098624ba5ff88c03ff7d4d35e776c3",
        "title": "赋王立之承奉园亭 泠然斋",
        "author": "释道潜",
        "content": "虚室昼生白，清风袭衣屦。\n圆蒲燕坐人，泠然欲仙去。",
        "dynasty": "宋",
        "collection_info": null
    },
    {
        "uuid": "e896006955a50073eee7fd96c3720fcc",
        "title": "赋王立之承奉园亭 赋归堂",
        "author": "释道潜",
        "content": "王郎英妙年，功名固堪勉。\n浩然赋归欤，持操真可羡。",
        "dynasty": "宋",
        "collection_info": null
    },
    {
        "uuid": "eeb3d410e1ca15cb904493dbc6b1d8f5",
        "title": "送慈义偁师游嵩少",
        "author": "释道潜",
        "content": "道人家住锦溪头，衣裓常含爽气浮。\n偶踏尘埃经北阙，却寻云水过西州。\n冰销阴壑兰芽动，柳岸长条春意柔。\n少室峰前无异路，莫将陈迹苦追求。",
        "dynasty": "宋",
        "collection_info": null
    },
    {
        "uuid": "10f82a0fab29a516c7d470a65c4970d0",
        "title": "东坡先生挽词  其一",
        "author": "释道潜",
        "content": "造物周千载，真材得豫章。\n经纶等伊吕，辞学过班杨。\n德厚倾蛮貊，名高震虏羌。\n数奇终不偶，难与问苍苍。",
        "dynasty": "宋",
        "collection_info": null
    },
    {
        "uuid": "cac5e77f39e1f1ef971d22436ece9ca9",
        "title": "东坡先生挽词  其二",
        "author": "释道潜",
        "content": "博学无前古，雄文冠两京。\n笔头千字落，词力九河倾。\n雅量同安石，高才类孔明。\n平生勋业志，鬰鬰閟佳城。",
        "dynasty": "宋",
        "collection_info": null
    },
    {
        "uuid": "3801918d97b6ab08b9f31b79927b0b08",
        "title": "东坡先生挽词  其三",
        "author": "释道潜",
        "content": "少年持国论，不羡洛阳人。\n抗疏忘机骫，危言骇搢绅。\n丹衷那有谓，康济在斯民。\n竟谪江湖去，端居寂寞滨。",
        "dynasty": "宋",
        "collection_info": null
    },
    {
        "uuid": "d13f61420adc22e60f0c95e631979bb9",
        "title": "东坡先生挽词  其四",
        "author": "释道潜",
        "content": "初復中原日，人争拜马蹄。\n梅花辞庾岭，甘溜酌曹溪。\n梁木倾何速，椿年竟不齐。\n灵輀向崧洛，行路亦悽悽。",
        "dynasty": "宋",
        "collection_info": null
    },
    {
        "uuid": "3ff4d1019b0facf038d56719d3a50e4d",
        "title": "东坡先生挽词  其五",
        "author": "释道潜",
        "content": "一时英俊附门墉，兄弟从来号两龙。\n雄辩未饶端木赐，题评肯下郭林宗。\n精神烱烱风前鹤，操节棱棱雪后松。\n无復胜游参杖屦，追云弄月更雍容。",
        "dynasty": "宋",
        "collection_info": null
    },
    {
        "uuid": "07c6f332437008f4cd4824f9d69b12f0",
        "title": "东坡先生挽词  其六",
        "author": "释道潜",
        "content": "群惊投老窜炎荒，瘴雨蛮烟岂易当。\n焘气内全真自葆，铁心无动亦何妨。\n海山出处凭谁共，蜑叟追随乐未央。\n准易着书人不见，微言分付有诸郎。",
        "dynasty": "宋",
        "collection_info": null
    },
    {
        "uuid": "d1f489695eb2522d77b23b5ba1f77b81",
        "title": "东坡先生挽词  其七",
        "author": "释道潜",
        "content": "羽扇纶巾拥帅权，高才大纛拂云烟。\n初闻父老诵嘉语，绰有风流似昔贤。\n谪籍数年居瘴海，功名无分勒燕然。\n空余雪浪斋中石，留与邦人万古传。",
        "dynasty": "宋",
        "collection_info": null
    },
    {
        "uuid": "89783e0c96a948d7da4ce73a35f8424a",
        "title": "东坡先生挽词  其八",
        "author": "释道潜",
        "content": "当年吴会友名缁，尽是人天大导师。\n拔俗高标元自悟，妙明真觉本何疑。\n篮舆行处依然在，莲社风流固已衰。\n它日西湖吊陈迹，断桥堤柳不胜悲。",
        "dynasty": "宋",
        "collection_info": null
    },
    {
        "uuid": "64c77149ae4e453b1b6618707f58ea68",
        "title": "东坡先生挽词  其九",
        "author": "释道潜",
        "content": "德政从来主意宽，奋髯时怒岂容奸。\n傥逢大事能谈笑，未必风流劣谢安。",
        "dynasty": "宋",
        "collection_info": null
    },
    {
        "uuid": "75f89a8d6578181f8407b9e414a82f30",
        "title": "东坡先生挽词  其一○",
        "author": "释道潜",
        "content": "峨冠正笏立谈丛，凛凛群惊国士风。\n却戴葛巾从杖屦，直将和气接儿童。",
        "dynasty": "宋",
        "collection_info": null
    },
    {
        "uuid": "a0e5bc11b8fca8f4f8e770b870c211ef",
        "title": "东坡先生挽词  其一一",
        "author": "释道潜",
        "content": "大河当日决澶渊，横被东徐正渺漫。\n城上结庐亲指顾，敢将忠义折狂澜。",
        "dynasty": "宋",
        "collection_info": null
    },
    {
        "uuid": "bdc52a3db9d74677521e232b24d312a5",
        "title": "东坡先生挽词  其一二",
        "author": "释道潜",
        "content": "文登五日召公归，海市奇观与愿违。\n已蛰鱼龙能再起，人间异事古来稀。",
        "dynasty": "宋",
        "collection_info": null
    },
    {
        "uuid": "b3fdafd1d9e6170abbd88adf8f5165d6",
        "title": "东坡先生挽词  其一三",
        "author": "释道潜",
        "content": "西湖卷葑拓漪涟，十里横吞碧玉天。\n自谓前身真白傅，至今陈迹尚依然。",
        "dynasty": "宋",
        "collection_info": null
    },
    {
        "uuid": "15a3391a1819f7cdd587282f9a59e48a",
        "title": "东坡先生挽词  其一四",
        "author": "释道潜",
        "content": "临淮大士本无私，应物长于险处施。\n亲护舟航渡南海，知公盛德未全衰。",
        "dynasty": "宋",
        "collection_info": null
    },
    {
        "uuid": "857dcd6f89548eb971343c04b5832662",
        "title": "东坡先生挽词  其一五",
        "author": "释道潜",
        "content": "画图虽不上凌烟，道德芬芳满世间。\n辽鹤已归东海去，列仙风骨若为攀。",
        "dynasty": "宋",
        "collection_info": null
    },
    {
        "uuid": "defbf0c5d6c60df4624500e39417d050",
        "title": "孔子韶方平与其侄处度相访于香山作此诗以赠之",
        "author": "释道潜",
        "content": "洙泗芬芳远，高材尚可求。\n二难俱韵胜，小阮更风流。\n语款时容接，诗豪未易酬。\n平生喜人物，邂逅此相投。",
        "dynasty": "宋",
        "collection_info": null
    },
    {
        "uuid": "57ee431c5319d20b3d03a5e9361ddd9d",
        "title": "孔平子书閤所藏石菖蒲",
        "author": "释道潜",
        "content": "寒溪之滨，沙石之窦。\n产此灵苗，蔚然而秀。\n有美君子，采持而归。\n文石相并，滀涵清漪。\n根盘九节，霜雪不槁。\n置之幽斋，永以为好。",
        "dynasty": "宋",
        "collection_info": null
    },
    {
        "uuid": "283378fae103aefed84dd7fa648fa421",
        "title": "送处度赴试",
        "author": "释道潜",
        "content": "异哉曲阜几世孙，白玉受性良且温。\n诗书礼义祖家学，扰扰自余何足论。\n良辰往往专吟讽，远压曹刘攀屈宋。\n肯与齐梁作后尘，秋月春花恣嘲弄。\n我方杖策过西州，指点云山结胜游。\n已有诏书催去兴，岂宜泉石更淹留。\n征车晓送登长陌，月没参横河汉白。\n期君安稳上龙门，不怕临流遭点额。",
        "dynasty": "宋",
        "collection_info": null
    },
    {
        "uuid": "65cf2b09f5909bbf52466e303f982454",
        "title": "次韵李端叔题孔方平书斋壁  其一",
        "author": "释道潜",
        "content": "万事年来即罢休，心萦云水尚追求。\n草堂早晚投君宿，纸帐蒲团不用收。",
        "dynasty": "宋",
        "collection_info": null
    },
    {
        "uuid": "e18b9995d19cad7cd16f7442b3853447",
        "title": "次韵李端叔题孔方平书斋壁  其二",
        "author": "释道潜",
        "content": "菊丛稍稍敷金蕊，荞麦芃芃放雪花。\n榆柳缭墙苍霭密，谁知中有隠人家。",
        "dynasty": "宋",
        "collection_info": null
    },
    {
        "uuid": "567d3b44235d7a1ca3eb551c19077bd0",
        "title": "次韵李端叔题孔方平书斋壁  其三",
        "author": "释道潜",
        "content": "白头幕府尚崎岖，南亩归休盍早图。\n滍上山川要佳句，安排风月待相如。",
        "dynasty": "宋",
        "collection_info": null
    },
    {
        "uuid": "79a7c8a6f60a72e5e40439c7ea580fa5",
        "title": "次韵李端叔题孔方平书斋壁  其四",
        "author": "释道潜",
        "content": "舍南舍北尽云山，此处躬耕有底难。\n社饮鸡豚好邻里，一杯相属百忧宽。",
        "dynasty": "宋",
        "collection_info": null
    },
    {
        "uuid": "c2b56da4f26098767aec6be58ba1a8a7",
        "title": "次韵李端叔题孔方平书斋壁  其五",
        "author": "释道潜",
        "content": "马蹄逐逐走埃尘，官府宁容自在身。\n夜宿南溪孔居士，青灯相对话悲辛。",
        "dynasty": "宋",
        "collection_info": null
    },
    {
        "uuid": "6d3469a3c87514205853649b13bec443",
        "title": "次韵李端叔题孔方平书斋壁  其六",
        "author": "释道潜",
        "content": "爱君檐外萧萧竹，翠干扶疏一样齐。\n莫道此君无俯仰，惊风坠雪亦须低。",
        "dynasty": "宋",
        "collection_info": null
    },
    {
        "uuid": "0dde4b87f7b8b562edb0d45b13272f7d",
        "title": "次韵李端叔题孔方平书斋壁  其七",
        "author": "释道潜",
        "content": "端居终日少逢迎，佳客时来一座倾。\n不见诸郎事弦管，幽窗唯有读书声。",
        "dynasty": "宋",
        "collection_info": null
    },
    {
        "uuid": "b2398282411f72d1231effade84c85e1",
        "title": "次韵李端叔题孔方平书斋壁  其八",
        "author": "释道潜",
        "content": "肝胆未应分楚越，高曾元共水云乡。\n爱君善作离骚语，清警殊非俗肺肠。",
        "dynasty": "宋",
        "collection_info": null
    },
    {
        "uuid": "2a6c52bcf92017df9a631da28df2847d",
        "title": "次韵李端叔题孔方平书斋壁  其九",
        "author": "释道潜",
        "content": "仲尼道德高千古，老子微言冠百家。\n余泽风流俱擅美，那云玉树倚兼葭。",
        "dynasty": "宋",
        "collection_info": null
    },
    {
        "uuid": "b43e0f713932ae06f33fcf669754d4be",
        "title": "次韵李端叔题孔方平书斋壁  其一○",
        "author": "释道潜",
        "content": "吾党从来迹易亲，只缘同是箇中人。\n滍川鱼鸟浑相识，来往沙头肯厌频。",
        "dynasty": "宋",
        "collection_info": null
    },
    {
        "uuid": "94d272a5f6edb54447b2f1b3cfc28a3f",
        "title": "行歌亭  其一",
        "author": "释道潜",
        "content": "自古山林浪得名，欲要人爵谩逃形。\n唯余滍上行歌者，独免移文勒户庭。",
        "dynasty": "宋",
        "collection_info": null
    },
    {
        "uuid": "b6c4eada5696ae404891caa34e5a98f9",
        "title": "行歌亭  其二",
        "author": "释道潜",
        "content": "先生本自负经纶，志在丘园世莫亲。\n不信请看门下客，尽为金马玉堂人。",
        "dynasty": "宋",
        "collection_info": null
    },
    {
        "uuid": "a93b45b112ff3c4a95b13c0a5a526db6",
        "title": "行歌亭  其三",
        "author": "释道潜",
        "content": "尝闻箕颍卧巢由，振荡高风冠九州。\n欲识当年孔宁极，依稀堪与若人俦。",
        "dynasty": "宋",
        "collection_info": null
    },
    {
        "uuid": "915da6d048b6ba5c5153a9a9554e6d36",
        "title": "行歌亭  其四",
        "author": "释道潜",
        "content": "滍川胜气蔼葱葱，远访先生旧隠风。\n阅礼敦诗见犹子，故知余泽未终穷。",
        "dynasty": "宋",
        "collection_info": null
    },
    {
        "uuid": "c144a378b7f9f42cad23af5c3db2e25e",
        "title": "次韵孔处度李荣期同游汝阳城西等慈寺溪堂",
        "author": "释道潜",
        "content": "汝阳介崧洛，郡邑古且幽。\n出郭纔数里，招提据清流。\n千章鬰古木，中有百尺楼。\n循梯到朱栏，眼接万象游。\n二豪俱才华，笔力胜九牛。\n佳辰同览眺，高怀肯悲秋。\n轩渠发笑语，辽乱惊鳬鸥。\n平生读书要，取用不假鈎。\n想当援毫初，应手如见投。\n挹子明月光，泠然洗吾眸。",
        "dynasty": "宋",
        "collection_info": null
    },
    {
        "uuid": "8795561b5e76e0ba0ebc834732aa19b5",
        "title": "次韵方平见寄",
        "author": "释道潜",
        "content": "黄花弄色近重阳，山果红梨迥得霜。\n节物撩人兴不浅，交情如子味何长。\n终期雾豹栖岩穴，且作宾鸿寄野塘。\n它日西湖能过我，胡麻供饭煮芹香。",
        "dynasty": "宋",
        "collection_info": null
    },
    {
        "uuid": "542e06baa91175fe76e17de7201d69bb",
        "title": "寄题南阳刘氏松堂",
        "author": "释道潜",
        "content": "南阳自古夸雄都，山川淑气无时无。\n中间豪杰相间出，卧龙光武兴王图。\n有唐昌黎百世士，布衣奋起为师儒。\n风流异代骨虽朽，余泽尚可濡焦枯。\n刘郎先子挺奇质，志业文史称乡闾。\n词场较蓺一不售，掉头便卜溪山居。\n朋云友月终岁事，挟册教子犹区区。\n青松寸根手自植，气概今已凌凡株。\n虬髯龙甲拂天籁，飒若风雨来江湖。\n悲哉孝思论罔极，新构永与甘棠俱。\n西州骚人竞与赋，盛事相诧无贤愚。\n续貂自昔人所诮，诗成出袖增踌躇。",
        "dynasty": "宋",
        "collection_info": null
    },
    {
        "uuid": "8462d1cbc689bbcfa43507c59012a82e",
        "title": "同韩子苍游黄山观约高寿朋张公硕不至",
        "author": "释道潜",
        "content": "驼裘跃马去翩翩，一舍逡巡箭脱弦。\n仙事未须穷传记，胜游聊为好山川。\n穿林络石惊寒浏，缭白萦青对篆烟。\n惆怅能文二三子，操觚安得共周旋。",
        "dynasty": "宋",
        "collection_info": null
    },
    {
        "uuid": "4f2c9859f14cda24f8241aea9f1cd17d",
        "title": "子苍见和二篇再用前韵酬之",
        "author": "释道潜",
        "content": "涉世伊余实强颜，伤弓困翼尚惊弦。\n论文已失李太白，采药行寻葛稚川。\n请置黄公新石研，归磨潘子古松烟。\n幽窗写就经纶志，它日风云去斡旋。",
        "dynasty": "宋",
        "collection_info": null
    },
    {
        "uuid": "7efa7976acf59e67551e95b252569a43",
        "title": "次韵王潜翁题王孝孙所藏摩诘听松图",
        "author": "释道潜",
        "content": "辋川奇处固难评，眼裏瞳人要自明。\n落落信为霜后操，萧萧那虑世间声。\n忘言我已输三士，妙曲渠宁羡九成。\n此去黄尘沙漠底，时时开匣睹余清。",
        "dynasty": "宋",
        "collection_info": null
    },
    {
        "uuid": "05d26de5a8950b3626d98e09a63c7ccb",
        "title": "游叶城韩氏东园",
        "author": "释道潜",
        "content": "曾台累榭蔚相望，古木连云出缭墙。\n可但陶朱能计略，须知猗顿亦材良。\n松风菊露滋清夜，楚舞吴歌奉宴觞。\n好在诸郎俱挟册，起家儒术未应忘。",
        "dynasty": "宋",
        "collection_info": null
    },
    {
        "uuid": "dda0e9fdc3e5b9ddd7e35b3d4db035c8",
        "title": "过张公硕廷直息轩",
        "author": "释道潜",
        "content": "涪翁六蓺学，力可当万人。\n施州亦英特，文武备一身。\n风味真颉颃，宛然喜相亲。\n诗坛尝屡战，妙誉倾缙绅。\n涪翁往播迁，风义颇凋沦。\n施州奋不顾，伏腊赒且勤。\n霜雪槁群木，凛然见松筠。\n施州归夜台，遗编照青春。\n嗟我独不识，览卷徒悲辛。\n有子绍门户，飘飘气方振。\n能文得父风，作语殊不陈。\n流源日疏凿，岂易量涯津。\n结庐依通衢，隔墙闹蹄轮。\n颓然小轩上，息偃全天真。\n男儿功名志，蠖屈终一申。\n谁能效急急，俛仰车马尘。\n涪翁为子名，高意庶可循。",
        "dynasty": "宋",
        "collection_info": null
    },
    {
        "uuid": "e21c0129c5178d6d7ea62b1c716f401c",
        "title": "静舍与蔡秀如承事会话",
        "author": "释道潜",
        "content": "浮云无根蒂，合散不可拘。\n忽然随高风，千里各须臾。\n吾生共天壤，出处良亦如。\n忆昔淮水滨，与君倾盖初。\n翘翘两弟昆，文彩照冰壶。\n门阑本世胄，折节胜寒儒。\n扁舟倚高岸，为我饭伊蒲。\n清谈落犀麈，鄙吝惊扫除。\n一别今四载，相忘寄江湖。\n朅来过汝颍，吊旧投生刍。\n夤缘访山水，岁晚倦回车。\n萧萧古寺底，彷佛日已晡。\n闻君户外音，倒屣迎前趋。\n胡为乎来哉，吏牒颇驰驱。\n高材困所役，何似林间樗。\n清寒凛败屋，猛燄焚枯株。\n胡床坐相对，气貌温以舒。\n明朝各异县，那得同蘧庐。\n无烦叹离索，且尽一笑娱。",
        "dynasty": "宋",
        "collection_info": null
    },
    {
        "uuid": "eba73d941b828b02ff504e44acf17069",
        "title": "赠耿纯叔秘校二令侄",
        "author": "释道潜",
        "content": "高门知积庆，堂上有诸郎。\n礼乐非童子，诗书见义方。\n经营羞弱羽，腾踏羡飞黄。\n富贵由勤苦，五车安可忘。",
        "dynasty": "宋",
        "collection_info": null
    },
    {
        "uuid": "5bb68022c6076b2bfaba4f635a984a6a",
        "title": "读子苍诗卷  其一",
        "author": "释道潜",
        "content": "蜀国奇男子，能文到古人。\n淳源稽大雅，妙曲和阳春。\n节物惊摇落，僧坊断四邻。\n看君新着述，时与短檠亲。",
        "dynasty": "宋",
        "collection_info": null
    },
    {
        "uuid": "106273de1dc137ba52c8966476d371a4",
        "title": "读子苍诗卷  其二",
        "author": "释道潜",
        "content": "大册雄文未许窥，百篇先读海陵诗。\n疲驽伏枥空骧首，飞兔流星作么追。",
        "dynasty": "宋",
        "collection_info": null
    },
    {
        "uuid": "4880f6bb686e9058ba9713187ad63e00",
        "title": "赠贤上人",
        "author": "释道潜",
        "content": "恒山道人弃妻孥，坏衣祝髮从浮图。\n爱缠欲网岂易脱，慧剑划断真须臾。\n飘然云水出乡国，力学生死来东都。\n心猨意马就羁束，肯逐万境争驰驱。\n回看旧事真一梦，清渭浊泾良自殊。\n楚山岁晚俄邂逅，雪屋对语依圆蒲。\n劝子南游下吴越，小航短棹寻西湖。\n我家住处湖岸北，如椽翠竹森千株。\n竹间扣扉试访我，定有猨鹤声相呼。",
        "dynasty": "宋",
        "collection_info": null
    },
    {
        "uuid": "3761ef0d211eb427091509e9e5691c8c",
        "title": "次韵高寿朋殿直喜雪  其一",
        "author": "释道潜",
        "content": "俄顷风云变物华，撒盐飞絮斗轻花。\n只应陋巷无贫者，玉户瑶阶共一家。",
        "dynasty": "宋",
        "collection_info": null
    },
    {
        "uuid": "b9ebce5f7bb9ff9543066ca5b520143a",
        "title": "次韵高寿朋殿直喜雪  其二",
        "author": "释道潜",
        "content": "挟风穿箔打窗纱，窗裏人看窗外花。\n喷玉流珠君岂羡，从来自是五侯家。",
        "dynasty": "宋",
        "collection_info": null
    },
    {
        "uuid": "ad770863b28a550e8f870f2f7aa37c0b",
        "title": "书申正己秀才所藏雀竹图后  其一",
        "author": "释道潜",
        "content": "荒园古堑雪溟蒙，细竹枯条共一丛。\n寒雀喧饥正无頼，输他孔翠食樊笼。",
        "dynasty": "宋",
        "collection_info": null
    },
    {
        "uuid": "80aaaec497658282073a71852878ac10",
        "title": "书申正己秀才所藏雀竹图后  其二",
        "author": "释道潜",
        "content": "樊笼得食暂时优，身世经年类楚囚。\n何似东阡与南陌，暖风晴日恣遨游。",
        "dynasty": "宋",
        "collection_info": null
    },
    {
        "uuid": "83b05dac6eab00f7e07426396535ccb1",
        "title": "过韩氏庄登小阁  其一",
        "author": "释道潜",
        "content": "缭墙千堵气雄深，小构亭亭出数寻。\n刈穫一空云水白，阑干注目见遥岑。",
        "dynasty": "宋",
        "collection_info": null
    },
    {
        "uuid": "abba5156d4b5c3b225d9c41eec9d1a3f",
        "title": "过韩氏庄登小阁  其二",
        "author": "释道潜",
        "content": "玉秀兰芬好弟昆，时来挟册视田园。\n囷场古木千章合，彷佛秦人避世村。",
        "dynasty": "宋",
        "collection_info": null
    },
    {
        "uuid": "359f59b7bdf0923bad589b04a5d2a986",
        "title": "郑元规秀才内乐庵",
        "author": "释道潜",
        "content": "内乐名庵谁所择，涧上文人题榜额。\n想见风流庵内人，定匪纷华域中客。\n纡朱怀金何足夸，箪食瓢饮真生涯。\n了无忧患到心境，得失鸡虫良可嗟。",
        "dynasty": "宋",
        "collection_info": null
    },
    {
        "uuid": "9ff06df6400a09241f26c044f0ce34a3",
        "title": "李荣期秀才杞菊轩",
        "author": "释道潜",
        "content": "草木助盘餐，纷纷固多品。\n精英唯竹萌，香软独楮菌。\n杞菊于其间，甘清有余韵。\n达人忘口体，道德自滋润。\n天随与东坡，风味实相近。\n穷通均一致，了不见喜愠。\n春苗共采撷，秋英配兰纫。\n后先属文词，金声而玉振。\n李子妙穷经，屡遭有司摈。\n奔军未云怯，再举当决阵。\n开轩植杞菊，澹泊守定分。\n回头语世俗，未用诮饥困。\n二豪勉跻攀，孔圣故许进。\n长卿亦何人，区区能慕蔺。",
        "dynasty": "宋",
        "collection_info": null
    },
    {
        "uuid": "156bde4ee74bfe109090e170caf45b5b",
        "title": "寄潘仲升秀才",
        "author": "释道潜",
        "content": "汉唐夸汝南，豪杰不胜数。\n山川有灵蓄，鬰鬰久不吐。\n迩来见潘子，秀色实眉宇。\n是家贤伯仲，学术本邹鲁。\n他时俱特立，肯与哙等伍。\n浪为叶城游，邂逅得晤语。\n异乡逢岁晏，越鸟思南举。\n江湖结后期，细与论今古。",
        "dynasty": "宋",
        "collection_info": null
    },
    {
        "uuid": "6160dde5c3ee2be5fde4630bfd5c3dd5",
        "title": "次韵方平送李南仲赴试春闱",
        "author": "释道潜",
        "content": "四溟鳬雁集天池，十目先看俊翮飞。\n养气有余吞大敌，穷经无缪识玄微。\n尘埃旧服辞阿緆，雨露新袍授楚衣。\n拜命还家春尚好，桃花流水涨渔矶。",
        "dynasty": "宋",
        "collection_info": null
    },
    {
        "uuid": "f3f27466686eb830c55eb540c99a2b28",
        "title": "刘福老长官佚老堂",
        "author": "释道潜",
        "content": "渊明未挂冠，志已蹈方外。\n何时辞五斗，散髮从傲睨。\n闲中气味好，至乐无与对。\n黄香识君心，机事劝早计。\n古来轩冕事，端受外物制。\n有如缠蔓瓜，讵肯脱根蒂。\n一朝秋风至，零落惊溃溃。\n佚老得天和，晚景期百岁。\n超然闾里间，高风邈难继。",
        "dynasty": "宋",
        "collection_info": null
    },
    {
        "uuid": "64592e49a6e4d669c41be482537b6ea6",
        "title": "赠权上人兼简其兄高致虚秀才",
        "author": "释道潜",
        "content": "豫章山川足灵气，天与四时滋万彙。\n翘然双干秀一门，儒释殊科道无异。\n一操经术游广文，一事瓶盂寻祖意。\n功名生死两俱彻，论报君亲各无愧。\n上人余力擅风骚，三昧何妨间游戏。\n穷愁肯学郊与岛，高瞻已能追晋魏。\n文章妙处均制馔，不放咸酸伤至味。\n少陵彭泽造其真，运斤成风有余地。\n眉阳老人文所宗，此语得之吾敢秘。\n斯君向上踏玄关，奔逸绝尘那可跂。",
        "dynasty": "宋",
        "collection_info": null
    },
    {
        "uuid": "5e4c6dca32e0d52b39a562f94b481dc8",
        "title": "孙传师密学挽辞  其一",
        "author": "释道潜",
        "content": "淮海衣冠盛，门阑占一时。\n朝廷矜棣萼，人物得熊罴。\n暂倚轩裳贵，还随舟壑移。\n新阡埋玉树，黄雾惨余悲。",
        "dynasty": "宋",
        "collection_info": null
    },
    {
        "uuid": "b285514c8481a644b16c4dfd8af205f6",
        "title": "孙传师密学挽辞  其二",
        "author": "释道潜",
        "content": "王畿初作邑，终日坐鸣弦。\n雅量能知变，平戎在未然。\n裕陵俄识拔，鹏路遽腾骞。\n二十年间事，凄凉付逝川。",
        "dynasty": "宋",
        "collection_info": null
    },
    {
        "uuid": "ed6bbc9b211e1bf872176b95fa334f1b",
        "title": "孙传师密学挽辞  其三",
        "author": "释道潜",
        "content": "逸气凌崧华，高标蔼搢绅。\n经纶真汉将，谈笑却胡尘。\n白首遭微谴，青云阻要津。\n功名关造物，一语未能陈。",
        "dynasty": "宋",
        "collection_info": null
    },
    {
        "uuid": "b43e1e89079a4794d426ac7b93bdb55f",
        "title": "孙传师密学挽辞  其四",
        "author": "释道潜",
        "content": "伯仲持哀日，余方倾盖初。\n炷香翻贝叶，酌茗饭园蔬。\n一作邗沟别，空传桂岭书。\n升堂揖遗像，回首意何如。",
        "dynasty": "宋",
        "collection_info": null
    },
    {
        "uuid": "da6207b910a62cbad39588ddc565cc3a",
        "title": "孙志甫主簿挽词  其一",
        "author": "释道潜",
        "content": "彼美荆岑玉，斯人实可俦。\n眉间见和气，皮裏识阳秋。\n夫子常称德，蓬山素并游。\n一官虽不寿，抚己亦何羞。",
        "dynasty": "宋",
        "collection_info": null
    },
    {
        "uuid": "c9324223d7e908fd2a29f4a0216b2fd7",
        "title": "孙志甫主簿挽词  其二",
        "author": "释道潜",
        "content": "笃学谁如子，穷经志亦勤。\n干将曾未试，宝气已沈沦。\n天远终难问，眉酸谩自颦。\n伫瞻兰玉秀，褒及墓中身。",
        "dynasty": "宋",
        "collection_info": null
    },
    {
        "uuid": "c0ca83182eaa24c123ddc56c3e9a7303",
        "title": "次韵张敏叔工部题郭殿直远趣轩",
        "author": "释道潜",
        "content": "高栋曾轩何用为，此轩虽小景无遗。\n惜当麦壠堆青日，不见波涛卷雪时。\n眼底衣冠多邂逅，胸中贵贱少参差。\n问君卜筑隋堤上，几见春光上柳丝。",
        "dynasty": "宋",
        "collection_info": null
    },
    {
        "uuid": "3cee05a2f7a21fab1f3df8cc6505e46b",
        "title": "蒙泉堂",
        "author": "释道潜",
        "content": "百尺苍崖底，蒙泉自我名。\n滀涵滋造化，汲引绝亏盈。\n碧甃深仍固，朱栏小易成。\n慇懃中夜月，长与照澄明。",
        "dynasty": "宋",
        "collection_info": null
    },
    {
        "uuid": "781b6b69958a816f823499ca948727d5",
        "title": "八月十七夜梦中作",
        "author": "释道潜",
        "content": "夜半秋江不见人，翠荷擎出露华新。\n江神水仙来共饮，一掬遗我生精神。",
        "dynasty": "宋",
        "collection_info": null
    },
    {
        "uuid": "a76d622cca320e09ca78d0953dcf85e7",
        "title": "哭休上人",
        "author": "释道潜",
        "content": "从来疑造物，无处识其真。\n好月难终夕，名花不尽春。\n青灯空照室，白㲲谩遗巾。\n泣血怜慈母，悲酸动四邻。",
        "dynasty": "宋",
        "collection_info": null
    },
    {
        "uuid": "af6157c2ce098a7202687973803d3847",
        "title": "邃隠堂",
        "author": "释道潜",
        "content": "雅构何幽眇，真宜邃隠名。\n朝云半峰秀，夜月一帘明。\n终岁尘痕少，无时爽气清。\n炷香翻贝叶，安稳老余生。",
        "dynasty": "宋",
        "collection_info": null
    },
    {
        "uuid": "0be929453977cdc474826ad0ab885078",
        "title": "宁川西寺水阁呈周格非承议",
        "author": "释道潜",
        "content": "岧峣画栋与云平，一派寒流玉镜清。\n三岛胜形方足拟，千钧笔力始能名。\n鸥翻翠霭光中去，山倚朱栏静处横。\n令尹政闲勤把酒，风流未减谢宣城。",
        "dynasty": "宋",
        "collection_info": null
    },
    {
        "uuid": "cdf7a3cc11f73e62ed699aeab2250fa5",
        "title": "僧首然师院北轩观牡丹",
        "author": "释道潜",
        "content": "鸟声鸣春春渐融，千花万草争春工。\n纷纷桃李自缭乱，牡丹得体能从容。\n琱栏玉砌昇晓日，轻烟薄雾初冥蒙。\n深红浅紫忽烂熳，如以蜀锦罗庭中。\n姚黄贵极未易睹，绿叶遮护藏深丛。\n露华膏沐披正色，肯事夭冶分纤秾。\n从来品目压天下，百卉羞涩莫敢同。\n清浄老禅根道妙，即此幻色谈真空。\n上人封植匪玩好，庶敬先烈存遗风。\n遨芳公子应未耳，且乐樽俎怡歌钟。",
        "dynasty": "宋",
        "collection_info": null
    },
    {
        "uuid": "f4702deccc9133c6ccf9a48fd25b9f4c",
        "title": "用法颖韵寄信上人",
        "author": "释道潜",
        "content": "怀素高闲世罕追，君今端与若人期。\n龙蛇落纸惊飞电，心手相忘岂所思。\n骥子神驹天与俊，朝燕暮越足难羁。\n超然遽作双溪别，肯学纷纷儿女悲。",
        "dynasty": "宋",
        "collection_info": null
    },
    {
        "uuid": "4c0fbfaf33e9ed17077a3e578566eb98",
        "title": "昌化双溪堂呈府签判赵德茂宣德",
        "author": "释道潜",
        "content": "吴会溪山总可怜，此堂雄览独能全。\n银河两派来天上，黛色千峰落槛前。\n樵斧声沉苍霭裏，钓竿人立白鸥边。\n多才李贺知无敌，妙句行看陋众妍。",
        "dynasty": "宋",
        "collection_info": null
    },
    {
        "uuid": "d85a85a5ee6384e534d78d069ad367a4",
        "title": "用法颖韵寄诜上人",
        "author": "释道潜",
        "content": "吾生出处异周颙，猨鹤休惊蕙帐空。\n木笋荐盘非世味，胡麻供饭古人风。\n时翻贝叶千行偈，战胜诗魔五字功。\n杖屦傥来偿素约，与君同尽此生中。",
        "dynasty": "宋",
        "collection_info": null
    },
    {
        "uuid": "b6c88b6c7e2429b9b80095ee8d4e3888",
        "title": "山中书事",
        "author": "释道潜",
        "content": "身世从来薄所营，晚归丘壑更忘情。\n随眠烦恼何曾有，无树菩提本不生。\n布袜青鞋供我老，月溪沙路恣经行。\n细炊云子斋厨饭，要配香芹碧涧羹。",
        "dynasty": "宋",
        "collection_info": null
    },
    {
        "uuid": "fc81eb95c17196c8d8693dff6633bffd",
        "title": "次韵孔天瑞秀才见寄",
        "author": "释道潜",
        "content": "双溪秋色最关情，想见登临爽气生。\n木落草枯山自瘦，潦收沙白水偏明。\n眼中旧事烟云散，箧裏新诗早晚成。\n来岁如今好时节，看君高步蹑鹏程。",
        "dynasty": "宋",
        "collection_info": null
    },
    {
        "uuid": "769c646eb2826dc309984a52eeb121b5",
        "title": "听天竺慧照师琴",
        "author": "释道潜",
        "content": "太古淳音久已亏，多君妙指善医治。\n高山流水意虽在，白雪阳春和者谁。\n不放惊飈侵涧户，只容明月侍帘帷。\n满堂宾客俱倾耳，共失芙蓉漏转时。",
        "dynasty": "宋",
        "collection_info": null
    },
    {
        "uuid": "b23d31838de988ca3129b211116a74c1",
        "title": "寄伯言明发",
        "author": "释道潜",
        "content": "御城东畔听鸣珂，公子当年为我过。\n论议凛然无两可，文章妙绝具三多。\n情亲意合方倾倒，云散风流欲奈何。\n傥附南鸿寄消息，吾今踪迹閟岩阿。",
        "dynasty": "宋",
        "collection_info": null
    },
    {
        "uuid": "27f85cea8cc45a04358db4ea04828ce3",
        "title": "过玉师室观霅川范生梅花",
        "author": "释道潜",
        "content": "桃李韵粗俗，江梅清独妍。\n幽姿有时睹，如揖姑射仙。\n从来丹青手，默数三四贤。\n徐熙擅江左，赵子名西川。\n中间復谁何，绝特推老边。\n风流迨兹泯，范子俄超然。\n乃知苕霅胜，秀气常回旋。\n斯人非画师，势利不可镌。\n兴来即挥毫，游戏三昧前。\n一枝岂易得，答子能拳拳。\n横斜有余态，肌粉含霏烟。\n我来玩几席，叹赏徒留连。\n恨无处士诗，二妙相并传。",
        "dynasty": "宋",
        "collection_info": null
    },
    {
        "uuid": "bbf9dcb7bb1cea01fa724c10afb1145a",
        "title": "处顺斋",
        "author": "释道潜",
        "content": "生前不用惊毁誉，身后何须千载名。\n处顺安时真旷达，本无哀乐动幽情。",
        "dynasty": "宋",
        "collection_info": null
    },
    {
        "uuid": "1d32f3312136c2f171e43560f6afdd0c",
        "title": "赠圣可证师",
        "author": "释道潜",
        "content": "吾道日凋丧，末流殊可嗟。\n师门互开闢，学者如泥沙。\n欲求超然姿，驽厩搜渥洼。\n子初为儿童，岐嶷众所夸。\n长能游学海，宛转穷津涯。\n谁知蓬蒿底，忽睹挺生麻。\n向来挈瓶盂，同我栖烟霞。\n朝昏事禅悦，神观静不譁。\n子今未三十，涵养滋根芽。\n行看觉苑中，绰现优昙花。",
        "dynasty": "宋",
        "collection_info": null
    },
    {
        "uuid": "79bdf708e739ac3f45c8213ed5fae240",
        "title": "次韵通守杨叔丰大夫游狼山  其一",
        "author": "释道潜",
        "content": "朱轮千骑拥郊垧，政暇寻山固有名。\n眼接青苍心已喜，身经旷野路尤平。\n潮吞浦溆浑如海，蜃吐烟云谩作城。\n欲访真仙迷紫府，空端依约步虚声。",
        "dynasty": "宋",
        "collection_info": null
    },
    {
        "uuid": "14fc854ac5f52273e4354bc7de72d36e",
        "title": "次韵通守杨叔丰大夫游狼山  其二",
        "author": "释道潜",
        "content": "吴楚封疆一望间，时平无事可相关。\n乐天标致元非俗，灵运襟怀本爱山。\n蜡屐斜穿横岭上，角巾相对野僧闲。\n扁舟却恨南来晚，胜事风流不预攀。",
        "dynasty": "宋",
        "collection_info": null
    },
    {
        "uuid": "22c9e3722f749ce299012e1741eb2b17",
        "title": "过都监赵思正崇班容膝庵",
        "author": "释道潜",
        "content": "公子居闲厌华屋，一官江海辞羁束。\n端能有志学渊明，数板垣墙营小筑。\n榜名容膝雅所宜，寄傲南窗聊自足。\n祖宗承平逾百年，胄绪蕃衍如云烟。\n敦诗阅礼不胜数，人物似君尤卓然。\n论文讲蓺未易料，虚己下士常折旋。\n忆昔初逢大梁下，风味向人如倒蔗。\n苦遭猨鹤促还山，回首相望惊百舍。\n谁言江路渺云涛，一舸春风重命驾。",
        "dynasty": "宋",
        "collection_info": null
    },
    {
        "uuid": "ebb308c80a97f999242d5d4d6c8a7ef1",
        "title": "酬王衮臣朝奉见赠",
        "author": "释道潜",
        "content": "吾闻终南山，鬰茀参斗牛。\n其下多贤豪，学术贯九流。\n公生实异禀，气夺河汉秋。\n妙龄升广文，岐嶷压上游。\n登科三十年，仕宦真悠悠。\n功名信有命，富贵岂力求。\n迩来居海上，未解钟仪囚。\n高怀素闻道，对客忘咿嚘。\n相懽固倾倒，不可即掉头。\n今我来自东，邂逅欣绸缪。\n新诗激谬懦，词力劲且遒。\n怳如开武库，左右森戈矛。\n便当偃旗鼓，罢战为良谋。\n与公从逍遥，放浪追子休。",
        "dynasty": "宋",
        "collection_info": null
    },
    {
        "uuid": "659799e9bb62a80ea7f51509abc40383",
        "title": "观宗室伯山司户诗卷",
        "author": "释道潜",
        "content": "参军暂辍簿书忙，为我聊开古锦囊。\n玉骨已能含秀气，珠玑那解不辉光。\n王孙挟策真难事，妙质如君岂易量。\n它日雠书天禄阁，声名端可继刘郎。",
        "dynasty": "宋",
        "collection_info": null
    },
    {
        "uuid": "9758e485470225a6e8286ec8d968de44",
        "title": "次韵思正雨中偶兴",
        "author": "释道潜",
        "content": "招提岑寂古城隈，海雨江风日日来。\n但觉园林芳意尽，不知红紫为谁开。\n花飞南陌浑空柳，绿染中庭半是苔。\n有客衝泥能过我，笋舆驼褐夜深回。",
        "dynasty": "宋",
        "collection_info": null
    },
    {
        "uuid": "5e5b6ef1e8b93f9a385731eda9db5927",
        "title": "酬赵存道都曹见赠",
        "author": "释道潜",
        "content": "骚人久无闻，风雅日浸衰。\n汀洲空兰芷，憔悴无芳姿。\n参军妙述作，鲍谢相并驰。\n明珠不自耀，光彩閟陆离。\n聊因五斗粟，暂寄东海湄。\n官身虽簿领，游刃能一麾。\n寥寥古寺空，转砌春日迟。\n闭关时却扫，寂寂下书帷。\n唐虞悉观览，百氏了不遗。\n论文慎许可，纪律严自持。\n昨朝发新咏，落语皆瑰奇。\n世无杨德祖，讵识黄绢词。",
        "dynasty": "宋",
        "collection_info": null
    },
    {
        "uuid": "86daea5114a97d9b23d1c22e2ccba552",
        "title": "次韵思正游南寺赏牡丹",
        "author": "释道潜",
        "content": "丛芳依小院，妙色发纤秾。\n绰约宜朝露，温柔怯午风。\n兴随懽宴尽，事逐断云空。\n应待酴醾放，招携更与同。",
        "dynasty": "宋",
        "collection_info": null
    },
    {
        "uuid": "179b5bbd5e2a3261ad4959726ab28e2d",
        "title": "赠思正令子",
        "author": "释道潜",
        "content": "堪爱君家小凤雏，炯然眉目照冰壶。\n他年足逸诗书圃，翰墨场中千里驹。",
        "dynasty": "宋",
        "collection_info": null
    },
    {
        "uuid": "b481da18826c3849eade15b547df8792",
        "title": "思正挈家游张氏园有诗俾余次韵",
        "author": "释道潜",
        "content": "邦人莫讶气如虹，生长皇家富贵丛。\n陶写年华樽俎外，吟哦风物笑谈中。\n伶伦奏曲千般巧，锦綵缠头一样红。\n琴瑟献酬还可乐，牵衣儿女復相同。",
        "dynasty": "宋",
        "collection_info": null
    },
    {
        "uuid": "ac483089fc874b8037c1a4cc62d31a40",
        "title": "维杨秋日西郊  其一",
        "author": "释道潜",
        "content": "雨洗高梧爽气浮，鸣蝉相唤作新秋。\n翻空白鸟一行去，目送冈峦欲尽头。",
        "dynasty": "宋",
        "collection_info": null
    },
    {
        "uuid": "72ca032b1113d7ccb576c6f3fb1be402",
        "title": "维杨秋日西郊  其二",
        "author": "释道潜",
        "content": "瓜花零落豆花繁，秋入隋家旧苑看。\n水调遗音今寂寞，空余坏道泻哀湍。",
        "dynasty": "宋",
        "collection_info": null
    },
    {
        "uuid": "ea5fd5a1179730555b09cac8e76fd4c0",
        "title": "维杨秋日西郊  其三",
        "author": "释道潜",
        "content": "潦水初收古涧清，小桥斜倚数鱼行。\n神林社日传箫鼓，秋稼如云岁有成。",
        "dynasty": "宋",
        "collection_info": null
    },
    {
        "uuid": "bff3096c86bdef522c1cf586bcbfbc62",
        "title": "维杨秋日西郊  其四",
        "author": "释道潜",
        "content": "枯榆偃蹇若苍龙，影占荒郊半亩宫。\n下有牧羊双稚子，卧吹芦管对西风。",
        "dynasty": "宋",
        "collection_info": null
    },
    {
        "uuid": "8cb149a1f0a051d98fb3cfcb5303fe3f",
        "title": "题东坡墨竹赠官妓",
        "author": "释道潜",
        "content": "小凤团笺已自奇，谪仙重扫岁寒枝。\n梢头余墨犹含润，恰似梳风洗雨时。",
        "dynasty": "宋",
        "collection_info": null
    },
    {
        "uuid": "42f5c5dbc604fa011783091581e5c135",
        "title": "秋",
        "author": "释道潜",
        "content": "墙角风欺竹影斜，数声啼尽欲栖鸦。\n重门已闭断还往，独捲疏帘看月华。",
        "dynasty": "宋",
        "collection_info": null
    },
    {
        "uuid": "c2bf38031d1c5cf7cdb59aeb4f7ca07c",
        "title": "醉眠亭",
        "author": "释道潜",
        "content": "尝闻李谪仙，饮酒兴无尽。\n醉来卧空山，天地即衾枕。\n当时放迹奇，流俗不可近。\n君今外形骸，与世不拘窘。\n寸心合虚旷，万事一以泯。\n开亭向幽圃，朝夕事醉寝。\n茅檐落日欲醒时，起对婵娟拂瑶轸。",
        "dynasty": "宋",
        "collection_info": null
    },
    {
        "uuid": "713098d0e2edfa245b89e8d71bc28dd4",
        "title": "归溪上",
        "author": "释道潜",
        "content": "市朝尘土污人衣，远忆云山便赋归。\n溪水绕门秋欲晚，苕花漠漠鹭鸶飞。",
        "dynasty": "宋",
        "collection_info": null
    },
    {
        "uuid": "c5249865f73b869b3ef156422bf1d452",
        "title": "句  其一",
        "author": "释道潜",
        "content": "风约乱云归陇首，角催明月出波心。",
        "dynasty": "宋",
        "collection_info": null
    },
    {
        "uuid": "1173393c02a8d89bf45b7a1ac2d77a3f",
        "title": "句  其二",
        "author": "释道潜",
        "content": "浩瀚霜风刮天地，温泉火井无生意。",
        "dynasty": "宋",
        "collection_info": null
    },
    {
        "uuid": "b71c8af11a5a98ad224bbd1ed554743d",
        "title": "句  其三",
        "author": "释道潜",
        "content": "但看黄鹤山顶云，化作白龙潭上雨。",
        "dynasty": "宋",
        "collection_info": null
    },
    {
        "uuid": "bff810cecee2200ea4073f31010810db",
        "title": "句  其四",
        "author": "释道潜",
        "content": "堕杳霭更上，迎晖亭徙倚。",
        "dynasty": "宋",
        "collection_info": null
    },
    {
        "uuid": "675425ed65d284cf22d0dce8279fd6a1",
        "title": "马上咏落叶",
        "author": "孔平仲",
        "content": "蔌蔌林中叶，落势殊未休。\n念汝春夏间，芃芃一何稠。\n朝烟坐苍翠，暮雨借膏油。\n及今乃委地，只以藉马牛。\n焚之扬其灰，或用粪田畴。\n当记排空出，结阴弥道周。\n物生固有数，时去安可留。\n况汝易摆触，性质本纤柔。\n惟有松竹秀，独当天地秋。",
        "dynasty": "宋",
        "collection_info": null
    },
    {
        "uuid": "a91ee6c1862cbc23ca84097080a873fd",
        "title": "使纸甚费",
        "author": "孔平仲",
        "content": "家贫何所费，使纸如使水。\n亲交或见遗，自买不知几。\n置之几案间，数轴俄空矣。\n作字本不工，学书非不喜。\n不知何故尽，疑若有神鬼。\n若云随置邮，性復懒笺启。\n间或强为之，皆出不得已。\n横斜若幡脚，龃龉如雁齿。\n数易仅能成，纷纷多废委。\n叙致失轻重，畏慎防触抵。\n往往已缄封，时时又删洗。\n遂令巾衍竭，大半或缘此。\n昔无楮先生，云自蔡伦始。\n假令行竹简，秃野未供使。\n人生有知慧，不若愚且鄙。\n古来取卿相，未必皆经史。\n谁教识点画，空耗五斗米。\n咄嗟为此诗，又是一张纸。",
        "dynasty": "宋",
        "collection_info": null
    },
    {
        "uuid": "ad6e36cb1d9ec60f0df1fa6acb21422c",
        "title": "谢王通叟回文诗",
        "author": "孔平仲",
        "content": "北风吹波客桅折，浔阳维舟不敢发。\n观君和我回文诗，满眼春光破冰雪。\n山间玉少白石多，造化积英费融结。\n如君藻思岂易得，姓名卢骆推前列。\n他人平步取卿相，乃独区区困羁绁。\n江湖漂泊随断梗，岁月峥嵘逼华髮。\n颓然放肆孰可测，一马固能齐万物。\n胡琴虽已隔黄壤，宝灯吐燄高于月。\n人生乐事君得多，谁羡腰金拥幢节。",
        "dynasty": "宋",
        "collection_info": null
    },
    {
        "uuid": "871b875b479efeba6597e42f0f3be62e",
        "title": "送王通叟",
        "author": "孔平仲",
        "content": "浔阳江头夜吹箫，旁若无人声正调。\n问之谁何天鬻子，谪官东南数千里。\n当时司马泣琵琶，君独怡然奏宫征。\n但能如此游世间，于诸荣辱何忧喜。",
        "dynasty": "宋",
        "collection_info": null
    },
    {
        "uuid": "b5fa50c9b8707bad5c3d2d9e8bcaaa97",
        "title": "送朱君贶德安宰罢任还",
        "author": "孔平仲",
        "content": "浔阳五邑谁善政，历陵令尹朱为姓。\n孜孜常以民存心，四境安娱吏无横。\n吾爱其人颇真率，笑语诙谐喜讥评。\n山有猛虎藜藿长，人得朋友衣冠正。\n当时文学推第一，阔步青云乃蹊径。\n大贤百里固非地，赤子三年且无病。\n如君才智可自达，今归朝廷惟所应。\n君臣昔以譬埙箎，吉甫文武陛下圣。\n当陈半策绾万金，翩翩六翮凌风劲。\n江边钟官老铸钱，坐髀已消穷且暝。\n倘君富贵不通书，当验行藏素非佞。",
        "dynasty": "宋",
        "collection_info": null
    },
    {
        "uuid": "a9a6035ed1be86da6664bef14cbf99ee",
        "title": "用常甫元韵寄彭泽曾移忠",
        "author": "孔平仲",
        "content": "清秋古邑气象开，健令曳组从南来。\n渊明已往狄公死，继有贤者荒山隈。\n九江安流息骇浪，百里和气迎新雷。\n积年逋事一朝决，落笔翩翩何快哉。\n幽潜曲折皆照见，正以宝鑑悬高台。\n古称岂弟民父母，君视百姓犹婴孩。\n近来俗吏狃文法，往往习尚以利回。\n惟君用心知自性，造次所发皆矜哀。\n政成讼简当暇日，间或吟诗持酒杯。\n言辞泠泠韵不俗，识子眉宇无纤埃。\n长篇示我已踰月，诗债甚久烦君催。\n我如荒田废耕垦，嘉谷不植岁且灾。\n为君游顽揠枯槁，满把所收惟草莱。\n金山万丈绝梯级，手聚沙砾空成堆。\n龙鳞难攀徒自苦，狗尾强续良可咍。\n想君风采方引领，忽见泝浪停高桅。\n迎门倒履喜如沃，相与一笑倾新醅。\n曹亭孤峙眺回远，杖策共寻幽磴苔。\n诸峰积雪倚天白，此处酬唱须清才。\n老鸡爪嘴未易犯，敛翅避子甘低徊。",
        "dynasty": "宋",
        "collection_info": null
    },
    {
        "uuid": "015a5d2a5f399bb7f333216f8f572276",
        "title": "送周元翁赴省试",
        "author": "孔平仲",
        "content": "静如秋潭月，秀比玉山岑。\n濂溪素积善，遗泽乃在今。\n一鸣先众人，再鸣慰我心。\n茁芽旧固好，浚养日愈深。\n岁暮冰雪气，关山车马音。\n去者辙相结，岂止旅思侵。\n期君贾余勇，枭俊将成禽。\n策功居第一，受赏绾千金。\n高堂迟捷布，华髮正盈簪。",
        "dynasty": "宋",
        "collection_info": null
    },
    {
        "uuid": "843c96bc34f32461e804959b4523f028",
        "title": "因读黄鲁直所与周法曹诗诗与字俱好以此寄之",
        "author": "孔平仲",
        "content": "鲁直之文如电坼霜开，鲁直之书如雨行冰散。\n骎骎步骤日加远，与子三年不相见。\n庭柯未长一尺围，起视孤标插星汉。\n昨朝诵子所作诗，使我自失长嗟嘆。\n我衰力薄空辛勤，直欲为子焚笔研。\n此才不使重台阁，四十青衫尚为县。\n南山积雪玉倚空，高亭压城天北风。\n安得与子跨飞鸿，与我共哦清景中。\n锵金纡紫世不空，豪杰卓荦岂易逢。\n愿言与子长相从，四方上下为云龙。",
        "dynasty": "宋",
        "collection_info": null
    },
    {
        "uuid": "7278ee9b34e9775ba7d943cc3b50ea79",
        "title": "寄子由",
        "author": "孔平仲",
        "content": "晨兴悲风鸣，霜霰集我屋。\n忽惊岁云晚，日月疾转毂。\n穴虫知天时，闭户各潜伏。\n而我亦劳止，扰扰尚驰逐。\n宵征戴星明，暮饭多见烛。\n灰尘雕鬚眉，铜臭蚀肌肉。\n念当投劾去，牵繫五斗粟。\n岂无数亩田，亦有千箇竹。\n平生羡为农，水旱忧不足。\n空效鸟雀饥，唧啾如聚哭。\n内顾復迟回，行藏类羝触。\n长卿着犊鼻，扬子投天禄。\n岷峨能生贤，独不主为福。\n如君乃栖栖，似我宜碌碌。\n连山积雪壮，霁色明群玉。\n对此想清标，凛然疑在目。\n安得两翅长，高举逐黄鹄。\n飞去堕君前，绸缪论心曲。",
        "dynasty": "宋",
        "collection_info": null
    },
    {
        "uuid": "43141f13c7992ec3f59dfa83de487641",
        "title": "元丰四年十二月大雪郡侯送酒",
        "author": "孔平仲",
        "content": "平明大雪风怒嘷，屋上卷来亭下高。\n更深更密皆能到，所在纷纷如雨毛。\n堆床压案扫復聚，取笔欲书冰折毫。\n鬚眉沾白催我老，自颈以下类拥袍。\n此时只好闭门坐，右手把酒左持螯。\n奈何巑岏据听事，千兵踏藉泥如糟。\n强登曹亭要望远，纸伞掣手不可操。\n黑阴遮眼铺水墨，寒气刮耳投兵刀。\n饥肠及午尚未饭，更搜诗句无乃劳。\n幸有使君怜寂寞，亟使兵厨分冻醪。\n余虽不饮为一釂，两颊生春红胜桃。\n醉眼瞢腾视天地，蜾蠃螟蛉轻二豪。\n勿令小暖气便壮，自笑世间皆我曹。",
        "dynasty": "宋",
        "collection_info": null
    },
    {
        "uuid": "e2c319af2d67aa715bf6fab490499a1f",
        "title": "寄常甫",
        "author": "孔平仲",
        "content": "北风三日雪，南湖一尺冰。\n晚云遮望眼，不见玉山城。",
        "dynasty": "宋",
        "collection_info": null
    },
    {
        "uuid": "610bdb2b1d7f80e419047568ef9a8a2d",
        "title": "宵兴",
        "author": "孔平仲",
        "content": "我眠何由安，击鼓中夜起。\n出门若秉烛，月色照千里。\n屋瓦微有光，纷纷雪正委。\n清寒薄驼裘，六合气如水。\n既归整灯火，危坐阅书史。\n羸僮拭眼睫，侍我色不喜。\n问之强应对，固以噤口齿。\n金壶涩冰澌，城上更屡死。\n戍兵饱且昏，汗漫睡方美。\n援桴虽贱事，其实关众耳。\n奈何司晨夕，倒错一至此。\n惟有赤帻鸡，嘐嘐鸣不已。",
        "dynasty": "宋",
        "collection_info": null
    },
    {
        "uuid": "8db062b8b832d4a60a8fefbcefc9d1ae",
        "title": "十二月二十五日大雪",
        "author": "孔平仲",
        "content": "前时大雪风扰之，有无厚薄皆不齐。\n今朝大雪无风色，下隰高原总盈尺。\n由来此物本阴气，偏近黄昏落尤剧。\n斜萦碎委百千态，不是天上谁做得。\n铮铮鸣霰已三日，厌坐北窗闻滴沥。\n自非猛下意不醒，半夜一天星斗白。\n漫漫玉琢人世界，蹂践成泥真可惜。\n呼童梯屋器贮之，犹得煎茶待嘉客。",
        "dynasty": "宋",
        "collection_info": null
    },
    {
        "uuid": "c69cff7cc106879bc287ee7fc80d85ea",
        "title": "城东作",
        "author": "孔平仲",
        "content": "九江虽侨寓，城东乃松楸。\n泉府固劳冗，十日得一休。\n朝出暮可还，驾言循故丘。\n雨洗川原浄，鸟啼岩谷幽。\n白杨吟悲风，涧水咽长流。\n江西走浊浪，中有蛟鼍游。\n可望不可涉，裴徊倚山陬。\n眈眈林间鸲，岁老爪如鈎。\n飞下啄余祭，肉食惟自谋。",
        "dynasty": "宋",
        "collection_info": null
    },
    {
        "uuid": "b3baa32c4551ccd07f037028c476b4ef",
        "title": "咏道上松",
        "author": "孔平仲",
        "content": "长松高落落，积雪白皑皑。\n鳞鬣冻且僵，鬰结久不开。\n观其缠压意，直使同枯荄。\n雁带寒光去，鸟传春信来。\n微阳入直干，生意忽已回。\n豁若醉初醒，整顿出尘埃。\n秀色媚山腹，孤标摩斗魁。\n时至自当復，安得长摧颓。\n若非根本壮，何能异草莱。",
        "dynasty": "宋",
        "collection_info": null
    },
    {
        "uuid": "f4ac0da7a315c5fc5ff713f04e7864ac",
        "title": "狂犬",
        "author": "孔平仲",
        "content": "吾家有狂犬，其走如脱兔。\n撑突盘盂翻，搜爬堂庑污。\n逢人吠不止，鷄噪猫且怒。\n固难在家庭，只可守村墅。\n不见已半年，意谓少惩惧。\n昨日至城东，摇尾喜若赴。\n衔衣復抱膝，屡叱不肯去。\n一跃数尺高，其强乃如故。\n岂惟性则然，汝分亦天赋。\n未闻有骅骝，蹄嚙弃中路。\n安敢携汝归，重令儿女怖。",
        "dynasty": "宋",
        "collection_info": null
    },
    {
        "uuid": "079edd93e06b7f929cad2b96a84051a2",
        "title": "子明棋战两败输张遇墨并蒙见许夏间出箧中所藏以相示诗索所负且坚元约",
        "author": "孔平仲",
        "content": "平生性好墨，以此为昼夜。\n陈玄尔何为，能使我心化。\n四方购殊品，十倍酬善价。\n江南号第一，易水乃其亚。\n古锦缀为囊，香罗裁作帕。\n精粗校白黑，情僞考真诈。\n欣然趣自得，其乐胜书画。\n英英清河公，风格继王谢。\n语旧则乡邦，论亲乃姻娅。\n前时偶休澣，亟之城南舍。\n所嗜与我同，奇蓄乃自诧。\n奕秋约筹局，张遇赌龙麝。\n贪多而务得，廉逊或不暇。\n铅刀试一割，驽足效十驾。\n决胜有如兵，必争还似射。\n黑云半离披，玉马恣蹂藉。\n初鸣已惊人，再鼓遂定霸。\n物情矜俊捷，天幸蒙假借。\n功成不自高，垂首甘亵駡。\n但当偿所负，然诺重嵩华。\n弯弓既有获，岂不愿鸮炙。\n涤砚俟见临，倒屣出相迓。\n陵尊且犯贵，此罪在不赦。\n更许观箧中，前期指朱夏。",
        "dynasty": "宋",
        "collection_info": null
    },
    {
        "uuid": "5eb7f7bda2ce3c7daeb17692e9c45788",
        "title": "再寄子由",
        "author": "孔平仲",
        "content": "湓城趋高安，相望若邻屋。\n思君肠九迴，终夕转车毂。\n一从江上别，再见腊与伏。\n岧峣阻跻攀，疲曳愧蹑逐。\n此心敢忘德，烱烱如寸烛。\n念昔见教勤，绸缪均骨肉。\n及今无所成，长大惟食粟。\n读君黄楼赋，溢耳感丝竹。\n蹈海始知深，秋水暂自足。\n斯文道中丧，吊古堪恸哭。\n勃兴得公家，万物困陵触。\n声名载不朽，岂羡卿相禄。\n琢琱穷乃工，未剥不为復。\n嗟予空有心，资性本碌碌。\n佳篇屡寄酬，珍赐比金玉。\n隋珠照十乘，只报一鱼目。\n反顾拙丹青，何由希画鹄。\n黄华强再奏，取笑阳春曲。",
        "dynasty": "宋",
        "collection_info": null
    },
    {
        "uuid": "0fef768181b3422fff3e84075ba5201c",
        "title": "久雨",
        "author": "孔平仲",
        "content": "涉春寒未衰，苦雨天欲破。\n所向泥没膝，闭户祇悲卧。\n云如傍槛飞，风若吹瓦堕。\n群阴无际涯，翕翕相唱和。\n草木出随阳，生意固已挫。\n蛟龙舞波豪，鸟雀噪枝惰。\n陂池尚未完，时节不可过。\n残租待晴输，新种须暖播。\n霪霖何时已，天意亦谁奈。\n穷巷尔何为，悲吟追楚些。",
        "dynasty": "宋",
        "collection_info": null
    },
    {
        "uuid": "ff052c92af7ec24e6b279dedee6392c3",
        "title": "寒食郊外",
        "author": "孔平仲",
        "content": "涔涔雨沉城，浩浩泥没辙。\n四山气如蒸，万里天欲雪。\n我时出郊垧，山径屡曲折。\n虽怀颠沛忧，亦有观览悦。\n幽花媚林薄，粲粲生意发。\n红紫相后先，各自有时节。\n长松困冰雪，憔悴终不屈。\n及今翠夭娇，腾拔见筋骨。\n阴阳有代谢，物性安可夺。\n请视大块中，纷纷尽毫末。\n兴衰若鳞次，今古犹市阅。\n只此晦与晴，变态亦俄忽。\n归路日已炀，披襟涤初热。",
        "dynasty": "宋",
        "collection_info": null
    },
    {
        "uuid": "6bd68d213eaeda2b1adfdccb28840b54",
        "title": "余比见管勾太平观刘朝奉见嫌太盛教以一食之法自用有效因以告子由且进先耆后欲之说蒙示长篇窃服高致谨再用元韵和寄",
        "author": "孔平仲",
        "content": "庐山九江南，胜隠类王屋。\n中有刘先生，逃荣弃朱毂。\n我尝问持养，次第蒙摄伏。\n操心要常存，尤戒忌追逐。\n教人啖火枣，喻世指风烛。\n一从屏晚膳，已觉失颐肉。\n谅能早如此，盎自有余粟。\n寝甘无復梦，行健不须竹。\n华池涌清波，漱饮每充足。\n当使百灵朝，如闻九虫哭。\n欲尘亦遂扫，由味方有触。\n甘肥自煎熬，其毒甚回禄。\n愿公亦澹薄，同享秀眉福。\n丈夫贵决烈，安得犹碌碌。\n淘沙始见金，椎石方逢玉。\n所以老氏言，为腹不为目。\n未能便仙去，轻举随白鹄。\n且保临老年，眼明腰不曲。",
        "dynasty": "宋",
        "collection_info": null
    },
    {
        "uuid": "c2bf65b8aaea6ac589167a72b40cdada",
        "title": "送徐德古",
        "author": "孔平仲",
        "content": "鱼虾争后先，波浪拂西北。\n今朝卧龙起，且与收风色。",
        "dynasty": "宋",
        "collection_info": null
    },
    {
        "uuid": "94db564392b1f99903e3b182a48432bc",
        "title": "常甫招客望海亭",
        "author": "孔平仲",
        "content": "蓬莱酿酒酒已成，贺家池上新采菱。\n紫衣侍立乌帽走，吾兄招客望海亭。\n归来为我道客语，出没帆墙俱可数。\n醉中遥指北山下，云此白处乃海浦。\n入山迤逦数百山，客居乃在一山颠。\n虽非阳侯所窟宅，风涛澒洞已拍天。\n余山亦有人杂居，山无桑麻只捕鱼。\n海中百怪所会聚，海马海人并海馿。\n或如七十之老翁，或如三尺之侏儒。\n手足口眼莫不见，鞭磔尽作人号呼。\n千艘竞造石首脯，雨声飒飒鱼来初。\n截波一网千万尾，棹歌喜噪翻蓬壶。\n垂钓忽挂绿鹦鹉，探石仍得真珊瑚。\n晚晴蜃结彩霞阁，夜黑龙呈明月珠。\n红涟紫液碧潋滟，顷刻变态世所无。\n我闻此景若在眼，便欲驾舶寻天吴。\n昔时管宁亦避地，吾祖嘆息思乘桴。\n我今何为不可往，谁能俛首甘区区。\n平时此亭景最美，自谓清旷更无比。\n一闻客语心坐驰，却上望海污潢耳。\n嗟哉好恶随所迁，世间万事多如此。",
        "dynasty": "宋",
        "collection_info": null
    },
    {
        "uuid": "260b3e65b5a15bdf7310be75ae5f92dd",
        "title": "官松",
        "author": "孔平仲",
        "content": "我行九江南，旷野围空山。\n道旁何所有，高松立巑岏。\n藏标隠云雾，秀气凌冈峦。\n横骞却与走，怪状千万端。\n中有清风发，能令朱夏寒。\n流金五六月，方苦行路难。\n骑者欲颠沛，负者面如丹。\n气息几断绝，至此方少宽。\n消渴饮甘露，涸辙投长澜。\n乃知古人意，为惠无穷年。\n亦有被剪伐，行列颇不完。\n岂非风雷变，或者盗贼繁。\n土人对我嘆，云有县长官。\n为政猛于虎，下令如走丸。\n取此为宫室，将以资宴欢。\n良工操斧斤，睥睨长林间。\n择其最高大，余者弃不观。\n千夫拥一柱，九牛力回旋。\n至今空根悲，泣泪尚未干。\n彼令诚何心，缓急迷后先。\n毫末至合抱，忍以顷刻残。\n万众所庇頼，易为一身安。\n居上恬莫问，在下畏不言。\n世事类若斯，呜呼一摧肝。",
        "dynasty": "宋",
        "collection_info": null
    },
    {
        "uuid": "be378e42c4c3f55c0e78d5dc460f880e",
        "title": "越州飞来山",
        "author": "孔平仲",
        "content": "物之体性重，惟有石最坚。\n迴风捲黄沙，直下万丈渊。\n如何崔嵬山，乃解飞青天。\n琅琊趋会稽，道里固甚悬。\n想当初来时，诡异可得言。\n岂非巨灵擘，或谓秦帝鞭。\n雷公挟电母，欻霍相后先。\n夸蛾负崖脚，天丁撮其颠。\n北斗借神兵，虎豹下九关。\n海王驱鱼送，百里闻腥羶。\n悲号与惫喘，洒汗成流川。\n呼云以自蔽，日月不得宣。\n栖鸟失其巢，哀哀啼白猿。\n草木困摆撼，枝叶半不全。\n置之秦望阴，百怪散作烟。\n有龙走不辙，化作锦色鳗。\n攒身入窍穴，喷出清泠泉。\n都人骇相报，平地见巍然。\n既来亦能去，惟恐復腾骞。\n浮屠镇其上，副以屋蝉联。\n朝吟诸佛经，暮讲西方禅。\n以此相絷缚，羁孤几千年。\n我闻已有日，今朝始攀缘。\n高堂置美酒，远目凌孤鸢。\n老僧为我说，指画当我前。\n是否难致诘，且进黄金船。",
        "dynasty": "宋",
        "collection_info": null
    },
    {
        "uuid": "2e3feb570d25a4e77b11b779b98fe9da",
        "title": "和常父寄经父",
        "author": "孔平仲",
        "content": "候得早潮来，江边风又起。\n钱塘与海接，浩渺无涯涘。\n长鲸呼鳄鱼，蛟龙正掉尾。\n岂惟波浪声，号泣半溺鬼。\n临流不敢渡，寻尺如千里。\n儌幸亦可往，无力触万死。\n萧然古山根，客棹于此舣。\n吴亭明可数，游观信为美。\n安敢慕纷华，而不重行止。\n回首卧龙居，想在青云裏。\n相思寂莫晚，谁伴西楼倚。",
        "dynasty": "宋",
        "collection_info": null
    },
    {
        "uuid": "3443e0c39374ef29a60d336aba34494a",
        "title": "见潮",
        "author": "孔平仲",
        "content": "朝亦见潮来，暮亦见潮来。\n维舟不敢渡，西望兴悠哉。",
        "dynasty": "宋",
        "collection_info": null
    },
    {
        "uuid": "42cd86d328017b297556068985b2a7eb",
        "title": "秋夜舟中",
        "author": "孔平仲",
        "content": "昨夜强风万弩过，舟中侧听披衣坐。\n秋来已觉阴气繁，晨兴更见波涛大。\n衰梧弱柳不足数，修篁摧折几百箇。\n飞廉鬰然方用事，一威能令万物挫。\n人言风怒未渠央，我观暴忽势不长。\n会见平川凈如镜，刀鱼鸣橹过钱塘。",
        "dynasty": "宋",
        "collection_info": null
    },
    {
        "uuid": "e250c2f40ad6aacf6878267ce48e47ba",
        "title": "和常父望湖亭",
        "author": "孔平仲",
        "content": "深湾谓无风，试向江头望。\n混混过新潮，峨峨起层浪。\n前骧復后踊，极力不相让。\n踣落皆有声，摆触颇用壮。\n游龙出鬐鬛，怒马轩颈项。\n纷纶白雪外，迭去不知向。\n势将银汉接，高与海门抗。\n吴城挂水墨，越估增怊怅。\n我欲绝横流，忠信固可仗。\n丈夫七尺躯，鱼腹岂易葬。\n缅怀冯河戒，舣棹未敢忘。\n夜梦大樽浮，东行视溟涨。\n入宫谒阳侯，举袂揖伍相。\n问其孰呼吸，乃使此倔强。\n谢云天所为，兹语吾恐妄。\n却欲诘苍苍，无梯不能上。",
        "dynasty": "宋",
        "collection_info": null
    },
    {
        "uuid": "b5ac48c62b384e274e1fd2b9ffa2c3f5",
        "title": "和常父初五日渡江",
        "author": "孔平仲",
        "content": "半旬滞西陵，霖雨注船屋。\n昨日风更豪，江边拔长木。\n初宵尚哮吼，海水皆倒蹙。\n向晚稍萧条，飞廉想遭戮。\n重云扫阴晦，皎皎见星宿。\n大哉天地内，变化反手速。\n我行不惮早，畏此潮信足。\n刀鱼颇轻捷，舟子短结束。\n十夫共一艣，喜噪比趋陆。\n船头列火炬，幕下烧绛烛。\n蛟龙睡方醒，水陆骇窜伏。\n吟哦未及终，已在吴堤曲。\n青山绕逶迤，楼阁媚初旭。\n钱塘虽旧游，梦想尝在目。\n便当跨月轮，俯耳听清瀑。\n重阳復不远，共采岩前菊。",
        "dynasty": "宋",
        "collection_info": null
    },
    {
        "uuid": "14dc6c6b568d3a8719cc2b62ba036f87",
        "title": "游六和寺",
        "author": "孔平仲",
        "content": "同寻六和寺，去旁苍崖行。\n峥嵘石林气，㶁㶁流水鸣。\n见此俗虑减，入门心更清。\n盘空到窈窕，小憩山前亭。\n天晴修竹外，飒有风雨声。\n僧云金鱼池，近日秋雨足。\n余波落清壁，散作雪色瀑。\n徐兴视其流，登高穿屈曲。\n忽逢白练飞，碎点溅珠玉。\n清泠振毛髮，潇洒荡心腹。\n金鱼在何处，演漾戏平陆。\n鳞鬣老愈黄，点漆作双目。\n忆为儿童时，尝剧此池旁。\n闻人说金鱼，已谓百岁强。\n今踰二十年，僧死草木荒。\n此鱼尚无恙，纤质不改常。\n谓鱼非灵物，安得擅久长。\n四海波浪高，三江网罗密。\n长鲸丧明珠，幽暗无白日。\n我疑龙变化，就此溪中逸。\n纷纶干坤争，浩荡风霆出。\n何如守一泓，无得亦无失。",
        "dynasty": "宋",
        "collection_info": null
    },
    {
        "uuid": "705932fea4219644a57528c957ec2033",
        "title": "和常父湖州界中",
        "author": "孔平仲",
        "content": "常民踏车将纳水，今民踏车将出水。\n大田不復见沟塍，洪潦汗漫来千里。\n昨在会稽固已闻，湖州春雨夏不止。\n吹堤卷石冒城郭，余波之潴此乃是。\n至今蒲蠃在民屋，冢树伐尽生葭苇。\n茅檐破漏不暇完，父子茕茕瘦相倚。\n西风摇落天地秋，下污上莱无所收。\n新田今已不可种，问民出水将安求。\n水干鱼虾或易得，且以咀嚼充饥喉。\n贫者往往鬻儿女，征徭纷纷復不休。\n我从农夫遗斗米，自顾饱食诚堪羞。\n四方近日苦穷乏，嗟我有意奚能周。",
        "dynasty": "宋",
        "collection_info": null
    },
    {
        "uuid": "47ed61eb8f4a03bbfb8d32c837452ad9",
        "title": "戏张子厚",
        "author": "孔平仲",
        "content": "子厚夸善棋，益我以五黑。\n其初示之羸，良久出半策。\n波衝与席卷，揉攘见败北。\n我师如玄云，汗漫满八极。\n子厚若残雪，点点无几白。\n是时秋风高，万里鹰隼击。\n鹪鹩伏深枝，顾视颇丧魄。\n勒铭亭碑阴，所以诧棋客。",
        "dynasty": "宋",
        "collection_info": null
    },
    {
        "uuid": "e30e69be2e9473224fcb19d5cc5eaee3",
        "title": "泛涟水",
        "author": "孔平仲",
        "content": "涟漪二十里，清淡得我性。\n微风不復摇，天水相与凈。\n秋容入崖柳，晚色依渔艇。\n彷佛会稽游，南湖似明镜。",
        "dynasty": "宋",
        "collection_info": null
    },
    {
        "uuid": "99a3d68603482a618f46381ea98fbb37",
        "title": "杨道中同行而追随不可及闻先在海州",
        "author": "孔平仲",
        "content": "紫芝眉宇不可见，一叶小舟如掣电。\n青山云外半出没，白鸟溪边空绚练。\n朝行苍莽带残月，暮宿萧条闻落霰。\n岂无斗酒为君倾，起望苍波隔长堰。",
        "dynasty": "宋",
        "collection_info": null
    },
    {
        "uuid": "9b674e46c16dec7331afab19ac0f9f9d",
        "title": "日出",
        "author": "孔平仲",
        "content": "仲冬十一月，我行赴高密。\n路出东海上，晨起骇初日。\n腾腾若车轮，只向平地出。\n较于昔所见，得此十之七。\n蟾蜍尚弄影，皎皎横参毕。\n辉光一迸散，夜气扫若失。\n扶桑想可到，俗虑苦难讫。\n壮观曾未厌，侧嘆流景疾。",
        "dynasty": "宋",
        "collection_info": null
    },
    {
        "uuid": "9e91d90924de0ff732ec0c33c95b9918",
        "title": "早行",
        "author": "孔平仲",
        "content": "客兴谓已旦，出视见落月。\n瘦马入荒陂，霜花重如雪。\n海风吹万里，两耳冻几脱。\n岁晏已苦寒，近北尤凛洌。\n况当清晓行，遡此原野阔。\n笠飞带绕颈，指强不能结。\n农家烟火微，炙手粗可热。\n岂能迂我留，而就苟且活。\n仰头视四宇，夜气亦渐豁。\n苦心待正昼，白日想不阙。",
        "dynasty": "宋",
        "collection_info": null
    },
    {
        "uuid": "2827df4a8a00059550d11902369e0441",
        "title": "梦锡惠墨答以蜀茶",
        "author": "孔平仲",
        "content": "墨者色自黑，黑者墨之宜。\n所以陈玄号，闻之于退之。\n近世工颇拙，所巧惟见欺。\n摹成古鼎篆，团作革靴皮。\n挥毫自惨淡，色比突中煤。\n谁最畜佳品，郑君真好奇。\n赠我以所贵，有不让金犀。\n坚如雷公石，端若大禹圭。\n研磨出深黝，落纸光陆离。\n较之囊中旧，相去乃云泥。\n辱君此赐固已厚，何以报之乏琼玖。\n不如投君以嗜好，君性嗜茶人罕有。\n建溪龙凤想厌多，越上枪旗不禁久。\n我收蜀茗亦可饮，得我峨眉高太守。\n人情或以少为珍，心若喜之当适口。\n更怜此物来处远，三峡惊波如电卷。\n江湖重覆千万里，淮海浩荡涟漪浅。\n舍舟登陆尚相随，今以答君非不腆。\n开缄碾泼试一尝，尤称君家铜叶盏。",
        "dynasty": "宋",
        "collection_info": null
    },
    {
        "uuid": "5024910715d9c717431df6976c45238a",
        "title": "夜聚杨节之秘校廨宇",
        "author": "孔平仲",
        "content": "云乱海天低，风吹马耳破。\n黄昏访主人，同向幽斋坐。\n谈资绿酒长，欢敌红裙座。\n倒载夜深归，雪花如掌大。",
        "dynasty": "宋",
        "collection_info": null
    },
    {
        "uuid": "b4c3714d07a97184088aeace7a67a31e",
        "title": "止谒先圣庙者",
        "author": "孔平仲",
        "content": "高密古名城，其地近阙里。\n弦歌声相闻，往往重夫子。\n学官虽荒凉，庙貌颇严伟。\n上元施灯烛，下俗奠醪醴。\n高焚百和香，竞爇黄金纸。\n所求乃福祥，此事最鄙俚。\n朝廷谨庠序，五路兹焉始。\n建宫以主之，不肖实当此。\n浇敝皆扫除，安可循旧轨。\n丁宁戒阍人，来者悉禁止。\n尝闻之鲁论，丘之祷久矣。\n生也既无求，殁岂享淫祀。\n夜亭甚清虚，古柏自风起。\n悦之以其道，吾祖当亦喜。",
        "dynasty": "宋",
        "collection_info": null
    },
    {
        "uuid": "94d2e1e75516ba6caa76348a19d62b8e",
        "title": "还杨秘校赋",
        "author": "孔平仲",
        "content": "杨君示我赋一编，读之百復不能已。\n新词琢就若瑶琨，故实织成侔锦绮。\n可怜苦心自少年，近日改科无用此。\n虽然此才颇富赡，贯穿纵横惟所使。\n有如安车驰大道，左骖骅骝右騄駬。\n东西南北皆可往，但顾欲适何如耳。\n勉旃力习以待举，尺一伫闻招特起。\n他时名望压卢骆，阔步青云此焉始。",
        "dynasty": "宋",
        "collection_info": null
    },
    {
        "uuid": "d31436fe051ca239bfc05d091ffa92c6",
        "title": "常父寄蕈",
        "author": "孔平仲",
        "content": "此物固已美，采之从历山。\n蒙兄远相寄，深意在加餐。\n冷落虀盐地，萧条蓬艾间。\n书云次越品，宁復昔时欢。",
        "dynasty": "宋",
        "collection_info": null
    },
    {
        "uuid": "ac888c5abfcb9c8d3e7ed36acd67014b",
        "title": "读庄子",
        "author": "孔平仲",
        "content": "损此以锱铢，益我以千金。\n岂足为轻重，徒能劳尔心。\n覆彼以狐貉，蒙此以絺绤。\n岂足为厚薄，徒能损卿德。\n南山有鸷鸟，睥睨天地秋。\n有意横八极，固非守一丘。\n老鸱吓腐鼠，安可施于此。\n鹓雏尚不屑，况非鹓雏比。",
        "dynasty": "宋",
        "collection_info": null
    },
    {
        "uuid": "bec02f23d3c699c32189be7987d70fda",
        "title": "郡官送杨文思独以事不赴",
        "author": "孔平仲",
        "content": "匆匆行人行，车马已在坂。\n主人留客止，客畏白日晚。\n阳关发哀唱，春物况满眼。\n城中流水长，离恨不可浣。\n我虽居学宫，不往若疏懒。\n斯心独摇摇，送客千里远。",
        "dynasty": "宋",
        "collection_info": null
    },
    {
        "uuid": "3e95a26f025b357a35f35dcfab402d3d",
        "title": "梦锡杨节之孙昌龄见过小饮",
        "author": "孔平仲",
        "content": "梦锡更时事，恢然君子儒。\n节之琼树枝，秀气发扶疏。\n昌龄出相家，谦谨乃绳枢。\n三人于交游，得一固有余。\n日暮俱访我，止驾共踌躇。\n四天忽阴沉，风声若江湖。\n寒色尚可畏，促膝同附炉。\n高密酒虽贵，为君开一壶。\n拳栗自东越，殷榴从上都。\n羹烹历山蕈，脍斫注沟鱼。\n鲜蛤寔海错，肥羊非市屠。\n后食淮南莼，此皆北所无。\n主人不敢爱，且以为宾娱。\n梦锡饮中豪，节之亦其徒。\n昌龄稍姦黠，我劝势颇麤。\n左手扼其肩，右手进觥盂。\n勉强为我尽，淋漓满衣裾。\n醉坐各忘去，蓬烛已见跗。\n幽谈入鬼怪，巧谑相揶揄。\n勿言轻此乐，此乐胜笙竽。\n明朝酒醒后，相对礼如初。",
        "dynasty": "宋",
        "collection_info": null
    },
    {
        "uuid": "1c3f55ac7e46b7e38d8422f6249707dc",
        "title": "梦锡遗蔗",
        "author": "孔平仲",
        "content": "忆昔游五岭，甘蔗弥野阔。\n一来琅琊城，此味久所阙。\n商人自东南，驾海连天筏。\n所致虽不多，爱养尚如活。\n傍求未得之，分遗意特达。\n中凝甘露浆，外削紫玉屑。\n渐欣入佳境，仍喜对高节。\n应知方着书，持此解消渴。",
        "dynasty": "宋",
        "collection_info": null
    },
    {
        "uuid": "79bbc00b05b20e29d1281aeb940be099",
        "title": "呈宋思叔县丞",
        "author": "孔平仲",
        "content": "宋君吾未识，名誉素讲闻。\n海上一邂逅，欢然如故人。\n相交但数语，所见已终身。\n固非轻许与，亦有白头新。\n之官颇迫促，折柳长亭春。\n驰情自今始，怅望西南云。",
        "dynasty": "宋",
        "collection_info": null
    },
    {
        "uuid": "410cc87a08bd11f24aa484b85c3a590e",
        "title": "寄舍弟",
        "author": "孔平仲",
        "content": "西园草碧色，南湖水绿波。\n五云亭上意，争奈艷阳何。",
        "dynasty": "宋",
        "collection_info": null
    },
    {
        "uuid": "bee12c68a8151a600c0811adf6fe77c3",
        "title": "二月一日",
        "author": "孔平仲",
        "content": "春时虽已半，春色犹尚浅。\n海上冰霰多，城中花木晚。\n今朝天气始微晴，万里东风照眼明。\n南河截水共游赏，好约扁舟载酒行。",
        "dynasty": "宋",
        "collection_info": null
    },
    {
        "uuid": "4e2ea0047861cf98e0099a42e15a7af0",
        "title": "收家书",
        "author": "孔平仲",
        "content": "早承会稽信，晚接清江使。\n两地千里余，尺书同日至。\n既知骨肉安，復得邻里事。\n丁宁问儿女，委琐及奴婢。\n开包视封题，亲故各有寄。\n牛狸与黄雀，路远不易致。\n东人罕曾识，专享无所遗。\n岂徒抵万金，鼓腹快异味。",
        "dynasty": "宋",
        "collection_info": null
    },
    {
        "uuid": "a252bcdb1981a4d8a62cee873d511678",
        "title": "春天",
        "author": "孔平仲",
        "content": "春天酣酣睡最美，日转花阴犹未起。\n须臾梦觉闻风声，波涛翻空千万里。\n出门四望气惨淡，寒色射人如泼水。\n旋见大雪落交加，向晚绥绥尚不止。\n游丝柳絮復何有，百鸟捲舌愁欲死。\n阴阳变化固有渐，乃何暴忽有如此。\n清江野客心伤悲，寂寞无言对桃李。",
        "dynasty": "宋",
        "collection_info": null
    },
    {
        "uuid": "3a75b4f6c6337a643b0b8b5a8e26bc14",
        "title": "观舞",
        "author": "孔平仲",
        "content": "宴馆簇金丝，绣茵呈舞旋。\n云鬟应节低，莲步随歌转。\n势多体不犯，妙绝乃习贯。\n含笑有余情，小揖更微盼。",
        "dynasty": "宋",
        "collection_info": null
    },
    {
        "uuid": "deffaae11e03947628024860775b8ce9",
        "title": "宁采",
        "author": "孔平仲",
        "content": "宁采粪上英，莫折园中柳。\n人情愈薄恶，变态在回首。\n纷纷苦相攻，把臂曾缔友。\n阴机多鬼祸，似此奚可久。\n巧言奋南箕，定籍挂北斗。\n豺虎虽不食，且使乌啄口。",
        "dynasty": "宋",
        "collection_info": null
    },
    {
        "uuid": "be5354a82ea1cd3b08379824f25ffad5",
        "title": "城南",
        "author": "孔平仲",
        "content": "密州三月犹有寒，地平更在大海上。\n昨朝雨止气已晴，今日繁阴北风壮。\n城南蹙水傍城流，几处垂杨繫小舟。\n传闻寂寂无车马，红杏夭桃各自稠。",
        "dynasty": "宋",
        "collection_info": null
    },
    {
        "uuid": "aae72a8372f854c8417f4642709564aa",
        "title": "诸君送黄仲勉户曹予以事不预遣人送绿杨一枝赠别",
        "author": "孔平仲",
        "content": "不能送行客，赠以绿杨枝。\n试看青青眼，此心当自知。",
        "dynasty": "宋",
        "collection_info": null
    },
    {
        "uuid": "34050031fdfdf1696853d25b3864d141",
        "title": "春风",
        "author": "孔平仲",
        "content": "春风扫浮云，万里青天出。\n三星次第呈，明月入我室。\n昨宵苦阴雨，并坐不见膝。\n相去能几时，皎皎如白日。",
        "dynasty": "宋",
        "collection_info": null
    },
    {
        "uuid": "63a17279e54746106a8400d53f5299d7",
        "title": "送梦锡往齐州",
        "author": "孔平仲",
        "content": "望君之行车，既远目亦收。\n惟有随君心，千里不能休。\n我兄在历城，相别岁已周。\n音问月三四，东西交置邮。\n岂如一相见，君今涉其州。\n为我道亡恙，深言致绸缪。\n先驰魂梦往，迎子鹊山头。",
        "dynasty": "宋",
        "collection_info": null
    },
    {
        "uuid": "b635170facb30b429c55e641c44f78ad",
        "title": "晚出",
        "author": "孔平仲",
        "content": "空城鸟欲栖，渐夕收炎暑。\n槐叶绿生风，椿花落如雨。\n出门何所适，有口不敢语。\n披豁向青天，望销云一缕。",
        "dynasty": "宋",
        "collection_info": null
    },
    {
        "uuid": "2df9a038fdc41474f4934a5c97a35a5c",
        "title": "常父寄半夏",
        "author": "孔平仲",
        "content": "齐州多半夏，采自鹊山阳。\n纍纍圆且白，千里远寄将。\n新妇初解包，诸子喜若狂。\n皆云已法制，无滑可以尝。\n大儿强占据，端坐斥四旁。\n次女出其腋，一攫已半亡。\n须臾被辛螫，弃余不復藏。\n竞以手扪舌，啼噪满中堂。\n父至笑且惊，亟使啖以姜。\n中宵方稍定，久此灯烛光。\n大钧播万物，不择窳与良。\n虎掌出深谷，鸢头蔽高冈。\n春草善杀鱼，野葛挽人肠。\n各以类自播，敢问孰主张。\n水玉名虽佳，神农录之方。\n其外则皎洁，其中慕坚刚。\n奈何藴毒性，入口有所伤。\n老兄好服食，似此亦可防。\n急难我辈事，感惕成此章。",
        "dynasty": "宋",
        "collection_info": null
    },
    {
        "uuid": "b52aabc329ac17df20bb256feab2fe38",
        "title": "送董监部赴举",
        "author": "孔平仲",
        "content": "西风槐半黄，行客车马动。\n扬鞭望都城，壮气不可控。\n朝廷新改科，诗赋斥无用。\n君能通古书，义理善折衷。\n先锋陈典谟，后骑出歌贡。\n以兹趋大敌，坐可图百中。\n青春闻喜处，醉弁宫花重。\n去矣当自强，勿作思归梦。",
        "dynasty": "宋",
        "collection_info": null
    },
    {
        "uuid": "be032384dc896832cf05a8c771dcf1af",
        "title": "惜别为从道作",
        "author": "孔平仲",
        "content": "尝闻直谅冠三友，自古才难非特今。\n今也胁肩事谄笑，君独苦口工规箴。\n我常从之求过失，箕踞慢駡犹甘心。\n其言未必俱中理，披沙往往逢黄金。\n今将去矣谁復嗣，已觉别恨凌秋阴。\n胸中抖擞宜一尽，留作更允相思深。",
        "dynasty": "宋",
        "collection_info": null
    },
    {
        "uuid": "d104c6857489e0750350f150918effc1",
        "title": "送从道",
        "author": "孔平仲",
        "content": "去年风云搅天暗，君马区区之海涯。\n今年苦寒又访别，正是去年行役时。\n信阳虽远重来得，小桃常探春消息。\n如今官满去不返，又见花开谁记忆。\n干坤浩荡归无乡，岁月峥嵘老相逼。\n一官奔走随所使，后期会合知南北。\n篇诗惜别人少和，须知此别真可惜。\n黄髯半醉舌若蜚，它日樽前无此客。",
        "dynasty": "宋",
        "collection_info": null
    },
    {
        "uuid": "d5c35c7a6dc1c1d91c2a586829f5dc63",
        "title": "出城",
        "author": "孔平仲",
        "content": "驻马河之西，送车皆已返。\n郊原人渐少，风物秋将晚。\n身如独鸟轻，意与青山远。",
        "dynasty": "宋",
        "collection_info": null
    },
    {
        "uuid": "0f14c8cceef98d052b03eac198e38dc9",
        "title": "迷途",
        "author": "孔平仲",
        "content": "吹灯治行装，戴月即前路。\n深村苦多歧，乃使行者悞。\n东西皆可往，曲折何所遇。\n泥中虎斗迹，草木新封墓。\n阴云忽以兴，四顾增恐惧。\n及今亦谁咎，初失在跬步。\n林木杳峥嵘，邱原莽回互。\n虽闻叱牛声，欲问不知处。",
        "dynasty": "宋",
        "collection_info": null
    },
    {
        "uuid": "823b9ccf8d1bf70d3d040daf556ec211",
        "title": "费县",
        "author": "孔平仲",
        "content": "途经古费邑，遗堞草莱平。\n东瞻龟蒙山，西望颛臾城。\n弗扰以畔召，仲尼犹欲行。\n许由亦有冢，孑孑何独清。",
        "dynasty": "宋",
        "collection_info": null
    },
    {
        "uuid": "f109961804d7989a54db8b8344468fd0",
        "title": "遇雨",
        "author": "孔平仲",
        "content": "客行日暮饥且渴，况值漫山雨未绝。\n蜀黍林中气惨淡，黄牛冈头路曲折。\n狂风乱掣纸伞飞，瘦马屡拜油裳裂。\n记得默斋端坐时，惟爱霶𩃱洗烦热。",
        "dynasty": "宋",
        "collection_info": null
    },
    {
        "uuid": "1daf2e171e055bf38812afea5edd2155",
        "title": "宵兴",
        "author": "孔平仲",
        "content": "宵兴视星斗，侧身坐长嘆。\n秋风忽已至，万木鸣珊珊。\n垂髫初执卷，结髮乃弹冠。\n功名当及时，一失何由还。\n丈夫惜少壮，日月如走丸。\n念躬累尚寡，筋力无所难。\n白首佩黄金，意气亦已阑。\n所以飞腾心，顾盼生羽翰。\n诗人咏嵩高，不尔歌考槃。\n胡为两未决，碌碌守一官。",
        "dynasty": "宋",
        "collection_info": null
    },
    {
        "uuid": "27e58b7b3adf6b2ce40cc45112101c95",
        "title": "呈梦锡  其一",
        "author": "孔平仲",
        "content": "妻孥能相期，每出必遽还。\n如其归稍晚，必谒郑推官。",
        "dynasty": "宋",
        "collection_info": null
    },
    {
        "uuid": "d1fb365560368a4ebf88519fef267d9a",
        "title": "呈梦锡  其二",
        "author": "孔平仲",
        "content": "与君来往半岁余，三日不见已为疏。\n入门褫带不相揖，下马且復休仆夫。\n形骸礼数不足问，但论肝鬲之何如。\n昨朝万事俱拨置，与子斋中同负炉。\n去时苦寒冒风雪，归路清辉踏霜月。\n但取樽前笑语欢，岂知门外阴晴别。",
        "dynasty": "宋",
        "collection_info": null
    },
    {
        "uuid": "73399d8654a7f01d0330010f06231f6e",
        "title": "韩大夫城",
        "author": "孔平仲",
        "content": "大夫今安在，唯有废城存。\n流水抱沙曲，依依杨柳村。\n居者五六家，荆榛深闭门。\n青青麦陇直，蔼蔼桑枝繁。\n牛羊任所适，僮稚更不喧。\n啼鸟静逾远，落花风自翻。\n昔称老农贱，吾意野人尊。\n谋身莽无定，太息视干坤。",
        "dynasty": "宋",
        "collection_info": null
    },
    {
        "uuid": "78fbfeddb5bbe2d5bc02af55cc0aa25e",
        "title": "青州作",
        "author": "孔平仲",
        "content": "京东地平夷，自古四战国。\n九州此居三，山海在封域。\n北趋京洛近，南卷江淮直。\n富饶足鱼盐，饱暖遍牟麦。\n英雄欲飞腾，假此为羽翼。\n隆准蹙秦亡，金蟆伺唐隙。\n方今不忧此，所重只西北。\n兵防最寡少，主帅失铨择。\n蒿莱蔽城隍，绣涩满戈戟。\n慢为盗之资，忽者祸所植。\n吾视士大夫，赳赳半雄特。\n歌谣尚慷慨，阔达本多匿。\n腹心宜先安，豫备乃长策。\n众方诵太平，我乃虞盗贼。\n虽言亦谁听，痛哭损肝膈。",
        "dynasty": "宋",
        "collection_info": null
    },
    {
        "uuid": "b5474fa60867ff79f257798d6d12e697",
        "title": "立秋日呈梦锡",
        "author": "孔平仲",
        "content": "今日纔立秋，凉风已萧瑟。\n我不感时节，念子行有日。\n忆初同赴官，相后惟一月。\n子先脱然去，我独不得发。\n江边舍未还，汴上生计足。\n古之仕为荣，今则富者福。\n子随鸿鹄高，我恋升斗食。\n岂徒别离悲，更有长太息。",
        "dynasty": "宋",
        "collection_info": null
    },
    {
        "uuid": "c9d0b76b6ac96401771b86da3ec1dc4d",
        "title": "曾子固令咏齐州景物作二十一诗以献 阅武堂",
        "author": "孔平仲",
        "content": "开拓干坤远，欢娱岁序深。\n堂前犹阅武，自是太平心。",
        "dynasty": "宋",
        "collection_info": null
    },
    {
        "uuid": "6f86fee4f354ea99367a408c117a9cbc",
        "title": "曾子固令咏齐州景物作二十一诗以献 阅武堂下新渠",
        "author": "孔平仲",
        "content": "东来细溜长，西去余波涨。\n能收四海心，乐此一渠上。",
        "dynasty": "宋",
        "collection_info": null
    },
    {
        "uuid": "8f5815727868da69d257d0ab2409b4c2",
        "title": "曾子固令咏齐州景物作二十一诗以献 凝香斋",
        "author": "孔平仲",
        "content": "东郡经年久，西斋一事无。\n萧然静相对，惟有博山炉。",
        "dynasty": "宋",
        "collection_info": null
    },
    {
        "uuid": "5ecc7793eddae48655830d11c0385766",
        "title": "曾子固令咏齐州景物作二十一诗以献 芍药厅",
        "author": "孔平仲",
        "content": "芍药花初发，牵公诗思浓。\n露红烟紫句，全胜绿盘龙。",
        "dynasty": "宋",
        "collection_info": null
    },
    {
        "uuid": "e2fc9f7ddfc4d012fbfe259f8018811b",
        "title": "曾子固令咏齐州景物作二十一诗以献 仁风厅",
        "author": "孔平仲",
        "content": "太守政何如，兹焉名可见。\n齐州一万家，挥以袁宏扇。",
        "dynasty": "宋",
        "collection_info": null
    },
    {
        "uuid": "9d1de111edf44a9a885db66e1f903dfd",
        "title": "曾子固令咏齐州景物作二十一诗以献 竹斋",
        "author": "孔平仲",
        "content": "淅淅风敲韵，亭亭日转阴。\n公应喜来此，相得岁寒心。",
        "dynasty": "宋",
        "collection_info": null
    },
    {
        "uuid": "5085767e29b3d4c931fb21d2ffb17825",
        "title": "曾子固令咏齐州景物作二十一诗以献 水香亭",
        "author": "孔平仲",
        "content": "龙头落潺湲，雁齿驾清浅。\n夜阑气益佳，雨霁香尤远。",
        "dynasty": "宋",
        "collection_info": null
    },
    {
        "uuid": "4919e682ba0848feae60720d1a6a708e",
        "title": "曾子固令咏齐州景物作二十一诗以献 采香亭",
        "author": "孔平仲",
        "content": "芙蓉近可攀，香草供幽赋。\n公才如命骚，此是冥搜处。",
        "dynasty": "宋",
        "collection_info": null
    },
    {
        "uuid": "24e3bc9812e391f4a43cbef048d2a4fa",
        "title": "曾子固令咏齐州景物作二十一诗以献 静化堂",
        "author": "孔平仲",
        "content": "四境静山川，一枕閒风月。\n野水抱城幽，青天垂木末。",
        "dynasty": "宋",
        "collection_info": null
    },
    {
        "uuid": "96dfe45491b518babc97933419535a48",
        "title": "曾子固令咏齐州景物作二十一诗以献 鹊山亭",
        "author": "孔平仲",
        "content": "老杜诗犹在，重华事已无。\n千秋陵谷变，尘起鹊山湖。",
        "dynasty": "宋",
        "collection_info": null
    },
    {
        "uuid": "e2e3013e960d74d35f43986427a14d7c",
        "title": "曾子固令咏齐州景物作二十一诗以献 芙蓉桥",
        "author": "孔平仲",
        "content": "出城跨岧峣，惊目见花艷。\n飞盖每来游，佳境此其渐。",
        "dynasty": "宋",
        "collection_info": null
    },
    {
        "uuid": "f7be55a0312780a37f9060f6de4f800e",
        "title": "曾子固令咏齐州景物作二十一诗以献 芙蓉台",
        "author": "孔平仲",
        "content": "漾舟入芙蓉，花乱舟欹侧。\n安稳此凭栏，清香生履舄。",
        "dynasty": "宋",
        "collection_info": null
    },
    {
        "uuid": "517d2f0f34b8ef8bf59a1d62e4d794e9",
        "title": "曾子固令咏齐州景物作二十一诗以献 环波亭",
        "author": "孔平仲",
        "content": "潇洒尘埃外，崔嵬清浅中。\n四轩春水阔，两岸画桥通。",
        "dynasty": "宋",
        "collection_info": null
    },
    {
        "uuid": "8590fab57ce91a75414c18df6ccb5f6c",
        "title": "曾子固令咏齐州景物作二十一诗以献 水西桥",
        "author": "孔平仲",
        "content": "景物此清淡，幽亭独细论。\n恐人容易过，常锁水西门。",
        "dynasty": "宋",
        "collection_info": null
    },
    {
        "uuid": "21642acc9aaaf769e6dae7236f0fe3de",
        "title": "曾子固令咏齐州景物作二十一诗以献 水西亭",
        "author": "孔平仲",
        "content": "河流春已深，野色晚更静。\n生计慕园畦，归心付渔艇。",
        "dynasty": "宋",
        "collection_info": null
    },
    {
        "uuid": "81a7669f919756887e364137e0fa1522",
        "title": "曾子固令咏齐州景物作二十一诗以献 西湖",
        "author": "孔平仲",
        "content": "芙渠十顷阔，藻荇一篙深。\n晚日江乡景，秋风泽国心。",
        "dynasty": "宋",
        "collection_info": null
    },
    {
        "uuid": "057091698a5a82d42d38fbe9713ba9c4",
        "title": "曾子固令咏齐州景物作二十一诗以献 百花桥",
        "author": "孔平仲",
        "content": "花满红桥外，寻芳未渡桥。\n春风相调引，已有异香飘。",
        "dynasty": "宋",
        "collection_info": null
    },
    {
        "uuid": "44d4e5b7ded10441ced1faf2d995f3e8",
        "title": "曾子固令咏齐州景物作二十一诗以献 北湖",
        "author": "孔平仲",
        "content": "尘污远已留，渌凈此不杂。\n僻招水鸟栖，清数游鱼鬣。",
        "dynasty": "宋",
        "collection_info": null
    },
    {
        "uuid": "8126b54f75d900929533417582b4572c",
        "title": "曾子固令咏齐州景物作二十一诗以献 百花台",
        "author": "孔平仲",
        "content": "南瞻復北顾，春水绿漫漫。\n此地寻花柳，全胜别处看。",
        "dynasty": "宋",
        "collection_info": null
    },
    {
        "uuid": "c61363e53945a6a8d512145066910ada",
        "title": "曾子固令咏齐州景物作二十一诗以献 百花堤",
        "author": "孔平仲",
        "content": "花发红云合，公来醉玉颓。\n傍城行怯远，却泛小舟迴。",
        "dynasty": "宋",
        "collection_info": null
    },
    {
        "uuid": "80485df4e50bf410d385a70d1da776b4",
        "title": "曾子固令咏齐州景物作二十一诗以献 北渚亭",
        "author": "孔平仲",
        "content": "高深极前临，苍莽接迴眺。\n齐州景物多，于此领其要。",
        "dynasty": "宋",
        "collection_info": null
    },
    {
        "uuid": "7f33f0d7a6db23929d4db3546033020f",
        "title": "又寄梦锡",
        "author": "孔平仲",
        "content": "自君卧漳滨，我意恍若疾。\n无人与笑言，兀兀守一室。\n当寝或不寝，当食或不食。\n有思气填胸，可骇几战栗。\n想君端在家，比我乃安逸。\n妻孥以嬉娱，簿领久阁笔。\n南城趋北城，道路无所隔。\n我岂无仆马，子不见宾客。\n哦亭足清风，林木助萧瑟。\n葵花无数开，莲叶亦已出。\n起来定何时，幸会能几日。\n已令蒭白醪，待子欢促膝。",
        "dynasty": "宋",
        "collection_info": null
    },
    {
        "uuid": "e3a344bbd8bea9f1393634765a3d0d83",
        "title": "寄王达夫高密令",
        "author": "孔平仲",
        "content": "高城已吹角，月暗星河落。\n与子语不休，青灯同寂寞。\n平明车马去匆匆，一饭相邀不得同。\n交情世契两皆厚，东望白云千万重。",
        "dynasty": "宋",
        "collection_info": null
    },
    {
        "uuid": "600405eb0bf659337ea057f6b407f8f7",
        "title": "谒梦锡见几上粉笺援笔书此",
        "author": "孔平仲",
        "content": "飘飘云容高，惨惨日色薄。\n此时驾君车，去意不可缚。\n鸣蝉送凄切，白露催摇落。\n山城更海上，触目添萧索。",
        "dynasty": "宋",
        "collection_info": null
    },
    {
        "uuid": "3f0d246994bc58a4627e598a52ca3f77",
        "title": "晚集城楼",
        "author": "孔平仲",
        "content": "高楼百尺修木尾，对面南山翠相倚。\n凭栏谈笑青云裏，秋标摩空日色死。\n海风萧萧东万里，吹襟洗鬓清如水。\n下视黄埃浊波起，车马纷纭只蝼蚁。",
        "dynasty": "宋",
        "collection_info": null
    },
    {
        "uuid": "ca8ff20fadb8d14adb2326028abb7f94",
        "title": "阴山七骑",
        "author": "孔平仲",
        "content": "青毡作帽黑药靴，进退飒飒生风沙。\n胡歌胡舞胡两跪，问胡何为乃至此。\n象胡之人假为之，朱颜的皪秀两眉。\n手操弓矢仰视天，如见飞雁驰平川。\n主称此乐直万钱，坐客竞饮黄金船。\n世人见识无百年，追欢收快贵目前。\n当时披髮祭于野，自非辛有谁知者。",
        "dynasty": "宋",
        "collection_info": null
    },
    {
        "uuid": "9e0c5576db765cde68776000f3f7d66a",
        "title": "君住",
        "author": "孔平仲",
        "content": "君住水西我水东，东岸波生西岸风。\n哀哉中截锦绣段，上襦下裳各一半。\n小星隆隆怒且鸣，前驱贪狼后欃枪。\n何如尽遣收芒角，惟放当天皓月行。",
        "dynasty": "宋",
        "collection_info": null
    },
    {
        "uuid": "e3f4b72e217b1be177549c831c9af7c6",
        "title": "鸡冠",
        "author": "孔平仲",
        "content": "我初种鸡冠，其小乃毫芒。\n曾未得几时，忽已过我长。\n根株既猥大，枝叶亦开张。\n吐花凌朝曦，生意殊未央。\n阴风自西来，惨淡驱清霜。\n一夜忽变故，叶萎花已黄。\n当此繁盛时，为尔赏壶觞。\n及今乃腐草，好玩安可常。\n呼童尽剪拔，昔恐践踏伤。\n庭除稍旷阔，耳目加清凉。\n竹枝久蒙蔽，迥立独苍苍。",
        "dynasty": "宋",
        "collection_info": null
    },
    {
        "uuid": "3fdfba3a7e55b820c158a94b5b3f710a",
        "title": "月三章  其一",
        "author": "孔平仲",
        "content": "夜如何其月在隅，问行何为乃踌躇，海波压轮不得驱。\n中庭有客心不乐，欲挽玉兔鞭蟾蜍。",
        "dynasty": "宋",
        "collection_info": null
    },
    {
        "uuid": "8e886a350bf700f519f650fb696c9abd",
        "title": "月三章  其二",
        "author": "孔平仲",
        "content": "夜如何其月正美，起视万物如明水，山魈避人鬼火死。\n中庭有客立不移，何暇眼力看箕尾。",
        "dynasty": "宋",
        "collection_info": null
    },
    {
        "uuid": "d52d785561957bba89fa9e161ec4c821",
        "title": "月三章  其三",
        "author": "孔平仲",
        "content": "夜如何其月落愁，光辉奄奄星益稠，白云拥汉波不流。\n中庭有客心不乐，放志万里谁能收。",
        "dynasty": "宋",
        "collection_info": null
    },
    {
        "uuid": "7be36c4857061743c81845c27e4f9e26",
        "title": "代小子广孙寄翁翁",
        "author": "孔平仲",
        "content": "爹爹来密州，再岁得两子。\n牙儿秀且厚，郑郑已生齿。\n翁翁尚未见，既见想懽喜。\n广孙读书多，写字辄两纸。\n三三足精神，大安能步履。\n翁翁虽旧识，伎俩非昔比。\n何时得团聚，尽使罗拜跪。\n婆婆到辇下，翁翁在省裏。\n大婆八十五，寝膳近何似。\n爹爹与妳妳，无日不思尔。\n每到时节佳，或对饮食美。\n一一俱上心，归期当屈指。\n昨日又开炉，连天北风起。\n饮阑却萧条，举目数千里。",
        "dynasty": "宋",
        "collection_info": null
    },
    {
        "uuid": "1ff27c9429d4bc7dc0eb4dbb35f71390",
        "title": "咏无核红柿",
        "author": "孔平仲",
        "content": "林中有丹果，压枝一何稠。\n为柿已软美，嗟尔骨亦柔。\n风霜变颜色，雨露加膏油。\n大哉造化心，于尔何绸缪。\n荆筐载趋市，价贱良易求。\n剖心无所有，入口颇相投。\n为栗外屈强，老者所不收。\n为枣中亦刚，饲儿戟其喉。\n众言咀嚼快，惟尔无所忧。\n排罗置前列，圆熟当高秋。\n且以悦一时，长久岂暇谋。\n咄哉溃烂速，弃掷将谁尤。",
        "dynasty": "宋",
        "collection_info": null
    },
    {
        "uuid": "0dca3ba03ee86b8c76d9e91253fc4a32",
        "title": "寄从道",
        "author": "孔平仲",
        "content": "忆初抚掌笑，尝谓子猿猱。\n斑然武而文，讥駡舌若刀。\n髭黄喉骨结，内敏见秋毫。\n论官则甚微，意气一何高。\n今思乃麟凤，百十未易遭。\n子行白日静，回首常萧骚。\n闻子在定州，深山坐披毛。\n何如东海上，万迭观波涛。\n不见岁再晚，北风方怒嘷。\n围炉捧美酒，思子持蟹螯。",
        "dynasty": "宋",
        "collection_info": null
    },
    {
        "uuid": "46452d9c85ebd69e67b7ab53338a2bf3",
        "title": "食桃",
        "author": "孔平仲",
        "content": "剪彼十围木，架此百尺梁。\n十围不加大，百尺不加长。\n胡为被锦绣，空尔饰文章。\n根断肤已剥，至朽不復昌。\n食桃弃其核，下与粪坏藏。\n雨露之所濡，发生乃微芒。\n回首枝干大，冉冉出我墙。\n开花又结子，意态何煌煌。",
        "dynasty": "宋",
        "collection_info": null
    },
    {
        "uuid": "33c793560cfa598ac7039328d17ceac9",
        "title": "出郭",
        "author": "孔平仲",
        "content": "出郭十里余，苍莽迎远目。\n桑枝强峥嵘，榆柳已先秃。\n谁言禾黍熟，饥鸟不满腹。\n平时想郊居，至此思邑屋。\n北风吹层阴，冉冉白日速。\n及归已云暮，景色异初瞩。\n去年十二月，踏雪兹往復。\n嗟今再见冬，回首如信宿。",
        "dynasty": "宋",
        "collection_info": null
    },
    {
        "uuid": "e485d1aebaa94792d9ab7e05daed3de0",
        "title": "太守视新堂",
        "author": "孔平仲",
        "content": "遥遥元崇胄，蔼蔼东州守。\n留心学校事，遇我在僚友。\n蔽空起新堂，鼛鼓百夫走。\n枉驾亲视之，丁宁到榱枓。\n北风沙瞇眼，伫立相与久。\n宴我登哦亭，推我居席首。\n初尝百花酿，肴蔌无不有。\n是日十月中，新霜脱人肘。\n醺酣一消铄，和气回物朽。\n昔人歌鲁侯，在泮尝饮酒。\n我今作此诗，亦以缀厥后。\n美哉姚侯政，岂弟民父母。\n此诗所不歌，先已载民口。",
        "dynasty": "宋",
        "collection_info": null
    },
    {
        "uuid": "2e0643ec7912d140f9f0249ba9b0172d",
        "title": "日月",
        "author": "孔平仲",
        "content": "月行一何速，暂上青山还復落。\n众星厥弛不肯休，参横毕直争头角。\n日行比月更疾驰，一日一夜绕天围。\n光辉所烛万里同，墙边炙背快老翁。",
        "dynasty": "宋",
        "collection_info": null
    },
    {
        "uuid": "d01014982e50c0bf62aae7e0ef97e7ac",
        "title": "孤雁",
        "author": "孔平仲",
        "content": "空城夜已寂，一雁度云端。\n汀洲亦可止，何不怯霜寒。\n岂非防暗祸，惊矫失自安。\n孤音诉明月，天高路漫漫。\n以鹑置怀袖，比汝乏羽翰。\n蒙恩傍温暖，岂念宵征难。",
        "dynasty": "宋",
        "collection_info": null
    },
    {
        "uuid": "2f8c2fa351f35e22ba516e678f553342",
        "title": "祈雨",
        "author": "孔平仲",
        "content": "皇天久不雨，旱风满东国。\n春田废鉏犁，秋事阙牟麦。\n县官紧租赋，守令抱忧责。\n交驰谒并望，不敢爱牲帛。\n而我处学宫，于邦乃宾客。\n霜寒怯早起，卧听车马适。\n方兹祈求急，不预奔走役。\n精诚倘蒙报，岂不沾润泽。\n古有支离形，亦有支离德。\n而我颇施施，支离在官职。\n虽然悯元元，览镜见颜色。\n高咏云汉篇，千秋意悽恻。",
        "dynasty": "宋",
        "collection_info": null
    },
    {
        "uuid": "bef504f3728a2da9caf90dc7f14e64af",
        "title": "墙东新圃",
        "author": "孔平仲",
        "content": "平时乃粪壤，此日遣杷锄。\n岂徒植花卉，兼列果与蔬。\n去家无百步，幽境若村墟。\n君公兹避世，聊慰忆荒庐。\n春风寻细草，夜月倚高梧。\n穿垣置小户，直接东城隅。",
        "dynasty": "宋",
        "collection_info": null
    },
    {
        "uuid": "434848544e76d7aef5d7e5fc48f164af",
        "title": "食鳆",
        "author": "孔平仲",
        "content": "风流东武鳆，三月已看花。\n及冬稍稍盛，来自沧海涯。\n味腴半附石，体洁不藏沙。\n被之以火光，何幸挂齿牙。\n一举连十头，不復录鱼虾。\n海物类多毒，惟汝性则佳。\n清水洗病眸，七九为等差。\n况今咀其肉，课效想更加。\n刘邕最可怪，辛苦剥疮痂。",
        "dynasty": "宋",
        "collection_info": null
    },
    {
        "uuid": "fbfa9b410583a2803e6f1b1c0e1539ef",
        "title": "食梨",
        "author": "孔平仲",
        "content": "东方早寒雪霜挚，新梨十月已满市。\n削成黄蜡圆且长，味甘骨冷体有香。\n芳尊命友先众果，百十磊砢升君堂。\n赠君玉壶层冰之皎洁，副以金茎皓露之清凉。\n奈何拨火取煨栗，梨虽至美或不尝。\n颦眉三嚥手摩腹，谓此发病为第一，夺之儿口饧止哭。\n君不记南方无此物，五更酒渴唤水时，思此千里莫致之。\n及今乃以多见贱，南方橘柚东方梨。",
        "dynasty": "宋",
        "collection_info": null
    },
    {
        "uuid": "e0f3236535f8e8e78868e9de6bd63ae5",
        "title": "十月二十一日夜",
        "author": "孔平仲",
        "content": "紞紞有如打两鼓，星河漫漫参在户。\n百鸟已栖人不行，西南汹汹有异声。\n有若鬼神移山岳，又如战败百万兵。\n出门望见乃火起，椽落瓦裂咫尺鸣。\n问之相去一里间，红光烁烁侵天明。\n长烟涌波月魄死，其间有物如撒星。\n是时久旱水泉竭，高屋一燎如毛翎。\n小儿但知聚看笑，不知扰扰人纵横。\n皇皇奔走最可念，耿耿不寝心飞惊。\n明朝出视火起处，焦木颓垣不知数。\n白头老姥啼向天，嘆息之声满行路。",
        "dynasty": "宋",
        "collection_info": null
    },
    {
        "uuid": "678d4e38f8da5bb8dfaa2a854aa8eee3",
        "title": "观马骑",
        "author": "孔平仲",
        "content": "马军上马挟角弓，东西排列次第同。\n鸣金一敲驰且射，七十二疋如旋风。\n黄尘纷纷有杀气，得隽呼声动天地。\n想见阴山血战时，出没飞腾千万骑。",
        "dynasty": "宋",
        "collection_info": null
    },
    {
        "uuid": "9b3ce4f6b3754915d208059f5544dd21",
        "title": "会食",
        "author": "孔平仲",
        "content": "学官不置酒，相聚惟一饭。\n公家事何多，客至日已晚。\n乘饥骋大嚼，美恶宁復拣。\n仆夫无所余，顾我色不满。\n泼茶旋煎汤，就火自哄盏。\n从容共谈谑，熟视笑而睆。\n昌龄岂其愠，策马独先返。",
        "dynasty": "宋",
        "collection_info": null
    },
    {
        "uuid": "889ef938874fed94cdd96ac8f8a18995",
        "title": "集于昌龄之舍",
        "author": "孔平仲",
        "content": "初筵悄无语，良久欢且发。\n就炉自温杯，觉此饮量阔。\n既观舞袖垂，又听歌声阕。\n醉心渐纷纭，醉眼成恍惚。\n勿轻栢直狗，所负尚可悦。\n当年入绩事，今日逼华髮。\n愈令坐客心，感嘆惜时节。\n夜长更恐晓，起挽青天月。",
        "dynasty": "宋",
        "collection_info": null
    },
    {
        "uuid": "58c8e46d5f2d386ae1ee40454489178a",
        "title": "常山四诗 迎神",
        "author": "孔平仲",
        "content": "木摵摵兮若有闻，风回回兮吹尘。\n神之来兮何暮，斗斜月落兮夜将向晨。\n跪捧香兮谨以俟，久注目兮山云。",
        "dynasty": "宋",
        "collection_info": null
    },
    {
        "uuid": "8a86f8a44bc611209fb56aba3e52ce50",
        "title": "常山四诗 酌神",
        "author": "孔平仲",
        "content": "不敢告劳兮山之盘盘，祀事孔修兮诚心亦殚。\n陈肴羞兮堂下，奠旨酒兮石之间。\n神庶几兮享此，既醉且饱兮留听余言。",
        "dynasty": "宋",
        "collection_info": null
    },
    {
        "uuid": "67a425590332959d08ff986fa28dead7",
        "title": "常山四诗 祷神",
        "author": "孔平仲",
        "content": "岁且大旱兮田事甚荒，疫疠将作兮火菑流行。\n循神之名兮其德有常，灵鉴不远兮照此忱诚。\n出云洩洩兮灵雨其雱，庶几此民兮不乏粢盛。",
        "dynasty": "宋",
        "collection_info": null
    },
    {
        "uuid": "48fa5b492336098a1d187553ce27ba23",
        "title": "常山四诗 送神",
        "author": "孔平仲",
        "content": "巫伛偻兮告神将归，屏息再拜兮俨若初来。\n神之乐兮游衍，风为车兮云为旗。\n槁者待苏兮瘠者需肥，自今已往兮余日望之。",
        "dynasty": "宋",
        "collection_info": null
    },
    {
        "uuid": "fa4f37863e8634e32ab369e904844c59",
        "title": "大风吟",
        "author": "孔平仲",
        "content": "昨宵月晕大如轮，邪气来逼金波浑。\n嫦娥怨泣帝所闻，飞符北方起风神。\n声如驱涛洗阴云，欲以快意乃自昏。\n纷纷欲尽江南土，散作弥天万里尘。",
        "dynasty": "宋",
        "collection_info": null
    },
    {
        "uuid": "1efbef6e3e4319cc8973e341512729ad",
        "title": "兄长舟次会稽以十月九日发书清江亲故以此日遣使仍以十一月十二日同到去岁会稽书清江人亦同日到尝有诗记其事",
        "author": "孔平仲",
        "content": "清江在何处，限以龙王大孤彭浪之险阻，鄱阳彭蠡淮海之波涛。\n会稽在何处，钱塘江边风浪恶，金山寺下鼋鼍骄。\n大冬雪霜道路塞，饥年往往多盗贼。\n如何两处发书日月同，至此亦不差顷刻。\n开缄读讫更反復，两处久不通消息。\n丁宁劳问若相见，满堂欢喜动颜色。\n枝间鹊噪今几日，总报平安岂非吉。\n年年岁晏享异味，牛狸黄雀并金橘。\n从容进仆问乡闾，归心倏起成萧瑟。",
        "dynasty": "宋",
        "collection_info": null
    }
]