[
    {
        "uuid": "4798662d87a581fd1fd657da5f5add5d",
        "title": "众香桥",
        "author": "郭印",
        "content": "修证彼何人，有国号众香。\n此境了不殊，沉檀蔼飞扬。",
        "dynasty": "宋",
        "collection_info": null
    },
    {
        "uuid": "4be44e5a9b2c39dcf620c38d67bc5023",
        "title": "无尽桥",
        "author": "郭印",
        "content": "园林作佛事，施子不少吝。\n携笻渡一溪，华藏愈无尽。",
        "dynasty": "宋",
        "collection_info": null
    },
    {
        "uuid": "a1e8ad8190f20b7088c447db1169b4a6",
        "title": "浮翠桥二首  其一",
        "author": "郭印",
        "content": "竹底寒流驶，幽深客可招。\n壶中无尽景，更渡一浮桥。",
        "dynasty": "宋",
        "collection_info": null
    },
    {
        "uuid": "a1aada640219c48613473c26db5a242b",
        "title": "浮翠桥二首  其二",
        "author": "郭印",
        "content": "竹间有寒流，四面浮苍翠。\n何必驾层空，萧萧尽秋意。",
        "dynasty": "宋",
        "collection_info": null
    },
    {
        "uuid": "36ac6812727eab6317c78cd2ccfa742c",
        "title": "挟仙桥",
        "author": "郭印",
        "content": "一间犹未达，惜哉千种仙。\n我欲挟之进，俾见天中天。",
        "dynasty": "宋",
        "collection_info": null
    },
    {
        "uuid": "80044d57c519cdb3427e3458e9704df4",
        "title": "虚舟二首  其一",
        "author": "郭印",
        "content": "浮游世界海，无心舟自虚。\n簸荡从滔天，不管风涛虞。",
        "dynasty": "宋",
        "collection_info": null
    },
    {
        "uuid": "f3c4972b4fe7a533613f65119df98ccd",
        "title": "虚舟二首  其二",
        "author": "郭印",
        "content": "野航一逍遥，湖海意自足。\n翩翩犯斗牛，谁谓推平陆。",
        "dynasty": "宋",
        "collection_info": null
    },
    {
        "uuid": "b90a2a3f8cc438af5823b43bc8d48cdb",
        "title": "大自在庵",
        "author": "郭印",
        "content": "茫茫三界中，何处不自在。\n情存想未除，转侧成拘碍。",
        "dynasty": "宋",
        "collection_info": null
    },
    {
        "uuid": "3cdb15fcd2cc31095d64244c6b2223cc",
        "title": "金仙道中徒步",
        "author": "郭印",
        "content": "路经新雨滑，山带宿云昏。\n草履吾家物，相将过别村。",
        "dynasty": "宋",
        "collection_info": null
    },
    {
        "uuid": "72805cb72fa368208ea9a99e43f8c174",
        "title": "池莲",
        "author": "郭印",
        "content": "擢干洿池中，天姿本清浄。\n白白与红红，邂逅识真性。",
        "dynasty": "宋",
        "collection_info": null
    },
    {
        "uuid": "e3a53b998bfdc8cce1e77fc8d75a2bb4",
        "title": "兰",
        "author": "郭印",
        "content": "幽人纫为佩，不为香与色。\n秋菊暨江南，未可比君德。",
        "dynasty": "宋",
        "collection_info": null
    },
    {
        "uuid": "98386689d1491e90a76d6824d3d71ece",
        "title": "张都统怀古四首  其一",
        "author": "郭印",
        "content": "慇懃圯上一编书，汉四百年归卷舒。\n晚节莫教闲辟谷，皇王事业岂难如。",
        "dynasty": "宋",
        "collection_info": null
    },
    {
        "uuid": "a29d3249c55195a730907cf16595da61",
        "title": "张都统怀古四首  其二",
        "author": "郭印",
        "content": "控弦谁敢与争锋，细柳将军眼自空。\n拊髀何须长叹息，分明颇牧在云中。",
        "dynasty": "宋",
        "collection_info": null
    },
    {
        "uuid": "3cd5d99f3867339fa1ecf6668bf85f6d",
        "title": "张都统怀古四首  其三",
        "author": "郭印",
        "content": "人言诸葛事功难，八阵堂堂指顾间。\n认得君臣鱼有水，箇中蛇势似常山。",
        "dynasty": "宋",
        "collection_info": null
    },
    {
        "uuid": "6d141c79303eed2448220cdfef087c39",
        "title": "张都统怀古四首  其四",
        "author": "郭印",
        "content": "世浊求清笑屈平，时清把钓诧严陵。\n行藏有道君应解，独倚危楼高处层。",
        "dynasty": "宋",
        "collection_info": null
    },
    {
        "uuid": "7b729f6a840df44f2fb6fdc22d24de2a",
        "title": "和冯当可",
        "author": "郭印",
        "content": "相逢不作少年看，老着衣冠各强颜。\n明日龟陵分手后，音书又隔几重山。",
        "dynasty": "宋",
        "collection_info": null
    },
    {
        "uuid": "766b5fdbc924ba195fd64dbc32c88347",
        "title": "正纪诞辰辄成三绝句为寿所谓寿者非世俗之寿也盖期君道学坚固将与造物者游无终始者为友而已  其一",
        "author": "郭印",
        "content": "復卦初爻寓意深，祗缘虚静见天心。\n君生正遇黄钟律，宜把真阳却众阴。",
        "dynasty": "宋",
        "collection_info": null
    },
    {
        "uuid": "76ec34e6017ff192c19fb90c246e40af",
        "title": "正纪诞辰辄成三绝句为寿所谓寿者非世俗之寿也盖期君道学坚固将与造物者游无终始者为友而已  其二",
        "author": "郭印",
        "content": "中冬蟾彩八分圆，可是人间诞谪仙。\n怪得心光吞万象，镌镵造化付诗篇。",
        "dynasty": "宋",
        "collection_info": null
    },
    {
        "uuid": "50a1037ba000cba4d0145b33978d931a",
        "title": "正纪诞辰辄成三绝句为寿所谓寿者非世俗之寿也盖期君道学坚固将与造物者游无终始者为友而已  其三",
        "author": "郭印",
        "content": "岁月推来逢子午，坎离交处互干坤。\n休将世法论修短，超出阴阳道独尊。",
        "dynasty": "宋",
        "collection_info": null
    },
    {
        "uuid": "5f36f14e765fdd07e0404d63f65214fc",
        "title": "夔州元宵和曾端伯韵四首  其一",
        "author": "郭印",
        "content": "绮陌家家不下帘，花光世界总成莲。\n村歌社舞欢呼处，都道今年胜去年。",
        "dynasty": "宋",
        "collection_info": null
    },
    {
        "uuid": "44f2400e33969e20f38ed8b28c4af197",
        "title": "夔州元宵和曾端伯韵四首  其二",
        "author": "郭印",
        "content": "游子何须念故乡，酒酣聊发次公狂。\n人生行乐真佳耳，休苦栖心名利场。",
        "dynasty": "宋",
        "collection_info": null
    },
    {
        "uuid": "4d50b48c45f7b84fc875d6f77c7b4362",
        "title": "夔州元宵和曾端伯韵四首  其三",
        "author": "郭印",
        "content": "华灯下上照楼台，无数银花一夕开。\n月色多情能助兴，游人去了却重回。",
        "dynasty": "宋",
        "collection_info": null
    },
    {
        "uuid": "31ca573feb67e818cad42f827411c50a",
        "title": "夔州元宵和曾端伯韵四首  其四",
        "author": "郭印",
        "content": "斗转寅初月正中，昏灯达旦九衢通。\n汉家祀事传来远，想见当时太一宫。",
        "dynasty": "宋",
        "collection_info": null
    },
    {
        "uuid": "26b68ef080c0b154734c0789f6f318bc",
        "title": "次韵曾端伯早春即事五首  其一",
        "author": "郭印",
        "content": "春风着物便超摇，已觉三阴次第消。\n明日江梅吹尽雪，却看芳草似裙腰。",
        "dynasty": "宋",
        "collection_info": null
    },
    {
        "uuid": "171cebe3302ccd57a980924493bcde5f",
        "title": "次韵曾端伯早春即事五首  其二",
        "author": "郭印",
        "content": "士女梅花插满头，一川人日恣嬉游。\n贤侯可是知民意，特地江干驻碧油。",
        "dynasty": "宋",
        "collection_info": null
    },
    {
        "uuid": "35dba4c931d2242e756dd085bf2c1b5b",
        "title": "次韵曾端伯早春即事五首  其三",
        "author": "郭印",
        "content": "一声幽鸟解呼春，物逐新年气象新。\n坐阅群生空扰扰，身如槁木是何人。",
        "dynasty": "宋",
        "collection_info": null
    },
    {
        "uuid": "ea3e64df03d7b67ba318ed561c2360e1",
        "title": "次韵曾端伯早春即事五首  其四",
        "author": "郭印",
        "content": "九畹春回未放兰，先饶堤柳变衰残。\n阴阳代谢寻常尔，正好随流着眼看。",
        "dynasty": "宋",
        "collection_info": null
    },
    {
        "uuid": "eb678b31acb158d8fb5614bf8983a589",
        "title": "次韵曾端伯早春即事五首  其五",
        "author": "郭印",
        "content": "使君千骑出重城，对镜心闲似水清。\n岂但邦人安善政，波间鸥鸟亦无惊。",
        "dynasty": "宋",
        "collection_info": null
    },
    {
        "uuid": "791e7aa3e28c9b09b5c76198db8766e3",
        "title": "又次曾端伯春日韵四首  其一",
        "author": "郭印",
        "content": "瑞白春前已见三，向来膏雨物频霑。\n山城二月寒犹峭，生怕东风巧揭帘。",
        "dynasty": "宋",
        "collection_info": null
    },
    {
        "uuid": "4e8360141487a51407f0be08157d4843",
        "title": "又次曾端伯春日韵四首  其二",
        "author": "郭印",
        "content": "谁言堤柳胜江梅，荣谢纷纷付酒杯。\n春去春归何足问，阳乌东出又西颓。",
        "dynasty": "宋",
        "collection_info": null
    },
    {
        "uuid": "afa8c41292a7323fa603d84234c56480",
        "title": "又次曾端伯春日韵四首  其三",
        "author": "郭印",
        "content": "韶光荡漾眼双明，问柳寻花步屧轻。\n波暖浮鸥翻素影，风和幽鸟弄新声。",
        "dynasty": "宋",
        "collection_info": null
    },
    {
        "uuid": "7244cc3fa83ee77bab3b3ab781c3f429",
        "title": "又次曾端伯春日韵四首  其四",
        "author": "郭印",
        "content": "先生胸次艷千春，鬓绿颜红未老身。\n松柏岁寒终不改，谩随百草斗芳新。",
        "dynasty": "宋",
        "collection_info": null
    },
    {
        "uuid": "e8302f4ae4e51140bd8b7d1942eb49b7",
        "title": "春阴",
        "author": "郭印",
        "content": "膏泽乘时要发生，云师可是太无情。\n朝朝只解连空晦，好雨终悭造不成。",
        "dynasty": "宋",
        "collection_info": null
    },
    {
        "uuid": "a95126a4be55c0822d99be179077cd45",
        "title": "感旱二首  其一",
        "author": "郭印",
        "content": "大旱如焚气不苏，云师谁遣上天衢。\n人人凖拟为霖甚，风动雷行雨却无。",
        "dynasty": "宋",
        "collection_info": null
    },
    {
        "uuid": "b81670d96defbf06afbfe2f15f1ff379",
        "title": "感旱二首  其二",
        "author": "郭印",
        "content": "黯黯漫空云四垂，飘风何事一时吹。\n天公岂是无情者，人物焦干总不知。",
        "dynasty": "宋",
        "collection_info": null
    },
    {
        "uuid": "fa3fc1a77abc4c699b5148408b2b74e3",
        "title": "望雨",
        "author": "郭印",
        "content": "秋杪阳光炽若焚，了无阴翳彻朝曛。\n天公有意怜行役，乞与空中一片云。",
        "dynasty": "宋",
        "collection_info": null
    },
    {
        "uuid": "ad18fef91169b370729875af67338cc5",
        "title": "和厚卿雨凉午睡二首  其一",
        "author": "郭印",
        "content": "一番骤雨洗骄阳，秋色先贻枕簟凉。\n正作故山归梦好，觉来幽恨独何长。",
        "dynasty": "宋",
        "collection_info": null
    },
    {
        "uuid": "b37635604f9611a57253747ab55bd0ef",
        "title": "和厚卿雨凉午睡二首  其二",
        "author": "郭印",
        "content": "疾风吹雨打窗时，客睡昏昏半下帷。\n快意平生浑一榻，是中真乐几人知。",
        "dynasty": "宋",
        "collection_info": null
    },
    {
        "uuid": "a3c91ffea038247c2839acda052015c5",
        "title": "秋日即事八首  其一",
        "author": "郭印",
        "content": "巴山今日见清秋，河汉无声天际流。\n我亦乘槎问牛斗，此心刳尽一虚舟。",
        "dynasty": "宋",
        "collection_info": null
    },
    {
        "uuid": "caf8e5a6fd9ddbb0af9b5d0868d97b73",
        "title": "秋日即事八首  其二",
        "author": "郭印",
        "content": "风到秋宵特地凉，卧看斜月半侵床。\n来寒往暑谁能问，归燕宾鸿各自忙。",
        "dynasty": "宋",
        "collection_info": null
    },
    {
        "uuid": "e813b228ff0436432ff53e4ab4f07478",
        "title": "秋日即事八首  其三",
        "author": "郭印",
        "content": "浅浅溪流绿一湾，朝来拄颊看西山。\n凭谁与我驱风驭，飞上云烟缥缈间。",
        "dynasty": "宋",
        "collection_info": null
    },
    {
        "uuid": "c3329ab6f416b4f775d57d01a259eed7",
        "title": "秋日即事八首  其四",
        "author": "郭印",
        "content": "篱边凖拟嗅清香，菊蕊真同佛面粧。\n屈指重阳能几许，夜来寒露已为霜。",
        "dynasty": "宋",
        "collection_info": null
    },
    {
        "uuid": "a292e2457c3f02dc0664523a1f9efe44",
        "title": "秋日即事八首  其五",
        "author": "郭印",
        "content": "向来玉烛四时和，共庆秋田黍稌多。\n但得贫民同一饱，黄堂无事且婆娑。",
        "dynasty": "宋",
        "collection_info": null
    },
    {
        "uuid": "303d7487fadbd4ec5fc9232817c3e39f",
        "title": "秋日即事八首  其六",
        "author": "郭印",
        "content": "一片澄心似太清，浮云了不碍虚明。\n夜深人寂浑无寐，时听空庭落叶声。",
        "dynasty": "宋",
        "collection_info": null
    },
    {
        "uuid": "06385fa3c05856c662d21c5fe0022cf6",
        "title": "秋日即事八首  其七",
        "author": "郭印",
        "content": "新筑茅庐古道傍，养成松竹可深藏。\n西风颇动归欤兴，不是悲愁赋感伤。",
        "dynasty": "宋",
        "collection_info": null
    },
    {
        "uuid": "00c23a87e506f8da135fb4b0642ee3b6",
        "title": "秋日即事八首  其八",
        "author": "郭印",
        "content": "自学心斋室久虚，年来破荡一无余。\n春花秋叶非吾事，默坐焚香读道书。",
        "dynasty": "宋",
        "collection_info": null
    },
    {
        "uuid": "a0ff553f6191c910d9eda97ea0de1435",
        "title": "次韵当可观雪",
        "author": "郭印",
        "content": "天将瑞雪洒干坤，世界浑疑色布银。\n人说丰年犹细事，边庭先喜荡烟尘。",
        "dynasty": "宋",
        "collection_info": null
    },
    {
        "uuid": "8379e981b62f2428a1ebf82400c2092f",
        "title": "冯当可游龙鹤山有诗赠安道人用韵二首  其一",
        "author": "郭印",
        "content": "一到仙山眼自明，前身髣髴记曾经。\n真人眇曶在何许，更随藜杖缘青冥。",
        "dynasty": "宋",
        "collection_info": null
    },
    {
        "uuid": "41fcdb4425c04c8f542f7390942efba5",
        "title": "冯当可游龙鹤山有诗赠安道人用韵二首  其二",
        "author": "郭印",
        "content": "君今宴坐澄神谷，万象之中能见独。\n功成白日上层霄，莫忘飞来两黄鹄。",
        "dynasty": "宋",
        "collection_info": null
    },
    {
        "uuid": "2d3c2d57598a1035ede4bbe107cddf71",
        "title": "宿古峰驿诗四首  其一",
        "author": "郭印",
        "content": "崎岖戴月上层峰，拟借空山一夜风。\n爽气袭人衾簟冷，炎天此地即仙宫。",
        "dynasty": "宋",
        "collection_info": null
    },
    {
        "uuid": "38d30cdc62c68c650957ad5af825ac3e",
        "title": "宿古峰驿诗四首  其二",
        "author": "郭印",
        "content": "故移一榻就高峰，推户褰帷猎猎风。\n骨冷神清浑不寐，直疑人犯广寒宫。",
        "dynasty": "宋",
        "collection_info": null
    },
    {
        "uuid": "7eaafb9572725844038ea429a6f24f87",
        "title": "宿古峰驿诗四首  其三",
        "author": "郭印",
        "content": "拄杖穿云到古峰，月高天浄欲乘风。\n人间原有清凉地，好作茅茨一亩宫。",
        "dynasty": "宋",
        "collection_info": null
    },
    {
        "uuid": "c14dcec9a207f79f32434836f428834a",
        "title": "宿古峰驿诗四首  其四",
        "author": "郭印",
        "content": "夜半飞来海上峰，笙竽万籁奏天风。\n素娥相望如招手，欲驾神车上月宫。",
        "dynasty": "宋",
        "collection_info": null
    },
    {
        "uuid": "5f92eb5cfcdbe1aece90392121ac838f",
        "title": "金仙道中徒步",
        "author": "郭印",
        "content": "欲税肩舆未得休，且凭竹杖到山头。\n疏林向晚投归翼，满目寒烟醖客愁。",
        "dynasty": "宋",
        "collection_info": null
    },
    {
        "uuid": "d0e0d3ba06ddcfabbbcd02162e457eab",
        "title": "相思寺迦叶佛脚迹诗",
        "author": "郭印",
        "content": "巨迹相传岁已深，往来游客好追寻。\n谁知此足本非履，胡不返身求佛心。",
        "dynasty": "宋",
        "collection_info": null
    },
    {
        "uuid": "1a6528317091992cef1c0405c5331fa7",
        "title": "送宗泰住成都正法院四首  其一",
        "author": "郭印",
        "content": "道人活计等虚空，城郭山林处处通。\n随缘应现水中月，万壑千潭一照同。",
        "dynasty": "宋",
        "collection_info": null
    },
    {
        "uuid": "a2a17345ffeebe9d3d92e8d4052dd025",
        "title": "送宗泰住成都正法院四首  其二",
        "author": "郭印",
        "content": "凡情但以俗眼观，妄义阿师取舍间。\n岂知片云不挂天，一来一去心长闲。",
        "dynasty": "宋",
        "collection_info": null
    },
    {
        "uuid": "a59dc20eb29362bde6716796ff7a7ad6",
        "title": "送宗泰住成都正法院四首  其三",
        "author": "郭印",
        "content": "少城衲子纷如粟，攘臂丛林空逐逐。\n忽然象罔得遗珠，契诟离娄何面目。",
        "dynasty": "宋",
        "collection_info": null
    },
    {
        "uuid": "bffca2ddfa4a6732c11d8f7c131320b1",
        "title": "送宗泰住成都正法院四首  其四",
        "author": "郭印",
        "content": "师今携锡下孤峰，似闻猿鸟含愁容。\n胡不为言我常住，东西南北总相逢。",
        "dynasty": "宋",
        "collection_info": null
    },
    {
        "uuid": "e0f99302ca445f05ef10ff8085865262",
        "title": "次韵刘文饶题绝尘亭诗",
        "author": "郭印",
        "content": "斜斜远树绕江头，十里平波似不流。\n更欲寻源穿窈窕，一蓑烟雨羡渔舟。",
        "dynasty": "宋",
        "collection_info": null
    },
    {
        "uuid": "99db5c1dee7eaa63f7413580bb338a63",
        "title": "题苏村酒家亭",
        "author": "郭印",
        "content": "下马穿桥憩酒家，小溪清浅蘸桃花。\n红尘咫尺如相背，独坐幽亭对落霞。",
        "dynasty": "宋",
        "collection_info": null
    },
    {
        "uuid": "383411d0350d1bd4af56011b899f0ebf",
        "title": "招任孝叔蒲明之江亭对月",
        "author": "郭印",
        "content": "高亭对月影成双，客舍何人共酒缸。\n今夕相邀同一醉，坐看金饼落澄江。",
        "dynasty": "宋",
        "collection_info": null
    },
    {
        "uuid": "fa554659aa915308408edb2be568dc77",
        "title": "和杜安行南湖泛筏诗",
        "author": "郭印",
        "content": "翩翩小筏隐如船，十亩平湖碧浸天。\n不待乞身追贺监，君今已是吏中仙。",
        "dynasty": "宋",
        "collection_info": null
    },
    {
        "uuid": "85d6ee9c765b754fdb06ab0322869261",
        "title": "渔舟",
        "author": "郭印",
        "content": "细雨霏霏下钓台，衝烟小艇截江来。\n不知取得鱼多少，鼔棹如飞唤不回。",
        "dynasty": "宋",
        "collection_info": null
    },
    {
        "uuid": "99f68cb4ac2061f8178e5131405840ab",
        "title": "戏投竹叶急流中",
        "author": "郭印",
        "content": "戏投筠叶赴湍流，颠倒纵横不自由。\n我亦江湖飘一苇，千波万浪信沉浮。",
        "dynasty": "宋",
        "collection_info": null
    },
    {
        "uuid": "5bdf2d03a77715018c2b0a256cc5fc76",
        "title": "清水铺瀑布",
        "author": "郭印",
        "content": "飞泉溅石落寒岩，更喜朝来一雨添。\n疑是玉姝离洞户，故垂千尺水晶帘。",
        "dynasty": "宋",
        "collection_info": null
    },
    {
        "uuid": "86c701bf56c0a966a7ce4a6f780e3c2f",
        "title": "和计敏夫留题云溪",
        "author": "郭印",
        "content": "知君绝学谢尘编，语默行藏不碍禅。\n亲到云溪重说偈，天开地闢见纯全。",
        "dynasty": "宋",
        "collection_info": null
    },
    {
        "uuid": "0337a9390e81d0205495e5e34e90f673",
        "title": "问汉守刘宝贤觅酒四首  其一",
        "author": "郭印",
        "content": "酒几于道少人知，乘坠俱忘即我师。\n身后虚名如胜此，陶潜李白更无诗。",
        "dynasty": "宋",
        "collection_info": null
    },
    {
        "uuid": "6c2ff64be7717f08fc9a02689be9182e",
        "title": "问汉守刘宝贤觅酒四首  其二",
        "author": "郭印",
        "content": "不到房湖已数年，麯生风味想依然。\n使君醖籍真无敌，欲向樽中识圣贤。",
        "dynasty": "宋",
        "collection_info": null
    },
    {
        "uuid": "856c65939d72ba5780ebb7195fba8087",
        "title": "问汉守刘宝贤觅酒四首  其三",
        "author": "郭印",
        "content": "村沽无復见瑶浆，苦涩酸辛巳备尝。\n欲洗野人藜苋腹，除非金雁送鹅黄。",
        "dynasty": "宋",
        "collection_info": null
    },
    {
        "uuid": "70a098c5b5d8cd31d17f9a6a2779e2c1",
        "title": "问汉守刘宝贤觅酒四首  其四",
        "author": "郭印",
        "content": "虽无斗量敌山涛，时復中之兴自高。\n醉裏醒醒方解饮，勿将佳趣语儿曹。",
        "dynasty": "宋",
        "collection_info": null
    },
    {
        "uuid": "8c3050c5af6eab93768c84ffb214de53",
        "title": "计敏夫送酒四壶有诗和之二首  其一",
        "author": "郭印",
        "content": "万象森罗总是诗，神机一动即天随。\n寒梅把酒真游戱，妙意纵横十二时。",
        "dynasty": "宋",
        "collection_info": null
    },
    {
        "uuid": "e886eaa878a483343dd7302f68c594eb",
        "title": "计敏夫送酒四壶有诗和之二首  其二",
        "author": "郭印",
        "content": "何须着意苦吟诗，未动毫端万景随。\n千载骚人还把手，谁云陶谢不同时。",
        "dynasty": "宋",
        "collection_info": null
    },
    {
        "uuid": "6d5a7be3414ab8fa5d5a6050177c0318",
        "title": "次韵邵公济寻梅三首  其一",
        "author": "郭印",
        "content": "素艷遥怜月色同，暗香披拂有无中。\n一枝已觉春光破，不恨南邻笛裏风。",
        "dynasty": "宋",
        "collection_info": null
    },
    {
        "uuid": "0d42c2e287dae3f972a1c3592062e997",
        "title": "次韵邵公济寻梅三首  其二",
        "author": "郭印",
        "content": "独与幽人臭味同，细看诗句酒杯中。\n霜林万木无颜色，只有孤标傲晓风。",
        "dynasty": "宋",
        "collection_info": null
    },
    {
        "uuid": "569c9ce208e55404dbef1ea8e04b9676",
        "title": "次韵邵公济寻梅三首  其三",
        "author": "郭印",
        "content": "天与幽姿自不同，凌寒独秀雪霜中。\n山茶未许方高洁，故使千花立下风。",
        "dynasty": "宋",
        "collection_info": null
    },
    {
        "uuid": "eab4e57f73a22b900fb3679dd6d0d5af",
        "title": "次韵探梅二绝  其一",
        "author": "郭印",
        "content": "淡妆曾记出疏篱，岁晚南枝的皪稀。\n后夜月明如破萼，暗香还是着人衣。",
        "dynasty": "宋",
        "collection_info": null
    },
    {
        "uuid": "55ae186a661c9b057253bb1fb3640682",
        "title": "次韵探梅二绝  其二",
        "author": "郭印",
        "content": "祇从地底一阳来，已把东皇次第催。\n烟缕未看原上柳，霜苞先探岭头梅。",
        "dynasty": "宋",
        "collection_info": null
    },
    {
        "uuid": "69a6503b51f26d50001156d71648864f",
        "title": "正纪见遗梅花云春信数枝辄分风月以助清樽而一樽无有也戏成两绝赠之  其一",
        "author": "郭印",
        "content": "水中疏影月中香，枯树前头独自芳。\n不有幽人时赏翫，谁传春信及寒香。",
        "dynasty": "宋",
        "collection_info": null
    },
    {
        "uuid": "cbce19201ced12492580a244800ddf82",
        "title": "正纪见遗梅花云春信数枝辄分风月以助清樽而一樽无有也戏成两绝赠之  其二",
        "author": "郭印",
        "content": "风月怜君幸见分，老年春事正堪论。\n花枝照眼成惆怅，欲洗愁城欠一樽。",
        "dynasty": "宋",
        "collection_info": null
    },
    {
        "uuid": "da19f1ec210cb53bf19a2350451e6383",
        "title": "再和  其一",
        "author": "郭印",
        "content": "月夕霜朝分外香，故将颜色占年芳。\n一枝赠我春何许，如在江南云水乡。",
        "dynasty": "宋",
        "collection_info": null
    },
    {
        "uuid": "d9d81f545f78e6b2508171c18f85d13f",
        "title": "再和  其二",
        "author": "郭印",
        "content": "欲把群葩次第分，桃粗杏俗未应论。\n寒梢清绝世无比，且趁繁开倒绿樽。",
        "dynasty": "宋",
        "collection_info": null
    },
    {
        "uuid": "3cc9e177044c39983487cfcc54966f04",
        "title": "次韵宋南伯梅花",
        "author": "郭印",
        "content": "天姿不与百花邻，枯木前头独自新。\n桃杏满川浑未识，犹将颜色斗青春。",
        "dynasty": "宋",
        "collection_info": null
    },
    {
        "uuid": "53971af63e2bea0c008c9a0bad66e64d",
        "title": "梅影",
        "author": "郭印",
        "content": "斜斜曾向溪边见，淡淡还从月下看。\n那得世间三昧手，为君写出一枝寒。",
        "dynasty": "宋",
        "collection_info": null
    },
    {
        "uuid": "26587557a3460cd3fdfaa117b5b4f53a",
        "title": "落梅",
        "author": "郭印",
        "content": "春风着物渺无踪，草木勾萌处处同。\n唯有江梅都委地，只留青子调残红。",
        "dynasty": "宋",
        "collection_info": null
    },
    {
        "uuid": "134b47267435d0010b5a5de876d3b225",
        "title": "时升见惠芍药三朵作诗谢之二首  其一",
        "author": "郭印",
        "content": "百花零落已成尘，闻道君家解繫春。\n艷质娇娆应见惯，肯分粲者遗愁人。",
        "dynasty": "宋",
        "collection_info": null
    },
    {
        "uuid": "fd95384c39a672a833319025efd56f6c",
        "title": "时升见惠芍药三朵作诗谢之二首  其二",
        "author": "郭印",
        "content": "婢妾纷纷只谩争，美人后出更倾城。\n东君可是多情思，留取妖容作饯行。",
        "dynasty": "宋",
        "collection_info": null
    },
    {
        "uuid": "80b191e23a57539af8585e16e7cc0637",
        "title": "芝产之五日有双莲生于东池亟往视之出水已二尺许园人云亦旦日所抽茎也復作三诗纪焉  其一",
        "author": "郭印",
        "content": "红幢翠盖插方池，中有骈花并一枝。\n圣泽汪洋招瑞应，小臣蝼蚁岂能私。",
        "dynasty": "宋",
        "collection_info": null
    },
    {
        "uuid": "09c8e6679db6d0b138a0c2c5fe5b1cec",
        "title": "芝产之五日有双莲生于东池亟往视之出水已二尺许园人云亦旦日所抽茎也復作三诗纪焉  其二",
        "author": "郭印",
        "content": "七层芝草煌煌秀，一本荷花两两芳。\n无象太平人不识，天教卉木效珍祥。",
        "dynasty": "宋",
        "collection_info": null
    },
    {
        "uuid": "eb6d71140509cc1e7922991026259bfa",
        "title": "芝产之五日有双莲生于东池亟往视之出水已二尺许园人云亦旦日所抽茎也復作三诗纪焉  其三",
        "author": "郭印",
        "content": "岐麦嘉禾兆庆符，同茎合干復芙蕖。\n铺张伟绩吾曹事，苦恨无才可屡书。",
        "dynasty": "宋",
        "collection_info": null
    },
    {
        "uuid": "a47e8e1b201e4b5720aca85a24126a25",
        "title": "和庞次甫秋日海棠二首  其一",
        "author": "郭印",
        "content": "谁将暖律入寒荄，红染枯枝特地开。\n可是仙人颜不老，霜朝唤得脸朱回。",
        "dynasty": "宋",
        "collection_info": null
    },
    {
        "uuid": "7eb4c91f89e441b4cb8c1583960cc516",
        "title": "和庞次甫秋日海棠二首  其二",
        "author": "郭印",
        "content": "悬知草木太钟情，秋晚花梢照眼明。\n我已无心齐槁木，莫将妖态见春荣。",
        "dynasty": "宋",
        "collection_info": null
    },
    {
        "uuid": "2eea729f332c45bd55887a33ef2939f8",
        "title": "谢友人惠菊",
        "author": "郭印",
        "content": "黄金胜友惠然来，佳节相逢酒一杯。\n风味依依如旧日，只惊霜雪鬓边催。",
        "dynasty": "宋",
        "collection_info": null
    },
    {
        "uuid": "c9af5b20dd0ad865e40cc48234fcf44a",
        "title": "水仙花二首  其一",
        "author": "郭印",
        "content": "琉璃擢干耐祁寒，玉叶金鬚色正鲜。\n弱质先梅夸绰约，献香真是水中仙。",
        "dynasty": "宋",
        "collection_info": null
    },
    {
        "uuid": "4bdffe5bb7ba299dcb36884ca4f46c78",
        "title": "水仙花二首  其二",
        "author": "郭印",
        "content": "隆冬百卉若为留，独对冰姿不解愁。\n谁插一枝云鬓裏，清香浑胜玉搔头。",
        "dynasty": "宋",
        "collection_info": null
    },
    {
        "uuid": "669ad843917c047e7c604c5f0aaf2830",
        "title": "又和  其一",
        "author": "郭印",
        "content": "披风擎露晓光寒，玉立霜阶照碧鲜。\n谁遣翩翩离海底，宝钗交映萃群仙。",
        "dynasty": "宋",
        "collection_info": null
    },
    {
        "uuid": "a4cfc00494ab23e0e35077a41cda19ad",
        "title": "又和  其二",
        "author": "郭印",
        "content": "湘娥故把玉钿留，能为幽人一洗愁。\n不似梅花枝干古，凋年寂寞暮江头。",
        "dynasty": "宋",
        "collection_info": null
    },
    {
        "uuid": "1b85ac512f3ec770e59325cc7a6bdd87",
        "title": "池萍",
        "author": "郭印",
        "content": "杨花撩乱几时休，看取明朝水上浮。\n凝绿满池浑不动，微波忽绽见鱼游。",
        "dynasty": "宋",
        "collection_info": null
    },
    {
        "uuid": "8d2e9675f23ef1d186f69da82bf4be0f",
        "title": "有鸟褐色而羽如青锦解作诸般语一卒蓄之笼中颇拂其性俗名山和尚为赋一绝",
        "author": "郭印",
        "content": "锦作双翰褐作衣，雕笼蓄养亦多时。\n只缘学得千般语，欲返山林未有期。",
        "dynasty": "宋",
        "collection_info": null
    },
    {
        "uuid": "7662777f539ff2b7dcbaef70a1e3f3da",
        "title": "鸦",
        "author": "郭印",
        "content": "劳生日日带烟归，绕树呼鸣择一枝。\n素月流天元未晓，何须半夜苦惊疑。",
        "dynasty": "宋",
        "collection_info": null
    },
    {
        "uuid": "d49a67d5c14de55160d41c85b33c27fd",
        "title": "蛛网",
        "author": "郭印",
        "content": "结网谋生用意深，可怜微物有机心。\n世间欺夺休惊诧，斗巧争奇古至今。",
        "dynasty": "宋",
        "collection_info": null
    },
    {
        "uuid": "6237d52342ab2a5b222722b5f46a9f0b",
        "title": "和曾端伯安抚劝道歌",
        "author": "郭印",
        "content": "保形保生保命，戒色戒酒戒茶。\n夜气若要长在，晚食尤宜减些。\n养心莫如寡欲，存诚唯是闲邪。\n辨得天清地浊，吞取日精月华。\n寒灰便是发焰，枯根立可生芽。\n学者舍本逐末，病眼执着空花。\n罔穷圣道一辙，徒诵丹书五车。\n正似炼和金矿，何殊嚼蔗吞查。\n不知达人到此，元始浩刼为家。\n燕坐能事毕矣，行遍海角天涯。\n鑑明不受微垢，玉洁靡见纤瑕。\n视轩冕如桎梏，弃财宝若泥沙。\n曲江一轮秋桂，岂容雾掩云遮。\n盘旋火龙水虎，和合阴汞阳砂。\n真身自然腾化，驾凤高凌紫霞。\n哀哉傍门小法，作用千种参差。\n箇箇辛苦无成，白首空自悲嗟。",
        "dynasty": "宋",
        "collection_info": null
    },
    {
        "uuid": "0b3026f0e11f297c02a25f8a482ccfe0",
        "title": "和曾端伯安抚养生歌",
        "author": "郭印",
        "content": "大道靡涉多歧，迷涂争求捷径。\n采御未免摇精，道引止能祛病。\n服食一藏偏强，烧炼千金或罄。\n纷纷小法小功，往往匪清匪凈。\n那知反照内观，専在致虚守静。\n况始生之神气，即本来之性命。\n源深其流必长，根固其叶斯盛。\n刳心自契真空，减息终成大定。\n谓虚固可集道，非睿不能作圣。\n夫人受中以生，惟我独得其正。\n斡旋天地之机，提挈阴阳之柄。\n每嗟坐禅学佛，有似磨塼作镜。\n聚块积尘非理，槁木死灰失性。\n直须大用见前，方是真仙究竟。\n不生故能生生，古语由来堪听。",
        "dynasty": "宋",
        "collection_info": null
    },
    {
        "uuid": "eb89787441a7b0ceb3ce4ca0b1a5a3c1",
        "title": "再和二首  其一",
        "author": "郭印",
        "content": "鱼跳须过龙门，虎骤不从兔径。\n上士闻道勤行，岂以难能为病。\n固守满堂之珍，肯使如瓶之罄。\n对境一念不萌，应缘六根皆凈。\n刚克本自沉潜，动直先由専静。\n达理必明其权，尽性以至于命。\n鼎中水腾火降，炉内阴衰阳盛。\n神功妙合虚无，天光潜发泰定。\n岂惟出尘离俗，便可超凡入圣。\n自怜末学多方，未得大中至正。\n莫知斡运帝车，宁解执持坤柄。\n丹经苦阅残编，素髮羞看明镜。\n要求直截真机，速了圆明正性。\n何妨万两金成，已是一生事竟。\n至言今许发蒙，三沐三熏谛听。",
        "dynasty": "宋",
        "collection_info": null
    },
    {
        "uuid": "1df389b2d171a34d2f2d4291b4211ef3",
        "title": "再和二首  其二",
        "author": "郭印",
        "content": "涉海必假舟航，登山当寻蹊径。\n每叹修身错路，譬如饮药加病。\n逢人须是问津，有心未免击磬。\n况遇先觉先知，早明不垢不凈。\n七情涣若冰雪，一性湛然渊静。\n虚无体道合真，恬淡乐天知命。\n外之寇贼消亡，内焉邦家昌盛。\n初守一以处和，乃无事而生定。\n教不倦称乎仁，德分人谓之圣。\n故玉非琢不成，惟木从绳而正。\n要明师指药物，藉元神为本柄。\n大道多歧亡羊，至人用心若镜。\n何妨常善救物，免使大惑易性。\n门庭既已趣入，根株亦须穷竟。\n直至出死超生，方知聋者善听。",
        "dynasty": "宋",
        "collection_info": null
    },
    {
        "uuid": "1b658e1b2ff69abe0801cdab3d2502d4",
        "title": "珊瑚花",
        "author": "郭印",
        "content": "彼美珊瑚树，扶疏着绛英。\n佳名为世重，贵相亦天生。\n日裏颜尤耐，人来眼目眼。\n贫家还有此，玉石谩夸争。",
        "dynasty": "宋",
        "collection_info": null
    },
    {
        "uuid": "41416c2cd96724dd81ea7fb35c512fd5",
        "title": "按部留小诗命男明復同赋",
        "author": "郭印",
        "content": "地涉云安境，山居燕子龛。\n帘垂看急溜，盖偃得修楠。\n牢落前贤蹟，光明古佛庵。\n幽禽知客至，一一解玄谈。",
        "dynasty": "宋",
        "collection_info": null
    },
    {
        "uuid": "07c25ef370283f67f8ad37182ac944a3",
        "title": "夔州",
        "author": "郭印",
        "content": "夔子巴峡衝，风物异蜀境。\n城居版作屋，江汲地无井。\n四郊乏平原，冢墓缘山岭。\n人传蚯蚓瘴，俗饮茱萸茗。\n女妇尽背篮，老弱多垂瘿。\n试问何所因，食彼山泉冷。\n岩栖固不少，亦有长细颈。\n似闻此土人，其性皆悍犷。\n胸中忿畜者，瓮盎成项领。\n是说理有之，云胡不自省。\n我来适夏初，端坐愁日永。\n况经六七月，官舍如沸鼎。\n有雨未沾濡，蔬茹空盘皿。\n清泉不敢吃，仅免河鱼梗。\n投绂归去来，吾乡等箕颍。",
        "dynasty": "宋",
        "collection_info": null
    },
    {
        "uuid": "e2bddb764bb5b11f681a92e5903a36ec",
        "title": "大雪与同舍生饮太学初筮斋",
        "author": "陈东",
        "content": "飞廉强搅朔风起，朔雪飘飘洒中土。\n雪花着地不肯消，亿万苍生受寒苦。\n天公刚被阴云遮，那知世人冻死如乱麻。\n人间愁叹之声不忍听，谁肯采摭传说闻达太上家。\n地行贱臣无言责，私忧过计如杞国。\n揭云直欲上天门，首为苍生讼风伯。\n天公倘信臣言怜世间，开阳阖阴不作难。\n便驱飞廉囚下鄷都狱，急使飞雪作水流潺潺。\n东方日出能照耀，坐令和气生人寰。",
        "dynasty": "宋",
        "collection_info": null
    },
    {
        "uuid": "7fd622f3dc3254a162290c947ab1fe2a",
        "title": "律诗三十韵仅存二韵",
        "author": "陈东",
        "content": "山岳遭埋没，干坤着蔽蒙。\n已成堆积势，渐费扫除功。",
        "dynasty": "宋",
        "collection_info": null
    },
    {
        "uuid": "3a71f9528b30d30bc3cd2d59dd24f379",
        "title": "自许昌如蔡与石士繇酌别一章",
        "author": "陈东",
        "content": "太学诸生出许昌，抱关夫子特相将。\n轻衣短帽秋风裏，瘦马羸童古柳傍。\n黄叶翻翻惨离思，浊醪沃沃浇愁肠。\n欲知此别情怀恶，正是平生气味长。\n公归且作诗书伴，我去还依鸿雁行。\n酒阑径渡石桥子，回首高城挥夕阳。",
        "dynasty": "宋",
        "collection_info": null
    },
    {
        "uuid": "4b2792f8e5e7ff61f00c913cdeeeb79c",
        "title": "与虞章舜卿二表弟季明游兼胜亭有作三律  其一",
        "author": "陈东",
        "content": "危亭兼雅胜，胜景足奇观。\n湖水涵天入，山云带雨蟠。\n千松偃夜月，万竹撼春寒。\n玉井汲甘冷，尘缘那得干。",
        "dynasty": "宋",
        "collection_info": null
    },
    {
        "uuid": "02dcffb7bfbbe8119ffbb8db57cef0a1",
        "title": "与虞章舜卿二表弟季明游兼胜亭有作三律  其二",
        "author": "陈东",
        "content": "野旷湖山远，林深松竹幽。\n旧题看壁立，前事逐萍浮。\n荏苒荒三径，依稀度九秋。\n故人应念我，雅会莫迟留。",
        "dynasty": "宋",
        "collection_info": null
    },
    {
        "uuid": "42b8dc121b8133b3efe5784ac24ecd0d",
        "title": "与虞章舜卿二表弟季明游兼胜亭有作三律  其三",
        "author": "陈东",
        "content": "三子皆吾弟，阿章才更豪。\n风流江左旧，句法杜陵高。\n雅志在五马，壮心连六鰲。\n时哉偶未与，日且醉金舠。",
        "dynasty": "宋",
        "collection_info": null
    },
    {
        "uuid": "ce760612df468a05a48ae9c2a1b3869b",
        "title": "次韵同舍李冲寿夜坐",
        "author": "陈东",
        "content": "时引金杯拔剑看，光芒高彻斗牛寒。\n要令世事从心淡，可谓人情彻鼻酸。\n经术岂应穷皓首，文章何用苦雕肝。\n吾徒行与功名会，莫作覊人日夜叹。",
        "dynasty": "宋",
        "collection_info": null
    },
    {
        "uuid": "a790d30d1319f520a52b66cc12563425",
        "title": "秋夜独坐有感一章奉呈师说令尹奉议光明主簿虞章",
        "author": "陈东",
        "content": "依依客馆夜燃膏，子夜覊愁无处逃。\n闲炷炉香听夜雨，快斟杯酒读离骚。\n休惊时节云何速，独弔古人殊不遭。\n一阵晓寒催画角，朝来爽气碧山高。",
        "dynasty": "宋",
        "collection_info": null
    },
    {
        "uuid": "99b92307d463da021e038abf2214c519",
        "title": "彦隽母挽章二首  其一",
        "author": "陈东",
        "content": "人生五福古难全，天赋夫人独不偏。\n内行无惭诗妇孝，母仪何啻穆姜贤。\n庭帏已叹芳魂独，宗族空留旧事传。\n惟有南陔多少恨，忍看松柏锁寒烟。",
        "dynasty": "宋",
        "collection_info": null
    },
    {
        "uuid": "b3e9d2eb8a7d9dc4556d5c46f0e03ec7",
        "title": "彦隽母挽章二首  其二",
        "author": "陈东",
        "content": "少驰贤孝誉，来配颍川家。\n虽夺共姜誓，曾无贤母瑕。\n一乡蒙爱惠，百口藉生涯。\n享福踰中寿，归与勿怨嗟。",
        "dynasty": "宋",
        "collection_info": null
    },
    {
        "uuid": "8941528f4eaa38542ea3232723a300f2",
        "title": "颖川二绝  其一",
        "author": "陈东",
        "content": "我家本出颖川住，几世不曾归颍川。\n今我暂来忽暂去，太丘风流谁与传。",
        "dynasty": "宋",
        "collection_info": null
    },
    {
        "uuid": "76ef84d6230b3d04c4491b7952aaa4f6",
        "title": "颖川二绝  其二",
        "author": "陈东",
        "content": "我来颖川何所见，青青古柏古城傍。\n知是荀陈手亲植，令人不觉泪行行。",
        "dynasty": "宋",
        "collection_info": null
    },
    {
        "uuid": "e47dacfeb237b490f9401373c6862869",
        "title": "次韵士繇惜别",
        "author": "陈东",
        "content": "男儿自有四方志，离别岂能动刚肠。\n功名未遂身未死，白眼青青频举觞。",
        "dynasty": "宋",
        "collection_info": null
    },
    {
        "uuid": "23be7c2c42394cc970f0dd1ce971a1f1",
        "title": "次韵邵予可弹琴二首  其一",
        "author": "陈东",
        "content": "雷公徽玉粲明星，照出师襄指下声。\n可怜此地无人识，唤作新来黑瘦筝。",
        "dynasty": "宋",
        "collection_info": null
    },
    {
        "uuid": "fb2af25ab344205e69416de03e34d322",
        "title": "次韵邵予可弹琴二首  其二",
        "author": "陈东",
        "content": "漫说朱絃大古清，政无蒙瞽在周庭。\n高山流水本无事，安用区区里耳听。",
        "dynasty": "宋",
        "collection_info": null
    },
    {
        "uuid": "c683a378cbf508ce8ae7273aa67a9e1a",
        "title": "与士繇游金山翼日分袂二绝  其一",
        "author": "陈东",
        "content": "早别金山恰晓钟，离帆分破一江风。\n瓜洲渡口波声远，后夜相思明月中。",
        "dynasty": "宋",
        "collection_info": null
    },
    {
        "uuid": "4eb14ff5eb23902b62b9882af42cc5bc",
        "title": "与士繇游金山翼日分袂二绝  其二",
        "author": "陈东",
        "content": "京口瓜洲一水间，秋风重约到金山。\n江山自为离人好，不为离人数往还。",
        "dynasty": "宋",
        "collection_info": null
    },
    {
        "uuid": "b362debeac04ad32cfaaed208e101b2e",
        "title": "题吴公辅庵",
        "author": "陈东",
        "content": "一径萦迴屋数间，我来聊欲寄清闲。\n道人杖履知何处，空鎻烟霞万迭山。",
        "dynasty": "宋",
        "collection_info": null
    },
    {
        "uuid": "1c5cee844be8435612b2133e62dd2e23",
        "title": "茶",
        "author": "陈东",
        "content": "偏爱君家碧玉盘，建溪云脚未尝亁。\n书生自恨无金换，聊以诗章乞数团。",
        "dynasty": "宋",
        "collection_info": null
    },
    {
        "uuid": "79d3be262ba95c4daf798fd0b4a88b7a",
        "title": "送友人丧二绝  其一",
        "author": "陈东",
        "content": "欲认青帘索酒尝，俄惊丹旐送君丧。\n吕庄编户伤心切，愁对清风想杜康。",
        "dynasty": "宋",
        "collection_info": null
    },
    {
        "uuid": "26835be9ff8415fbb3907f692b67dcf9",
        "title": "送友人丧二绝  其二",
        "author": "陈东",
        "content": "初成大厦势巍巍，有意于门驷马车。\n未干壁土君先已，贺燕翻随弔鹤飞。",
        "dynasty": "宋",
        "collection_info": null
    },
    {
        "uuid": "101b766320ee8cd97cd7fe7594463055",
        "title": "徐氏哀词代作",
        "author": "陈东",
        "content": "忆昔常随祖母过，登堂共庆尚垂胡。\n十年未远皆流荡，地下相逢果有无。",
        "dynasty": "宋",
        "collection_info": null
    },
    {
        "uuid": "849f15d4d2569315ad2492cfcf86fac2",
        "title": "和邵予可卖俸豆",
        "author": "陈东",
        "content": "休论斥卤与膏腴，豆藿连阡稻麦无。\n举世纷纷宝鱼目，投人慎勿以明珠。",
        "dynasty": "宋",
        "collection_info": null
    },
    {
        "uuid": "b3fcf97e95c19c3c591c8f5a8b5008ec",
        "title": "谒王乐道之子闻方饭绝客一绝",
        "author": "陈东",
        "content": "晚生恨不及前辈，来访诸郎观典型。\n吐握风流何寂寞，满林风竹自秋声。",
        "dynasty": "宋",
        "collection_info": null
    },
    {
        "uuid": "90d59f0185138005413cfa7ac76e9eef",
        "title": "咏桃花菊一章",
        "author": "陈东",
        "content": "潘郎尝望尘，陶令亟避俗。\n胸中定何如，清浊在一瞩。\n河阳艶桃春，彭泽鬰秋菊。\n所好邈如许，二子殊品目。\n诗人易评量，忍使混衡斛。\n当使冰鑑磨，要遣鬚眉烛。\n勿容脂粉姿，滥入珪璋录。\n神仙真渺茫，浪说武陵谷。\n不如临清潭，饮水乐自足。\n谁令春雨红，点污秋株绿。\n寒根岂无知，风霜怒应蓄。\n令尹非安仁，腰带肯轻束。\n脱巾漉酒浆，黄花泛新馥。",
        "dynasty": "宋",
        "collection_info": null
    },
    {
        "uuid": "f7a4ab84cbeb1c2fdab4117bb33d13d6",
        "title": "春日偶题",
        "author": "陈东",
        "content": "驱除睡思茶瓯外，收拾春光酒盏中。\n万种穷愁浑不问，世间此乐几人同。",
        "dynasty": "宋",
        "collection_info": null
    },
    {
        "uuid": "aff648f37cec40912ac1ce97da97ad1c",
        "title": "跋黄鲁直买米帖",
        "author": "陈东",
        "content": "广文弦歌饭不足，要是古来贤达人。\n山谷有钱能买米，比之鲁公殊未贫。",
        "dynasty": "宋",
        "collection_info": null
    },
    {
        "uuid": "4ca4c2304b0160ac7dd5c9598bfdd501",
        "title": "尹馆作此觅酒召李顺之饮",
        "author": "陈东",
        "content": "今日天色恶，酒壶恰已空。\n何来进童子，挈榼问主翁。\n主翁正对客，兀坐书堂中。\n诸生功课毕，鼔瑟歌醉翁。\n爱酒欲出门，杖头无青铜。\n春衣典又尽，搜索计已穷。\n酒兴不可遏，不免作诗呼。\n进童空壶挈，将纳宅库为。\n我却致䨥灰，红得酒须寻。\n爱酒伴更烦，与召陇西翁。",
        "dynasty": "宋",
        "collection_info": null
    },
    {
        "uuid": "3a6af1dfda6006fb56c4f3badf0e1d0e",
        "title": "送黄仲达归温州仍寄诸友",
        "author": "陈东",
        "content": "长安市上喜相逢，倾盖恩情久要同。\n几载暌违劳想梦，一樽邂逅写情衷。\n家山柑橘正酣露，江岸帆樯忽饱风。\n归去借声询旧友，项髯方浪薛芹宫。",
        "dynasty": "宋",
        "collection_info": null
    },
    {
        "uuid": "d4bb9797ba61af1a071897e7f8180781",
        "title": "谢温州黄仲达送鄂州瓜虀",
        "author": "陈东",
        "content": "黄夫子从汶上来，三束瓜虀送风土。\n应知我亦困虀盐，肯食沽酒与市脯。\n食肉者鄙无远谋，甲第纷纷何足数。\n饭蔬饮水真乐哉，千古风流想尼父。",
        "dynasty": "宋",
        "collection_info": null
    },
    {
        "uuid": "c656f4bdbe7f12567b394318b807807a",
        "title": "夜饮二绝  其一",
        "author": "陈东",
        "content": "笋芽鹅炙殊可口，明月清风不着钱。\n坐对青州一从事，共君今夜不须眠。",
        "dynasty": "宋",
        "collection_info": null
    },
    {
        "uuid": "b7022fa6eddc42330be2ef3429380d00",
        "title": "夜饮二绝  其二",
        "author": "陈东",
        "content": "欣然有意引陶潜，此意何妨俗士联。\n三百青钱亦希有，速将趁取夜厌厌。",
        "dynasty": "宋",
        "collection_info": null
    },
    {
        "uuid": "7476019632af646c6976a4a76cbb8d80",
        "title": "輓修撰先生",
        "author": "何元泰",
        "content": "在昔虞庠日，尝陪陈少阳。\n词倾三峡水，忠烈九秋霜。\n药石尘丹扆，琅玕宝皂囊。\n后来门下士，多有紫薇郎。",
        "dynasty": "宋",
        "collection_info": null
    },
    {
        "uuid": "1a6132af3c9bc6ffa28ff57cfd281080",
        "title": "山西行",
        "author": "沈与求",
        "content": "山西徤儿好身手，气如车轮胆如斗。\n十五射猎少年场，戏格黄罴同拉朽。\n二十窜名尺籍中，铁马追风快驰走。\n臂弓腰箭了一生，只喜论攻不论守。\n兵符夜半出辕门，将军令肃谁敢后。\n自夸豪健天下无，誓为官家扫群丑。\n蛮夷共事古来危，监军巧落他人机。\n黑山未靖黄河沸，邉尘倐忽连紫微。\n长驱中州斥候绝，已闻饮马金明池。\n种家猛将忠贯日，髮上衝冠颐指挥。\n主辱偷生事不武，壮士裂眦争相随。\n东跨潼关达上国，城头夜插将军旗。\n诸军下马拜吾父，请成退舍纔有期。\n肉食谋国帝子质，勒兵不动护送之。\n壮士束手猛将死，敌来侮人犹小儿。\n明明二圣尧舜主，天翻地坼徒尔为。\n天翻地坼徒尔为，北望血泪滂两颐。\n真人中兴似光武，赤眉青犊折棰笞。\n一呼奋击肯效死，风鹤尚信惊王师。\n呜呼何为背征讨，红帕兜鍪半为盗。\n东家昨夜虏小姑，西妇朝逢握刀笑。\n锦衣玉食事奢侈，翠眉红颊资彊暴。\n黄屋今怀旰食忧，忍与豺狼活蓬藋。\n时危宜尔悍且骄，侧耳试听哀痛诏。\n五陵佳气自葱葱，为雪大讐安九庙。",
        "dynasty": "宋",
        "collection_info": null
    },
    {
        "uuid": "1e9840043cf1edc878aead6f3f0fa2d5",
        "title": "次韵刘殿院赠钱圃翁",
        "author": "沈与求",
        "content": "少日从畦丁，颇悟园官理。\n菘韭记春秋，蔬食聊尔耳。\n十年困尘埃，幽事同脱屣。\n一饱不可谋，清痩只如此。\n仰止长城翁，趣尚两奇伟。\n弱冠事笔耕，俛仰行六纪。\n晚以圃自娱，扶锄寄深喜。\n柔风蔬甲怒，细雨兰芽美。\n小摘定可供，余事不挂齿。\n那復肯着屐，而一到城市。\n为计一何疏，行须传高士。\n木茹忌太洁，肉食忌太鄙。\n安得从公游，远傲于陵子。",
        "dynasty": "宋",
        "collection_info": null
    },
    {
        "uuid": "c1707d18b3cd1cfacb4a8b839beb7614",
        "title": "游玲珑山因访朱氏草堂",
        "author": "沈与求",
        "content": "平生丘壑心，余事不挂目。\n藜杖南山来，要使富幽瞩。\n异哉小玲珑，蟠峙苍弁腹。\n修藤结悬崖，飞溜响空曲。\n伏石卧虎状，腾拏杂奔鹿。\n砑然互吞吐，侧路劣容足。\n拂拭古藓纹，字刻翳新绿。\n标榜玲珑名，奇怪殆天属。\n扪萝上绝顶，坦坦类平陆。\n俯首瞰来踪，穹然在幽谷。\n传闻昔逋客，诛茅此营屋。\n清魂不可招，千载想遗躅。\n我思造物巧，妙供幽人禄。\n挥斤役山祗，斵此一拳玉。\n云窗与雾阁，一一相亘属。\n岂无部曲众，猿鹤即更仆。\n岂无节旄贵，松桧自张纛。\n此事久弃置，蛛丝网岩麓。\n翩翩佳公子，心古韵不俗。\n驾言脱华簮，兹焉卜幽筑。\n终日面巑岏，世故岂容触。\n指点空洞姿，喜气政堪掬。\n挟策校昔游，健步念须续。\n亦有招隐诗，薄暮不可读。",
        "dynasty": "宋",
        "collection_info": null
    },
    {
        "uuid": "910748fae04181ba57fda75ec1149d3f",
        "title": "奉陪安守登膴原观",
        "author": "沈与求",
        "content": "江南多佳山，骈首闯城郭。\n缅怀在坦夷，要使一见廓。\n邦侯王事余，幽致到丘壑。\n散策占城阴，含睇及民瘼。\n爱此郊原平，膴膴富耕穫。\n飞观儵下临，丹碧荡霄堮。\n野色四座浮，胸次潜领略。\n千畦云弄黄，岁事初不恶。\n斗酒行劳农，欢谣入酺醵。\n胜地恶发挥，波神覆为虐。\n萧辰谁与娱，一笑寄华酌。\n落日耀旍旗，轻飇漾帘幕。\n卷白起寿公，歌声渺林薄。\n老农止勿狂，嗣岁有真约。",
        "dynasty": "宋",
        "collection_info": null
    },
    {
        "uuid": "570a83624bc2ca1a57678ab69c879fe7",
        "title": "观网鱼",
        "author": "沈与求",
        "content": "暗雨垂垂梅欲黄，春山吐源春涨狂。\n雪鳞頳尾泝流上，吹涛喷浪能奔忙。\n鱼师布网名白大，万目井井连重纲。\n联艘绝流势甚武，遮罗初若无留藏。\n大鱼巳得小鱼弃，要使遗育充陂塘。\n鳏鲕安用误回避，鰕蟹亦復虚跳梁。\n宁知不比纶索手，欲以巧饵空沧浪。",
        "dynasty": "宋",
        "collection_info": null
    },
    {
        "uuid": "43c96061fac4952b05cf0428cf1d8a58",
        "title": "子修步屧相过属疾不能倒屣戏赠",
        "author": "沈与求",
        "content": "簿书日在手，佳思挽不留。\n而能痛拨置，时来访清幽。\n古木占城阴，一曲萦寒流。\n落影插清泚，绿荫亦巳稠。\n结亭坐蟠石，傲兀忘拘囚。\n雄谈功名外，俊气横九州。\n事故未应尔，长恐坐阻修。\n造物小儿相，妒我得暂休。\n河鱼竟中溃，午枕犹扶头。\n双鳬飞舄声，历历过墙陬。\n此兴岂復浅，何当起从游。\n试令开丈室，子能问疾不。",
        "dynasty": "宋",
        "collection_info": null
    },
    {
        "uuid": "3965d02027d27da04ef616fd7fc8bfa3",
        "title": "寄题淄川王景发肯构堂",
        "author": "沈与求",
        "content": "深林艺松柏，不数栎与樗。\n坐待十亩阴，等为匠氏储。\n宁復知种德，责报不厌徐。\n名令后必大，善积庆有余。\n于焉望丰屋，政可增修闾。\n王孙世东州，奕奕盈簮裾。\n金埒通里巷，珠树连阶除。\n贤哉景发甫，爽爽众莫如。\n直气薄霄汉，妙语锵琼琚。\n定知磊落人，一见怀抱摅。\n谓我架华堂，映发先人庐。\n掲名取肯构，盖念经营初。\n堂前植桃李，堂上罗诗书。\n桃李意取适，诗书计非疏。\n诸郎自兰玉，舌耕起菑畬。\n吾诗以为箴，会见联高车。",
        "dynasty": "宋",
        "collection_info": null
    },
    {
        "uuid": "e92dbff8487f1e8b1d0e2dae02c2babb",
        "title": "何子楚为范明伦赋九疑石石吾不及见也读诗可以知其巑岏秀峙之状吾累卞峰石为小寒林兴寄不浅用其韵并及之",
        "author": "沈与求",
        "content": "峩弁千峰倚天碧，上有修筠材可篴。\n月明三弄面巉岩，惊起哀猿啼峭壁。\n儿童斵石攅青瑶，寒林萧萧吹堕樵。\n坐令结习落幽梦，芒鞋竹杖归路遥。\n觉来隻影徒相守，哦子清诗笔如口。\n眼中何必小玲珑，仿像九疑当户牖。\n神丹已失大江漘，谁与安期追后尘。\n分天隔日不可到，使我目断苍梧云。",
        "dynasty": "宋",
        "collection_info": null
    },
    {
        "uuid": "e0cacbbec2ad25d156ece80189045088",
        "title": "次韵题沈传曜痩节堂",
        "author": "沈与求",
        "content": "平生一字不疗饥，谁云穅覈能瓠肥。\n牙籤玉筯五鼎食，是中有趣非钱痴。\n万事颠倒绝可嗤，此腹却受将军讥。\n吾宗酷似骑曹掾，俗物纷纭那復看。\n眼中但有潇洒侯，高节亭亭真老伴。\n山泽形容坐一癯，相要检校还丹书。\n食薇饮水笑多事，知君此计诚非疏。",
        "dynasty": "宋",
        "collection_info": null
    },
    {
        "uuid": "1c4697a8924012d11301c4d58aec9df5",
        "title": "刘行简见借诗稿以长句归之",
        "author": "沈与求",
        "content": "文章偏忌声名早，富贵政须门第好。\n了知二物不相关，风月膏粱兼者少。\n刘郎天韵真不凡，飞腾宜在蓬莱岛。\n年来穷愁已到骨，只有珠玑落残稿。\n纷纷余子何能追，定向诗坛分六纛。\n造物小儿亦薄相，浪付繁华给挥扫。\n却令径坐诗人穷，只与清冷消热恼。\n向来狗监非同邑，渇尽文园尚佣保。\n九原千古忽可作，如君自是不枯槁。\n茅斋夜诵谁得闻，咄咄空能诉穹昊。\n请君更作昇天行，勿使贫胡彊知宝。",
        "dynasty": "宋",
        "collection_info": null
    },
    {
        "uuid": "4395498cd0e39cb07714f37514342043",
        "title": "送章文虎秀才归荆南",
        "author": "沈与求",
        "content": "我生本吴侬，搦笔追楚些。\n佳人脱尘屣，幽韵耻独和。\n君家楚江湄，词语亦顿挫。\n学海富探讨，渠数百纸过。\n春风归凤城，櫑具恰解駄。\n此地初识君，细语辄三贺。\n冉冉岁巳遒，云山忆高卧。\n翩然理归装，余事等弃唾。\n文围久坚壁，定恐一战破。\n行矣傥復来，凭将楚词课。",
        "dynasty": "宋",
        "collection_info": null
    },
    {
        "uuid": "be8bcf0a8f4de3c313604065aee47da6",
        "title": "次韵曾守怀玲珑山",
        "author": "沈与求",
        "content": "泉石有膏肓，料理费和缓。\n风埃客子游，梦想略相半。\n端如餍羊酪，投匕念乡馔。\n怀哉小玲珑，旧赏记酣宴。\n玉女下云窗，轻我年未冠。\n诛茅老三间，此意已悬断。\n少须草堂资，两足那可绊。\n谢公爱东山，自结寻幽伴。\n诗筒忽相先，纸价岂容贱。\n流传从使君，感此归思乱。\n撷兰蹑危根，潄石俯长磵。\n野性等麋鹿，百嗜宁食荐。\n揽衣中夜兴，测漏疾流盼。\n扃步愧驽筋，卑飞伤短翰。\n正使屐齿折，未救斧柯烂。\n时节脱復徂，迟莫空浩叹。\n何当脂下泽，去路鬰交贯。",
        "dynasty": "宋",
        "collection_info": null
    },
    {
        "uuid": "816fc2652c5926cfe01565ba3af1273f",
        "title": "何亨老筑堂里第榜曰安虚盖取司马子微不受外不逐外之说属某赋诗以见意云",
        "author": "沈与求",
        "content": "幻境如群狙，喜怒眩名实。\n怜渠千刼迷，堕此一念失。\n世路波涛翻，时事风雨疾。\n胡为随物迁，坐此方寸窒。\n使君超世姿，轩裳起儒术。\n神交赤城仙，妙解穷隐密。\n向来心泰然，初不计升黜。\n危堂榜新颜，要以名自律。\n窗扉敞深明，空华乱初日。\n变灭惊须臾，蔽亏隔纤悉。\n了知内观融，天光发虚室。\n山林猿鹤俦，廊庙鹓鸾匹。\n静躁涂或殊，出处心本一。\n清都五城开，真仙罗辅弼。\n行矣朝紫皇，启沃造前膝。\n功名戏剧成，志愿谈笑毕。\n它年容买邻，傥不傲蓬荜。",
        "dynasty": "宋",
        "collection_info": null
    },
    {
        "uuid": "2a72360e90b7c26f858c0b9bfc637b81",
        "title": "次韵何子楚食樱桃",
        "author": "沈与求",
        "content": "轻衫骏马飞弹丸，上林花开纷绣团。\n御厨赐笋未解箨，山樱亦復登金盘。\n宗庙荐新勤玉路，凡果纷纷不论数。\n风清日美雨丝收，朱实烘春燃绿树。\n筠笼采撷价万钱，北人羊酪雅所便。\n自从燕罢曲江曲，五湖十载身回旋。\n已作孤蓬任流转，万颗徒劳野人献。\n故无清梦大明宫，醉倚酡颜浮玉盌。",
        "dynasty": "宋",
        "collection_info": null
    },
    {
        "uuid": "688906eb19aefb13b3717c1adefef997",
        "title": "拟古",
        "author": "沈与求",
        "content": "日月双高悬，朝昏自升沈。\n有如转辘轳，引絙环相寻。\n而我生其间，所阅几古今。\n尔来三十年，又作裘氏吟。\n眠饭寄编简，此身疑白蟫。\n皇皇走四方，谁是真知音。\n语欲离舌本，退缩翻如瘖。\n涉世聊尔耳，依阿亦何心。\n託质既巳迂，自谓百炼金。\n耻作渭水鈎，宁为太阿镡。\n用舍安所之，齿髪忽已侵。\n日月不我留，潸然涕盈襟。",
        "dynasty": "宋",
        "collection_info": null
    },
    {
        "uuid": "d733ff3a2d364ee7dc22940fe8bf6723",
        "title": "次韵黄子虚同饮葛次颜家酿玉友",
        "author": "沈与求",
        "content": "先生早年忘扫白，懒饭青精借颜色。\n独余驩伯为友朋，熟不暇篘巾自沥。\n何须引泉连百井，饮若长虹太豪猛。\n细斟玉筯滑无声，酌我应怜官独泠。\n奇篇更写陟釐黄，逼人心地生清凉。\n了知二事尽家法，眼馋径索银瓶尝。\n我老华池少滋液，年来爱酒如偷蜜。\n陶然一醉乐未央，此外要知俱长物。\n相期径造君勿违，坐得名胜从忘归。\n公侯似闻倦设醴，穆生正恐同分携。",
        "dynasty": "宋",
        "collection_info": null
    },
    {
        "uuid": "04104b9faf6de854d93b195f47b38e1f",
        "title": "次韵李元叔田邦镇唱酬之什  其一",
        "author": "沈与求",
        "content": "李侯少年真自喜，收名拟擅东南美。\n大科异等不作难，堂堂奏赋明光裏。\n眼看斗粟饱侏儒，空肠殷雷归着书。\n胸中未减食牛气，出手一掷当成卢。\n只今聊问復何如，要辨蟫蠧资轩渠。\n刺头文字亦琐碎，泽吻快意回焦枯。",
        "dynasty": "宋",
        "collection_info": null
    },
    {
        "uuid": "7c1b752276e4e79691d07c8ac302d3f5",
        "title": "次韵李元叔田邦镇唱酬之什  其二",
        "author": "沈与求",
        "content": "大雅寂寥谁发喜，逆折波澜须子美。\n晚分一派大江西，约束曹刘归句裏。\n武安耳孙有臞儒，载行无多一束书。\n蹇驴破帽踏城市，腰间蒯维鸣湛卢。\n叫阍自荐久未偶，淮南丛桂犹关渠。\n雕鑴戏出乡学余，掩面笑余诗井枯。",
        "dynasty": "宋",
        "collection_info": null
    },
    {
        "uuid": "8c6234add3565128d37c1513f22e0b84",
        "title": "读成士瑴诗卷和其书事一章",
        "author": "沈与求",
        "content": "长年赋子虚，狗监绝同里。\n杯水聊自酬，博此一笑喜。\n副墨粲我前，顿使百废起。\n朱絃渺遗音，慎勿娱俗耳。\n论交傥自今，相从期暮齿。",
        "dynasty": "宋",
        "collection_info": null
    },
    {
        "uuid": "847c5bab2fc7b6f43d8083efa207f554",
        "title": "钱塘赋水母",
        "author": "沈与求",
        "content": "疾风吹雨回江城，艣牙呕哑潮欲平。\n客居喜无人事撄，相与环坐临前楹。\n眼中水怪状莫名，出没沙觜如浮罂。\n復如缁笠绝两缨，浑沌七窍俱未形。\n块然背负群鰕行，嗟其巧以怪自呈。\n凝目愯视相将迎，老渔旁睨笑发声。\n曰此水母官何惊，江流如奔绝沧瀛。\n潮汐往来月为程，藏纳众污无满盈。\n浮埃沈滓溷九清，结成此物宜昏盲。\n使鰕导迷作双睛，乃能接迹蚌与蛏。\n亦犹巨蛩二体并，离则无目为光精。\n江天八月霜叶鸣，罟师得鰕供水征。\n水母弃掷罗纵横，试令收拾输庖丁。\n绛矾收涎体纡萦，飞刀镂切武火烹。\n花甆饤饾粲白英，不殊冰盘堆水晶。\n稻酰韲寒芼香橙，入齿已復能解酲。\n遣渔止矣勿復评，嗟哉此性愚不更。\n定矜故态招三彭，且摩枵腹甘藜羹。",
        "dynasty": "宋",
        "collection_info": null
    },
    {
        "uuid": "99741cba4809cea04d6f531cc5643c26",
        "title": "泛舟村落阻风不能少进而菱梢芡觜缭舷上下篙人病之",
        "author": "沈与求",
        "content": "艇子掠岸行，水痩不濡尾。\n狂飇振疏篷，猎猎鸣两耳。\n十篙八九褪，逆势何乃尔。\n野芡伺吾间，回梢哆利觜。\n亦有芰浮角，一一肆轻鄙。\n初欲事幽寻，解缆出疏苇。\n乘流觅清浅，濯缨助深喜。\n事有大不然，移顷未离咫。\n安得望蓬莱，巨舰破潮起。\n征帆驾长风，一日三万里。",
        "dynasty": "宋",
        "collection_info": null
    },
    {
        "uuid": "59e9aa6c6d3a55fa80c13d6a669317c5",
        "title": "夜坐感事",
        "author": "沈与求",
        "content": "沈沈夜气归，虚堂闭深寂。\n孤灯灺余花，寒溜韵残滴。\n醖酿万斛愁，感槩一人敌。\n何当弃短檠，阴山叱鸣镝。",
        "dynasty": "宋",
        "collection_info": null
    },
    {
        "uuid": "d8ee05a86cb4ebf436de639fba29825e",
        "title": "戊申初寒偶作",
        "author": "沈与求",
        "content": "去年十月冬犹温，单衣晓出钱塘门。\n携孥仅脱饿虎口，更吟楚些招惊魂。\n儿女争从乱离苦，咿哑遶膝多语言。\n舟行畏涂侵夜泊，孤灯明灭何处村。\n萧萧细雨疏苇响，风力渐摇枯柳根。\n失声号寒泣龙具，促棹傍险争前奔。\n还家依然四壁立，故衾败絮那忍论。\n无衣岂暇具裘褐，海图坼裂波涛翻。\n天公戏人亦太虐，雪花径尺连上元。\n今年十月事羁宦，两脚如旧身大存。\n纸窗寂历风竹啸，古木中夜号空园。\n旅人不眠毛骨冷，抚事念往多烦寃。\n吾侪小人不论数，豺狼满目哀王孙。\n似闻易水寒堕指，北望大漠烟云昏。\n安得壮士驭八骏，沙虫猿鹤俱腾骞。\n归欤莫如中土乐，天子孝友朝廷尊。\n坐令铁衣扫虮蝨，四海挟纩怀君恩。",
        "dynasty": "宋",
        "collection_info": null
    },
    {
        "uuid": "ed190f87027560d010c90cfc0fb2042b",
        "title": "十里岩石壁",
        "author": "沈与求",
        "content": "巨灵手擘青瑶璞，平削无痕看斧凿。\n六丁取将天路遥，雷电收威半空落。\n至今崒嵂横道旁，绝壁万仞青茫茫。\n倚天屹立不可近，下视培塿如群羊。\n藓花斓斑风雨溃，藤梢夭矫蛟龙戏。\n中开微窦走鸣泉，白虹吞吐涵秋气。\n泉流万古潭水深，山寒无风鬰沈沈。\n下田纳纳禾稼茂，发源沾溉初何心。\n峭直谁令据当路，松柏萧森半烟雾。\n犹恐夜深魑魅惊，更遣山灵谨呵护。",
        "dynasty": "宋",
        "collection_info": null
    },
    {
        "uuid": "145b7c4b15335cc015c5777e30fdbe8c",
        "title": "夜书山驿",
        "author": "沈与求",
        "content": "天寒夜向阑，月出山更静。\n风露摇青空，万象光耿耿。\n啼螀泣幽草，宾鸿度前岭。\n归来坐孤窗，松竹舞清影。",
        "dynasty": "宋",
        "collection_info": null
    },
    {
        "uuid": "77b1039587c1cf2c1f11953a7114ce5e",
        "title": "绩溪寨口",
        "author": "沈与求",
        "content": "青嶂插天堑，白水翻地轴。\n回环壮哉县，不许飞鸟触。\n往年羽书驰，盗发清溪曲。\n先声杂妖幻，余党萃符祝。\n控攘最旁近，被害良惨毒。\n聚落烬烟空，生齿涂炭酷。\n岂无山川险，会有法令束。\n百年不用武，骈领甘此辱。\n至今风雨夜，犹闻鬼群哭。\n遗俗感旧愤，御盗勇气足。\n大儿佩刀剑，小儿利锋镞。\n老翁筋力衰，奋挺怒张目。\n营寨人自戍，不待官期促。\n矧今杀气横，洒涕国步蹙。\n豺狼据道路，虎兕出林谷。\n傥持復雠心，公战图报国。",
        "dynasty": "宋",
        "collection_info": null
    },
    {
        "uuid": "13495b6a3777e18f400c22f2e262d5d9",
        "title": "闻招寇",
        "author": "沈与求",
        "content": "绿林煽余习，无乃国计左。\n诲盗爵秩崇，纳叛金缯伙。\n戢姦在斧钺，赏诱讵云可。\n萌芽缓诛锄，猖披费结裹。\n战多数招安，奚用腰箭笴。\n悍兵昔已然，黠将近亦颇。\n昌言假报国，湼面刺投火。\n豺狼奋哮噬，蠭虿利掀簸。\n横行入通邑，焚掠穷委琐。\n况闻南陵寇，执事初意惰。\n出没势已张，翦灭计未果。\n宣城俯百里，千室尽奔亸。\n王事吾有程，马头戴印颗。\n叱驭疾其驱，语言纷炙輠。\n何当说罴貅，一洗根本祸。",
        "dynasty": "宋",
        "collection_info": null
    },
    {
        "uuid": "413b4677dc8a27a5f229f543d0c256ff",
        "title": "宁国道中",
        "author": "沈与求",
        "content": "山石荦确行路难，山风萧萧吹早寒。\n十步九歇仆马瘁，兔蹊鸟道穷跻攀。\n崖谷空笼瀑泉走，碎玉零乱飞前滩。\n石堤捍水几百级，落处疑有蛟龙盘。\n两山之间开畎亩，石罅着锄那得寛。\n前村后村烟火冷，土墙茅盖常掩关。\n我行不知记近远，官游岁晚良自叹。\n岂如家家一饱外，鷄豚社酒相追欢。\n那知亦有简书畏，里胥剥啄惊衰颜。",
        "dynasty": "宋",
        "collection_info": null
    },
    {
        "uuid": "78f4f06cf1ca42b0e9d1c3bd43da70ee",
        "title": "夜宿千秋岭下田家",
        "author": "沈与求",
        "content": "阴壑来悲风，薄莫吹急雨。\n冥冥揽寒色，咫尺暗山路。\n茅檐两三家，曲涧萦竹坞。\n停车且问讯，欲止此何许。\n老翁行步弱，扶杖倚门户。\n问我官何忙，野宿今无所。\n向夜号狐狸，深林啸豺虎。\n甘心在择肉，闯首辄凭怒。\n驾言往何之，一榻翁敢拒。\n延我傍中堂，慇懃慰良苦。\n解衣土锉旁，支枕憩行旅。\n昏然饱安眼，境寂绝猜怖。\n鸡声报明发，征车犯寒去。\n呼灯别老翁，鼻息方栩栩。",
        "dynasty": "宋",
        "collection_info": null
    },
    {
        "uuid": "061c786ec41dbd697fa87bc7a2ad59f4",
        "title": "溪上见梅",
        "author": "沈与求",
        "content": "晴溪涨渌如阴苔，晴山插影相低回。\n画船迭鼓顺流下，波光浩荡征帆开。\n滩萦岸缭柂牙转，水石相激如奔雷。\n须臾已復过绝壁，归路渐近严陵台。\n山重溪复境弥迥，暗香忽自空中来。\n日斜正见丛棘外，炯炯疏片飘寒梅。\n槎牙一种独愁绝，含情不语明岩隈。\n凌波疑是水仙出，缟衣素质行徘徊。\n下窥清浅一笑粲，坐使凡卉俱尘埃。\n山谷之儒已臞甚，龟肠鹤骨世所咍。\n相逢顿觉百忧释，不嫁春风谁与媒。\n舟行易远空回首，角声吹梦心悠哉。",
        "dynasty": "宋",
        "collection_info": null
    },
    {
        "uuid": "0e78d24424479ef67e37c8c67107e4c5",
        "title": "次韵张仲宗感事",
        "author": "沈与求",
        "content": "诸侯救周衰，能事存笔削。\n后学竞专门，肤引迷注脚。\n宁知惧贼乱，诛意未为虐。\n上皇志包荒，大度示恢廓。\n误堕虏计中，九庙施箭凿。\n将臣拥彊兵，首鼠事前却。\n专雄怀顾望，散党失归着。\n坐令两宫车，北辕狩沙漠。\n天王绍绝统，愤此国势弱。\n尝胆復大雠，此意良不薄。\n向来督真姦，国典犹阔略。\n群公争护前，循习久弥确。\n黄屋泛沧溟，黔首寄矰缴。\n世无管夷吾，老眼双泪阁。\n何当诛赏行，浩叹成嗢噱。\n曜灵还中天，冰雪自销铄。",
        "dynasty": "宋",
        "collection_info": null
    },
    {
        "uuid": "be405b7c958357aa59d8de6aa8c35e26",
        "title": "次韵允迪秘监同年所寄会稽唱酬之什",
        "author": "沈与求",
        "content": "秋鸿度寥廓，天远劳目送。\n燕雀各有谋，堕此朝餔供。\n平生江海游，往事恍如梦。\n簮裳彊结裹，翰墨困嘲弄。\n一官冗不治，匹马旁无从。\n迷行落小劫，直意识大洞。\n似闻脯麒麟，颇欲翳鸾凤。\n眼无行秘书，此语谁与共。\n贫知世路艰，老觉交情重。\n功名等戏剧，射覆偶微中。\n龙媒驾鼓车，款段朱丝鞚。\n南游探禹穴，聊得登覧纵。\n时危要奇策，涂穷勿长恸。\n相期论少卑，材大古难用。",
        "dynasty": "宋",
        "collection_info": null
    },
    {
        "uuid": "e7086ad772051e449cb320e48a1ba4fa",
        "title": "郑维心约赵安道中大家兄次律学士及仆探梅城山乘月泛舟而归",
        "author": "沈与求",
        "content": "穷居不厌车马绝，委巷衡门常昼闭。\n朝来剥啄谁过予，倒屣逢迎走惊蹶。\n里中胜士真可人，为忆寒梅耿残雪。\n招呼闻早探幽芳，平溪径遣扁舟截。\n西山佳处云坞深，松竹萧森迷洞穴。\n上方小阁鏁空明，开窗下见千山列。\n画手无人貌平远，野阔天多供一瞥。\n冰花只作小寒枝，拄杖不辞穿巀嶭。\n野僧省事畏客狂，攀援自向南枝折。\n疏香低入坐中来，骨冷肌清伴高洁。\n襟期况有公子贤，伯也雄豪负奇节。\n手拈冻蘂荐深杯，妙语琅琅契禅悦。\n人间此会不多有，忍放杯空成小别。\n归来怀抱与谁论，一棹翻然载明月。",
        "dynasty": "宋",
        "collection_info": null
    },
    {
        "uuid": "47069a3e23aea8ee9584e8281e5e32d5",
        "title": "腊月二十六夜大雪投晓霁色恍然鸟语啁啾便有春意感而赋之",
        "author": "沈与求",
        "content": "黄昏雪打窗，夜雨破幽梦。\n晨光逗檐花，霁色晃池冻。\n老木惊向荣，好鸟发微咔。\n草根露纤芒，虫声试群哄。\n空畦土匀酥，侧涧泉流湩。\n腊尽杀气衰，春归生理共。\n人情自多端，天意皆曲中。\n悬知造物公，未厌萌区众。\n艰难重时节，俯仰疲迎送。\n心闲数造化，骨寒遭鬼弄。\n那惊梅柳新，但饱藜藿供。\n行须过田家，泥饮空社瓮。",
        "dynasty": "宋",
        "collection_info": null
    },
    {
        "uuid": "779d2f17db07a5ecc77e5b9ed9c0b238",
        "title": "次韵葛鲁卿送示近作一通二首  其一",
        "author": "沈与求",
        "content": "八驺尽屏如萦策，微步招寻老宾客。\n离离草色乱沟塍，脚底春风随蜡屐。\n蛰龙昨夜起洄潭，忽雷闪电飞千岩。\n朝来遗珠落怀袖，復见国风歌二南。\n公洗膏肓砭传癖，词伯儒宗蚤扬历。\n诗成聊復贮锦囊，副在久应藏石室。\n只今漂泊客烟村，高哦七字哀王孙。\n有如此言公不食，东山那得留安石。",
        "dynasty": "宋",
        "collection_info": null
    },
    {
        "uuid": "08177298488ed5cbc15740ceb00ae94e",
        "title": "次韵葛鲁卿送示近作一通二首  其二",
        "author": "沈与求",
        "content": "君侯胸次多筹策，岁晚翻为江海客。\n小隐方营一把茅，幽寻定费几两屐。\n公心落月印寒潭，出济巨川归筑岩。\n追还正始游戏事，聊为风骚作指南。\n我有幽忧如酒癖，起诵君诗春寂历。\n天公下取气凌云，神物护持光满室。\n老矣怀归葑上村，倚公佳句谱桐孙。\n须公拯危纾旰食，快写车攻刊乐石。",
        "dynasty": "宋",
        "collection_info": null
    },
    {
        "uuid": "e47e2d6853769df77d7d863132bc41c7",
        "title": "葛鲁卿再和復用前韵奉酬  其一",
        "author": "沈与求",
        "content": "上谒军门宜杖策，谁为兵家分主客。\n猛将翻乘下濑船，幽人退整登山屐。\n山泉闻似百花潭，山曲盘回十里岩。\n丘壑夔龙人太息，那将捷径比终南。\n吾邦旧事论三癖，佳处还堪记游历。\n深讥表饵误朝廷，急赞烝尝安庙室。\n避地来居水遶村，鳬鹥哺子竹生孙。\n苜蓿堆盘从野食，人爱当年二千石。",
        "dynasty": "宋",
        "collection_info": null
    },
    {
        "uuid": "06d205ae829aa9538f2bf0e664dd6107",
        "title": "葛鲁卿再和復用前韵奉酬  其二",
        "author": "沈与求",
        "content": "平生自愧无奇策，魔去径须呼逐客。\n兀身聊欲避风尘，作意何能分履屐。\n惊鱼畏网伏深潭，穷猿失木号重岩。\n杀气涨天消息断，但想沧海浮东南。\n囊无一钱诮钱癖，鲑菜醒人今齿历。\n忍言走马过章台，空骇祝鷄余土室。\n伧父嗔侬语带村，锦心绣口拜天孙。\n端为远谋箴肉食，谁能饶舌攻牢石。",
        "dynasty": "宋",
        "collection_info": null
    },
    {
        "uuid": "d57239046404de11089e8be8754c74f0",
        "title": "葛鲁卿再和復用前韵奉酬  其一",
        "author": "沈与求",
        "content": "闻公卜居问龟策，隐屏畏人呼重客。\n闲招溪友铁头航，戏蹑邻娃金齿屐。\n舍旁修木荫风潭，坐有郎君掣电岩。\n已将此段慰偪仄，更为岑参来巷南。\n细说当年陈类癖，伏閤忿争书日历。\n国医袖手药笼空，挂壁犹余弓矢室。\n吾州万落与千村，以葛名儿浸及孙。\n刲羊击豕作寒食，定恐酌公忘斗石。",
        "dynasty": "宋",
        "collection_info": null
    },
    {
        "uuid": "16355536698f7b405208b87026da695e",
        "title": "葛鲁卿再和復用前韵奉酬  其二",
        "author": "沈与求",
        "content": "小槛观鱼呼策策，来伴渔蛮作逋客。\n风回别浦有飞帆，雨湿断堤无响屐。\n梦回春到放龟潭，潭上杂花开石岩。\n十椽老屋烟烬灭，越鸟无日忘巢南。\n空说花骢酬马癖，岂有过都如块历。\n出门咫尺行路难，只办苍黄问家室。\n鼓鼙声动何处村，争挽神器归王孙。\n今者不乐愤忘食，奋臂拟关弓五石。",
        "dynasty": "宋",
        "collection_info": null
    },
    {
        "uuid": "3e7ad88fc18133c38edbd49cf90e877c",
        "title": "奉题思上人妙峰堂",
        "author": "沈与求",
        "content": "上人游四方，云水渺长道。\n一言契深心，百法从此了。\n十年归故山，不踏山前草。\n经营妙峰堂，想像德云老。\n闭关习跏趺，宴坐兀枯槁。\n混迹虽寰中，寄意已尘表。\n深枝姹岩花，雅音喧谷鸟。\n翠竹伴幽禅，白莲敷众好。\n山空有云归，地净无尘扫。\n回观第一义，湛湛孤月皎。\n法门有等差，问讯今谁晓。\n跃身宝楼阁，此堂终褊小。",
        "dynasty": "宋",
        "collection_info": null
    },
    {
        "uuid": "bf08e0a391b111abba6a09be0825d485",
        "title": "维心方刊正三国史某以精笔遗之蒙饷大篇为谢气格浑然三復感叹漫依元韵奉和芜陋增愧",
        "author": "沈与求",
        "content": "诸豪雄夸剑芒铦，毛锥敛避收余尖。\n椟间黯黮渇铜雀，案上爬沙枯玉蟾。\n学堂山人有遗裔，笔力大可千人兼。\n掉头不肯书柿叶，酒酣起舞怒奋髯。\n十年归坐溪口屋，傲视冠冕犹髠箝。\n草玄草圣聊戏耳，如医识药信手拈。\n迩来直笔到三国，去取法度何森严。\n眼中青白世矜异，皮裏阳秋谁顾瞻。\n更怜中书今且老，鷄毛苇管争出奁。\n悬知入手便狞劣，那復助子穷幽潜。\n我持妙颖急送似，标题珍重存华籤。\n势如执法贵心正，俗病要以此语砭。\n挥扫定见龙蛇走，紬绎何惮岁月淹。\n须知笔意似人意，柔顺未必非凶憸。",
        "dynasty": "宋",
        "collection_info": null
    },
    {
        "uuid": "66e4122478a3773aa5b1d3c9324104d6",
        "title": "长乐梁世则为余言林氏达观楼横海峤天下奇景也索诗为赋一章",
        "author": "沈与求",
        "content": "老眼纷世故，百嗜了若遗。\n忽闻佳山水，未到神已驰。\n迢迢古长乐，山水天下奇。\n中有隐君子，少读昇天词。\n兹游不可遂，楼居在厜㕒。\n要欲尽一覧，吞灭海峤姿。\n想当宴坐久，远意渺莫追。\n定见月岭堕，洪澜浴朝曦。\n蓬莱蔚相向，拍手招安期。\n秀色故可餐，却粒到玉芝。\n何当往从游，下视培塿卑。",
        "dynasty": "宋",
        "collection_info": null
    },
    {
        "uuid": "7370e44e8ea390ca4f35d6c3ff4ee751",
        "title": "和张仲宗送柯田山人归隐  其一",
        "author": "沈与求",
        "content": "我家洄潭上，卜邻左顾龟。\n中有隐君子，孤风邈难追。\n玩世逐虎鬼，祈年讯蛇医。\n篱根县瓠壶，蔓野纷翠帷。\n客至勿遽迎，借问来者谁。",
        "dynasty": "宋",
        "collection_info": null
    },
    {
        "uuid": "8633b01b4b031d2cd66796d4b557511a",
        "title": "和张仲宗送柯田山人归隐  其二",
        "author": "沈与求",
        "content": "穷巷车马绝，杖屦得往来。\n老侬起招呼，情话真乐哉。\n意行忘早宴，佳处首重回。\n月出一犬吠，柴门风为开。\n收还四方事，老子良足哀。",
        "dynasty": "宋",
        "collection_info": null
    },
    {
        "uuid": "6839f0baf9fd30095c5370a65ff5b8c9",
        "title": "和张仲宗送柯田山人归隐  其三",
        "author": "沈与求",
        "content": "谁为双眼青，自失两鬓黑。\n溪山招客子，占胜清凉国。\n古人如可作，晚岁意何及。\n是中但可饮，慎勿忘酒德。\n酒酣动长忿，惊问兵谁勒。",
        "dynasty": "宋",
        "collection_info": null
    },
    {
        "uuid": "349eae59877a1c14de63cbcefd83fca4",
        "title": "和张仲宗送柯田山人归隐  其四",
        "author": "沈与求",
        "content": "往年城下盟，杀气横九有。\n脱身敌中来，亲戚惊老丑。\n抗言半渡击，失计推祸首。\n谁能返秦璧，争欲仇鲁酒。\n着鞭空浪忙，好语得鷄口。",
        "dynasty": "宋",
        "collection_info": null
    },
    {
        "uuid": "e0542453851acd33e72c91de384bb0a2",
        "title": "和张仲宗送柯田山人归隐  其五",
        "author": "沈与求",
        "content": "有弟在一方，丹臆危涕横。\n念言还乡梦，遥夜怀紫荆。\n忽兴揽衣坐，孤灯耿青荧。\n雁奴信何功，扪心愧鸿冥。\n弃置復弃置，终寻白鸥盟。",
        "dynasty": "宋",
        "collection_info": null
    },
    {
        "uuid": "8f5bce2cb2de6dac0cbb6295e33ec3d5",
        "title": "郑维心用张仲宗韵见赠復次其韵奉酬  其一",
        "author": "沈与求",
        "content": "幽人卧南窗，支床伏穹龟。\n白堕意冥契，黄庭心暗追。\n身闲有余适，国病何当医。\n此事姑弃置，溪光挂屏帷。\n顾影或自笑，问言子从谁。",
        "dynasty": "宋",
        "collection_info": null
    },
    {
        "uuid": "a5216bf073f81192c2ad7309c534799e",
        "title": "郑维心用张仲宗韵见赠復次其韵奉酬  其二",
        "author": "沈与求",
        "content": "少日功名心，偃蹇挽不来。\n雄豪本戏耳，静乐真贤哉。\n畏事口三缄，忧时肠九回。\n无客榻长挂，有怀尊自开。\n酒酣气如云，高哦追八哀。",
        "dynasty": "宋",
        "collection_info": null
    },
    {
        "uuid": "8a626cec0e77d27d359b25d12ae8981a",
        "title": "郑维心用张仲宗韵见赠復次其韵奉酬  其三",
        "author": "沈与求",
        "content": "胸中饱世故，了了分白黑。\n十年客异县，中夜梦乡国。\n买邻枕寒溪，此计吾犹及。\n大恐岁星恶，翻令销福德。\n不如早移文，径效山庭勒。",
        "dynasty": "宋",
        "collection_info": null
    },
    {
        "uuid": "0933263e7662407993d6a10bab19293e",
        "title": "郑维心用张仲宗韵见赠復次其韵奉酬  其四",
        "author": "沈与求",
        "content": "浮名等浮云，过眼亦何有。\n谁能学东邻，深颦不知丑。\n朔风吹飞霜，素色侵皓首。\n幽忧无与娱，万事付杯酒。\n客来勿多谈，要使耳如口。",
        "dynasty": "宋",
        "collection_info": null
    },
    {
        "uuid": "e5f134213b6ab1849da7ada353808629",
        "title": "郑维心用张仲宗韵见赠復次其韵奉酬  其五",
        "author": "沈与求",
        "content": "江涛故汹涌，胡马犹纵横。\n健儿委戌甲，老农持棘荆。\n去年拒胡地，白骨堆晶荧。\n机权失犹豫，理数归杳冥。\n谁如管夷吾，九合先同盟。",
        "dynasty": "宋",
        "collection_info": null
    },
    {
        "uuid": "ae665bf730b2db5611794187c0e41b17",
        "title": "次韵叶左丞见寄  其一",
        "author": "沈与求",
        "content": "先生少英发，身为国元龟。\n玉堂动敏翰，诸老叹莫追。\n向来三折肱，举世推良医。\n小试经纶才，艰难佐筹帷。\n忧时傥失声，舍我今其谁。",
        "dynasty": "宋",
        "collection_info": null
    },
    {
        "uuid": "a294496ec2da774ccae4773b9cc96b50",
        "title": "次韵叶左丞见寄  其二",
        "author": "沈与求",
        "content": "岩栖分麾去，鼎食羞嗟来。\n忧乐有大者，得丧良小哉。\n霣心惊地坼，揽涕祈天回。\n愿言国步肃，追理边隙开。\n洁身未足道，王孙真可哀。",
        "dynasty": "宋",
        "collection_info": null
    },
    {
        "uuid": "f5272f4514f32e3872ba3efb06ee1725",
        "title": "次韵叶左丞见寄  其三",
        "author": "沈与求",
        "content": "幻缘东即西，妄境白成黑。\n那于土偶间，平地见佛国。\n云山乐未央，岁月嗟何及。\n恩雠一快意，声利多惭德。\n名成復逃名，翻恐钟鼎勒。",
        "dynasty": "宋",
        "collection_info": null
    },
    {
        "uuid": "218a9eae9c65cac480ea516a1967af50",
        "title": "次韵叶左丞见寄  其四",
        "author": "沈与求",
        "content": "胸中浩无垠，富贵公自有。\n厌居廊庙荣，戏习村野丑。\n荒山披石林，它年齐岘首。\n杀鸡侑晨炊，炰羔行社酒。\n此乐应独知，世味难可口。",
        "dynasty": "宋",
        "collection_info": null
    },
    {
        "uuid": "1b683081cc750a00386fe60f90b2a519",
        "title": "次韵叶左丞见寄  其五",
        "author": "沈与求",
        "content": "仗马失刍豆，那顾一榻横。\n小儿衣挟楮，老妻钗堕荆。\n心事独炯炯，眼力双荧荧。\n君恩未报偿，浩歌託沈冥。\n上天不难知，谁能讯背盟。",
        "dynasty": "宋",
        "collection_info": null
    },
    {
        "uuid": "6345abf7e26bb7cfa4660b9fbbfa5d73",
        "title": "希颜提举愽士谒叶公左丞于石林公遗之诗属余次韵",
        "author": "沈与求",
        "content": "刘侯磊落人中杰，半生尘土略如我。\n酒酣气与天低昻，长笑拘儒费膏火。\n虺隤一马上高岗，怪来喜色犹扬扬。\n探得骊珠携满袖，明月挂空无价偿。",
        "dynasty": "宋",
        "collection_info": null
    },
    {
        "uuid": "6be2f0a957f6dc717c71f4215e155a38",
        "title": "夹竹桃花",
        "author": "沈与求",
        "content": "摇摇儿女花，挺挺君子操。\n一见适相逢，绸缪结深好。\n妾容似桃蕚，郎心如竹枝。\n桃花有时谢，竹枝无时衰。\n春园灼灼自颜色，愿言岁晚长相随。",
        "dynasty": "宋",
        "collection_info": null
    },
    {
        "uuid": "a4bc38541ab563cbfa0f12226ae5f7c1",
        "title": "蚕",
        "author": "沈与求",
        "content": "吴桑成绿阴，吴蚕盈翠箔。\n阖门障风雨，荒祠动村落。\n千丝为衣被，一茧自纒缚。\n杀身以成仁，此计殊不恶。",
        "dynasty": "宋",
        "collection_info": null
    },
    {
        "uuid": "b7a528bf889036abb14628a713e4cfe7",
        "title": "松下追凉",
        "author": "沈与求",
        "content": "佳哉十八公，凛凛廊庙具。\n大匠偶未收，苍髯鬰如许。\n根盘曲磵幽，势宅层崖阻。\n清风自扫门，当伏不受暑。\n顾我萧散姿，本是山中侣。\n出逢畏日长，隻影无地去。\n偷闲萧寺游，清阴直修庑。\n神交先浩茫，径造不我拒。\n斗酒起自行，开怀为延伫。\n寒绿浸杯盘，劲气逼牙辅。\n语已心地凉，外热宁足御。\n公家绿骨蛇，千岁穴深土。\n何当供晨餐，散我腰脚偻。\n它年听飕飗，危冠挂神虎。\n此意亦大奇，勿与夏虫语。",
        "dynasty": "宋",
        "collection_info": null
    },
    {
        "uuid": "2b0a40f7b2ee7d709a935bf2afdd20f3",
        "title": "呈唐子明同年",
        "author": "沈与求",
        "content": "饥来驱我出蓬蒿，鬓影鬖鬖舞二毛。\n黄甲浮名夸俗子，白丁结习数吾曹。\n老盆贮酒心犹健，懒架抛书趣亦高。\n万事含糊自堪乐，不须持板念徒劳。",
        "dynasty": "宋",
        "collection_info": null
    },
    {
        "uuid": "034ad84f8a9f163fa05c62cea1340b36",
        "title": "摄尉归安呈江嘉",
        "author": "沈与求",
        "content": "无地诛锄一束茅，清吟端作反离骚。\n奔波且復同香尉，萧散还须似马曹。\n名下迹公初定价，暗中索我便矜豪。\n文章论世宁论晚，肯慕群飞辄仰高。",
        "dynasty": "宋",
        "collection_info": null
    },
    {
        "uuid": "303d079d0de6d5f80bcaf21accb01fef",
        "title": "小雨",
        "author": "沈与求",
        "content": "小雨廉纤未肯晴，勒回花信待清明。\n冷官何预芳菲事，空听春禽作意鸣。",
        "dynasty": "宋",
        "collection_info": null
    },
    {
        "uuid": "afbc46324473545ecb73575c3ac708fa",
        "title": "清明日晚晴",
        "author": "沈与求",
        "content": "正好园林藉落英，细风吹雨湿清明。\n墙阴旱渴休无赖，自有鸣鸠解唤晴。",
        "dynasty": "宋",
        "collection_info": null
    },
    {
        "uuid": "8bda1769a69b90f3cdec7aa88756242a",
        "title": "舟过荻塘",
        "author": "沈与求",
        "content": "野航春入荻芽塘，远意相传接渺茫。\n落日一篙桃叶浪，薫风十里藕花香。\n河回遽失青山曲，菱老难容碧草芳。\n村北村南歌自答，悬知岁事到金穰。",
        "dynasty": "宋",
        "collection_info": null
    },
    {
        "uuid": "9eae85a9967dffef405797aca6ca28c8",
        "title": "夏日书事",
        "author": "沈与求",
        "content": "洗竹明新牖，疏泉理废池。\n破砻炊玉粒，钓鲫鲙银丝。\n假寐抛书帙，蠲烦泥酒巵。\n空余八角扇，懒惰不能持。",
        "dynasty": "宋",
        "collection_info": null
    },
    {
        "uuid": "1922223c5880b5e839531917bf312669",
        "title": "秋日戏呈蒋达可检讨",
        "author": "沈与求",
        "content": "西风摵摵舞庭槐，沈李浮瓜事益乖。\n不饮竟逃官长骂，长年唯厌太常斋。\n已看帘幕辞归鷰，犹讶池塘沸乱蛙。\n坐想臞仙遥集处，应頽醉玉泥金钗。",
        "dynasty": "宋",
        "collection_info": null
    },
    {
        "uuid": "e47cb04c38851802c9b2eca6c57c64d8",
        "title": "同官用仆秋日诗韵述怀因復和之",
        "author": "沈与求",
        "content": "荷锸相随死便埋，达人于世岂长乖。\n囊钱拟定文章价，瓢饮聊甘祭祀斋。\n儿辈那知群野鹤，我曹宁復问官蛙。\n何如细瀹烹茶鼎，日向松阴爇乱钗。",
        "dynasty": "宋",
        "collection_info": null
    },
    {
        "uuid": "dd4ef51f7429424e0db5da18926bd81b",
        "title": "从刘殿院借书",
        "author": "沈与求",
        "content": "骨寒宜伴列仙臞，欲喜依刘计未疏。\n自昔暗中人易记，到今名下士非虚。\n欲从给事论奇字，拟向中郎得异书。\n愿借牙籤三万轴，为公一一辨蟫鱼。",
        "dynasty": "宋",
        "collection_info": null
    },
    {
        "uuid": "59b1b3083c2a4a47508195bce8b2fd1c",
        "title": "过徐氏庄居",
        "author": "沈与求",
        "content": "只着南冠不着缨，掉头防我问功名。\n数椽茅屋有时漏，一墢野田无具耕。\n酒地定能容胜践，墨畦终拟过平生。\n扣舷归去蒹葭闹，后夜相思看月明。",
        "dynasty": "宋",
        "collection_info": null
    },
    {
        "uuid": "2ceec70397a8e7ff978eba944ed1798b",
        "title": "与道按田至湖山有诗凡九章次其韵 游天平山",
        "author": "沈与求",
        "content": "行尽郊原指掌平，乱峰争耸髻鬟青。\n山家不识高轩过，惊走儿童户半扃。",
        "dynasty": "宋",
        "collection_info": null
    },
    {
        "uuid": "bb6873d7fe291c2c65952d84808424e6",
        "title": "与道按田至湖山有诗凡九章次其韵 白云泉",
        "author": "沈与求",
        "content": "瓦鼓喧喧殢土龙，纸钱零乱野祠中。\n谁能向此分余沥，润泽焦枯不计功。",
        "dynasty": "宋",
        "collection_info": null
    },
    {
        "uuid": "fc44560842313efa6bf672857dd36503",
        "title": "与道按田至湖山有诗凡九章次其韵 题灵源寺",
        "author": "沈与求",
        "content": "出郭有余适，到山无限清。\n野泉依井落，古刹并湖成。\n水鸟闲中趣，风松意外声。\n问僧知此观，身世若为轻。",
        "dynasty": "宋",
        "collection_info": null
    },
    {
        "uuid": "60e81449a97577f5620ddbf132a712db",
        "title": "与道按田至湖山有诗凡九章次其韵 云隐轩",
        "author": "沈与求",
        "content": "风埃满眼作凄凉，招隐空山此计长。\n祇恐误随云出岫，不如专以醉为乡。",
        "dynasty": "宋",
        "collection_info": null
    },
    {
        "uuid": "1a6266359fa56257cfc6c67e03eda26d",
        "title": "与道按田至湖山有诗凡九章次其韵 题林屋洞口",
        "author": "沈与求",
        "content": "仙去遗踪亦漫留，羽旗那復肯来游。\n欲知洞府烟霞邃，漠漠苍崖面橘州。",
        "dynasty": "宋",
        "collection_info": null
    },
    {
        "uuid": "de794f2ea0018ddb0c682ae448faf817",
        "title": "与道按田至湖山有诗凡九章次其韵 题灵佑观",
        "author": "沈与求",
        "content": "闻道藤萝一一攀，要穷佳处识湖山。\n青琳宫阙当西崦，应费巾车数往还。",
        "dynasty": "宋",
        "collection_info": null
    },
    {
        "uuid": "e3a047695d599ba3a2bb32af742a1a60",
        "title": "与道按田至湖山有诗凡九章次其韵 毛公坛观",
        "author": "沈与求",
        "content": "山脊层坛古，松根曲径微。\n衣冠久已化，殿阁自相辉。\n乔木交加合，闲云自在飞。\n无端雪髯老，犹效鹤重归。",
        "dynasty": "宋",
        "collection_info": null
    },
    {
        "uuid": "7225f10c9978715ce1cd0113ac3cfff2",
        "title": "与道按田至湖山有诗凡九章次其韵 题上真宫",
        "author": "沈与求",
        "content": "我欲款玄关，谁能供逋客。\n相将持綵囊，珠露满苍柏。",
        "dynasty": "宋",
        "collection_info": null
    },
    {
        "uuid": "260a4ac30b89d9dd3552002cece352be",
        "title": "过徐氏郊居",
        "author": "沈与求",
        "content": "林梢眇眇堕斜晖，剥啄还来扣隐扉。\n门巷劣容居士屩，尘埃不到野人衣。\n恰当夜甑黄粱熟，盛供春山紫蕨肥。\n侍坐无人只山月，两翁相对自忘机。",
        "dynasty": "宋",
        "collection_info": null
    },
    {
        "uuid": "ea8a73b77195d592e14441a52a453d54",
        "title": "到吴",
        "author": "沈与求",
        "content": "三载故乡别，归帆恰到吴。\n食寒新火换，天阔断云孤。\n酒市仍依岸，渔村远带湖。\n碧山千万迭，翻忆梦崎岖。",
        "dynasty": "宋",
        "collection_info": null
    },
    {
        "uuid": "7244da8e6cbcf16814b8fcf4183dab55",
        "title": "感事",
        "author": "沈与求",
        "content": "鬓毛端欲改，岁月竟相侵。\n薄宦颜难彊，穷涂感易深。\n旧交多得路，古道罕知音。\n吾事政如此，飘零违寸心。",
        "dynasty": "宋",
        "collection_info": null
    },
    {
        "uuid": "0a01108b4a89059e08d601b28404e909",
        "title": "旦日趋府",
        "author": "沈与求",
        "content": "紫箫吹梦断，起视斗阑干。\n痩马踏残月，单衣中薄寒。\n锦囊那復佩，革带顿成寛。\n浪逐官曹底，更题敢自安。",
        "dynasty": "宋",
        "collection_info": null
    },
    {
        "uuid": "7f8c378a0115f3b89ba1fe1d66654f63",
        "title": "次韵秀守苗郎中喜雨",
        "author": "沈与求",
        "content": "旍斾传呼起伏龙，雨翻枯泽已全通。\n招呼急吹添秋思，袪逐骄阳助岁功。\n蝝子有知先避境，葑根无着尽浮空。\n老农自笑豚蹄祝，惠政流行盍屡丰。",
        "dynasty": "宋",
        "collection_info": null
    },
    {
        "uuid": "98b39392d3281b479e7d2fae22b0dd0e",
        "title": "次韵卢宪小雨",
        "author": "沈与求",
        "content": "狂风初作恶，小雨似知时。\n破睡心长折，呼愁眼易饥。\n勃姑穿渡急，鸦舅出林迟。\n春事今如此，幽寻有底期。",
        "dynasty": "宋",
        "collection_info": null
    },
    {
        "uuid": "f1103051cc6d8c00b8f30117db985465",
        "title": "雨不止",
        "author": "沈与求",
        "content": "已看城郭半浮楂，水戽联翩接渚涯。\n天意若知民意切，停鞭且止阿香车。",
        "dynasty": "宋",
        "collection_info": null
    },
    {
        "uuid": "8671baaa1bfafb05ddfd8797ca3833a2",
        "title": "新春书事",
        "author": "沈与求",
        "content": "早岁惊逢上苑春，蹇驴朝踏落花尘。\n只今懒问芳菲事，桞眼相看也笑人。",
        "dynasty": "宋",
        "collection_info": null
    },
    {
        "uuid": "3700da3701f38d51289b8f6f1384079f",
        "title": "次韵卢宪春意",
        "author": "沈与求",
        "content": "少陵花恼便颠狂，天与多情付此郎。\n宿露园林莺舌乱，暖风庭院蜜脾香。\n闲愁几欲萦春事，幽怨还能入醉乡。\n应断玉楼双望眼，便须催促理归樯。",
        "dynasty": "宋",
        "collection_info": null
    },
    {
        "uuid": "7f3a05a4d3a93acc0e8e2ae6c4bd1ecc",
        "title": "清明",
        "author": "沈与求",
        "content": "杏火烧空泼眼明，游人荡桨渌芜城。\n山歌惯习吴歈调，水戏终含楚些声。\n草满池塘春涨浅，鷰归帘幕午风轻。\n踏青旧约谁能问，已喜年来粥有饧。",
        "dynasty": "宋",
        "collection_info": null
    },
    {
        "uuid": "b5c87cf0adbc45d4fb19494501e9da37",
        "title": "报中有盛年休官者感而赋诗",
        "author": "沈与求",
        "content": "中都如海士如鳞，乘雁双鳬亦见驯。\n林下已无长往客，江头谁伴独醒人。\n因循傥使能成事，彊健何须便乞身。\n但喜高风激頽俗，要令钟漏一番新。",
        "dynasty": "宋",
        "collection_info": null
    },
    {
        "uuid": "cbae95861551ea3b4414f05a3c435eac",
        "title": "有怀山中  其一",
        "author": "沈与求",
        "content": "可奈风埃老客游，故山归思日悠悠。\n轩裳结裹非吾事，野性从来在一丘。",
        "dynasty": "宋",
        "collection_info": null
    },
    {
        "uuid": "1ab80b2e1c00860252b43e58b6749107",
        "title": "有怀山中  其二",
        "author": "沈与求",
        "content": "冠卷尘埃亦漫弹，勒移终復愧家山。\n它年猿鹤应相笑，倦羽卑飞久未还。",
        "dynasty": "宋",
        "collection_info": null
    },
    {
        "uuid": "a012d55e56de98c086381e74932fe40b",
        "title": "次韵宏父喜雨",
        "author": "沈与求",
        "content": "黄垄初看卷麦禾，老农还復厌晴多。\n四郊戽尾开新渎，一雨苗根长旧科。\n已发政声归召杜，更惊诗律鬬阴何。\n王孙欲识田家乐，水乱沟塍涉可过。",
        "dynasty": "宋",
        "collection_info": null
    },
    {
        "uuid": "e03c690855974673ba2f4848fa0928f2",
        "title": "行简以曾守韵见贻復和一篇",
        "author": "沈与求",
        "content": "续经无復补嘉禾，老去忘怀及见多。\n摘尾簿书宁问署，点头章句仅成科。\n求田下泽吾行且，招隐空山子谓何。\n千万买邻真左计，一丘端约老相过。",
        "dynasty": "宋",
        "collection_info": null
    },
    {
        "uuid": "67617cf6590dd2115a76780b6907a9ca",
        "title": "申应时以图寻山图所载湖之西溪也为作二绝句  其一",
        "author": "沈与求",
        "content": "王维买宅先成画，申子寻山亦载图。\n它日真能营小筑，此山佳处着侬无。",
        "dynasty": "宋",
        "collection_info": null
    },
    {
        "uuid": "8512951eda41a4de490b8285ef857895",
        "title": "申应时以图寻山图所载湖之西溪也为作二绝句  其二",
        "author": "沈与求",
        "content": "故国山川真可老，十年尘土负归期。\n而今更笑申夫子，似我平生费梦思。",
        "dynasty": "宋",
        "collection_info": null
    },
    {
        "uuid": "2f47f2464f18a6295c9b7e86e7944812",
        "title": "客至具饷庖中止有豚肝客不食",
        "author": "沈与求",
        "content": "三九家风故自寒，朝来馔客到豚肝。\n不须凖拟供涂竈，口腹那能累长官。",
        "dynasty": "宋",
        "collection_info": null
    },
    {
        "uuid": "fcb5ac537a97c025586264d8f608dbb1",
        "title": "次律兄持节燕山且调两河兵赋喜而作诗  其一",
        "author": "沈与求",
        "content": "伯也吾宗秀，心期万里侯。\n燕民方筑郡，汉使果鸣驺。\n更借牙筹计，聊寛玉座忧。\n平生挥翰手，此意莫淹留。",
        "dynasty": "宋",
        "collection_info": null
    },
    {
        "uuid": "dbe823ee0b0bf392ae2e54e4ab63f9b9",
        "title": "次律兄持节燕山且调两河兵赋喜而作诗  其二",
        "author": "沈与求",
        "content": "中年情绪恶，远别信音疏。\n闻道阴山路，贪迎使者车。\n骑羊厌鸣镝，佩犊欲扶锄。\n愿上螭头奏，烦苛一切除。",
        "dynasty": "宋",
        "collection_info": null
    },
    {
        "uuid": "a7383f5a5821ce838cf53d537f17f7b6",
        "title": "喜次律兄见过",
        "author": "沈与求",
        "content": "大艑轲{车我}许暂留，一樽相属话牢愁。\n封胡羯末名终在，许史金张迹浪投。\n遵陆渐看鸿雁集，在原当记鹡鸰求。\n它年会有相从乐，泛宅浮家万事休。",
        "dynasty": "宋",
        "collection_info": null
    },
    {
        "uuid": "c821b270c245d5ff94790cb40cc2811f",
        "title": "倦夜",
        "author": "沈与求",
        "content": "独坐苦无赖，开轩怀抱空。\n徘徊帘上月，淅沥竹间风。\n清影迷篝火，哀音咽砌虫。\n怪来寒次骨，霜气已冥蒙。",
        "dynasty": "宋",
        "collection_info": null
    },
    {
        "uuid": "9e8f361d8a2ae96bec9a03c4ca7ca96c",
        "title": "单颜徒以盗失邑被谴赦令復官喜而有诗次其韵",
        "author": "沈与求",
        "content": "千里风雷起放臣，反骚端欲陋灵均。\n宦情遽逐鹏程远，喜气犹惊鹊语新。\n它日钟鱼应落梦，半生尘土未酬身。\n会须更整青云步，往事当令问水滨。",
        "dynasty": "宋",
        "collection_info": null
    },
    {
        "uuid": "7c190cc24ab0131c008433328321edfd",
        "title": "土人腊蛙见饷为作此诗",
        "author": "沈与求",
        "content": "此族知何族，生涯一废池。\n似能矜喜怒，那復辨官私。\n暑雨浮萍闹，秋风牡菊迟。\n肯嫌同腊鼠，小嚼为纷披。",
        "dynasty": "宋",
        "collection_info": null
    },
    {
        "uuid": "7edce64d0b8438fa0f925d124c9400b5",
        "title": "送别",
        "author": "沈与求",
        "content": "老觉交情重，贫知世路高。\n相看心已折，此别梦应劳。\n未用脂长毂，须听咏大刀。\n平生故人意，能费几绨袍。",
        "dynasty": "宋",
        "collection_info": null
    },
    {
        "uuid": "273b740918b944edc83e94b23f696551",
        "title": "庄于经解官作二诗道别有江湖蓑笠之句次其韵兼叙离索  其一",
        "author": "沈与求",
        "content": "雨余千里见秋毫，绿涨西陂涌浪涛。\n桂楫兰舟惊送别，鸾篦象齿记分曹。\n官游莫漫嗟流落，人事方将困驿骚。\n亦欲江湖理烟艇，不知何处可容篙。",
        "dynasty": "宋",
        "collection_info": null
    },
    {
        "uuid": "b89dee51627ec75ec9282373a97c8b7f",
        "title": "庄于经解官作二诗道别有江湖蓑笠之句次其韵兼叙离索  其二",
        "author": "沈与求",
        "content": "自许论交绝比周，向来倾盖喜同流。\n俗间久矣无青白，客裏终然有去留。\n能事要须槃礴臝，廋词何必畔牢愁。\n看君跃马章台道，肯为沧波梦棹讴。",
        "dynasty": "宋",
        "collection_info": null
    },
    {
        "uuid": "add6fe3b4f3750482f41b2b236103556",
        "title": "秉元以按田至村落有诗次其韵",
        "author": "沈与求",
        "content": "竹户连村闭，官何此榜舟。\n蒿莱半残垄，风露溢清愁。\n试为歌田畯，那知饯蓐收。\n老盆如见领，应作小迟留。",
        "dynasty": "宋",
        "collection_info": null
    },
    {
        "uuid": "3f4ff3eabfcdab40fdeb870010ac95f5",
        "title": "岩桂",
        "author": "沈与求",
        "content": "小轩岩桂露香干，秋蘂扶疏碧玉寒。\n章句那能如许样，夜深浑作月中看。",
        "dynasty": "宋",
        "collection_info": null
    },
    {
        "uuid": "09ba377fd803f093b5d23be968427a78",
        "title": "次韵行简北城登眺述怀",
        "author": "沈与求",
        "content": "东观无人数伏虔，一臞尘土独凄然。\n高情自欲侵天半，清梦何由到日边。\n顾我书空嗟咄咄，知君扪腹笑便便。\n登高怀远无穷意，故合春容赋大篇。",
        "dynasty": "宋",
        "collection_info": null
    },
    {
        "uuid": "0cb9622e45b4f9ca9ea330e1cd9cdf29",
        "title": "行简释奠学宫登北城眺覧有诗尝次其韵再和二章  其一",
        "author": "沈与求",
        "content": "奠币儒宫已告虔，城楼远想独悠然。\n阴阴古木回潭外，渺渺平芜落照边。\n野色向人聊妩媚，笻枝入手自轻便。\n兴来不暇寻思懒，酒后狂歌定几篇。",
        "dynasty": "宋",
        "collection_info": null
    },
    {
        "uuid": "e9f555fbdc2b0715c89df6af241f9196",
        "title": "行简释奠学宫登北城眺覧有诗尝次其韵再和二章  其二",
        "author": "沈与求",
        "content": "当年蜡凤识僧虔，晚岁相从意惘然。\n更笑竖儒多败事，稍闻上郡已开边。\n酒醪穷巷谁能载，简牍平生自不便。\n风月两溪真可老，待收功业付诗篇。",
        "dynasty": "宋",
        "collection_info": null
    },
    {
        "uuid": "6acc4b9a31091a8d881bb171a2465862",
        "title": "曾守置酒月波楼以张倅至有诗命坐客同赋",
        "author": "沈与求",
        "content": "词语平生故自芜，登高重愧赋成初。\n诸君此处识老子，右卫向来烦长舆。\n波上旌旗飞退鹢，楼前歌管出金鱼。\n回栏后夜同延月，直下方池可更疏。",
        "dynasty": "宋",
        "collection_info": null
    },
    {
        "uuid": "f73757c04ac906c5a18c2102ba1513d0",
        "title": "夜坐  其一",
        "author": "沈与求",
        "content": "娟娟微月小窗东，竹裏寒声啸夕风。\n孤客坐来惊岁晚，推愁不去酒杯空。",
        "dynasty": "宋",
        "collection_info": null
    },
    {
        "uuid": "b6454a2b867ce9cbb53473a2947841e9",
        "title": "夜坐  其二",
        "author": "沈与求",
        "content": "虚堂夜寂自神清，更仆无端倦触屏。\n多谢短檠随我老，更温檀火校黄庭。",
        "dynasty": "宋",
        "collection_info": null
    },
    {
        "uuid": "3526dfe646e89292905fe2eb1ea19f82",
        "title": "曾守病目以治法与之有诗见贻次其韵",
        "author": "沈与求",
        "content": "闻道牙籤检校频，昏花错莫乱惊尘。\n未须止酒妨投辖，便可捐书当徙薪。\n肘后有方余几所，眼中无障更何人。\n须公旧观神明復，凖拟花前一笑春。",
        "dynasty": "宋",
        "collection_info": null
    },
    {
        "uuid": "f48030311957dd20a9d0f682f34ed721",
        "title": "次韵曾守立春席上七绝句  其一",
        "author": "沈与求",
        "content": "泽国春归早，连门竞筑台。\n夜来风力峭，疏片半飘梅。",
        "dynasty": "宋",
        "collection_info": null
    },
    {
        "uuid": "5ce29224c9b62963bc7a1002dd4f589c",
        "title": "次韵曾守立春席上七绝句  其二",
        "author": "沈与求",
        "content": "晓冻穿流急，晨光照火新。\n四郊和气合，歌吹待班春。",
        "dynasty": "宋",
        "collection_info": null
    },
    {
        "uuid": "67db19c091bb0879f58e2fc2c8d58d49",
        "title": "次韵曾守立春席上七绝句  其三",
        "author": "沈与求",
        "content": "花光浮翦胜，酒色动雕觞。\n欲识邦侯喜，眉间照席黄。",
        "dynasty": "宋",
        "collection_info": null
    },
    {
        "uuid": "89c059074fb6e50091eed0eecb0f940e",
        "title": "次韵曾守立春席上七绝句  其四",
        "author": "沈与求",
        "content": "跨腊纔更岁，经宵併是春。\n黄堂清讼缿，欲助发生仁。",
        "dynasty": "宋",
        "collection_info": null
    },
    {
        "uuid": "40cf291632532039a5cb11b0373241a1",
        "title": "次韵曾守立春席上七绝句  其五",
        "author": "沈与求",
        "content": "日应东风转，春随北斗回。\n不须邹子律，余暖到寒荄。",
        "dynasty": "宋",
        "collection_info": null
    },
    {
        "uuid": "a4200ee5344dc92cbc90525b60344697",
        "title": "次韵曾守立春席上七绝句  其六",
        "author": "沈与求",
        "content": "晓卜农祥正，遥知岁事丰。\n小桃如有意，欲吐故时红。",
        "dynasty": "宋",
        "collection_info": null
    },
    {
        "uuid": "8ffb7e31846918dd12337882a61607a7",
        "title": "次韵曾守立春席上七绝句  其七",
        "author": "沈与求",
        "content": "曲席纷罗绮，中腔度管丝。\n欢声连万井，一一拥春祺。",
        "dynasty": "宋",
        "collection_info": null
    },
    {
        "uuid": "7b5297162b9ec660ef747137c3805057",
        "title": "月波楼",
        "author": "沈与求",
        "content": "突兀晴楼压郡城，楼前波面縠纹生。\n何人合作佳从事，来伴胡床看月明。",
        "dynasty": "宋",
        "collection_info": null
    },
    {
        "uuid": "59a36f28147154b7ce46151e6923386f",
        "title": "会景亭",
        "author": "沈与求",
        "content": "柳株高下隔桃蹊，万顷烟波似渼陂。\n画手无人貌平远，小亭风冷立移时。",
        "dynasty": "宋",
        "collection_info": null
    },
    {
        "uuid": "d3f16b005d93e84f6d4a79691f24802d",
        "title": "次韵杨县丞见寄",
        "author": "沈与求",
        "content": "双瞳炯炯四筵倾，少日才堪赋两京。\n花县署曹聊试可，鳣堂传德尚流清。\n横琴勿写峩峩志，引水当令㶁㶁鸣。\n后夜扁舟同泛月，野田端见绿芜平。",
        "dynasty": "宋",
        "collection_info": null
    },
    {
        "uuid": "de8b60e0de7d254a1f277e2c4101ea98",
        "title": "次曾宏父韵  其一",
        "author": "沈与求",
        "content": "小雨经旬户不开，隔墙青子满江梅。\n幽禽叶底如相识，睥睨空庭欲下来。",
        "dynasty": "宋",
        "collection_info": null
    },
    {
        "uuid": "5a480dbd578ca915b4646b9aedf3be8d",
        "title": "次曾宏父韵  其二",
        "author": "沈与求",
        "content": "三楚浮魂不可招，梦游赤壁夜停桡。\n朝来快读黄州赋，犹喜周郎得小乔。",
        "dynasty": "宋",
        "collection_info": null
    },
    {
        "uuid": "675f7a8add924585f0d271078ccc0153",
        "title": "次曾宏父韵  其三",
        "author": "沈与求",
        "content": "微官似有不如无，老去因循负壮图。\n但得诛茅三亩宅，世缘端欲付轩渠。",
        "dynasty": "宋",
        "collection_info": null
    },
    {
        "uuid": "e8658237e753b44181fd888a9b6a494d",
        "title": "次曾宏父韵  其四",
        "author": "沈与求",
        "content": "未用欣然念可人，世间那有白头新。\n出门更復推葱麦，笑杀扶风井大春。",
        "dynasty": "宋",
        "collection_info": null
    },
    {
        "uuid": "25fc7934e94c8d83982af45f0efe3eef",
        "title": "曾宏父作诗别行简索仆同赋",
        "author": "沈与求",
        "content": "俗间忘胜践，客裏度春愁。\n拄颊真狂计，焦头乏远谋。\n刚疏徒自许，德怨浪相求。\n奏乏三千牍，诗惭一百筹。\n岂能资宦达，端合办归休。\n遣兴鹅儿酒，销魂燕子楼。\n枯笻青草渡，老屋白苹洲。\n此意无穷乐，今怀未满忧。\n转喉宁问讳，绕指叵思柔。\n二妙看腾踏，频年叹滞留。\n花时闭深院，云际渺轻舟。\n应念骑曹掾，平生信谬悠。",
        "dynasty": "宋",
        "collection_info": null
    },
    {
        "uuid": "ae22efb42a2ec0b865e833db100d8c8b",
        "title": "曾宏父将往霅川见内相叶公以诗为别次其韵以自见  其一",
        "author": "沈与求",
        "content": "客裏思家且罢休，无聊怀抱不禁愁。\n鲥鱼苦笋过百六，又到一年春尽头。",
        "dynasty": "宋",
        "collection_info": null
    },
    {
        "uuid": "5019de86377b976a40823d57866790ca",
        "title": "曾宏父将往霅川见内相叶公以诗为别次其韵以自见  其二",
        "author": "沈与求",
        "content": "肠断故园春到时，浇花日日遶芳蹊。\n而今梦逐东风去，小榼深杯手自携。",
        "dynasty": "宋",
        "collection_info": null
    },
    {
        "uuid": "bd5cae9c43a1f96a17929857f83286a3",
        "title": "曾宏父将往霅川见内相叶公以诗为别次其韵以自见  其三",
        "author": "沈与求",
        "content": "两溪以南无数山，兴来径造无时阑。\n空余日蜡几两屐，日暮云深天小寒。",
        "dynasty": "宋",
        "collection_info": null
    },
    {
        "uuid": "8c3d969ad36e5a1aaa2bab9c3d3ff48c",
        "title": "曾宏父将往霅川见内相叶公以诗为别次其韵以自见  其四",
        "author": "沈与求",
        "content": "隔溪花柳自无赖，烟淡风微恼杀人。\n走向西家觅酒伴，芒鞋竹杖去寻春。",
        "dynasty": "宋",
        "collection_info": null
    },
    {
        "uuid": "a7af9f1196d6405b7da75e22bbdae6a9",
        "title": "曾宏父将往霅川见内相叶公以诗为别次其韵以自见  其五",
        "author": "沈与求",
        "content": "墙根啁啾百鸟闹，最爱乳鸠来唤晴。\n日永春闲深院落，渠能便当管絃声。",
        "dynasty": "宋",
        "collection_info": null
    },
    {
        "uuid": "78fd7736288dfa9695b7381006f4f075",
        "title": "曾宏父将往霅川见内相叶公以诗为别次其韵以自见  其六",
        "author": "沈与求",
        "content": "扬舲送子下苕霅，繫缆沙头多柳株。\n十载风埃老行客，不知鸥鸟记人无。",
        "dynasty": "宋",
        "collection_info": null
    },
    {
        "uuid": "d3c9beeaae7e183882c04e26c5c364ef",
        "title": "曾宏父将往霅川见内相叶公以诗为别次其韵以自见  其七",
        "author": "沈与求",
        "content": "前溪溪头玉色鱼，羊酪岂可比鲜腴。\n江黄会中有胜处，健步走置烦长鬚。",
        "dynasty": "宋",
        "collection_info": null
    },
    {
        "uuid": "33c21bd9db6682f6c9f66c6f8524364d",
        "title": "曾宏父将往霅川见内相叶公以诗为别次其韵以自见  其八",
        "author": "沈与求",
        "content": "野店山茶亦可口，试敲松火煮石泉。\n相逢故人如问讯，但道老去多烦煎。",
        "dynasty": "宋",
        "collection_info": null
    },
    {
        "uuid": "f84ac304872f045e57ea034071abb238",
        "title": "曾宏父将往霅川见内相叶公以诗为别次其韵以自见  其九",
        "author": "沈与求",
        "content": "翰林胸中浩千古，笔头戏作江海潮。\n子行造膝可问法，门前烟浪拍溪桥。",
        "dynasty": "宋",
        "collection_info": null
    },
    {
        "uuid": "d2ec025f411d8506fa6f9f6445adf107",
        "title": "曾宏父将往霅川见内相叶公以诗为别次其韵以自见  其一○",
        "author": "沈与求",
        "content": "邦侯言语妙天下，学海故自吞百川。\n传杯击钵尽具眼，醉中莫漫思逃禅。",
        "dynasty": "宋",
        "collection_info": null
    },
    {
        "uuid": "27246e1f8525691eec7e8020473948ff",
        "title": "舟行即事",
        "author": "沈与求",
        "content": "逗帆风借力，入坐水浮光。\n村落知多少，邮亭自短长。\n跳鱼吹暗浪，浴鹭耿残阳。\n又是吾庐远，相看思渺茫。",
        "dynasty": "宋",
        "collection_info": null
    },
    {
        "uuid": "8a28ea1b72efef6d0f04bfde2de996e5",
        "title": "舟过北塘",
        "author": "沈与求",
        "content": "袅袅轻飔动，娟娟佳月升。\n岸回双树暗，村远一灯明。\n过雁参差影，跳鱼拨刺声。\n停桡且勿去，吾意不胜清。",
        "dynasty": "宋",
        "collection_info": null
    },
    {
        "uuid": "6840b30dbd04f4c9af75deaf943a4bb2",
        "title": "羞墓",
        "author": "沈与求",
        "content": "富贵因人德未酬，绣衣归去竟何求。\n荒坟三尺斜阳裏，千古徒增女子羞。",
        "dynasty": "宋",
        "collection_info": null
    },
    {
        "uuid": "c2ff2ef423ea741a492553112749e974",
        "title": "舟次吴淞江",
        "author": "沈与求",
        "content": "棹发鲈乡晚，频经桂子秋。\n懒投青玉案，政敝黑貂裘。\n水落喧渔市，云微辨橘洲。\n五湖烟浪静，谁復泛扁舟。",
        "dynasty": "宋",
        "collection_info": null
    },
    {
        "uuid": "5f38a4b628dd3d3878364f8bc677c867",
        "title": "吴江阻雨过豁然阁次周廉彦韵  其一",
        "author": "沈与求",
        "content": "花鸭呼群自拍浮，何人蓑笠在孤舟。\n半生已负江湖约，不为经行肯蹔留。",
        "dynasty": "宋",
        "collection_info": null
    },
    {
        "uuid": "04eda9334842427c543472522e503cd0",
        "title": "吴江阻雨过豁然阁次周廉彦韵  其二",
        "author": "沈与求",
        "content": "蒙蒙小雨麦秋天，江上人家欲暮烟。\n行客未能忘胜处，繫舡来伴白鸥眠。",
        "dynasty": "宋",
        "collection_info": null
    },
    {
        "uuid": "b1ca2e142c1dbf8dc2750eae7cff4519",
        "title": "吴江阻雨过豁然阁次周廉彦韵  其三",
        "author": "沈与求",
        "content": "我本三生一散人，翩然小棹五湖春。\n何从便结沧浪伴，缨上而今有宿尘。",
        "dynasty": "宋",
        "collection_info": null
    },
    {
        "uuid": "dd6916e089bcbb223c0777ea90ba32ec",
        "title": "灯上人颐斋",
        "author": "沈与求",
        "content": "道人小室要观身，兀坐蒲团莫欠伸。\n纵有诸天来应供，灵龟纳息自为真。",
        "dynasty": "宋",
        "collection_info": null
    },
    {
        "uuid": "9ab38fa8b33d03e69be795493c718a7f",
        "title": "次韵江元寿题宁境寺湖光亭",
        "author": "沈与求",
        "content": "客行终日厌区区，蹔借晴光照坐隅。\n水漾龙鳞浮窣堵，莼开雉尾供伊蒲。\n欲随渔子飞双桨，似与仙翁在一壶。\n目乱风埃知有几，肯来幽处濯缨无。",
        "dynasty": "宋",
        "collection_info": null
    },
    {
        "uuid": "f2e6d8a678db2ad003ab450e947bf025",
        "title": "舟中闻元用遂魁天下士论归之辄成五十六字呈宏父车马至中都当举似也",
        "author": "沈与求",
        "content": "翰林发策冠诸儒，再世重归汗血驹。\n醉后挥毫凌月窟，梦中插翼上天衢。\n半生怀抱吞余子，一日声名振八区。\n归去玉堂清夜直，也应怜我老江湖。",
        "dynasty": "宋",
        "collection_info": null
    },
    {
        "uuid": "46812460229c4424a3513d7c9ab5bc86",
        "title": "吴门别曾宏父",
        "author": "沈与求",
        "content": "招手湖山初识君，眼中已復见轮囷。\n清言自是一时杰，豪气欲无千载人。\n客路临分随梦远，老怀论旧觉情亲。\n心期不免功名逼，傥记江南草树春。",
        "dynasty": "宋",
        "collection_info": null
    },
    {
        "uuid": "0b31b0ae7c9440b04527d4f3c8b6d689",
        "title": "还憩湖光亭復次江元寿韵",
        "author": "沈与求",
        "content": "羊酪莼羹本异区，江湖随俗语娵隅。\n紫鳞拨刺衝文荇，翠羽翩翾过绿蒲。\n舴艋兴饶青络马，笭箵自当紫微壶。\n丛书校罢频搔首，天末孤帆去欲无。",
        "dynasty": "宋",
        "collection_info": null
    },
    {
        "uuid": "69f3cf15192bbd2e56d086f2e130352f",
        "title": "次韵钱德初九日旅怀三绝  其一",
        "author": "沈与求",
        "content": "西风江面荻花秋，鲙玉频年念昔游。\n客帽只今无地落，黄花满眼漫供愁。",
        "dynasty": "宋",
        "collection_info": null
    },
    {
        "uuid": "5e9de34a73b4051ef5ac7bacaccd7709",
        "title": "次韵钱德初九日旅怀三绝  其二",
        "author": "沈与求",
        "content": "登高虚欲夸能赋，乐事何曾副赏心。\n斜日孤云两愁绝，一觞聊为盍朋簮。",
        "dynasty": "宋",
        "collection_info": null
    },
    {
        "uuid": "2dc504eaf182d3e638debfae72396ac4",
        "title": "次韵钱德初九日旅怀三绝  其三",
        "author": "沈与求",
        "content": "浊醪自称和山药，小令新能坼水花。\n况有阿戎供细雨，岂知秋思满天涯。",
        "dynasty": "宋",
        "collection_info": null
    },
    {
        "uuid": "bae98dd8dd441f013ef2bdff4ea1190c",
        "title": "过嘉禾野塘",
        "author": "沈与求",
        "content": "木末孤烟起夕炊，茅檐直下钓鱼矶。\n苍茫远水连天碧，一叶短篷何处归。",
        "dynasty": "宋",
        "collection_info": null
    },
    {
        "uuid": "d73694153bdf0bca518b40cc4d5e435d",
        "title": "仆夫自燕山来云有次律兄书被盗失去",
        "author": "沈与求",
        "content": "投晓平安使，仓皇扣倚庐。\n修涂幸及此，细语问何如。\n云自三关道，曾持一纸书。\n崎岖经寇难，隻影到乡闾。",
        "dynasty": "宋",
        "collection_info": null
    },
    {
        "uuid": "1308106ec12b2e9f2f61ecaaeb5c65ad",
        "title": "杜季习游恒山谒府帅刘公辄次刘彦常韵作二诗送之  其一",
        "author": "沈与求",
        "content": "勇往都忘去路难，胸吞螭虎气桓桓。\n吴头楚尾三年梦，塞北江南五月寒。\n痩马繫门留我别，明珠携袖许谁看。\n书生自有西江量，何止能濡舌本干。",
        "dynasty": "宋",
        "collection_info": null
    },
    {
        "uuid": "76c3384c32b2b8f1a2d63006d91e0c67",
        "title": "杜季习游恒山谒府帅刘公辄次刘彦常韵作二诗送之  其二",
        "author": "沈与求",
        "content": "上相平胡不作难，已开亭障彻乌桓。\n公朝问罪知谁敌，穷虏要盟故自寒。\n烽燧报安千徼肃，羽书飞捷万人看。\n书生梦想从军乐，隽语铭功墨未干。",
        "dynasty": "宋",
        "collection_info": null
    },
    {
        "uuid": "6e00150ee77cad7d518b46ae634a2fd1",
        "title": "董深大有诗纪吴江豁然阁旧游索仆继和",
        "author": "沈与求",
        "content": "湖阴旧雨记重来，小阁深明傍水开。\n螮蝀横空桥倒影，琉璃拍岸浪成堆。\n胜游君復羹鱼婢，幽屏予方饭芋魁。\n遥想经行断堤曲，野花漂尽雪玫瑰。",
        "dynasty": "宋",
        "collection_info": null
    },
    {
        "uuid": "d5416a8ed600ff73c958af335edc5a4e",
        "title": "次韵河阳张先父秀才",
        "author": "沈与求",
        "content": "云疏日薄九秋深，故国悬知咏稾砧。\n试拂青萍怜气在，更携绿绮觉尘侵。\n浮家泛宅三年梦，临水登山万里心。\n小骑羡君盘谷去，肯如思越费清吟。",
        "dynasty": "宋",
        "collection_info": null
    },
    {
        "uuid": "aa798b1812b93fc3dfc24fd31b93f24a",
        "title": "託长兴吴宰僦居",
        "author": "沈与求",
        "content": "一区无地可经营，宦牒东西寄此行。\n问舍它时聊尔耳，浮家今日太劳生。\n肯将口腹累安邑，正欲絃歌闻武城。\n为我三间卜茅屋，夜深来听读书声。",
        "dynasty": "宋",
        "collection_info": null
    },
    {
        "uuid": "db6c71e58fc4b746b3ded5c38549f137",
        "title": "寄次律兄学士柯田山新居",
        "author": "沈与求",
        "content": "柯田一曲抱清湾，两角孤云拥髻鬟。\n猿鹤惊心招旧隐，桑麻掠眼接通阛。\n似闻小筑终年就，应是幽扉尽日关。\n为报添丁护鵶觜，夜寒归梦遶家山。",
        "dynasty": "宋",
        "collection_info": null
    },
    {
        "uuid": "7de1fe9a2dc89038fa6c8ff793d30797",
        "title": "沈景修宗博示试院书事二章次其韵  其一",
        "author": "沈与求",
        "content": "岩谷何人叹久幽，纻袍一一赴兼收。\n衔枚尽欲成坚敌，怀璧浑疑忌暗投。\n独讶终篇惜鷄肋，更须添烛校蝇头。\n文章到此无殊律，共赋菁莪泛泛舟。",
        "dynasty": "宋",
        "collection_info": null
    },
    {
        "uuid": "0ba93571a7479914ee57e363666b48e1",
        "title": "沈景修宗博示试院书事二章次其韵  其二",
        "author": "沈与求",
        "content": "探帘山鸟一声幽，斗觉晴光烂不收。\n好梦已寻江上去，清篇更许坐中投。\n欣逢阮籍开青眼，肯学虞卿赋白头。\n闻道月波春色满，好携行客住行舟。",
        "dynasty": "宋",
        "collection_info": null
    },
    {
        "uuid": "72e525cb6f80ec8d08350e27d432444e",
        "title": "次韵院中四绝句  其一",
        "author": "沈与求",
        "content": "行尽江山不记村，却随花信到重门。\n也知春色娇无赖，取次先来绿草根。",
        "dynasty": "宋",
        "collection_info": null
    },
    {
        "uuid": "9514902c013d47f40e893e2b2456a699",
        "title": "次韵院中四绝句  其二",
        "author": "沈与求",
        "content": "一尊相属语黄昏，密雪飘零正满门。\n记得江桥回马处，冷香应断玉梅魂。",
        "dynasty": "宋",
        "collection_info": null
    },
    {
        "uuid": "19fe5678cf629dca956da3f6f4f79852",
        "title": "次韵院中四绝句  其三",
        "author": "沈与求",
        "content": "要知春色到池塘，深院无人午梦长。\n已觉此身便静乐，自温檀火炷炉香。",
        "dynasty": "宋",
        "collection_info": null
    },
    {
        "uuid": "a010df2bd3e4e075b6f75a04e6be3518",
        "title": "次韵院中四绝句  其四",
        "author": "沈与求",
        "content": "荳蔻梢头春意浓，轻狂无奈赚花风。\n今年拚却寻芳晚，凖拟残枝占晚红。",
        "dynasty": "宋",
        "collection_info": null
    },
    {
        "uuid": "79f3b351c268c67f9965f6a0c3949600",
        "title": "石壁寺山房即事  其一",
        "author": "沈与求",
        "content": "云根斸翠接山椒，小筑初营一束茅。\n未放野泉萦曲磵，旋移寒绿引春梢。",
        "dynasty": "宋",
        "collection_info": null
    },
    {
        "uuid": "161bfcecf085f1cb63e336a4eb29e33e",
        "title": "石壁寺山房即事  其二",
        "author": "沈与求",
        "content": "望断南岗远水通，客樯来往酒旗风。\n画桥依约垂杨外，映带残霞一抹红。",
        "dynasty": "宋",
        "collection_info": null
    },
    {
        "uuid": "80b200c05d9f52ff7624eb24e51c129e",
        "title": "石壁寺",
        "author": "沈与求",
        "content": "山萦细路走修蛇，峭壁连云只藓花。\n木末忽看幡影乱，马头初见殿阴斜。\n迴廊迤迤穿危峤，侧涧娟娟露浅沙。\n秀色可餐吾事办，粥鱼茶板莫相夸。",
        "dynasty": "宋",
        "collection_info": null
    },
    {
        "uuid": "b48dea723cf24d3a0d5f94dab0960537",
        "title": "无言颁政以诗寄行简辄次韵  其一",
        "author": "沈与求",
        "content": "鑴磨文律似攻驹，十载相从亦数予。\n卷白欲倾东海酒，闭门贪钞北堂书。\n风烟入眼山围座，鸥鹭惊心水满渠。\n此乐定非公所有，为闻鳌禁席频虚。",
        "dynasty": "宋",
        "collection_info": null
    },
    {
        "uuid": "7f12c1ff82c16b59261327c355d43394",
        "title": "无言颁政以诗寄行简辄次韵  其二",
        "author": "沈与求",
        "content": "平生狗曲视骊驹，妙语琅琅独起予。\n酒面那能伴从事，笔头翻欲戏中书。\n官曹似是惊莲幕，问讯何如念石渠。\n只恐浮名不论数，要须人识士非虚。",
        "dynasty": "宋",
        "collection_info": null
    },
    {
        "uuid": "ce7074eb5a7e19bb9baa1655c7a36c8f",
        "title": "行简用前韵见贻復和酬之",
        "author": "沈与求",
        "content": "岁月如驰鬬隙驹，星星着鬓故欺予。\n身宜丘壑长经梦，语到轩裳辄废书。\n扃步共嗟妨远趾，清沟自觉映污渠。\n黄麻白简公心事，此去声名定不虚。",
        "dynasty": "宋",
        "collection_info": null
    },
    {
        "uuid": "996d068717f32b99e8c98d76cc068297",
        "title": "过卞山次韵朱仰止涧亭绝句  其一",
        "author": "沈与求",
        "content": "曲涧潺潺隐石堤，玉虬双引戏晴漪。\n相思后夜添清绝，木落山空月半规。",
        "dynasty": "宋",
        "collection_info": null
    },
    {
        "uuid": "c5f423c5f85dcb74924b215a41349c21",
        "title": "过卞山次韵朱仰止涧亭绝句  其二",
        "author": "沈与求",
        "content": "环佩琮琤落断崖，水清石痩没平沙。\n幽人散策经过地，草阁柴扉趁水斜。",
        "dynasty": "宋",
        "collection_info": null
    },
    {
        "uuid": "a1968c1df07ab2dad476578ff0e2cbe8",
        "title": "昔年",
        "author": "沈与求",
        "content": "昔年寻贺老，同泛越溪航。\n雨发千岩秀，风供五月凉。\n目因秦望断，心为禹祠伤。\n闻道东湖地，新来足稻粱。",
        "dynasty": "宋",
        "collection_info": null
    },
    {
        "uuid": "f5e36299e469aedde16b671c17507467",
        "title": "秋怀二首  其一",
        "author": "沈与求",
        "content": "庭柯脱翳叶，归翼断经过。\n水槛清渔罟，风櫺响药罗。\n傲霜荷柄少，团露橘丛多。\n秋色遂如此，愁成今几何。",
        "dynasty": "宋",
        "collection_info": null
    },
    {
        "uuid": "d5ed3727703d1dd580a003eda0bb64ec",
        "title": "秋怀二首  其二",
        "author": "沈与求",
        "content": "林梢吐寒月，清绝不胜任。\n蛮榼凭谁共，胡笳秖自吟。\n探帘风似翦，切户斗如斟。\n何处行舟动，澄波自委金。",
        "dynasty": "宋",
        "collection_info": null
    },
    {
        "uuid": "01c0befde939761db254f1c962140e0e",
        "title": "即事",
        "author": "沈与求",
        "content": "夘酒剩浇胸礧磈，晨梳聊理髪鬅鬙。\n方床自岸乌巾坐，欲校黄庭懒未能。",
        "dynasty": "宋",
        "collection_info": null
    },
    {
        "uuid": "fb47b13024d04b3120370666676f5c56",
        "title": "秋日闲居",
        "author": "沈与求",
        "content": "茅屋秋风斗破除，萧骚浑似浣溪居。\n青山侍坐从吾好，黄帽笼头与俗疏。\n赖有园官能送菜，可无溪友解留鱼。\n从今辄莫惭枵腹，一饱须烦插架书。",
        "dynasty": "宋",
        "collection_info": null
    },
    {
        "uuid": "1f2be508ec78c7afbe3dd4d48c5b45d4",
        "title": "送卢左司赴阙舟中口占",
        "author": "沈与求",
        "content": "胸中渺渺九梦泽，笔底滔滔三峡流。\n自合勋盟真易与，漫回诗律付冥捜。\n平生所慕李君御，今日聊登郭泰舟。\n去矣相望重搔首，百年心事小迟留。",
        "dynasty": "宋",
        "collection_info": null
    },
    {
        "uuid": "ca2b2a8a2e8e0a081fcc7a6de9f1375e",
        "title": "野外罕人事",
        "author": "沈与求",
        "content": "野外罕人事，虽贫心自寛。\n霜蔬供绿节，社酒泛黄团。\n日落归牛近，风微宿鸟安。\n展书遮老眼，灯火砌儒酸。",
        "dynasty": "宋",
        "collection_info": null
    },
    {
        "uuid": "03ab37ab02585d645ff3c7586f0aa17b",
        "title": "过竹西",
        "author": "沈与求",
        "content": "百折清湾抱野田，竹西风物故依然。\n归牛更背斜阳去，牧笛一声吹暮天。",
        "dynasty": "宋",
        "collection_info": null
    },
    {
        "uuid": "7785d191cdd21b3e70028ba8588f7838",
        "title": "赠老禅",
        "author": "沈与求",
        "content": "霜根刺刺猬圆颅，犹倚禅床听木鱼。\n底事世缘能老我，到头尘事不关渠。\n磨砖几日能成鍳，闭户何人欲造车。\n若有小参重问讯，试寻消息向真如。",
        "dynasty": "宋",
        "collection_info": null
    },
    {
        "uuid": "6dd527a96d090110c66e8802c793ad32",
        "title": "成士瑴校登真诀垂就为作此诗问讯",
        "author": "沈与求",
        "content": "硬黄亲校大还书，岩石相看已甚臞。\n会遣五丁供给使，聊烦六甲奉庖厨。\n仙风自昔人何有，灵气于今子岂无。\n知得茅卿近消息，应骖白鹄到清都。",
        "dynasty": "宋",
        "collection_info": null
    },
    {
        "uuid": "961eab5a8c113698b636556f530c3e1e",
        "title": "谢葛鲁卿雪中遣介送酒",
        "author": "沈与求",
        "content": "雪舞白衣朝扣门，一车送酒借春温。\n寒威任减东阳带，和气全归北海尊。\n应为半生怜曲糵，更留它日燕鷄豚。\n是中可饮公须记，报字如鸦醉眼昏。",
        "dynasty": "宋",
        "collection_info": null
    },
    {
        "uuid": "ad3d587f5d85c83141cb6c32d352b427",
        "title": "正月十四夜观灯南寺子虚有诗次其韵兼呈骏发次颜",
        "author": "沈与求",
        "content": "娟娟佳月挂南楼，萧寺真成秉烛游。\n火树忽惊新节物，春衫不趁旧风流。\n公方高卧追三已，我亦狂歌发四愁。\n为报襟期得名胜，何妨着处一开眸。",
        "dynasty": "宋",
        "collection_info": null
    },
    {
        "uuid": "99d1339a171ae9c92ec057560b5e8625",
        "title": "再用子虚韵和呈骏发次颜  其一",
        "author": "沈与求",
        "content": "灯市烧春接郡楼，岁丰人乐事遨游。\n繁絃急管方连夕，痛饮高谈自一流。\n短帽纵堪陪胜赏，长檠那解照牢愁。\n归来卧对西窗月，独想清光烛电眸。",
        "dynasty": "宋",
        "collection_info": null
    },
    {
        "uuid": "5c0930a033207919045d0bf3c0bf428c",
        "title": "再用子虚韵和呈骏发次颜  其二",
        "author": "沈与求",
        "content": "十里笙箫沸市楼，已占风物两优游。\n人从月窟开青嶂，灯挟星河映碧流。\n曲席深杯成径醉，长廊古寺溢清愁。\n暗中我亦知公在，彊对兰膏为举眸。",
        "dynasty": "宋",
        "collection_info": null
    },
    {
        "uuid": "1c0381016133721fa36c9818f76e1f3f",
        "title": "子虚復有诗再次其韵",
        "author": "沈与求",
        "content": "谁能延月倚危楼，细履相将偶当游。\n倦听山歌怀旧俗，闲看水戏溅寒流。\n灯光竞作千门晓，酒力微寛一掬愁。\n明日八分疲阿买，诗馋元只在清眸。",
        "dynasty": "宋",
        "collection_info": null
    },
    {
        "uuid": "efc683a81f131ad85a900f435ca97eb0",
        "title": "次夕雨作用子虚韵奉怀次颜知鱼轩小集",
        "author": "沈与求",
        "content": "夹道缯山耸蜃楼，小轩终忆数条游。\n月将人意十分满，雨入溪光一派流。\n静听屐声喧夜市，旋挑灯灺醖春愁。\n闭关不问阴晴事，时怪玄花掠病眸。",
        "dynasty": "宋",
        "collection_info": null
    },
    {
        "uuid": "d2e2d8e2a9e35bb47fbad78c7409eb6d",
        "title": "别群从",
        "author": "沈与求",
        "content": "十年劳远梦，今日又征鞍。\n雨入花梢困，风生麦浪寒。\n飘零逢酒怯，老大别家难。\n去矣功名事，终须把镜看。",
        "dynasty": "宋",
        "collection_info": null
    },
    {
        "uuid": "5ea94b2b66405b74836822d09ee023a0",
        "title": "瓜步",
        "author": "沈与求",
        "content": "呼声渐逐潮头远，帆影低随日脚斜。\n已喜扁舟近瓜步，江鸥无数立寒沙。",
        "dynasty": "宋",
        "collection_info": null
    },
    {
        "uuid": "360419d2e59e8636c90f7e61df458202",
        "title": "将达行在所",
        "author": "沈与求",
        "content": "潮落江城暮，帆开一苇轻。\n云屯六龙驻，天近五星明。\n率土朝方岳，何年洗甲兵。\n君王似光武，折棰看昇平。",
        "dynasty": "宋",
        "collection_info": null
    },
    {
        "uuid": "aca49739b52edfc5b3423a9f984f7269",
        "title": "陈子尚博士休官还京口作此诗饯之  其一",
        "author": "沈与求",
        "content": "勇退曾无屋数椽，挂冠神武便飘然。\n陶潜去家一百里，张翰收名四十年。\n平世深知还有几，少时健决已无前。\n侏儒饱食堪羞死，莫浪狂言为着鞭。",
        "dynasty": "宋",
        "collection_info": null
    },
    {
        "uuid": "e019be97cdd83b93bab8ecd80468fcdf",
        "title": "陈子尚博士休官还京口作此诗饯之  其二",
        "author": "沈与求",
        "content": "西风江上荻花秋，鲙玉频年念昔逰。\n世事真成一可恸，身名那问二宜休。\n公卿礼饯何为者，僮仆欢迎有此不。\n鬓影毵毵纷翠葆，晚来钟漏亦怀羞。",
        "dynasty": "宋",
        "collection_info": null
    },
    {
        "uuid": "19a7a90c264f8cf847eebfb86502b7fb",
        "title": "得家书",
        "author": "沈与求",
        "content": "国步犹艰棘，不堪频问家。\n霜毛失翠葆，蒿目乱玄花。\n孤客知时节，殊方度岁华。\n干戈就休息，归理邵平瓜。",
        "dynasty": "宋",
        "collection_info": null
    },
    {
        "uuid": "d8cf1a0952cdb6f799e2ab5d5eb09b12",
        "title": "观琼花",
        "author": "沈与求",
        "content": "千里随河走浊流，樯乌东下指迷楼。\n春风帘幕今何在，只有琼花伴客愁。",
        "dynasty": "宋",
        "collection_info": null
    },
    {
        "uuid": "a1d6cad2b23cd94791f6ba5d6d97e853",
        "title": "即事和卓彦翼",
        "author": "沈与求",
        "content": "曈昽晓日上帘旌，帘外幽禽作意鸣。\n呼断故乡千里梦，起来搔首问归程。",
        "dynasty": "宋",
        "collection_info": null
    },
    {
        "uuid": "5f01672c9c949a7067ac8d9609e6941c",
        "title": "即事",
        "author": "沈与求",
        "content": "造物劳人亦懵哉，又驱疲马上崔嵬。\n经从野店初尝笋，行尽江村始见梅。\n千里短书先梦寐，半生多难足风埃。\n桔橰俯仰成何事，已念渔蓑归去来。",
        "dynasty": "宋",
        "collection_info": null
    },
    {
        "uuid": "2507af707071395a627812d27b7fafa0",
        "title": "次桐庐  其一",
        "author": "沈与求",
        "content": "决决溪流不满滩，独怜舟子上风湾。\n日斜指点西村渡，竹户茅墙趁碧山。",
        "dynasty": "宋",
        "collection_info": null
    },
    {
        "uuid": "eb30fb455ec1becbe05240b10b486d3c",
        "title": "次桐庐  其二",
        "author": "沈与求",
        "content": "吏鞅萦人未许闲，当游聊復到春山。\n倡条冶叶无风味，赖有寒梅醒病颜。",
        "dynasty": "宋",
        "collection_info": null
    },
    {
        "uuid": "08b09f61121c71b7c850867574e7b6f1",
        "title": "于潜道中",
        "author": "沈与求",
        "content": "首路潜溪驿，鷄声欲曙天。\n篮舆衝宿雾，栈阁寄层巅。\n高下林端屋，横斜石罅田。\n野泉随处有，草木尽苍然。",
        "dynasty": "宋",
        "collection_info": null
    },
    {
        "uuid": "12dfb90843e7fe6d3a7b04a4549ae0d2",
        "title": "新城道中",
        "author": "沈与求",
        "content": "马蹄随意到，回首隔南岗。\n日落鸟犹语，春归花自香。\n长红媚幽谷，新绿涨回塘。\n假榻知何地，昏钟出上方。",
        "dynasty": "宋",
        "collection_info": null
    },
    {
        "uuid": "0190a8cea76e73dee913e04dc5b7d1b9",
        "title": "宿叶璋桥庵舍",
        "author": "沈与求",
        "content": "渡涧穿林夕未休，野人篝火引前驺。\n惊从略彴滩声急，喜见廜㢝草盖修。\n云卧自惊魂梦冷，星驰先恼肺肝愁。\n乞身老我双溪上，记取端能赋远游。",
        "dynasty": "宋",
        "collection_info": null
    },
    {
        "uuid": "d7c30f7eb0930b14d89e627e1e29d918",
        "title": "水阁小憩",
        "author": "沈与求",
        "content": "云气昏昏雨脚垂，客行终日倦奔驰。\n竹间小阁临清濑，俯槛观鱼立许时。",
        "dynasty": "宋",
        "collection_info": null
    },
    {
        "uuid": "de82e9648b6fad3cff3cfb00c73231c1",
        "title": "祁门道中遇雨",
        "author": "沈与求",
        "content": "了事痴人有底忙，箯舆勃窣到南冈。\n樵风槭槭群狙喜，山雨萧萧万木僵。\n谷底暗分冰涧落，舍旁时度野梅香。\n殊方岁晚多悲感，归老丘园此计长。",
        "dynasty": "宋",
        "collection_info": null
    },
    {
        "uuid": "457a4ba02b0d2227951f118f918fd379",
        "title": "东西二林寺  其一",
        "author": "沈与求",
        "content": "湓浦维舟访梵宫，香炉峰下暂从容。\n重来不为二林景，永远禅师有旧踪。",
        "dynasty": "宋",
        "collection_info": null
    },
    {
        "uuid": "ee8c22ec4c7eacce60f1c06e376b6c62",
        "title": "东西二林寺  其二",
        "author": "沈与求",
        "content": "在昔得名齐，连墙亦共蹊。\n修篁同碧嶂，寒溜合清溪。\n阁影高低并，钟声左右迷。\n游人俄省悟，东即是林西。",
        "dynasty": "宋",
        "collection_info": null
    },
    {
        "uuid": "dee0c43801e1a68de142b9d6bb78695d",
        "title": "东西二林寺  其三",
        "author": "沈与求",
        "content": "游人多入东林寺，将谓西林景不如。\n我策短笻行半日，水声松韵更清虚。",
        "dynasty": "宋",
        "collection_info": null
    },
    {
        "uuid": "e49f4245f7de2849010e8285e3ae0c74",
        "title": "千秋岭  其一",
        "author": "沈与求",
        "content": "山河四塞限中原，篱落而今不復存。\n豺虎昼行何日息，但余征戍满荒村。",
        "dynasty": "宋",
        "collection_info": null
    },
    {
        "uuid": "7564883e64c6daea11615e7166762948",
        "title": "千秋岭  其二",
        "author": "沈与求",
        "content": "吴越江南绝壁间，可怜争国似蜗蛮。\n百年父老陶王化，尚记流传一醉颜。",
        "dynasty": "宋",
        "collection_info": null
    },
    {
        "uuid": "09c79eb5d02d732e2f6b6b029f9fb8fe",
        "title": "次韵郑维心腊月十六日有作  其一",
        "author": "沈与求",
        "content": "国难更频岁，邉尘动四溟。\n豺狼饱吞噬，天地失清寜。\n黄屋无安所，霜笳不忍听。\n使臣归路阻，恸绝鬓星星。",
        "dynasty": "宋",
        "collection_info": null
    },
    {
        "uuid": "21ce6fe408fbef53aadda0562ff0d195",
        "title": "次韵郑维心腊月十六日有作  其二",
        "author": "沈与求",
        "content": "朝廷归叛将，关塞失签军。\n铜马犹逋命，沙虫亦占群。\n上心存庙略，兵气乱天文。\n谁挽斜河水，通宵洗赤氛。",
        "dynasty": "宋",
        "collection_info": null
    },
    {
        "uuid": "9f255de56629325d2fb1dd234dc1bbcc",
        "title": "次韵郑维心腊月十六日有作  其三",
        "author": "沈与求",
        "content": "血战遮东道，今谁庙食双。\n无人扞彊敌，纵马饮长江。\n寇掠元干纪，兵临反诱降。\n将军自不武，惭色上旌幢。",
        "dynasty": "宋",
        "collection_info": null
    },
    {
        "uuid": "f1fe3f681aead4b80f559a5e61495c44",
        "title": "次韵避寇二首  其一",
        "author": "沈与求",
        "content": "穷途厌迁次，岁晚惜分携。\n茅舍荒村北，柴门曲港西。\n鷄豚蹔同社，桃李旧成蹊。\n那得干戈定，浮家着两溪。",
        "dynasty": "宋",
        "collection_info": null
    },
    {
        "uuid": "72ed20969780d9725a2e48befbef9786",
        "title": "次韵避寇二首  其二",
        "author": "沈与求",
        "content": "宦游成屡却，戎垒怅频遭。\n闻诏趋吴会，经途事董逃。\n心期纾国难，力欲挽人豪。\n漂泊多危涕，真成失木猱。",
        "dynasty": "宋",
        "collection_info": null
    },
    {
        "uuid": "11a91265cd32fd2bb74e74793f816e41",
        "title": "游城山夜归泛舟南溪",
        "author": "沈与求",
        "content": "杖藜寻胜款禅扃，归去扁舟伴月明。\n卧树低摧山脚转，跳鱼拨刺艣牙惊。\n烟埋桥影双霓断，风熨溪光一镜平。\n聚落半空无市井，在亡灯火短长更。",
        "dynasty": "宋",
        "collection_info": null
    },
    {
        "uuid": "7bb6e5588be21f1f71ce9cbc187cfa23",
        "title": "次韵李通直题慈相寺雪月亭",
        "author": "沈与求",
        "content": "曲槛飞甍界碧空，尽供胜覧属禅翁。\n苍藤翠木四围外，远水平芜一望中。\n幽鸟林梢鸣不断，乱云天末去无穷。\n素娥青女今何在，归步聊乘两腋风。",
        "dynasty": "宋",
        "collection_info": null
    },
    {
        "uuid": "aedac70ebb2c64eba87d4284145fe66f",
        "title": "扈御舟泊钱清江口值雨  其一",
        "author": "沈与求",
        "content": "打窗悉窣连江雨，吹柁呕哑拍岸风。\n篷底醉眼那得隐，时闻鷄唱梦魂中。",
        "dynasty": "宋",
        "collection_info": null
    },
    {
        "uuid": "94f9693e6472e569956d2d9475d64dff",
        "title": "扈御舟泊钱清江口值雨  其二",
        "author": "沈与求",
        "content": "法驾亲巡海上还，鈎陈万骑列江干。\n潮生风熟楼船过，雨助洪涛失故滩。",
        "dynasty": "宋",
        "collection_info": null
    },
    {
        "uuid": "5b692b1df24cf68ceff61dcf6d552413",
        "title": "过平望",
        "author": "沈与求",
        "content": "未办扁舟挂绿蓑，人间何处不风波。\n终须径为鲈鱼去，笠钓归寻张志和。",
        "dynasty": "宋",
        "collection_info": null
    },
    {
        "uuid": "c4bb8ba54a54700c1405608dbae6ec7f",
        "title": "次吴江  其一",
        "author": "沈与求",
        "content": "水阔风豪浪拍天，鱼龙戏舞堕馋涎。\n寻常行处多翻覆，看我孤舟得隐眠。",
        "dynasty": "宋",
        "collection_info": null
    },
    {
        "uuid": "0e4a55c5f08ebfb6fe458e4ff36c06d7",
        "title": "次吴江  其二",
        "author": "沈与求",
        "content": "小邑萧条兵火余，狐狸入市自相呼。\n茅墙竹户斜阳裏，十室生涯久已无。",
        "dynasty": "宋",
        "collection_info": null
    },
    {
        "uuid": "f8e5eb406b13792feacdb4c310a6da89",
        "title": "冬至遇雪题明因寺僧房  其一",
        "author": "沈与求",
        "content": "宦学差池已倦游，一犁真欲老西畴。\n天公为作丰年信，更喜将军入蔡州。",
        "dynasty": "宋",
        "collection_info": null
    },
    {
        "uuid": "f18c2196330ecdf09ffaaf96d9462c61",
        "title": "冬至遇雪题明因寺僧房  其二",
        "author": "沈与求",
        "content": "遥想燕山落大花，更堪直北渡龙沙。\n六师挟纩怀轻暖，取日谁能反翠华。",
        "dynasty": "宋",
        "collection_info": null
    },
    {
        "uuid": "9aae0ba63f8ea708a8a4ccea8b85249c",
        "title": "方允迪隐鸬鹚谷江子我子之刘希颜行简皆往依焉为此诗寄赠",
        "author": "沈与求",
        "content": "脱叶惊飞海角秋，君王虚伫急良筹。\n列仙山泽底无用，孺子沧浪渠不忧。\n百鸷可能如一鹗，二江知復带双流。\n渺然相望暮云碧，兀坐蒲团搔白头。",
        "dynasty": "宋",
        "collection_info": null
    },
    {
        "uuid": "8e4fbec39c842614ec80c50f592f2acc",
        "title": "八月十七日扁舟渡钱塘江  其一",
        "author": "沈与求",
        "content": "一言初欲寤明君，去矣终缘丞相嗔。\n鳬雁江湖真我辈，龙蛇山泽定何人。\n市中未识冯延寿，门外已呼祁孔宾。\n尚有忧时心未歇，西风吹泪湿纶巾。",
        "dynasty": "宋",
        "collection_info": null
    },
    {
        "uuid": "5509d5201b1ba577f512612dd07fd54a",
        "title": "八月十七日扁舟渡钱塘江  其二",
        "author": "沈与求",
        "content": "沙觜波生柁脚开，扁舟老去许归来。\n风帆一点日边下，雪浪千堆天际迴。\n城郭荒芜迷旧隐，江山寂寞写余哀。\n此心元自无机事，寄语轻鸥莫见猜。",
        "dynasty": "宋",
        "collection_info": null
    },
    {
        "uuid": "5f0740292b30d1bfa3ea1835001add47",
        "title": "允迪招行简卜居鸬鹚谷仆意羡之作诗送行兼以自见  其一",
        "author": "沈与求",
        "content": "严陵滩下鸬鹚谷，闻道元英旧隐庐。\n鼻祖名高诗格在，耳孙才杰宦情疏。\n漫山松桂雁行立，入坞茅茨星散居。\n知为刘郎赋招隐，莫教花落到通渠。",
        "dynasty": "宋",
        "collection_info": null
    },
    {
        "uuid": "42e7bebe48d68c666a36c29b715603c5",
        "title": "允迪招行简卜居鸬鹚谷仆意羡之作诗送行兼以自见  其二",
        "author": "沈与求",
        "content": "少日长怀社稷忧，怪来饶舌漫多仇。\n风尘冉冉百年老，霜雪萧萧两鬓秋。\n不办痴床供一笑，方营隐谷赋三休。\n添丁护得金鸦觜，佳处端能着我不。",
        "dynasty": "宋",
        "collection_info": null
    },
    {
        "uuid": "eaef657a783258c293bc3ac9985b91e6",
        "title": "维心过邵子非溪亭夜话有伤时感旧之作索余次韵  其一",
        "author": "沈与求",
        "content": "官仪全復汉，盟会竞尊周。\n郊野多戎垒，衣冠半客游。\n地偏朋旧鲜，人老岁时遒。\n莫厌经过数，相看又麦秋。",
        "dynasty": "宋",
        "collection_info": null
    },
    {
        "uuid": "415e0743496814356085b8d6da9c5565",
        "title": "维心过邵子非溪亭夜话有伤时感旧之作索余次韵  其二",
        "author": "沈与求",
        "content": "朝廷策数马，寇盗谷量牛。\n世乱思奇画，身闲喜胜流。\n鹓鸾霄汉侣，鳬雁稻粱谋。\n得趣皆为达，那能陆荡舟。",
        "dynasty": "宋",
        "collection_info": null
    },
    {
        "uuid": "ed74410bfc73f3336095f648c300b816",
        "title": "维心过邵子非溪亭夜话有伤时感旧之作索余次韵  其三",
        "author": "沈与求",
        "content": "闻道津亭集，青灯夜色浮。\n鹳鸣惊独鹤，鱼伏避群鹙。\n月澹帆归浦，风腥网挂洲。\n语深投匕立，此意得无忧。",
        "dynasty": "宋",
        "collection_info": null
    },
    {
        "uuid": "2cd19150c253c7ce7b3aa331ff317e0a",
        "title": "维心过邵子非溪亭夜话有伤时感旧之作索余次韵  其四",
        "author": "沈与求",
        "content": "虏帐师频衂，民穷粟屡捜。\n会须夷丧乱，宁敢厌征求。\n黄屋中天立，彤弓几日酬。\n寸心终耿耿，不独为春愁。",
        "dynasty": "宋",
        "collection_info": null
    },
    {
        "uuid": "165db34e3be20c34f4266ea09cab9417",
        "title": "维心过邵子非溪亭夜话有伤时感旧之作索余次韵  其五",
        "author": "沈与求",
        "content": "心事空牢落，身名盍罢休。\n得闲羞彊聒，避谤巧淹留。\n老矣嗟如此，谁欤问以不。\n傥容亲杖履，不拟向丹丘。",
        "dynasty": "宋",
        "collection_info": null
    },
    {
        "uuid": "ee6d2b55625a5d8b157abd74a945940d",
        "title": "刘希颜持节按县招维心舟中小酌次维心韵  其一",
        "author": "沈与求",
        "content": "大艑浮溪曲，华旌暎道周。\n劳农纔彻警，问俗偶成游。\n王事今云棘，官称古号遒。\n正须哀疾苦，辄莫诧防秋。",
        "dynasty": "宋",
        "collection_info": null
    },
    {
        "uuid": "7a7224caed60676059380ec9794daa0d",
        "title": "刘希颜持节按县招维心舟中小酌次维心韵  其二",
        "author": "沈与求",
        "content": "随处喧铜马，何人炫木牛。\n轻捐小山句，急捍大江流。\n行迈心疑醉，周爰事喜谋。\n招呼隐君子，高浪兀虚舟。",
        "dynasty": "宋",
        "collection_info": null
    },
    {
        "uuid": "b5226483b17f1e2fd1c9ade381f85a35",
        "title": "刘希颜持节按县招维心舟中小酌次维心韵  其三",
        "author": "沈与求",
        "content": "故国真如寄，余生宛若浮。\n巢鸠不护鹊，池凤肯容鹙。\n老木低春水，孤花带晚洲。\n杯行应酹我，知復念幽忧。",
        "dynasty": "宋",
        "collection_info": null
    },
    {
        "uuid": "e254a5c532787b97512d2e29856fe41b",
        "title": "刘希颜持节按县招维心舟中小酌次维心韵  其四",
        "author": "沈与求",
        "content": "山林怀独往，图史纵旁捜。\n此士俗间忌，吾侪句裏求。\n大篇终寡和，小酌漫相酬。\n脚踏溪流乱，端能醒客愁。",
        "dynasty": "宋",
        "collection_info": null
    },
    {
        "uuid": "b1d13c5cc2dfcd2e71c5ff3474aa3dfc",
        "title": "刘希颜持节按县招维心舟中小酌次维心韵  其五",
        "author": "沈与求",
        "content": "大邦通间道，小县得中休。\n交分伤离合，王程惜去留。\n索居垂老矣，剧饮尚能不。\n倦夜评今古，谁怜貉一丘。",
        "dynasty": "宋",
        "collection_info": null
    },
    {
        "uuid": "1ea6a9753a5a986df7ff82faf9457ed8",
        "title": "子虚航重湖之险远过山中辄次维心韵以谢  其一",
        "author": "沈与求",
        "content": "客裏伤为别，相望岁一周。\n冕旒存异顾，丘壑老英游。\n忧国心长折，惊人语太遒。\n年来有公事，合眼注春秋。",
        "dynasty": "宋",
        "collection_info": null
    },
    {
        "uuid": "d97b4ac5b46f9c826238818d3c7d93f5",
        "title": "子虚航重湖之险远过山中辄次维心韵以谢  其二",
        "author": "沈与求",
        "content": "小窗眼蝎虎，败壁上蜗牛。\n老树阴垂合，前山翠欲流。\n狂言违世用，彊饭了身谋。\n不谓轻千里，能迂访戴舟。",
        "dynasty": "宋",
        "collection_info": null
    },
    {
        "uuid": "53db5b04786c663de2eb885dcb502622",
        "title": "子虚航重湖之险远过山中辄次维心韵以谢  其三",
        "author": "沈与求",
        "content": "此客今那有，迎门喜气浮。\n心闲清似鹄，眼浄凛如鹙。\n尘榻开蓬室，风帆卷橘洲。\n襟期适相契，一笑发群忧。",
        "dynasty": "宋",
        "collection_info": null
    },
    {
        "uuid": "deb07c111fc253688523f5485fd68f2a",
        "title": "子虚航重湖之险远过山中辄次维心韵以谢  其四",
        "author": "沈与求",
        "content": "宝历方重启，英才必尽捜。\n题舆偶淹泊，牓道会营求。\n浪漫贫逾适，经纶老未酬。\n云林得携手，切勿志穷愁。",
        "dynasty": "宋",
        "collection_info": null
    },
    {
        "uuid": "7f712aede9709065371a99e5727c0250",
        "title": "子虚航重湖之险远过山中辄次维心韵以谢  其五",
        "author": "沈与求",
        "content": "暮云凝远碧，觅句拟汤休。\n不分千山隔，才为十日留。\n高风谁继者，清梦自惊不。\n闻说星躔动，何人识太丘。",
        "dynasty": "宋",
        "collection_info": null
    },
    {
        "uuid": "338dbdbd3b3101aea82d3050006f23f1",
        "title": "次韵学士兄见一亭  其一",
        "author": "沈与求",
        "content": "自称居士拟香山，隻影江湖得暂闲。\n大隐可能追褦襶，小亭聊欲对孱颜。\n持杯有月同歌舞，策杖无人共往还。\n闻道修篁解新箨，密遮门径不须删。",
        "dynasty": "宋",
        "collection_info": null
    },
    {
        "uuid": "dbf594da082ecc2959e4a6d3d9169101",
        "title": "次韵学士兄见一亭  其二",
        "author": "沈与求",
        "content": "尘土败名如败敌，云山招隐似招降。\n漫倾鲁酒醒犹独，聊发吴讴调本双。\n谁念佳人在空谷，自同渔父老清江。\n它年对榻分余地，风雨萧萧夜打窗。",
        "dynasty": "宋",
        "collection_info": null
    },
    {
        "uuid": "7dae62fd6b6acbb66ab02699f9a1e4c8",
        "title": "次韵学士兄述怀  其一",
        "author": "沈与求",
        "content": "故国风烟素已谙，结茅端欲占重岚。\n聚蚊那肯追金谷，号虎真成赋石龛。\n阨运经过度阳九，幻生颠倒识朝三。\n它年自有鷄豚约，小阮新居卜道南。",
        "dynasty": "宋",
        "collection_info": null
    },
    {
        "uuid": "0c3406f45f3a5625e0da1f81368a74de",
        "title": "次韵学士兄述怀  其二",
        "author": "沈与求",
        "content": "葱麦推还井大春，拂衣归伴卧云人。\n胸中历历蟠三略，肘后时时校六淳。\n已作移文排俗士，更将要术混齐民。\n知闲聊復求闲地，岁晚功名恐逼身。",
        "dynasty": "宋",
        "collection_info": null
    },
    {
        "uuid": "ea885cbade840c624b9692f5335d7489",
        "title": "次韵黄子虚所居随缘堂",
        "author": "沈与求",
        "content": "应羡扁舟泛五湖，随缘卜筑伴樵苏。\n青山衮衮成嘉遯，华髪萧萧负壮图。\n松桧鶱腾元自植，鱼龙吟啸巧相娱。\n清宵背立岩前月，大叫三高更疾呼。",
        "dynasty": "宋",
        "collection_info": null
    },
    {
        "uuid": "748420947bb7a033610b068f47a28162",
        "title": "次律兄饷鱼鱼不至而诗至颇类南海使君送酒辄成三绝一笑而已赐茗少分以报厚意  其一",
        "author": "沈与求",
        "content": "凭虚公子骑鲸后，乌有先生控鲤初。\n可是凡鱼亦仙去，空余一纸腹中书。",
        "dynasty": "宋",
        "collection_info": null
    },
    {
        "uuid": "7430a9ac744a9875d2db8b57bcc96ad1",
        "title": "次律兄饷鱼鱼不至而诗至颇类南海使君送酒辄成三绝一笑而已赐茗少分以报厚意  其二",
        "author": "沈与求",
        "content": "先生远饷锦鳞鲜，剥啄扣门惊阿连。\n只有珠玑落窗几，空教口角堕馋涎。",
        "dynasty": "宋",
        "collection_info": null
    },
    {
        "uuid": "7861416ae403463be27937c6521a96d7",
        "title": "次律兄饷鱼鱼不至而诗至颇类南海使君送酒辄成三绝一笑而已赐茗少分以报厚意  其三",
        "author": "沈与求",
        "content": "尚方小凤睗精芽，戏比琼瑶报木瓜。\n梦境纷纷非实相，往烦鈎起睡中蛇。",
        "dynasty": "宋",
        "collection_info": null
    },
    {
        "uuid": "a28b67b2b77bbe8cb8d97f438a4ed801",
        "title": "晓过邻村",
        "author": "沈与求",
        "content": "推枕梦初断，篮舆踏露行。\n岁登人意乐，风急雁行惊。\n曲涧哀湍泻，危桥独木横。\n清霜莫欺客，云日自晶明。",
        "dynasty": "宋",
        "collection_info": null
    },
    {
        "uuid": "3255fc2982e63f662cc0c29336f517c6",
        "title": "即事  其一",
        "author": "沈与求",
        "content": "鹊噪空庭晓，霜明百尺楼。\n连耞响晴日，遗穗落平畴。\n黄菊疏篱晚，丹枫别岸秋。\n怡情有底计，开瓮玉蛆浮。",
        "dynasty": "宋",
        "collection_info": null
    },
    {
        "uuid": "bac7884cd064f4e6e1da2b5a94ddcf79",
        "title": "即事  其二",
        "author": "沈与求",
        "content": "竹树参差合，溪流半隐扉。\n雨昏鸠妇闹，风急雁奴归。\n策杖循沙步，褰裳到石矶。\n游鱼吾共乐，身世自依违。",
        "dynasty": "宋",
        "collection_info": null
    },
    {
        "uuid": "018e08ac201ad8cd91c94591b5bfdc38",
        "title": "过梅知宫东轩",
        "author": "沈与求",
        "content": "舍南舍北花无数，眼看游蜂上下狂。\n风信晚来帘额动，黄庭相对一炉香。",
        "dynasty": "宋",
        "collection_info": null
    },
    {
        "uuid": "6118f7a9ceda26a57115895bc8114b3f",
        "title": "允迪遣书问讯并寄示与子我唱酬佳句猥及微踪辄用庐字韵为二诗以报嘉惠  其一",
        "author": "沈与求",
        "content": "泛爱何人枉素书，银鈎奕奕到田庐。\n朋游久许贫方耐，宦学空怜老更疏。\n回雁峰前应梦到，放龟池上也斋居。\n相期保社同香火，口祷功名乞与渠。",
        "dynasty": "宋",
        "collection_info": null
    },
    {
        "uuid": "aa95ad456ab90150d70cb12b619efc0a",
        "title": "允迪遣书问讯并寄示与子我唱酬佳句猥及微踪辄用庐字韵为二诗以报嘉惠  其二",
        "author": "沈与求",
        "content": "不从吏议污丹书，恩许怀章返故庐。\n投老有缘知分溢，排姦无术愧才疏。\n胜流踊跃闻归棹，妙语吹嘘慰索居。\n怀望北辕心已折，忍将时事付轩渠。",
        "dynasty": "宋",
        "collection_info": null
    },
    {
        "uuid": "53f4426b871091cb51264c77a057eeb3",
        "title": "书怀三首  其一",
        "author": "沈与求",
        "content": "应俗由来懒，谋身尚敢先。\n栖栖从见嫉，仆仆岂能贤。\n骏马常追日，方舟可济川。\n人生各有趣，心目慎相怜。",
        "dynasty": "宋",
        "collection_info": null
    },
    {
        "uuid": "cc79ba041f60c3fa70dd28bd5f170509",
        "title": "书怀三首  其二",
        "author": "沈与求",
        "content": "暗中人易记，名下士非虚。\n此道凭谁办，它时或自如。\n真能食万户，定復愧三闾。\n富贵虽吾有，当令功可书。",
        "dynasty": "宋",
        "collection_info": null
    },
    {
        "uuid": "62e794d4f78fc4a532932df6bda88595",
        "title": "书怀三首  其三",
        "author": "沈与求",
        "content": "事业贵不苟，声名难预期。\n功非宜食肉，道岂忘羹藜。\n政恐仪无舌，那论纬有髭。\n汉庭今用少，览镜独何为。",
        "dynasty": "宋",
        "collection_info": null
    },
    {
        "uuid": "33f4e6b5505660112753f15c67f2402b",
        "title": "刘希颜提举见过出示卞山居二诗次其韵  其一",
        "author": "沈与求",
        "content": "偪仄风尘际，分携岁月赊。\n向来闻避地，胜处偶为家。\n对客谈锋鋭，忧时酒量加。\n中觞莫辞醉，回首又天涯。",
        "dynasty": "宋",
        "collection_info": null
    },
    {
        "uuid": "e76c38957105a3e378a2ac1ffbe961c2",
        "title": "刘希颜提举见过出示卞山居二诗次其韵  其二",
        "author": "沈与求",
        "content": "小别千山隔，相看一笑温。\n丹心猎风斾，华髪粲霜根。\n鸭鸭争呼伴，鵶鵶自识村。\n更须判剧饮，落月倒洼尊。",
        "dynasty": "宋",
        "collection_info": null
    },
    {
        "uuid": "ea4c340add81823a4250fe929beb7e41",
        "title": "张仲宗有诗怀归因次其韵勉之",
        "author": "沈与求",
        "content": "相逢无日不怀归，又是春山听子规。\n休叹豺狼迷道路，似闻貔虎仆旍旗。\n那从薄俗求青眼，还向高堂念白眉。\n南望孤云应目断，殊方岁月易推移。",
        "dynasty": "宋",
        "collection_info": null
    },
    {
        "uuid": "06284f843a8d0cb99028bed34cc68370",
        "title": "南北山探梅俱未花维心从家圃折数枝以饷坐客盖半开矣会次律兄有诗辄次韵",
        "author": "沈与求",
        "content": "山北山南雪意忙，梅花未肯鬬寒芳。\n悬知小圃争前发，为折疏枝分外香。\n故国年华惊晼晚，老人心事伴摧藏。\n更看陌上传春信，倚杖空怀迟暮伤。",
        "dynasty": "宋",
        "collection_info": null
    },
    {
        "uuid": "f38f8d02176890a6edc0161466f7c431",
        "title": "次韵郑维心探梅未花  其一",
        "author": "沈与求",
        "content": "木落空山不着行，寒梅长是占年芳。\n未容霜女窥孤艳，定恐花神啬旧香。\n竹杖穿林聊问讯，槿篱萦路巧遮藏。\n谁能折寄江南恨，北客相看摠可伤。",
        "dynasty": "宋",
        "collection_info": null
    },
    {
        "uuid": "a3e8045c954112b45bd5378c43a05eac",
        "title": "次韵郑维心探梅未花  其二",
        "author": "沈与求",
        "content": "闻道年时醉一觞，野梅飘几荐余芳。\n兵尘不碍含生意，花骨犹存底死香。\n入夜从教月浮动，争春空被雪埋藏。\n凭君妙句先催发，调护高枝莫中伤。",
        "dynasty": "宋",
        "collection_info": null
    },
    {
        "uuid": "d57309119bfa060590e1bc899f8bffe0",
        "title": "復次韵呈维心拙涩不工当为抵掌  其一",
        "author": "沈与求",
        "content": "岐亭幽梦堕微茫，百草先春自不芳。\n山雨压低临涧影，天风吹下满林香。\n梨花少韵非俦匹，竹叶多情故敛藏。\n长记江桥闲立马，落英谁扫重情伤。",
        "dynasty": "宋",
        "collection_info": null
    },
    {
        "uuid": "f4064c84849ead5439a35edf6f87d5b6",
        "title": "復次韵呈维心拙涩不工当为抵掌  其二",
        "author": "沈与求",
        "content": "粲粲疏梅短短墙，骚人长恨失遗芳。\n低徊草棘精神透，彷佛关山魂梦香。\n月淡乍看清影乱，春深终恐绿阴藏。\n岁寒为尔添愁绝，倚树微吟亦自伤。",
        "dynasty": "宋",
        "collection_info": null
    },
    {
        "uuid": "eea4695808bf70713c163c37422d7e80",
        "title": "次韵维心忆梅",
        "author": "沈与求",
        "content": "野花飘尽江梅发，为报先春一信芳。\n近水疏林风格老，故山归路梦魂香。\n雪霜贸贸添愁绝，蜂蝶纷纷预屏藏。\n折寄凭君呼健步，生枝莫放手痕伤。",
        "dynasty": "宋",
        "collection_info": null
    },
    {
        "uuid": "cca1759e7b57b2aa21d11d11c084eff7",
        "title": "次韵行简怀次律兄",
        "author": "沈与求",
        "content": "门对青山水缭墙，隔畦花卉尽流芳。\n浇胸快泻鹅儿酒，袭鼻长闻柏子香。\n夜雨对床成契阔，晚云归岫识行藏。\n抽身未试平戎略，空为忧时倍感伤。",
        "dynasty": "宋",
        "collection_info": null
    },
    {
        "uuid": "1a7beb62cd4c23140a311a743c799b70",
        "title": "邵子非谓予有天台之行见贻以诗次其韵",
        "author": "沈与求",
        "content": "巉巉老气鬰青霞，过我依然醉帽斜。\n为说惊魂招楚些，忍闻悲曲动胡笳。\n扁舟犯雪来何许，健笔凌云语益嘉。\n莫笑海山风引去，要寻源上问桃花。",
        "dynasty": "宋",
        "collection_info": null
    },
    {
        "uuid": "9e4bc0ab80ab1d2a13125d90192c9810",
        "title": "次韵刘希颜蜡梅二绝  其一",
        "author": "沈与求",
        "content": "仙衣曳紫练裙黄，天遣清臞胜国香。\n月上小窗寒影动，不禁风味恼刚肠。",
        "dynasty": "宋",
        "collection_info": null
    },
    {
        "uuid": "46f9868c09cdda266fa8110a3633f33b",
        "title": "次韵刘希颜蜡梅二绝  其二",
        "author": "沈与求",
        "content": "剪成香蜜缀疏枝，度腊争春已恨迟。\n清夜无人花睡去，小园风露更相宜。",
        "dynasty": "宋",
        "collection_info": null
    },
    {
        "uuid": "739ca96f944511818376e76c0998c3ba",
        "title": "次韵雪",
        "author": "沈与求",
        "content": "紫箫吹断玉梅魂，梦入江南几处村。\n半夜落英飞不定，旋添清绝到柴门。",
        "dynasty": "宋",
        "collection_info": null
    },
    {
        "uuid": "dd5f32e7ae77e8292b4324544429b900",
        "title": "月下独步",
        "author": "沈与求",
        "content": "娟娟微月小庭西，月下幽人影自随。\n赖有寒梅伴愁绝，一枝清艷耿疏篱。",
        "dynasty": "宋",
        "collection_info": null
    },
    {
        "uuid": "325653d8c32363c2141ad88d8edbfa2e",
        "title": "次韵次律兄除夜述怀  其一",
        "author": "沈与求",
        "content": "此身传马与时移，过尽三余又一归。\n野炬占风迷夜色，村肴宿岁待晨晞。\n鬓华老去能余几，心赏春来转觉非。\n惭愧君恩许闲佚，食蔬那比首阳薇。",
        "dynasty": "宋",
        "collection_info": null
    },
    {
        "uuid": "95ce4220f46baefc3a60aa8a7ebf8197",
        "title": "次韵次律兄除夜述怀  其二",
        "author": "沈与求",
        "content": "饯岁邻翁席屡移，拍歌犹听夜深归。\n尊浮冻螘霜逾重，林噪寒鸦日未晞。\n剰叹飞腾怜杜老，过为孤愤陋韩非。\n干戈满眼伤时节，遣戍长闻赋采薇。",
        "dynasty": "宋",
        "collection_info": null
    },
    {
        "uuid": "bd37e5cad01ffb13c02221304b783168",
        "title": "次律兄以芦菔见饷并有诗次其韵",
        "author": "沈与求",
        "content": "岁晚嘉蔬已向萎，独余芦菔老霜畦。\n收随芧栗供山谷，赠比苹蘩撷涧溪。\n葅乱金钗入珍馔，羹融玉糁脱污泥。\n程春定觉人彊饭，功校蹲鸱自不齐。",
        "dynasty": "宋",
        "collection_info": null
    },
    {
        "uuid": "0beb38013228d78fe04ecbea864c76e8",
        "title": "次律兄以鼠盗防风感而作诗命某同赋",
        "author": "沈与求",
        "content": "嘉蔬灵卉两纷纷，小摘山花自出群。\n芽茁短根红玉卷，叶敷疏节翠旟分。\n细看药谱镌遗录，终拟骚经补缺文。\n堪笑饥鼯穿败箧，宁知野彘力跑云。",
        "dynasty": "宋",
        "collection_info": null
    },
    {
        "uuid": "d7c91406c9527eb227d2bd84ea97f020",
        "title": "戏酬尝草茶",
        "author": "沈与求",
        "content": "惯看留客费瓜茶，政羡多藏不示夸。\n要使睡魔能偃草，肯惭懽伯解迷花。\n一旗但觉烹殊品，双凤何须觅瑞芽。\n待摘家山供茗饮，与君盟约去骄奢。",
        "dynasty": "宋",
        "collection_info": null
    },
    {
        "uuid": "536a8688a0aeb55ea44b6295228b4fd7",
        "title": "某蒙学士兄相要陪赏芍药花多白者月色相射光彩映发殆玉盘盂之苗裔耶维心有诗辄次其韵",
        "author": "沈与求",
        "content": "怅望扬州千朵盛，数枝聊足慰淹留。\n相逢月下陪真赏，一醉花前得胜游。\n凿落细斟金晕侧，盘盂斜飐玉光浮。\n春衫并色浑无赖，映带霜毛笑隐侯。",
        "dynasty": "宋",
        "collection_info": null
    },
    {
        "uuid": "ed622eb62fcc428074867c286d972318",
        "title": "溪亭夜坐",
        "author": "沈与求",
        "content": "波面摇风暑气微，秃巾来坐钓鱼矶。\n相看月堕行人尽，只有流萤上下飞。",
        "dynasty": "宋",
        "collection_info": null
    },
    {
        "uuid": "e1948ef0d2df07b786b600b2de82e6a5",
        "title": "松架",
        "author": "沈与求",
        "content": "联络樛枝架短檐，苍髯绿骨尚依然。\n袪除畏日心三伏，领略清风直四筵。\n好在老龙蟠夭矫，悞来孤鹤舞蹁跹。\n那堪侧雨敲窗夜，贪听飕飕自不眠。",
        "dynasty": "宋",
        "collection_info": null
    },
    {
        "uuid": "9f0ec3760c227862e1c78863446f3317",
        "title": "代人作寿诗  其一",
        "author": "沈与求",
        "content": "老人明处识斜河，曾占充闾爽气多。\n蚤以才名凌屈宋，戏将诗律鬬阴何。\n丹台旧缀神仙籍，黄屋仍垂将相科。\n礼绝座间公未晚，且提鸿笔上銮坡。",
        "dynasty": "宋",
        "collection_info": null
    },
    {
        "uuid": "4f8fbe6285d420da28b9e617fefa676e",
        "title": "代人作寿诗  其二",
        "author": "沈与求",
        "content": "英气超超不可亲，温然笑语便生春。\n绛帷久属宗师任，紫橐方参侍从臣。\n八面文章宁有敌，一门忠孝信无伦。\n山东出相公家事，只拟尊前咏大椿。",
        "dynasty": "宋",
        "collection_info": null
    },
    {
        "uuid": "702dc5e33c36e7d740cfd65ac66b6811",
        "title": "张倅生日以诗为寿",
        "author": "沈与求",
        "content": "宿岁雕盘供五辛，充闾佳气已生春。\n俊游自合陪金马，英骨人犹记石麟。\n别乘重分千里政，五湖追数十年身。\n知公隐德宜难老，鸠杖看扶法从臣。",
        "dynasty": "宋",
        "collection_info": null
    },
    {
        "uuid": "7139242f2c0e0d11a9f2b152f61a5dc5",
        "title": "诗悼邹仲容教授",
        "author": "沈与求",
        "content": "骨相自清臞，居然澹满躯。\n高文凌鲍谢，胜略本孙吴。\n鸑鷟期千仞，骅骝殒半途。\n伤心九泉恨，那忍奠生刍。",
        "dynasty": "宋",
        "collection_info": null
    },
    {
        "uuid": "ef8010d72dc56354f950d463fcff550b",
        "title": "徐县丞挽章",
        "author": "沈与求",
        "content": "插架遗编满，依然手自临。\n瓌辞宁世用，高调罕知音。\n白髪浮湘意，青衫忌鵩吟。\n些招空往事，魂断旧家林。",
        "dynasty": "宋",
        "collection_info": null
    },
    {
        "uuid": "d76a5ea82288fa240918d8e59c277591",
        "title": "蒋司成挽词  其一",
        "author": "沈与求",
        "content": "法驾天临五学初，曾闻重席绝诸儒。\n雍容久载从臣橐，晼晚犹分刺史符。\n不使高材陪鼎鼐，却收清节傲江湖。\n贱生无地从巾屦，独对遗篇想步趋。",
        "dynasty": "宋",
        "collection_info": null
    },
    {
        "uuid": "d2adb16d3457380fab17ab8a1d4a18a5",
        "title": "蒋司成挽词  其二",
        "author": "沈与求",
        "content": "召节西来属老成，乞身终欲返岩扃。\n新书未奏三千牍，旧说曾翻十二经。\n汉室首推施氏易，卫人端识孔悝铭。\n儒宗学府今谁辈，空使诸生记典刑。",
        "dynasty": "宋",
        "collection_info": null
    },
    {
        "uuid": "2d0e42eed1d2b9fd45815592e516212f",
        "title": "曾逢原挽词  其一",
        "author": "沈与求",
        "content": "落落江湖一伟人，当年玉立映簪绅。\n四朝耆旧推先达，三国英雄出后尘。\n金板袐谋空淟汨，土门奇祸足悲辛。\n悬知精爽犹堪畏，嚼齿传闻不满龈。",
        "dynasty": "宋",
        "collection_info": null
    },
    {
        "uuid": "7c3193a00337f8b61e78b715a7f7e832",
        "title": "曾逢原挽词  其二",
        "author": "沈与求",
        "content": "惊闻义骨殒狐狸，怅失中朝一吏师。\n广汉威名由擿伏，寛饶直气不容欺。\n丹心共愤时多难，白首相期论少卑。\n满眼西风空溅泪，何心忍读蔡邕碑。",
        "dynasty": "宋",
        "collection_info": null
    },
    {
        "uuid": "fae62cd700f4698d428ef191f0436d8c",
        "title": "安次山挽词  其一",
        "author": "沈与求",
        "content": "都门惜别泪沾巾，回首孤城草木春。\n封豕遥闻食上国，疾风悬料识忠臣。\n程婴已死终存赵，扬子虽生辄美新。\n青史高名知不朽，遗荣犹贲土中身。",
        "dynasty": "宋",
        "collection_info": null
    },
    {
        "uuid": "8f573c7e83dc80ae2fd9edc3158bb688",
        "title": "安次山挽词  其二",
        "author": "沈与求",
        "content": "晓殿传催玉笋班，东风小立照衰颜。\n临分愧我江湖上，伏节悲君矢石间。\n往事凄凉千古恨，旧交零落几人还。\n殊方更致生刍奠，目断高丘涕泪潸。",
        "dynasty": "宋",
        "collection_info": null
    },
    {
        "uuid": "de6bd670d2376388af8360dc2512f7e4",
        "title": "刘资政挽词  其一",
        "author": "沈与求",
        "content": "国耻忍言城下盟，忽惊河洛失清寜。\n心摧宝仗离宸极，血溅辕门落将星。\n请死自缘鸣越甲，乞师谁为哭秦庭。\n高名会与丘山重，一诵遗箴一涕零。",
        "dynasty": "宋",
        "collection_info": null
    },
    {
        "uuid": "3c5e2c905f195d8079c4bbe8566d34f6",
        "title": "刘资政挽词  其二",
        "author": "沈与求",
        "content": "志士长悲处死难，唯公勇决一言间。\n结缨季路空遗迹，投阁扬雄亦厚颜。\n义烈峥嵘昭国史，忠魂寂寞閟家山。\n隻鷄已负它年约，下客伤心两鬓斑。",
        "dynasty": "宋",
        "collection_info": null
    },
    {
        "uuid": "491a8c6cf2246970e1ee221b09fcc6bb",
        "title": "挽词二首  其一",
        "author": "沈与求",
        "content": "职为苹蘩谨，门推黻冕华。\n茕嫠初鞠幼，寿考竟肥家。\n玉暗传经简，金余赐诰花。\n斑衣无復戏，遗恨彻天涯。",
        "dynasty": "宋",
        "collection_info": null
    },
    {
        "uuid": "25cccca87ad86c7f7ed785dcb378a62c",
        "title": "挽词二首  其二",
        "author": "沈与求",
        "content": "耄期何所乐，有子使三吴。\n方享千钟洎，俄成五鼎踰。\n构堂遗素幔，祔域閟黄垆。\n欲拜临终像，它年记结趺。",
        "dynasty": "宋",
        "collection_info": null
    },
    {
        "uuid": "f2d227860f5ed24ce6414535f1923bc2",
        "title": "吴宜人挽词",
        "author": "沈与求",
        "content": "寿富居然五福先，簪缨况復世蝉联。\n断机志节酬平日，举案风流记昔年。\n上郡方蒙汤沐地，诸郎应废蓼莪篇。\n送车千乘松门道，会有双飞鹤戾天。",
        "dynasty": "宋",
        "collection_info": null
    },
    {
        "uuid": "477000f28a4081ba80d868b82bd739f2",
        "title": "天宁节致语口号",
        "author": "沈与求",
        "content": "欲识枢星纪诞弥，天人端命抚昌期。\n声函万岁腾欢颂，节应千秋举庆仪。\n金箧赐龄辉碧简，珠囊荐寿肃丹墀。\n何须更效南山祝，艮岳连云自不移。",
        "dynasty": "宋",
        "collection_info": null
    },
    {
        "uuid": "b47cae9350e890f258827b76b2b55f27",
        "title": "馆待高丽进奉使乐语口号",
        "author": "沈与求",
        "content": "仙槎渺渺出鸡林，路指神京岁奉琛。\n四海已同朝禹志，万年宜罄祝尧心。\n仪参大客恩方茂，位亚群公泽更深。\n况有王人宣德义，经涂莫惜费登临。",
        "dynasty": "宋",
        "collection_info": null
    },
    {
        "uuid": "fdc04c17c54d3353e06770e705a4fe91",
        "title": "薛林二太尉特排乐语口号",
        "author": "沈与求",
        "content": "三吴分野直中台，一目惊传二相来。\n桃李蹊间分组绶，湖山影裏炫尊罍。\n清谈道旧真难继，浅笑追欢许易陪。\n须为故人成径醉，已闻双旌下银台。",
        "dynasty": "宋",
        "collection_info": null
    },
    {
        "uuid": "78cbe73e404016f2f121324085d4a568",
        "title": "馆待杭帅乐语口号",
        "author": "沈与求",
        "content": "熊罴千骑驻南州，谋帅来宽旰饭忧。\n草木也应思润泽，湖山正恐费遨游。\n旌旗耀日催前导，樽俎浮春许暂留。\n剧饮不须辞径醉，诏环闻已戒鸣驺。",
        "dynasty": "宋",
        "collection_info": null
    },
    {
        "uuid": "7e4a7bceb034445cac0b8636891304fb",
        "title": "秀州馆交代乐语口号",
        "author": "沈与求",
        "content": "一麾相望继芳尘，召杜风流主与宾。\n芸阁去方思就日，竹符来及趁班春。\n清谈款密看论旧，善政从容许告新。\n早晚银台双诏下，共期持橐侍严宸。",
        "dynasty": "宋",
        "collection_info": null
    },
    {
        "uuid": "6dec8030df7bd8fec5daeac79e7b4cde",
        "title": "草堂二首  其一",
        "author": "沈与求",
        "content": "全家高隐白云关，事不萦怀梦亦闲。\n欸乃交歌渔市散，隔江城郭是人间。",
        "dynasty": "宋",
        "collection_info": null
    },
    {
        "uuid": "430a0108b25fc1ee0a23e09071421862",
        "title": "草堂二首  其二",
        "author": "沈与求",
        "content": "仙翁五十鬓犹青，高卧柴门昼亦扃。\n茅舍已忘钟鼎梦，蒲轮休过薜萝亭。\n阴森门巷先生柳，寂寞江天处士星。\n晚岁田家农事了，闲抄宁戚相牛经。",
        "dynasty": "宋",
        "collection_info": null
    },
    {
        "uuid": "9ce1c8acd9107bc22342a30f03987c70",
        "title": "归乡",
        "author": "沈与求",
        "content": "穷巷归来已白头，结茅何必榜休休。\n好山当户碧云晚，明月满溪寒苇秋。\n诗社纵添新句法，醉乡难觅旧交游。\n平生幸自无机械，一棹夷犹去狎鸥。",
        "dynasty": "宋",
        "collection_info": null
    },
    {
        "uuid": "f32a5d93d8f56fe14a4779593b692a10",
        "title": "臞庵",
        "author": "沈与求",
        "content": "地控三州界，池开十丈莲。\n桑麻无杜曲，松菊有斜川。\n别浦归帆远，他山晚照妍。\n江湖春水阔，容与白鸥前。",
        "dynasty": "宋",
        "collection_info": null
    },
    {
        "uuid": "b00d74607b3c2f9fd1340cc84e2e2386",
        "title": "南漪堂",
        "author": "沈与求",
        "content": "山遶湖塘寺遶山，平生愿向此中闲。\n青云白水相浮荡，野客高僧独往还。\n少壮无嫌轩冕累，因循将恐鬓鬚斑。\n南漪最是逍遥地，且挹清波濯愧颜。",
        "dynasty": "宋",
        "collection_info": null
    },
    {
        "uuid": "970e62ae53a1fe8e30bee2b85f7fab2a",
        "title": "偶访吉甫画三蝇壁间吉甫有诗次韵",
        "author": "倪涛",
        "content": "何人刻猕猴，老眼觑荆棘。\n不如丹青手，快意风雨疾。\n我穷坐诗豪，九鼎扛笔力。\n偶然一点污，着纸生羽翼。\n千言走蚍蜉，宁为寸纸逼。\n还当写君诗，什袭同藏羃。",
        "dynasty": "宋",
        "collection_info": null
    },
    {
        "uuid": "0f5b1260695d06d9b95595be4f577f3d",
        "title": "次韵毛达可给事秋怀念归",
        "author": "倪涛",
        "content": "结茅远人村，破屋水半扉。\n凉叶堕清响，空山转斜晖。\n微官卧江汊，素心久依依。\n十年天涯秋，摇落月芳菲。\n马蹄岁月去，梦蝶东南飞。\n平生丘壑志，有言辄乖违。\n不如孤征鸿，春风自知归。",
        "dynasty": "宋",
        "collection_info": null
    },
    {
        "uuid": "8c747c9d7704b857c1d1722ab8143f21",
        "title": "七夕",
        "author": "倪涛",
        "content": "玉殿凭肩共语时，风清月坠有谁知。\n梧桐秋雨三山远，始信生前有别离。",
        "dynasty": "宋",
        "collection_info": null
    },
    {
        "uuid": "7e35be4a913e06e53a01b0b5ab60e53f",
        "title": "句",
        "author": "倪涛",
        "content": "旧韵无仪字，苍髯有恨声。",
        "dynasty": "宋",
        "collection_info": null
    },
    {
        "uuid": "4414aedaeec83261d45777181279fb18",
        "title": "金濑弔贞女歌",
        "author": "杨邦乂",
        "content": "溧山兮苍苍，濑水兮汤汤。\n中有贞女，饮冰茹霜。\n于焉击漂，维濑之阳。\n遭壮士兮苦绝粮，赈穷不惜倾壶浆。\n所处既以义，安能计存亡。\n幡然捐佩人不测，下游九土从英皇。\n耿幽光兮贯白日，澟正气兮摩穹苍。\n呜呼！世无李太白，此女终弗扬。\n遗风奕奕，山高水长。\n可以敦薄俗，激忠良，千古万古谁颉颃。",
        "dynasty": "宋",
        "collection_info": null
    },
    {
        "uuid": "f8b9fa928bbb7bc68eb3e49dc53def29",
        "title": "寄从弟鳣堂  其一",
        "author": "杨邦乂",
        "content": "从前我亦慕耕桑，世故驱人起北窗。\n昨夜梦归惊邂逅，羊裘和雪钓洞江。",
        "dynasty": "宋",
        "collection_info": null
    },
    {
        "uuid": "04ac6915871af2c8750fc42a8ec18d04",
        "title": "寄从弟鳣堂  其二",
        "author": "杨邦乂",
        "content": "一片长江滚滚流，此生何日遂归休。\n秋风准拟搔人耳，可待霜寒始索裘。",
        "dynasty": "宋",
        "collection_info": null
    },
    {
        "uuid": "01352177e2c6149a05d01f783611582a",
        "title": "句",
        "author": "杨邦乂",
        "content": "宁作赵氏鬼，不为它邦臣。",
        "dynasty": "宋",
        "collection_info": null
    },
    {
        "uuid": "8708278e8decc94e18bc05613cb3e3a6",
        "title": "滴水岩",
        "author": "连南夫",
        "content": "滴水岩高路欲穷，佩环声响玉玲珑。\n一天星斗堕青汉，万斛珠玑泻碧空。\n沧海径归朝夕会，曹溪不隔本源通。\n何妨凝竚龛岩下，更沐如来灌顶功。",
        "dynasty": "宋",
        "collection_info": null
    },
    {
        "uuid": "6cc18a7a8c3e5df1685cb198d0ede5dc",
        "title": "在京思故园见乡人问",
        "author": "王阗",
        "content": "旅泊多年岁，这去不知迴。\n忽逢门外客，道发故乡来。\n敛眉俱握手，破涕共衔杯。\n殷勤访朋旧，屈曲问童孩。\n衰宗多弟侄，若个赏池台。\n旧园今在否，新树也应栽。\n柳行疏密布，茅斋宽窄裁。\n经移何处竹，别种几株梅。\n渠当无绝水，石计总生苔。\n院果谁先熟，林花那復开。\n羁心祇欲问，为报不须猜。\n行当驱下泽，去剪故园莱。",
        "dynasty": "宋",
        "collection_info": null
    },
    {
        "uuid": "77e6738dc31ff5916636468ecc0fa8c7",
        "title": "建炎丞相成国吕忠穆公退老堂",
        "author": "秦梓",
        "content": "钓璜大老旧家声，崧岳储精甫再生。\n乐道有心安畎亩，逢时无计避功名。\n已扶皦日归黄道，欲养丹砂隐赤城。\n十里梅花千箇竹，北窗高卧有余清。",
        "dynasty": "宋",
        "collection_info": null
    },
    {
        "uuid": "7999fe636a661e9e438eeb32fb23ba21",
        "title": "贞义女咏",
        "author": "秦梓",
        "content": "史氏之女生寒门，白璧粲粲贞义存。\n上无所天漂为业，春风三十报母恩。\n斩奢芟尚白日昏，子胥脱身间道奔。\n远来困穷乞于此，漂母进食哀王孙。\n子胥还吴雪雠耻，贞女可怜身已死。\n一饭之德古必偿，遗以百金投濑沚。\n谪仙高才起幽沈，奕奕穹碑照江水。\n有客停舟临古祠，凉飈动水兴遐思。\n蕉黄荔丹几千古，焄蒿悽怆若见之。\n更怜抉目人已去，姑苏台上草萋萋。",
        "dynasty": "宋",
        "collection_info": null
    },
    {
        "uuid": "9be39ef1af284ac27e70a6bfbb4a86fa",
        "title": "过乌江",
        "author": "赵奉",
        "content": "晓望泰山云，暮饮乌江水。\n云水寄萍踪，何日归根处。",
        "dynasty": "宋",
        "collection_info": null
    },
    {
        "uuid": "75468c2bff0e953f4ab19883512c9ead",
        "title": "乘舟中述怀",
        "author": "赵奉",
        "content": "醉中忽忽到吴头，怀见金陵却倦游。\n不逐波流赴沧海，挽兹神水上中洲。",
        "dynasty": "宋",
        "collection_info": null
    },
    {
        "uuid": "658131c0696e345505d6e34029dbe5e4",
        "title": "初秋喜雨  其一",
        "author": "赵奉",
        "content": "长风吹出万山云，酿作甘霖四野均。\n畦背蓑衣牛背笛，津津喜色洽吾民。",
        "dynasty": "宋",
        "collection_info": null
    },
    {
        "uuid": "2a3eba0778b74fcbb2293acad526ad65",
        "title": "初秋喜雨  其二",
        "author": "赵奉",
        "content": "柴门过雨稻花香，一抹轻烟锁绿杨。\n四句吟成谁与和，怀人日日九迴肠。",
        "dynasty": "宋",
        "collection_info": null
    },
    {
        "uuid": "66e10ff6ea639f28528916a58335fbdf",
        "title": "蟹浦",
        "author": "钱时敏",
        "content": "层阁面沧江，夜色上东岭。\n风浦多远声，月岩见清影。\n栖柯鸟梦恬，依苇渔榔静。\n招提落寒钟，寂然绝人境。",
        "dynasty": "宋",
        "collection_info": null
    },
    {
        "uuid": "068e0b811fd07d4f383b14fc1736a0ac",
        "title": "句",
        "author": "张俊",
        "content": "嵩岭便从云外见，岘山应向雪中看。",
        "dynasty": "宋",
        "collection_info": null
    },
    {
        "uuid": "4675d25a4e9477cce0864dab7c043040",
        "title": "梦中赋白鹇",
        "author": "胡宪",
        "content": "惟余虚名在，长江与苍山。\n不逢尧舜世，终此若鸟闲。",
        "dynasty": "宋",
        "collection_info": null
    },
    {
        "uuid": "83ff51bf97d3e6073793d56ed79069e8",
        "title": "句",
        "author": "胡宪",
        "content": "地胜千山会。",
        "dynasty": "宋",
        "collection_info": null
    },
    {
        "uuid": "3c2bd3988fe23775789909258d715668",
        "title": "留题少林寺  其一",
        "author": "李昌孺",
        "content": "少林来处岂无因，知有当年面壁人。\n五叶一花元会得，莫将消息问残春。",
        "dynasty": "宋",
        "collection_info": null
    },
    {
        "uuid": "e181890a2fce0d1c6d009db884e5d870",
        "title": "留题少林寺  其二",
        "author": "李昌孺",
        "content": "五乳峰前达磨居，徘徊山崦竹疏疏。\n自从隻履西归后，卓锡泉今问已无。",
        "dynasty": "宋",
        "collection_info": null
    },
    {
        "uuid": "4191dd884708e686e1e54649e60f5531",
        "title": "留题少林寺  其三",
        "author": "李昌孺",
        "content": "曾已香山作隐居，双泉风月自萧疏。\n不知小邓庵相近，余地还能待我无。",
        "dynasty": "宋",
        "collection_info": null
    },
    {
        "uuid": "6c3d5c2f634b5a5874207bae2f4ec1ea",
        "title": "示初公颂  其一",
        "author": "李昌孺",
        "content": "昔日曾闻师子音，清风匝地满丛林。\n不须更问西来意，晓月亭亭正露金。",
        "dynasty": "宋",
        "collection_info": null
    },
    {
        "uuid": "2f2f6cdafeb90b46855c22ffe5ca4c42",
        "title": "示初公颂  其二",
        "author": "李昌孺",
        "content": "一见师来契此心，更于何处问知音。\n要寻达磨当年事，只是如今旧少林。",
        "dynasty": "宋",
        "collection_info": null
    },
    {
        "uuid": "1d79becb3ee3a3a92285b6817737a3e8",
        "title": "陈素斋席上",
        "author": "韩应",
        "content": "自得沧洲趣，门开接钓矶。\n江光翻夕照，岚气上秋衣。\n心苦一官冷，吟多万事违。\n何如明月夜，有客扣林扉。",
        "dynasty": "宋",
        "collection_info": null
    },
    {
        "uuid": "c82dd0a4331503ea123ca668120e4a22",
        "title": "李介山席上",
        "author": "韩应",
        "content": "野屋与僧邻，萧然隔市尘。\n好山晴入户，幽鸟晚依人。\n雨歇竹光润，风生荷气新。\n故人同此趣，来往日相亲。",
        "dynasty": "宋",
        "collection_info": null
    },
    {
        "uuid": "7e0b2db9bcf64214e4b1fced5b416508",
        "title": "丁氏宅",
        "author": "韩应",
        "content": "接竹引山泉，菖阳满石盆。\n秋高松落子，岁久鹤生孙。\n古壁寒藤上，前人旧墨存。\n平生箕颍兴，风度有谁尊。",
        "dynasty": "宋",
        "collection_info": null
    },
    {
        "uuid": "d5c5167dfac83b1914dced203245331b",
        "title": "溅玉亭",
        "author": "詹友端",
        "content": "昔闻东坡老，险语壮庐阜。\n向来诗潄玉，光焰不可覆。\n飞龙擘翠峡，绝响还许步。\n追观秋霜岸，奔流作雷怒。\n春撞碎圭璧，雪溅入窻户。\n头眩怯初高，眼眈久反顾。\n恍疑尘埃踪，误落清凈土。\n永怀琴高生，控鲤得仙去。",
        "dynasty": "宋",
        "collection_info": null
    },
    {
        "uuid": "f2f809646c390bd83c7dcfe9a9a4e481",
        "title": "留题骊山",
        "author": "谢彦",
        "content": "自愧尘容去復来，骊山顶上看崔嵬。\n谁人得向长安道，曾浴莲汤十二回。",
        "dynasty": "宋",
        "collection_info": null
    },
    {
        "uuid": "6839b5425cf69419e6b5133a32bfa482",
        "title": "游灵岩寺",
        "author": "宋居卿",
        "content": "乔木森森结绿阴，翠峰深处隐禅林。\n高僧见鹤坐泉眼，群丑闻鸡息盗心。\n春去野花开异品，晓来山鸟弄新音。\n胜游休便生归计，到此蓬瀛路好寻。",
        "dynasty": "宋",
        "collection_info": null
    },
    {
        "uuid": "f7860c7d0c1690143e0aa31d7b2c32a2",
        "title": "赠李纲",
        "author": "释宗本",
        "content": "青共立，米去皮。\n此时节，甚光辉。",
        "dynasty": "宋",
        "collection_info": null
    },
    {
        "uuid": "0a9977e102d1d6a72e9df71dcc7f5e2a",
        "title": "临终偈  其一",
        "author": "释宗本",
        "content": "百骸溃散寻常事，一物长灵识者稀。\n争似大梅知底意，无声三昧证缘知。",
        "dynasty": "宋",
        "collection_info": null
    },
    {
        "uuid": "1f868097b2f2c69ded8d86a60d9dfe8c",
        "title": "临终偈  其二",
        "author": "释宗本",
        "content": "两年脾疾苦相攻，瘦骨崚嶒鹤足同。\n赖有真常无病者，湛然常在寂光中。",
        "dynasty": "宋",
        "collection_info": null
    },
    {
        "uuid": "5b3cdab9a0278f6f961ef68ea1db2f2e",
        "title": "秀溪",
        "author": "罗𡸅",
        "content": "秀溪充塞重堪嗟，谁与通流且种花。\n东里先生连古意，欲分余润散儒家。",
        "dynasty": "宋",
        "collection_info": null
    },
    {
        "uuid": "d146878ab7c60eff5d15913011a59785",
        "title": "蟠龙山",
        "author": "罗𡸅",
        "content": "蟠龙山名何所因，为言山作蟠龙形。\n欲寻地志质诸古，适遇野老传于今。\n伟哉造化巧经始，斵以斧凿初无痕。\n四傍坦夷渺原隰，一径窈窕森松筠。\n回旋屈曲隐头角，蓊鬰葱翠含精神。\n若蹲若踞玩清隐，不起不蛰司芳辰。\n遥空水面素澄澈，萦若珠颗尤鲜明。\n政当颔下不易夺，况復鳞逆谁敢撄。\n我疑此龙蟠亦久，一日得志当求伸。\n轰雷掣电掀碧汉，骧首曳尾凌青云。\n会从古穴起灵霓，用作霖雨苏苍生。\n岂惟厚泽沛寰宇，兼有余润清边尘。\n乃知神物终变化，肯容玩肆甘沉沦。\n嗟予避寇偶居此，坐见牙璋争起兵。\n张皇旗帜亘长道，考击钟鼓辞严城。\n共期元恶心胆破，不待迎敌神魂惊。\n何知鼠辈怙同恶，相与蚕食徒经旬。\n倾囊竭箧极侈欲，戢戈橐矢寻归程。\n遂令强贼愈猖獗，绝流肆毒屈生灵。\n未闻改辙事更举，但得饮气潜悲辛。\n龙乎龙乎速奔逸，吾将与尔俱飞腾。\n直上天池最幽处，嘘风吸浪陪鵾鹏。",
        "dynasty": "宋",
        "collection_info": null
    },
    {
        "uuid": "181e806e6915ba3a79117359262ffb69",
        "title": "快阁",
        "author": "罗𡸅",
        "content": "一阁巍巍映此心，水余迭迭翠峰横。\n凭栏四顾无纤翳，只有渔歌向晚声。",
        "dynasty": "宋",
        "collection_info": null
    },
    {
        "uuid": "d41fec9567603139bb47d398ec63ff0a",
        "title": "龙云寺",
        "author": "罗竦",
        "content": "倥偬无因怀抱舒，桥边纡路款幽居。\n佛龛香火高峰顶，仙洞林坳小雨余。\n拭目已观春草句，澄心还味内叶书。\n好风恰似知人意，吹散浮云现太虚。",
        "dynasty": "宋",
        "collection_info": null
    },
    {
        "uuid": "777d67332100597de6912f7e77c1fd3e",
        "title": "句",
        "author": "华山道人",
        "content": "北蕃群犬窥篱落，惊起南朝老大虫。",
        "dynasty": "宋",
        "collection_info": null
    },
    {
        "uuid": "cec9cfcc11074a28a65761ee278c8bbf",
        "title": "临终偈",
        "author": "娄和尚",
        "content": "有生有死寻常事，无去无来谁不然。\n我今去也何时节，风在松梢月在天。",
        "dynasty": "宋",
        "collection_info": null
    },
    {
        "uuid": "060b75e61d47191aa5e7ade333eacfcd",
        "title": "次韵呈天台宰",
        "author": "左纬",
        "content": "仆也不自知，爱诗已成癖。\n有作盈一囊，无人为攟摭。\n将求识者观，千里事行役。\n扬舲入武林，祢刺久未释。\n一日谒尚书，尚书为虚席。\n号仆以诗人，声名从此得。\n日上尚书堂，见公于侍侧。\n公时访天台，颇恨未尝识。\n洎仆将告归，赠言羡好色。\n岁月不我留，八年如顷刻。\n俄闻绾铜符，无乃慰平昔。\n自古神仙才，多居隐吏职。\n岂不见王乔，叶县飞双舄。\n又不见葛洪，句漏流丹石。\n付公以天台，人事有中的。\n兹山八百里，窈窕多奇迹。\n桐柏古洞天，金庭在其域。\n三灾不能侵，历数无终极。\n景命今始兴，吾君寿千亿。\n公名亦俱传，何啻登仙籍。\n仆虽生此邦，仙果未得食。\n今日返问公，何处桃花碧。\n公疑我骨凡，未肯言消息。\n骨凡安敢辞，此桃亦终觅。",
        "dynasty": "宋",
        "collection_info": null
    },
    {
        "uuid": "8454284aee40ac11443c16ed6129b6f8",
        "title": "大观戊子秋七月大雨洪水薄城几至奔决太守李公出祷城上即刻雨止水势为杀而民获免焉因叙其所见为古体诗五十韵且言台之城不可不修也",
        "author": "左纬",
        "content": "立秋亦云久，凉飈何参差。\n蓐收气力弱，炎帝从见欺。\n赤云热如火，反甚盛夏时。\n阴阳互击薄，变动不可期。\n飓风欻卷地，急雨如崩犂。\n屋瓦逗飞鸟，云柟棼乱丝。\n暗恐江汉覆，又疑山岳隳。\n百川肆横流，倏忽潄城陲。\n居民类烧蚁，惶恐不自持。\n为鱼在顷刻，呼叫声何悲。\n我公初不动，徐问其所为。\n以谓吾在是，水其为民疵。\n驾言径往视，朝服来登陴。\n狂澜吼而至，公亦为兴咨。\n端物叩头立，逡巡以致辞。\n公辞殆未毕，水还疾如驰。\n回首望黑云，忽然见明曦。\n雨师不得逞，风伯无所施。\n少皞独行令，昊天青四垂。\n吁哉是可骇，神速至于斯。\n苍苍其天乎，所听信已卑。\n公言我不闻，岂谓天闻其。\n古人称至信，水火蹈不疑。\n天人虽限绝，吻合无由私。\n宋景出言三，荧惑为之移。\n今公不待再，水灾迄免罹。\n惟公古君子，诚信本天资。\n行藏即造化，神速固其宜。\n嗟我海邦民，此患常羁縻。\n往岁雨暴作，水行适及榱。\n城坏而入水，黎民无孑遗。\n官府一朝废，所亡盖不赀。\n朝廷痛民害，大为筑城池。\n中间水屡溢，几乎与城夷。\n城坚水无隙，民处不復危。\n今则城已敝，阙落空残壝。\n如闻去岁冬，我公闻上司。\n此实民之急，请从官缮裨。\n上司靳省费，移牒犹难之。\n民心日懔懔，见雨常颦眉。\n但恐水不至，水至决不支。\n前日果见此，必知其知随。\n又安知我公，有道众莫窥。\n救汝于沟壑，夺汝于蛟螭。\n举眼看三光，措身于两仪。\n公德大如许，汝知乎不知。\n恶呼汝至愚，岂能事远思。\n此城苟未修，此患终未离。\n明年公且去，水来将赖谁。\n愿公尚怜汝，再请而勿辞。\n城修有二利，官帑皆在兹。",
        "dynasty": "宋",
        "collection_info": null
    },
    {
        "uuid": "fa881d1b44eb67f33718322e71762ca4",
        "title": "避贼书事十三首  其一",
        "author": "左纬",
        "content": "凶贼意何惨，杀人焚其庐。\n我命虽仅免，我家已为墟。\n譬如巢南鸟，巢破不得居。\n朔风吹黄草，飞去将何如。",
        "dynasty": "宋",
        "collection_info": null
    },
    {
        "uuid": "6a4c7104d3a377ee246db23cb902f562",
        "title": "避贼书事十三首  其二",
        "author": "左纬",
        "content": "生长城市间，吾其患驱逐。\n贼人俄涨天，举家如奔鹿。\n入山恐不深，但冀免杀戮。\n贼平无所归，独倚青松哭。",
        "dynasty": "宋",
        "collection_info": null
    },
    {
        "uuid": "b4b292a77fb8562d42ef072f0139e8ed",
        "title": "避贼书事十三首  其三",
        "author": "左纬",
        "content": "怀宝恐吾累，蔽形何可遗。\n囊衣入山谷，势急还弃之。\n及至出山日，秋风吹树枝。\n免为刀兵鬼，冻死宜无辞。",
        "dynasty": "宋",
        "collection_info": null
    },
    {
        "uuid": "47e08a9e6c42dcaafc9101c1ecbd25eb",
        "title": "避贼书事十三首  其四",
        "author": "左纬",
        "content": "贼来属初夏，逃去穷幽荒。\n山深松萝密，野旷草木长。\n蟒蛇大如树，见我不忍伤。\n贼固不如蟒，害人无善良。",
        "dynasty": "宋",
        "collection_info": null
    },
    {
        "uuid": "0146134a83cdd6d81fe0f71eee4b5348",
        "title": "避贼书事十三首  其五",
        "author": "左纬",
        "content": "搜山辄纵火，蹑迹皆操刀。\n小儿饥火逼，掩口俾勿号。\n勿号可禁止，饥火弥煎熬。\n吾人古有命，困仆犹能逃。",
        "dynasty": "宋",
        "collection_info": null
    },
    {
        "uuid": "1c378787451b5ddb9bf04808378079d4",
        "title": "避贼书事十三首  其六",
        "author": "左纬",
        "content": "十迁昧南北，终岁在路歧。\n霜坚啮我足，风冽剥我肌。\n艰难固其分，衰老难支持。\n白骨乱荒草，百迁亦不辞。",
        "dynasty": "宋",
        "collection_info": null
    },
    {
        "uuid": "ce5f3a206827fb7ad744f76057f6431d",
        "title": "避贼书事十三首  其七",
        "author": "左纬",
        "content": "东邻有老人，金玉富无敌。\n恶贼一朝来，弃之如瓦砾。\n性命虽尚存，见人无颜色。\n老人自不思，本为大盗积。",
        "dynasty": "宋",
        "collection_info": null
    },
    {
        "uuid": "e267b9601b57639229b7aee073f8b2ee",
        "title": "避贼书事十三首  其八",
        "author": "左纬",
        "content": "保城恃义兵，误事真可惜。\n国家久昇平，谁復睹锋镝。\n一旦驱市人，纷然冒矢石。\n逢敌先弃戈，罪之不可得。",
        "dynasty": "宋",
        "collection_info": null
    },
    {
        "uuid": "81e4cc530126e63ed81738d8071ad99e",
        "title": "避贼书事十三首  其九",
        "author": "左纬",
        "content": "妻儿共一区，日夜谨相守。\n遥惊白旗来，不觉四散走。\n汝死吾不知，吾亡汝何咎。\n隔林闻哭声，相见真成偶。",
        "dynasty": "宋",
        "collection_info": null
    },
    {
        "uuid": "06d26da59a921a1da11ca8945083e6f7",
        "title": "避贼书事十三首  其一○",
        "author": "左纬",
        "content": "今我有三子，欲谋分置之。\n庶几一子在，可以收我尸。\n老妻已咽绝，三子皆号悲。\n生离过死别，不如还相随。",
        "dynasty": "宋",
        "collection_info": null
    },
    {
        "uuid": "cdd3f091ce4dfa8ee14991217ed39745",
        "title": "避贼书事十三首  其一一",
        "author": "左纬",
        "content": "妖贼本蒸民，忽尔为猪豚。\n王师一日下，割剥恣啖吞。\n食尽固其所，恐伤仁圣君。\n招安俾復业，亦既不是人。",
        "dynasty": "宋",
        "collection_info": null
    },
    {
        "uuid": "2122acbb0a3c3fac0330a9d0e48cc4ec",
        "title": "避贼书事十三首  其一二",
        "author": "左纬",
        "content": "有女衣已穿，颜色犹自好。\n无食未几时，呦呦哭荒草。\n问之谁家女，低头未忍道。\n前山欲黄昏，吾行不暇考。",
        "dynasty": "宋",
        "collection_info": null
    },
    {
        "uuid": "26e53b8627535fd0a9aff1cec5b5ba05",
        "title": "避贼书事十三首  其一三",
        "author": "左纬",
        "content": "嗟尔游宦人，弥年住京阙。\n尽室寄东南，一朝闻贼发。\n道路已不通，音书多断绝。\n朔风满长安，日夜成华髪。",
        "dynasty": "宋",
        "collection_info": null
    },
    {
        "uuid": "eee92904c24e37dff09cf6d7d7157a90",
        "title": "会侄书",
        "author": "左纬",
        "content": "忆昨宣和末，群凶聚韦羌。\n一朝逻巡尉，州县皆皇皇。\n居民弃家走，元稚纷抢攘。\n我时遭劫逐，与子空相望。\n及兹建炎始，叛卒起钱塘。\n初闻杀长吏，寻亦及冠裳。\n死者不为怪，生者反异常。\n子在贼围中，不知存与亡。\n出处虽异域，阽危多备尝。\n骨肉非不亲，患难各自当。\n回思见贼日，岂谓免杀伤。\n安知出深壁，犹得还故乡。\n争言不死状，失声惊四旁。\n余生偶然遂，万事皆可忘。\n会我试新秫，放怀坐中堂。\n庭梧露踳碧，砌菊风催黄。\n年华意未晚，蟋蟀已近床。\n对此復何待，五觞至十觞。\n歌声咽寒月，舞袖破夜霜。\n岂无少年态，一醉乃尔狂。\n此徒为酒使，酒力安得长。\n灯影照鬓髪，百忧在中肠。\n干戈时未息，盗贼势益张。\n与子归何处，相看两茫茫。",
        "dynasty": "宋",
        "collection_info": null
    },
    {
        "uuid": "e6c4c5f45d8c8bd108e6c49b9fde7ad3",
        "title": "送僧归天台",
        "author": "左纬",
        "content": "还寻流水去，水极到天台。\n时把碧云句，寄将黄叶来。\n石门高赚雪，溪坞曲藏梅。\n贪看故山色，不知春已迴。",
        "dynasty": "宋",
        "collection_info": null
    },
    {
        "uuid": "ad8cfe871358cf17a455ffdbd13f69e2",
        "title": "送齐上人游方",
        "author": "左纬",
        "content": "往究一乘去，期明诸祖灯。\n远山衔落日，空谷响残冰。\n离物心无染，谈经义有凭。\n世人多顶礼，为是右桥僧。",
        "dynasty": "宋",
        "collection_info": null
    },
    {
        "uuid": "1ff365f34f5deaed79cd0e25008928a8",
        "title": "崇教寺",
        "author": "左纬",
        "content": "只把山为界，红尘自此分。\n竹窗吟听雪，苔石坐看云。\n意静诗先到，心清道自闻。\n深惭王许辈，猿鹤旧同群。",
        "dynasty": "宋",
        "collection_info": null
    },
    {
        "uuid": "ed1a4af84829c6fc9dbb772897aa330c",
        "title": "交翠亭",
        "author": "左纬",
        "content": "地胜多乔木，亭幽阚古墉。\n春梢经雨合，晚色过烟浓。\n影落琴书徧，声穿户牖重。\n鸾栖应不久，枳棘若为容。",
        "dynasty": "宋",
        "collection_info": null
    },
    {
        "uuid": "dfe7ef31ccdcfa6d9dfa1cd918f36607",
        "title": "半山庵",
        "author": "左纬",
        "content": "入山须判宿，不宿漫区区。\n泉脉寻还有，兰香嗅却无。\n杉高方见直，石怪不成粗。\n若到三潭顶，归时路更迂。",
        "dynasty": "宋",
        "collection_info": null
    },
    {
        "uuid": "59f7853da56c69f6aa9b1e9a6229e3d8",
        "title": "天台石桥",
        "author": "左纬",
        "content": "咄哉桥畔客，何不向前行。\n自是君心险，无从此地平。\n银河千尺到，金剑一棱倾。\n故我诸缘断，唯闻流水声。",
        "dynasty": "宋",
        "collection_info": null
    },
    {
        "uuid": "a4609824ff5ebf3bbe7ca7c08565bda1",
        "title": "避寇即事十二首  其一",
        "author": "左纬",
        "content": "凶贼起何暴，数州俄见残。\n杀人空骨乱，闻者为心寒。\n世治官军怯，城孤守吏难。\n天兵何日到，泪眼望长安。",
        "dynasty": "宋",
        "collection_info": null
    },
    {
        "uuid": "8a296cb7b0ef5574cb3a6aeb95cdd59f",
        "title": "避寇即事十二首  其二",
        "author": "左纬",
        "content": "遥闻乌合辈，数十破钱塘。\n故是昇平久，胡为守备亡。\n天诛初不暴，贼势尚云张。\n作过古来有，未宜忧我皇。",
        "dynasty": "宋",
        "collection_info": null
    },
    {
        "uuid": "e81f213f6aa6b7581038358ffae92fe3",
        "title": "避寇即事十二首  其三",
        "author": "左纬",
        "content": "避地遶天涯，艰难两鬓华。\n逢人唯问贼，有梦只还家。\n几处看枫叶，今朝见菊花。\n客衣寒更薄，日暮在平沙。",
        "dynasty": "宋",
        "collection_info": null
    },
    {
        "uuid": "3fbec95a36afdc1feb1e89ad9a756de1",
        "title": "避寇即事十二首  其四",
        "author": "左纬",
        "content": "消息苦无定，转移难预言。\n起看残月色，行遶乱云根。\n饿久百骸劣，啼多双眼昏。\n天涯迷去路，谁为我招魂。",
        "dynasty": "宋",
        "collection_info": null
    },
    {
        "uuid": "90a2c3b0f7f02ea37686dd19f7040b4b",
        "title": "避寇即事十二首  其五",
        "author": "左纬",
        "content": "草暗迷人迹，山空答履声。\n夜眠温石去，朝爨束薪行。\n骨肉长嬉笑，交朋每送迎。\n回思无事日，已恐是前生。",
        "dynasty": "宋",
        "collection_info": null
    },
    {
        "uuid": "cf216a894651b55e411c8dbf4971eb64",
        "title": "避寇即事十二首  其六",
        "author": "左纬",
        "content": "失所尚迁次，江湖信足行。\n朝廷自多土，天地只孤生。\n已是无归处，何须问去程。\n甘心委沟壑，回首恋昇平。",
        "dynasty": "宋",
        "collection_info": null
    },
    {
        "uuid": "1daa661d7b5bd1a906d86c1ac92617ae",
        "title": "避寇即事十二首  其七",
        "author": "左纬",
        "content": "移家入空谷，十口堕荆榛。\n猛虎欲当路，怪禽如唤人。\n死生吾有命，幽独自伤神。\n泉石非无意，终身愧隐沦。",
        "dynasty": "宋",
        "collection_info": null
    },
    {
        "uuid": "6a50f4e905962320ed039252cbc5b653",
        "title": "避寇即事十二首  其八",
        "author": "左纬",
        "content": "转徙不知处，乱山逢掩扃。\n断崖飞虺蛰，枯木乱鸦腥。\n莽苍人烟灭，黄昏鬼火青。\n夜寒长饮泣，安得壮夫听。",
        "dynasty": "宋",
        "collection_info": null
    },
    {
        "uuid": "08c8632e5102d6506895efbd5f26620e",
        "title": "避寇即事十二首  其九",
        "author": "左纬",
        "content": "寂寞空山裏，黄昏百怪新。\n鬼沿深涧哭，狐出坏墙频。\n小雨俄成霰，孤灯不及晨。\n开门谢魑魅，我是太平人。",
        "dynasty": "宋",
        "collection_info": null
    },
    {
        "uuid": "78abfb810704e1af00521f6e41aa698f",
        "title": "避寇即事十二首  其一○",
        "author": "左纬",
        "content": "借问今何所，空山号白龙。\n秋声悽万窍，雪意黯千峰。\n俯首烧残叶，披衣听断钟。\n生涯都付贼，只有一萍踪。",
        "dynasty": "宋",
        "collection_info": null
    },
    {
        "uuid": "c54635c9c61e0d4c2602f6f64991d0ef",
        "title": "避寇即事十二首  其一一",
        "author": "左纬",
        "content": "无路扫妖氛，掀髯倚碧云。\n草茅难报国，畎亩敢忘君。\n民业稍云復，贼巢犹未焚。\n老臣筋力尽，洒泪对三军。",
        "dynasty": "宋",
        "collection_info": null
    },
    {
        "uuid": "86d233c19a9f14fd0a62e6e44bee47d7",
        "title": "避寇即事十二首  其一二",
        "author": "左纬",
        "content": "太平无可议，妖孽欲何求。\n未足烦天讨，然犹假庙谋。\n鹰扬谁敢抗，鸟散类难收。\n首恶闻犹在，王师愿小留。",
        "dynasty": "宋",
        "collection_info": null
    },
    {
        "uuid": "3cc11581e6516e2ee26ebb6b7838c65e",
        "title": "闻角",
        "author": "左纬",
        "content": "频催白日尽，为尔一歔欷。\n壮士军中老，流人岭外归。\n秋生边树暗，月在陇沙微。\n灯火孤城闭，萧萧黄叶飞。",
        "dynasty": "宋",
        "collection_info": null
    },
    {
        "uuid": "e040677b19d2f966320f929e0c4d2c8f",
        "title": "香远堂",
        "author": "左纬",
        "content": "试捲珠帘看，青山有几重。\n峥嵘秋色老，苍莽暮烟浓。\n未辨清猿处，遥知白鸟踪。\n蓝田无此景，痛扫只双松。",
        "dynasty": "宋",
        "collection_info": null
    },
    {
        "uuid": "3ba1c0f19fd6bc5c871c0ac26a206628",
        "title": "题摘星岭",
        "author": "左纬",
        "content": "已知星可摘，须信路皆通。\n日影穿云薄，天形入水空。\n遥看梁苑雪，独挹楚台风。\n指点中华地，山河万国雄。",
        "dynasty": "宋",
        "collection_info": null
    },
    {
        "uuid": "d013ad606ce29798929c374cfc944fb5",
        "title": "送许左丞至白沙为舟人所误",
        "author": "左纬",
        "content": "短棹无寻处，严城欲闭门。\n水边人独自，沙上月黄昏。\n老别难禁泪，空归易断魂。\n岂知今夜梦，先过白沙村。",
        "dynasty": "宋",
        "collection_info": null
    },
    {
        "uuid": "02575ca5745f67c79b744d1f9a28600c",
        "title": "春晚",
        "author": "左纬",
        "content": "池上柳依依，柳边人掩扉。\n蝶随花片落，燕拂水纹飞。\n试数交游看，方惊笑语稀。\n一年春又尽，倚杖对斜晖。",
        "dynasty": "宋",
        "collection_info": null
    },
    {
        "uuid": "95da6de5ba2f254aa0069ea1fa1a05e7",
        "title": "梅花",
        "author": "左纬",
        "content": "几度寻春信，空归及暮鸦。\n试摇枝上雪，恐有夜来花。\n望月穿深坞，迎风立浅沙。\n若同桃李发，谁肯到山家。",
        "dynasty": "宋",
        "collection_info": null
    },
    {
        "uuid": "de71c916935bba4d254c2bcd0633e52f",
        "title": "九峰",
        "author": "左纬",
        "content": "路人溪声壮，秋深树影稀。\n岫云藏鸟语，松露滴人衣。\n诗战蜂腰怯，茶分粥面微。\n胜游殊未厌，肯为夜寒归。",
        "dynasty": "宋",
        "collection_info": null
    },
    {
        "uuid": "c4f91d9cd17d1800e173344012f71550",
        "title": "雁山",
        "author": "左纬",
        "content": "乱山无限好，幽径有时迷。\n石骨秋偏瘦，松梢老却低。\n天寒闻雁过，月白见乌栖。\n海上知名地，无人识马蹄。",
        "dynasty": "宋",
        "collection_info": null
    },
    {
        "uuid": "67cefc5d8b021899866aa84e9d609fee",
        "title": "次韵王似之过天台",
        "author": "左纬",
        "content": "彩旆摇霜宿鸟惊，旋将疾苦问民情。\n从容会历三台遍，謦欬先看数路清。\n红日尽头思玉阙，赤霞深处见瑶京。\n信知子晋真苗裔，仙籍还居第几名。",
        "dynasty": "宋",
        "collection_info": null
    },
    {
        "uuid": "c4dfc0c9f2b1b40b112ac3a27597348f",
        "title": "次韵朱承事题丹邱",
        "author": "左纬",
        "content": "白云城郭照通衢，未怕云烟属五湖。\n万迭暮山屏自展，一江春水练初铺。\n输他夫子供吟笔，没箇闲人与画图。\n子晋玉箫声已断，不知笙鹤更来无。",
        "dynasty": "宋",
        "collection_info": null
    },
    {
        "uuid": "03974d39c206246929a2337809db72f4",
        "title": "寻委羽洞",
        "author": "左纬",
        "content": "委羽不知何处是，倩人扶上木兰桡。\n欲寻去路花梢密，争认行云酒浪摇。\n流水忽随山脚转，洞天疑把杖头挑。\n逡巡不觉东风晚，殆有仙人弄玉箫。",
        "dynasty": "宋",
        "collection_info": null
    },
    {
        "uuid": "70b973692061ec01d8ea18925f854e0b",
        "title": "趋石桥初登山岭",
        "author": "左纬",
        "content": "天梯欲上使人愁，身御长风不自由。\n下视白云生涧底，仰看红日在山头。\n共传此处迷刘阮，自恐今朝犯斗牛。\n归路似从云汉堕，却来尘世待羁囚。",
        "dynasty": "宋",
        "collection_info": null
    },
    {
        "uuid": "b848688aec3bf61d028e18fd276e214a",
        "title": "次韵赠段德公",
        "author": "左纬",
        "content": "宦游初谓江南好，不道淹留十载余。\n官职任卑终傲世，俸钱虽少尚收书。\n天台旧俗思重借，于浦同官忍独疏。\n纵使北归犹识路，滏阳三径近使如。",
        "dynasty": "宋",
        "collection_info": null
    },
    {
        "uuid": "e30924d830afd5fa54a8d362abbd89b0",
        "title": "送方尉还任",
        "author": "左纬",
        "content": "平安耿耿念庭闱，乞假言旋谢式微。\n应向门前留彩棒，却来堂下舞斑衣。\n流花洞口春将近，盖竹山头雪已晞。\n闻说后年官始满，不知重到几时归。",
        "dynasty": "宋",
        "collection_info": null
    },
    {
        "uuid": "3052c248dca907562bf132843b7aa107",
        "title": "过友人居",
        "author": "左纬",
        "content": "试问春蚕第几眠，柳条如线雨如烟。\n池蛙相应昏昏月，海燕初归漠漠天。\n卒岁未妨资橘柚，余生应只付林泉。\n他时卜宅如相近，且种壕头十亩莲。",
        "dynasty": "宋",
        "collection_info": null
    },
    {
        "uuid": "d78231394afb6b5f56e06454c129f01b",
        "title": "春日",
        "author": "左纬",
        "content": "嫩红相逐上枝头，多少东风索我酬。\n春色似人看易老，年华如客去难留。\n长因好景翻成恨，只恐香醪压得愁。\n深放黄金为酒盏，一城飞絮已悠悠。",
        "dynasty": "宋",
        "collection_info": null
    },
    {
        "uuid": "3db70022eba62cba87f8e8c38f52b7b6",
        "title": "招友人饮",
        "author": "左纬",
        "content": "入门相见喜还悲，不免樽前细问之。\n一别又经无数日，百年能得几多时。\n后生衮衮皆成事，吾辈栖栖亦可疑。\n日暮东风吹鬓髪，拍床嗔道酒行迟。",
        "dynasty": "宋",
        "collection_info": null
    },
    {
        "uuid": "776383af9161697cf0a15e07dd3aabfe",
        "title": "次盛元叙游九峰韵",
        "author": "左纬",
        "content": "恰恰莺啼欲晓天，唤人担酒入林泉。\n沿崖觅路僧先引，选胜看山席屡迁。\n心静掉头嫌鼓吹，酒狂挥手弄云烟。\n日斜数点残红下，芳草菲菲索醉眠。",
        "dynasty": "宋",
        "collection_info": null
    },
    {
        "uuid": "cef66f4afa16375b6a4cb6ea1fadc0fe",
        "title": "桃源洞  其一",
        "author": "左纬",
        "content": "刘郎何用忆尘寰，旧路重寻事已难。\n古意飘零无处觅，藤萦溪色上阑干。",
        "dynasty": "宋",
        "collection_info": null
    },
    {
        "uuid": "2e6e494891e0db30cbd607aa3a0b4f8e",
        "title": "桃源洞  其二",
        "author": "左纬",
        "content": "浮杯石上坐多时，手弄沧浪客思迟。\n片片落花收拾看，洞中疑有旧题诗。",
        "dynasty": "宋",
        "collection_info": null
    },
    {
        "uuid": "7d0031b5d772d5da393aa54d4c5e37cd",
        "title": "桃源洞  其三",
        "author": "左纬",
        "content": "青山簇簇水湾湾，洞户应将玉锁关。\n饮罢出来红日晚，一声鸡犬悟人间。",
        "dynasty": "宋",
        "collection_info": null
    },
    {
        "uuid": "675636ae19a32323583dfe18cbca0e1e",
        "title": "天台道中",
        "author": "左纬",
        "content": "乱山深处是仙家，海变桑田日未斜。\n为有慈亲倚门望，却愁溪上见桃花。",
        "dynasty": "宋",
        "collection_info": null
    },
    {
        "uuid": "845c6b112be2bdcb14e3bd6629365943",
        "title": "石新妇",
        "author": "左纬",
        "content": "烟萝为髻雾为巾，独立江边经月春。\n无故被人呼作妇，不知谁是画眉人。",
        "dynasty": "宋",
        "collection_info": null
    },
    {
        "uuid": "247d2284f54d2ba777ec59852c7a23e0",
        "title": "题正等院竹轩",
        "author": "左纬",
        "content": "山色重重锁碧萝，更栽修竹在山阿。\n老僧不识春头面，但见阶前新笋多。",
        "dynasty": "宋",
        "collection_info": null
    },
    {
        "uuid": "133ea333eb9b86fe3a05b458e953aae8",
        "title": "送别",
        "author": "左纬",
        "content": "骑马出门三月暮，杨花无赖雪漫天。\n客情惟有夜难过，宿处先寻无杜鹃。",
        "dynasty": "宋",
        "collection_info": null
    },
    {
        "uuid": "320fc2e8bb36b42f9d23f7090e5ecd75",
        "title": "春日晓望",
        "author": "左纬",
        "content": "屋角风微烟雾霏，柳丝无力杏花肥。\n朦胧数点斜阳裏，应是呢喃燕子飞。",
        "dynasty": "宋",
        "collection_info": null
    },
    {
        "uuid": "0f91176c1275fcf4ff9026414e251024",
        "title": "句  其一",
        "author": "左纬",
        "content": "祗把清风占得公。",
        "dynasty": "宋",
        "collection_info": null
    },
    {
        "uuid": "22ed3ad982a3a38440ec9b6c34cfcce5",
        "title": "句  其二",
        "author": "左纬",
        "content": "怪岩摩足力，空谷答人声。",
        "dynasty": "宋",
        "collection_info": null
    },
    {
        "uuid": "20fa951759c38364e183c39efdf43e8f",
        "title": "句  其三",
        "author": "左纬",
        "content": "禽巢先觉晓，蚁穴未知霜。",
        "dynasty": "宋",
        "collection_info": null
    },
    {
        "uuid": "497ef17e22df1be1b9a9d68347086db5",
        "title": "句  其四",
        "author": "左纬",
        "content": "岁华摇落尽。",
        "dynasty": "宋",
        "collection_info": null
    },
    {
        "uuid": "08fd08637061cc2db1544cee5b3f2944",
        "title": "飞龙引",
        "author": "刘才邵",
        "content": "忆昔游洛川，投宿龙门中。\n远意託清梦，缑山访遗踪。\n道逢王子晋，琼轮驾飞龙。\n幢盖纷飒沓，导从千玉童。\n行行蹑清尘，遂到紫翠峰。\n整冠叩仙阍，获礼冰雪容。\n琼觞酌霞醴，劳苦问所从。\n授以龟台书，玉笈启灵封。\n劝我勤修炼，他时会方蓬。\n再拜领真诀，永永藏丹衷。\n俯仰十载余，光景如飘风。\n常恐年岁晏，难收梨枣功。\n愿言坚此心，真缘傥潜通。\n相与乘飞霞，谒帝青琳宫。",
        "dynasty": "宋",
        "collection_info": null
    },
    {
        "uuid": "dbb27c4ba32663c1d3492b76d8bb11cb",
        "title": "登景德寺塔",
        "author": "刘才邵",
        "content": "耽耽梵释宫，凭高剏灵址。\n中有窣堵波，排突青冥裏。\n梯磴眩回转，蟠屈龙蛇尾。\n飞步出紫氛，眼界浄如洗。\n望极天南端，沓若孤烟起。\n何当结蜃楼，亭亭聊对峙。\n云生空山顶，飞过朱阑底。\n凭栏瞰重城，楼堞杂云水。\n市人何憧憧，闹若穿垤蚁。\n壮观自何年，五季运初圯。\n干戈暗淮海，裒敛到骨髓。\n谁知黑云都，金帛浩填委。\n聊復推其余，办此咄嗟尔。\n因知破悭法，骁悍亦风靡。\n百年能几时，两曜无停晷。\n弔古悲陵谷，山荒树如荠。\n双江虽依旧，去浪何曾止。\n从来旷达士，遐想尘外轨。\n安得凌风翰，一举九万里。",
        "dynasty": "宋",
        "collection_info": null
    },
    {
        "uuid": "0e30db14029380424f368137433c8251",
        "title": "次韵陈久道秋雨书事二首  其一",
        "author": "刘才邵",
        "content": "寻常秋色高，风力未遽恶。\n应缘杀气盛，惨淡连沙漠。\n林枯日向疏，溪断水初落。\n闲云亦何心，酿雨添寂寞。\n赖有金兰契，新诗慰萧索。\n盛意难虚辱，终愧笔锋弱。\n元知鸾鹤音，异彼藩篱雀。\n欲泛东篱英，聊庆西畴穫。\n区区恋阙心，对酒翻不乐。\n天祸有时悔，妖氛会清廓。",
        "dynasty": "宋",
        "collection_info": null
    },
    {
        "uuid": "2295b16dae055f80bb8ed471603cd04b",
        "title": "次韵陈久道秋雨书事二首  其二",
        "author": "刘才邵",
        "content": "萧萧凉气增，发兴殊不恶。\n长烟拂秋晕，小雨滑溪涸。\n夜长虫语乏，池冷莲衣落。\n崇兰媚深静，晚菊甘寂寞。\n寒姿晓更鲜，芳气初不索。\n譬彼幽闲女，静饰保纤弱。\n又如耿介士，逸志卑燕雀。\n无心竞纷华，何处生陨穫。\n知君深悟此，高歌写真乐。\n悠然脱尘鞅，寸田本恢廓。",
        "dynasty": "宋",
        "collection_info": null
    },
    {
        "uuid": "f675c61f3027c8f848d056a2f5e6899d",
        "title": "子夜四时歌  其一",
        "author": "刘才邵",
        "content": "柳烟晨气酽，花露春容湿。\n翠幕捲宫罗，翩翩双燕入。\n无心补粟眉，闲对粧台立。\n谁调紫鸾笙，晴响散空碧。",
        "dynasty": "宋",
        "collection_info": null
    },
    {
        "uuid": "a2afe508234a014e00d088efa17cc97d",
        "title": "子夜四时歌  其二",
        "author": "刘才邵",
        "content": "湘簟涌双纹，冰山象群玉。\n神飈送荷香，冉冉度圆绿。\n雪腕荡兰舟，齐唱横塘曲。\n暗忆采莲侣，横翠长眉蹙。",
        "dynasty": "宋",
        "collection_info": null
    },
    {
        "uuid": "5a38dcd830627425025618be0816c059",
        "title": "子夜四时歌  其三",
        "author": "刘才邵",
        "content": "月痕抹宫帘，凉风满仙腋。\n金闺歌吹深，不觉东方白。\n谁知长门宫，偏怪蟾漏涩。\n脉脉对晓兰，风中抱香泣。",
        "dynasty": "宋",
        "collection_info": null
    },
    {
        "uuid": "ff802e23c975e1e243ba2faf5f3f9100",
        "title": "子夜四时歌  其四",
        "author": "刘才邵",
        "content": "冰花生曲池，云叶暗高阁。\n初筵动云韶，寒气不待却。\n翠茵承妙舞，拂衣燕低掠。\n翻愁回雪妬，不遣褰珠箔。",
        "dynasty": "宋",
        "collection_info": null
    },
    {
        "uuid": "abe2b5b9d8ccad1090bb0bca8d24fd48",
        "title": "次韵王文成谢人惠莼菜",
        "author": "刘才邵",
        "content": "颇闻富鲑菜，径欲作不速。\n忍以辛甘故，而烦主人肃。\n蒙分紫虬髯，芳滑盐豉足。\n中原困苦旱，干死食藿蠋。\n何从觅嘉蔬，得以供口腹。\n幸益殷孚羹，一解炎蒸毒。\n物随人意重，为惠同鼎餗。\n荒哉膏粱子，丰馔夸填谷。",
        "dynasty": "宋",
        "collection_info": null
    },
    {
        "uuid": "2e2865f7a3df0cbcd620ecbacbd0180d",
        "title": "谢王君宝惠菊花",
        "author": "刘才邵",
        "content": "常怜避俗翁，寄傲谢簪绂。\n三径竹虽存，苦乏杯中物。\n采采黄金英，篱邉空竚立。\n赖有好事人，陶然得酣适。\n吾家颇种秫，压滓夜槽泣。\n其如移菊晚，青蘂不堪摘。\n念谁分秋香，泛此花瓷白。\n高情歘相投，遣送劳一力。\n风期宛然同，未易分今昔。\n两株千万朵，冷艷光相射。\n银盘何烂烂，承露带青碧。\n月下更奇绝，碎影寒气逼。\n桃红吐鲜妍，醉晕不容拭。\n嘉名配黄花，姚魏真匹敌。\n开窗对二妙，清意争先入。\n却思陪语笑，坐叹溪山隔。\n幸有真契存，满目共秋色。",
        "dynasty": "宋",
        "collection_info": null
    },
    {
        "uuid": "6d599314762403d16435566eae037b1d",
        "title": "青原台次前人韵",
        "author": "刘才邵",
        "content": "伯仲联华萼，登临拥旌幢。\n从行真凤雏，不数襄阳庞。\n圣人念远民，暂辍临此邦。\n共惊后夔手，胡为调众腔。\n公独体上意，勤民起膏肓。\n余闲养诗勇，万钧一指扛。\n谢家内集盛，文彩今可双。\n江白曳缟练，山青逼轩窗。\n缅怀风幡语，闻者拱手降。\n独此双泉老，机锋暗相撞。\n曹溪一滴水，倾出白玉缸。\n至今正脉通，洪流咽三江。\n远水注江腹，浮云荡山胸。\n悠悠动遐想，矗矗标奇峰。\n祖意透今古，风期协霜钟。\n诗中无碍辨，未信景能供。\n黄堂正多暇，森戟闲卫兵。\n月波復荡漾，遥接银河倾。\n天高万物肃，星润三阶平。\n使君乐岁丰，高台延客登。\n从来中秋夕，难得满意晴。\n江山自高下，歌管摇空明。\n参差桂影动，清湿露华凝。\n新诗出妙思，心境还双清。\n皎如白玉壶，满中贮冰凌。\n坐久群动息，风生两腋轻。\n觞咏有余乐，何物更关身。\n不减庾楼兴，风流自古情。",
        "dynasty": "宋",
        "collection_info": null
    },
    {
        "uuid": "ed268b6208348ed1fedff3b595f8d221",
        "title": "次韵傅安道同陈元功诸公游石狮岩",
        "author": "刘才邵",
        "content": "中书英烈气，凛然照人寒。\n济美世有人，盛德启其原。\n幸逢贤别乘，论文得交欢。\n逸辩倾远海，潮波歘飞奔。\n烛理无滞碍，白日破幽昏。\n谁云前辈远，岂独文采存。\n新诗引人目，当食不暇餐。\n为说游岩乐，飞步恣腾鶱。\n却立视万象，森如列庭间。\n飘然乘风兴，星榆不难攀。\n聊復陈大概，彼美难尽言。\n少年陈将军，奋迹起江村。\n共知宰社手，美好岂常贫。\n深怀恩未报，竭诚奉至尊。\n驱兵猎余寇，烈火焚蜂屯。\n亦復事招纳，投弓悯穷猿。\n坐令归业民，井竈罗丘樊。\n是日出近郊，旌旗鬰幡幡。\n同游不知倦，落照横松门。\n士卒共甘苦，无人讥华元。\n老守懒出游，何从涤尘烦。\n况阻陪归骑，幽寻款禅关。\n铃斋但兀坐，有酒空盈樽。\n常能歌妙句，为激壮士肝。\n解劳须痛饮，杯行勿留残。",
        "dynasty": "宋",
        "collection_info": null
    },
    {
        "uuid": "d9eabc5f23edf4e57026cd4dcefcebb8",
        "title": "次韵刘克强寄刘齐庄并见寄",
        "author": "刘才邵",
        "content": "吾宗富清制，学海无滣湄。\n洪涛驾三山，逸兴不可羁。\n抱此未获骋，造化真小儿。\n迩来二十年，姦谀取世资。\n枭鸢志气满，鸾翮戢固宜。\n皎皎空谷姿，谁復咏来思。\n上天既悔祸，威命方飈驰。\n远裔復干纪，危涂动噫嘻。\n我生落世纷，备尝忧与疑。\n敌帐如鬼国，漂堕惊渺瀰。\n苍苍安可问，泯然空自知。\n脱身垂涎口，生死争一釐。\n事机如电转，由来难逆推。\n况当艰危际，志愿常参差。\n小已安足念，身世久已遗。\n但有区区心，痛愤难伸眉。\n知公爱我厚，恠我色不移。\n新诗沃烦襟，胜彼白玉巵。\n天葩轻组绣，清芬吐鲜奇。\n復如游玄圃，紫鸾杂文螭。\n云烟忽中断，宛虹露长鬐。\n惊嘆方未已，復歌清远词。\n南溟雄绝境，句中得潜窥。\n想当白日昼，微风皱琉璃。\n写作泠然音，听者自忘疲。\n顾我才识短，颇似临江麋。\n居然羡两骥，蹇步何由追。\n因念玉川子，茅屋无藩篱。\n捜肠五千卷，不救寒与饥。\n弄笔颇惊众，取谤祗自疷。\n闭门烹月团，笼头帽斜欹。\n险语已绝俗，忧世良可师。\n公诗足高韵，千载若同时。\n思得素涛瓯，一洗中肠悲。\n飘然游八极，追琢娥与羲。\n封题幸早寄，伫看清风随。\n蓬莱见群仙，为诵玉川诗。\n群仙司下土，闻此应忸怩。\n却须问人世，徐徐说津涯。\n上言天子圣，盛德方应期。\n下言苍生苦，梗莽须平治。\n他官地位多，主者当为谁。\n愿速扫姦孽，不復烦灵旗。\n神京朝万国，復见汉官仪。\n归来颂中兴，当才勿吾欺。",
        "dynasty": "宋",
        "collection_info": null
    },
    {
        "uuid": "a7bf058622bee50786d7ce8f54d05a4e",
        "title": "次韵周秀实赠王自然",
        "author": "刘才邵",
        "content": "隐者逃世网，遂欲安一枝。\n不能负猿鹤，山林无返时。\n吾人富道义，词华振芳蕤。\n共疑敛逸步，不愿黄金羁。\n然于论议间，忧国不顾私。\n岂从隐者徒，耦耕抽棘茨。\n顾难同群碎，轻屈迈往姿。\n何当副仄席，执简上玉墀。\n一荐危苦语，自结明主知。\n良药起民瘼，神膏除国疵。\n不同郑子真，虚名动京师。",
        "dynasty": "宋",
        "collection_info": null
    },
    {
        "uuid": "84d20a971198656f4c60f525125c7470",
        "title": "次韵张宝文赠王自然",
        "author": "刘才邵",
        "content": "成山对三山，残夜动海色。\n英灵钟此翁，倜傥旧无敌。\n高标驾空阔，劲气摧剑戟。\n危言髪衝冠，忧国泪横臆。\n当随赴陇书，聊挂游山屐。\n从容冕旒前，指摘治乱实。\n况闻群策用，伫待妖氛息。\n名与年俱高，机会不容失。",
        "dynasty": "宋",
        "collection_info": null
    },
    {
        "uuid": "704b322c43fd8de747147099d38164a5",
        "title": "次韵赠刘晞扬",
        "author": "刘才邵",
        "content": "旱气彻坤舆，井水几欲沸。\n乡邦正嗷嗷，度日长于岁。\n肯来款柴门，高义警衰替。\n时方游郡城，尘驾未及税。\n逢迎阙主礼，走报乏候吏。\n空怜意频繁，宗契敦鲁卫。\n久闻吾子贤，不耻鹑衣敝。\n大璞固已奇，或就资良器。\n袖有泸溪诗，价敌千金字。\n霜余秋日严，春到江山丽。\n勤勤欲相勉，句句有深味。\n要当穷益坚，固岂患无位。\n田园虽已空，甑堕从脱弃。\n立贤本无方，数路今不废。\n方观群策用，坐使昆夷喙。",
        "dynasty": "宋",
        "collection_info": null
    },
    {
        "uuid": "67a9d082ea2afa76c7a51bfc693ecd03",
        "title": "赠王至道",
        "author": "刘才邵",
        "content": "干坤萍宅水，日月蚁旋磨。\n百年能几何，经眼飞隼过。\n志士多苦心，共惜分阴趖。\n功名上竹帛，千百中几箇。\n岂堪怀宴坐，偪仄就庸懦。\n王郎荆楚秀，俊气倾四坐。\n屹如饱霜鹰，远意不受挫。\n公家老先生，才高胆力大。\n生平持正论，终不惩寡和。\n延留住江阁，屡见月镜破。\n不将恩夺义，朝夕勤磨磋。\n已见器识全，致远谁能奈。\n正如舟楫具，风便即转柂。\n要当度帆力，势紧须少挅。\n行收利涉功，举酒輙先贺。",
        "dynasty": "宋",
        "collection_info": null
    },
    {
        "uuid": "172f47bc91fd67787a793fbf5c909fe0",
        "title": "赠刘升卿",
        "author": "刘才邵",
        "content": "五季词格卑，一往遂不转。\n势如屋将摧，难用一木撁。\n国家復古初，出力赖诸彦。\n探元测天心，撷秀空芳甸。\n气质既雄浑，采章復葱蒨。\n炳焉同三代，风雅追未变。\n旁收稗官说，笑䐑时一荐。\n岂将鰕蚬盘，尽易鼎俎膳。\n后来失其源，多以恠相眩。\n观涛遗巨浸，爱此一沤漩。\n芝兰向芜没，萧艾方蔓延。\n顾岂无可观，致远恐非便。\n方今从雅道，英俊争就选。\n当有紫鸾音，一洗时禽啭。\n吾宗富清制，金璞饱镕炼。\n高轩肯见临，大轴获初见。\n盈前森欲动，贪读不知倦。\n吴歈斗妍媚，楚些发哀怨。\n暗芳啼晓露，白月垂秋练。\n肃肃天庙仪，迟迟洞宫宴。\n建标凌倒景，胜气来酣战。\n古人用意处，窥闯应已徧。\n不然新诗中，安得众体见。\n从来绝妙处，经眼不容眴。\n歘起追其踪，险若挽飞电。\n岂容随俗好，展转就萦纒。\n公当英少年，笔力十分健。\n更期策高足，勿受尘泥溅。\n一朝奋余勇，名埸谁敢擅。\n扬光云霓上，声价弥海县。\n方知掣鲸手，不足临渊羡。",
        "dynasty": "宋",
        "collection_info": null
    },
    {
        "uuid": "530db523e8b9ac581443df1d483613ce",
        "title": "次韵李彦渊送春",
        "author": "刘才邵",
        "content": "残花啼宿露，惜与芳春辞。\n多情被花恼，写入柳枝词。\n落絮惹芳草，新荷点清池。\n去意不可挽，酹以碧玉巵。",
        "dynasty": "宋",
        "collection_info": null
    },
    {
        "uuid": "08c1cdf8c8d4432162885cadf0465861",
        "title": "郑守宣化斋前双莲",
        "author": "刘才邵",
        "content": "使君致远器，清涂久飞辙。\n圣朝念远民，分符暂还辍。\n名斋以宣化，立意岂虚设。\n勤勤布德意，宿弊除根穴。\n坐令千里间，歌颂自填噎。\n声闻听卑耳，祥应为之发。\n歘从斋前池，共蔕丹葩结。\n双娥殊胜姿，同驻凌波韈。\n皎如寒鑑中，清影两奇绝。\n方知报政速，顾岂待期月。\n行观拜褒诏，飞缨觐丹阙。",
        "dynasty": "宋",
        "collection_info": null
    },
    {
        "uuid": "94677457a19361f20c1199434a58b3c0",
        "title": "题碧玉轩诗",
        "author": "刘才邵",
        "content": "燕石乏良质，谬当十袭贮。\n鼠璞本腐材，笑杀千金贾。\n取名非其实，纵美徒自许。\n惟有冰雪姿，堪与琼瑶伍。\n幽轩清有余，直干森可数。\n抱节保坚刚，凝阴贯寒暑。\n圆虚律管匀，萧瑟鸣球举。\n比德两相宜，此君众所与。\n揭名警浮躁，用意非小补。",
        "dynasty": "宋",
        "collection_info": null
    },
    {
        "uuid": "8c5fb4e7bdcc20ed19b51e588e88579d",
        "title": "题欧阳炳文真止亭",
        "author": "刘才邵",
        "content": "前浪与后浪，推引不自休。\n谁知桥下水，终古何曾流。\n喧寂两俱遣，已自非良谋。\n避喧趋寂者，岂免一处收。\n吾人识真际，不向中邉求。\n聊復起小亭，对此竹桧幽。\n云烟互明灭，草木自春秋。\n诸法如露电，干坤一浮沤。\n试看究竟处，还有起灭不。\n想当隐几时，萧然任天游。\n不同习枯禅，兀兀守一丘。",
        "dynasty": "宋",
        "collection_info": null
    },
    {
        "uuid": "0e2a86d1330a725561533c5577803340",
        "title": "观澜阁为罗长卿题",
        "author": "刘才邵",
        "content": "赣水出而激，交流虎城背。\n崎岖三百里，方脱滩石碍。\n滔滔遂北之，远与西江会。\n扬澜在其北，抝怒两崖隘。\n春天云气裂，拍岸山石碎。\n老蛟千丈强，擘水见光怪。\n水初无定形，因势生万态。\n出石未入江，其间幸平快。\n公家起高阁，下瞰铺练带。\n天光迷上下，山影分向背。\n鱼行吹细浪，鹭下点晴黛。\n气象日夕佳，无一可拣汰。\n独怜风动地，万窍杂号噫。\n虽微江涛壮，波山亦高大。\n取名遂以此，用意知有在。\n西江天设险，雄绝难摹缋。\n赖有醉翁词，卓伟盖当代。\n神清鸾鹤远，故里江山在。\n后来挥翰手，顾岂易追配。\n因公索题诗，愧汗若方颒。\n盛意难虚辱，轻作恐终悔。\n以兹进退间，捉笔久不霉。\n牢辞既不获，聊復书梗概。\n圣言如大川，到海无邉界。\n百家或可观，时雨集沟浍。\n其余復细琐，仅若坳浮芥。\n学道当何从，于此贵不昧。\n如子识鉴高，终不钓滩濑。\n定同昌黎公，去饱鲸鱼鲙。",
        "dynasty": "宋",
        "collection_info": null
    },
    {
        "uuid": "69ab6db97808854a956430e18db557bd",
        "title": "题竞秀亭",
        "author": "刘才邵",
        "content": "远水恨微茫，近山露岩壑。\n是中有佳处，远近理自各。\n危亭枕江干，江外群峰泊。\n森然青玉圭，穿空势如削。\n沙湍与松籁，逼耳笙磬作。\n勿言山宜远，近亦殊不恶。\n云烟半有无，月雾带清薄。\n凝岚与空翠，不受晓雨濯。\n是时崖窽藏，秀气森盘礴。\n方知寸碧岑，信美恐难博。\n主人喜宾至，宴豆日参错。\n况有贤弟兄，超然解禅缚。\n拄笏望西山，心境两脱略。\n想当觞咏时，险语恣嘲谑。\n何当游其间，时听穿林雹。",
        "dynasty": "宋",
        "collection_info": null
    },
    {
        "uuid": "810601d5045f25706670c640bdd94e59",
        "title": "哀刘志明",
        "author": "刘才邵",
        "content": "滋兰事修洁，佩服何陆离。\n谁为风霜惨，轻同萧艾萎。\n芸窗萤罢照，蕙帐鹤犹疑。\n有子能传业，皇天还有知。",
        "dynasty": "宋",
        "collection_info": null
    },
    {
        "uuid": "f1a40017a56464f3a0d5c44dc484f53b",
        "title": "游天竺灵隐寺诗",
        "author": "刘才邵",
        "content": "清晨出城西，车马纷飒沓。\n行行岩壑深，漠漠雾雨杂。\n云阴忽披豁，海色共萧飒。\n幽寻浩莫穷，空响时相答。\n地籁笙竽真，材缬丹青合。\n潦收猿涧浄，寺遶鹫峰匝。\n檐牙向空啄，殿脚依山插。\n空翠扑轩窗，乳洞敞闺閤。\n泄云无定姿，欹石半相磕。\n珠灯吐光焰，香龙振鳞甲。\n啼烟禽念佛，掇蘂蜂供蜡。\n丹井涨灵泉，嵒松披艾衲。\n萝径劳跻攀，风扉自开阖。\n龙天想奔凑，飞走亦驯狎。\n同游今渊云，驰声久鞺鞳。\n逸骥谁能追，流风不受闸。\n家山富岷峨，水驿经夔峡。\n不应得未曾，犹若济所乏。\n欲去还停驺，就石屡移榻。\n共笑香积供，未脱腐儒粝。\n重来当一洗，寻盟忽忘歃。",
        "dynasty": "宋",
        "collection_info": null
    },
    {
        "uuid": "00c9e50c3e3c6c7780eacb13859387f1",
        "title": "次韵刘寛夫题进此庵",
        "author": "刘才邵",
        "content": "使君机鉴高，圆妙等空有。\n一超到真际，论古全无友。\n岂更向鸿蒙，勤勤问何叟。\n以兹了喧静，三三元一九。\n佳哉府中园，松竹当花柳。\n于中结圆庐，风月供户牖。\n从来廊庙具，朝野注望久。\n难从容膝安，广袤横数肘。\n定烦帷幄筹，为指逐兽狗。\n气吞西江水，吸尽才一口。\n坐令世间人，仰之如北斗。\n第功高汗马，许復更称首。\n方知庵中人，元是经纶手。",
        "dynasty": "宋",
        "collection_info": null
    },
    {
        "uuid": "afe39e864cae1903ecf2283f3b8afa1c",
        "title": "题李知监野思亭",
        "author": "刘才邵",
        "content": "秋风挟残暑，秋日垂清光。\n行行向城西，夹路红蕖香。\n松冈西北转，中间水云乡。\n小亭信佳哉，丛篁供晚凉。\n月溪响环佩，古来隐城隍。\n斜影分径柳，依依已成行。\n萧然清思动，阔远无边傍。\n公云方经始，从今闢幽荒。\n岂惜草木富，檐宇日舒长。\n此兴不退转，来效未易量。\n更欲坚公意，留诗冀勿忘。",
        "dynasty": "宋",
        "collection_info": null
    },
    {
        "uuid": "33f62795d1ebbe27a55303327d40e41d",
        "title": "书翠波亭",
        "author": "刘才邵",
        "content": "云溪泻寒液，活碧瑠璃软。\n山如物外人，排空势偃蹇。\n溪山两奇绝，倒影蘸清浅。\n惊风起苹末，万窍助号喘。\n谁铺翠织成，一展不容卷。",
        "dynasty": "宋",
        "collection_info": null
    },
    {
        "uuid": "4f95c228512f63ce5c84fd70e3320024",
        "title": "醉经堂为段成之作",
        "author": "刘才邵",
        "content": "醉者全于酒，忧患虽暂捐。\n岂若醉经人，因以全于天。\n六经藴妙理，深醇道之源。\n是中傥知趣，真成中圣贤。\n贤哉段夫子，奥学窥古先。\n虚堂得真适，心神自陶然。\n不同嗜糟粕，释凿烦轮扁。",
        "dynasty": "宋",
        "collection_info": null
    },
    {
        "uuid": "881ad0b24435c8f97ccfe14ee7c8ec94",
        "title": "次韵朱新仲省宿十首  其一",
        "author": "刘才邵",
        "content": "天运若循环，火中暑方徂。\n中庭月雾薄，映空凝有无。\n晓色上丹阙，回光射平湖。\n殿门观剑集，櫑具装鹿卢。",
        "dynasty": "宋",
        "collection_info": null
    },
    {
        "uuid": "ed3d4dd1a40ddd9ff5398ec3b5297ab7",
        "title": "次韵朱新仲省宿十首  其二",
        "author": "刘才邵",
        "content": "新诗神物护，在处谨谁何。\n读罢清风来，帘旌摇翠波。\n最怜超诣处，高标鬰嵯峨。\n欲学空有心，恐似龟兹驘。",
        "dynasty": "宋",
        "collection_info": null
    },
    {
        "uuid": "c7e7e1ebee5d5e47e5f8c78dd45ae3e2",
        "title": "次韵朱新仲省宿十首  其三",
        "author": "刘才邵",
        "content": "红尘倦奔驰，流汗缘衣缕。\n深堂尽岑寂，寝卧殊得所。\n春去能几时，还復见徂暑。\n悠悠天壤间，俯仰成今古。",
        "dynasty": "宋",
        "collection_info": null
    },
    {
        "uuid": "77a8412dd821ec376a99c63663802de2",
        "title": "次韵朱新仲省宿十首  其四",
        "author": "刘才邵",
        "content": "夕阳淡遥岑，晚烟横万井。\n清风入修竹，真契不待请。\n无人共杯杓，何许发嘲哂。\n空余江梅兴，苍波千万顷。",
        "dynasty": "宋",
        "collection_info": null
    },
    {
        "uuid": "05cc16b21e8877f5b15514c35d60e9f1",
        "title": "次韵朱新仲省宿十首  其五",
        "author": "刘才邵",
        "content": "古井贮寒泉，清深不见底。\n铜瓶下纤绠，辄辍斗升水。\n取用亦不乏，余冷冰颊齿。\n人生消底物，悟此贵知止。",
        "dynasty": "宋",
        "collection_info": null
    },
    {
        "uuid": "7bd030516c72d11fc25dc376dd6fbdf6",
        "title": "次韵朱新仲省宿十首  其六",
        "author": "刘才邵",
        "content": "闰余先占秋，秋至热难久。\n不知更旬日，灯火可亲不。\n书告腕欲脱，正藉解劳酒。\n谁知比舍郎，新酿復乌有。",
        "dynasty": "宋",
        "collection_info": null
    },
    {
        "uuid": "f23c3b4e04b5e3856c5393cd135bf73b",
        "title": "次韵朱新仲省宿十首  其七",
        "author": "刘才邵",
        "content": "老火铄稚金，已满庚伏节。\n江湖气候偏，残暑尚屯结。\n颇欲学僧轩，洒粉作竹雪。\n萧然寒意生，傥可涤烦热。",
        "dynasty": "宋",
        "collection_info": null
    },
    {
        "uuid": "85d9bfdf6ad9e801c1277e5649791bc0",
        "title": "次韵朱新仲省宿十首  其八",
        "author": "刘才邵",
        "content": "谁云艰难际，儒冠愧兜鍪。\n胜算运帷幄，杀气凛先秋。\n偏师扫狂寇，千里行不留。\n捷书送喜频，行闻甲兵休。",
        "dynasty": "宋",
        "collection_info": null
    },
    {
        "uuid": "8605e540a67ac2117d7df9883c3cd0b0",
        "title": "次韵朱新仲省宿十首  其九",
        "author": "刘才邵",
        "content": "与作先秋蒲，岂若经霜竹。\n坚脆随所养，古人戒多欲。\n年来铅汞鼎，丹火犹未伏。\n更须形中神，各各司其局。",
        "dynasty": "宋",
        "collection_info": null
    },
    {
        "uuid": "92e33c8d90a53c712c2dbba5e2dd019c",
        "title": "次韵朱新仲省宿十首  其一○",
        "author": "刘才邵",
        "content": "神飈转阙角，龙旗振琼銮。\n是时天宇凈，极望青漫漫。\n更长海月上，高出修竹竿。\n遥知露如珠，的皪在仙盘。",
        "dynasty": "宋",
        "collection_info": null
    },
    {
        "uuid": "897d634adcb8736aaa1a71d5eb5f2093",
        "title": "题雾豹斋",
        "author": "刘才邵",
        "content": "幽人乐安闲，杂世不復顾。\n可怜有为身，轻被山林锢。\n岂知旷达士，用舍随所寓。\n聊从隐约中，养就扶世具。\n如彼南山豹，深藏十日雾。\n一朝文采成，蔚然骇狐兔。\n伟哉王夫子，术业久饶裕。\n今犹事韬晦，盖亦以此故。\n独于议论间，时肯一斑露。\n使得效所长，英躔可平步。\n方今正急贤，延纳非一路。\n愿早随鹤书，勿久山间住。",
        "dynasty": "宋",
        "collection_info": null
    },
    {
        "uuid": "70419f332c797a50fb38c5a80d092f46",
        "title": "登高丘而望远海",
        "author": "刘才邵",
        "content": "登高丘，望远海，银台芝阙排空烟，青童羽驾今安在。\n炎凉相续如循环，堂堂白日欺红颜。\n谁能混迹尘埃间，当驱风驭凌三山。\n问天暂借斩鲸剑，长鬐中断苍波闲。\n却凭海若檄北极，员峤岱舆宜见还。",
        "dynasty": "宋",
        "collection_info": null
    },
    {
        "uuid": "71a8c983f3818523a472829a733e05f6",
        "title": "湘夫人歌",
        "author": "刘才邵",
        "content": "湘山影落重湖中，中有菌阁临珠宫。\n霞衣兰佩杂香风，莲旗闪闪拖晴红。\n朱弦凄怨指法松，绿烟洗尽山重重。\n湘云远与苍梧通，腾空宛转如游龙。\n云中帝子谒重瞳，宝车倐忽穿遥空。",
        "dynasty": "宋",
        "collection_info": null
    },
    {
        "uuid": "8d7c1f7ced782f384d0d19710d110a81",
        "title": "昭君出塞行",
        "author": "刘才邵",
        "content": "晓钟传箭金门开，翠裘玉几高崔嵬。\n蕃官膜拜领天语，玉颜忍涙青娥摧。\n尘昏金翠风鬟乱，琵琶难写重重怨。\n回望秦关烟雾深，心魂暗逐么絃断。\n大阉当国国势卑，坐致匈奴辄轻汉。\n请婚荐女不自惭，画师微罪翻深按。\n虽然责赂变真质，却为宫中去尤物。\n正似渠成秦利厚，反间之辜宜特宥。\n汉皇傥有帝王资，尽戮姦谀赏延寿。",
        "dynasty": "宋",
        "collection_info": null
    },
    {
        "uuid": "31fb3f7c9d8c08f7804151e70647ce55",
        "title": "塞下曲二首  其一",
        "author": "刘才邵",
        "content": "北落光摇霜海空，边烽飞入甘泉宫。\n天家下诏发精锐，健马腾骧衝朔风。\n羽书四出如飞电，路指萧关旗影转。\n壮士争酬未报恩，青楼泪脸空垂线。\n匣中剑作饥龙鸣，流星正坠单于营。\n将军玉帐晓初起，卧看边风吹汉旌。",
        "dynasty": "宋",
        "collection_info": null
    },
    {
        "uuid": "3cdedbfa893f010a8bea9058d050f31b",
        "title": "塞下曲二首  其二",
        "author": "刘才邵",
        "content": "燕支山头秋叶脱，白龙堆下沙如雪。\n胶筋漆力胡马肥，骠骑提兵辞玉阙。\n万甲光寒若流水，杀气高随鼓声超。\n琱弓一发落欃枪，连天氛祲清如洗。\n金节牙旗入汉关，捷书晓奏天开颜。\n玉麟喷香满瑶殿，黄麾仗裏排千官。\n小臣拜舞彤庭下，一寸丹心愿摅写。\n安边上策古岂无，戒在穷兵事戎马。\n但敷文德怀百蛮，边尘不动弓刀闲。\n汉人耕种胡人猎，陛下圣寿齐南山。",
        "dynasty": "宋",
        "collection_info": null
    },
    {
        "uuid": "c15db03a155dbaa158fd4a861e5d8864",
        "title": "勒兵行",
        "author": "刘才邵",
        "content": "高台晓色明双旌，来看将军亲阅兵。\n甲光荧荧照秋水，阵行屡变随纵横。\n将军勇锐无坚敌，驰心已向伊吾北。\n好同诸将拥琱戈，浄扫边尘早开国。\n重收京邑翠华西，却归宿卫听朝鸡。\n蓬莱宫深花柳暗，暧风轻动龙蛇旗。\n监丞健笔文中虎，须臾作歌继常武。\n是时剑佩共趋朝，何似勒兵夸练组。",
        "dynasty": "宋",
        "collection_info": null
    },
    {
        "uuid": "eb519759fc4c3f48f4953277a42b9b8d",
        "title": "相思曲",
        "author": "刘才邵",
        "content": "长相思，怀百忧，谁怜方寸间，常贮一掬愁。\n年华过眼如川流，君亦何心长远游。\n菱花炯炯垂鸾结，懒学宫梅匀腻雪。\n风吹凉鬓影萧萧，一抹疏云对斜月。\n红楼曲槛凌高寒，秋色满空风更酸。\n问征鸿兮倩尔传素书，岁将阑兮君早还。\n何时失喜听嘶马，相迎小立珠帘下。",
        "dynasty": "宋",
        "collection_info": null
    },
    {
        "uuid": "ab96618c5a6583df2e15c773cf149386",
        "title": "清夜曲",
        "author": "刘才邵",
        "content": "红蓝衫薄香玉春，翠鬟䰀鬌盘松云。\n门前溪水空粼粼，鲤素不传娇翠颦。\n窗纱滤月寒光薄，冉冉暮愁无处着。\n龟屏掩恨玉痕垂，井桐叶堕青鸾啼。",
        "dynasty": "宋",
        "collection_info": null
    },
    {
        "uuid": "2953c5551e077e7cab134e1798ef2f46",
        "title": "书翠波亭",
        "author": "刘才邵",
        "content": "人言止水烛鬓眉，便向静处淘真机。\n那知怒涛恣澎湃，中有未尝摇动时。\n虚亭恰当隐贴处，不愁景物骄莫随。\n晴岚迷空香雾重，不论朝暮都相宜。\n直须会取箇中意，闲看溪边鸥鹭飞。",
        "dynasty": "宋",
        "collection_info": null
    },
    {
        "uuid": "eac27db01a212594ec100a5411da8804",
        "title": "游风穴",
        "author": "刘才邵",
        "content": "清晓意不惬，驱车向城东。\n行行历溪谷，遂到青莲宫。\n古塔跨虚碧，长桥卧晴虹。\n水落见溪骨，云开露秋容。\n疏竹摇晚翠，寒花缀幽丛。\n访古但丘壑，令人气填胸。\n登览未觉久，山遮半轮红。\n白烟生汝水，横空正蒙蒙。\n缅怀道化盛，山高水无穷。\n坐令千万世，矫首希高踪。\n浙江黄面子，应纤开禅宗。\n妙哉铁牛机，谁敢当其锋。\n杖林山下竹依旧，金沙滩头人已空。\n可怜高坐寂寥久，萧萧古木号悲风。",
        "dynasty": "宋",
        "collection_info": null
    },
    {
        "uuid": "c62ef46ce8b963f3a3a61a2ba4dfc7cb",
        "title": "慈宁寿庆曲",
        "author": "刘才邵",
        "content": "凤凰山下瑞烟浓，湖海凝光秋正中。\n流星驿骑如飞电，来奏吉语闻天聪。\n龙舟移棹渡淮水，金车归来长乐宫。\n诏书即日严法驾，出迎不惮劳清躬。\n晓钟传箭金门开，翠华赫弈从天来。\n绣旗拂云势偃蹇，綵仗照日光徘徊。\n汉宫威仪重烜赫，天宇披豁无氛埃。\n里闾纵观万人喜，秋城一变成春台。\n高樯影转龙负舟，平河清浅乘安流。\n临平山色映雕辇，草木光荣佳气浮。\n龙舆照耀金开鳞，御幄对起高连云。\n欢声喜气传万里，盛事创见超前闻。\n煌煌仪卫迴丹阙，万骑千艘乘晓发。\n道傍观者皆鼓舞，帝力难名但欣悦。\n由来孝弟能通神，圣主成功在得人。\n谁云高高难感格，一德协谋天所因。\n皇帝盛德动天地，丞相嘉谋无比伦。\n昭然独断纳远策，重见元恺承华勋。\n圣情孜孜天不倦，宫中预建慈宁殿。\n绣栱云楣藏盛仪，广庭层陛宜清宴。\n宝盛珍匣龙蟠拏，册写鸿猷金焕烂。\n臣民观听尽倾耸，文物声明信葱蒨。\n共知睿意已潜达，行见天心从宿愿。\n果然悔祸答清衷，信使交驰邻好通。\n宫闱大庆得所欲，惟断乃成全圣功。\n唐朝二圣虽重欢，纔自蜀道归长安。\n当时歌颂中兴事，已自矜夸称至难。\n德宗念母亦云切，宁受百欺诚意殚。\n终然莫遇成永叹，屡诏访迎空百端。\n以今准古孰难易，相去正如霄壤间。\n殊方自与邦域异，一朝谋好銮舆还。\n况復指期如素约，睟容剋日瞻慈颜。\n信知卓绝冠千古，其间仅有安能攀。\n孝心锡类兆民赖，湛恩协气充人寰。\n愿闻备乐播金石，刺经作制垂不刊。\n扶桑晓色升红轮，阙庭瑞气朝朝新。\n如川方至无穷尽，圣寿同过一万春。",
        "dynasty": "宋",
        "collection_info": null
    },
    {
        "uuid": "becf7040072e841021d7023227374142",
        "title": "暮春苦雨",
        "author": "刘才邵",
        "content": "鸣鸠逐妇蚁移窠，众山戴帽垂云幕。\n雨从中夜猛如倾，春晚东风真作恶。\n竹响偏能䀨睡余，晓寒无奈侵衣薄。\n可惜残花飞欲尽，赖有苍苔衬初落。\n瓦沟散水作疏帘，虫网缀珠挂璎珞。\n波穿石罅泛泷泷，烟接水光低漠漠。\n秧抽翠毯竞穿泥，蚕恋迟眠未登箔。\n求桑操耒田家急，久雨欲晴人意各。\n稍见天边岚翠收，已觉林间鸟声乐。\n心怀莫悦厌蒸湿，眼界方期便开拓。\n但得高风恣性吹，不怕归云无处着。\n明朝准拟看溪山，已办瘦笻与芒屩。",
        "dynasty": "宋",
        "collection_info": null
    },
    {
        "uuid": "ac57138e498169502877743f9751d63f",
        "title": "中秋夜馆中会饮",
        "author": "刘才邵",
        "content": "世情共惜隔年期，岂堪四野阴云垂。\n几处红楼歌吹起，窥檐初讶寒光迟。\n那知细雨復侵夜，灯外蟾影还微微。\n是时册府陪诸彦，聊復杯酒相追随。\n地严更觉秋气凈，雨过还有凉风吹。\n忘怀自得觞咏趣，真赏不为阴晴移。\n月岂无光忌全露，云亦有意藏余辉。\n云轻影薄自清绝，不减永夜天河诗。\n人言蚌胎因吸月，随月明暗占盈亏。\n诏词丁宁斥金翠，岂更漉海求珠玑。\n月光不露乃天意，正是君王崇俭时。",
        "dynasty": "宋",
        "collection_info": null
    },
    {
        "uuid": "439f61165a029d057abb1176763447ab",
        "title": "次韵寛夫题王自然参议江阁",
        "author": "刘才邵",
        "content": "橘州部曲奴千头，倚槛应犹忆故丘。\n胸中耿耿挂秋月，坐阅世故如星流。\n谁能令公还餍事，且脱荷衣藏箧笥。\n定将奇策收桑榆，不似书鱼老文字。",
        "dynasty": "宋",
        "collection_info": null
    },
    {
        "uuid": "704586900adb4d76de93c27bbe40cf52",
        "title": "灯下见梅花",
        "author": "刘才邵",
        "content": "沉沉永夜成清聚，翠箔护寒风力住。\n疏响遥传玉漏声，华灯屡续兰膏炷。\n琼枝亭亭浸清泚，浮香漠漠轻来去。\n晴虹神彩正超绝，素练肌肤无点污。\n体轻难便有行云，光透只应缘饮露。\n珠宫宴罢恰归时，瑶台月下相逢处。\n斜辉耿耿照冰姿，清影重重杂香雾。\n除着参差仙子似，谩矜淡竚人间误。\n但令绮席借余光，谁管玉颜生暗妬。\n竹外斜枝太幽独，溪边寒影饶高趣。\n何当尽取贡玉堂，免使空伤碧云暮。",
        "dynasty": "宋",
        "collection_info": null
    },
    {
        "uuid": "5313223a0724d86e21eedc945b80f0f0",
        "title": "波光亭",
        "author": "刘才邵",
        "content": "方塘溶溶贮清泚，中有高亭兀然起。\n问公名亭意若何，公笑不言摇麈尾。\n知公直是我辈人，此意不凡端有以。\n亭本无风水亦静，风落波生偶然尔。\n山摇宿霭迷粉黛，莺啼晚柳明金翠。\n涔涔凉气侵语笑，漠漠飞岚到襟袂。\n冰痕摇度帘痕曲，晓日初升窗影碎。\n几箇沙鸥乱夕阳，一段余霞浴晴绮。\n可怜巽坎固多态，转续无穷难偻指。\n凭栏若随根境转，目不暇瞬亦劳矣。\n谁知主人心湛然，道骨嵚嵚照云水。\n本来非静亦非摇，坐观物态聊尔尔。\n更须说似登临人，认取闹中真自己。",
        "dynasty": "宋",
        "collection_info": null
    },
    {
        "uuid": "f23c2eb0e71d17280ed1477d32508611",
        "title": "题容安阁",
        "author": "刘才邵",
        "content": "涌地千楹排镂磶，朱楼跨空半天赤。\n鬼神下瞰防祸机，坐使心猿困跳踯。\n岂知高人心独远，不觅赢余但容膝。\n寄傲南窗一事无，时见归云度晴碧。",
        "dynasty": "宋",
        "collection_info": null
    },
    {
        "uuid": "72811b1421f1f56d47f2da97c490022a",
        "title": "代简谢载仲弟惠黄雀牛尾狸柑子",
        "author": "刘才邵",
        "content": "南昌珍品夸牛尾，肥腻截肪玉堪比。\n临川甘实敌洞庭，光照霜林香染指。\n黄雀披绵亦同到，厚意不凡端有以。\n雪晴晚日悬清光，为君设席倾瑶觞。\n醺然隐几结清梦，坐觉春风生池塘。",
        "dynasty": "宋",
        "collection_info": null
    },
    {
        "uuid": "a1425235b98cb9570a61304dfbff5123",
        "title": "题从兄和仲国香轩",
        "author": "刘才邵",
        "content": "灵均志与日争光，收拾香草供篇章。\n高冠奇服事修洁，辛夷为楣药为房。\n滋兰九畹多不厌，似更有意怜幽香。\n当时楚俗宝萧艾，谁知纫佩芙蓉裳。\n高情如兄能有几，封植灵根当砌傍。\n芝英玉树宜相映，清芬宛转随风长。\n结根得所异晚菊，不向篱边混众芳。\n早晚知音垂采摘，玉盘霞绮升中堂。",
        "dynasty": "宋",
        "collection_info": null
    },
    {
        "uuid": "01489a6c260b7352e08b5ad370471544",
        "title": "玉笥山超然堂",
        "author": "刘才邵",
        "content": "三山远在虚无间，还有胜境居人寰。\n琼楼贝阙知何许，统领分治皆仙官。\n名称等级已素定，载在玉书垂不刊。\n能兼洞天与福地，唯有玉笥余难攀。\n忆昔扁舟中夜过，白月满空星斗寒。\n起登船背聊一望，搀天但见青孱颜。\n重岩众壑眇难辨，福庭想像依层峦。\n那知虚堂宅幽邃，萧爽不容尘滓干。\n超然物外亦不恶，要当心境俱清闲。\n真机还向静中起，不碍默朝窥九关。\n我生本来世味薄，欲养铅汞成金丹。\n也知上界足官府，人间游览堪盘桓。\n如闻方平持玉节，似欲历按诸名山。\n相逢不问蓬莱事，试与乘风去共看。",
        "dynasty": "宋",
        "collection_info": null
    },
    {
        "uuid": "3fe9cac48f51263cf4cc8d9aeae82f19",
        "title": "题清轩",
        "author": "刘才邵",
        "content": "大江之源发乎岷山，蓄余怒于瞿塘。\n混众流以东下，渺翻空而汤汤。\n天风下兮蹵缟练，白浪如山衝马当。\n邈不知其所止，接云海之茫茫。\n鱼龙并育细不遗，龙骧万斛浮若飞。\n喷雪霓兮散雾雨，功利浩博难尽窥。\n眷彼溪谷流，夫岂不清泚。\n飞鸥堕影鱼依空，水溅溅兮石齿齿。\n景趣信佳伤险狭，纔可濯缨兼洗耳。\n清乎清乎期及物，清不能容徒洁已。\n知公博览眼不寒，筑室虽小识量寛。\n圣朝拨乱收群策，难擅丘壑眈云山。\n愿公为万里之长江，勿作细流之惊湍。",
        "dynasty": "宋",
        "collection_info": null
    },
    {
        "uuid": "37ce6862891d22ad98efee1449e50151",
        "title": "题琴风亭",
        "author": "刘才邵",
        "content": "丝桐能写风入松，争如种松挽天风。\n苍髯玉骨已奇绝，清音激越还无穷。\n宫商一日古意淡，坐使瘦筝惭未工。\n快哉此景不可负，时邀佳客倾金钟。",
        "dynasty": "宋",
        "collection_info": null
    },
    {
        "uuid": "b9a313991e59021ca5e2edbffef01508",
        "title": "题李仲孙佩轩",
        "author": "刘才邵",
        "content": "华堂压云排柱磶，堂背开轩看青璧。\n镂螭石斗贮芳根，绿叶裁云凈如拭。\n秋风吹空夜正凉，曲琼挂帘放香入。\n小鞋踏月傍幽丛，雾气笼寒髻鬟湿。\n主人才具超常流，竟体芳香非外袭。\n不应便尔学纫兰，芰制荷衣向泉石。\n诏书屡下言路开，黼坐忧勤方仄席。\n绿章闻早叩天关，坐使青云生咫尺。\n垂绅鸣玉近瑶墀，旧隐烟霞从寂寂。\n却须为续北山移，细说幽芳恨轻掷。",
        "dynasty": "宋",
        "collection_info": null
    },
    {
        "uuid": "cd6d8f298f0c2f3ad5fe96537ba232bf",
        "title": "题和仲兄碧鲜轩",
        "author": "刘才邵",
        "content": "竹轩居士全天真，胸中不着纤毫尘。\n泠然孤照更洞彻，炯如月白垂秋旻。\n纷纷俗物不到眼，但延修竹为佳宾。\n一谈不交意且喻，真契岂復烦云云。\n清风高节自相许，爽气晓接西山云。\n一般奇绝静中觉，细香风过时时闻。\n端能令人看不足，乘兴数来还更新。\n欲扫寒梢挂高壁，不惜画材无此人。\n嫦娥却解窥窗户，时与此君传喜神。",
        "dynasty": "宋",
        "collection_info": null
    },
    {
        "uuid": "d510b978f47ef465c44b115aa20d6109",
        "title": "方景南出示馆中诸公唱和分茶诗次韵",
        "author": "刘才邵",
        "content": "欲知奇品冠坤珍，须观乳面啮瓯唇。\n汤深不散方验真，侧瓶飞瀑垂岩绅。\n色香味触未离尘，清意元自超空轮。\n灵台赓唱格力匀，皎如冰蘂夹霜筠。\n高词险韵愁鬼神，雄辨逸藻回冬春。\n天教飞步出凡伦，窥闯天巧终不真。\n闽山苍翠倚高旻，地灵气淑储芳津。\n从来霑溉浩无垠，修贡先期还更新。\n诸公才具足致身，况復感会方逢辰。\n迩英讲读优儒臣，玉瓯珍赐从中宸。\n自怜衰鬓真陈人，欲觅渔舟向水濵。",
        "dynasty": "宋",
        "collection_info": null
    },
    {
        "uuid": "d5b15efe2aac401764d10c9ca60ebcf5",
        "title": "题李平国义方堂",
        "author": "刘才邵",
        "content": "渥洼异产超驶騠，逸态崷崪精权奇。\n轶埃蹶块傥未免，欲驾銮辂终难为。\n乃知人家良子弟，亦或豪逸难羁縻。\n调柔折服就绳矩，他日致远夫何疑。\n李侯洒落富清制，顷刻满纸填珠玑。\n建堂教子意不浅，欲使行能无少亏。\n会须骨格早成就，不与凡足争先驰。\n正如名驹已服习，使堪宝校金黄羁。\n周旋进退悉中节，追风逐电随所施。\n朝燕暮越寻常事，还看弄影舞瑶池。",
        "dynasty": "宋",
        "collection_info": null
    },
    {
        "uuid": "b0860d2ad616daf4ff2a76863dcec0a6",
        "title": "题段成之粟庵",
        "author": "刘才邵",
        "content": "毗耶城中无垢师，丈室仅似蜗牛庐。\n三万二千师子坐，同时容纳无赢余。\n圎通境界不思议，一颗玄入随卷舒。\n先生从来道眼具，深入不二离圏模。\n粟庵宴坐观万法，不以诞幻惊群愚。\n炯如白月挂圎碧，千江分影冰轮孤。\n乃知芥子纳须弥，妙用岂以常形拘。\n惜哉山人空索价，不悟心藏万卷书。",
        "dynasty": "宋",
        "collection_info": null
    },
    {
        "uuid": "e3a72634b3697dcc8815d4e44ff3de97",
        "title": "为李邦臣题丛桂堂",
        "author": "刘才邵",
        "content": "君家外孙吾祖母，生长舅家晓图史。\n平时教诲子与孙，深念昔人立门户。\n因言仙李传芳远，外氏且从中允数。\n天将善庆萃其门，盛事老人目亲覩。\n七宝轮高风露清，丹枝翠叶纷旁午。\n玉阶迢迢无路通，诗书为作冲天羽。\n从子传孙世已稀，兄弟同攀復如许。\n太守好贤为出迎，冠盖如云沸箫鼓。\n名声藉甚里闾传，岂假老人为重举。\n区区此意岂有他，欲汝读书转勤苦。\n汝家先世不乏人，折桂里名因汝祖。\n一时声价动场屋，相继登科亦四五。\n才丰报啬理难晓，在其子孙岂虚语。\n良农不为旱辍耕，多稼终闻饱仓庾。\n亲姻中外贵相辉，莫向明时守环堵。\n慈颜幽隔三十年，岁月堪惊如骤雨。\n追惟义方不敢坠，到今婚友情相与。\n还喜君家世益昌，芝玉煌煌照庭宇。\n月娥剩与长孙枝，不厌频频来折取。",
        "dynasty": "宋",
        "collection_info": null
    },
    {
        "uuid": "cc15f41bcb6eb499775542a53da63f73",
        "title": "为刘端礼题翠微堂",
        "author": "刘才邵",
        "content": "春阴涔涔透方础，春云蒙蒙阁残雨。\n烟中梅子未传黄，坐使名园清兴阻。\n谁料天公亦会事，报晴逼晓闻街鼓。\n来迟不见碧桃开，满洞翠阴笼牖户。\n杖藜徐步穿芳径，芝术丰茸杂兰杜。\n含笑无心迷下蔡，酴醾分清从月宇。\n共占余春动地香，香地满园无处贮。\n步芳桥长清浸阔，花影波光媚栏柱。\n漫天柳絮烂不收，点水荷钱疏可数。\n行行直到翠微堂，帘幕风轻双燕舞。\n梢云何啻千竿竹，铄石空传三伏暑。\n远碧岩岩太超绝，高标凛凛如相许。\n堂阴路转经古城，茅屋数间营别墅。\n白石清溪自潇洒，闲花野草无行伍。\n归来还復坐达轩，石鼎酪奴烦旋煮。\n因君指似壁间诗，知是昔人觞咏所。\n驾麟跨空窥理窟，搜抉幽奇呈脉缕。\n当时景物怯劖镌，造化小儿遽相苦。\n海山茫茫风驭远，人世空惊如插羽。\n幸哉有子续奇芬，新编还见惊人语。\n才大终婴珪组累，身闲好作林塘主。\n高情随处即逍遥，岂向明时分出处。\n早晚乘风肆远图，九万云程看一举。",
        "dynasty": "宋",
        "collection_info": null
    },
    {
        "uuid": "9f59495cf79e5e0bb65b7b4e4ade27d0",
        "title": "堆胜楼运干许永之修",
        "author": "刘才邵",
        "content": "高城倚江凭峻址，层楼却忆高城裏。\n迢迢飞磴出尘氛，绣栱朱栏照江水。\n四面云山千万迭，清原却与黄原接。\n碧螺宛转峰最奇，透色连云俱岌嶪。\n楼前正对白鹭洲，翠虬夭矫横中流。\n回看井邑亦华盛，碧瓦鳞鳞光气浮。\n崛起凌空何壮哉，岁久剥蚀霾风埃。\n高情一见为嘆息，因循恐致奇标摧。\n才刃由来有余地，葺旧扶倾真復易。\n坐令风月为清新，还使江山增胜气。\n公家列屋人如玉，清唱不须吹管逐。\n沉沉清夜绣筵开，垂下珠帘隔银烛。\n放教帘外水仙听，传作仙家步虚曲。\n识高器远追前人，不独文采风流存。\n凭栏纵目莫厌数，即去飞腾登要津。\n老来自觉诗思悭，况此清绝形容难。\n恐公他时怀旧赏，犹堪展作画图看。",
        "dynasty": "宋",
        "collection_info": null
    },
    {
        "uuid": "b0ced18a99e437c4943a81da9d421c54",
        "title": "德元盛暑中观刈稻憩于茂林间爱其繁密因加芟治名曰绿阴轩以诗相示戱为作此",
        "author": "刘才邵",
        "content": "焦先但作蜗牛庐，真与蜗牛殻相似。\n当时虽省营筑劳，把茅盖头已多事。\n珏溪樵客意高远，几欲巢居如上古。\n茂林深处即幽居，树作檐楹根作础。\n经始全资木居士，竹夫人来共胥宇。\n删繁聊藉刈禾镰，补罅不须修月斧。\n山中熊馆作比邻，梦裏蚁城真别墅。\n葱帐不容逋客归，药房闲咏骚人语。\n月鈎斜挂褰云箔，霞绮高长当朱户。\n瑶砌无尘透晓霜，珠帘隔雾连天雨。\n洞门虽开亦非开，当空凿出高崔嵬。\n凭虚公子见之喜，便约亡是公同来。\n更容明月作不速，宾主谈辩声如雷。\n画空题诗记真赏，要与幽人作牓様。\n是中无欠亦无余，一任傍人说半藏。\n莫言基址真牢固，夜半负之人莫悟。\n玉川胆怯不须论，觑着地皮捲不去。\n须防毗耶无垢师，擎向手中便进步。\n要当石头具道眼，本自无来今不住。\n饶他百倍有神通，到此一筹无用处。",
        "dynasty": "宋",
        "collection_info": null
    },
    {
        "uuid": "1c943704f7ee79877f32caa6efc16569",
        "title": "陪同舍登望越亭观潮",
        "author": "刘才邵",
        "content": "吴越中分江一派，两岸溪山扫浓黛。\n茫茫云海迷烟空，方诸宫外天为界。\n潮波吐纳谁使然，欲到先衝海门隘。\n江浅洲长碍奔放，势益汹汹怒而噫。\n方看隐起玉堤横，忽復飞腾雪花碎。\n高浪翻空雷吼怒，黑沙崛起云崩壊。\n山岳倾颓惊炫转，鲸鹏摩戛舞幽怪。\n大声吹地恣淙淙，余响振天轰磕磕。\n恍如白帝盛羽卫，风搅旌幢纷斾斾。\n从以百万虎与貔，组练精明呼声大。\n世间奇观独雄绝，坐令耳目俱松快。\n津亭晚霭动遐想，樽酒相欢信良会。\n木落山空秋气高，情多思远人寰外。\n杜老扶桑有遗恨，韩子鲸鱼思饱脍。\n豪气英风终不泯，海色天容自相对。\n同来俱是蓬山侣，蘂简玉书名姓在。\n东游不用浮海航，仙骥追风云作盖。\n却须从此排阊阖，丛铃响杂飞霞佩。\n通明殿裏缀仙班，官府纵多君莫悔。",
        "dynasty": "宋",
        "collection_info": null
    },
    {
        "uuid": "f7c1dde07a119c21979aa7a703b1fc29",
        "title": "赠夏侯子美养心居士",
        "author": "刘才邵",
        "content": "汉家恢儒成治功，独与三代同高风。\n当时经术传家者，大小夏侯名誉崇。\n邺都雄图方鼎峙，英俊乘时尽风靡。\n坐使当途基业成，才如伏波能有几。\n公家先世不乏人，诗书韬略传清芬。\n文取贤科武分阃，爽气英姿今尚存。\n前人清白今人继，方得家声终不坠。\n修身大要在养心，公以自名深有意。\n世人但知纵多欲，盈壑填溪不知足。\n尽取豪华供目前，几人更戒前车覆。\n如公此意具真识，不似世人长荆棘。\n寸田尽着子孙耕，会见庆余由善积。",
        "dynasty": "宋",
        "collection_info": null
    },
    {
        "uuid": "0e25a01c492fa82216cd7d663f088dcf",
        "title": "赠刘道正",
        "author": "刘才邵",
        "content": "红轮晓上扶桑东，五云正绕丹琳宫。\n临芳阁外霜筠合，碧桃溪边香露浓。\n是时初喜识公面，小阁清香飞大篆。\n整冠共读御书碑，翠琰填金光炫转。\n朝野欢娱气清淑，宫中圣人亲授箓。\n云軿白昼临瑶坛，来听新翻步虚曲。\n谁知世故多盈缺，况復年华如电掣。\n相逢不拟说前事，北望伤心堕清血。\n忆从弱岁游都城，相知满眼如繁星。\n今来寥落似将晓，知有几点悬青冥。\n公如长松出霜林，童颜不受岁月侵。\n我亦从来世味薄，三宫铅汞曾留心。\n知公炼骨骨已轻，知公养丹丹已成。\n要看恢復见清平，且作人间白石生。",
        "dynasty": "宋",
        "collection_info": null
    },
    {
        "uuid": "f5300c3d24107a262031e206f9f6975f",
        "title": "赠吾彦逸",
        "author": "刘才邵",
        "content": "山上龙泓标水府，方欲往游逢雨阻。\n多谢山人会人意，约束群仙住朝雨。\n游氛洗尽天宇空，山色湖光相媚妩。\n就龙觅水酌清耳，雪山醍醐异凡乳。\n是中冷暖已自知，岂更将心求佛祖。\n流连清境不知晚，归来已踏冬冬鼓。\n年兄笑我太清生，旋扫风轩置樽俎。\n欲将歌管聊相温，为出红粧唱金缕。\n不信人言竹胜丝，昵昵朱絃将手语。\n更长语笑益諠譁，快饮不劳觞插羽。\n因思同榜七百人，翠琰镂名藏梵宇。\n迩来知有几人在，相遇百中无四五。\n与君是时俱少年，快马轻衫冒尘土。\n岂知重上君子堂，岁月惊人不堪数。\n相看斑鬓点秋霜，况復中间多龃龉。\n但余契义敌杉松，青青不受冰霜侮。\n自怜忧患落穷山，册府不应重接武。\n流离更觉主恩厚，独惭未有涓埃补。\n因君感激歌此诗，满酌玉巵须对举。",
        "dynasty": "宋",
        "collection_info": null
    },
    {
        "uuid": "56214acb7447a1e1369e6dd994d58372",
        "title": "和彭伯庄韵奉酬彭公达",
        "author": "刘才邵",
        "content": "龙媒昔是渥洼生，培塿无松陆无萍。\n古人此语岂欺我，华胄非遥须细听。\n奉常词源隘三峡，倒流岂復论千瓶。\n句枝到手诗已就，四坐俯首甘罚觥。\n苍苔虎迹虽善戏，讽戒曲尽诗人情。\n喜遇从事復超诣，重名不减平如衡。\n汝南人物亦云几，高者难随月旦更。\n到今公议牢不破，心虽不贪敌无勍。\n才高位下众所惜，善庆源长流更清。\n风流文采终不泯，还復钟此千人英。\n清言自可屈奉倩，赋力真能凌正平。\n干时直欲石投水，得位公不当惭卿。\n扫除群碎宅平坦，摆落浮僞存精诚。\n兼全众美信如使，未许爰丝堪作兄。\n天遣名驹谙险隘，夫岂久困终能鸣。\n行当策足恣高步，径取万石宁躬耕。\n嗟予素怀丘壑趣，高情远致谁服膺。\n随流窃食聊復尔，取誉懒能工赋营。\n新诗有意相推激，第恐无实难叩荣。\n观公岂是长贫者，便欲从此看超腾。",
        "dynasty": "宋",
        "collection_info": null
    },
    {
        "uuid": "1621f26eaf79afb1b765fd7894a99be1",
        "title": "题仲兄和仲画虎图",
        "author": "刘才邵",
        "content": "寒云韬日风摇山，鹘鸼鸣噪飞復还。\n黄茅枯木转萧瑟，有虎引子来其间。\n一儿尽有食牛气，跑空人立肩侵耳。\n一儿就乳方低身，只欲搀前不知跪。\n大虎垂头蹲更促，吐舌宛如牛舐犊。\n岂知爱子物皆然，但教生狞贪兽肉。\n原注退之城南联，句云心贪敌无勍。\n从来倚伏理难齐，一朝力尽还悲啼。\n攫头衔尾遭熊豹，有眼谁云百步威。\n君家画轴虽填委，难似此图有深旨。\n欲令观者知观身，不在丹青畦径裏。\n君不见汉家豪夺聚敛臣，乘时击断屠齐民。\n磨牙利吻事膏血，千载想见犹酸辛。\n深文厚敛虽同苦，以酷视贪不犹愈。\n可怜当路尽豺狼，独使宁成名乳虎。",
        "dynasty": "宋",
        "collection_info": null
    },
    {
        "uuid": "752e569fc0ce790b34cc88f5d30c414e",
        "title": "夜梦一道人见访相与语甚久颇及宗乘中事因戏之曰仙家亦学佛耶其人笑曰仙佛岂有二哉觉而异之作诗纪其事",
        "author": "刘才邵",
        "content": "北风吹云肃天宇，蕙帐寒生月当户。\n颓然就枕睡思浓，魂梦悠悠迷处所。\n仙宫胜士肯见临，促席从容陪软语。\n自言本事清虚君，学佛求仙两无阻。\n云軿白日降遥空，天衣飘飘袖轻举。\n方诸宫深云海阔，金碧禅房隔烟雨。\n与君粗有香火缘，聊復东来相劳苦。\n方游昆阆还无期，君住世间须善为。\n尘劳足厌不须厌，等是实相夫何疑。\n前身自是尘外人，端为世缘縻此身。\n重闻妙语发深省，若更离尘佛亦尘。\n方平羽节何时来，道宫佛庙随烟埃。\n未须苦说扬尘事，东海波声正似雷。",
        "dynasty": "宋",
        "collection_info": null
    },
    {
        "uuid": "2d15598f00c0a258724ddc0b023e7080",
        "title": "霁虹亭",
        "author": "刘才邵",
        "content": "江流滚滚青于蓝，山如阵马方䟃𧽼。\n景趣虽从开闢有，登览正赖人谋参。\n济川亭古伤险狭，石岸缺落呈嵚嵌。\n可怜眼界方冗杂，风月为之久不堪。\n使君才高藴机鉴，妙思能发神所缄。\n异时一见已经意，施设先后难相搀。\n政成将去觐丹阙，一新栋宇何耽耽。\n就增亭阁跨空阔，径从人境超尘凡。\n波光挟日动飞栱，檐影窥江凌过帆。\n栏危更觉明月近，浪涌正值秋风酣。\n螺峰晚霭助遥碧，鹭渚归翼穿晴岚。\n东望青原森欲动，祖意岂復劳穷探。\n夜深定有水仙集，霓裳练帨垂毵毵。\n云烟态度日夕异，词客赋咏劳雕劖。\n公归指日登华要，雍容鸣玉横犀篸。\n湖山高会驻清赏，尚应回首江之南。",
        "dynasty": "宋",
        "collection_info": null
    },
    {
        "uuid": "10159d126024cab8ab69c9bbc38fa1e8",
        "title": "贡士张智观登禾山白云峰绝顶爱其清旷乃结庵辟谷凡十年后遂落髮法名永元绍兴三年夏访予于城中具道所以出家及携诗东游之意因作是诗以饯之",
        "author": "刘才邵",
        "content": "白云山人机鉴高，了见万法栖秋毫。\n龟肠蝉腹耐清苦，空山坐听鼪鼯号。\n无心索价惊众耳，尚恐名出终难逃。\n一朝解去薜萝服，鬋剔须髮披方袍。\n黄龙宗旨人难凑，涓滴不容消息漏。\n一到禾山谒老方，全机不露三关透。\n城中军马正纷纷，红尘涨空日色瘦。\n问师触热有底忙，云向疏山聊宿留。\n蒐奇猎怪穷端倪，诗胆大于身数围。\n勿忧平淡少人爱，此去定逢韩退之。\n年来世味种种薄，文字习气黏如黐。\n自信文通才未尽，犹堪重拟碧云诗。",
        "dynasty": "宋",
        "collection_info": null
    },
    {
        "uuid": "326d6fab876e5c380b6660fd608021bc",
        "title": "次韵王民瞻赠觉梵二首  其一",
        "author": "刘才邵",
        "content": "腹稿欲成聊假卧，寒松疏磬仍相左。\n不容开府占清新，云裏江梅萼初破。\n奇芬还似暗香浮，全胜光风泛兰些。\n玉川昔访长寿寺，石壁留题如此作。\n珊瑚炫转光夺目，含曦一读忘饥饿。\n便堪高蹑诗将坛，纷纷谁可克参佐。\n韦庄岂免赠巾帼，格嫩更遭脂粉涴。",
        "dynasty": "宋",
        "collection_info": null
    },
    {
        "uuid": "99efd74c45dffde1d7efdb5caf6fd5e9",
        "title": "次韵王民瞻赠觉梵二首  其二",
        "author": "刘才邵",
        "content": "修竹幽兰伴高卧，新诗不待江山左。\n开缄快读耳目醒，睡魔奔迸愁城破。\n悬知大手千人英，且拟二招吟只些。\n暂时虽现宰官身，百事疏慵无所作。\n郊居未敢厌岑寂，且烹杞菊充朝饿。\n劝兄不须梦惠连，鄙句安能婉如佐。\n冰壶玉椀幸无瑕，莫使游尘得轻涴。",
        "dynasty": "宋",
        "collection_info": null
    },
    {
        "uuid": "90be06ae8c1c32520468f6e2a28879e4",
        "title": "灵壁石",
        "author": "刘才邵",
        "content": "坚脆殊形俱是幻，要当尽付空花观。\n其余空色两非真，习气从他不须断。\n灵壁磬材如黑玉，岁久取多岸为谷。\n问君何从得坚质，数尺嵚𡼭心赏足。\n新诗俊如霜鹘拳，揽取物象神机圎。\n援毫一挥不停手，岩壑意态何森然。\n如闻驶舟行日近，不得随舟无少恨。\n夜敲清响哦新诗，定有水仙帘外听。",
        "dynasty": "宋",
        "collection_info": null
    },
    {
        "uuid": "43b3748277945813386a5bd054f54777",
        "title": "次韵郑守蜡梅二首  其一",
        "author": "刘才邵",
        "content": "灵根何年离众香，色相全似金容黄。\n晓姿荧荧炫寒月，夜气耿耿凌风霜。\n天真何曾资外饰，坐笑涂额夸宫粧。\n广平当时应未见，独为梅花回铁肠。\n赖有花仙觅奇句，东坡着意怜孤芳。\n诗中写就无遗巧，安用学花熬蜜房。\n多情偏爱被花恼，闻香心醉难禁当。\n况復低垂深有意，欲教醉赏倾瑶觞。",
        "dynasty": "宋",
        "collection_info": null
    },
    {
        "uuid": "16555e26473dd93651acd7d74c4437f4",
        "title": "次韵郑守蜡梅二首  其二",
        "author": "刘才邵",
        "content": "忍冷衝寒破霜萼，为报春园行灼灼。\n黄轻正欲金波助，斜抹寒梢转檐角。\n香随风远自析醼，岂待嗅芳方辟恶。\n不逐嫦娥向月奔，芳桂相望空断魂。\n新诗清绝慰幽独，胜似对月开绿樽。",
        "dynasty": "宋",
        "collection_info": null
    },
    {
        "uuid": "c25502ce0765e3a3060415ab90691741",
        "title": "咏蜡梅呈李仲孙",
        "author": "刘才邵",
        "content": "霜铺鸳瓦茸茸白，红日破寒舒晓色。\n小枝斜傍碧阑干，光透香融娇欲滴。\n缘何便证紫金容，胜妙从来众香国。\n时世梳粧嫌不称，岂假嫩黄拂宫额。\n清润疑和玉髓膏，鲜妍似炼鸾蜂液。\n团香掠蘂太辛勤，堪笑蜜房屯羽客。\n更有一般超绝处，画史尽工描不得。\n漏板丁丁夜向阑，金波浸影寒光溢。\n赏奇自昔属多情，况復南人多未识。\n恰及开时寄一枝，后时便恐香难拾。\n须藉高才与发扬，妙句收归花萼集。",
        "dynasty": "宋",
        "collection_info": null
    },
    {
        "uuid": "680da3589529e4a525df363e5d5ea1af",
        "title": "谢萧元隆贤良惠小团",
        "author": "刘才邵",
        "content": "紫鸾琢璧轻云转，几年隔阔今重见。\n睡魔胆落不待降，气压月团三百片。\n饮罢清风生两腋，三山去人疑咫尺。\n便欲携公封事叩玉扃，为问苍生几时得苏息。",
        "dynasty": "宋",
        "collection_info": null
    },
    {
        "uuid": "fb0f2a317a2ebcd26bb11b840a03b880",
        "title": "听宝月上人弹桃源春晓",
        "author": "刘才邵",
        "content": "桃源晓色春茫茫，花气扑人和露香。\n翠波溶溶泛晴阳，琼楼半露非烟长。\n霓旌鸾佩杂花光，花光深处开琳房。\n金鲸夭矫写霞浆，云璈清响何琅琅。\n绿云不动山苍苍，酒阑月影侵迴廊。\n千年过眼直寻常，蓬莱清浅海上桑。\n道人妙手能逢场，朱絃写出水云乡。\n坐令远意入八荒，泠然风驭随云翔。\n仙人迎笑从西厢，颇怪别来尘世忙。\n飞霞仙衣云锦裳，朝真相与高颉颃。\n却笑退之情未忘，生愁冰炭置我肠。",
        "dynasty": "宋",
        "collection_info": null
    },
    {
        "uuid": "1ac52fa354b6e13c5dfc3fdd95097bb3",
        "title": "咏白莲花",
        "author": "刘才邵",
        "content": "长林翠干因熏烁，池面水平风不落。\n天公似亦厌烦溽，开就寒姿洗暄浊。\n龙宫想见送来时，靓粧无数褰珠箔。\n预愁风日会无情，翠盖欹斜护纤弱。\n冰魂玉骨意自远，凡花不是无心学。\n神人饮露骨偏清，仙子凌波尘不着。\n不随时世事涂抹，徧得月娥怜绰约。\n云軿隐隐欲降时，寒光清雾都情薄。\n勤勤问讯难留滞，欲去徘徊伸素约。\n待得秋高风露清，相将归去朝珠阁。\n身家元是社中人，宿契非同谢康乐。\n更恐群仙苦相问，寄与短章资一噱。",
        "dynasty": "宋",
        "collection_info": null
    },
    {
        "uuid": "93c22da39297b95f1caa0066d5a82195",
        "title": "神弦曲",
        "author": "刘才邵",
        "content": "古树叶残屯野烟，红楹镂磉蟠蜗涎。\n清灯晕浅不成圆，神妃灵女对琼筵。\n翠衫笼玉眉连娟，泠泠古曲五十弦。\n啼云弔月愁远天，山鬼窥窗风飒然。\n绛节遥遥归洞府，门前赤豹青貍舞。",
        "dynasty": "宋",
        "collection_info": null
    },
    {
        "uuid": "a01351422f09e776d594836ee46c19c3",
        "title": "泸溪春日",
        "author": "刘才邵",
        "content": "风暖莺离谷，花繁蝶倦飞。\n林塘供胜赏，云日弄晴晖。\n古郡荒城在，芳郊游骑归。\n闲来推物理，痛饮未为非。",
        "dynasty": "宋",
        "collection_info": null
    },
    {
        "uuid": "0c775c9ec1115ae194736364df643190",
        "title": "春日郊居四首  其一",
        "author": "刘才邵",
        "content": "地僻春还到，门闲性自便。\n风回香缕转，日透隙光圆。\n曲沼波初凸，繁花晓欲蔫。\n谁能学工部，直得为春颠。",
        "dynasty": "宋",
        "collection_info": null
    },
    {
        "uuid": "7c32c7f9dad6f04cd9d03802892f62d0",
        "title": "春日郊居四首  其二",
        "author": "刘才邵",
        "content": "残花啼晓露，落絮泊池荷。\n带蘂蜂鬚重，窥帘燕语多。\n桑肥蚕趁暖，雨饱麦连坡。\n帝力知难报，闲听击壤歌。",
        "dynasty": "宋",
        "collection_info": null
    },
    {
        "uuid": "3d5637dfcd7bc588458e6d3fff2fc99d",
        "title": "春日郊居四首  其三",
        "author": "刘才邵",
        "content": "散策启柴关，春光满望间。\n长烟连远碧，矮笋出新斑。\n倦蝶飞还歇，啼莺意自闲。\n晚云将小雨，容易暗前山。",
        "dynasty": "宋",
        "collection_info": null
    },
    {
        "uuid": "dd7fdf34f14545eecbba26318b86d32d",
        "title": "春日郊居四首  其四",
        "author": "刘才邵",
        "content": "春事遽如许，登临聊杖藜。\n游丝斜带日，细草未霑泥。\n风软花香熟，烟酣柳色迷。\n慇懃嘱鶗鴂，芳卉正萋萋。",
        "dynasty": "宋",
        "collection_info": null
    },
    {
        "uuid": "ef725852159ba846deefc50cec6c33b3",
        "title": "中秋",
        "author": "刘才邵",
        "content": "阴晴无远近，独有此宵看。\n写尽山河影，想添蟾兔寒。\n清辉分玉露，斜汉泛冰盘。\n上到高圆处，亭亭轮更安。",
        "dynasty": "宋",
        "collection_info": null
    },
    {
        "uuid": "502db7198886f136626e9f7a84b0242c",
        "title": "游山寺诗",
        "author": "刘才邵",
        "content": "冈峦围古刹，松桂发幽香。\n斜日烟姿薄，空庭花影长。\n寻云穿藓径，汲水动溪光。\n好就山房宿，闲听钟殷床。",
        "dynasty": "宋",
        "collection_info": null
    },
    {
        "uuid": "2e2ef742cb08c888d1663486a66943b2",
        "title": "次韵王民瞻题慧门院二首  其一",
        "author": "刘才邵",
        "content": "乱后身重到，醉中禅暂逃。\n莲关无泣象，鹫岭不倾鳌。\n井邑刼灰在，霜林秋气高。\n更须资法雨，一为洗弓刀。",
        "dynasty": "宋",
        "collection_info": null
    },
    {
        "uuid": "53ad3d6023a795de63c453b88c43b61e",
        "title": "次韵王民瞻题慧门院二首  其二",
        "author": "刘才邵",
        "content": "乱兵如穴蚁，攘攘欲何逃。\n肆毒空摇虿，支倾已断鳌。\n上方尘不染，北极势元高。\n佩犊知难久，纷纷已卖刀。",
        "dynasty": "宋",
        "collection_info": null
    },
    {
        "uuid": "a72a8627809678c405b56cf00b9d091b",
        "title": "苏文饶往昌国意颇惮之送以诗因勉之",
        "author": "刘才邵",
        "content": "已闻舟楫具，那得苦留君。\n雨过霜风急，帆飞雪浪分。\n长途方策足，暇日正论文。\n功业他年事，风波岂足云。",
        "dynasty": "宋",
        "collection_info": null
    },
    {
        "uuid": "e55845fcb4b825e22ac1291353f32fb0",
        "title": "游香山宝应寺恭覩仁宗皇帝御书发愿文",
        "author": "刘才邵",
        "content": "龟洛隆周德，龙门赖禹功。\n天开形胜地，云捧法王宫。\n绣栱联霞绮，虬檐压霁虹。\n山河纷凑泊，星斗映穹崇。\n金界琅函秘，奎文笔势雄。\n独高今古外，何止帝王中。\n恭想重熙旦，追还太古风。\n开怀容直论，崇俭自清躬。\n俗厚刑几措，时和岁屡丰。\n湛恩渐动植，大度纳华戎。\n致治臻无事，持盈愈若冲。\n皇居多暇日，宸翰写深衷。\n誓保基图永，期跻寿域同。\n含生蒙愿力，流泽浩无穷。",
        "dynasty": "宋",
        "collection_info": null
    },
    {
        "uuid": "1e2d918ea3d9fe02cae870e19b3d4321",
        "title": "赋得登瀛洲",
        "author": "刘才邵",
        "content": "天策开王府，仙才聚国英。\n礼优初闢馆，众羡号登瀛。\n凡骨难飞步，神仙遂拟名。\n冠鳌堪比峻，驭鹤想同轻。\n银阙谁云远，金台愧未清。\n收功归正观，文治播休声。",
        "dynasty": "宋",
        "collection_info": null
    },
    {
        "uuid": "70d38ccb1b58f11a0492c9bd7fe8f9ba",
        "title": "赋得春色满皇州",
        "author": "刘才邵",
        "content": "春光何处盛，先满帝皇州。\n日近恩辉动，天低淑气浮。\n繁花迷綵仗，弱柳媚芳沟。\n风软尘难动，烟酣翠欲流。\n驩声连绮陌，仙吹咽琼楼。\n愿遂观光志，曲江追胜游。",
        "dynasty": "宋",
        "collection_info": null
    },
    {
        "uuid": "35de64aed75254036fa43cf1781faddd",
        "title": "赋得秋风生桂枝",
        "author": "刘才邵",
        "content": "金飈随素律，丹桂吐幽姿。\n潜动惊秋意，生从傲雪枝。\n高应翻月窟，清已彻天涯。\n虽效纷披态，终无摇落悲。\n低嫌苹末起，凉异棘心吹。\n幸有乘风兴，高攀自不迟。",
        "dynasty": "宋",
        "collection_info": null
    },
    {
        "uuid": "5cb16c7a05df1e5b6417c30041ac2eff",
        "title": "赋得鲜云垂薄阴",
        "author": "刘才邵",
        "content": "轻云初出岫，散漫本无心。\n鄣日呈鲜彩，垂天结薄阴。\n浮空诚可玩，着地影非深。\n笼水难藏渚，依山岂暗林。\n谁言聊晻霭，远势已侵寻。\n不羡西郊密，终期为作霖。",
        "dynasty": "宋",
        "collection_info": null
    },
    {
        "uuid": "16906e9db5d6acd01e9c1c12f897deba",
        "title": "次韵朱希真送李仲辅使浙东",
        "author": "刘才邵",
        "content": "诏遣皇华使，恩殊白首郎。\n越城膺重寄，云路伫高翔。\n金节丹枫外，星轺碧海傍。\n溪山动诗兴，藻火粲篇章。\n暂对青藜杖，徐驱白鳯凰。\n平反有余暇，霜橘荐瑶觞。",
        "dynasty": "宋",
        "collection_info": null
    },
    {
        "uuid": "359abd8df82c5228c67e8921070c3a6d",
        "title": "赋得蛟龙得云雨",
        "author": "刘才邵",
        "content": "贤能摅逸志，振迹比蛟龙。\n云雨时方得，烟霄路自逢。\n濯鳞霑帝泽，拥足脱尘踪。\n物外将轻矫，池中岂解容。\n依乘应有待，际会合相从。\n寄语怀才者，明时好奋庸。",
        "dynasty": "宋",
        "collection_info": null
    },
    {
        "uuid": "9e5e6f34320b6b9df8b198f82500cb8f",
        "title": "赠端上人",
        "author": "刘才邵",
        "content": "传得无声曲，有时弹向人。\n雪峰年老大，风穴语尖新。\n吼月泥牛困，抽条石笋春。\n衣珠犹不重，岂更觉身贫。",
        "dynasty": "宋",
        "collection_info": null
    },
    {
        "uuid": "187ba97ac827c7ca381a9c025ef88185",
        "title": "挽江司户词  其一",
        "author": "刘才邵",
        "content": "场屋声名旧，林泉兴味长。\n青衫归里闬，白首傲羲皇。\n鹤静终轻矫，兰销委暗芳。\n遥怜高遯处，庭宇日荒凉。",
        "dynasty": "宋",
        "collection_info": null
    },
    {
        "uuid": "4bb37823039d15b3fa571d34517eb34c",
        "title": "挽江司户词  其二",
        "author": "刘才邵",
        "content": "早岁识真际，前身疑浄名。\n穷通百年内，生死一铢轻。\n成佛无先后，同参有弟兄。\n悲伤随世谛，益见在原情。",
        "dynasty": "宋",
        "collection_info": null
    },
    {
        "uuid": "c6e8b7e34ed6bf5f83a0f74fefc3833f",
        "title": "挽戴彦诚通判三首  其一",
        "author": "刘才邵",
        "content": "初闢桥门日，英髦喜彙征。\n奇文逢藻鉴，时辈仰高名。\n仕路因腾踏，声华久隐訇。\n方观终远业，埋玉恨难平。",
        "dynasty": "宋",
        "collection_info": null
    },
    {
        "uuid": "de1dff7064237ab843f4a3d3e98ec17a",
        "title": "挽戴彦诚通判三首  其二",
        "author": "刘才邵",
        "content": "庠序亲余论，京华获并游。\n艰危心有託，感激义无酬。\n岂谓音容隔，频惊岁月流。\n今来拜遗像，泪雨不能收。",
        "dynasty": "宋",
        "collection_info": null
    },
    {
        "uuid": "31cad0e843495eda197056649c221a81",
        "title": "挽戴彦诚通判三首  其三",
        "author": "刘才邵",
        "content": "贾鵩由来忌，应曾为废书。\n始终归有数，善庆岂无余。\n贤嗣真兰玉，令名惊里闾。\n他年定通显，跃马从金舆。",
        "dynasty": "宋",
        "collection_info": null
    },
    {
        "uuid": "d3b7858397b0d85eb650f154ad3b34e0",
        "title": "次韵元日会饮",
        "author": "刘才邵",
        "content": "不将帘幕挂檐唇，欲听飞霙点绣茵。\n门外湖山元早白，醉中笑语不嫌真。\n炉烟尽日飘香雾，茗盌侵汤搅玉尘。\n莫怪更深寒力减，瑶墀今日布王春。",
        "dynasty": "宋",
        "collection_info": null
    },
    {
        "uuid": "2a59c2e37f1b1511d962334d1a59f87c",
        "title": "谢人惠花栽以龙涎及小团答之",
        "author": "刘才邵",
        "content": "应怜小圃少花看，分惠灵苗四五般。\n多谢高情无所吝，欲将俗物报应难。\n鲸波荐液香难比，龙焙先春玉作团。\n寄与文房助清兴，诗魂莫怕月边寒。",
        "dynasty": "宋",
        "collection_info": null
    },
    {
        "uuid": "f6d9d1d3854ac2dcfa6679cce410e4fa",
        "title": "江阁夜坐  其一",
        "author": "刘才邵",
        "content": "迢迢小阁倚云端，高处悬知境界寛。\n共向城头聊放目，却惊沙觜减奔湍。\n苍烟阙处江山远，白月满空星斗寒。\n炯炯此心谁会得，从公清坐到更阑。",
        "dynasty": "宋",
        "collection_info": null
    },
    {
        "uuid": "7c096cb5856a14afa00543c40b3f33bf",
        "title": "江阁夜坐  其二",
        "author": "刘才邵",
        "content": "闲云收尽露干端，垂地漫漫碧玉寛。\n小海无人续遗唱，斜河挂影作飞湍。\n水仙环佩归何处，天阙楼台似更寒。\n知欲乘风叩阊阖，如公应入不为阑。",
        "dynasty": "宋",
        "collection_info": null
    },
    {
        "uuid": "c441b2f53031cdccd510f76b6743808c",
        "title": "愚堂为欧阳炳文作",
        "author": "刘才邵",
        "content": "高怀从昔厌雄夸，宴坐虚堂玩物华。\n清簟疏帘无俗客，浇花洗竹当生涯。\n风惊万木谁家曲，云拥千峰尽日衙。\n莫信韬光得深隐，鹤书终恐到君家。",
        "dynasty": "宋",
        "collection_info": null
    },
    {
        "uuid": "db7736ebdafe8e483dadfc4961ae312c",
        "title": "次韵李彦渊游竹阁奉呈望之",
        "author": "刘才邵",
        "content": "春余景物尚芳华，写景词工语不夸。\n绮馔玉樽筵秩秩，碧梧翠竹影斜斜。\n湖山风月须频赏，南北车书已一家。\n回首都人候清跸，遥知紫禁绕烟花。",
        "dynasty": "宋",
        "collection_info": null
    },
    {
        "uuid": "8e6c52f3fb516f4d195e2cc6e8821906",
        "title": "同张敏叔登望阙台",
        "author": "刘才邵",
        "content": "晓陟高台望紫宸，爱君心切素忘身。\n尧天日远迷西极，汉使星高拱北辰。\n赋雪才优宜视草，赐环恩重定随春。\n剩须留下惊人句，长使江山气象新。",
        "dynasty": "宋",
        "collection_info": null
    },
    {
        "uuid": "83736517f67486fdc1ae6c22e9be913a",
        "title": "贺和仲移居  其一",
        "author": "刘才邵",
        "content": "狻猊群戏画难工，木梢翚飞面势雄。\n壮气定知如杜固，凿池肯復効燕公。\n好穿松竹跻云磴，别敞檐楹看碧空。\n更愿他年开北第，却留踪迹付隆中。",
        "dynasty": "宋",
        "collection_info": null
    },
    {
        "uuid": "19b6582212159f14181b67328a1d3795",
        "title": "贺和仲移居  其二",
        "author": "刘才邵",
        "content": "苍官涌翠千株直，石栈斜飞一径通。\n爽垲真能明远目，嚣尘不动但清风。\n卜邻岂免烦王翰，相宅应兼出魏公。\n终使里名不虚设，先栽岩桂与分丛。",
        "dynasty": "宋",
        "collection_info": null
    },
    {
        "uuid": "2ded2970ac0611b707da87030b4f5a44",
        "title": "次韵陶父双莲",
        "author": "刘才邵",
        "content": "和气为霖岁有涯，发祥宜自使君家。\n池开双影同心瑞，气敌三峰十丈花。\n啸侣洛妃携翠袖，惧飞蛱蝶护新葩。\n天公似恐嫦娥妬，时把微云隔素华。",
        "dynasty": "宋",
        "collection_info": null
    },
    {
        "uuid": "f1a88af98d942caf620e75c9df4eb302",
        "title": "鬰孤台",
        "author": "刘才邵",
        "content": "风伯驱云晓色开，使家清燕就高台。\n崆峒爽气连天起，章贡寒声遶槛来。\n谭屑霏霏随玉麈，酒波滟滟溢金罍。\n还将崇政言诗手，一为江城赋早梅。",
        "dynasty": "宋",
        "collection_info": null
    },
    {
        "uuid": "bf5ff5dce64c64110ebd52b5c603987c",
        "title": "次韵黄元授悯旱",
        "author": "刘才邵",
        "content": "旱气爞爞似火炎，新来露亦不轻霑。\n电光入夜空摇帜，雨响经时不到檐。\n狱吏谁怜寃死妇，农家空挂刈禾镰。\n高天早副忧民意，云汉无烦叹靡瞻。",
        "dynasty": "宋",
        "collection_info": null
    },
    {
        "uuid": "b9e26817971d5472a46c6a6e60c4bb23",
        "title": "次韵寛夫喜雨诗",
        "author": "刘才邵",
        "content": "檀龙致雨雨宵零，香气如传得荐馨。\n断港已通无别浦，洪波遥想接重溟。\n门开甘露偏苏槁，供设伊蒲异献腥。\n清禁词臣歌乐职，渊云难独掞天庭。",
        "dynasty": "宋",
        "collection_info": null
    },
    {
        "uuid": "5a970f8b4dc35108ba8e6e1417e9a0c8",
        "title": "次韵黄元授喜雨诗",
        "author": "刘才邵",
        "content": "沟塍流水已源源，还有余波及众川。\n焦稼顿苏苗薿薿，涸池重见叶田田。\n休疑两种分干湿，且喜修罗罢铠鋋。\n平籴莫将同上熟，恐教闾井却骚然。",
        "dynasty": "宋",
        "collection_info": null
    },
    {
        "uuid": "d6632ec0e6ce6a60827cc050b9f8c23b",
        "title": "次韵周秀实七夕",
        "author": "刘才邵",
        "content": "云间素月若飞来，半镜携归共挂台。\n星渚桥成仙步隐，玉箫声断晓风哀。\n曾向兹辰曝图籍，还思延阁敌蓬莱。\n谁怜点鬓吴霜重，酒母分霑助把杯。",
        "dynasty": "宋",
        "collection_info": null
    },
    {
        "uuid": "d2e4d7868dd45ef04d43386cb532fb46",
        "title": "和彭德源秋开紫牡丹",
        "author": "刘才邵",
        "content": "暗觉小阳春气回，却从秋杪上楼台。\n浅于泼墨轻匀露，小似齐头只类杯。\n应是化工偏着意，便同仙骨免枯荄。\n笑他方士惊人眼，谩作空花顷刻开。",
        "dynasty": "宋",
        "collection_info": null
    },
    {
        "uuid": "afd36b55f9374ab5f27e8d713118308d",
        "title": "次韵温叔皮秋怀",
        "author": "刘才邵",
        "content": "海风截雨晚云收，银汉迢迢傍月流。\n菊露自应知岁晏，砧声今不起边愁。\n寻常酒债何妨有，咫尺湖山未暇游。\n欲跨青虬舒远目，水仙真肯借人不。",
        "dynasty": "宋",
        "collection_info": null
    },
    {
        "uuid": "e0e556c68da94a4f79346940deb1753c",
        "title": "次韵李彦渊夜闻鹤唳",
        "author": "刘才邵",
        "content": "警露犹能动客情，淮淝况復杂风声。\n语多真似留华表，意远谁知在紫清。\n正值月寒秋夜永，更当风静海潮平。\n故山蕙帐空来久，想共晓猿相对鸣。",
        "dynasty": "宋",
        "collection_info": null
    },
    {
        "uuid": "10fadcc3abea42b92be9341e6bb16fb4",
        "title": "过唐兴寺  其一",
        "author": "刘才邵",
        "content": "须应辞职效崔沂，岂合经时直紫微。\n领郡尚叨分竹箭，羡君不肯裂荷衣。\n高风久已勤山仰，妙语新从得指归。\n更待春时稍暄暖，共寻烟坞与苔矶。",
        "dynasty": "宋",
        "collection_info": null
    },
    {
        "uuid": "1ed1651d59ba8173a7bbc06ae2f51bec",
        "title": "过唐兴寺  其二",
        "author": "刘才邵",
        "content": "夜契从来耐岁寒，千株路尽见苍官。\n旧游还復寻金碧，清梦犹能记玉銮。\n喜见云烟生翰墨，随时殽核簇杯盘。\n荷公高谊存真趣，不作寻常俗眼看。",
        "dynasty": "宋",
        "collection_info": null
    },
    {
        "uuid": "1157a0399a76f438968644fc35dac1a0",
        "title": "次韵刘仙卿腊日喜雪  其一",
        "author": "刘才邵",
        "content": "彻地寒威暖尚遥，岂同春日落还消。\n醉翁不道盐并絮，阿母难専池是瑶。\n素月交光千里共，丰年为瑞四时调。\n腊中三白已堪赏，何况皑皑照此宵。",
        "dynasty": "宋",
        "collection_info": null
    },
    {
        "uuid": "b4657ca8cab0fb809564f29b8ef66e5b",
        "title": "次韵刘仙卿腊日喜雪  其二",
        "author": "刘才邵",
        "content": "腊祀祁年瑞雪飘，共知帝力最难消。\n无边世界银为阙，不动根荄草变瑶。\n人悦自然天意得，时和岂待乐声调。\n月娥似更怜鲜洁，清影亭亭彻永宵。",
        "dynasty": "宋",
        "collection_info": null
    },
    {
        "uuid": "909f64f52bee80a09ecc59e24cbc8b76",
        "title": "早朝行宫奉呈诸同舍",
        "author": "刘才邵",
        "content": "龙山西转浙江横，宝势岧嶤切太清。\n照海晓光来阙角，穿花宫漏带潮声。\n风生剑佩班初上，雾歇旌旗色更明。\n共说中兴似光武，南都赋合继东京。",
        "dynasty": "宋",
        "collection_info": null
    },
    {
        "uuid": "5aebef08f54b4bdc3b187836d0ed3f72",
        "title": "祖庙殿生芝草  其一",
        "author": "刘才邵",
        "content": "由来天意眷明昌，偏向神宫发喜祥。\n和气潜蒸方蔓蔓，灵华託柱益煌煌。\n披图正与端宸合，纪美还增原庙光。\n汉室但闲生禁宇，作歌空復咏斋房。",
        "dynasty": "宋",
        "collection_info": null
    },
    {
        "uuid": "a16d3faa7104cc63838d721244603330",
        "title": "祖庙殿生芝草  其二",
        "author": "刘才邵",
        "content": "圣孝神明已默通，皇猷德业更兼隆。\n昌期适契千龄会，上瑞宜生九庙中。\n异彩光凝何煜爚，灵葩色正自昭融。\n天将福庆资宗佑，方至如川岂有穷。",
        "dynasty": "宋",
        "collection_info": null
    },
    {
        "uuid": "1701f488d2ed8169059a5c7728aad211",
        "title": "次韵同舍道山堂宿直二首  其一",
        "author": "刘才邵",
        "content": "花影频移夜向阑，重檐突兀倚云端。\n木天西畔银河响，陆海中间贝阙寒。\n风輭严更传玉漏，月和清露滴金盘。\n不嫌上界多官府，请便乘风驾紫鸾。",
        "dynasty": "宋",
        "collection_info": null
    },
    {
        "uuid": "ebb397dea8d6227fcd8b6a317f40a56b",
        "title": "次韵同舍道山堂宿直二首  其二",
        "author": "刘才邵",
        "content": "玉宇沉沉易觉秋，暮云开尽夜悠悠。\n天风斜转苍龙阙，宫月遥连紫桂楼。\n宝画深严神物护，仙山缥缈瑞烟浮。\n惭无逸藻陪诸彦，归兴惟思理钓舟。",
        "dynasty": "宋",
        "collection_info": null
    },
    {
        "uuid": "48273382818faf1fcb0a6c91c52bf74c",
        "title": "和李仲孙韵因以奉勉",
        "author": "刘才邵",
        "content": "词格森严气不寒，华星灼灼出云间。\n中兴喜见天方启，高议期追汉已还。\n正值朝家求切直，岂容奇逸恋云山。\n愿公淬笔参晁董，大对亲瞻睟穆颜。",
        "dynasty": "宋",
        "collection_info": null
    },
    {
        "uuid": "2a17e481690f3b5d631883888d17f584",
        "title": "送李似之二首  其一",
        "author": "刘才邵",
        "content": "中兴修政似周宣，共理聊烦命世贤。\n凋瘵气苏真肉骨，豪强胆落怯冰渊。\n远猷岂合淹千里，温诏俄颁自九天。\n解释邦人去思恨，为言行復入陶甄。",
        "dynasty": "宋",
        "collection_info": null
    },
    {
        "uuid": "2b65cd94e97dbb1a1d0ee44995ea0e72",
        "title": "送李似之二首  其二",
        "author": "刘才邵",
        "content": "晴虹词彩冠群才，淡墨名高北斗魁。\n史笔继闻登左省，庙谟今復赞中台。\n方传召命驰三节，顿使清风动九垓。\n想见君王偏注意，鳯池虚位待公来。",
        "dynasty": "宋",
        "collection_info": null
    },
    {
        "uuid": "a4ff2d5506afb2e8df6ba40adb409d8e",
        "title": "次韵送卢汝舟",
        "author": "刘才邵",
        "content": "秋鸿社燕若为情，歧路东西亦可惊。\n入夜朔风摇画角，满空星斗罩高城。\n吴江浪阔兼天涌，楚塞山长尽日横。\n记取别筵看剑处，怕听庭树晓鸡声。",
        "dynasty": "宋",
        "collection_info": null
    },
    {
        "uuid": "83ac2c8e78dc1f9d9ce006a6f9dcc501",
        "title": "送江虞仲",
        "author": "刘才邵",
        "content": "烜赫家声四海闻，材猷超绝出凡伦。\n清规映物无尘隔，实德临民蒙惠均。\n器远自应当要路，政成还合觐严宸。\n禁途虚位须贤俊，伫庆登崇宠渥新。",
        "dynasty": "宋",
        "collection_info": null
    },
    {
        "uuid": "201af068f5d0e82da3649c54f92b6335",
        "title": "和丁浚明戏萧济夫  其一",
        "author": "刘才邵",
        "content": "生世纔如石火光，应怜不早见卢郎。\n碧蟾自合来栖月，黄耳何缘得上床。\n但使知音同卓氏，何妨服猛似梁鸯。\n观音妙相谁能测，暂化身为无厌王。",
        "dynasty": "宋",
        "collection_info": null
    },
    {
        "uuid": "39b01c09c7b56aea82030e760b7dd52a",
        "title": "和丁浚明戏萧济夫  其二",
        "author": "刘才邵",
        "content": "庾妇休夸意智强，却因诈魇唤江郎。\n自从呼婢曾开口，不復连宵只对床。\n春晚燕狂捎蛱蝶，汀闲沙暖睡鸳鸯。\n鳯栖已协和鸣兆，谁记东家人姓王。",
        "dynasty": "宋",
        "collection_info": null
    },
    {
        "uuid": "7e7f5f6a9dcf77bebe6bcbe30ee6b435",
        "title": "次韵萧元隆见寄二首  其一",
        "author": "刘才邵",
        "content": "国朝制策得群贤，隆栋才高异众椽。\n温诏久颁崇旧典，英辞初喜见新编。\n竚登文陛三层峻，还寄家声万古传。\n圣主忧民收远策，欲令枕奠得安眠。",
        "dynasty": "宋",
        "collection_info": null
    },
    {
        "uuid": "6b3fde988cd5863b58bdc5ea24034667",
        "title": "次韵萧元隆见寄二首  其二",
        "author": "刘才邵",
        "content": "麟阁岧嶤倚碧天，道山宿直烛如椽。\n谁怜老眼今多病，喜读危词屡绝编。\n一鹗奋飞方远举，双鱼缄素肯轻传。\n益思张胆论时事，未敢昏昏只醉眠。",
        "dynasty": "宋",
        "collection_info": null
    },
    {
        "uuid": "b195a2c41b4e6691e4f1d766d8b88e61",
        "title": "次韵王民瞻",
        "author": "刘才邵",
        "content": "野外萧条供给稀，愧烦车马顾柴扉。\n正怜习懒成痴钝，欲使乘时试奋飞。\n高义杉松度冰雪，好诗星斗转璇玑。\n如公亦岂宜深隐，早晚光芒动少微。",
        "dynasty": "宋",
        "collection_info": null
    },
    {
        "uuid": "051312ef3306822f2e68d20a6237cf38",
        "title": "立春内中帖子词  其一",
        "author": "刘才邵",
        "content": "兰殿光风转，椒涂淑气浓。\n柳烟添晓翠，花露浥春容。",
        "dynasty": "宋",
        "collection_info": null
    },
    {
        "uuid": "0b748367b38332b5ac378426580a6ec2",
        "title": "立春内中帖子词  其二",
        "author": "刘才邵",
        "content": "紫禁迟迟漏，瑶箱细细风。\n君王问安早，红烛照帘栊。",
        "dynasty": "宋",
        "collection_info": null
    },
    {
        "uuid": "c6b8d4cf39e090be3e7e69fed3162c41",
        "title": "立春内中帖子词  其三",
        "author": "刘才邵",
        "content": "宝胜金书小，酥盘花様新。\n六宫呈妙巧，清晓庆佳辰。",
        "dynasty": "宋",
        "collection_info": null
    },
    {
        "uuid": "e5d3220ae263bf23ef736c6e775c69d9",
        "title": "立春内中帖子词  其四",
        "author": "刘才邵",
        "content": "瑞气笼春宫殿高，天官仙乐奏云璈。\n欲知圣寿无疆处，王母千回献碧桃。",
        "dynasty": "宋",
        "collection_info": null
    },
    {
        "uuid": "a60250b194ed0f49b5fc2cf80e58bd95",
        "title": "立春内中帖子词  其五",
        "author": "刘才邵",
        "content": "君王圣母与天通，预建慈宁广内中。\n果庆回銮功已就，纂修事实示无穷。",
        "dynasty": "宋",
        "collection_info": null
    },
    {
        "uuid": "180b6eb945c7bfe4bb1d07568ab5dcbe",
        "title": "立春内中帖子词  其六",
        "author": "刘才邵",
        "content": "春归顿觉日华迟，乐事偏多属圣时。\n万寿声中觞酒满，年年岁岁拥春祺。",
        "dynasty": "宋",
        "collection_info": null
    },
    {
        "uuid": "324c2222f4532f6881eb54821ff1c7dd",
        "title": "又  其一",
        "author": "刘才邵",
        "content": "一气回苍陆，千祥集紫宸。\n天心存爱育，施惠发新春。",
        "dynasty": "宋",
        "collection_info": null
    },
    {
        "uuid": "a7c85d54d48f2a22bc61e416be560660",
        "title": "又  其二",
        "author": "刘才邵",
        "content": "行仁隆治道，偃武为生灵。\n恩施周遐迩，熙熙万国宁。",
        "dynasty": "宋",
        "collection_info": null
    },
    {
        "uuid": "1981dc446883403efbb813d553451a38",
        "title": "又  其三",
        "author": "刘才邵",
        "content": "盛德天垂覆，皇明日照临。\n九重颁汉诏，四海识尧心。",
        "dynasty": "宋",
        "collection_info": null
    },
    {
        "uuid": "10f252e9a70e75e97bd7f2a48fc14f8c",
        "title": "又  其四",
        "author": "刘才邵",
        "content": "始和布政同天运，圣泽随春下九霄。\n垂法端闱万人喜，典章尽復祖宗朝。",
        "dynasty": "宋",
        "collection_info": null
    },
    {
        "uuid": "2df7baa5d3ae742516a2ec98829ead00",
        "title": "又  其五",
        "author": "刘才邵",
        "content": "海国占风慕圣明，先春入贡竭丹诚。\n梯航万里不辞远，要趁新年贺太平。",
        "dynasty": "宋",
        "collection_info": null
    },
    {
        "uuid": "afbbb173d63b8524e435efacc6a7f54f",
        "title": "又  其六",
        "author": "刘才邵",
        "content": "瑞日舒长呈五色，官仪赫奕会三朝。\n宴开紫殿恩辉重，乐奏彤庭雅韵调。",
        "dynasty": "宋",
        "collection_info": null
    },
    {
        "uuid": "346503f84e102913e0f6fe74138a60c7",
        "title": "又  其一",
        "author": "刘才邵",
        "content": "风转万年枝，冰开百子池。\n多男应禖祀，瑞气恰来时。",
        "dynasty": "宋",
        "collection_info": null
    },
    {
        "uuid": "24508bbf669a28eca612f6a580d1a58a",
        "title": "又  其二",
        "author": "刘才邵",
        "content": "琼斚深浮柏，金笺巧颂椒。\n宫嫔随鳯辇，万寿本东朝。",
        "dynasty": "宋",
        "collection_info": null
    },
    {
        "uuid": "ffa01560918f40e5ddf6b171187210f9",
        "title": "又  其三",
        "author": "刘才邵",
        "content": "紫庭烟淡祥光满，清禁风微淑气新。\n绮阁靓深无一事，观书临帖过芳春。",
        "dynasty": "宋",
        "collection_info": null
    },
    {
        "uuid": "92678cc14c004af2c8da467956879f45",
        "title": "又  其四",
        "author": "刘才邵",
        "content": "飞霙顷报丰年庆，天瑞由来应克诚。\n喜见农祥已晨正，将持嘉种奉亲耕。",
        "dynasty": "宋",
        "collection_info": null
    },
    {
        "uuid": "9a592049372840432db5cccfa74429f8",
        "title": "又  其五",
        "author": "刘才邵",
        "content": "绛阙清都境异常，况当圣世物皆昌。\n风催柘馆桑枝秀，冰满龙池荇带长。",
        "dynasty": "宋",
        "collection_info": null
    },
    {
        "uuid": "d5704603f4b74e3d0cb66e107dc845ae",
        "title": "端午内中帖子词  其一",
        "author": "刘才邵",
        "content": "云篆摹仙印，香菰纒綵丝。\n风回五明扇，日丽万年枝。",
        "dynasty": "宋",
        "collection_info": null
    },
    {
        "uuid": "351c24ce6d4b3e090939f71ee8ebb488",
        "title": "端午内中帖子词  其二",
        "author": "刘才邵",
        "content": "神飈随律至，玉宇倍清凉。\n復古观书处，偏宜昼漏长。",
        "dynasty": "宋",
        "collection_info": null
    },
    {
        "uuid": "3f965200011651ae6471f346eb61dd9b",
        "title": "端午内中帖子词  其三",
        "author": "刘才邵",
        "content": "两岐呈瑞麦，三秀产灵芝。\n天意方垂佑，宸心愈肃祇。",
        "dynasty": "宋",
        "collection_info": null
    },
    {
        "uuid": "97cdb609e8066d707ebf5e10a2fb7a1f",
        "title": "端午内中帖子词  其四",
        "author": "刘才邵",
        "content": "巽权默运甄陶外，德泽遐宣指顾中。\n号令一新民气乐，正如解愠得熏风。",
        "dynasty": "宋",
        "collection_info": null
    },
    {
        "uuid": "d7fddd563d74e4c8bb9528206c30b75d",
        "title": "端午内中帖子词  其五",
        "author": "刘才邵",
        "content": "天申佳节继天中，贺庆年年信始通。\n明诏重颁浮论息，共知至计出天衷。",
        "dynasty": "宋",
        "collection_info": null
    },
    {
        "uuid": "458b7ba6e79fc0cc9ad6b20dad788490",
        "title": "端午内中帖子词  其六",
        "author": "刘才邵",
        "content": "百昌蕃殖归神化，万宇欢康属圣时。\n形气既和无疾疠，冰台还更觉生迟。",
        "dynasty": "宋",
        "collection_info": null
    },
    {
        "uuid": "5fd780a7f59021b665ab7e7f5d6a2434",
        "title": "游西湖天竺书所见成五绝句  其一",
        "author": "刘才邵",
        "content": "秋风萧瑟海天凉，不见红衣十里香。\n惭愧湖边拒霜在，数枝擎露学啼粧。",
        "dynasty": "宋",
        "collection_info": null
    },
    {
        "uuid": "26905bfa8e7bb2c2166497b1441fdc1d",
        "title": "游西湖天竺书所见成五绝句  其二",
        "author": "刘才邵",
        "content": "灵风袅袅转幡幢，红蜡光中一缕香。\n万德庄严等尘土，北珠南贝若为粧。",
        "dynasty": "宋",
        "collection_info": null
    },
    {
        "uuid": "024eece8490464c1b4a30adf3d608a23",
        "title": "游西湖天竺书所见成五绝句  其三",
        "author": "刘才邵",
        "content": "寒泉秋菊水仙堂，华竟无人荐晚香。\n赖有新诗伴冰蘂，犯寒欺雪鬬宫粧。",
        "dynasty": "宋",
        "collection_info": null
    },
    {
        "uuid": "3821f93c28820fbb0152a949c02f53e8",
        "title": "游西湖天竺书所见成五绝句  其四",
        "author": "刘才邵",
        "content": "千顷琉璃湛晓光，纷纷兰菊动秋香。\n疏烟小雨多情思，箇是西湖淡薄粧。",
        "dynasty": "宋",
        "collection_info": null
    },
    {
        "uuid": "aec5d10bb66f08c21dba5bada6986537",
        "title": "游西湖天竺书所见成五绝句  其五",
        "author": "刘才邵",
        "content": "石井灵泉镜様方，龙宫流出倍甘香。\n可怜溪女低蓬首，斜插山花照晚粧。",
        "dynasty": "宋",
        "collection_info": null
    },
    {
        "uuid": "ffa739e377c0796cf0664ad3665e9766",
        "title": "题滴水岩  其一",
        "author": "刘才邵",
        "content": "泠泠清响落岩中，正脉由来触处通。\n一滴也无真戏论，谁知白浪已翻空。",
        "dynasty": "宋",
        "collection_info": null
    },
    {
        "uuid": "1d6acfaedb9c2bc83df85b15594c0c7a",
        "title": "题滴水岩  其二",
        "author": "刘才邵",
        "content": "曾酌曹溪一掬甘，笑他梁燕自呢喃。\n根尘却是圆通境，箇裏何妨舌本参。",
        "dynasty": "宋",
        "collection_info": null
    },
    {
        "uuid": "f9fa47fb338dd48a11878dc77b9569be",
        "title": "次韵李彦渊郎中试院三绝句  其一",
        "author": "刘才邵",
        "content": "铨曹注拟待群才，妍丑先分宝鑑开。\n余力留诗在岩壁，护持神物已应来。",
        "dynasty": "宋",
        "collection_info": null
    },
    {
        "uuid": "5e7812f0c4a4099f559ae78249a2e6b4",
        "title": "次韵李彦渊郎中试院三绝句  其二",
        "author": "刘才邵",
        "content": "春满湖山草木芳，熏晴晓日动微黄。\n遥知从骑归来处，穿破东风十里香。",
        "dynasty": "宋",
        "collection_info": null
    },
    {
        "uuid": "3b615581ebf59f2a22925022e72e1ad2",
        "title": "次韵李彦渊郎中试院三绝句  其三",
        "author": "刘才邵",
        "content": "野草幽花似缬斑，僧窗聊寄两旬闲。\n衣冠行赴东都会，官府深严不在山。",
        "dynasty": "宋",
        "collection_info": null
    },
    {
        "uuid": "66942778fed687030ef557816767193f",
        "title": "试黄权笔为作三绝句  其一",
        "author": "刘才邵",
        "content": "名属仙民住武夷，能将巧思利毛锥。\n宣城遗法依然在，一逐人间好尚移。",
        "dynasty": "宋",
        "collection_info": null
    },
    {
        "uuid": "e0845bcd35755e389bb08e453e774b97",
        "title": "试黄权笔为作三绝句  其二",
        "author": "刘才邵",
        "content": "渇骥精神伤太紧，秋蛇筋骨定非奇。\n要须从此胸中正，方见中书事事宜。",
        "dynasty": "宋",
        "collection_info": null
    },
    {
        "uuid": "803fb0e9c4a2641cb4111d310f41ff84",
        "title": "试黄权笔为作三绝句  其三",
        "author": "刘才邵",
        "content": "八法森严得者稀，管城还伴剡藤悲。\n欲教霜兔魂无恨，须写当时颜段碑。",
        "dynasty": "宋",
        "collection_info": null
    },
    {
        "uuid": "661925865bf5f78c3857b556add0ac60",
        "title": "松",
        "author": "刘才邵",
        "content": "山中众木自纷纷，移徙孤根独不群。\n更与清风同烈烈，便先八俊继三君。",
        "dynasty": "宋",
        "collection_info": null
    },
    {
        "uuid": "c372a9c1ff0fe6606738a6ad17eb2a97",
        "title": "古柏",
        "author": "刘才邵",
        "content": "移根得地对幽轩，香叶苍然已可怜。\n他日定为梁栋具，耽耽大厦倚晴天。",
        "dynasty": "宋",
        "collection_info": null
    },
    {
        "uuid": "8582fc16f08bf5b6c92ba15061bd8992",
        "title": "梧桐",
        "author": "刘才邵",
        "content": "琴材岂必百年期，翠叶萋萋已满枝。\n况是常生易封殖，政平喜见中兴时。",
        "dynasty": "宋",
        "collection_info": null
    },
    {
        "uuid": "54e29aa5d6bcf29f50e4511de56ab52d",
        "title": "蟠桃",
        "author": "刘才邵",
        "content": "奇芬不与众芳同，移植应从碧海中。\n结子纵迟人莫怪，灵苗端的有仙风。",
        "dynasty": "宋",
        "collection_info": null
    },
    {
        "uuid": "a41dd982920f8e71318e7a905ba0e04f",
        "title": "朝天李",
        "author": "刘才邵",
        "content": "玉妃朝谒珠宫惯，暂到人寰别九天。\n恋阙丹心终不变，亭亭素艷吐清妍。",
        "dynasty": "宋",
        "collection_info": null
    },
    {
        "uuid": "9ef6cffb3e2b013ef53193e5e0fcc334",
        "title": "黄杨",
        "author": "刘才邵",
        "content": "不怪天公赋与悭，应怜坚正长偏难。\n三年桤木真容易，谁肯吟哦着眼看。",
        "dynasty": "宋",
        "collection_info": null
    },
    {
        "uuid": "5ed3ecffd4fd05017d8f1f39fb40d44c",
        "title": "咏竹",
        "author": "刘才邵",
        "content": "护惜龙孙意正勤，风漪谁爱织成纹。\n林中莫着山王辈，拟向他时咏五君。",
        "dynasty": "宋",
        "collection_info": null
    },
    {
        "uuid": "bbc1de99c86720df03e3dd71355fd5de",
        "title": "以双井茶寄李仲孙",
        "author": "刘才邵",
        "content": "双井真成日铸兄，一杯不觉醉魂醒。\n知君笔法传山谷，啜罢应临戒石铭。",
        "dynasty": "宋",
        "collection_info": null
    },
    {
        "uuid": "61b9cc6b8bff4e2a5e76124abc46c6c4",
        "title": "次韵梅花十绝句  其一",
        "author": "刘才邵",
        "content": "溪水溶溶影动摇，盈盈仙子近星桥。\n箇中着句须清绝，莫道经春雪未消。",
        "dynasty": "宋",
        "collection_info": null
    },
    {
        "uuid": "4fb60d50debbddb27073ca477e649641",
        "title": "次韵梅花十绝句  其二",
        "author": "刘才邵",
        "content": "华清赐浴洗凝脂，一曲霓裳素练衣。\n更有十分相似处，晓霜添就玉肌肥。",
        "dynasty": "宋",
        "collection_info": null
    },
    {
        "uuid": "f4887dbc1644c98665f477291756f5f8",
        "title": "次韵梅花十绝句  其三",
        "author": "刘才邵",
        "content": "莫恨随风片片飞，微酸暗结已无疑。\n世人欲识和羹效，看取高宗梦觉时。",
        "dynasty": "宋",
        "collection_info": null
    },
    {
        "uuid": "b4673c43d26b4f1a23e9c296ab0e5c8c",
        "title": "次韵梅花十绝句  其四",
        "author": "刘才邵",
        "content": "露白飞香岂入时，幽姿谁遣独先期。\n可怜栏槛花无数，春意潜回犹未知。",
        "dynasty": "宋",
        "collection_info": null
    },
    {
        "uuid": "c0940db0204a501ee274ecbe510ed79e",
        "title": "次韵梅花十绝句  其五",
        "author": "刘才邵",
        "content": "应嫌素质露天真，却把轻黄拂蘂尘。\n休向吟窗动诗兴，多情先自不禁春。",
        "dynasty": "宋",
        "collection_info": null
    },
    {
        "uuid": "da79b447017c02123b32de2bec9fe172",
        "title": "次韵梅花十绝句  其六",
        "author": "刘才邵",
        "content": "愁云向晓不胜繁，飞霰纷纷溅兔园。\n竹裏数枝偏有意，欲将冷艷慰霜根。",
        "dynasty": "宋",
        "collection_info": null
    },
    {
        "uuid": "f38903404a6b9eaf6b5a62aa4fa28e23",
        "title": "次韵梅花十绝句  其七",
        "author": "刘才邵",
        "content": "远树归鸦欲噪昏，闲云撩乱暗江村。\n冰肤无着凝寒处，耐冷不缘餐日魂。",
        "dynasty": "宋",
        "collection_info": null
    },
    {
        "uuid": "af83072515aec40b681da8cbc804f09b",
        "title": "次韵梅花十绝句  其八",
        "author": "刘才邵",
        "content": "水仙似怯难为弟，更着山矾数满三。\n惭愧涪翁继和靖，惊人诗句出东南。",
        "dynasty": "宋",
        "collection_info": null
    },
    {
        "uuid": "c10936dc7675420c2301a6b48ef36e31",
        "title": "次韵梅花十绝句  其九",
        "author": "刘才邵",
        "content": "风泛寒香方浩荡，月移清影更徘徊。\n不妨绝妙谁同赏，恰有幽人踏雪来。",
        "dynasty": "宋",
        "collection_info": null
    },
    {
        "uuid": "a6fcfa3f56a33f2fb9afa009de8d901b",
        "title": "次韵梅花十绝句  其一○",
        "author": "刘才邵",
        "content": "洗尽残粧倚玉楼，世间脂粉且休休。\n芳心未必伤幽独，冷雨疏烟与替愁。",
        "dynasty": "宋",
        "collection_info": null
    },
    {
        "uuid": "80f54ca7891b5accfbfe484bf7bc198c",
        "title": "次韵赵伯达梅花三绝句  其一",
        "author": "刘才邵",
        "content": "昭君生长巫山村，独负娇容似玉温。\n恰似此花开腊后，芳心脉脉与谁言。",
        "dynasty": "宋",
        "collection_info": null
    },
    {
        "uuid": "63f180a2fdab6bcc9ade0d9f7b194634",
        "title": "次韵赵伯达梅花三绝句  其二",
        "author": "刘才邵",
        "content": "莫奏悲笳向日昏，花飞不是减芳春。\n多情更作回风舞，体弱悬知不陷茵。",
        "dynasty": "宋",
        "collection_info": null
    },
    {
        "uuid": "992a7f3daa8bbd8ac6da2cdfd92dd77a",
        "title": "次韵赵伯达梅花三绝句  其三",
        "author": "刘才邵",
        "content": "丞相家园雪裏开，琼枝鬬白远高台。\n十年戎马暗京洛，旧赏犹能入梦来。",
        "dynasty": "宋",
        "collection_info": null
    },
    {
        "uuid": "729b523390d45a5c0b01f9ac3a1de515",
        "title": "又咏梅花",
        "author": "刘才邵",
        "content": "正与卢生清兴同，衝寒还肯访幽丛。\n窗前忽见偏奇艷，恰在茸茸淡月中。",
        "dynasty": "宋",
        "collection_info": null
    },
    {
        "uuid": "7c93742e1e513f2885f3ecc363cf74ae",
        "title": "官舍有梅花一株偶赋绝句",
        "author": "刘才邵",
        "content": "已洗方清为有尘，无尘因洗更清新。\n香山谩说工纤艷，错把梨花比太真。",
        "dynasty": "宋",
        "collection_info": null
    },
    {
        "uuid": "cf710f79a2535ec9978641d817d38fb9",
        "title": "映日梅",
        "author": "刘才邵",
        "content": "冰肌耐热本神人，肯与寒光便浅颦。\n应笑海棠无道骨，睡红怯翠不禁春。",
        "dynasty": "宋",
        "collection_info": null
    },
    {
        "uuid": "b552d2ca18f6db758fcc56ca47a39067",
        "title": "月下梅",
        "author": "刘才邵",
        "content": "月到琼枝夜未央，天将清景荐孤芳。\n疏云似恐嫦娥妬，却与时人隔素光。",
        "dynasty": "宋",
        "collection_info": null
    },
    {
        "uuid": "bcf6269bdca61e8e90c42c5a3caffd98",
        "title": "次韵朱新仲席上赋梅花影四首  其一",
        "author": "刘才邵",
        "content": "老禅墨戏信奇哉，山谷称扬意亦瓌。\n未似灯前出寒影，真香不假返魂梅。",
        "dynasty": "宋",
        "collection_info": null
    },
    {
        "uuid": "9199c73c89ad361cc9c2077804e80f83",
        "title": "次韵朱新仲席上赋梅花影四首  其二",
        "author": "刘才邵",
        "content": "真是瑶台月下仙，徐熙落墨若为传。\n输他巧思红裳女，写出幽姿意宛然。",
        "dynasty": "宋",
        "collection_info": null
    },
    {
        "uuid": "cf2623b0e7da865df5a91278d308f67d",
        "title": "次韵朱新仲席上赋梅花影四首  其三",
        "author": "刘才邵",
        "content": "清影新诗二妙并，弓良更遇国工檠。\n自惭痴钝无佳思，击缶难参击玉清。",
        "dynasty": "宋",
        "collection_info": null
    },
    {
        "uuid": "2dcbe1b119eea4c3ec2a6b38b06618dd",
        "title": "次韵朱新仲席上赋梅花影四首  其四",
        "author": "刘才邵",
        "content": "万缘合处本无心，明暗相形亦漫成。\n光影都亡復何物，更须试问老师兄。",
        "dynasty": "宋",
        "collection_info": null
    },
    {
        "uuid": "b912cdea52d553d787208996a2891e35",
        "title": "咏芍药  其一",
        "author": "刘才邵",
        "content": "紫清楼阁不施丹，小様谁传到此间。\n方信游蜂非俗物，窥窗玉女鬬妖娴。",
        "dynasty": "宋",
        "collection_info": null
    },
    {
        "uuid": "3285d75b50e64c6140024049c4f03f36",
        "title": "咏芍药  其二",
        "author": "刘才邵",
        "content": "人言花似征鞍色，嫩紫茸茸箇様奇。\n不道征鞍似花染，临岐聊欲问何离。",
        "dynasty": "宋",
        "collection_info": null
    },
    {
        "uuid": "59f16f340c9ba7ed431d73b843e542f0",
        "title": "题茅山多叶芍药诗",
        "author": "刘才邵",
        "content": "司命霓旌款帝关，司花仙史亦骖鸾。\n谁人黠似东方朔，偷出名花与世看。",
        "dynasty": "宋",
        "collection_info": null
    },
    {
        "uuid": "2d94463309567f0edc6cd51165cd78f9",
        "title": "又间金红芍药诗",
        "author": "刘才邵",
        "content": "诗家赋咏怯挥毫，比象偏难为格高。\n浑似上元朝阿母，流金铃间赤霜袍。",
        "dynasty": "宋",
        "collection_info": null
    },
    {
        "uuid": "6570ffb2273f5d98c59d693d6dcf0b9b",
        "title": "次韵朱新仲白菊三绝句  其一",
        "author": "刘才邵",
        "content": "海甸秋深亦陨霜，不因寒苦减真香。\n冰容本自嫌施彩，青女何劳抹晓粧。",
        "dynasty": "宋",
        "collection_info": null
    },
    {
        "uuid": "2e895c592ddee75b7dfd4a6375860368",
        "title": "次韵朱新仲白菊三绝句  其二",
        "author": "刘才邵",
        "content": "练帨云衣天上装，月中光透只闻香。\n世间百宝难相称，珠露荧荧映靓粧。",
        "dynasty": "宋",
        "collection_info": null
    },
    {
        "uuid": "520fdcf51263ca26d2b6f183d745b521",
        "title": "次韵朱新仲白菊三绝句  其三",
        "author": "刘才邵",
        "content": "苦节寒心独异常，尽枯终欲护幽香。\n纷纷花蘂那知此，已落犹夸半面粧。",
        "dynasty": "宋",
        "collection_info": null
    },
    {
        "uuid": "bde4e74da47e6a4dbb933800d32c12c4",
        "title": "冬日牡丹五绝句  其一",
        "author": "刘才邵",
        "content": "百花头上有江梅，更向江梅头上开。\n便使诗人惭未识，春前还解上楼台。",
        "dynasty": "宋",
        "collection_info": null
    },
    {
        "uuid": "ae9ff61bc4bff889ce5c1c91307da51f",
        "title": "冬日牡丹五绝句  其二",
        "author": "刘才邵",
        "content": "天公用意太勤勤，时遣花王为报春。\n从此梅花应有语，漏他消息莫寃人。",
        "dynasty": "宋",
        "collection_info": null
    },
    {
        "uuid": "813427807a399dbcacdfef1c7dec280a",
        "title": "冬日牡丹五绝句  其三",
        "author": "刘才邵",
        "content": "谁谓冰霜惨刻辰，暗中和气自生春。\n花神显现东君意，说似何劳解语人。",
        "dynasty": "宋",
        "collection_info": null
    },
    {
        "uuid": "29730384d9978255ebe06677955e59f7",
        "title": "冬日牡丹五绝句  其四",
        "author": "刘才邵",
        "content": "聊将芳醑发微殷，岂是冰肌不耐寒。\n对立亭亭真妙绝，可将近侍乏雌丹。",
        "dynasty": "宋",
        "collection_info": null
    },
    {
        "uuid": "4dc2937adec064f60fa0b17239e59395",
        "title": "冬日牡丹五绝句  其五",
        "author": "刘才邵",
        "content": "芳丛不遣雪霜封，已是青腰独见容。\n更祝春风重着意，行看拂槛露华浓。",
        "dynasty": "宋",
        "collection_info": null
    },
    {
        "uuid": "198532c0132ef60d5e714aea59414382",
        "title": "次韵德源道人水墨画二绝句  其一",
        "author": "刘才邵",
        "content": "修竹寒禽伴写真，细看更觉妙通神。\n早知终有飘摇患，应选深林寄此身。",
        "dynasty": "宋",
        "collection_info": null
    },
    {
        "uuid": "ec5b359188f2e0aafae8831ae806fe67",
        "title": "次韵德源道人水墨画二绝句  其二",
        "author": "刘才邵",
        "content": "霜枯荷叶半欹斜，水落寒溪蹙浪花。\n雁足更须添繫帛，似传远信度龙沙。",
        "dynasty": "宋",
        "collection_info": null
    },
    {
        "uuid": "896a586877abb9c304f820329639dc1f",
        "title": "鉴上人通内外学徧游访方晚栖旧隐年来示疾遂不出山牡丹四窠见寄因成三绝句以谢  其一",
        "author": "刘才邵",
        "content": "闻说栽时正出家，春风四纪阅芳华。\n如今示疾空山裏，怕引诸天来散花。",
        "dynasty": "宋",
        "collection_info": null
    },
    {
        "uuid": "e7f36d089db64b46d3d185d4c0378be7",
        "title": "鉴上人通内外学徧游访方晚栖旧隐年来示疾遂不出山牡丹四窠见寄因成三绝句以谢  其二",
        "author": "刘才邵",
        "content": "远寄灵根自梵家，小园景物顿增华。\n何当写在屏帏上，一任高禅笑眼花。",
        "dynasty": "宋",
        "collection_info": null
    },
    {
        "uuid": "4d0d060b18d253e38624eb9745168795",
        "title": "鉴上人通内外学徧游访方晚栖旧隐年来示疾遂不出山牡丹四窠见寄因成三绝句以谢  其三",
        "author": "刘才邵",
        "content": "学道何妨只在家，谩栽花草记年华。\n箇中本自无荣悴，浮世何曾似落花。",
        "dynasty": "宋",
        "collection_info": null
    },
    {
        "uuid": "d025fe6cf4a577230a1a73e08bdc859f",
        "title": "赠段成之",
        "author": "刘才邵",
        "content": "粟庵宴坐正安禅，不踏城闉已十年。\n送别今朝不辞远，信知高义薄云天。",
        "dynasty": "宋",
        "collection_info": null
    },
    {
        "uuid": "40be80fad194e978962bdb47f21f6974",
        "title": "黄芍药",
        "author": "刘才邵",
        "content": "游沛曾闻汉帝魂，梦中名实未应分。\n看花莫动枝头蝶，惊觉徐州老使君。",
        "dynasty": "宋",
        "collection_info": null
    },
    {
        "uuid": "b88f6892a0c43cc27fb48f6818afe45f",
        "title": "玛瑙数珠偈",
        "author": "刘才邵",
        "content": "一切有为法，幻相有去来。\n如来真实义，无去亦无住。\n我原宝珠光，徧照大千界。\n随光所照处，见者悉成佛。",
        "dynasty": "宋",
        "collection_info": null
    },
    {
        "uuid": "5f59cf80efe23730f972494578c69d7a",
        "title": "默斋偈",
        "author": "刘才邵",
        "content": "稽首金刚狮子座，紫金光聚妙色身。\n微尘剎土转法轮，演出无边殊胜义。\n燃灯如来昔授记，初无一法可得者。\n云何种种方便门，多劫宣扬不能尽。\n观音妙力不思议，元从耳门得昧。\n烁迦罗首八万余，随处说法度众生。\n云何现身蛤蜊中，不假语言法亦显。\n当知是法本无法，语默两涂俱解脱。\n二乘知见妄分别，偏执所见自缠缚。\n解缚不离缚处解，还从语默证圆湛。\n良哉居士具通眼，一切不随根境转。\n了知诸法不可碍，剎那真入三摩地。\n我愿初没这见闻者，悉悟真常成正觉。",
        "dynasty": "宋",
        "collection_info": null
    },
    {
        "uuid": "3eaa0b648b310fd4f2364f99e90901d7",
        "title": "句",
        "author": "刘才邵",
        "content": "见说木天犹突兀，暂时金地亦清闲。",
        "dynasty": "宋",
        "collection_info": null
    },
    {
        "uuid": "6afa87141151e2b3ee15a42d36c61d63",
        "title": "句",
        "author": "丁浚明",
        "content": "从前谑浪今收拾，尽听人呼张大王。",
        "dynasty": "宋",
        "collection_info": null
    },
    {
        "uuid": "2009f5389bf451197ffb6a87665d6479",
        "title": "陇口作",
        "author": "郭浩",
        "content": "陇口山深草木荒，行人到此断肝肠。\n耳中不忍听鹦鹉，犹在枝头说上皇。",
        "dynasty": "宋",
        "collection_info": null
    },
    {
        "uuid": "b6bb9c7701cc7f551f085a63a3bdda55",
        "title": "观音院德云堂",
        "author": "胡松年",
        "content": "小舟乘风飞鸟过，万顷云涛纵掀簸。\n此行要是快平生，无数青山笑迎我。\n山根隐约见人家，槿篱茅屋埋烟霞。\n宛似秦人种桃处，川原远近纷香葩。\n杖藜径踏华山去，试问莲开今何许。\n路迷绝壑荫松筠，身到半山听鱼鼓。\n道人为我开云堂，是中境界浑清凉。\n幽磬时和野鸟语，飞泉暗泻岩花香。\n文书照眼本吾事，雁鹜着行败人意。\n造物似怜厌世嚣，挈置湖山烦一洗。\n何人夜呼隐去来，向来得丧真山崖。\n金庭玉柱永不改，人间劫火空飞灰。",
        "dynasty": "宋",
        "collection_info": null
    },
    {
        "uuid": "e7a0eea96b4362349fa9b18dccaf3ac6",
        "title": "顾亭林",
        "author": "胡松年",
        "content": "海山荡佳气，千载传古居。\n平生读书地，竹柏静以疏。\n忠义贯白日，名不埋幽墟。\n苗裔今几何，谁能补其余。",
        "dynasty": "宋",
        "collection_info": null
    },
    {
        "uuid": "30cced400f1c4cfb85d748980da35fd3",
        "title": "洞庭",
        "author": "胡松年",
        "content": "白苹风静碧波沉，画舸来游着意深。\n愿觅灵文窥秘钥，更追遗范写良金。\n姓名便合联真隐，出处何妨拟醉吟。\n畴昔光阴费行乐，中原鼙鼓正伤心。",
        "dynasty": "宋",
        "collection_info": null
    },
    {
        "uuid": "6592b0acb93c5b877f30fa7f6130ff1f",
        "title": "建炎丞相成国吕忠穆公退老堂  其一",
        "author": "赵思诚",
        "content": "抗章恳避公槐位，卜筑千岩紫翠间。\n园锁幽深似仙境，堂开华丽远尘寰。\n貂冠虎骑荣新宠，云阁琼台许暂闲。\n帷幄谋谟待元老，未容高蹈占东山。",
        "dynasty": "宋",
        "collection_info": null
    },
    {
        "uuid": "d3e617a65a5b4f3f7ddd9d86675762ed",
        "title": "建炎丞相成国吕忠穆公退老堂  其二",
        "author": "赵思诚",
        "content": "经济奇谋有祖风，渭川卜猎旧非熊。\n风云遇会千龄运，社稷扶倾万世功。\n偃息郊园酬雅志，咨询庙算简清衷。\n更须整顿干坤了，绿野归来效晋公。",
        "dynasty": "宋",
        "collection_info": null
    },
    {
        "uuid": "4b59a52c315c906c0f7d9c9a61b72caf",
        "title": "偈二首  其一",
        "author": "释道闲",
        "content": "全机敌胜，犹在半途。\n啐啄同时，白云万里。\n纔生朕兆，已落二三。\n不露锋铓，成何道理。\n诬人之罪，以罪加之。",
        "dynasty": "宋",
        "collection_info": null
    },
    {
        "uuid": "4bbe277ff5566bd3ae650a4050da8eff",
        "title": "偈二首  其二",
        "author": "释道闲",
        "content": "荡荡无迂曲，明明透古今。\n晓云笼碧岫，残叶落疏林。\n脱体全收放，当堂定浅深。\n饶君亲荐得，未是我智音。",
        "dynasty": "宋",
        "collection_info": null
    },
    {
        "uuid": "08385602cfaa4aa7c51328e10020736d",
        "title": "颂古二首  其一",
        "author": "释道闲",
        "content": "雪压怪松露，风高野渡横。\n将谓众生苦，更有苦众生。",
        "dynasty": "宋",
        "collection_info": null
    },
    {
        "uuid": "88871377d7ec41df303c63def489bf3e",
        "title": "颂古二首  其二",
        "author": "释道闲",
        "content": "相见不须嗔，君穷我亦贫。\n谓言侵早起，更有夜行人。",
        "dynasty": "宋",
        "collection_info": null
    },
    {
        "uuid": "1f7953977e8d1e1f59cd8a938eacfc82",
        "title": "颂古九首  其一",
        "author": "释善悟",
        "content": "昨日与今日，说定说不定。\n寰中天子敕，塞外将军令。\n外道当年入梦乡，直至如今犹未省。",
        "dynasty": "宋",
        "collection_info": null
    },
    {
        "uuid": "fb1284d62ea973f85b0e4eddaa4a8118",
        "title": "颂古九首  其二",
        "author": "释善悟",
        "content": "祖师远远没东土，面壁少林坐九年。\n二祖传心亲得髓，算来早是已轮先。",
        "dynasty": "宋",
        "collection_info": null
    },
    {
        "uuid": "16d2b1ae37a7a8231451fe13b76bdc1b",
        "title": "颂古九首  其三",
        "author": "释善悟",
        "content": "宝剑连飞急，透顶便通神。\n有时轻按处，惊动五湖宾。",
        "dynasty": "宋",
        "collection_info": null
    },
    {
        "uuid": "5d1cfd833d0b13253d8bae9ae82d136e",
        "title": "颂古九首  其四",
        "author": "释善悟",
        "content": "寻思去此地，清凉离烦暑。\n暮雨朝云乐太平，青山绿水人难睹。\n不难睹，深林有箇白额虫，元来却是玄沙虎。",
        "dynasty": "宋",
        "collection_info": null
    },
    {
        "uuid": "138f27e8537d7cffa90015dd34a759b5",
        "title": "颂古九首  其五",
        "author": "释善悟",
        "content": "老清源，没缝罅。\n问佛法，酬米价。\n衲僧一粒若沾唇，拄杖横担绕天下。",
        "dynasty": "宋",
        "collection_info": null
    },
    {
        "uuid": "b06fcd79fd3818f74d2c949b5687a7b7",
        "title": "颂古九首  其六",
        "author": "释善悟",
        "content": "马祖纔升堂，百丈便卷席。\n春风一阵来，满地花狼藉。",
        "dynasty": "宋",
        "collection_info": null
    },
    {
        "uuid": "fe57d4754806dc960335bdff7c48040b",
        "title": "颂古九首  其七",
        "author": "释善悟",
        "content": "一口吸尽西江水，岭上桃华香扑鼻。\n枝枝叶叶尽含春，也是因我得礼你。",
        "dynasty": "宋",
        "collection_info": null
    },
    {
        "uuid": "412812a7f44153a65f1d8a5f2789983c",
        "title": "颂古九首  其八",
        "author": "释善悟",
        "content": "台山路坦平，婆子苦商量。\n赵州勘破了，清风满大唐。",
        "dynasty": "宋",
        "collection_info": null
    },
    {
        "uuid": "60404e87d5d9a1f8ffaacc1f223a3a47",
        "title": "颂古九首  其九",
        "author": "释善悟",
        "content": "因我得礼你，牵牛去饮水。\n岸上蹄踏蹄，水中觜对觜。",
        "dynasty": "宋",
        "collection_info": null
    },
    {
        "uuid": "a6f01515015c88719d1afe430887aeea",
        "title": "呈圆悟",
        "author": "释祖觉",
        "content": "家住孤峰顶，长年半掩门。\n自嗟身已老，活计付儿孙。",
        "dynasty": "宋",
        "collection_info": null
    },
    {
        "uuid": "cd65137bb259530d262f3c0355c28b21",
        "title": "寄圆悟",
        "author": "释祖觉",
        "content": "出林依旧入蓬蒿，天网恢恢不可逃。\n谁信业缘无避处，归来不怕语声高。",
        "dynasty": "宋",
        "collection_info": null
    },
    {
        "uuid": "beb753899a7feca2b8d7a87d82f948d1",
        "title": "偈",
        "author": "释祖觉",
        "content": "一尘起，大地收。\n一叶落，天下秋。\n悬须弥于诸人鼻孔上，着大海于诸人眼睛中。",
        "dynasty": "宋",
        "collection_info": null
    },
    {
        "uuid": "cabcc634f1a23638d9f04b823e472337",
        "title": "得仙亭",
        "author": "程瑀",
        "content": "危亭谁结据山椒，名第仙人不可招。\n绕郭溪山敞图画，万家楼阁插云霄。",
        "dynasty": "宋",
        "collection_info": null
    },
    {
        "uuid": "4fe7275d0ca50aca8821cbdf123c1898",
        "title": "拜程刚愍公墓",
        "author": "程瑀",
        "content": "早从宾客傅青扉，晚举丝纶对紫微。\n忠愤欲先同列死，尘沙惊绕属车飞。\n墓间挂剑心犹在，帐下谈经事已非。\n太学诸生皆白髮，汪汪老泪湿征衣。",
        "dynasty": "宋",
        "collection_info": null
    },
    {
        "uuid": "389e1e8c769532fada4809d893f61ecd",
        "title": "留隐轩",
        "author": "程瑀",
        "content": "先生骯脏与谁同，直道何妨竟不容。\n欲约故人酬素志，苦求晚节隐青松。\n图开胜地诗篇重，客倦僧房野兴浓。\n问舍求田端有日，从他百尺卧元龙。",
        "dynasty": "宋",
        "collection_info": null
    },
    {
        "uuid": "1fa011119602c341a08759c1c56fa697",
        "title": "青峰山壮图轩",
        "author": "程瑀",
        "content": "溪流汹涌激溪垠，土木颓移岁月新。\n为问寺前圆也未，不应久负壮图人。",
        "dynasty": "宋",
        "collection_info": null
    },
    {
        "uuid": "e42486827c69abb41289ab6ca68725a8",
        "title": "句",
        "author": "程瑀",
        "content": "七年三破桃花浪。",
        "dynasty": "宋",
        "collection_info": null
    },
    {
        "uuid": "9b43ffe50b97c9f16e1b7eeafca7ba44",
        "title": "忠节庙",
        "author": "刘岑",
        "content": "皇天佑宋生虎臣，奋身櫜鞬起西秦。\n勇义智略卫霍伦，西平云亡愬復兴。\n疾首匈奴敢凭陵，恨不一举空朔廷。\n鸣剑抵掌志幽幷，提兵北趋指神京。\n遇虏大点符离城，绛衣铁冠目怒瞑。\n虏众辟易屡窜奔，飞矢洞胁陨其身。\n帝心震悼诏廷绅，一旦失此飞将军，作宫庙食妥其灵。\n生为人雄死明神，虽殁不愧远与巡。\n气衝斗牛叩穹旻，臣魄尚能厉女真。\n镇山之南勒坚珉，百世祀兮慰忠魂。",
        "dynasty": "宋",
        "collection_info": null
    },
    {
        "uuid": "c952096c2654482a97768c40a1e91c3d",
        "title": "贞女祠",
        "author": "刘岑",
        "content": "贞女已云远，芳名闻至今。\n烟波濑江上，松柏古祠深。\n暮色留残照，悲风动远林。\n谪仙文不死，读罢为霑襟。",
        "dynasty": "宋",
        "collection_info": null
    },
    {
        "uuid": "7c950368d1a659052426c036e841de50",
        "title": "留题宝相寺",
        "author": "陈尧臣",
        "content": "白云楼殿翠林开，终日轩窗四面山。\n却愧劳生多事客，清凉分得片时闲。",
        "dynasty": "宋",
        "collection_info": null
    },
    {
        "uuid": "cf61491f389c5cfed13ca27ed9039e3a",
        "title": "赠妙靖炼师",
        "author": "柯庭坚",
        "content": "绝粒栖神知几年，闭关终日更翛然。\n高风默与麻姑契，妙法亲从婴女传。\n功行素超三界外，姓名清彻九重天。\n凭谁与问西王母，师是金华第几仙。",
        "dynasty": "宋",
        "collection_info": null
    },
    {
        "uuid": "97e9d9985331c464b366cb2ff22fc897",
        "title": "游莺脰湖",
        "author": "吴亿",
        "content": "树色烟光两岸分，棹歌声裏散鸥群。\n船浮春水天疑近，人对春风酒易醺。\n翠袖不须花下舞，洞箫还待月中闻。\n仙游钓客今何在，湖上年年自白云。",
        "dynasty": "宋",
        "collection_info": null
    },
    {
        "uuid": "1ec8b671cceabf546547dc66e793ccdf",
        "title": "磨崖中兴颂",
        "author": "吴亿",
        "content": "借问江头人钓鱼，为言灵武事何如。\n磨崖岂是当时意，两字噫嘻金镜书。",
        "dynasty": "宋",
        "collection_info": null
    },
    {
        "uuid": "8953250770c5fd65a05e8877e2fd7717",
        "title": "读邈上人翠微集",
        "author": "郑亿年",
        "content": "几年祠馆乐安闲，诗笔无闻老思悭。\n谩把清篇遮病眼，每逢妙语解愁颜。\n定知道行超尘外，不使才名落世间。\n从此丛林推绝唱，未应后学便相班。",
        "dynasty": "宋",
        "collection_info": null
    },
    {
        "uuid": "42e66a002e8cca59b8a631abe6262332",
        "title": "和孙大夫赠开江沈察判",
        "author": "郑亿年",
        "content": "缔构拥苍岑，空林一径深。\n岚蒸四壁润，云鏁半窗阴。\n都寂世尘影，但清天籁音。\n若教支遁买，应倍沃洲金。",
        "dynasty": "宋",
        "collection_info": null
    },
    {
        "uuid": "a0c9e1594051513e4944d4a7cf38dc00",
        "title": "送知县赵通直  其一",
        "author": "郑亿年",
        "content": "仁政三年有始终，阳关声彻去匆匆。\n森严治已冰霜比，慈爱临民父母同。\n解印远瞻京阙路，挂帆高飐楚天风。\n不须更问昆山事，已有歌谣达帝聪。",
        "dynasty": "宋",
        "collection_info": null
    },
    {
        "uuid": "9bcee7b863ff1163fbeb833031d574b4",
        "title": "送知县赵通直  其二",
        "author": "郑亿年",
        "content": "大门治邑岁年深，诒厥孙谋又到今。\n遗爱联绵民结恋，归途迢递柳垂阴。\n九茎芝草曾呈瑞，幷蔕荷花已赏心。\n或会朝廷求政绩，何妨袖出野人吟。",
        "dynasty": "宋",
        "collection_info": null
    },
    {
        "uuid": "2651b2706a9227a4eaa24c3e4cc48012",
        "title": "句",
        "author": "郑亿年",
        "content": "人逢岁稔家余粟，地近岭南冬不冰。",
        "dynasty": "宋",
        "collection_info": null
    },
    {
        "uuid": "f2e51f782d7aff104a86f7c219a09687",
        "title": "金泉步虚台",
        "author": "郑庭芳",
        "content": "平生酷信退之诗，谢女仙踪颇自疑。\n不到步虚台下看，琼台瑶佩有谁知。",
        "dynasty": "宋",
        "collection_info": null
    },
    {
        "uuid": "dfb847472cb7da54cd3b7675ed6e02b8",
        "title": "句",
        "author": "郑庭芳",
        "content": "洗笔池头烟淡淡，鸣琴台畔水悠悠。",
        "dynasty": "宋",
        "collection_info": null
    },
    {
        "uuid": "3283acd98b89bfdb050adc4a1bfa394e",
        "title": "春日",
        "author": "赵𪛌之",
        "content": "拂床欹枕昼初长，好梦惊回燕语忙。\n深竹有花人不见，直应风转得幽香。",
        "dynasty": "宋",
        "collection_info": null
    },
    {
        "uuid": "1f22de348c11e89ed741ab49fcc921f3",
        "title": "句",
        "author": "赵𪛌之",
        "content": "风生闾阖春来早，月到蓬莱夜未中。",
        "dynasty": "宋",
        "collection_info": null
    },
    {
        "uuid": "6a823378d4c5595a59d57af03b05ecf6",
        "title": "题父墓亭",
        "author": "林若渊",
        "content": "虎踞龙蟠经几春，靖康孤节照苍旻。\n至今凛凛有生气，愧死当年膜拜人。",
        "dynasty": "宋",
        "collection_info": null
    },
    {
        "uuid": "2a079d1a044d9cd5ba3704c76d434095",
        "title": "诗一首",
        "author": "赵彦政",
        "content": "所历登临尽，愁新屈子居。\n青修一嶂远，红蓼几花疏。\n直节干坤外，骚文雅颂余。\n殷勤酹江月，生气凛如初。",
        "dynasty": "宋",
        "collection_info": null
    },
    {
        "uuid": "5b8471b8f4e4e498b59b77c48963f75c",
        "title": "山中访友不遇",
        "author": "赵师固",
        "content": "久思成德士，家居山裹山。\n云深何惮远，路险不知难。\n幽鸟藏林语，残花点石斑。\n行踪无觅处，惆怅自空还。",
        "dynasty": "宋",
        "collection_info": null
    },
    {
        "uuid": "f3d36ba985ac2d6b15904aa433ae332b",
        "title": "石门岩",
        "author": "赵师立",
        "content": "胜境传天下，曾封第七山。\n一岩悬石际，万木插云间。\n鸟过暮天碧，牛眠冬日闲。\n歌声初隐隐，疑自武陵还。",
        "dynasty": "宋",
        "collection_info": null
    },
    {
        "uuid": "ca169546028153d00be91c0de921511d",
        "title": "句",
        "author": "秦观女",
        "content": "眼前虽有还乡路，马上曾无放我情。",
        "dynasty": "宋",
        "collection_info": null
    },
    {
        "uuid": "dc6d81c0d47378ba439673ca27ba76f6",
        "title": "句",
        "author": "贾如讷",
        "content": "洞房人不见，相望摘杨花。",
        "dynasty": "宋",
        "collection_info": null
    },
    {
        "uuid": "9b7aa52b694935ccf89182f27b13ad1f",
        "title": "苕溪",
        "author": "贾安宅",
        "content": "广苕山下源深，发此清流去不浑。\n直扺太湖三百里，滔滔分入海天门。",
        "dynasty": "宋",
        "collection_info": null
    },
    {
        "uuid": "21a643c28a110df4d505183480b815de",
        "title": "留题山谷寺",
        "author": "陆宰",
        "content": "芙蓉已入双林寂，山谷今传佛祖衣。\n千里客来何所遇，夜堂人静雨霏霏。",
        "dynasty": "宋",
        "collection_info": null
    },
    {
        "uuid": "983f86c3a712f5754719cc5c21ad3b0a",
        "title": "留别东阳",
        "author": "陆宰",
        "content": "前身疑是此山僧，猿鹤相逢亦有情。\n珍重岭头风与月，百年常记老夫名。",
        "dynasty": "宋",
        "collection_info": null
    },
    {
        "uuid": "b9d2305f65305bacaa917118dd8eaf4e",
        "title": "句  其一",
        "author": "陆宰",
        "content": "奴爱才如萧颖士，婢知诗郑康成。",
        "dynasty": "宋",
        "collection_info": null
    },
    {
        "uuid": "aab9685b5b6924224e66cfa5fa8778af",
        "title": "句  其二",
        "author": "陆宰",
        "content": "岁月悠悠悲往事，川原冉冉梦重游。",
        "dynasty": "宋",
        "collection_info": null
    },
    {
        "uuid": "591e07fd404040751ac345d9a0c49942",
        "title": "建炎丞相成国吕忠穆公退老堂诗二首  其一",
        "author": "薛弼",
        "content": "济南从古多名士，崛起皋夔蓟北空。\n君喜有堂堪逸老，上嫌无职可酬功。\n苍生日愿起安石，绿野今难留晋公。\n盛烈屡勤铭鼎鼐，龙韬犹冀感云风。",
        "dynasty": "宋",
        "collection_info": null
    },
    {
        "uuid": "afd6204ce9680b22c1ac4a6f28bbc7c1",
        "title": "建炎丞相成国吕忠穆公退老堂诗二首  其二",
        "author": "薛弼",
        "content": "卜筑追寻九老游，江南最好是丹丘。\n乞将金鼎调元手，暂向磻溪理钓舟。\n东阁蚤延天下隽，画堂春锁海中洲。\n他年共看车书一，举目山河笑楚囚。",
        "dynasty": "宋",
        "collection_info": null
    },
    {
        "uuid": "f91db9412393f4beefc7590aabe2abfb",
        "title": "句",
        "author": "薛弼",
        "content": "南县富角盐，沿田劳少休。",
        "dynasty": "宋",
        "collection_info": null
    },
    {
        "uuid": "9c039f6a8b6f5e72f571aa5d2758fe0b",
        "title": "庞佑甫卜居白苹洲走笔寄感",
        "author": "何铸",
        "content": "君爱白苹洲，携家面碧流。\n皇程惟百里，宦迹只扁舟。\n过尽江淮地，何如宛洛游。\n行宫催种柳，禾黍满神州。",
        "dynasty": "宋",
        "collection_info": null
    },
    {
        "uuid": "019be88e7710ca4ab5b17198d29b476b",
        "title": "鳬山庙",
        "author": "李宏",
        "content": "鳬山高与苍旻训示，根盘八里雄坤维。\n油然出云为风雨，泽周一境无凶饥。\n重楼复殿据山腹，蜿蜒攫护神□□。\n威灵如在骇闻听，至今父老能言之。\n断碑刓缺尚可读，湮埋岁久人无知。\n高高一峰独秀出，上有蝉蜕真仙居。\n似闻尝任石埭尹，化流德洽真民师。\n持竿戏投白龙饵，隐雾深韬玄豹姿。\n手披蕊笈校丹篆，足蹑飞昇腾紫微。\n相逢邂逅一笑粲，真将莫逆论心期。\n从兹来往因无间，遗踪所至犹可推。\n弦歌标乡里犹在，望仙纪地名独垂。\n栖真发寄伟曾税驾，绝顶尚留丹竈基。\n近邻眢井数盈九，石甃坚深端可窥。\n神既庙食还旧隐，仙亦偶坐应祷祈。\n合堂荐享异肴蔌，乞灵修敬倾里闾。\n政和天子谨祠祭，郡县有请咸勿违。\n一朝飞章达旒扆，往往一夜曾躬披。\n俞音载锡降芝简，庞贲徽名昭典彝。\n神兮仙兮服君赐，福庇斯民无已时。\n仙将出游神速往，霓旌绛节相追随。\n神既来归仙至止，衮衣羽帔瞻光仪。\n繄予顶谒亦云屡，淋漓醉墨聊一挥。\n词虽芜颣事摭实，庶几传信祛群疑。",
        "dynasty": "宋",
        "collection_info": null
    },
    {
        "uuid": "420f6072304b868d92b95e6ea5a997b7",
        "title": "游天休观道流索诗",
        "author": "李宏",
        "content": "霓旌羽盖下飞仙，名揭司真列洞天。\n一派银河悬落水，数峰石壁锁霏烟。\n潭心雷殷龙应出，井口风迴虎未旋。\n端欲相从老岩壑，凌云已觉意飘然。",
        "dynasty": "宋",
        "collection_info": null
    },
    {
        "uuid": "d540f9c174922267acca25743eb6c25b",
        "title": "宿秋霜阁方丈",
        "author": "李宏",
        "content": "青山夭矫虬龙蟠，溪流泻竭滩声干。\n履霜未落秋尚早，夜半已作貂裘寒。",
        "dynasty": "宋",
        "collection_info": null
    },
    {
        "uuid": "d597ad7b7318f861479407b66f1ef80a",
        "title": "和吕居仁泾县旌德道中见寄三首  其一",
        "author": "李宏",
        "content": "笋舆破晓踏新霜，千里调安远办装。\n会约明年追胜集，茱萸细把记重阳。",
        "dynasty": "宋",
        "collection_info": null
    },
    {
        "uuid": "e5281b4214d9926995cac6d5575fd7f4",
        "title": "和吕居仁泾县旌德道中见寄三首  其二",
        "author": "李宏",
        "content": "山环杰阁染深绿，石吐寒泉蹙浪花。\n一夜秋霜不成寐，感时忧国思无涯。",
        "dynasty": "宋",
        "collection_info": null
    },
    {
        "uuid": "b1243a84ea46bac089f88dcca5ac7315",
        "title": "和吕居仁泾县旌德道中见寄三首  其三",
        "author": "李宏",
        "content": "赏溪漱玉声湍激，石壁参天路阻长。\n准拟解鞍能过我，新泉活火茗瓯香。",
        "dynasty": "宋",
        "collection_info": null
    },
    {
        "uuid": "639f2de05f5abbd4fd4d6f0e64c5bc67",
        "title": "舟中",
        "author": "李宏",
        "content": "湖阔帆风饱，山长眼力疲。\n晚凉行进酒，秋色最宜诗。\n别意果作恶，虚名难疗饥。\n此生无住着，投老欲何之。",
        "dynasty": "宋",
        "collection_info": null
    },
    {
        "uuid": "f99adf036a3cf8e8931a363e1422ba38",
        "title": "青山道中",
        "author": "李宏",
        "content": "田舍鸡升屋，山家犬应门。\n马行黄叶路，水绕夕阳村。\n老觉贫为累，吾知道可尊。\n此行聊尔耳，万事信干坤。",
        "dynasty": "宋",
        "collection_info": null
    },
    {
        "uuid": "38bf3486f48320971f196e7930a48f98",
        "title": "陈村道中",
        "author": "李宏",
        "content": "笋舆乘晚上，诘曲过前衝。\n石怪形难似，山深不计重。\n乱流奔绝壑，险径蹑危峰。\n重难为农苦，辛勤更岁凶。",
        "dynasty": "宋",
        "collection_info": null
    },
    {
        "uuid": "a457ba8b5a2e4da5911b091f7b30135f",
        "title": "存目",
        "author": "李宏",
        "content": "诗题：游金泉观首句：昔时谢女昇天处。",
        "dynasty": "宋",
        "collection_info": null
    },
    {
        "uuid": "17b3beee9be82209f49fcba537d79a35",
        "title": "偈颂二十九首  其一",
        "author": "释清了",
        "content": "不假千头说，炽然无闲歇。\n深密密处光彩顿生，明历历时混融皎洁。\n若也和身放倒，随流任真。\n始信百般计较不成，运用本无欠缺。",
        "dynasty": "宋",
        "collection_info": null
    },
    {
        "uuid": "73e9868662845d33347af956ccd2151d",
        "title": "偈颂二十九首  其二",
        "author": "释清了",
        "content": "傍参密旨，妙会玄宗。\n句在混沌前，岂涉今时路。\n在无舕人解语，无情者皆闻。\n通途消耗不分时，灵脉浩流无闲处。",
        "dynasty": "宋",
        "collection_info": null
    },
    {
        "uuid": "640e882f2736943a0d46b323b21b5cd4",
        "title": "偈颂二十九首  其三",
        "author": "释清了",
        "content": "暗裏抽横骨，弥天句已彰。\n明中坐舌头，匝地无纹彩。\n混不容其迹，照不留其痕。\n金乌子夜出干坤，浓云停午生岳面。",
        "dynasty": "宋",
        "collection_info": null
    },
    {
        "uuid": "ccb31a725694cdb4ba049777e6c8a3d2",
        "title": "偈颂二十九首  其四",
        "author": "释清了",
        "content": "穷微丧本，体妙失宗。\n一句截流，渊源及尽。",
        "dynasty": "宋",
        "collection_info": null
    },
    {
        "uuid": "44bd3ecefa6d20bf5c782bdc97af7250",
        "title": "偈颂二十九首  其五",
        "author": "释清了",
        "content": "粗中辨细，门裏出身。\n石女不孤，机梭暗泄。\n细中辨粗，身裏出门。\n暖气虽消岩上雪，冰壶未破劫前春。\n六门活计冷翛然，万顷琉璃寒彻骨。",
        "dynasty": "宋",
        "collection_info": null
    },
    {
        "uuid": "03756dfbce8c674832a718c49db1d019",
        "title": "偈颂二十九首  其六",
        "author": "释清了",
        "content": "居动而常寂，处暗而愈明。\n不堕二边机，当头谁敢触。\n正按傍提有据，真慈妙应无穷。",
        "dynasty": "宋",
        "collection_info": null
    },
    {
        "uuid": "a886ea0cc58a9e49491949ff3ff772d7",
        "title": "偈颂二十九首  其七",
        "author": "释清了",
        "content": "虚玄及尽，见处偏枯。\n明湛不摇，想中渗漏。",
        "dynasty": "宋",
        "collection_info": null
    },
    {
        "uuid": "9158f0070f9bda230558b25eefa64f24",
        "title": "偈颂二十九首  其八",
        "author": "释清了",
        "content": "藏身处，没踪迹，浩意融时谁辨的。\n没踪迹处莫藏身，蓦移步处妙难寻。\n枯根石裏花明秀，劫外威光密密新。",
        "dynasty": "宋",
        "collection_info": null
    },
    {
        "uuid": "dcdf21b8045cf86e5487ac6c63254514",
        "title": "偈颂二十九首  其九",
        "author": "释清了",
        "content": "无功妙旨，不涉玄徽。\n一念潜通，全机密运。\n易奏高山流水曲，难传虚空夜明符。\n暗中灵句许谁知，化外威光须自看。\n不行青嶂路，争到白云根。",
        "dynasty": "宋",
        "collection_info": null
    },
    {
        "uuid": "e844ba4880e601016eecc39ff7bbed60",
        "title": "偈颂二十九首  其一○",
        "author": "释清了",
        "content": "家音历历，的要难通。\n绍了非功，忘其担荷。\n户上有动从断径，坐中无照胜燃灯。\n既知活计现成，便合深沈消耗。",
        "dynasty": "宋",
        "collection_info": null
    },
    {
        "uuid": "e6318f5ce1315e751ca7e7a562434889",
        "title": "偈颂二十九首  其一一",
        "author": "释清了",
        "content": "剎尘一扫，大小量空，念劫两融。\n前后际断，不离当处，圆应无穷。\n安住是中，周施不怠。",
        "dynasty": "宋",
        "collection_info": null
    },
    {
        "uuid": "ee2572a5e51ea700047a90b02c357153",
        "title": "偈颂二十九首  其一二",
        "author": "释清了",
        "content": "未休休去，未歇歇去。\n豁然宝镜当台，无限清光满户。",
        "dynasty": "宋",
        "collection_info": null
    },
    {
        "uuid": "8cc1bffcb64609479dd771b0a09aa5bf",
        "title": "偈颂二十九首  其一三",
        "author": "释清了",
        "content": "莫怪石头饶舌，便道灵源明皎洁。\n功成照不失虚，妙尽明无间歇。\n如今果尔难藏，尽逐秋光漏泄。\n/为报海内道人，参取箇中时节。",
        "dynasty": "宋",
        "collection_info": null
    },
    {
        "uuid": "c03cd271c566910e50cd6f130a78934a",
        "title": "偈颂二十九首  其一四",
        "author": "释清了",
        "content": "披毛游火聚，焰裏藏身；戴角混尘泥，光中转步。\n灵珠绝点，卞玉无瑕。\n一念廓融，千机秀发。",
        "dynasty": "宋",
        "collection_info": null
    },
    {
        "uuid": "662808bf0aa551ea1fca99f208e074b3",
        "title": "偈颂二十九首  其一五",
        "author": "释清了",
        "content": "裏许明如日，丝毫无隔碍。\n一灵不假胞胎，四大孰为主宰。\n如今彻底露堂堂，运用随缘常自在。",
        "dynasty": "宋",
        "collection_info": null
    },
    {
        "uuid": "55e185e6021556c911e97d67f427e067",
        "title": "偈颂二十九首  其一六",
        "author": "释清了",
        "content": "终日分别，只是分别自心。\n堪笑念彼观音力，毕竟还着于本人。\n黄头老衲，有理难伸。\n为什么有理难伸，贼是家亲。",
        "dynasty": "宋",
        "collection_info": null
    },
    {
        "uuid": "ea56a72111ec7fe58679a6162f707f83",
        "title": "偈颂二十九首  其一七",
        "author": "释清了",
        "content": "雨洗摩尼增秀色，全身不昧一丝头。\n灵源倾泻无闲歇，添得滁山水逆流。",
        "dynasty": "宋",
        "collection_info": null
    },
    {
        "uuid": "c4920a29c51561b4c58a7798916e4940",
        "title": "偈颂二十九首  其一八",
        "author": "释清了",
        "content": "沿流无定止，真照不留踪。\n千峰秀处鹤难栖，万水澄时鱼自稳。\n樵人罢赏，钓客迷巢，古渡深云，同歌绝韵。",
        "dynasty": "宋",
        "collection_info": null
    },
    {
        "uuid": "fbae3a565049e24497fec9b49105edc6",
        "title": "偈颂二十九首  其一九",
        "author": "释清了",
        "content": "日月镇长灵，古今常不改。\n如何特地新，各要施三拜。\n及尽无依体自玄，双六盆中休喝彩。",
        "dynasty": "宋",
        "collection_info": null
    },
    {
        "uuid": "aab8a0affc83627a18639c3cec364881",
        "title": "偈颂二十九首  其二○",
        "author": "释清了",
        "content": "机回明位，妙尽转身。\n一梦青山，满船白月。\n子夜云收碧汉，中秋露混银河。\n芦花深处蓦相逢，谈笑饮茶无处避。",
        "dynasty": "宋",
        "collection_info": null
    },
    {
        "uuid": "724c23f63143329bc00ac3f74ac4d4aa",
        "title": "偈颂二十九首  其二一",
        "author": "释清了",
        "content": "百亿毛头，花开不犯春风。\n三冬雪裏，争芳全彰浩意。\n云凝谷晓，滴水冰生。\n活计现成，凭谁受用。\n头上青灰三五斗，明明不堕晓来机。",
        "dynasty": "宋",
        "collection_info": null
    },
    {
        "uuid": "31125a2cb7ef718f97951ebeefa5d742",
        "title": "偈颂二十九首  其二二",
        "author": "释清了",
        "content": "祇恁么，休寻觅，见成堂堂忘得失。\n假使心通无量时，历劫何曾异今日。\n圣僧堂裏坐，金刚门外立。\n广长舌相耀干坤，半夜乌飞白如漆。",
        "dynasty": "宋",
        "collection_info": null
    },
    {
        "uuid": "ebf89f3b2dd1446f08176d5e07e47d69",
        "title": "偈颂二十九首  其二三",
        "author": "释清了",
        "content": "运步不当机，箇中无肯路。\n明密浩难齐，未前超佛祖。\n及尽回途恁么来，撒手相逢无回互。",
        "dynasty": "宋",
        "collection_info": null
    },
    {
        "uuid": "8cdd053b690423a34a5439efca892a9e",
        "title": "偈颂二十九首  其二四",
        "author": "释清了",
        "content": "旨外明宗，玄中辨的。\n古帆不挂，洞水逆流。\n黄芦渡口奏阳春，偃月城头吹画角。\n岂止异苗繁茂，须知别有圆音。\n更休烂炒浮沤，便请乘时撒手。",
        "dynasty": "宋",
        "collection_info": null
    },
    {
        "uuid": "936d1a50fa4f8c60a13ba531e57977d7",
        "title": "偈颂二十九首  其二五",
        "author": "释清了",
        "content": "纯清绝点，似镜长明。\n照不失虚，万像体妙。\n细中之细，雪尽冰消。\n功就之功，任运现成。",
        "dynasty": "宋",
        "collection_info": null
    },
    {
        "uuid": "8d74c91223ac5f728cd518962959709b",
        "title": "偈颂二十九首  其二六",
        "author": "释清了",
        "content": "世尊有密语，古渡春残。\n迦叶不覆藏，落花流水。\n见闻觉知绝，四维上下通。\n玉凤舞中霄，金轮舒半夜。",
        "dynasty": "宋",
        "collection_info": null
    },
    {
        "uuid": "53796d9016c09491f4d477ae26bc6bc1",
        "title": "偈颂二十九首  其二七",
        "author": "释清了",
        "content": "幻灭灭故，非幻不灭。\n光无不透，明无不彻。\n长歌吹起棹头风，永夜恣眠篷底月。",
        "dynasty": "宋",
        "collection_info": null
    },
    {
        "uuid": "3b66e5a0bdde6a443928c07ec6be03dc",
        "title": "偈颂二十九首  其二八",
        "author": "释清了",
        "content": "虚而灵，寂而妙。\n明密浩然，犹落鑑照。",
        "dynasty": "宋",
        "collection_info": null
    },
    {
        "uuid": "47684f0bac321fcf9e9c5fd781e79cb5",
        "title": "偈颂二十九首  其二九",
        "author": "释清了",
        "content": "道得第一句，不被拄杖子瞒。\n识得拄杖子，犹是途中事。",
        "dynasty": "宋",
        "collection_info": null
    },
    {
        "uuid": "4ab7f9b729e2c4d01f120d735fbda133",
        "title": "答佛果颂",
        "author": "释清了",
        "content": "运用堂堂本妙，彻底不落鑑照。\n一言及尽锋铓，只箇更无孔窍。",
        "dynasty": "宋",
        "collection_info": null
    },
    {
        "uuid": "bf0525f7c910ba95b0e08d7cc5a24453",
        "title": "赠祥云庵主颂",
        "author": "释清了",
        "content": "相逢相揖眼如眉，百鸟衔花尚未归。\n回首春风吹梦断，旧山云散月明时。",
        "dynasty": "宋",
        "collection_info": null
    },
    {
        "uuid": "0162e8e78643f145c1de3be0ff691ce0",
        "title": "偈颂十首  其一",
        "author": "释清了",
        "content": "兀兀不忘机巧，灰来已得纯。\n虚明无间断，凈妙绝疏亲。\n密户寒灯晓，灵花古洞春。\n回途赓雪韵，门裏绿苔新。",
        "dynasty": "宋",
        "collection_info": null
    },
    {
        "uuid": "5f2a5561b12e467620d2668bc77d9210",
        "title": "偈颂十首  其二",
        "author": "释清了",
        "content": "湛寂凝然透，孤明彻底空。\n秋风生古韵，晓月上寒松。\n量外千差泯，机前六用通。\n应缘成底事，毕竟不留踪。",
        "dynasty": "宋",
        "collection_info": null
    },
    {
        "uuid": "bf8229f47b8f475ce9795b13098d319e",
        "title": "偈颂十首  其三",
        "author": "释清了",
        "content": "意句难分别，风骚格外求。\n提刀空四顾，驻步失全牛。\n落眼情尘脱，归根景象幽。\n万缘俱不到，佛祖莫能酬。",
        "dynasty": "宋",
        "collection_info": null
    },
    {
        "uuid": "8b63a538312c17e271283402a1391f11",
        "title": "偈颂十首  其四",
        "author": "释清了",
        "content": "彻澄无凝碍，情尘迥脱然。\n全机忘照外，一句未分前。\n枯木云笼透，寒潭月夜圆。\n回头开正眼，芳草破春烟。",
        "dynasty": "宋",
        "collection_info": null
    },
    {
        "uuid": "c03544da44f76b47124467171f78edf3",
        "title": "偈颂十首  其五",
        "author": "释清了",
        "content": "只么堆堆地，常光密露时。\n玄途明绝朕，妙体廓忘依。\n正去功中转，傍来晓路归。\n丝毫都及尽，不觉口如眉。",
        "dynasty": "宋",
        "collection_info": null
    },
    {
        "uuid": "adbff4cb0a4818610d3874528da31410",
        "title": "偈颂十首  其六",
        "author": "释清了",
        "content": "绝点纯清处，由来是半提。\n虚空休照镜，混沌莫粧眉。\n隐隐忘兼带，寥寥罢晓机。\n雪消寒谷暖，花笑不萌枝。",
        "dynasty": "宋",
        "collection_info": null
    },
    {
        "uuid": "58a7ed53462b03577996f59f7210baa5",
        "title": "偈颂十首  其七",
        "author": "释清了",
        "content": "不犯清波句，澄江涵一钩。\n棹头忘一色，功尽丧全机。\n密混凝流处，融通向背时。\n古帆风静夜，任运应高低。",
        "dynasty": "宋",
        "collection_info": null
    },
    {
        "uuid": "e752ff741905761c67a2644b142327cb",
        "title": "偈颂十首  其八",
        "author": "释清了",
        "content": "密密梭头事，机丝不挂时。\n木鸡啼晓户，石女夜生儿。\n已发寒灰焰，难埋古冢碑。\n荒郊春草绿，风暖共依依。",
        "dynasty": "宋",
        "collection_info": null
    },
    {
        "uuid": "25e2500c5195d1c4ed7d14f5ca08643d",
        "title": "偈颂十首  其九",
        "author": "释清了",
        "content": "鸟道通身去，迢迢劫外参。\n随流忘朕兆，痴兀未曾闲。\n瞬视成途辙，扬眉落二三。\n只应无见顶，子夜白云漫。",
        "dynasty": "宋",
        "collection_info": null
    },
    {
        "uuid": "01ff5c26c9a6ba5d393ba7e086d85c59",
        "title": "颂古四首  其一",
        "author": "释清了",
        "content": "寒明一点堕空林，朕兆依俙已触今。\n目击正容成渗漏，青天白日转迷人。",
        "dynasty": "宋",
        "collection_info": null
    },
    {
        "uuid": "af32f21eaa20920d6315b67eb968234e",
        "title": "颂古四首  其二",
        "author": "释清了",
        "content": "干坤那畔类难齐，千圣从来不识伊。\n家破人亡迷肯重，夜深寒塔影空垂。",
        "dynasty": "宋",
        "collection_info": null
    },
    {
        "uuid": "278eee9a412b31b0de498e142e0db4fc",
        "title": "颂古四首  其三",
        "author": "释清了",
        "content": "万缘歇尽照无时，撒手忘依有路归。\n劫外一壶春色暖，灵苗石上正芳菲。",
        "dynasty": "宋",
        "collection_info": null
    },
    {
        "uuid": "f96464c9e28ed0cf095adb3c10999b9a",
        "title": "颂古四首  其四",
        "author": "释清了",
        "content": "线道难分处，须知不是伊。\n牛头按尾上，岂借大阳辉。",
        "dynasty": "宋",
        "collection_info": null
    },
    {
        "uuid": "e60788f0f784e5ffef427f73a20e4c7d",
        "title": "宣和癸卯宴坐自讚",
        "author": "释清了",
        "content": "三十六年作怪，撞入者箇皮袋。\n一千七百衲僧，被你热瞒忒煞。\n如今坐断舌头，直下大千俱坏。\n劫外迢迢晓末明，休把虚空粧五彩。",
        "dynasty": "宋",
        "collection_info": null
    },
    {
        "uuid": "17b29165be8157368ba82155735b9713",
        "title": "自赞",
        "author": "释清了",
        "content": "信口胡说，七差八错。\n万劫千生，不妨快活。\n情愿生形形色色轮回，肯求诸圣解说。\n谁言遍界没遮栏，雨过青山云一抹。",
        "dynasty": "宋",
        "collection_info": null
    },
    {
        "uuid": "aa606e4737fcb146d626d09d1be3120b",
        "title": "偈",
        "author": "释清了",
        "content": "天晓浓霜白，依然境末分。\n出门无所辨，华鸟寂无闻。",
        "dynasty": "宋",
        "collection_info": null
    },
    {
        "uuid": "e041c0f068aca93e090979b701aa9f2a",
        "title": "颂古二首  其一",
        "author": "释清了",
        "content": "离鈎三寸如何道，驻拟还同眼裏沙。\n篷底月明载归去，劫前风韵落谁家。",
        "dynasty": "宋",
        "collection_info": null
    },
    {
        "uuid": "d9dc493aff35666139e44be2ea74b61e",
        "title": "颂古二首  其二",
        "author": "释清了",
        "content": "问佛分明答惠超，半斤八两不合相饶。\n丛林万古为殃祸，恶语伤人恨不消。",
        "dynasty": "宋",
        "collection_info": null
    },
    {
        "uuid": "abb124428edad31ba33fbc52ef219e04",
        "title": "赠清了颂",
        "author": "释佛果",
        "content": "宣化渡头作别，譬如两镜相照。\n何止千里同几百个，全是向上一窍。",
        "dynasty": "宋",
        "collection_info": null
    },
    {
        "uuid": "9c370d3e2c7f82987cebcca47b62c689",
        "title": "句",
        "author": "蔡伸",
        "content": "山水同三峡，烟霞似十洲。",
        "dynasty": "宋",
        "collection_info": null
    },
    {
        "uuid": "c76965869af80f34e71066129786a5d8",
        "title": "偕范贤良游天王寺登城晚归三绝  其一",
        "author": "楼照",
        "content": "帝城高堞建朱旗，号召征人厚古陴。\n祇是北风关隘重，纷纷策士说匡时。",
        "dynasty": "宋",
        "collection_info": null
    },
    {
        "uuid": "c7dbd42a7cc1fcd1015edf26e5c72716",
        "title": "偕范贤良游天王寺登城晚归三绝  其二",
        "author": "楼照",
        "content": "花柳逢春色自妍，天王宫殿五云边。\n署郎漫入招提境，不是探玄学慕仙。",
        "dynasty": "宋",
        "collection_info": null
    },
    {
        "uuid": "b90bc8541754ecfcdaf8c9aaffc9d6d8",
        "title": "偕范贤良游天王寺登城晚归三绝  其三",
        "author": "楼照",
        "content": "日落园林淡荡风，晚云参错若相攻。\n分明阵势天边列，诸葛神谋一望中。",
        "dynasty": "宋",
        "collection_info": null
    },
    {
        "uuid": "66107e2c31fbdb3ee67d7bb208d06b38",
        "title": "寿太师  其一",
        "author": "吴顺之",
        "content": "尧舜垂衣明日月，皋夔论道际风云。\n须知天地生成德，间世真儒辅圣君。",
        "dynasty": "宋",
        "collection_info": null
    },
    {
        "uuid": "f388c73865b3ef9d6c46431ab6ed3b50",
        "title": "寿太师  其二",
        "author": "吴顺之",
        "content": "南北通和自古无，如今万里混车书。\n传闻每遣皇华使，外国人争问起居。",
        "dynasty": "宋",
        "collection_info": null
    },
    {
        "uuid": "7e80027cd25f5bf485b4ec1658e8946a",
        "title": "寿太师  其三",
        "author": "吴顺之",
        "content": "德望岩岩鲁太山，功成天地亦清闲。\n不须百丈磨崖刻，碑在农桑乐业间。",
        "dynasty": "宋",
        "collection_info": null
    },
    {
        "uuid": "51e0412c69b0ed2adef52d6ee47b63c4",
        "title": "寿太师  其四",
        "author": "吴顺之",
        "content": "西风原上拨黄云，归作人间瓮裏春。\n拍手一樽歌既醉，闾阎俱是太平民。",
        "dynasty": "宋",
        "collection_info": null
    },
    {
        "uuid": "bc6bfad93e46a40ea2a79d8a157e8eb8",
        "title": "寿太师  其五",
        "author": "吴顺之",
        "content": "老农含笑指家丁，偃伯灵台始见生。\n身手只今大如许，耳根不识鼓鼙声。",
        "dynasty": "宋",
        "collection_info": null
    },
    {
        "uuid": "071027469a4ef9e0bf544a64433966ae",
        "title": "寿太师  其六",
        "author": "吴顺之",
        "content": "年年周孔道何多，谁为缁黄保不磨。\n却笑纷纷韩孟辈，空言无奈异端何。",
        "dynasty": "宋",
        "collection_info": null
    },
    {
        "uuid": "5082df826d874bc193c9ec71d82218d6",
        "title": "寿太师  其七",
        "author": "吴顺之",
        "content": "当年崧岳降生申，底事先春五日期。\n要是穷冬正冰雪，斡回和气遍华夷。\n群生无路答昇平，只有年年善颂声。\n长愿遥天无点翳，台星两两倍光明。",
        "dynasty": "宋",
        "collection_info": null
    },
    {
        "uuid": "2085554e7f93ea6ae96fea3ca419019f",
        "title": "寿太师  其八",
        "author": "吴顺之",
        "content": "下吏南州把郡符，除恩犹未放江湖。\n诞辰再拜无他祝，愿献蓬莱清浅图。",
        "dynasty": "宋",
        "collection_info": null
    },
    {
        "uuid": "acae0716bbf8e2ed07e0802aea4f19a2",
        "title": "寿太师  其九",
        "author": "吴顺之",
        "content": "万古丛中见玉英，天教正味合和羹。\n枝头春色无穷在，乞与年年荐寿觥。",
        "dynasty": "宋",
        "collection_info": null
    },
    {
        "uuid": "56a43bb4e4256ae7a69e786a2e0d3507",
        "title": "杼峰",
        "author": "汪勃",
        "content": "夏后峰前思盛业，鲁公亭畔忆孤忠。\n吴兴胜地东南会，震泽嵎山在眼中。",
        "dynasty": "宋",
        "collection_info": null
    },
    {
        "uuid": "a807f0e48af89811b363ab99fe071f32",
        "title": "凤巢山  其一",
        "author": "王蕃",
        "content": "古邑荒凉瞰小溪，青山高与白云齐。\n凤凰飞去巢阿阁，未肯重来觅故栖。",
        "dynasty": "宋",
        "collection_info": null
    },
    {
        "uuid": "59399205ab611833557de37cdd114ae9",
        "title": "凤巢山  其二",
        "author": "王蕃",
        "content": "凤凰飞去听箫韶，燕雀群飞想见嘲。\n记取旧时栖止处，莫教鹰隼误来巢。",
        "dynasty": "宋",
        "collection_info": null
    },
    {
        "uuid": "237f84c443fb771243975a98a26dbb65",
        "title": "政和壬辰留题石鱼",
        "author": "王蕃",
        "content": "冬旱江成渚，维鱼记石棱。\n滋濡春遂足，狼戾岁将□。",
        "dynasty": "宋",
        "collection_info": null
    },
    {
        "uuid": "f4244598ae28641f221ccb26daa3cfe8",
        "title": "句",
        "author": "王蕃",
        "content": "南亩桑麻无旧户，西园桃李变新栽。",
        "dynasty": "宋",
        "collection_info": null
    },
    {
        "uuid": "b3adec0f9865e6a740d3bcc1f127397a",
        "title": "致政张安卿承事挽词三首  其一",
        "author": "祖德恭",
        "content": "孝养人谁及，清修少比伦。\n旋闻丹旐具，俄见轴车存。\n空嘆音尘远，犹思燕席温。\n安然向窀穸，感涕一销魂。",
        "dynasty": "宋",
        "collection_info": null
    },
    {
        "uuid": "66c25c0b6f2d4322b2125e4552c21555",
        "title": "致政张安卿承事挽词三首  其二",
        "author": "祖德恭",
        "content": "清白传家旧，天钟间世才。\n大椿宜更寿，乔木遽先摧。\n难止交情泪，空遗宝烛灰。\n幽墟归葬处，惨惨暮云堆。",
        "dynasty": "宋",
        "collection_info": null
    },
    {
        "uuid": "a81acd1e63d874cefea195ddf4dfb566",
        "title": "致政张安卿承事挽词三首  其三",
        "author": "祖德恭",
        "content": "重嘆张夫子，神襟遽弗宁。\n摧山倾岳算，萎哲奄椿龄。\n旧室惟图像，新阡但刻铭。\n何堪听歌挽，埋玉在幽垧。",
        "dynasty": "宋",
        "collection_info": null
    },
    {
        "uuid": "f247572bacd0c35ea0ff4261554bd2e7",
        "title": "次韵静师仁叟山居  其一",
        "author": "叶椿",
        "content": "生涯卜筑翠微深，门在烟萝路几寻。\n窃果白猿窥诵易，栖松黄鹤听调琴。\n泉声漱石丁东玉，竹影摇风琐碎金。\n雨霁乘闲种瑶草，和云斸破古松阴。",
        "dynasty": "宋",
        "collection_info": null
    },
    {
        "uuid": "2ef90143cfc966d70278fd234ab13a52",
        "title": "次韵静师仁叟山居  其二",
        "author": "叶椿",
        "content": "雪磴苔深人到稀，养成疏懒类顽痴。\n半阴寒绿雨晴日，满地落红春尽时。\n天籁入松疑鼓瑟，怨禽啼月认吹箎。\n新篁遶舍绿阴合，静对清流好赋诗。",
        "dynasty": "宋",
        "collection_info": null
    },
    {
        "uuid": "90dcf44dc0748071dfc6e039ebed30c5",
        "title": "次韵王翔仲同游山寺",
        "author": "叶椿",
        "content": "偶穿谢屐邀东阳，踏破烟霞到上方。\n远水波平缣素展，遥山雪尽画图张。\n旋生蕙叶沿幽涧，未有花枝出矮墙。\n冉冉翠眉舒弱柳，盈盈青眼缀条桑。\n云庵共访霜眉老，瓦鼎初然柏子香。\n书史满前真脱洒，轩窗无处不清凉。\n南枝玉蕾标容瘦，北苑云凝气味长。\n涤砚探题皆白雪，调琴奏曲尽清商。\n三分春色行将半，一月人生笑上常。\n莫羡蒿藜承雨露，自矜松柏耐冰霜。\n利途波浪从教险，人世荣枯未可量。\n且趁良辰恣行乐，时来衡陋自生光。",
        "dynasty": "宋",
        "collection_info": null
    },
    {
        "uuid": "d2c5e2f73a4596d062f271851eb507b0",
        "title": "大田山居",
        "author": "史诏",
        "content": "斗酒藏春瓮，开轩有客迎。\n烹鲜供母箸，督仆佐春耕。\n园果霜前熟，山禽雨后鸣。\n市朝风味好，输我一般清。",
        "dynasty": "宋",
        "collection_info": null
    },
    {
        "uuid": "65474ed06a09bc66af0377df9bc8abed",
        "title": "立春书怀",
        "author": "史诏",
        "content": "寂寞荒村景，凄其今日春。\n趁时三盏酒，转眼一年人。\n髪短胜添白，身闲亦耐贫。\n韶光容易老，何事逐风尘。",
        "dynasty": "宋",
        "collection_info": null
    },
    {
        "uuid": "69fdae891d9aea75cbc5f54233517aba",
        "title": "沈山",
        "author": "姚鹏",
        "content": "地偏少来客，山青多似春。\n聊凭杖履力，得与云霞亲。\n惟有月留我，更无尘污人。\n沈公不復见，清风啸松声。",
        "dynasty": "宋",
        "collection_info": null
    },
    {
        "uuid": "10ba23944f23a748afd9140525dfad05",
        "title": "题经山",
        "author": "姚鹏",
        "content": "古剎外尘境，青山伴一生。\n林深宿鸟托，洞冷秋云横。\n竹影过酒渌，松声入琴清。\n俗物不在眼，聊足舒幽情。",
        "dynasty": "宋",
        "collection_info": null
    },
    {
        "uuid": "5e2c23a3efb8bfd18b66ddcf131a2ca4",
        "title": "末利花",
        "author": "颜博文",
        "content": "竹稍脱青锦，榕叶随黄云。\n岭头暑正烦，见此萼绿君。\n欲言娇不吐，藏意久未分。\n最怜月初上，浓香梦中闻。\n萧然六曲屏，西施带微醺。\n丛深珊瑚帐，枝转翡翠裙。\n譬如追风骑，一抹万马群。\n铜瓶汲清泚，聊復为子勤。\n愿言少须臾，对此髯参军。",
        "dynasty": "宋",
        "collection_info": null
    },
    {
        "uuid": "9e682e053c04eebb891680c2d71bfdb1",
        "title": "题李叔班山水横卷  其一",
        "author": "颜博文",
        "content": "高峰柱层霄，远水没平野。\n当年居山客，半是爱山者。\n桥欹欲沈崖，路险不容马。\n慎勿夸世人，正要知者寡。",
        "dynasty": "宋",
        "collection_info": null
    },
    {
        "uuid": "4f7e493512ecb55b5614f12e12938001",
        "title": "题李叔班山水横卷  其二",
        "author": "颜博文",
        "content": "青山为谁高，影压三百里。\n竹深已迷桥，荷密半藏水。\n区区名利人，坐瞑真可鄙。\n慨想云屋中，恐是古君子。",
        "dynasty": "宋",
        "collection_info": null
    },
    {
        "uuid": "c5ee46d2fed6643bc7ad29d275427b44",
        "title": "题李叔班山水横卷  其三",
        "author": "颜博文",
        "content": "急雨冷捎溪，寒烟晓横塞。\n茅屋来轩车，中有隐者在。\n市朝一何有，云水两无碍。\n笑向尘世人，不知是何代。",
        "dynasty": "宋",
        "collection_info": null
    },
    {
        "uuid": "970faf6f6cefe618c023b250bd0d4a53",
        "title": "题李叔班山水横卷  其四",
        "author": "颜博文",
        "content": "通江石泉滑，崩崖朝雪重。\n牧儿心苦饥，牛寒挽不动。\n谁人倚长松，胸有九云梦。\n西风吹屋倒，一笑无兴共。",
        "dynasty": "宋",
        "collection_info": null
    },
    {
        "uuid": "2f6c6d40eb46c890e1f2999a2599dda5",
        "title": "王希深合新香烟气清洒不类寻常可以为道人开笔端消息",
        "author": "颜博文",
        "content": "玉水沈沈影，铜炉袅袅烟。\n为思丹凤髓，不爱老龙涎。\n皂帽真闲客，黄衣小病仙。\n定知云屋下，绣被有人眠。",
        "dynasty": "宋",
        "collection_info": null
    },
    {
        "uuid": "094ea4867c6a6bf071d07314d63b4f01",
        "title": "题龟峰铺",
        "author": "颜博文",
        "content": "洪波春天翻四岳，南极祝融亘幽朔。\n高山千里龟出背，大木百寻龙挂角。\n白鱼跳舟神禹出，鞭笞百鬼走雷电。\n犀走象骇不敢留，颠沛冯夷囚海若。\n大龟爬沙独居后，火伞下照天一握。\n甘心枯死配玉灵，突兀子川露苍殻。\n醉中对之为一笑，欲持铁网手自捉。\n穷通祸福尔尝知，取火烧山恣钻灼。\n青松翠竹舞西风，似客摇头谓公莫。\n此事传之亡是翁，请君更问山头鹤。",
        "dynasty": "宋",
        "collection_info": null
    },
    {
        "uuid": "6d0d47a7390031e128d63dfe1348837c",
        "title": "建炎丞相成国吕忠穆公退老堂  其一",
        "author": "谢升俊",
        "content": "当年直奋渭滨渔，远业端为万世图。\n戡乱功犹存社稷，爱闲身已到江湖。\n竹间便好开三径，池外何妨架一区。\n从此标名为退老，时将杖屦许谁俱。",
        "dynasty": "宋",
        "collection_info": null
    },
    {
        "uuid": "d5c804e9972599551ff1fd0806e4e92f",
        "title": "建炎丞相成国吕忠穆公退老堂  其二",
        "author": "谢升俊",
        "content": "再造功成不自居，玉墀长见咏归欤。\n青山流水看无厌，燠馆凉台兴有余。\n天子时时思旧德，苍生日日傒新除。\n黑头便上锋车去，遥想槐庭席正虚。",
        "dynasty": "宋",
        "collection_info": null
    },
    {
        "uuid": "9d01ae1990335b3863e0571ee7442424",
        "title": "广福寺",
        "author": "王建",
        "content": "小松新桧未成行，劝督栽培想上方。\n檐外老榕知几岁，亭亭孤立傲风霜。",
        "dynasty": "宋",
        "collection_info": null
    },
    {
        "uuid": "1d8e7bbbef717aa9f5c9bfc773425f95",
        "title": "即事",
        "author": "何大圭",
        "content": "茅屋松窗小隐家，茶烟漠漠水斜斜。\n檐间乳燕未成语，庭下石榴争放花。\n赖有诗书销白日，倦随车马走黄沙。\n林泉旧约好径去，风雨满江垂钓车。",
        "dynasty": "宋",
        "collection_info": null
    },
    {
        "uuid": "64be5d5a7d544ae40f5ddb936586df0c",
        "title": "赠铅山余适正",
        "author": "朱履",
        "content": "下邳先生头如雪，手把遗编未尝辍。\n曾吟孝行三百篇，转作蒙求义尤切。\n朝廷求书徧海隅，不问簪缨与岩穴。\n先生亲写此书进，郡守封题献双阙。\n可惜要路无知己，经年不报还蹉跌。\n或思慷慨诣公车，空守无金肘屡掣。\n僦屋穷居县市西，生涯有路蒙鸠拙。\n图书满架不济用，门巷萧条空岁月。\n去年相见衣不完，今年相见衣频结。\n奔波辛苦养妻子，未免长裾事干谒。\n东邻右姓夸铜臭，西舍富儿称金埒。\n墙屋文绣竞纷华，盘馔腥羶恣罗列。\n相逢徒解问寒温，谁把斗升济涸辙。\n才高学富老益贫，口中漫有张仪舌。\n迩来闻说苦多病，闭门不出经时节。\n况当催暮岁峥嵘，朔风劲疾高冈裂。\n城居柴米价转增，往往晨昏更悽屑。\n曾参居卫肘常见，夫子在陈粮亦绝。\n古地圣贤贯如此，莫学儿曹暗悲咽。\n束薪斗米助朝炊，却恐庄周笑濡沫。",
        "dynasty": "宋",
        "collection_info": null
    },
    {
        "uuid": "f3fd6fd7d8b5d9cf7516434944089f1f",
        "title": "句",
        "author": "吴棫",
        "content": "春风藜杖起诗豪。",
        "dynasty": "宋",
        "collection_info": null
    },
    {
        "uuid": "52caf2c9962487fb8936293f74b0a12a",
        "title": "宿金铺观",
        "author": "吴景偲",
        "content": "褰裳夜入金铺宿，清气一宵吟不足。\n月在碧潭风在松，何必洞天三十六。",
        "dynasty": "宋",
        "collection_info": null
    },
    {
        "uuid": "1207602f317b70b89ce1a763a26d9c3e",
        "title": "和潘良贵三江亭韵",
        "author": "薛朋龟",
        "content": "爽气寒光四壁侵，青山千仞水千寻。\n远观吾里瀛洲路，怅望谁人魏阙心。\n春到已多鸣佩玉，酒酣应有解貂金。\n紫微太守经营巧，消得时贤次第吟。",
        "dynasty": "宋",
        "collection_info": null
    },
    {
        "uuid": "5e1a747dd696e51d1cfb2ffbb37aa994",
        "title": "岱岳篇雪中送华山人东游",
        "author": "薛朋龟",
        "content": "七十二君已绵邈，干坤只今留岱岳。\n烟书云篆吊秦碑，万圣千灵朝汉朔。\n白日雕旛路相望，夜深仙乐张天上。\n日观天门踊跃登，芒作双鞋藜作杖。\n匹练吴门见几人，向来寂寞空山春。\n溪花谷树忽生色，一朝若为山人新。\n君行正直年华谢，山雪纷纷向君下。\n去看九州玉削成，孤高始信岱岳名。\n若趁长风竟飞举，鹅毛柳絮同身轻。",
        "dynasty": "宋",
        "collection_info": null
    },
    {
        "uuid": "e0d9881f2908822156b269954a405446",
        "title": "江船",
        "author": "薛朋龟",
        "content": "夜色千山白，扁舟独进迟。\n乡心共帆急，世路与波随。\n性野禽鱼习，官寒故旧知。\n江梅如爱客，早放岁寒枝。",
        "dynasty": "宋",
        "collection_info": null
    },
    {
        "uuid": "a561753f1ce7bcf28a7cb3cd9889ce54",
        "title": "露",
        "author": "薛朋龟",
        "content": "乘兴访村家，微微见露华。\n暗滋三径草，晴溅一庭花。\n梦入关河湿，凉生更漏赊。\n清江千万里，何处点蒹葭。",
        "dynasty": "宋",
        "collection_info": null
    },
    {
        "uuid": "4e978fa0167c47f480bcb993be48f136",
        "title": "见雁",
        "author": "薛朋龟",
        "content": "寒衣九月授他乡，遂见征鸿序一行。\n秋色未深先避雪，边声忽到又随霜。\n曾愁天路罹矰缴，只想中原食稻粱。\n汉使不归书不繫，至今塞有客沾裳。",
        "dynasty": "宋",
        "collection_info": null
    },
    {
        "uuid": "e4b1f784a60c89487656c8d33616225a",
        "title": "剡中别吴客",
        "author": "薛朋龟",
        "content": "百道飞流向剡飞，高田不歉下田肥。\n吴人只道吴山好，黄独如拳也救饥。",
        "dynasty": "宋",
        "collection_info": null
    },
    {
        "uuid": "204df520160c455c6f27c13190edf626",
        "title": "咏秋葵",
        "author": "薛朋龟",
        "content": "安肯向春阴，群然发锦林。\n黄存秋后色，赤抱日边心。\n喜附兰阶臭，羞夸菊砌金。\n敢忘涓滴润，雨露不时临。",
        "dynasty": "宋",
        "collection_info": null
    },
    {
        "uuid": "203c9f97afd8750c903c358b908ca1eb",
        "title": "鹫峰院",
        "author": "林孝雍",
        "content": "忆昔自胝舍，岚光翠潋侵。\n金週沙界断，紫碧洞天深。\n有匪瞻淇奥，忘机学汉阴。\n寥寥千古意，瑶瑟岂遗音。",
        "dynasty": "宋",
        "collection_info": null
    },
    {
        "uuid": "91c1c44322687a04001a960c776e0ecf",
        "title": "和叶枢相送芍药二首  其一",
        "author": "胡澄",
        "content": "开迟依旧占芳辰，不怕群花笑后陈。\n四月明朝纔是夏，千葩夭艷尚含春。\n传闻胜赏联枢节，总有新诗泣鬼神。\n三十年前旧交友，白头谁復嘆如新。",
        "dynasty": "宋",
        "collection_info": null
    },
    {
        "uuid": "5807f06d6391c9174277157d1d099f14",
        "title": "和叶枢相送芍药二首  其二",
        "author": "胡澄",
        "content": "鶗鴂一声春已归，蝶蜂无计恋花时。\n笔头挽得春光住，却是先生芍药诗。",
        "dynasty": "宋",
        "collection_info": null
    },
    {
        "uuid": "c407e4e00d399be03ec4f23497b9be40",
        "title": "示邦人诗",
        "author": "萧振",
        "content": "我本江海人，来守仙佛国。\n年丰讼牒稀，公事不留积。\n岂无一樽酒，约客飞大白。\n重念此邦人，朝饱不谋夕。\n顷遭两年荒，十九皆菜色。\n城中多饿殍，倒死臭熏陌。\n幸兹连岁丰，粒米弃狼籍。\n嬉嬉不营生，便尔轻牟麦。\n三日天不雨，沙田已龟坼。\n十家九无储，何以度饥厄。\n我为此邦忧，夜眠不安席。\n愿天岁岁丰，愿尔痛俭啬。\n一年三年储，三年九年食。\n尧汤虽在上，丰歉岂可测。",
        "dynasty": "宋",
        "collection_info": null
    },
    {
        "uuid": "66f521fc74942dd8bb02c021f338ac2e",
        "title": "仙官峰",
        "author": "萧振",
        "content": "横北势岩岩，光摇斗极寒。\n当年为道士，何日转仙官。\n结得云霞伴，从他龙虎蟠。\n凭君长镇压，魑魅敢相干。",
        "dynasty": "宋",
        "collection_info": null
    },
    {
        "uuid": "73f409d1da9a80a84319a8221711eadb",
        "title": "春阴即事",
        "author": "王洋",
        "content": "春风虽轻扬，摧折犹有补。\n适当秾华时，明知不须雨。\n浴蚕待桑钱，插禾候阳土。\n妇子三时勤，亦欲少歌舞。\n百草仰膏腴，少俟亦无苦。\n如何屯寒云，专翳扶桑吐。\n事多不由人，十可八九数。\n不若姑置之，吾非拾翠侣。",
        "dynasty": "宋",
        "collection_info": null
    },
    {
        "uuid": "801ffd3811efc7f97268a1057d296d62",
        "title": "春苦风雨",
        "author": "王洋",
        "content": "东君始造家，积累亦不细。\n一从潜阳兴，黄钟本根蒂。\n二十四信风，以有此红翠。\n如何纵飘败，不作苞桑计。\n风雨不令子，豪猛但适意。\n万紫杂千红，用供一日费。\n一日费尚可，矜侈不少置。\n岂惟困芳菲，桑麻亦憔悴。\n沟塍浮新秧，荡摇失生意。\n无乃大伤和，行败乃翁事。\n愿言期少安，百物思吐气。\n吾不若讼谗，唯图保终岁。",
        "dynasty": "宋",
        "collection_info": null
    },
    {
        "uuid": "e278670ddfac86172d1308231bf47f1d",
        "title": "七月八日小雨",
        "author": "王洋",
        "content": "万彙就槁死，一凉送生意。\n问谁犯炎威，用事得屏翳。\n始自长夏来，龙骨呕四裔。\n平原暴槁干，生火自焚燧。\n藉令翻长河，不给野老泪。\n祝融固有逞，轩轩抱余恚。\n商飈欲小展，不费一矢遗。\n人谋略殚穷，乃作鬼事计。\n此邦严百神，奉事罔失坠。\n恶衣不掩胫，致美尽一祭。\n有严者贵神，父老诵明记。\n适当牛女期，悬弧值嘉瑞。\n不知谁相传，轰然动天地。\n走书集房祀，刻日共髙会。\n俄然驾云骈，各以伟像至。\n原野照旌旗，闾阎便鼓吹。\n鞠躬侦颜色，大房荐笾胾。\n恍惚动百灵，相传亦汪濊。\n今朝响云车，风马继飘驶。\n意挟大江神，倾输作霶霈。\n日影弄廉纤，檐马鸣细碎。\n涓涓乍伶俜，赫赫復昌炽。\n神乎享已丰，何乃靳小施。\n妇怒骂少年，汝定事游戏。\n汝牲汝自甘，汝酒汝既醉。\n我疑神吐之，祸汝不少贳。\n得免已可怜，尚敢望嘉惠。\n嗟我偶投身，枵腹俟丰岁。\n感此意悽然，中旦不成寐。\n纪见成小诗，岂谓非吾事。",
        "dynasty": "宋",
        "collection_info": null
    },
    {
        "uuid": "217e4eca6918207628a7b2807279569f",
        "title": "十一月二十九夜大风明起书室皆败叶",
        "author": "王洋",
        "content": "木老性倔强，朔风怒明威。\n初更即合战，已乃声鼓鼙。\n大块信难测，三鼓气不衰。\n我屋山僧居，破陋久不治。\n会当晴明日，仰见河汉移。\n微风鼓櫜籥，虚空同奔驰。\n夜无芙蓉人，慌惚疑褰帷。\n平明满书斋，败叶方纷披。\n孰为呼吸者，作此怒张为。\n天寒不成雪，恐坐强风师。\n扑尘整书架，粪挶不可迟。\n人非陈仲举，用舍亦有宜。",
        "dynasty": "宋",
        "collection_info": null
    },
    {
        "uuid": "98134e07779481752e018f35e68b413a",
        "title": "舟宿南尉岸下夜夕不寐思丁老小山戏成长韵",
        "author": "王洋",
        "content": "积少自成多，一元陶万类。\n破大可作小，壶中有天地。\n果谓真无穷，百虑同一致。\n若曰一毫芒，万里鹏垂翅。\n变化无定形，古今俱幻事。\n老丁习真观，幻事亦不弃。\n输财买幻人，放意穷幻智。\n发屋仰偷天，凿泉下汲繸。\n慌惚幻峰峦，共疑无足至。\n妻儿固俱贤，未免虑憔悴。\n拒谏设科条，纵语终莫遂。\n相顾色惨怛，但未垂怨泪。\n老丁恐败事，往往阳怒恚。\n共知无奈何，奇计亦多秘。\n託言有鬼神，疾病果作祟。\n要盟质诸天，庶得捐惊悸。\n老丁如不闻，嬉笑无畏忌。\n起语家人言，常数不可避。\n吾老嗜奔湍，且可幻吾戏。\n战败岂吾过，时有利不利。\n子无徒面从，背我乃窃议。\n我意终不移，毕命乃殊嗜。\n吾闻利有幅，盈舒如在器。\n老丁自治产，费金亦其意。\n得侯既自我，失侯亦何愧。\n万事怀中宽，目前同一醉。\n更须稍进功，有为俱有累。\n一静胜百为，壮士屈伸臂。",
        "dynasty": "宋",
        "collection_info": null
    },
    {
        "uuid": "c14d47c55f2cf05658bd34e19e838829",
        "title": "陪徐狄二子出东郊即事",
        "author": "王洋",
        "content": "与君同酸苦，思得一散愁。\n散愁何所适，共作郭外游。\n是时穷冬节，寒威未肯收。\n茫茫一望间，丰瑞弥阡畴。\n老农挟雉子，嬉戏寻朋俦。\n问之向人语，明年报有秋。\n淮南尘土地，髙原少车沟。\n夏苗率畏旱，冬雪苦不优。\n若呈盈尺白，卒岁无所忧。\n常闻争战后，天意不自由。\n人心结恨愤，阴阳不旋流。\n皇天佑邦家，予赉徧九州。\n将欲扫凶丑，先为除凶蟊。\n况此甸服内，大驾方豫游。\n赐之仓箱实，始应政事修。\n所以田野间，老农获歌讴。\n愁中闻此语，悦如去罝罦。\n未谙鼎馈食，亦宜保干糇。\n回头顾二子，不用自拘囚。\n往来茅舍酒，三酌更献酬。\n枯肠得滑润，一笑散孤幽。\n放怀了无闷，万事皆悠悠。\n晚归足益健，自喜筋力柔。\n归见城中人，揣我将何求。",
        "dynasty": "宋",
        "collection_info": null
    },
    {
        "uuid": "13ba9020604beeff998ba1f89e946df1",
        "title": "十月十七日雨霁復至仙隐",
        "author": "王洋",
        "content": "秋雨闲十日，缅怀秋山空。\n烟霞固旧态，败叶铺山红。\n平生五大夫，投老一秃翁。\n相看各萧索，事付不语中。\n二轮固代谢，四序弥初终。\n义霜素惨烈，温律復冲融。\n相期保岁寒，木末回春风。",
        "dynasty": "宋",
        "collection_info": null
    },
    {
        "uuid": "3279266c1821b187796c11d3bd4bca88",
        "title": "安成令以长桥图来且示王民瞻记喜其有成因成短章",
        "author": "王洋",
        "content": "楚人问晋勇，答曰好以暇。\n后人或疑之，鍼也其说驾。\n吾意政之余，观此得用舍。\n晋士傥不然，安能一战霸。\n韩君令安成，不待朞月化。\n始如逆走丸，卒若快啖蔗。\n为政行辟人，修梁插飞架。\n异时常病涉，举邑佥矜诧。\n王子吐琳琅，文章助光价。\n绿波凝暮朝，晧月迷清夜。\n谁云困兵革，不可事耕稼。\n聊书以记之，来者可凭藉。",
        "dynasty": "宋",
        "collection_info": null
    },
    {
        "uuid": "2f778ff7cc7e4ad7be0bcaa573119426",
        "title": "寄题安福凤林桥",
        "author": "王洋",
        "content": "二年庐陵城，不踏安成野。\n但闻古侯封，沃壤富书社。\n剸烦或容容，书考乃下下。\n韩君令安成，政事饰儒雅。\n考实见功多，程劳用力寡。\n邑南横长溪，春流夏湍泻。\n舆梁久弗支，冬涉犹病骻。\n韩君一咄嗟，民力竞输写。\n修梁插晴空，野色集平瓦。\n问君胡能然，一钱不入把。\n因民乃利民，胡往弗宽假。\n十年旌旗中，未得洗兵马。\n羽书固所先，民簿乃付且。\n谁知安成令，从政识用舍。\n目前纵奔驰，心事日萧洒。\n薛宣好男儿，正可上醇斚。\n吾虽不预观，书以告来者。",
        "dynasty": "宋",
        "collection_info": null
    },
    {
        "uuid": "162850f45bd91ab84d257812d5fd2eb3",
        "title": "真意堂",
        "author": "王洋",
        "content": "一室恐妇愁，三间良足用。\n积钱宽买园，此事不敢梦。\n弋阳千万家，比屋接修栋。\n相期生在勤，意象不少纵。\n饥字参不破，竟日自倥愡。\n设有花木山，仅作一身供。\n徐翁初来时，赤子不取重。\n徐徐汲壑谷，辘轳转双瓮。\n锄夷荆棘开，改化溪山动。\n千年五柳陶，慕用常接踵。\n徐翁但神会，疏迹不勘缝。\n七絃已可忘，五柳不待种。\n见山若举头，孤雁亦须送。",
        "dynasty": "宋",
        "collection_info": null
    },
    {
        "uuid": "24e119e91429b39f8cc01c63e5ad62db",
        "title": "絃歌堂",
        "author": "王洋",
        "content": "曹务日以浑，令君心自清。\n散彼愁叹气，化作懽愉声。\n懽愉何所寄，寄此絃歌鸣。\n歌如珠纍纍，絃以桐铿铿。\n顾此三尺匣，中有万古情。\n大絃含春温，赤甲随勾萌。\n小絃羽虽细，一奏壮士惊。\n次第征角招，向日葵心倾。\n商以表节义，皎皎秋霜明。\n敛之五音全，昭氏无亏成。\n鼓之播万物，草木同敷荣。\n令君保此器，常得心和平。\n知君本抱道，岩壑依云耕。\n缾粟朝不饱，强起从簪缨。\n素琴常在御，朝阳鸣箫笙。\n萧然古槐下，时乎一再行。\n亭午百吏散，永日垂帘旌。\n舟车自衝会，我道无将迎。\n笔役眩朱墨，恺悌消纷争。\n诛求绝敲榜，升合均缾罂。\n和风动千室，暖律鸣嘤嘤。\n坐令今上饶，乃类古武城。\n问君何能尔，但守一字诚。\n吾闻古良吏，惠养先孤惸。\n不闻棠阴中，髙灯照长檠。\n大雅有夷路，小鲜无急烹。\n令君实儒素，不肯尊钱兄。\n吾心如平田，衎乐物自生。\n勿言桐乡陋，子孙传令名。\n勿言百里狭，列宿符郎星。\n愿君守此志，终始不变更。\n岂惟人道顺，可与神理幷。\n辱君示琬琰，报德匪瑶琼。\n他年挟熏风，期君拂天枨。",
        "dynasty": "宋",
        "collection_info": null
    },
    {
        "uuid": "d66f2f261e7c061d6e424e2c2b95f4a2",
        "title": "画列子图和韵",
        "author": "王洋",
        "content": "稻粱戒鸟啄，馈粟辞子阳。\n神明久不死，宇宙一鸟翔。\n若人据槁梧，中自含宫商。\n其游车泠风，其息形坐忘。\n豆山瀛泗等，念往即褰裳。\n盖云任去来，岂谓符弛张。\n老商顾之笑，是事何轻扬。\n云风驾旬余，日月辀两傍。\n拊掌一戏笑，何异侏儒场。\n后人致引慕，竹林焚馨香。\n飘飘大人赋，气夺千丈强。\n吾闻孔仲尼，道盛涵化光。\n雅言书当理，不见一日长。\n放乎子列子，君其乐彷徉。",
        "dynasty": "宋",
        "collection_info": null
    },
    {
        "uuid": "53bbc77e204b992d8b09adbca9967c48",
        "title": "谢叶秀才惠书自言能书大字来书作小字甚工",
        "author": "王洋",
        "content": "大字韦将军，小字徐开府。\n惠我数百言，字字了今古。\n江山得何助，文采乃如许。\n莫羞无稻粱，鸿飞自髙举。",
        "dynasty": "宋",
        "collection_info": null
    },
    {
        "uuid": "bf90437ef5333973afb435f7f83b1a64",
        "title": "绍兴庚申解官庐陵留别欧阳隐士",
        "author": "王洋",
        "content": "梅雨翳江浦，我来初识君。\n俯仰寒暑移，几亲芝兰群。\n芝兰本何心，悠然荡清芬。\n不妨识度髙，解使静躁分。\n我从困飘泊，朋从少知闻。\n投足自失所，造化本无垠。\n妻儿惮远寓，岂復辨莸熏。\n顾惟鄙野性，乐此川原尊。\n时观前古俗，家传付儿孙。\n常疑百年余，下流名尚存。\n惭非拨烦手，未能解纷纭。\n虚怀饱暖恋，有愧民吏勤。\n无乃同乡夫，或可覃后昆。\n脱身亦由人，孤翥随腾鶱。\n岂不快宿愿，谁能困笼樊。\n他年方外士，相期同策勋。",
        "dynasty": "宋",
        "collection_info": null
    },
    {
        "uuid": "c47ca388c9eaa03d30a2b9ba1f26caaa",
        "title": "送章季万户部",
        "author": "王洋",
        "content": "吴人不授馆，楚人不分田。\n此身天地间，泛若不繫船。\n忆昨罢吏役，白鸥同一川。\n欲乘万里风，短翼无夤缘。\n使君溜宇大，下庇千万贤。\n鷄鸣度关客，亦到尊俎前。\n贱子忝夙分，今已三四传。\n尝许策蹇步，十驾困屡鞭。\n公文如摛华，公笔如修椽。\n笔端色五采，密补造化权。\n浮沉既异路，会合真可怜。\n我无三径地，直欲参四禅。\n后会宽作程，望舒圆復圆。\n他年赤松子，问讯玉堂仙。",
        "dynasty": "宋",
        "collection_info": null
    },
    {
        "uuid": "12e258b7060f307b65685aa5c9a01ade",
        "title": "同刘仲忱舍人先生郑武子钱伯氏赋两篇得圣欢二韵",
        "author": "王洋",
        "content": "客行仍别离，此恨亦已更。\n去语已莫留，来愁不须聘。\n七闽何贪贤，四海方仰圣。\n班驿是归涂，频宜发新咏。",
        "dynasty": "宋",
        "collection_info": null
    },
    {
        "uuid": "3257b3a31b6139ca075ed27ca9961d7d",
        "title": "郑丈灼灸戏成",
        "author": "王洋",
        "content": "丈人国元龟，千古秘清庙。\n侧闻扈圣初，彤庭献喜兆。\n从此氛雾开，屡锡休瑞报。\n珪璋厌纷华，江湖乐丰好。\n一冠脱孟劳，十年泛灵沼。\n近闻出清江，仗节触烝罩。\n渔者有豫且，横梁截隈奥。\n如何抱神智，失脚困泥淖。\n仓皇见梦祈，修门极悲叫。\n椟藏得玄夫，光价逾纳郜。\n再拜争乞灵，灼铁具热燋。\n火攻固下策，奈此集众譟。\n低头谢群工，脱身图后效。\n此戏亦太虐，脐腹困然膏。\n切勿再三渎，渎亦不汝告。\n舍尔观朵颐，从吾袭髙蹈。",
        "dynasty": "宋",
        "collection_info": null
    },
    {
        "uuid": "f6704188f1b5d874acfa66cc67507d5e",
        "title": "闻刘行简给事休致作诗寄之",
        "author": "王洋",
        "content": "郡下一卷书，云自邮籖来。\n剥啄惊昼眠，柴门手自开。\n上有骊珠光，照耀分尘埃。\n读之未尽行，喜焰生寒灰。\n黄门白首郎，上疏称乞骸。\n帝曰大布衣，锡汝升文阶。\n天孙鈆录秘，论撰须儒魁。\n荣名不汝遗，汝往时钦哉。\n夕即拜帝命，雪涕何纷漼。\n恩许归旧庐，径卧南山斋。\n此翁山泽仙，不赋章绶材。\n误因文彩露，遂落天网恢。\n一游三十年，所得非不谐。\n文名动青琐，笔力幽黄能。\n左省岂不荣，珠庭重徘徊。\n巢父一掉头，百挽终不回。\n吾意天地间，清风有根栽。\n人心感披拂，达者分条枚。\n二疏杨巨源，同上百尺台。\n刘翁传其风，苍舒次隤敳。\n况復祖子孙，此道同胚胎。\n前刘脱功名，养气如婴孩。\n至今一箭诗，讽咏及陪台。\n翁今亦何有，旷达忘悲哀。\n清风既不死，缾大无耻罍。\n岁晚春物动，吴山发寒梅。\n愿翁强赋之，为花吐琼瑰。\n床头拂易传，床下鸣新醅。\n它时三径边，为翁剪蒿莱。",
        "dynasty": "宋",
        "collection_info": null
    },
    {
        "uuid": "301403d377f745a5e4ccd1d3f9436411",
        "title": "我有一双眼赠徐氏仿老徐体仆近与思远赓和颇自言老有拒徐出游意恐以仆为真老也故有此作",
        "author": "王洋",
        "content": "我有一双眼，光可照明烛。\n我有一寸肠，时復潄醽醁。\n我有两垂鬓，与君相映绿。\n我有一双脚，比君非不足。\n眼能别妍丑，肠不虑荣辱。\n鬚鬓每自怜，足力能相逐。\n一一将比君，未便遽惭恧。\n胡为被君轻，污田对寒玉。\n君如邀我游，我亦知所以。\n朝出任意游，暮归同倒屣。\n况此郊野间，远近在一视。\n东抵东家田，绕溪六七里。\n北向关外行，五里见淮水。\n我家园在西，鸣泉到清耳。\n南郊野叟村，殷勤种桃李。\n大抵浩荡处，潇洒异城市。\n春云乍为锦，余霞忽成绮。\n兴来思暂息，极目无涯涘。\n两眼极恣横，性情始欢喜。\n归来看君诗，陈馈铺八簋。\n罗列水陆珍，咀啖尽日美。\n我亦强自吟，合处粗相似。\n醉时所经历，醉后诗在纸。\n连粘动成卷，持行不羞耻。\n以此不畏君，请君亮肝肺。\n晴来拟出游，唤我为君起。",
        "dynasty": "宋",
        "collection_info": null
    },
    {
        "uuid": "d7403f96f87e76731d1f55a3489d6f11",
        "title": "还自伊山过金城宿觉慧寺赠始宁禅师",
        "author": "王洋",
        "content": "家山三百里，处处逐流水。\n舟行鉴影中，尘埃不须洗。\n人言田间苦，我言田舍好。\n浊醪三两杯，沈忧积如扫。\n昨与田父言，别白皆有证。\n丈夫幸听之，物物保性命。\n归来过山僧，僧始见客喜。\n试与语囏难，不贪亦不止。\n我徐觉言烦，乃静观厥理。\n僧言祸与福，皆其自取尔。\n吾师有明言，报应有彼是。\n所作既不同，所遭亦如此。\n君言君自忆，我初不到耳。\n及君受报时，何用乏吾事。\n去年梁宋灾，载尸满城市。\n今年江淮南，囷窌有余米。\n善恶无两岐，末流见殊致。\n君后起念时，觉此而已矣。\n再拜谢髙僧，师言诚有味。\n解榻借僧裯，不觉已鼾鼻。\n展转未厌眠，鷄鸣唤客起。",
        "dynasty": "宋",
        "collection_info": null
    },
    {
        "uuid": "f96a2d6b4f2ed0385a0eaae3d9c1b9b8",
        "title": "赠颖师",
        "author": "王洋",
        "content": "昔有二大士，比迹相差池。\n一隐卢老堂，一作贫舍儿。\n任缘本无意，音韵偶追随。\n髙唱既绝诣，豹隐那得窥。\n颖公实静者，妙赏心自知。\n以此墨守虑，远继白雪词。\n首叙同契语，生死一推移。\n末祛唱酬迹，风月非所私。\n中间任游戏，不假永篇题。\n自此探骨髓，杜兰杂香蘼。\n翻思前作者，往往求其皮。\n彼非不论量，泛浪忽深思。\n但取偶世语，髙调终莫追。\n颖公整襟量，峭耸乘嵚危。\n冥捜尚论古，快警耳目疑。\n不从禅寂縳，此道信权奇。",
        "dynasty": "宋",
        "collection_info": null
    },
    {
        "uuid": "21b928985957419d05801da7c8f1a188",
        "title": "曾谹父约游南岩短韵奉呈",
        "author": "王洋",
        "content": "南丰不藏善，逢人说南岩。\n南岩亦何好，造物秘此缄。\n烟云卬全提，松竹色半酣。\n去郭十里赢，守戍僧二三。\n乞身满一日，幽事亦可探。\n行客问征途，居者萦辔衔。\n萧条野店烟，夐静弥勒龛。\n念非尘外侣，谁分禅味甘。\n受佣作闲人，自缚亦可惭。\n于时日在房，山色染霭蓝。\n一径盘鬰青，群峰列空嵌。\n吟泉计涓滴，瀹鼎消尘凡。\n端如常德静，可警疾步贪。\n扬镳出云门，回首怜烟岚。\n公其吐妙语，胜事须指南。",
        "dynasty": "宋",
        "collection_info": null
    },
    {
        "uuid": "5949fe4f47ba03a380d4e6032cda66ef",
        "title": "食鲙",
        "author": "王洋",
        "content": "生长江湖中，厌食水中珍。\n从得脱死来，颇见乡味亲。\n每食无不饱，敢叹蔬茹贫。\n老妻生过计，为我鲙鲜鳞。\n饤饾盘箸间，玉缕铺缤纷。\n不知惊忧后，肠胃久不伸。\n疟余病尚在，欲饫嫌羶腥。\n所以纵对此，凛如见严宾。\n由知饮啄缘，丰俭各有因。\n所飨苟无分，对面难霑唇。\n可叹赋分薄，一炙亦艰辛。\n在近犹参商，其大应吴秦。\n岁事已转毂，园葵行献新。\n勿拟春蔬薄，春蔬久向人。",
        "dynasty": "宋",
        "collection_info": null
    },
    {
        "uuid": "1352da7b53ee8ba264e575f2dc64ef27",
        "title": "曾谹父将赴浮光九日无酒赋二诗次韵  其一",
        "author": "王洋",
        "content": "经营戒奔忙，髙士乃贵懒。\n不然繋匏瓜，何异列樗散。\n若人落闲社，旁观助烦惋。\n况闻上方札，天子恨见晚。\n朝廷录故旧，士女重嗟远。\n父母谢使君，相看犹故眼。",
        "dynasty": "宋",
        "collection_info": null
    },
    {
        "uuid": "39b4ea3468792fda7cf609478dce8004",
        "title": "曾谹父将赴浮光九日无酒赋二诗次韵  其二",
        "author": "王洋",
        "content": "中虚卧北窗，岁月惊兔脱。\n侧目一愁胡，已寒不须泼。\n吾闻金鼎象，次第有本末。\n千里尚疏封，五浆何用设。\n它年激沱江，大捄相如渴。\n丈夫属有念，行行勿骚屑。",
        "dynasty": "宋",
        "collection_info": null
    },
    {
        "uuid": "1da3c3e5ff2f899f14adc401fb84e9f0",
        "title": "和曾吉父饮南坡四诗  其一",
        "author": "王洋",
        "content": "买山如买金，去草如去恶。\n开山一代师，前者无是作。\n向无邱壑心，虽有亦不乐。\n何须待髙秋，风帽已可落。",
        "dynasty": "宋",
        "collection_info": null
    },
    {
        "uuid": "525020de98d2d24004f80e631eb9ef8e",
        "title": "和曾吉父饮南坡四诗  其二",
        "author": "王洋",
        "content": "寒暑有至公，物物无避处。\n岧嶤半天中，乃截云雨路。\n炎熏障南林，清风来北户。\n幽事未可量，如君美无度。",
        "dynasty": "宋",
        "collection_info": null
    },
    {
        "uuid": "164131fd8ed8e7854a9c0c0ad04b7a7e",
        "title": "和曾吉父饮南坡四诗  其三",
        "author": "王洋",
        "content": "若无败人意，何适非好怀。\n飞轮了无辙，为作明镜台。\n有酒不共饮，定知何日开。\n鱼鸟亦知意，门前日日来。",
        "dynasty": "宋",
        "collection_info": null
    },
    {
        "uuid": "287f652ed437220d6b0d294eef558b33",
        "title": "和曾吉父饮南坡四诗  其四",
        "author": "王洋",
        "content": "终年困尘土，一日同宴嬉。\n诗价重车渠，酒色空琉璃。\n月出散林莾，揽之有余辉。\n山林信可乐，所乐无四时。\n况渠善窈窕，与我昏为期。\n会须挽凌波，同载月明归。",
        "dynasty": "宋",
        "collection_info": null
    },
    {
        "uuid": "b881aeb477d7ee2d11386c81d0ef6fa3",
        "title": "秀实行邑回寄示佳章次韵",
        "author": "王洋",
        "content": "皇皇宇宙间，快意本何限。\n有如抱畦畛，相对不见面。\n汝南箕颖士，白首仕州县。\n偶来江西游，溪山副良愿。\n口诵陶令章，手持古书卷。\n老气益健敏，落笔增蒨绚。\n尚愿姑置之，有人图自献。",
        "dynasty": "宋",
        "collection_info": null
    }
]