[
    {
        "uuid": "56f2ac5d9c3711ce38a49a2d0b26165e",
        "title": "秀奕以文编垂示简之",
        "author": "赵蕃",
        "content": "每念新疎阔，还思旧倡酬。\n年龄故相并，文事孰能优。\n媿乏闻多益，难支问不休。\n黄陈有正派，舍是復何求。",
        "dynasty": "宋",
        "collection_info": null
    },
    {
        "uuid": "d06b55d3af5f1ca8311f8fe636401856",
        "title": "以近诗寄丘运使",
        "author": "赵蕃",
        "content": "古货自难买，良工徒苦心。\n谁能明致力，于此是知音。\n门第成乖隔，江湖阻滞淫。\n寄书因有使，还得附微吟。",
        "dynasty": "宋",
        "collection_info": null
    },
    {
        "uuid": "b3fb452c32f6dc98e453aacc8ff22b7b",
        "title": "呈林子方运使四首  其一",
        "author": "赵蕃",
        "content": "去岁都城客，传闻召节驰。\n深期遂披覩，得以叙乖离。\n竟復参差是，空成怅望兹。\n外台知不远，匹马敢言疲。",
        "dynasty": "宋",
        "collection_info": null
    },
    {
        "uuid": "4f181d1b64ea20568476a26956df0b66",
        "title": "呈林子方运使四首  其二",
        "author": "赵蕃",
        "content": "忆自梧州别，怀兹下榻勤。\n寸心长炯炯，尺素每云云。\n远地必迂报，高情真薄云。\n百年公几见，五十我无闻。",
        "dynasty": "宋",
        "collection_info": null
    },
    {
        "uuid": "e64a03d3c5b504d3a3f484b32ac37240",
        "title": "呈林子方运使四首  其三",
        "author": "赵蕃",
        "content": "一代推人物，诸生頼楷模。\n高风虽莫并，盛德本非孤。\n物望归台阁，官称復转输。\n澄清虽雅志，献纳政时须。",
        "dynasty": "宋",
        "collection_info": null
    },
    {
        "uuid": "85d38f9a0bf1278bd864d4cb0d269b84",
        "title": "呈林子方运使四首  其四",
        "author": "赵蕃",
        "content": "白髮丝难理，青衫叶半枯。\n自怜谋斗食，敢作恸穷途。\n试问遥书札，何如迩坐隅。\n合江趋浩渺，分水忘崎岖。",
        "dynasty": "宋",
        "collection_info": null
    },
    {
        "uuid": "28481552dbb5e30475695a016e8511a3",
        "title": "投曾原伯运使二首  其一",
        "author": "赵蕃",
        "content": "一自嘉禾见，于今岁几多。\n飞腾公可那，流落我如何。\n旧说金能点，今成镜失磨。\n未甘终痼疾，还復向医和。",
        "dynasty": "宋",
        "collection_info": null
    },
    {
        "uuid": "fcfacfb9e5e78eb5b47d1a4049ff4c78",
        "title": "投曾原伯运使二首  其二",
        "author": "赵蕃",
        "content": "远地书邮绝，长年属望劳。\n要期亲帚柄，宁惮学舟操。\n媿守藩篱小，难窥墙仞高。\n秋风满天地，不废候虫号。",
        "dynasty": "宋",
        "collection_info": null
    },
    {
        "uuid": "cf4c127d67df1dfe1057c684276a6697",
        "title": "以近诗寄尤运使",
        "author": "赵蕃",
        "content": "求识尤太史，泛舟维豫章。\n秋天值摇落，行色况苍茫。\n竟乏惊人句，莫升君子堂。\n学诗虽老矣，犹拟遍诸方。",
        "dynasty": "宋",
        "collection_info": null
    },
    {
        "uuid": "d8ebabc47ffbe2b0a9e586cc3be18264",
        "title": "呈丘运使三首  其一",
        "author": "赵蕃",
        "content": "海内求名辈，如公得未多。\n风流正始士，艺达孔门科。\n愿识亦已久，陈诗无见诃。\n蒿蓬虽培塿，松柏自嵯峨。",
        "dynasty": "宋",
        "collection_info": null
    },
    {
        "uuid": "eba7ec5faa13ce640c5135d67a104b6a",
        "title": "呈丘运使三首  其二",
        "author": "赵蕃",
        "content": "奔逸闻千里，飞腾见九迁。\n禁途才咫尺，玉节屡回旋。\n看即自天下，催归夜席前。\n如怜落鸢外，为遣反驱边。",
        "dynasty": "宋",
        "collection_info": null
    },
    {
        "uuid": "45a5381b0e9935262dbf4ef1d3db47b9",
        "title": "呈丘运使三首  其三",
        "author": "赵蕃",
        "content": "从士二千里，学诗三十年。\n坐穷宁为此，将老岂其然。\n耻食陶奴米，羞言夷甫钱。\n相逢何用早，契合有忘年。",
        "dynasty": "宋",
        "collection_info": null
    },
    {
        "uuid": "d37e359b7f4c1df0cd848a5ba4d22c97",
        "title": "呈黄永新希二首  其一",
        "author": "赵蕃",
        "content": "江夏无双士，嘉禾百里君。\n信非今日吏，要与古人羣。\n阅世卧松柏，过前纷蚋蚊。\n熏莸自我别，青白在渠分。",
        "dynasty": "宋",
        "collection_info": null
    },
    {
        "uuid": "da6d227820968f199290fbb2d44940c6",
        "title": "呈黄永新希二首  其二",
        "author": "赵蕃",
        "content": "偶作空房寓，频成假日从。\n平生壮诗胆，一见怯谭锋。\n天地虽云碍，江湖讵不容。\n终南捷径绝，衡岳卧图逢。",
        "dynasty": "宋",
        "collection_info": null
    },
    {
        "uuid": "855ee258c0742ee4142a1225afad95c5",
        "title": "呈张太平三首  其一",
        "author": "赵蕃",
        "content": "游日甘泉旧，如公孰与先。\n内虽资献纳，外乃藉蕃宣。\n今日江淮地，宁惟牧守权。\n功名端未晚，勉力继青毡。",
        "dynasty": "宋",
        "collection_info": null
    },
    {
        "uuid": "df61b48f55ec07f574c72ce2409a7635",
        "title": "呈张太平三首  其二",
        "author": "赵蕃",
        "content": "贵者多骄士，古然宁迩来。\n惟公独超俗，片善靡遗才。\n誉已满台阁，勤方散草莱。\n深知桃李径，不为看花栽。",
        "dynasty": "宋",
        "collection_info": null
    },
    {
        "uuid": "2ade9fa52f1cb189866bc653e8249659",
        "title": "呈张太平三首  其三",
        "author": "赵蕃",
        "content": "门墙十五载，每见辱加亲。\n老至名不立，道乖家转贫。\n世谁能我及，志欲向公申。\n剩欲搜诗献，青山恐笑人。",
        "dynasty": "宋",
        "collection_info": null
    },
    {
        "uuid": "eb80f53b85b6637852205cb64a564877",
        "title": "送刘通判二首  其一",
        "author": "赵蕃",
        "content": "射策今晁董，摛词昔左班。\n题舆已最课，召节待遄颁。\n鹏背九万里，龙媒十二闲。\n除书看台阁，盛事耸荆蛮。",
        "dynasty": "宋",
        "collection_info": null
    },
    {
        "uuid": "0bcad65b6723b425566da4c38c18cb42",
        "title": "送刘通判二首  其二",
        "author": "赵蕃",
        "content": "国祚重兴后，人才应运生。\n端殊飞紫鷟，亦异梦长庚。\n大半庙堂用，若为州县更。\n垂弧贺今日，连茹徯兹行。",
        "dynasty": "宋",
        "collection_info": null
    },
    {
        "uuid": "6f0ec25f7e6ed4b779f2c707cdf528b6",
        "title": "寄赵信州一叔二首  其一",
        "author": "赵蕃",
        "content": "蓬山辞上直，番国唤回舟。\n旧事超千佛，兹行夺万牛。\n未除真学士，且列古诸侯。\n诏旨防敦迫，民言愿借留。",
        "dynasty": "宋",
        "collection_info": null
    },
    {
        "uuid": "0b693a3a82673f349152c28e4b2ba8fb",
        "title": "寄赵信州一叔二首  其二",
        "author": "赵蕃",
        "content": "官梅亲手种，山阁听僧修。\n授简惭吾事，登高企胜流。\n葭莩元有託，桑梓近临州。\n媿我资身拙，从公但食谋。",
        "dynasty": "宋",
        "collection_info": null
    },
    {
        "uuid": "17555509b0ecd3b2c1b7ec538a235858",
        "title": "呈葛抚州二首  其一",
        "author": "赵蕃",
        "content": "人物与江山，风流适比肩。\n家声自勾漏，出守更临川。\n美政人人说，新诗句句传。\n五言成漫兴，一见岂无缘。",
        "dynasty": "宋",
        "collection_info": null
    },
    {
        "uuid": "88b0d64a36800d4684eb3ae14457def6",
        "title": "呈葛抚州二首  其二",
        "author": "赵蕃",
        "content": "试说临川郡，江西第一州。\n晏王今邑子，颜谢古诸侯。\n未觉流风远，端知物望优。\n岘山犹得拟，湛辈肯容不。",
        "dynasty": "宋",
        "collection_info": null
    },
    {
        "uuid": "a66eb3666b1f0ceb0ffa806de9b71667",
        "title": "与李潭州椿寿翁五首  其一",
        "author": "赵蕃",
        "content": "荷橐上甘泉，居多政府迁。\n胡为抗章谢，而必退身全。\n自计虽良已，人贤讵舍旃。\n吾心故公尔，斯道合幡然。",
        "dynasty": "宋",
        "collection_info": null
    },
    {
        "uuid": "a9e8b36053904fe5a662dff3337ae189",
        "title": "与李潭州椿寿翁五首  其二",
        "author": "赵蕃",
        "content": "疏去良臣散，文兴大老归。\n能忘缪公侧，何有步兵几。\n暴虎无苛政，鸣冈览德辉。\n辈虽参落落，业且相巍巍。",
        "dynasty": "宋",
        "collection_info": null
    },
    {
        "uuid": "17b8bb0c979622ee49acf2a146f759db",
        "title": "与李潭州椿寿翁五首  其三",
        "author": "赵蕃",
        "content": "今代长沙帅，当年汉李膺。\n登门故未易，为御亦堪矜。\n嗜好虽章句，经营在斗升。\n青衫旧蓝缕，白髮近鬅鬙。",
        "dynasty": "宋",
        "collection_info": null
    },
    {
        "uuid": "071a463ee84a4a5265a5523552d2ffa1",
        "title": "与李潭州椿寿翁五首  其四",
        "author": "赵蕃",
        "content": "万里沅湘路，千年贾屈文。\n迹同探禹穴，心每望尧云。\n未说渺茫隠，长思矍铄勋。\n不应迷出处，四十畏无闻。",
        "dynasty": "宋",
        "collection_info": null
    },
    {
        "uuid": "df6065260857a01470b1d9798f1a7022",
        "title": "与李潭州椿寿翁五首  其五",
        "author": "赵蕃",
        "content": "日夜霜风急，东西客路昏。\n诗方学蛮语，病昔似文园。\n俯上辕门谒，愁干节制尊。\n顽疎宁自昧，剪拂望深恩。",
        "dynasty": "宋",
        "collection_info": null
    },
    {
        "uuid": "985f95b162e707a6904465138bfb3018",
        "title": "呈李赣州四首  其一",
        "author": "赵蕃",
        "content": "忆昔重湖北，逢人问处州。\n寄书宁尽达，觅使苦无由。\n风月无离阔，山川自阻修。\n那知远游棹，又傍昔年洲。",
        "dynasty": "宋",
        "collection_info": null
    },
    {
        "uuid": "dabc16f814949231689a78744f703a8e",
        "title": "呈李赣州四首  其二",
        "author": "赵蕃",
        "content": "见自长台数，于今十五年。\n虽云公偃薄，政坐我迍邅。\n苦志思重写，愁肠不易煎。\n却怜难掩处，霜髮半萧然。",
        "dynasty": "宋",
        "collection_info": null
    },
    {
        "uuid": "189f3361c3dba3885168edb9bb0a3669",
        "title": "呈李赣州四首  其三",
        "author": "赵蕃",
        "content": "安否每难问，姓名今得通。\n久忧埋积雪，大喜得春风。\n与世故多识，如公能几同。\n既欣还有感，愁对海棠丛。",
        "dynasty": "宋",
        "collection_info": null
    },
    {
        "uuid": "53a74aac96052a9e319ccfeb969b642a",
        "title": "呈李赣州四首  其四",
        "author": "赵蕃",
        "content": "学时元草草，赋就每匆匆。\n竟復无真好，空令坐枉穷。\n春风纔乱鸟，秋雨又鸣蛩。\n笑我胡为者，真成浪自攻。",
        "dynasty": "宋",
        "collection_info": null
    },
    {
        "uuid": "1d029631c2c34bdec7f00f41ed9b59e7",
        "title": "赠刘进父监庙四首  其一",
        "author": "赵蕃",
        "content": "退士今安有，微官讵足旌。\n茹蔬知味薄，不饮见神清。\n要是高其事，况堪诗有声。\n淮南人物论，是亦一权衡。",
        "dynasty": "宋",
        "collection_info": null
    },
    {
        "uuid": "a4f6adab6de043a06c6135d3d99fe233",
        "title": "赠刘进父监庙四首  其二",
        "author": "赵蕃",
        "content": "北客自无几，老亲宁重论。\n客居谁肯记，郊寺辱深存。\n厚义真难得，高情独见敦。\n寒灯仍薄粥，相与话黄昏。",
        "dynasty": "宋",
        "collection_info": null
    },
    {
        "uuid": "6eda1f59b785e3d40334768b71ef7434",
        "title": "赠刘进父监庙四首  其三",
        "author": "赵蕃",
        "content": "彼美南山石，槎牙更贯之。\n道虽横至宝，谁復赏奇姿。\n叹息已云屡，写摹尝有诗。\n吾曹从行者，名字亦俱垂。",
        "dynasty": "宋",
        "collection_info": null
    },
    {
        "uuid": "8514ce04d72d2018fb4b646a51593369",
        "title": "赠刘进父监庙四首  其四",
        "author": "赵蕃",
        "content": "岁晚戒行路，问君何远征。\n风霜虽自苦，坟墓不胜情。\n南徙计岂得，北归边未平。\n非惟慕严父，抑亦念难兄。",
        "dynasty": "宋",
        "collection_info": null
    },
    {
        "uuid": "76d1815243d6910495a8338d6276310b",
        "title": "呈杨谨仲监庙三首  其一",
        "author": "赵蕃",
        "content": "祇道无前辈，于今识后凋。\n形容犹矍铄，鬓髮自飘萧。\n早日破万卷，暮龄甘一瓢。\n纷纷盈郑卫，洗耳骤闻韶。",
        "dynasty": "宋",
        "collection_info": null
    },
    {
        "uuid": "f83cd80dd7802d552131b8437572bfb9",
        "title": "呈杨谨仲监庙三首  其二",
        "author": "赵蕃",
        "content": "刘孔何如士，欧苏敢并行。\n江山故好在，人士熟知名。\n道遇澄清使，为言月旦评。\n经过纔一见，已似慰平生。",
        "dynasty": "宋",
        "collection_info": null
    },
    {
        "uuid": "dd2b86a16a23147e3f1cab4b15939b1a",
        "title": "呈杨谨仲监庙三首  其三",
        "author": "赵蕃",
        "content": "地占清江胜，居兼水竹幽。\n衡门阻静僻，高卧乐优游。\n深雾隠玄豹，沧波翻白鸥。\n弓旌不可挽，刍牧政旁搜。",
        "dynasty": "宋",
        "collection_info": null
    },
    {
        "uuid": "52d235852379212e7faaa9b5bce045d6",
        "title": "十八日分谒升德庙过江作",
        "author": "赵蕃",
        "content": "命有丛祠事，晨兴敢惮勤。\n渚沙微隠艇，山木总藏云。\n雨势纷未已，诗材怳见分。\n中流更回首，片片媿鸥羣。",
        "dynasty": "宋",
        "collection_info": null
    },
    {
        "uuid": "fa687f6ae2719890a02b395ac6616843",
        "title": "寄峡州使君郭郎中三首  其一",
        "author": "赵蕃",
        "content": "汉代郭林宗，词场继国风。\n郎官曾赐被，刺史蹔凭熊。\n为客留工部，移官滞酒翁。\n淮阳岂为薄，无恨不居中。",
        "dynasty": "宋",
        "collection_info": null
    },
    {
        "uuid": "27f14eee21fb672090a5500026b1ffac",
        "title": "寄峡州使君郭郎中三首  其二",
        "author": "赵蕃",
        "content": "何处观文献，如公尚典刑。\n诗先获麟作，字本换鹅经。\n牛斗漫宝气，虚危须德星。\n无为偃薄计，不晚诏除听。",
        "dynasty": "宋",
        "collection_info": null
    },
    {
        "uuid": "0c25ac7f1270b910a5ff53158542f9ff",
        "title": "寄峡州使君郭郎中三首  其三",
        "author": "赵蕃",
        "content": "契自西台叙，亲从昭德论。\n名声盖前辈，牢落媿清门。\n既见未知日，因风聊自存。\n祇愁千里面，识我故尘昏。",
        "dynasty": "宋",
        "collection_info": null
    },
    {
        "uuid": "93c6c9481958af62de507e7fa50879e1",
        "title": "冯守生日  其一",
        "author": "赵蕃",
        "content": "西汉冯君裔，康时万石家。\n治边清鼓角，劝课足桑麻。\n诞日今年再，欢声阖境譁。\n无言政长夏，亦可醉流霞。",
        "dynasty": "宋",
        "collection_info": null
    },
    {
        "uuid": "b260cdf94e38685d24a15146c59bdfe5",
        "title": "冯守生日  其二",
        "author": "赵蕃",
        "content": "报政期年外，裏言朝夕间。\n省郎何太晚，召节看遄颁。\n屡上熏风殿，行参玉笋班。\n故应怜末掾，牢落尚羣蛮。",
        "dynasty": "宋",
        "collection_info": null
    },
    {
        "uuid": "69202e57dd7e4201ef80a7a10c3f8a25",
        "title": "移官巴陵行有日矣书呈唐德舆程士和梁和仲于去非段元衡邢大声七首  其一",
        "author": "赵蕃",
        "content": "骤雨落还收，余寒去却留。\n飘零梅树底，髣髴杏梢头。\n酒有连朝病，诗从一笑求。\n平生湖海兴，又復具扁舟。",
        "dynasty": "宋",
        "collection_info": null
    },
    {
        "uuid": "5768a56406a0930a0854004b69c5e9ca",
        "title": "移官巴陵行有日矣书呈唐德舆程士和梁和仲于去非段元衡邢大声七首  其二",
        "author": "赵蕃",
        "content": "门户怜非寄，声名叹不羣。\n倦游俱楚子，旧识记番君。\n去觅江山助，行思风月分。\n诗成如枉寄，亦足张吾军。",
        "dynasty": "宋",
        "collection_info": null
    },
    {
        "uuid": "33dbcba51c52f0cbe0326320345e1277",
        "title": "移官巴陵行有日矣书呈唐德舆程士和梁和仲于去非段元衡邢大声七首  其三",
        "author": "赵蕃",
        "content": "问认书能数，飘流见愈亲。\n通家如弟数，受赐亦州民。\n渺莽重湖路，羁栖一病身。\n欲行行未得，风雨况频频。",
        "dynasty": "宋",
        "collection_info": null
    },
    {
        "uuid": "844425688675783346c63a08501f6c71",
        "title": "移官巴陵行有日矣书呈唐德舆程士和梁和仲于去非段元衡邢大声七首  其四",
        "author": "赵蕃",
        "content": "太史羲皇上，嵩山季孟间。\n诸孙均内外，文采被斓斑。\n顾我何足数，遗风莫可攀。\n知音愧流水，仰止在高山。",
        "dynasty": "宋",
        "collection_info": null
    },
    {
        "uuid": "91fcc477bfe8ce8d9484101ec07694c5",
        "title": "移官巴陵行有日矣书呈唐德舆程士和梁和仲于去非段元衡邢大声七首  其五",
        "author": "赵蕃",
        "content": "有集能行世，初疑是古人。\n大波皆汹涌，小石亦嶙峋。\n时誉归雠校，微官尚徼巡。\n竹塘春水满，双鶒会飞驯。",
        "dynasty": "宋",
        "collection_info": null
    },
    {
        "uuid": "96e53a50108d365a9976c79445af0109",
        "title": "移官巴陵行有日矣书呈唐德舆程士和梁和仲于去非段元衡邢大声七首  其六",
        "author": "赵蕃",
        "content": "客裏仍为客，天边懒问天。\n春风几经历，老病一蹁跹。\n君句真严律，侬诗但散禅。\n锦囊如许借，不惮手亲传。",
        "dynasty": "宋",
        "collection_info": null
    },
    {
        "uuid": "202b57f2da17cae5623a77d97cc715c5",
        "title": "移官巴陵行有日矣书呈唐德舆程士和梁和仲于去非段元衡邢大声七首  其七",
        "author": "赵蕃",
        "content": "只道花争发，那知雨较迟。\n病躯犹故絮，霜鬓益新丝。\n鄙性岂耽酒，写怀聊赋诗。\n经过顿能尔，无久溷公为。",
        "dynasty": "宋",
        "collection_info": null
    },
    {
        "uuid": "593b8d197f585907f18b58fea9ebc2d3",
        "title": "诸公皆和诗再用韵併属湛挺之七首  其一",
        "author": "赵蕃",
        "content": "谊也期淹速，渊乎任去留。\n服来占夏首，归去及春头。\n岂必忧怀累，当从乐处求。\n控揣终异物，窈窕一孤舟。",
        "dynasty": "宋",
        "collection_info": null
    },
    {
        "uuid": "3cc45c494168d3191f1132812ba1655d",
        "title": "诸公皆和诗再用韵併属湛挺之七首  其二",
        "author": "赵蕃",
        "content": "戢戢一天翮，纷纷凡马羣。\n回头异生死，对面或公君。\n渐欲熏莸等，反嫌黑白分。\n居然撄众怒，政尔怯孤军。",
        "dynasty": "宋",
        "collection_info": null
    },
    {
        "uuid": "e32c348179a5547f312664568ff2da20",
        "title": "诸公皆和诗再用韵併属湛挺之七首  其三",
        "author": "赵蕃",
        "content": "翰墨平生友，江山数面亲。\n诵骚悲楚国，访古失秦民。\n丘壑岂无趣，尘埃空此身。\n风行思数数，粮食厌频频。",
        "dynasty": "宋",
        "collection_info": null
    },
    {
        "uuid": "5ed5634427ec03d73fe024a6abb1c599",
        "title": "诸公皆和诗再用韵併属湛挺之七首  其四",
        "author": "赵蕃",
        "content": "吴楚他乡外，沅湘久客间。\n已知身若赘，讵惜鬓成斑。\n酒债贫常有，诗坛老倦攀。\n穷猿难择木，怨鹤望还山。",
        "dynasty": "宋",
        "collection_info": null
    },
    {
        "uuid": "ee15a19ebf52e97b22923e49801931ee",
        "title": "诸公皆和诗再用韵併属湛挺之七首  其五",
        "author": "赵蕃",
        "content": "和我閒中句，俱来作者人。\n步吟才勃窣，耸咏忽嶙峋。\n浪说能声喜，端虞试问巡。\n天资固有分，野性杂难驯。",
        "dynasty": "宋",
        "collection_info": null
    },
    {
        "uuid": "40f341ac5c134eeaac881b0737b45517",
        "title": "诸公皆和诗再用韵併属湛挺之七首  其六",
        "author": "赵蕃",
        "content": "投老知何地，此生休问天。\n未须悲坎轲，聊復寄蹁跹。\n但觉官如缚，浑忘诗似禅。\n不堪儿子诵，敢望故人传。",
        "dynasty": "宋",
        "collection_info": null
    },
    {
        "uuid": "67bcde36107b775cf3cfd4457b21f754",
        "title": "诸公皆和诗再用韵併属湛挺之七首  其七",
        "author": "赵蕃",
        "content": "旧作游梁倦，今成去鲁迟。\n跳珠先集霰，冻雨乱棼丝。\n萧瑟夜来酒，悲凉别后诗。\n洞庭归雁蚤，枉寄莫迟为。",
        "dynasty": "宋",
        "collection_info": null
    },
    {
        "uuid": "497e0bce35492ab5be0c77a59f5e0eb5",
        "title": "既别晦庵復成二诗呈之近欲同游善权不果临行录其湖北道中诗一轴  其一",
        "author": "赵蕃",
        "content": "既返山前棹，还斟枕上杯。\n雪飞如唤住，鴈叫苦催回。\n金濑半篙绿，石亭千树梅。\n竟孤陪李郭，亦愧匪邹枚。",
        "dynasty": "宋",
        "collection_info": null
    },
    {
        "uuid": "4226a954d59872269af8a9cfec79b6f7",
        "title": "既别晦庵復成二诗呈之近欲同游善权不果临行录其湖北道中诗一轴  其二",
        "author": "赵蕃",
        "content": "去始丰城剑，还终大仰禅。\n纵横几诗句，摹写百山川。\n竹使承流日，蓬山促召年。\n侬行亦何为，白首使如迁。",
        "dynasty": "宋",
        "collection_info": null
    },
    {
        "uuid": "38566a35286b4c244dadc5626cfd43ff",
        "title": "玉汝置酒招二十一丈同之鄙句奉呈",
        "author": "赵蕃",
        "content": "薄宦一鷄肋，饱霜双蟹螯。\n祗言成尔负，那卜会吾曹。\n我已媿蓬鬓，君俱追锦袍。\n团团石头月，其下走江涛。",
        "dynasty": "宋",
        "collection_info": null
    },
    {
        "uuid": "1221265b95d365abbb6d0c222656e8cb",
        "title": "贾丈用昂字韵作诗中有见及復用韵奉呈併简徐谢二丈",
        "author": "赵蕃",
        "content": "人谓先生老，诗坛近一昂。\n共知文力健，何有鬓毛霜。\n自料才非敌，从今气减狂。\n同宗有徐谢，我亦漫窥墙。",
        "dynasty": "宋",
        "collection_info": null
    },
    {
        "uuid": "893a5c8a0d97f8a3031a04775e32fec9",
        "title": "呈叔骥和叔",
        "author": "赵蕃",
        "content": "吴楚山川隔，埙箎笑语欢。\n柳迟因积雪，梅悴坐余寒。\n痛饮还忧病，离愁孰可宽。\n故非元与白，压倒又何难。",
        "dynasty": "宋",
        "collection_info": null
    },
    {
        "uuid": "17b27c8bacc5f9298f5661ca0ca21ba6",
        "title": "二十一日晚呈全真沅陵师契",
        "author": "赵蕃",
        "content": "酒味虽云薄，谈端却甚长。\n过从未能数，咫尺每相望。\n几念乘羸出，还嫌触热妨。\n檐昏书掩卷，月晚坐移床。",
        "dynasty": "宋",
        "collection_info": null
    },
    {
        "uuid": "15c9d4e890c3674cce5820d3c55a1986",
        "title": "呈毛伯明李叔器",
        "author": "赵蕃",
        "content": "阴雨春三月，倦游天一隅。\n故难同类我，还復叹犹吾。\n不惑防终蔽，无闻恐遂愚。\n犹欣得师友，可以慰羁孤。",
        "dynasty": "宋",
        "collection_info": null
    },
    {
        "uuid": "13cc3da03e9ee9f39ca948bad0e4b207",
        "title": "寄汤司谏",
        "author": "赵蕃",
        "content": "自发袁州使，侵寻復暮春。\n何人话安否，官路政艰辛。\n章贡未归客，湘沅薄宦人。\n何当一倾盖，肯作白头新。",
        "dynasty": "宋",
        "collection_info": null
    },
    {
        "uuid": "450ccb7ac86534cda730371aa6fec2fd",
        "title": "寄谢汤司谏二首  其一",
        "author": "赵蕃",
        "content": "十往九不报，好辞开几番。\n夸张示朋友，问讯异寒温。\n岂必待倾盖，何时真扫门。\n绝胜东阁下，布粟对公孙。",
        "dynasty": "宋",
        "collection_info": null
    },
    {
        "uuid": "306ba155a0aba4c80bea90721ef9df29",
        "title": "寄谢汤司谏二首  其二",
        "author": "赵蕃",
        "content": "章水清初涨，梅花雪正飞。\n不惟催我去，似亦待公归。\n有弟能频说，高情真见几。\n男儿出处耳，麟阁与渔矶。",
        "dynasty": "宋",
        "collection_info": null
    },
    {
        "uuid": "7051d7923f76895271f9fa597dbd7e6b",
        "title": "送湛挺之提干自武陵迎侍于侯官兼寄铅山尉曹马庄父二首  其一",
        "author": "赵蕃",
        "content": "太学声名旧，文昌荐墨珍。\n铨曹略常调，幕府得嘉宾。\n使檄辞南楚，安舆发故闽。\n春风满行色，有赋不妨新。",
        "dynasty": "宋",
        "collection_info": null
    },
    {
        "uuid": "b14124f41a6ad76bf7a8bddfdaeb17c5",
        "title": "送湛挺之提干自武陵迎侍于侯官兼寄铅山尉曹马庄父二首  其二",
        "author": "赵蕃",
        "content": "未历番君国，先乘汭口船。\n春波元甚驶，顺水岂劳牵。\n我去殆同适，公行真若仙。\n壶头虽不远，不见马文渊。",
        "dynasty": "宋",
        "collection_info": null
    },
    {
        "uuid": "2b8b9695728c7e36bb5e5b56ced0d7b4",
        "title": "寄吴吏部三首  其一",
        "author": "赵蕃",
        "content": "捩眼看翱翔，经年尚省郎。\n诏除应迩日，传播未遐方。\n渺渺山连蜀，滔滔水接湘。\n有怀虽昼夜，其奈道涂长。",
        "dynasty": "宋",
        "collection_info": null
    },
    {
        "uuid": "cf3066546069ddf036edb1e0fa05944f",
        "title": "寄吴吏部三首  其二",
        "author": "赵蕃",
        "content": "元日送朝天，侵寻又一年。\n无诗供猥诵，有志辱哀怜。\n茅屋苍苔合，芳洲杜若搴。\n去留俱未遂，两鬓已苍然。",
        "dynasty": "宋",
        "collection_info": null
    },
    {
        "uuid": "49e1228ca92fa65b8b6c4abba5d66ad5",
        "title": "寄吴吏部三首  其三",
        "author": "赵蕃",
        "content": "梅逐轻冰泮，春从细草生。\n孤山应最早，假日想频行。\n竹阁思贤意，菊泉招隠情。\n柰渠歌鼓竞，使我鹭鸥惊。",
        "dynasty": "宋",
        "collection_info": null
    },
    {
        "uuid": "3d7b39ff2823575f586cc94b86b294a6",
        "title": "呈王平江二首  其一",
        "author": "赵蕃",
        "content": "倦着尚书履，闲凝燕寝香。\n声犹传汉殿，句岂羡韦郎。\n偃泊姑铃阁，遄归定玉堂。\n不惟资献纳，政復用文章。",
        "dynasty": "宋",
        "collection_info": null
    },
    {
        "uuid": "042c782e40914f589ede058c2d91e4c4",
        "title": "呈王平江二首  其二",
        "author": "赵蕃",
        "content": "先生自词伯，举世孰诗人。\n纵不藏人善，惭无佳句新。\n每怀青眼旧，应念白头贫。\n未弭沅湘楫，蒸湘復问津。",
        "dynasty": "宋",
        "collection_info": null
    },
    {
        "uuid": "a4e340ca5712fac98809281a95f151ab",
        "title": "赠张次律司理三首  其一",
        "author": "赵蕃",
        "content": "长沙有贤掾，京兆出名门。\n笔力追前辈，阴功及后昆。\n龙门首加荐，枢府旧弥敦。\n看即飞腾去，宁当寻尺论。",
        "dynasty": "宋",
        "collection_info": null
    },
    {
        "uuid": "f6c2dff738cba3748eecd39a1d4f94fa",
        "title": "赠张次律司理三首  其二",
        "author": "赵蕃",
        "content": "及是凡几见，于今乃白头。\n殷勤蒙饭设，缓急与医谋。\n夫子自为德，畸人何足忧。\n诸家何所历，更有若人不。",
        "dynasty": "宋",
        "collection_info": null
    },
    {
        "uuid": "cf87caa991fafa06b365d5013e816e05",
        "title": "赠张次律司理三首  其三",
        "author": "赵蕃",
        "content": "长沙今十日，曾未及湘山。\n旧疾痁频作，方炉火自跧。\n风高知木脱，雨细念梅斑。\n飘泊方兹始，林园未遽还。",
        "dynasty": "宋",
        "collection_info": null
    },
    {
        "uuid": "830fab9a626061a878c49ade955c4027",
        "title": "次韵师契诗中及赈贷事",
        "author": "赵蕃",
        "content": "督赋停勾赤，开仓体诏黄。\n旧唯优附郭，近乃略诸乡。\n天意终深恤，人谋岂尽长。\n要须梅雨歇，快放麦风凉。",
        "dynasty": "宋",
        "collection_info": null
    },
    {
        "uuid": "2001e87563c3cee69c42964eed8d6c07",
        "title": "早出小北门",
        "author": "赵蕃",
        "content": "闻道灊皖下，杂然仙佛居。\n心期穷杖屦，宿昔戒车舆。\n晨起先僧磬，逢人尽趁虚。\n烟霏欣在望，风露尽侵裾。",
        "dynasty": "宋",
        "collection_info": null
    },
    {
        "uuid": "2c7214dda1d15aed455cb259f1765721",
        "title": "夜赋二首  其一",
        "author": "赵蕃",
        "content": "欲寐已成寤，暂欣还作悲。\n三更风雨听，四海友朋思。\n拊榻虫频息，挑灯鼠屡窥。\n莫呼僮仆觉，翻到自题诗。",
        "dynasty": "宋",
        "collection_info": null
    },
    {
        "uuid": "2c80d75cb3266825e7f5f5a2508f2aeb",
        "title": "夜赋二首  其二",
        "author": "赵蕃",
        "content": "下上严婺路，往来苕霅舟。\n何胜百篇咏，不啻十年游。\n志愿终渔钓，经蹊熟鹭鸥。\n清风慕唐汉，高友得孙刘。",
        "dynasty": "宋",
        "collection_info": null
    },
    {
        "uuid": "416bed37e61b4561dcf00f613e057e97",
        "title": "二十日同官相约过水乡蕃雨中先至偶成二诗  其一",
        "author": "赵蕃",
        "content": "约客客来至，寻诗诗偶生。\n秋如惊柳色，雨未改荷声。\n渺渺江湖趣，悠悠鸥鹭盟。\n意虽能浩荡，笔乃欠纵横。",
        "dynasty": "宋",
        "collection_info": null
    },
    {
        "uuid": "968aa4da38df869761f0b2720e65e15d",
        "title": "二十日同官相约过水乡蕃雨中先至偶成二诗  其二",
        "author": "赵蕃",
        "content": "此雨不易得，有秋端可期。\n微官如饱饭，余事亦穷诗。\n鷄远村场听，鸠深客路疑。\n是身真已老，何事此长羁。",
        "dynasty": "宋",
        "collection_info": null
    },
    {
        "uuid": "ec4642936205aa3c38b15a18eef63fda",
        "title": "秉文以田事入村归而寄之二首  其一",
        "author": "赵蕃",
        "content": "村村穫稻急，得得跨馿行。\n别野片时役，好诗无数成。\n羸躯难并出，病眼待渠明。\n落日斜犹挂，凉风晚更生。",
        "dynasty": "宋",
        "collection_info": null
    },
    {
        "uuid": "f85c7bf4b38c987260980010a1ae666d",
        "title": "秉文以田事入村归而寄之二首  其二",
        "author": "赵蕃",
        "content": "屡雨不濡土，凉风兹已秋。\n不知今岁事，定获几分收。\n日籴每怀虑，岁余当逭忧。\n题诗纔纸尾，又起望云头。",
        "dynasty": "宋",
        "collection_info": null
    },
    {
        "uuid": "163b4da609af6eb7816fc9711ed989f3",
        "title": "伯威和章记祥符定交云尔蕃之次韵曾未及此再用韵作二首后一首重寄伯山尚留太和伯威诗乃去腊既望写四月晦蕃始得之  其一",
        "author": "赵蕃",
        "content": "前贤嗟不及，夫子盖其流。\n海内闻诗熟，言间惬意投。\n午暄同静庑，暮雪阻高楼。\n别似崇晨耳，一年今半休。",
        "dynasty": "宋",
        "collection_info": null
    },
    {
        "uuid": "0b70a46fdcd0388b74ac43a6f405d130",
        "title": "伯威和章记祥符定交云尔蕃之次韵曾未及此再用韵作二首后一首重寄伯山尚留太和伯威诗乃去腊既望写四月晦蕃始得之  其二",
        "author": "赵蕃",
        "content": "不作山王咏，故闻嵇阮流。\n龙渊失珍袭，猿木悔穷投。\n子句成江阁，余怀限戍楼。\n碧云嗟暮合，黄髮诵归休。",
        "dynasty": "宋",
        "collection_info": null
    },
    {
        "uuid": "8afc6861b9dbdd3bce7432ca8eaf386a",
        "title": "别沈二弟",
        "author": "赵蕃",
        "content": "一别动五载，此生能几回。\n其间何不有，祇是恐生哀。\n我病真衰矣，君才盍勉哉。\n要留还索去，风雨更漼漼。",
        "dynasty": "宋",
        "collection_info": null
    },
    {
        "uuid": "fed884b03b60a506c6349832ae7ec8ab",
        "title": "呈逢宣子",
        "author": "赵蕃",
        "content": "叹息逢宣子，频为郡国宾。\n人皆说才具，我独爱词人。\n邂逅殊方见，凄凉半月春。\n但能诗似镜，从使鬓如银。",
        "dynasty": "宋",
        "collection_info": null
    },
    {
        "uuid": "a3d898fd46c96807c96f39d0f8a2cf49",
        "title": "昭礼书来告其行日再寄以诗",
        "author": "赵蕃",
        "content": "已执临岐手，仍通叙别书。\n绝知于我厚，何敢向君疎。\n江上留残岁，吴中拟定居。\n莫为南北恨，天地一蘧庐。",
        "dynasty": "宋",
        "collection_info": null
    },
    {
        "uuid": "7baa67a26ccc8d4560a3d293c8876c85",
        "title": "自作",
        "author": "赵蕃",
        "content": "素仰儒先德，兼闻内助人。\n齐家真有道，相敬俨如宾。\n女已节义着，儿仍经行醇。\n他年书附传，落落众星陈。",
        "dynasty": "宋",
        "collection_info": null
    },
    {
        "uuid": "4340507b5027f25d3fd5e4ddbbe3474c",
        "title": "闻刘凝远丈病已欣然成诗并怀伯瑞仲文叔骥二首  其一",
        "author": "赵蕃",
        "content": "我行过苕水，公疾卧漳滨。\n底处书传鴈，如闻药有神。\n作诗应更老，比旧想增贫。\n坐与江山隔，何缘杖履频。",
        "dynasty": "宋",
        "collection_info": null
    },
    {
        "uuid": "cf1fa19fde0e76833e09bac8249afc70",
        "title": "闻刘凝远丈病已欣然成诗并怀伯瑞仲文叔骥二首  其二",
        "author": "赵蕃",
        "content": "诸子皆文士，仍传骥绝羣。\n连床思听雨，拄笏漫看云。\n病有交游念，书无岁月勤。\n扁舟问归路，应见老参军。",
        "dynasty": "宋",
        "collection_info": null
    },
    {
        "uuid": "ab09312e7491f7a53fb942d694f15df3",
        "title": "呈杨溥子",
        "author": "赵蕃",
        "content": "晓过子云居，霜风柳未疎。\n飘零五年别，断绝一行书。\n安否劳苦外，诗编吟诵余。\n君宁老骐骥，我已媿舂鉏。",
        "dynasty": "宋",
        "collection_info": null
    },
    {
        "uuid": "a886cc9a12a92dc4559be116bf3ab171",
        "title": "呈公择二首  其一",
        "author": "赵蕃",
        "content": "背郭纔数里，深林溪四环。\n精庐于此建，寓舍即其间。\n我已成栖遁，君能数往还。\n故知交义厚，不与世情关。",
        "dynasty": "宋",
        "collection_info": null
    },
    {
        "uuid": "95e5617a3f505b5364d5666775a4beae",
        "title": "呈公择二首  其二",
        "author": "赵蕃",
        "content": "此地无此客，若人吾故人。\n论文皆意到，出语见情真。\n未议作轻别，且当留浃旬。\n畦蔬饱春雨，小摘未妨频。",
        "dynasty": "宋",
        "collection_info": null
    },
    {
        "uuid": "5bf7c4a5c3ff409c5595e08708315199",
        "title": "呈邢叔三首  其一",
        "author": "赵蕃",
        "content": "前辈已云远，公身亲见之。\n老成疑故在，风俗未忧衰。\n问学本日用，文章先达辞。\n从兹得夷步，不復困多歧。",
        "dynasty": "宋",
        "collection_info": null
    },
    {
        "uuid": "b27ebeba2b34ef3bd6573e2a56b1fa6f",
        "title": "呈邢叔三首  其二",
        "author": "赵蕃",
        "content": "浏浏晴檐响，愔愔兰斛香。\n时于簿书暇，乐是话言长。\n政可昼连夕，兴怀参与商。\n平生事贤志，烱烱未尝忘。",
        "dynasty": "宋",
        "collection_info": null
    },
    {
        "uuid": "092c4e8d63992f96529ea3ca5c8824e6",
        "title": "呈邢叔三首  其三",
        "author": "赵蕃",
        "content": "听说桃川事，凭虚意欲仙。\n真成在人境，无用觅渔船。\n卜宅自何载，赋诗凡几篇。\n挥毫傥毋靳，图貌并流传。",
        "dynasty": "宋",
        "collection_info": null
    },
    {
        "uuid": "a64fc405af11ec609f9a230e3a542af0",
        "title": "呈亦韩",
        "author": "赵蕃",
        "content": "寒食寒未归，清明清晓时。\n花残渺无迹，柳细不胜垂。\n即事须诗写，多忧頼酒支。\n虽亲友朋益，更苦弟兄思。",
        "dynasty": "宋",
        "collection_info": null
    },
    {
        "uuid": "fdbe35deb4279b50da287b0887647f83",
        "title": "呈审知",
        "author": "赵蕃",
        "content": "晨出及未热，饭余因就谈。\n结交真有道，致此亦何堪。\n静听多闻益，微吟佳句耽。\n疎檐有新月，当共影成三。",
        "dynasty": "宋",
        "collection_info": null
    },
    {
        "uuid": "71d05895374cbef35758b13f07a17723",
        "title": "次韵和叔并呈叔鱼",
        "author": "赵蕃",
        "content": "望望吴楚隔，悠悠兄弟思。\n经行偶来过，喜极为成诗。\n二父已名世，诸郎皆好辞。\n谁云前辈远，未觉此风衰。",
        "dynasty": "宋",
        "collection_info": null
    },
    {
        "uuid": "63b1896f83e923601a9838c70a92f77e",
        "title": "呈全真鲁山",
        "author": "赵蕃",
        "content": "有怀思放旷，兹地窘幽潜。\n屋脊山微见，庭前树莫添。\n把书唯立壁，扶杖祗巡檐。\n深羡凭江宅，登临万象兼。",
        "dynasty": "宋",
        "collection_info": null
    },
    {
        "uuid": "72713c89cee6278e1e5ec8340751b84a",
        "title": "呈唐德舆兼寄呈可久三首  其一",
        "author": "赵蕃",
        "content": "白头四海客，青眼几何人。\n况復平生旧，端殊数面亲。\n文声虽益振，仕簿亦何屯。\n好在章江水，聊堪濯世尘。",
        "dynasty": "宋",
        "collection_info": null
    },
    {
        "uuid": "3b92448c399027b051c2a864aae02d35",
        "title": "呈唐德舆兼寄呈可久三首  其二",
        "author": "赵蕃",
        "content": "前岁长安雪，从公饮屡过。\n放谈成绝叹，狂态亦悲歌。\n我仕鱼缘竹，公行漩绕涡。\n相逢虽足慰，相别奈愁何。",
        "dynasty": "宋",
        "collection_info": null
    },
    {
        "uuid": "658231be590ca2fe6a62d67dc57e2647",
        "title": "呈唐德舆兼寄呈可久三首  其三",
        "author": "赵蕃",
        "content": "敬作沙随问，归来安稳不。\n一官成弃却，微恙想今瘳。\n诗箧犹堪倒，钱囊不用谋。\n更思从二老，何日具扁舟。",
        "dynasty": "宋",
        "collection_info": null
    },
    {
        "uuid": "98b785b931aec9f1d3c10f29c7daf2dc",
        "title": "呈陈深父二首  其一",
        "author": "赵蕃",
        "content": "相望仅一水，相赊逾十年。\n寻君向萧寺，叹我已华颠。\n老至是其理，穷来当益坚。\n云深雪溪树，尘暗曲肱弦。",
        "dynasty": "宋",
        "collection_info": null
    },
    {
        "uuid": "b6dcf16b0769c05e08490bec88d5f602",
        "title": "呈陈深父二首  其二",
        "author": "赵蕃",
        "content": "役役到番国，悠悠谁故人。\n僧房半牢落，湖水失清沦。\n我岂倚楼赵，君真惊座陈。\n何为辱倾倒，相与尽情亲。",
        "dynasty": "宋",
        "collection_info": null
    },
    {
        "uuid": "983dd59c8620e81200efe2e7ce3cb42b",
        "title": "呈晁舅祖叔藴",
        "author": "赵蕃",
        "content": "辈行虽如祖，年龄仅可兄。\n经过得屡见，文字有同盟。\n门户当深责，饥寒厌此生。\n良农务穮蔉，初不计秋成。",
        "dynasty": "宋",
        "collection_info": null
    },
    {
        "uuid": "8d36d5077f073d9385985c30cbe474e1",
        "title": "呈许深父及之",
        "author": "赵蕃",
        "content": "路入分宜县，心驰月旦评。\n参差万木合，曲折乱滩行。\n江右孰茂宰，斯人垂大名。\n鳬飞看公入，鸢堕黯余情。",
        "dynasty": "宋",
        "collection_info": null
    },
    {
        "uuid": "37e3a32fee2b658beca7bd14561d1244",
        "title": "俗有雪上加霜之谚今日之谓也二诗呈知县契丈教授尊兄  其一",
        "author": "赵蕃",
        "content": "叹我贫兼病，当渠雪上霜。\n忍饥无异术，炙背有奇方。\n重忆茅檐下，还嗟楚水傍。\n官曹竟疎阔，诗病得商量。",
        "dynasty": "宋",
        "collection_info": null
    },
    {
        "uuid": "e1a6cd2f03bb458e02e7acce9c85e94c",
        "title": "俗有雪上加霜之谚今日之谓也二诗呈知县契丈教授尊兄  其二",
        "author": "赵蕃",
        "content": "雨雪欣能霁，冰霜苦未和。\n体孱寒有相，絮败暖无多。\n二妙今谁敌，有诗皆可歌。\n暗中知沈谢，灰裏拨阴何。",
        "dynasty": "宋",
        "collection_info": null
    },
    {
        "uuid": "2171ca133b9c360edaf4e70091773cf2",
        "title": "呈李思永",
        "author": "赵蕃",
        "content": "往见刘夫子，得闻君姓名。\n飘零方客路，邂逅若平生。\n学要精微讲，文须仔细评。\n道林并岳麓，他日得经行。",
        "dynasty": "宋",
        "collection_info": null
    },
    {
        "uuid": "21d05ac763f50e9617015d39d533eece",
        "title": "呈宋伯潜",
        "author": "赵蕃",
        "content": "学有南轩派，文仍二宋家。\n泉源端有本，玉立更无瑕。\n傥遂成三径，当从读五车。\n朋游有如此，未恨落长沙。",
        "dynasty": "宋",
        "collection_info": null
    },
    {
        "uuid": "78d7e7c4c78c7680d32ae5843119ba19",
        "title": "再呈伯潜",
        "author": "赵蕃",
        "content": "政尔羞余子，胡然说故家。\n人方笑蓝缕，君乃不疵瑕。\n厚义重缟纻，空言非笠车。\n委思精绝处，百炼出披沙。",
        "dynasty": "宋",
        "collection_info": null
    },
    {
        "uuid": "65411409446e65a73b0719bfa74d1646",
        "title": "再呈思永",
        "author": "赵蕃",
        "content": "宝气疑犹在，诸公盛得名。\n新知虽可乐，旧恨卒难平。\n我句野无格，君诗工莫评。\n青钱宜妙选，墨绶盍迟行。",
        "dynasty": "宋",
        "collection_info": null
    },
    {
        "uuid": "1ba335649225d4f3fce0b9ededab56e6",
        "title": "呈刘子卿四首  其一",
        "author": "赵蕃",
        "content": "南渡六十载，况谈元佑时。\n故家垂欲尽，遗事莽难知。\n文字既多舛，传闻宁破疑。\n唯公有源委，万折必东之。",
        "dynasty": "宋",
        "collection_info": null
    },
    {
        "uuid": "5dcd689bb75ea4c85a9bf3965973b9de",
        "title": "呈刘子卿四首  其二",
        "author": "赵蕃",
        "content": "近喜周公相，初传荐士章。\n非才孰为治，与国倍生光。\n故国异乔木，白驹空食场。\n弹冠与结绶，吾道不其昌。",
        "dynasty": "宋",
        "collection_info": null
    },
    {
        "uuid": "dce6e2e28d0a10414d32c0492d19c7f9",
        "title": "呈刘子卿四首  其三",
        "author": "赵蕃",
        "content": "王气东南盛，流风西北疎。\n往犹称旅寓，今乃逐乡闾。\n要熟儿童听，惟传父祖书。\n如公不一二，安得亦相于。",
        "dynasty": "宋",
        "collection_info": null
    },
    {
        "uuid": "4c24715e393856a8b0e867a9c0c0a3d6",
        "title": "呈刘子卿四首  其四",
        "author": "赵蕃",
        "content": "往自清江别，于今近十年。\n依僧聊避暑，拥节会朝天。\n我愧不如昔，公乎真过前。\n政规期断手，明本已终篇。",
        "dynasty": "宋",
        "collection_info": null
    },
    {
        "uuid": "6a42141e133602999dfb1f234fafdf2b",
        "title": "别邢公昭丈",
        "author": "赵蕃",
        "content": "适远能忘别，衝行敢惮泥。\n野航初唤渡，茅屋正啼鷄。\n雨后妨梅步，风前对竹题。\n因公动高兴，忆我旧幽栖。",
        "dynasty": "宋",
        "collection_info": null
    },
    {
        "uuid": "25de8da9474a1cfc41cfe2707e15dada",
        "title": "次韵周钦止送别",
        "author": "赵蕃",
        "content": "不见送将归，惟闻远别离。\n身今成老大，官岂计高卑。\n萧寺已移酒，便人还枉诗。\n临风三復罢，有恨落无涯。",
        "dynasty": "宋",
        "collection_info": null
    },
    {
        "uuid": "441d3f851f69fce4f605b9759b436ae8",
        "title": "留别子肃子仪三首  其一",
        "author": "赵蕃",
        "content": "度桥遵野径，夹树启篱门。\n剥啄传呼疾，周旋色笑温。\n万金纔到几，一棹復过村。\n却恨侬来独，飘零说在原。",
        "dynasty": "宋",
        "collection_info": null
    },
    {
        "uuid": "582a323a253bc66d45fb0617874fafb2",
        "title": "留别子肃子仪三首  其二",
        "author": "赵蕃",
        "content": "长年梦黄堰，今日饮红灰。\n径绿无多草，庭阴半是梅。\n海棠留雨醉，杨柳傲风媒。\n对此浑无事，一杯重一杯。",
        "dynasty": "宋",
        "collection_info": null
    },
    {
        "uuid": "962492e4665c339dafda208f5bdcec3b",
        "title": "留别子肃子仪三首  其三",
        "author": "赵蕃",
        "content": "一别动五载，人生都几何。\n谈端方间起，行色又犇波。\n剩欲摅离语，不成翻醉歌。\n飞腾与流浪，已矣两无那。",
        "dynasty": "宋",
        "collection_info": null
    },
    {
        "uuid": "a54de20357f8535f4b5be2bb106c4fe6",
        "title": "留别陈明叔兼属胡仲威五首  其一",
        "author": "赵蕃",
        "content": "我去孰君友，君留谁我游。\n定应缘宿契，不待分今投。\n年事鬓俱白，时名诗独优。\n未知兹日别，重见又何由。",
        "dynasty": "宋",
        "collection_info": null
    },
    {
        "uuid": "998e04dd794740051992883e7e9e3d0b",
        "title": "留别陈明叔兼属胡仲威五首  其二",
        "author": "赵蕃",
        "content": "论事从违数，题诗窜定频。\n客君徒得重，爱我不言贫。\n薄俗无兄弟，我曹相主宾。\n别觞终作恶，别语要须真。",
        "dynasty": "宋",
        "collection_info": null
    },
    {
        "uuid": "e31d6a69ba0e6bfb0076188265585418",
        "title": "留别陈明叔兼属胡仲威五首  其三",
        "author": "赵蕃",
        "content": "簿领三年吏，江天百里居。\n我非拘雁鹜，君乃傲樵渔。\n得誉且得谤，似高仍似疎。\n襄阳耆旧传，书子定联予。",
        "dynasty": "宋",
        "collection_info": null
    },
    {
        "uuid": "e41ae9c6f3dab34fbb1c538b16b53a61",
        "title": "留别陈明叔兼属胡仲威五首  其四",
        "author": "赵蕃",
        "content": "我觅祠官俸，君携异县书。\n一穷直若此，五字果何如。\n底用频看镜，终当老荷鉏。\n未知渠作计，颇亦似侬无。",
        "dynasty": "宋",
        "collection_info": null
    },
    {
        "uuid": "ef5d4b2bdcda412bdb79370ea2a7b4b2",
        "title": "留别陈明叔兼属胡仲威五首  其五",
        "author": "赵蕃",
        "content": "汲汲求交友，良由不敏姿。\n风流伯始后，文献澹庵师。\n此士世亦寡，因君交不疑。\n倡酬凡几纸，别后慰相思。",
        "dynasty": "宋",
        "collection_info": null
    },
    {
        "uuid": "80831404fc5569baa0daad492f67a652",
        "title": "留别折子明丈二首  其一",
        "author": "赵蕃",
        "content": "久作湘中客，数从林下游。\n契繇先世叙，谊向古人求。\n我敢逃黄绶，公宁卧白头。\n庙堂有北客，人物想中州。",
        "dynasty": "宋",
        "collection_info": null
    },
    {
        "uuid": "3117fc73d192a1713e452f50114edc0e",
        "title": "留别折子明丈二首  其二",
        "author": "赵蕃",
        "content": "行橐何轻重，新诗得卷藏。\n犹须与先集，併为补山房。\n更欲询言行，持将益废忘。\n匆匆语难尽，莽莽恨空长。",
        "dynasty": "宋",
        "collection_info": null
    },
    {
        "uuid": "5becf7de670be98652944f5bd7e77039",
        "title": "留别徐季纯",
        "author": "赵蕃",
        "content": "隠墅夙未到，扁舟空屡经。\n滩长石璧寺，洲遶縠波亭。\n厚禄头空白，新知眼倍青。\n虽云遽离阔，也足慰飘零。",
        "dynasty": "宋",
        "collection_info": null
    },
    {
        "uuid": "8f4837de8e84bc91fd81da42d907142c",
        "title": "重别成父二首  其一",
        "author": "赵蕃",
        "content": "尽室蕲偕隠，持家又即浮。\n可怜居不易，还是食为谋。\n风雨连朝暗，江山千里游。\n不能携汝去，翻觉重吾忧。",
        "dynasty": "宋",
        "collection_info": null
    },
    {
        "uuid": "e0e4a501d4621a93dbb6341d37882eb1",
        "title": "重别成父二首  其二",
        "author": "赵蕃",
        "content": "中原归尚棘，三墓久成芜。\n未议增封树，先宜禁牧刍。\n便须营虎落，将以护龙雏。\n不用平安报，惟期剪伐无。",
        "dynasty": "宋",
        "collection_info": null
    },
    {
        "uuid": "032bbf4b399a539e018e01cf2e2d4765",
        "title": "送恭叔赴海门尉端叔约同过湘西酌别四首  其一",
        "author": "赵蕃",
        "content": "寓舍我至晚，官期君已催。\n犹当载酒别，共作访山来。\n雪谷看题字，风雩话昔开。\n乐山并乐水，随处一裴回。",
        "dynasty": "宋",
        "collection_info": null
    },
    {
        "uuid": "54a59558649514744ec7140ae1d1c3d0",
        "title": "送恭叔赴海门尉端叔约同过湘西酌别四首  其二",
        "author": "赵蕃",
        "content": "君叹父兄别，我嗟朋友疎。\n穷冬仍远道，异县復离居。\n仅得追随再，何由怀抱摅。\n因来湖外使，为寄海边书。",
        "dynasty": "宋",
        "collection_info": null
    },
    {
        "uuid": "c8612f0ff7bfd9f00e4cfe9934a8357e",
        "title": "送恭叔赴海门尉端叔约同过湘西酌别四首  其三",
        "author": "赵蕃",
        "content": "楚岫新经雪，湘江半露沙。\n萧萧断行鴈，渺渺后栖鸦。\n别意浑相似，诗成祇重嗟。\n未嫌杯酒满，直恐鬓霜加。",
        "dynasty": "宋",
        "collection_info": null
    },
    {
        "uuid": "2e5fdbcd10eefaacc68d01ea2f553ea9",
        "title": "送恭叔赴海门尉端叔约同过湘西酌别四首  其四",
        "author": "赵蕃",
        "content": "入自芝兰室，重之珠玉渊。\n一官从草草，万卷本便便。\n对镜平多垒，閒郊闢废田。\n尉曹应事少，宾友定谁延。",
        "dynasty": "宋",
        "collection_info": null
    },
    {
        "uuid": "6c5b388a24622ea2d37505456867667e",
        "title": "留别徐斯远时斯远将赴朱晦庵之约三首  其一",
        "author": "赵蕃",
        "content": "共有山林趣，相期问学功。\n一官重此去，三径几时同。\n我鬓因诗白，君颜非酒红。\n从游纵有日，羸疾柰相攻。",
        "dynasty": "宋",
        "collection_info": null
    },
    {
        "uuid": "e1eff3b5c89c5212a0a50a37cd5a9776",
        "title": "留别徐斯远时斯远将赴朱晦庵之约三首  其二",
        "author": "赵蕃",
        "content": "君质故甚美，加之仍得师。\n今为李君御，何后老人期。\n念欲通名姓，还忧辱弃遗。\n何当武夷下，与子共追随。",
        "dynasty": "宋",
        "collection_info": null
    },
    {
        "uuid": "b0144ea0856cca16aa5d4349c7ebc417",
        "title": "留别徐斯远时斯远将赴朱晦庵之约三首  其三",
        "author": "赵蕃",
        "content": "事变将酬万，身分若化千。\n凄凉辞古寺，辛苦问江船。\n秋得村村雨，凉生树树蝉。\n重哦五七字，还约四三年。",
        "dynasty": "宋",
        "collection_info": null
    },
    {
        "uuid": "c6acfa54470b8a52560a3b0ce2bf49eb",
        "title": "坐中留别正之",
        "author": "赵蕃",
        "content": "已别还成住，多君意甚真。\n自非敦友好，宁復见情亲。\n月已秋中过，雨如春暮频。\n临分匪杯酒，幽独恐伤神。",
        "dynasty": "宋",
        "collection_info": null
    },
    {
        "uuid": "d2a1c18404a8ec9e8c8393a6129dd33f",
        "title": "别赵信州",
        "author": "赵蕃",
        "content": "拍拍桃花水，轻轻莲叶舟。\n生憎衝野马，失喜见沙鸥。\n漫浪端如此，饥寒信有不。\n未探怀玉藴，且访九华幽。",
        "dynasty": "宋",
        "collection_info": null
    },
    {
        "uuid": "8855be066fbab6c9ed8ab62cf5497511",
        "title": "别赵叔",
        "author": "赵蕃",
        "content": "汉廷无出右，天下举归心。\n岁晚雪霜榦，春余桃李阴。\n班崇贰卿贵，掾落五溪深。\n勿谓无回鴈，邮传可嗣音。",
        "dynasty": "宋",
        "collection_info": null
    },
    {
        "uuid": "c77d0e98be2a8767eb0b77e4e096dcdd",
        "title": "别宗父",
        "author": "赵蕃",
        "content": "许日问何滞，今晨真遂行。\n人生苦飘泊，岁事復峥嵘。\n鹤髮欠亡恙，燕雏怜未成。\n临分再三语，不为别离情。",
        "dynasty": "宋",
        "collection_info": null
    },
    {
        "uuid": "e7c2ab13b633dc602ddb59e15c1d324c",
        "title": "别马庄甫",
        "author": "赵蕃",
        "content": "邂逅成深识，慇懃不作遥。\n鹅湖书后约，汭口骑能招。\n奔逸君诚俊，衰摧我不聊。\n嗜书甘寂寞，破敌看嫖姚。",
        "dynasty": "宋",
        "collection_info": null
    },
    {
        "uuid": "f5ec537b91a9d77f24143c6c7e2a579f",
        "title": "别杨谨仲",
        "author": "赵蕃",
        "content": "篱竹又离箨，沼荷还迭钱。\n我来成伫立，公为起高眠。\n清静子云宅，扶疎陶令篇。\n三年浑易尔，此别各苍然。",
        "dynasty": "宋",
        "collection_info": null
    },
    {
        "uuid": "11cdc986d154d7317d4d967e5721e0a1",
        "title": "别季承",
        "author": "赵蕃",
        "content": "兼旬眠食同，慷慨豁心胸。\n尚喜斯文在，未忧吾道穷。\n鹅湖余旧历，鹫岭子新逢。\n四海均同宇，休言两地中。",
        "dynasty": "宋",
        "collection_info": null
    },
    {
        "uuid": "a495c16a982b8ed13285182e2ddf62f3",
        "title": "初六日呈明叔",
        "author": "赵蕃",
        "content": "冷澹清明节，萧疎斑白翁。\n不知春事减，但见绿阴重。\n坐卧书窗裏，阴晴啼鸟中。\n年龄故尔似，贫病亦应同。",
        "dynasty": "宋",
        "collection_info": null
    },
    {
        "uuid": "a5d371bd3806c9aae187cb2c48f535b7",
        "title": "二十五日呈明叔",
        "author": "赵蕃",
        "content": "七十且强半，骎骎数日间。\n不成悲白髮，犹说爱青山。\n五斗虽为累，千篇政不悭。\n与君同甲子，此事合相关。",
        "dynasty": "宋",
        "collection_info": null
    },
    {
        "uuid": "13e8873ca3fa08496f3fd9e0a163b1be",
        "title": "别近呈明叔",
        "author": "赵蕃",
        "content": "靖节甘忤俗，子云空解嘲。\n纷纷多面友，了了独心交。\n四海叹浮梗，三年嗟繫匏。\n语离无几日，梅蕊况江郊。",
        "dynasty": "宋",
        "collection_info": null
    },
    {
        "uuid": "747479a03caaa986773d3cddf0bce1ed",
        "title": "再呈明叔",
        "author": "赵蕃",
        "content": "欲过江天阁，出门如有方。\n乍闻禽磔磔，还是雨浪浪。\n放意官曹外，关心药裹旁。\n听渠桃李退，兰斛政幽香。",
        "dynasty": "宋",
        "collection_info": null
    },
    {
        "uuid": "aa40d9631fa855674a0674a90a91b92b",
        "title": "呈潘文叔二首  其一",
        "author": "赵蕃",
        "content": "岳寺分携后，邮亭邂逅时。\n鸣鞭萍实驿，分韵木犀诗。\n契阔书忘素，飘零鬓益丝。\n我归宁偶尔，君至忽于斯。",
        "dynasty": "宋",
        "collection_info": null
    },
    {
        "uuid": "af8cf06c90c7c20e5778cb5da7a8bf47",
        "title": "呈潘文叔二首  其二",
        "author": "赵蕃",
        "content": "寓舍莓苔合，春郊花草香。\n忽逢宁比料，欲语未能长。\n大阮为勿药，阿连欣对床。\n嗟予重多感，有弟各殊方。",
        "dynasty": "宋",
        "collection_info": null
    },
    {
        "uuid": "3ca0ac2b9e7d567b15b9679ec38c9b23",
        "title": "呈叔文诸公",
        "author": "赵蕃",
        "content": "村村迎湫水，户户𬋖鑪香。\n何以救我穑，但知呼彼苍。\n傥宽饥欲死，聊听醒而狂。\n困极惟思睡，诗来得助凉。",
        "dynasty": "宋",
        "collection_info": null
    },
    {
        "uuid": "95c672267f5947d1006c6964403a2e5a",
        "title": "和答黎季成送行",
        "author": "赵蕃",
        "content": "自坐还山计，如同去鲁情。\n水风元不断，山月每同明。\n试问诗能和，何如酒共倾。\n吾家近京驿，侧耳听车声。",
        "dynasty": "宋",
        "collection_info": null
    },
    {
        "uuid": "eb879d19898ec8505419386dc7a1c1f4",
        "title": "蕃近有鄙句简诸公而广文先生专以见贶盛意自不可不答",
        "author": "赵蕃",
        "content": "居然自驽骥，陋矣说玄黄。\n章贡昔连地，沅湘今一乡。\n谈端惊绝倒，诗学味尤长。\n对月他时白，披风此日凉。",
        "dynasty": "宋",
        "collection_info": null
    },
    {
        "uuid": "26bdd79597d232f272ff7f86d0dbb8b8",
        "title": "再和诸公",
        "author": "赵蕃",
        "content": "官故玄尚白，山能青又黄。\n娵隅学蛮咏，欵乃和渔乡。\n世用有公等，我才无日长。\n盍簪休间阔，回首易悲凉。",
        "dynasty": "宋",
        "collection_info": null
    },
    {
        "uuid": "c615d0681a86d3f6438aef05192407f0",
        "title": "简黄子耕",
        "author": "赵蕃",
        "content": "不见吾叔度，侵寻将六年。\n林间迂子步，江上望余船。\n会合信不易，往来成屡愆。\n孤山梅未老，曷日访三贤。",
        "dynasty": "宋",
        "collection_info": null
    },
    {
        "uuid": "7997f43d184e517d314b3f7417a4067e",
        "title": "简李伯仁节甫",
        "author": "赵蕃",
        "content": "溧水忽再到，清明无隔晨。\n一翁方上府，二季曲留宾。\n诗律叹仍旧，鬓霜惊渐新。\n君家真李杜，我乃愧黄陈。",
        "dynasty": "宋",
        "collection_info": null
    },
    {
        "uuid": "59e5908cc911b256eb8b27897636823e",
        "title": "简彦博",
        "author": "赵蕃",
        "content": "忆昨连郛住，犹为解榻期。\n古书相是正，余事剧娱嬉。\n近者间何阔，怀哉我所思。\n如闻穫稻毕，当是入山时。",
        "dynasty": "宋",
        "collection_info": null
    },
    {
        "uuid": "6fb973c48d7b779a3b2bbb9aaaafb72d",
        "title": "简元衡",
        "author": "赵蕃",
        "content": "鸠唤林深拥，蛙鸣草乱科。\n群生为疵疠，首夏失清和。\n谢病游故倦，尊天问可何。\n政须闻妙语，一为洗烦痾。",
        "dynasty": "宋",
        "collection_info": null
    },
    {
        "uuid": "efbf0eb46667dcbc0771b1ebdc941442",
        "title": "再简元衡",
        "author": "赵蕃",
        "content": "积雨朝收础，清阴昼满庭。\n骤干无雨候，忽动有风轻。\n药裹长羸疾，茶瓯蹔一醒。\n故人纔咫尺，愿见兀如扃。",
        "dynasty": "宋",
        "collection_info": null
    },
    {
        "uuid": "895f82f51be2598339754f8fa4743311",
        "title": "用初三日韵简伯玉昆仲",
        "author": "赵蕃",
        "content": "雨势忽已过，云峰空復生。\n蹔能苏暑病，未足慰农情。\n同社推诗好，今宵况月明。\n三人非对影，难弟与难兄。",
        "dynasty": "宋",
        "collection_info": null
    },
    {
        "uuid": "e08efe255661836e87b9285d33bd0787",
        "title": "远父往富沙兼简马庄父二首  其一",
        "author": "赵蕃",
        "content": "徐郎既吴越，王子又瓯闽。\n孰与还仍往，惟余病与贫。\n尚寒花有信，欲尽雨催春。\n子去宁关抱，余留独损神。",
        "dynasty": "宋",
        "collection_info": null
    },
    {
        "uuid": "486a3f40b8be6c6709663b68069a855e",
        "title": "远父往富沙兼简马庄父二首  其二",
        "author": "赵蕃",
        "content": "子过铅山县，知名有尉曹。\n谈端抽茧纴，文力壮波涛。\n见子心应识，思渠首屡搔。\n共为徐庶友，而独不能高。",
        "dynasty": "宋",
        "collection_info": null
    },
    {
        "uuid": "c452339b0059fc71195d33f7e2e6cae4",
        "title": "念欲春游春既莫矣而在伯微恙不近杯勺作小诗代简便呈沅陵何邓二尉曹",
        "author": "赵蕃",
        "content": "屡有一杯约，况今三月来。\n属君翻药裹，而我欠诗材。\n楚塞稀红蕊，僧坊剩绿苔。\n几时能出郭，分韵与徘徊。",
        "dynasty": "宋",
        "collection_info": null
    },
    {
        "uuid": "d288216cf8a5a3ad5b98c13857e45e86",
        "title": "十一日简王进之",
        "author": "赵蕃",
        "content": "晓枕闻檐溜，閒筇立寺门。\n宿酲连卯酒，幽趣落无言。\n山色丹青湿，梅花璧玉温。\n谁能此乘兴，风味昔人存。",
        "dynasty": "宋",
        "collection_info": null
    },
    {
        "uuid": "671d1ce4da5cd57f3212706521278a3f",
        "title": "简徐季益二首  其一",
        "author": "赵蕃",
        "content": "野寺钟鸣后，溪桥雨合时。\n杖藜能过我，酌酒更论诗。\n意作匆匆别，仍愆得得期。\n近知疎问讯，不那费怀思。",
        "dynasty": "宋",
        "collection_info": null
    },
    {
        "uuid": "0892af5f888e96859b5f915b9b49679c",
        "title": "简徐季益二首  其二",
        "author": "赵蕃",
        "content": "好士今谁是，怜才亦漫云。\n讵须随进士，直拟慕征君。\n确论终当有，浮言断莫闻。\n儿曹与余子，录录更纷纷。",
        "dynasty": "宋",
        "collection_info": null
    },
    {
        "uuid": "1268bb73b8c8baa0466a42544ee045ce",
        "title": "简王元宗",
        "author": "赵蕃",
        "content": "相望两招提，林深路不迷。\n微躯敢高卧，借屋且幽栖。\n问讯聊题句，经过阻杖藜。\n良由日日雨，山径亦成泥。",
        "dynasty": "宋",
        "collection_info": null
    },
    {
        "uuid": "17febf738650494f840da28be9c0ad57",
        "title": "简斯远兄",
        "author": "赵蕃",
        "content": "已办入城府，尚留缘雨阴。\n相期着屐过，空想掉头吟。\n子故因贫出，余宁叹老侵。\n鹓鸾满台阁，麋鹿自山林。",
        "dynasty": "宋",
        "collection_info": null
    },
    {
        "uuid": "7d00c6070f7c62974d4353de478fa20e",
        "title": "简文显",
        "author": "赵蕃",
        "content": "敬问周夫子，端居又半春。\n初无酒作祟，合有句如神。\n桃李已陈迹，溪山同故人。\n何能过茅宇，谈笑奉清真。",
        "dynasty": "宋",
        "collection_info": null
    },
    {
        "uuid": "5819968167ca4019610dc30e91932e8e",
        "title": "简全真",
        "author": "赵蕃",
        "content": "方喧思独坐，当静想清言。\n我扫庭前树，君凭江上轩。\n有诗烦共赋，无酒与重论。\n既乏公田秫，仍孤老瓦盆。",
        "dynasty": "宋",
        "collection_info": null
    },
    {
        "uuid": "7d756b66163c5e47244ca63de904649e",
        "title": "过周文显所居",
        "author": "赵蕃",
        "content": "不谓于兹世，而能有若人。\n藤萝为遮屋，图史漫娱身。\n安邑谁为令，黔娄自守贫。\n他时独行传，端可并麒麟。",
        "dynasty": "宋",
        "collection_info": null
    },
    {
        "uuid": "d84fed326900b181ec6e88aa0ca0d3e3",
        "title": "喜见周司法和诗有赠仍用元韵",
        "author": "赵蕃",
        "content": "路绝岭梅赠，江摇沅茝春。\n敢云倾盖故，喜甚诵诗新。\n刀笔非吾事，文章可致身。\n江陵法曹掾，宁久滞斯人。",
        "dynasty": "宋",
        "collection_info": null
    },
    {
        "uuid": "86528467163d525a81eac80c889f36cf",
        "title": "至日与明叔逸及明叔之子凉孙饮",
        "author": "赵蕃",
        "content": "至日还为客，穷愁亦去年。\n阴阳自升伏，老壮只推迁。\n易险安常度，呴濡无妄怜。\n儿能寿翁酒，不必问遇贤。",
        "dynasty": "宋",
        "collection_info": null
    },
    {
        "uuid": "27a619252c9e7e34d3f4dc18a042171c",
        "title": "过介庵旧宅",
        "author": "赵蕃",
        "content": "悠悠西州路，惨惨日暮云。\n天不慦此老，世孰张吾军。\n成都扬雄宅，青山太白坟。\n可怜车马迹，不如鸥鹭羣。",
        "dynasty": "宋",
        "collection_info": null
    },
    {
        "uuid": "de5bd3ea3a490a8b6fba985918cb4a22",
        "title": "连日与邢伯言兄弟饮成四十字",
        "author": "赵蕃",
        "content": "江上风虽横，林间月自新。\n探囊看墨妙，酌酒话情亲。\n感叹思前日，飘零媿此身。\n未妨频夕醉，初不污车茵。",
        "dynasty": "宋",
        "collection_info": null
    },
    {
        "uuid": "eac7234beafd28e3ff61e92ac033dcf4",
        "title": "雨中与公择对饮已而大醉既醒作此",
        "author": "赵蕃",
        "content": "身世一飘摇，羁愁两寂寥。\n怨歌空耿耿，晚雨况萧萧。\n饮强真能醉，诗成或当谣。\n明朝对清镜，鬓恐十分凋。",
        "dynasty": "宋",
        "collection_info": null
    },
    {
        "uuid": "1fae723c5068c287cdb81f4af53845b4",
        "title": "与伯玉元衡大声兄弟饮",
        "author": "赵蕃",
        "content": "何方应雨落，此地祇凉生。\n杯酒偶相属，晤言聊叙情。\n登楼念王粲，促席想渊明。\n乡里无新故，情亲总弟兄。",
        "dynasty": "宋",
        "collection_info": null
    },
    {
        "uuid": "2e0912957af2dfbe5ae008ea7cd3d0ab",
        "title": "刘万二弟置酒与八九兄同饮",
        "author": "赵蕃",
        "content": "每忆疎诗卷，何期共酒尊。\n高栖子苕霅，孤宦我湘沅。\n暮夜风仍吼，途穷志自存。\n悠悠几山岳，泛泛一干坤。",
        "dynasty": "宋",
        "collection_info": null
    },
    {
        "uuid": "f3e22025ed2ce3e2d9c5aac31567cf8c",
        "title": "二月初十日自荻浦绝湖三首  其一",
        "author": "赵蕃",
        "content": "二月风涛壮，扁舟性命轻。\n白头高浪接，青眼远山横。\n客子空怀怖，渔家自乐生。\n须渠一杯酒，助我五言城。",
        "dynasty": "宋",
        "collection_info": null
    },
    {
        "uuid": "626b13cd77a95d415a4ca04e33faf6fd",
        "title": "二月初十日自荻浦绝湖三首  其二",
        "author": "赵蕃",
        "content": "远浪已摇目，疾风仍打头。\n翩翻仰飞鸟，矫捷羡轻鸥。\n湖有万顷白，舟才一叶浮。\n意行从泛泛，吾道本悠悠。",
        "dynasty": "宋",
        "collection_info": null
    },
    {
        "uuid": "2b3e7cd62abbfcdf6d5c847972400fe7",
        "title": "二月初十日自荻浦绝湖三首  其三",
        "author": "赵蕃",
        "content": "倚頼尊中酒，枝梧卷裏诗。\n贫嗟居不易，境对语成危。\n往日行犹记，冲风去不疑。\n舟师笑相谓，未有若人痴。",
        "dynasty": "宋",
        "collection_info": null
    },
    {
        "uuid": "835091a03d8f429bf7c197932b002c93",
        "title": "三月八日发舟后作",
        "author": "赵蕃",
        "content": "沙步行初改，津亭望且遥。\n青山出图画，白鹭立风标。\n境熟诗难就，愁深酒易消。\n云归还漠漠，雨静復萧萧。",
        "dynasty": "宋",
        "collection_info": null
    },
    {
        "uuid": "e32f21513c959cb807f4220eb374b86d",
        "title": "寄建宁韩尚书二首  其一",
        "author": "赵蕃",
        "content": "今代韩夫子，频年刺两州。\n官崇古常伯，地重汉诸侯。\n父老记茂宰，山川皆昔游。\n悬知里闾化，不待教条修。",
        "dynasty": "宋",
        "collection_info": null
    },
    {
        "uuid": "835ae4c0b7be0c7290b883a7f0548748",
        "title": "寄建宁韩尚书二首  其二",
        "author": "赵蕃",
        "content": "宰席犹虚位，尚书合赐环。\n进贤同拔茹，去佞已无山。\n诰命从天下，延登指日间。\n蕲公为大厦，我亦会欢颜。",
        "dynasty": "宋",
        "collection_info": null
    },
    {
        "uuid": "0ffc491aec03798abe9b7bab153ef9e7",
        "title": "三月审知以余行有日置酒于智门寺后竹间小亭时与者王彦博审知之侄彦章余之弟成父审知命以尊前失诗流为韵分得流字书以呈之",
        "author": "赵蕃",
        "content": "林下有高兴，眼前无此流。\n并溪村径入，背佛野亭投。\n绿竹依人好，红蕖取意秋。\n病多宽酒债，别近耿离忧。",
        "dynasty": "宋",
        "collection_info": null
    },
    {
        "uuid": "bfb564ea748851f6cf3a846bec0c7fd3",
        "title": "读东坡和陶诗",
        "author": "赵蕃",
        "content": "食已无余事，坡诗信手翻。\n飘零落蛮蜑，收拾重玙璠。\n未易穷关键，纔能味语言。\n向来陶谢并，今日要重论。",
        "dynasty": "宋",
        "collection_info": null
    },
    {
        "uuid": "3b5f8a11f804fa5f8b353fd744ab0c8a",
        "title": "读王有道诗",
        "author": "赵蕃",
        "content": "校书非隐遯，逢乱偶栖迟。\n少日治安策，暮年忠义诗。\n空闻狩岐陇，不见颂浯溪。\n有墓荒丛棘，无祠奠酒巵。",
        "dynasty": "宋",
        "collection_info": null
    },
    {
        "uuid": "0e2dbae0fabdfc8c2618714f6bf32158",
        "title": "读林子仁诗",
        "author": "赵蕃",
        "content": "连林泥滑滑，遍地苹青青。\n多病愁难却，春风梦已经。\n曾过蕲水郡，不见少微星。\n独行惭方驾，清诗许乞灵。",
        "dynasty": "宋",
        "collection_info": null
    },
    {
        "uuid": "3c1b92a0fe9998af5c8ea3db4360e6ef",
        "title": "王璠伯玉携诗见过二首  其一",
        "author": "赵蕃",
        "content": "大热有如此，凉风安在哉。\n书凭长日度，客欠好怀开。\n豹立妨看竹，蟾飞为扫槐。\n欣然王氏子，枉步袖诗来。",
        "dynasty": "宋",
        "collection_info": null
    },
    {
        "uuid": "6b47525fc608b440d6df55ed8096ead1",
        "title": "王璠伯玉携诗见过二首  其二",
        "author": "赵蕃",
        "content": "故国闻江左，名家数建隆。\n南游新识内，东里旧乡中。\n有句君真癖，无诗我浪穷。\n更期风月夕，相与课新功。",
        "dynasty": "宋",
        "collection_info": null
    },
    {
        "uuid": "dfbc0b1cee367ceae6e0a39041b9d04a",
        "title": "二十四日一日作十诗季承同之既罢復书四十字并呈季承",
        "author": "赵蕃",
        "content": "米尽不忧饥，行行且赋诗。\n相看一大笑，从谓两真痴。\n未用追元白，聊须效陆皮。\n流传君不媿，附益我奚为。",
        "dynasty": "宋",
        "collection_info": null
    },
    {
        "uuid": "ce886ce68fbab2684e5fb1d9195f2a99",
        "title": "偶作二首  其一",
        "author": "赵蕃",
        "content": "旧箑已成挥，还披御腊衣。\n乘除固人事，变化亦天机。\n道路飘零久，形容少壮非。\n无徒微禄眷，长与故人违。",
        "dynasty": "宋",
        "collection_info": null
    },
    {
        "uuid": "29f036230407a1b8dea0fc7e24fa10b0",
        "title": "偶作二首  其二",
        "author": "赵蕃",
        "content": "未仕思从仕，言归盍赋归。\n世方疎直道，身亦堕危机。\n旧宅存松桂，春山富蕨薇。\n渊明觉今是，伯玉悟前非。",
        "dynasty": "宋",
        "collection_info": null
    },
    {
        "uuid": "000f5a9b38dc674afbcab4dab1d03cbe",
        "title": "十三夜秉文携诗见过",
        "author": "赵蕃",
        "content": "餐玉我无术，点金君有方。\n胡为仍各瘦，更復问何长。\n月好桥同步，诗佳袖取将。\n归来未成寐，看叶堕危黄。",
        "dynasty": "宋",
        "collection_info": null
    },
    {
        "uuid": "996d383b0e9d717fabbd4ad870ae09ce",
        "title": "书管掾所抄张安国诗",
        "author": "赵蕃",
        "content": "天上张公子，诗轻万户侯。\n驾车追熟路，顺水放轻舟。\n化鹤惊何远，藏山散莫收。\n可人秋浦掾，着力为冥搜。",
        "dynasty": "宋",
        "collection_info": null
    },
    {
        "uuid": "1ad38069b26de69c87dec3edcfc64610",
        "title": "题三径图",
        "author": "赵蕃",
        "content": "忆在宜春日，曾看三径图。\n腥羶尚京洛，覊旅久江湖。\n岂曰有安宅，绝然忘故都。\n人琴怅俱已，松菊孰充娱。",
        "dynasty": "宋",
        "collection_info": null
    },
    {
        "uuid": "b2df2d1d77d57cdc1a7092550b7d5dec",
        "title": "题旧日所藏晋陶渊明采菊东篱下悠然见南山画",
        "author": "赵蕃",
        "content": "未必形模似，良由意象高。\n见山非得得，遇酒辄陶陶。\n芜没念三径，飘零悲二毛。\n南征傥亡恙，归老旧蓬蒿。",
        "dynasty": "宋",
        "collection_info": null
    },
    {
        "uuid": "3f04b3509f72262f59c7b629b9506b6d",
        "title": "寄呈寿冈先生二首  其一",
        "author": "赵蕃",
        "content": "竹户与松窗，当年拜老庞。\n鬓毛霜自满，文力鼎犹扛。\n我句何堪读，公诗旧所降。\n宁闻曹与郐，可并楚三江。",
        "dynasty": "宋",
        "collection_info": null
    },
    {
        "uuid": "bcb3852e872336bcf885dd8c46edcc5e",
        "title": "寄呈寿冈先生二首  其二",
        "author": "赵蕃",
        "content": "我爱清江郡，端如屋上乌。\n挂冠推二老，缝掖盛诸儒。\n吴蜀书难得，荆蛮病益癯。\n飞黄去腾踏，局趣效辕驹。",
        "dynasty": "宋",
        "collection_info": null
    },
    {
        "uuid": "9b904572edef63d03720e48158bf0349",
        "title": "二诗敬寄致政大夫先生  其一",
        "author": "赵蕃",
        "content": "每见清江使，常询向子平。\n徐行为山健，老眼对书明。\n世共尊耆旧，愚犹及老成。\n谁人要半道，愿与一门生。",
        "dynasty": "宋",
        "collection_info": null
    },
    {
        "uuid": "d9e1198f22f6027a88d802da5751bb01",
        "title": "二诗敬寄致政大夫先生  其二",
        "author": "赵蕃",
        "content": "不向芗林去，于今又四年。\n琴书故间止，草木想苍然。\n安否音书旷，飘零日月还。\n礼加如下榻，兴尽敢回船。",
        "dynasty": "宋",
        "collection_info": null
    },
    {
        "uuid": "044af2cc225efed7c80313bcaff91fb3",
        "title": "投介庵先生并寄庐陵周侍郎四首  其一",
        "author": "赵蕃",
        "content": "忽忆沧洲去，何心汉节持。\n上书期得请，勇退復奚疑。\n用舍非吾事，荣枯自彼时。\n疾风劲草见，松柏岁寒知。",
        "dynasty": "宋",
        "collection_info": null
    },
    {
        "uuid": "b257fb27e0e292e92289caf45bd7bdc3",
        "title": "投介庵先生并寄庐陵周侍郎四首  其二",
        "author": "赵蕃",
        "content": "贰卿辞郡日，刺史乞身年。\n往事甑已堕，归来璧顾全。\n坐令颓俗振，未觉古人贤。\n白鹭思高举，琵琶有直絃。",
        "dynasty": "宋",
        "collection_info": null
    },
    {
        "uuid": "d4af17f3bb8fa4814e5468b261b47a2d",
        "title": "投介庵先生并寄庐陵周侍郎四首  其三",
        "author": "赵蕃",
        "content": "桐乡曾作令，使者復乘车。\n风俗因子厚，溪山要我居。\n此声闻旧矣，今日见归欤。\n祇恐功名事，毋庸遽舍诸。",
        "dynasty": "宋",
        "collection_info": null
    },
    {
        "uuid": "e37a665c49c57e1fad1b58b66c61abb3",
        "title": "投介庵先生并寄庐陵周侍郎四首  其四",
        "author": "赵蕃",
        "content": "粗识诗中趣，翻怜笔下难。\n中流疑失檝，远举虑摧翰。\n起我七十病，蕲公九转丹。\n韩豪非所敢，曾未到郊寒。",
        "dynasty": "宋",
        "collection_info": null
    },
    {
        "uuid": "a9b0b752a2d2221c82e58c6993170f72",
        "title": "周愚卿以二苏先生李公择黄鲁直秦少游真迹见示敬赋四十字",
        "author": "赵蕃",
        "content": "苏李是吾师，黄秦实嗣之。\n爱其吟可老，得自买倾资。\n有本皆如是，斯文不在兹。\n因知乃翁意，遗子以镃基。",
        "dynasty": "宋",
        "collection_info": null
    },
    {
        "uuid": "81376a1ec0a0cdd71dd141bce0236c81",
        "title": "文叔见饯于郊外且有所论復赋此",
        "author": "赵蕃",
        "content": "已辱临岐送，还能唤酒来。\n欲行虽倥偬，数刻为裴回。\n出处岂漫尔，古今宁异哉。\n滔滔勿渠叹，落落自余哀。",
        "dynasty": "宋",
        "collection_info": null
    },
    {
        "uuid": "2ae5d659e1f9c70822b3310da7aa133d",
        "title": "蕃舣舟湘西之明夕郑仲理吴德夫周伯寿黎季成共置酒于书院阁下追饯者邢广声王衡甫时戊申仲秋七日",
        "author": "赵蕃",
        "content": "已别还重送，情亲独数君。\n赠诗难卒和，别酒易成醺。\n渺渺江山恨，飘飘鸿鴈羣。\n不忘相博约，未可间知闻。",
        "dynasty": "宋",
        "collection_info": null
    },
    {
        "uuid": "38162355af478c72ee7c777fb4140f93",
        "title": "趋上饶道中",
        "author": "赵蕃",
        "content": "风雨催梅子，溪山进客舟。\n登临虽慰眼，怅望復增愁。\n岁月常为旅，饥寒不自谋。\n翩翩羡林鸟，闲逸愧沙鸥。",
        "dynasty": "宋",
        "collection_info": null
    },
    {
        "uuid": "59aab761eafa0fb7c93b755f5acaa6da",
        "title": "周愚卿同丁永年陈明叔见饯于去城之十里致严堂经夕乃别",
        "author": "赵蕃",
        "content": "林表枫能赤，崖边菊许长。\n别情俱惨憺，风日倍荒凉。\n岂为钟情极，端由取友良。\n颓然醒杂意，初不累杯觞。",
        "dynasty": "宋",
        "collection_info": null
    },
    {
        "uuid": "801109ea5013791ec3789d462d754d33",
        "title": "李叔器方养源叔器之侄填载酒饯余于思敬亭",
        "author": "赵蕃",
        "content": "倦客理舟楫，高情携酒肴。\n有亭当水澨，共步转江皋。\n我已乘流去，渠犹伫立劳。\n风前醉难倚，月照首频搔。",
        "dynasty": "宋",
        "collection_info": null
    },
    {
        "uuid": "d693d8c72b5d994e3822eab8536466f7",
        "title": "新漕道中",
        "author": "赵蕃",
        "content": "夜雨响屋瓦，曙烟遮树林。\n田行疑倍滑，水度觉知深。\n顾望劳双目，颠跻怖此心。\n垂堂不知戒，家故乏千金。",
        "dynasty": "宋",
        "collection_info": null
    },
    {
        "uuid": "aff447d1c86b6486dc834fa52a1f0b32",
        "title": "宿分水",
        "author": "赵蕃",
        "content": "夜枕疑为雨，晓檐还见星。\n骤闻成摵摵，熟听乃泠泠。\n信矣无不下，况于高建瓴。\n此行非绝远，楚粤自相因。",
        "dynasty": "宋",
        "collection_info": null
    },
    {
        "uuid": "370acce14ac92c53a922f3d80a01fc7c",
        "title": "舟行",
        "author": "赵蕃",
        "content": "下水復上水，暮秋仍早秋。\n暂归非去吏，触绪苦添愁。\n本乏风雅作，谩于山水游。\n经营欲终日，人谓我何求。",
        "dynasty": "宋",
        "collection_info": null
    },
    {
        "uuid": "2acae0e04de88610ca716f6f12867b61",
        "title": "二十一日湖中",
        "author": "赵蕃",
        "content": "岁晚仍湖路，客中还病身。\n似闻今大熟，那故独长贫。\n方朔一囊栗，季鹰千里莼。\n扁舟固高蹈，金马亦沉沦。",
        "dynasty": "宋",
        "collection_info": null
    },
    {
        "uuid": "661128a6f62f64ae698a9db2b7463225",
        "title": "舟中读子进昆仲西游集有怀其人作诗寄之并示成父弟二首  其一",
        "author": "赵蕃",
        "content": "君是三珠树，子非两玉人。\n水南留步武，竹隠记风神。\n往者兄同弟，今焉越与秦。\n细哦诗语妙，如款笑谈真。",
        "dynasty": "宋",
        "collection_info": null
    },
    {
        "uuid": "a6988a35fdcdf3e5513ff9994166d059",
        "title": "舟中读子进昆仲西游集有怀其人作诗寄之并示成父弟二首  其二",
        "author": "赵蕃",
        "content": "文士今固有，未闻居一门。\n松筠无异操，茧蕙若同根。\n试问临风读，何如把酒论。\n兹行羡吾弟，弭檝向湖村。",
        "dynasty": "宋",
        "collection_info": null
    },
    {
        "uuid": "b17fc5a0df8b49bd60f52165e72b0a88",
        "title": "闻晦庵罢宜春留南昌亟往见之将至贵溪逆风大作",
        "author": "赵蕃",
        "content": "下水放轻舠，真期快意遭。\n那知吾道蹇，还值逆风鏖。\n空阔初凭棹，渊洄竟倚篙。\n三山信非远，弱水谩增劳。",
        "dynasty": "宋",
        "collection_info": null
    },
    {
        "uuid": "bf695a43f29a8b7d8b5f1d67384af752",
        "title": "约斯远同谒晦翁先生八月十六日发章泉夜宿永丰",
        "author": "赵蕃",
        "content": "比夕皆佳月，几年无此期。\n亲朋方战蚁，而我自驱羸。\n夜作银河隔，明当玉树窥。\n犹须发高咏，于以慰长思。",
        "dynasty": "宋",
        "collection_info": null
    },
    {
        "uuid": "658190909fda2a050114c2106bf3add0",
        "title": "初二日蚤发亲捷",
        "author": "赵蕃",
        "content": "水落滩鸣急，山高雾散迟。\n夜愁余响递，晨幸日光披。\n颇忆茱萸饮，还思薏苡赍。\n异乡逢物色，老病益清羸。",
        "dynasty": "宋",
        "collection_info": null
    },
    {
        "uuid": "e3c27948058926a5dd54c99df43d0306",
        "title": "放舟始作",
        "author": "赵蕃",
        "content": "扁舟落吾手，远役怆余心。\n道路经过数，秋风日夜深。\n青林向摇落，白髮益侵寻。\n况说潇湘去，仍怀屈贾吟。",
        "dynasty": "宋",
        "collection_info": null
    },
    {
        "uuid": "c97fe51f8055c3817189ba88bc68f0aa",
        "title": "九月二日发舟快阁下",
        "author": "赵蕃",
        "content": "开船风打头，举棹水分流。\n到处皆成客，今年未识秋。\n意哀吟蟋蟀，声苦乱飕飗。\n拊枕仍推枕，谁知梦觉优。",
        "dynasty": "宋",
        "collection_info": null
    },
    {
        "uuid": "5bbda18774d871d7cbe317d07693cc00",
        "title": "次韵成父舟中",
        "author": "赵蕃",
        "content": "久客日復日，穷冬冰復冰。\n知还怜倦鸟，侧翅耻饥鹰。\n搔髮伤今老，沿塘记昔曾。\n舒忧足行卷，教谄谢书縢。",
        "dynasty": "宋",
        "collection_info": null
    },
    {
        "uuid": "ce96a6a18187734f478bfdf69d576221",
        "title": "初五日晚雨欲舣舟大琛而舟行过焉示成父弟",
        "author": "赵蕃",
        "content": "一雨晚来凉，山长水又长。\n寻诗贪屿岛，沽酒误村场。\n萧瑟听连夕，飘流入异乡。\n对眠还晤语，浑忆在山房。",
        "dynasty": "宋",
        "collection_info": null
    },
    {
        "uuid": "714550d3bcf3eadd55c9fb1e161e3fff",
        "title": "余干放舟后作时以病不饮故见之诗",
        "author": "赵蕃",
        "content": "月驶云俱驶，风恬浪亦恬。\n浑如画横轴，又似镜开奁。\n蛮子钓未已，长年行不厌。\n素羸同李贺，止酒效陶潜。",
        "dynasty": "宋",
        "collection_info": null
    },
    {
        "uuid": "44676657c4371ee5e23961dfeda1e293",
        "title": "舟中病思三首  其一",
        "author": "赵蕃",
        "content": "桑叶绿已病，枫林黄亦危。\n行舟得秋日，满路入新诗。\n照水惊非昔，临风病不支。\n干坤一惠施，吾事独多奇。",
        "dynasty": "宋",
        "collection_info": null
    },
    {
        "uuid": "56bf6c97fc63bdc0c806a8f65a9a7af5",
        "title": "舟中病思三首  其二",
        "author": "赵蕃",
        "content": "已见横山塔，兰溪路不多。\n青铜吾欠此，竹叶奈渠何。\n贫病成驱役，幽忧復放歌。\n平生钓台下，老矣负渔蓑。",
        "dynasty": "宋",
        "collection_info": null
    },
    {
        "uuid": "db89c9862f73d511a0f410a57700d6ea",
        "title": "舟中病思三首  其三",
        "author": "赵蕃",
        "content": "日脚阴晴屡，船身坐卧俱。\n溪山无入望，覊旅孰为娱。\n路识长安近，名非短策图。\n无迷蔡谟蟹，且觅季鹰鲈。",
        "dynasty": "宋",
        "collection_info": null
    },
    {
        "uuid": "365a5279473636c6696e168eec2f88dc",
        "title": "初到舒州",
        "author": "赵蕃",
        "content": "承平非不久，淮地祗凋疎。\n负贩资它郡，蒿莱塞旧闾。\n近江犹若此，穷徼復何如。\n可议轻征战，仍闻急转输。",
        "dynasty": "宋",
        "collection_info": null
    },
    {
        "uuid": "4e23def516f7d50168450ced32d37fd4",
        "title": "旅食有作",
        "author": "赵蕃",
        "content": "旅食频年倦，田居乐事遥。\n春余桑柘静，波泛鹭鸥骄。\n折竹深防笋，撑船满载苗。\n新诗随见写，旧髮不胜凋。",
        "dynasty": "宋",
        "collection_info": null
    },
    {
        "uuid": "b55898e455293889e2192c63a8a2ccd5",
        "title": "万安道中二首  其一",
        "author": "赵蕃",
        "content": "雨小亦滑道，马迟元自佳。\n金章橘弄色，玉面茶吐花。\n科科初种菜，丛丛未收麻。\n人生皆有理，吾事独无涯。",
        "dynasty": "宋",
        "collection_info": null
    },
    {
        "uuid": "0c90b2ba3038c80ed9635fb72b715023",
        "title": "万安道中二首  其二",
        "author": "赵蕃",
        "content": "篱落未经霜，林园尚吐芳。\n豆花连豆角，榴朶映榴房。\n摇落虽兹候，敷荣未尔妨。\n我怀收柿栗，物色自凄凉。",
        "dynasty": "宋",
        "collection_info": null
    },
    {
        "uuid": "893f88128ddd51e7d321dd4c267faea8",
        "title": "将至邬子",
        "author": "赵蕃",
        "content": "湖水冬犹壮，林烟晚更孤。\n荒凉诗莫状，零落鴈成图。\n历历旧行路，萧萧新鬓鬚。\n不知造物意，投老又何如。",
        "dynasty": "宋",
        "collection_info": null
    },
    {
        "uuid": "31d31240f7f38037ab76a2f38e25c01a",
        "title": "宣风市作",
        "author": "赵蕃",
        "content": "不误晨霜白，但惊浓雾黄。\n过桥初有迹，着木顿生光。\n未怕寒如许，殊胜雨见妨。\n燎薪仍酌酒，一笑作哄堂。",
        "dynasty": "宋",
        "collection_info": null
    },
    {
        "uuid": "2a9e6466a762c5a254cd9e5bde5ee8e2",
        "title": "上宠市早饭",
        "author": "赵蕃",
        "content": "雾合疑为雨，云开復变晴。\n梨花高朶盛，柳树弱枝荣。\n问寺山场远，逢虚旅饭营。\n侵晨王事起，亭午野田行。",
        "dynasty": "宋",
        "collection_info": null
    },
    {
        "uuid": "f54a493e294a3ee213a5840304094249",
        "title": "九月二十七日题桂溪铺",
        "author": "赵蕃",
        "content": "昨日方摇扇，今朝可拥裘。\n顿能惊北客，方觉是南州。\n岁傥不逢闰，时今宁復秋。\n无庸叹疎漏，聊得避飕飕。",
        "dynasty": "宋",
        "collection_info": null
    },
    {
        "uuid": "158c27e0e6109112932161fe59db7930",
        "title": "饭枫桥铺",
        "author": "赵蕃",
        "content": "隻堠復双堠，晨鷄仍午鸡。\n春风空浩浩，客意只凄凄。\n驱我因微禄，言归欠薄畦。\n有怀无与共，聊以命诗题。",
        "dynasty": "宋",
        "collection_info": null
    },
    {
        "uuid": "5a32982bd09cd70cf326489b85058661",
        "title": "自荔支铺至楠木铺偶成书楠木",
        "author": "赵蕃",
        "content": "勿谓夷邦陋，深行亦或嘉。\n林空闻落叶，涧浅度枯槎。\n蓐食能支午，劳歌不致嗟。\n道边惟驿舍，山后有人家。",
        "dynasty": "宋",
        "collection_info": null
    },
    {
        "uuid": "3313ca467a4cbd7204b8385018390056",
        "title": "夜过半村李商叟谓不可无所赋为作唐律二首  其一",
        "author": "赵蕃",
        "content": "旧竹茶山宅，新松南涧坟。\n閒风与识面，老我及夫君。\n瘦马政长路，哀鳼仍莫云。\n虽然当努力，亡奈復离羣。",
        "dynasty": "宋",
        "collection_info": null
    },
    {
        "uuid": "de8e4dcb562c658ad6a939ee4b79650c",
        "title": "夜过半村李商叟谓不可无所赋为作唐律二首  其二",
        "author": "赵蕃",
        "content": "访子林间宅，繫余溪上船。\n还成一夕语，宛似五年前。\n白髮惊新梦，青灯读近编。\n黎明又当别，相对欲忘眠。",
        "dynasty": "宋",
        "collection_info": null
    },
    {
        "uuid": "19b69c3fd4163f37acaaf84c317882c9",
        "title": "将至豫章",
        "author": "赵蕃",
        "content": "棹落归云底，帆飞夕照间。\n起予为白社，极目是西山。\n芦雪新鬚鬓，枫丹昔面颜。\n炊迟饿已惯，酒贵醉能悭。",
        "dynasty": "宋",
        "collection_info": null
    },
    {
        "uuid": "34a3cb49863924246b08f48a70d37d42",
        "title": "巴丘驿晚题二首  其一",
        "author": "赵蕃",
        "content": "水驿聊容借，官曹少逭劳。\n关门对风雨，策杖看波涛。\n浩浩心疑壮，悠悠首遽搔。\n忽来双白鹭，伫立久江皋。",
        "dynasty": "宋",
        "collection_info": null
    },
    {
        "uuid": "dd88cbad42f896638768c6eca5bec73e",
        "title": "巴丘驿晚题二首  其二",
        "author": "赵蕃",
        "content": "战伐求三国，覊縻自五溪。\n归飞慕鸿鴈，沿戏狎凫鹥。\n酒以忘忧酌，诗因访古题。\n是身真老矣，南北更东西。",
        "dynasty": "宋",
        "collection_info": null
    },
    {
        "uuid": "3b720704700d7d9f533ba22875467a18",
        "title": "绿萝道中",
        "author": "赵蕃",
        "content": "人间白马渡，世外绿萝山。\n水驶舟何蹇，人危境故闲。\n传呼屡落胆，应接一怡颜。\n更拟桃川路，明朝得意攀。",
        "dynasty": "宋",
        "collection_info": null
    },
    {
        "uuid": "ec6aa8d4edcac8d366791ed38f103a5f",
        "title": "宿野人家",
        "author": "赵蕃",
        "content": "凛若将崩石，狂哉既倒流。\n诗危欠好语，日晚觅安投。\n劳我行何苦，嗟渠戍未休。\n田居与官籍，俱坐有身忧。",
        "dynasty": "宋",
        "collection_info": null
    },
    {
        "uuid": "c6c829b4aa8580cf68e4de4647f0645b",
        "title": "宿蓝畬寺",
        "author": "赵蕃",
        "content": "岭断仍分径，林纡更着行。\n畏人嫌俗驾，留客得僧房。\n脊记年何古，吾家句亦香。\n兹行经寺五，于此独难忘。",
        "dynasty": "宋",
        "collection_info": null
    },
    {
        "uuid": "c992fb8793a6780271a816f3ad0cffee",
        "title": "游浮洲寺",
        "author": "赵蕃",
        "content": "久客浑忘頼，羣山得细看。\n身如悟浮没，诗喜助波澜。\n塑象观殊诡，作钟怀叛干。\n东湖空壮丽，芝岭漫林峦。",
        "dynasty": "宋",
        "collection_info": null
    },
    {
        "uuid": "fcf248e31bdeb31c73bc92fb805272d8",
        "title": "宿彭湖寺怀斯远",
        "author": "赵蕃",
        "content": "路仄山崖滑，庭中桂树苍。\n骤衝疎雨过，徐步晚风长。\n沽酒寻官道，哦诗遶佛廊。\n旷怀思我友，林趣忆支郎。",
        "dynasty": "宋",
        "collection_info": null
    },
    {
        "uuid": "02a7fbb74baf66276b09fa71d1a7861b",
        "title": "过石陂少焉至曲睹寺",
        "author": "赵蕃",
        "content": "朝雨自应雨，晚晴真是晴。\n犹经水曲折，方得寺纡萦。\n鸟唤声何好，云归迹故经。\n青山能见导，破衲可无迎。",
        "dynasty": "宋",
        "collection_info": null
    },
    {
        "uuid": "9da6475ac82ef404c1bf5c8989a6b40d",
        "title": "早饭大明寺因题",
        "author": "赵蕃",
        "content": "晨起浑疑晚，山晴尚踏泥。\n花边花鸭卧，竹裏竹鷄啼。\n问店欣逢寺，命车仍杖藜。\n松篁犹有径，桃李得无蹊。",
        "dynasty": "宋",
        "collection_info": null
    },
    {
        "uuid": "56c74345a3922247de03c8cf3a37072b",
        "title": "投宿龙溪寺夜行迷道者久之",
        "author": "赵蕃",
        "content": "已辨龙溪宿，宁知鸟路迂。\n林光收琐碎，山月失须臾。\n见约虽田父，归尤自老夫。\n但知寻野寺，不拟问官途。",
        "dynasty": "宋",
        "collection_info": null
    },
    {
        "uuid": "31bdc9294662089b771c42a6be84bbbd",
        "title": "将至信州二首  其一",
        "author": "赵蕃",
        "content": "长年遇百艰，十步九逢滩。\n龙湫平渊蓄，灵山列岫寒。\n庖厨朝饭薄，絺绤晚衣单。\n独抱高深意，知音谁为弹。",
        "dynasty": "宋",
        "collection_info": null
    },
    {
        "uuid": "45d4a883d1299ccd11482836a4294ecb",
        "title": "将至信州二首  其二",
        "author": "赵蕃",
        "content": "溪日照人明，溪风着鬓清。\n一生长是客，半日讵留程。\n绿水浮梁贴，青林古塔擎。\n虽然异乡国，聊尔寄归情。",
        "dynasty": "宋",
        "collection_info": null
    },
    {
        "uuid": "cd5b23ed2dcfdd62f7c1177cb8fc22f7",
        "title": "渔门舟中",
        "author": "赵蕃",
        "content": "霜落芦可杀，水归湖渐洲。\n遵鸿岁栖集，振鹭日优游。\n邬子兵巡徼，豫章吴地头。\n兹生凡几过，时序古囊收。",
        "dynasty": "宋",
        "collection_info": null
    },
    {
        "uuid": "7fd08826cd4b9dca07b79b5121303f4c",
        "title": "十三夜使风",
        "author": "赵蕃",
        "content": "雪浪涌如山，乘风失泝滩。\n穷途虽粗慰，悸魄敢怀安。\n灯闪渔家迥，鴈哀江渚寒。\n怪来诗语瘦，良欠酒杯宽。",
        "dynasty": "宋",
        "collection_info": null
    },
    {
        "uuid": "ac001c34a121547196ee4caeb8118253",
        "title": "三日风果止早行",
        "author": "赵蕃",
        "content": "侧枕听风吹，撑篷避雨丝。\n不忘披败帙，何暇问朝炊。\n浪静川无迹，云行山不移。\n自知非画手，游戏一于诗。",
        "dynasty": "宋",
        "collection_info": null
    },
    {
        "uuid": "b7ca75019e6e48c9912e8826ff430a4f",
        "title": "六日早途中见耕者",
        "author": "赵蕃",
        "content": "夜雨未收脚，宿耕初起头。\n聊兹一日力，慰此半年愁。\n长路厌策蹇，还家思借牛。\n未须论旨蓄，端尔待来牟。",
        "dynasty": "宋",
        "collection_info": null
    },
    {
        "uuid": "681bbc32b6520cfcc408107ba1858f71",
        "title": "杭桥道间二首  其一",
        "author": "赵蕃",
        "content": "屡起瞻云物，频成听雨声。\n与忧明所历，咸谓晓当晴。\n一水通高下，千山杂晦明。\n逢人问前路，为报已堪行。",
        "dynasty": "宋",
        "collection_info": null
    },
    {
        "uuid": "f0b07cdd65592b8da1dec8de14648df7",
        "title": "杭桥道间二首  其二",
        "author": "赵蕃",
        "content": "安稳侵晨发，杭桥薄暮休。\n山穷多石峙，渡涉乱川流。\n野性安猿马，归心逐鹭鸥。\n时平从路险，吾在岂人谋。",
        "dynasty": "宋",
        "collection_info": null
    },
    {
        "uuid": "32b8fba42758008cd232dba033e6672c",
        "title": "玉田道中",
        "author": "赵蕃",
        "content": "释屩云移树，批崖水暗桥。\n殷勤劝耕鸟，劳苦趁虚樵。\n晨起人忘惫，泥行马不骄。\n哦诗殊有味，造谒未妨遥。",
        "dynasty": "宋",
        "collection_info": null
    },
    {
        "uuid": "1089b82690d06e174ebddea1cf94ec7f",
        "title": "过分水岭二首  其一",
        "author": "赵蕃",
        "content": "水激风仍疾，山丛日易收。\n才欣稍妍暖，忽恐变飕飗。\n久客奚多感，对兹真欲愁。\n无为尚絺绤，当復念衣裘。",
        "dynasty": "宋",
        "collection_info": null
    },
    {
        "uuid": "19fc924c9324ee397f98852ac9a5082b",
        "title": "过分水岭二首  其二",
        "author": "赵蕃",
        "content": "不历闽山险，空云蜀道难。\n有泉皆瀑布，无路不纡盘。\n酒薄愁难破，诗成鼻为酸。\n举头唯见日，何处是长安。",
        "dynasty": "宋",
        "collection_info": null
    },
    {
        "uuid": "e35a0bbcee85e4d8f59040f6a14dd891",
        "title": "下七盘岭",
        "author": "赵蕃",
        "content": "路绝疑无地，山穷復有天。\n林园更田亩，鷄犬亦人烟。\n江右名疆界，南中势接连。\n周书信无外，禹别自何年。",
        "dynasty": "宋",
        "collection_info": null
    },
    {
        "uuid": "408b550a5b9121db432c07091a98fbd6",
        "title": "宿永福院",
        "author": "赵蕃",
        "content": "白塔转青林，微闻谷鸟音。\n行余四回顾，风至一披襟。\n半日春游当，劳生落景沈。\n眷焉聊税驾，老矣盍抽簪。",
        "dynasty": "宋",
        "collection_info": null
    },
    {
        "uuid": "e482641accc7d0d90a3f3f0fb8d7920d",
        "title": "早过兴福寺",
        "author": "赵蕃",
        "content": "谒客因过寺，无车且借馿。\n晴岚四填拥，我意一凋疎。\n僧劝茱萸饮，身能瘴疠祛。\n宁堪久居此，曷日遂归与。",
        "dynasty": "宋",
        "collection_info": null
    },
    {
        "uuid": "7c63d6304a22c4c45567fb910cf5ae4a",
        "title": "过水寺  其一",
        "author": "赵蕃",
        "content": "步向溪南寺，行寻白社徐。\n祗言犹作客，不悟已迁居。\n照壁诗无恙，当轩竹未疎。\n挂包蕲异日，我欲掇其余。",
        "dynasty": "宋",
        "collection_info": null
    },
    {
        "uuid": "8a8000dfe3496d328e94f80651c3d91a",
        "title": "过水寺  其二",
        "author": "赵蕃",
        "content": "未见南溪泛，一看洞府家。\n径荒衝暮雀，林静起栖鸦。\n锁钥何其密，推敲漫自加。\n及归已薄暮，渔火在园沙。",
        "dynasty": "宋",
        "collection_info": null
    },
    {
        "uuid": "6d6b7fcb80030ee4cc8081e595420eed",
        "title": "广平寺次孙子肃壁间韵",
        "author": "赵蕃",
        "content": "野寺夙所历，山程行苦赊。\n桂荣秋剩馥，蓬勃旱吹沙。\n徙倚俄成久，飞腾已向斜。\n异时如问隠，此地亦吾家。",
        "dynasty": "宋",
        "collection_info": null
    },
    {
        "uuid": "776aa3a9d8b26da12c2c7fe5d417dda6",
        "title": "重阳日",
        "author": "赵蕃",
        "content": "仆夫催蓐食，客子叹萧晨。\n青嶂如迎客，黄花似笑人。\n所思空脉脉，何是罢踆踆。\n未慕龙山达，深怀靖节真。",
        "dynasty": "宋",
        "collection_info": null
    },
    {
        "uuid": "05f9642f8f88a3fe741a4ecf64e1813f",
        "title": "归途马上二首  其一",
        "author": "赵蕃",
        "content": "兀兀真成去，悠悠莫自嫌。\n阳光施德惠，风力霁威严。\n不待投醪赐，端同挟纩兼。\n山林从尔老，岁月岂余淹。",
        "dynasty": "宋",
        "collection_info": null
    },
    {
        "uuid": "a7001dc2c6331e2fd18f8ca304122310",
        "title": "归途马上二首  其二",
        "author": "赵蕃",
        "content": "赤叶江南少，黄花秋后开。\n禾场皆藁秸，茅屋半蒿莱。\n负日儿童乐，背人鸥鸟猜。\n归心已飘忽，鞭影顾裴徊。",
        "dynasty": "宋",
        "collection_info": null
    },
    {
        "uuid": "ac85be8659175a55ea974fa96dd4bbfb",
        "title": "早行五首  其一",
        "author": "赵蕃",
        "content": "前迈不待晓，昔归何苦稽。\n挂帆欣暂逸，薄险悸深挤。\n试问危行水，何如稳杖藜。\n梅花好调护，春事有端倪。",
        "dynasty": "宋",
        "collection_info": null
    },
    {
        "uuid": "7e362176c694c81ed1e4f707d837b05f",
        "title": "早行五首  其二",
        "author": "赵蕃",
        "content": "万石湖南港，杨林湖北潭。\n不胜摇橹倦，顾欲使风贪。\n凛凛岩墙戒，悠悠鸩毒耽。\n频能愧沙鸟，数可傲征帆。",
        "dynasty": "宋",
        "collection_info": null
    },
    {
        "uuid": "37bac07c63918ba00ecec49fb99972c0",
        "title": "早行五首  其三",
        "author": "赵蕃",
        "content": "蓐食催束担，候月不待鷄。\n始焉星垂野，转已雾寒溪。\n苇杭悸欹侧，鷄栖困攀跻。\n何可数道路，无为厌蒿藜。",
        "dynasty": "宋",
        "collection_info": null
    },
    {
        "uuid": "42a189bcdceb6272e26e466d6cf7928d",
        "title": "早行五首  其四",
        "author": "赵蕃",
        "content": "茅屋鸡初递，枫林月半残。\n滩倾惊枕仄，露下觉衾寒。\n客子愁无那，舟人语未阑。\n兰溪今夜泊，须酒慰艰难。",
        "dynasty": "宋",
        "collection_info": null
    },
    {
        "uuid": "02ad34f12ceee763e37f335ea294c9a2",
        "title": "早行五首  其五",
        "author": "赵蕃",
        "content": "落月挂林高，溪行屡着篙。\n不令惊水宿，频觉送鷄号。\n此趋今成熟，吾生毋乃劳。\n何能永谢去，自学小舟操。",
        "dynasty": "宋",
        "collection_info": null
    },
    {
        "uuid": "91107657fc3a24c770905a34a4cad770",
        "title": "早发建德",
        "author": "赵蕃",
        "content": "雨雾连晴雾，山行近水行。\n悠悠成小驻，役役又前征。\n底处衝烟泊，谁家趁晓耕。\n诗材动乡邑，点检欠经营。",
        "dynasty": "宋",
        "collection_info": null
    },
    {
        "uuid": "6076991759acc3f1ebe3c1e3a415906d",
        "title": "隆兴城外作",
        "author": "赵蕃",
        "content": "风动云昏月，橹鸣鸥避船。\n秋清生既夕，客意怯幽眠。\n滞尔江行驶，病余人事牵。\n府公仍仲举，白屋定谁贤。",
        "dynasty": "宋",
        "collection_info": null
    },
    {
        "uuid": "4270520fc8d915fe131c1d5357b61059",
        "title": "问宿",
        "author": "赵蕃",
        "content": "川原泥滑汰，山岭石麤疎。\n经历虽云恶，驰驱不暇徐。\n逢人询野寺，对宿祗村墟。\n薄莫须安止，平明议所如。",
        "dynasty": "宋",
        "collection_info": null
    },
    {
        "uuid": "754d1c22687d19d5015792a916a96577",
        "title": "二十日夜宿小杨",
        "author": "赵蕃",
        "content": "侬问何村泊，人询底处船。\n凶年无善俗，永夜少安眠。\n仅有多年被，犹无旧物毡。\n未应能我累，瑟缩自成然。",
        "dynasty": "宋",
        "collection_info": null
    },
    {
        "uuid": "a52acc3253eabe1fc833c80a1bd3483b",
        "title": "秋陂道中三首  其一",
        "author": "赵蕃",
        "content": "晨钟离野寺，早市出村墟。\n山在空蒙裏，路经崩缺余。\n崎岖方自此，阻绝信非虚。\n却羡林间翮，飞翔得自如。",
        "dynasty": "宋",
        "collection_info": null
    },
    {
        "uuid": "ae79d16a442604c92093a583658efcc9",
        "title": "秋陂道中三首  其二",
        "author": "赵蕃",
        "content": "止水通流水，前陂接后陂。\n农夫秧马驶，客子竹舆危。\n五斗真聊尔，百艰谁使之。\n不能惩创在，犹后强裁诗。",
        "dynasty": "宋",
        "collection_info": null
    },
    {
        "uuid": "ae4f99ef107dfa182fbebcffb4eac7a8",
        "title": "秋陂道中三首  其三",
        "author": "赵蕃",
        "content": "雨止鸠频唤，雨来鸠蹔停。\n愁怀惟惨惨，望极更冥冥。\n鹭举青林破，牛行白水经。\n浑忘峻岭在，便拟午钟听。",
        "dynasty": "宋",
        "collection_info": null
    },
    {
        "uuid": "1c54edf0a502c174f5a840391b68a298",
        "title": "投宿湘东",
        "author": "赵蕃",
        "content": "雾雨杂炊烟，山巅復树巅。\n初疑但纷若，有听忽骚然。\n立马看题壁，衝鸥唤渡船。\n莫嗟饥鴈外，且及暮鸦前。",
        "dynasty": "宋",
        "collection_info": null
    },
    {
        "uuid": "e6e71ca68d9792d2231d78955c2d92ae",
        "title": "晨起行菜",
        "author": "赵蕃",
        "content": "勿谓山园瘠，能令菜本肥。\n相虽无肉食，谷免病年饥。\n看此鲑三九，何时腰十围。\n试评能自照，孰愈莫胜衣。",
        "dynasty": "宋",
        "collection_info": null
    },
    {
        "uuid": "648d8183931689bb351adbe10294bb20",
        "title": "安福界上远山之巅樵者颇众而山色如墨盖烧余也路逢村妇携篮者数辈问之云采野菜去",
        "author": "赵蕃",
        "content": "日上野烧没，云端樵路分。\n猿猱同矫矫，斤斧竞纷纷。\n有妇能供饷，携篮更采芹。\n田桑虽未动，尔事亦云勤。",
        "dynasty": "宋",
        "collection_info": null
    },
    {
        "uuid": "96eda043430281031e3ce96d4d51cf8e",
        "title": "夙约签判丈运属丈同迓客于玉田比出郊侧闻二丈已先行及抵所期二丈元未到也因成此四十字",
        "author": "赵蕃",
        "content": "晨起不为晚，所期安在哉。\n如言屐上下，復道手敲推。\n久立酴醿架，频怜玉雪堆。\n睇瞻殊莫及，欹帻屡裴回。",
        "dynasty": "宋",
        "collection_info": null
    },
    {
        "uuid": "545a12f5ee94df9049544cfb92cf924d",
        "title": "初四日同诸公饮饯共叔于株林明日再往共叔为置饭归途赋此寄之",
        "author": "赵蕃",
        "content": "一别定不免，重来聊见情。\n匆匆置朝饭，愦愦困余酲。\n会合知何日，升沉恐异情。\n毋忘尺书寄，慰此寸心倾。",
        "dynasty": "宋",
        "collection_info": null
    },
    {
        "uuid": "549234576906e22866ac15830e434836",
        "title": "赠颜文昺子明用孙从之韵",
        "author": "赵蕃",
        "content": "微风醒蝶梦，骤雨泻天瓢。\n剥啄携诗过，丁宁寄语邀。\n词臣上雍橐，勋阀侍中貂。\n试问龟藏椟，何如鹤唳霄。",
        "dynasty": "宋",
        "collection_info": null
    },
    {
        "uuid": "4b33961c59a65dc96b4bd95d33b5455b",
        "title": "湖州赠刘二弟兼呈伯瑞昆仲二首  其一",
        "author": "赵蕃",
        "content": "人物称吾弟，空疎愧老兄。\n别来书更数，相见眼增明。\n行李虽亡恙，艰危实饱更。\n到家春已动，政可及农耕。",
        "dynasty": "宋",
        "collection_info": null
    },
    {
        "uuid": "b6b0f6eedf6f0c043b294263dc70984f",
        "title": "湖州赠刘二弟兼呈伯瑞昆仲二首  其二",
        "author": "赵蕃",
        "content": "流落又穷岁，漂零悲此生。\n诗才元自窘，日近转销声。\n后会未可必，离怀空作惊。\n平生愿交意，为我谢诸兄。",
        "dynasty": "宋",
        "collection_info": null
    },
    {
        "uuid": "e83f9e08fd876894243e7ea6fddff6a6",
        "title": "赠刘子卿时刘将赴官镇江併以道别三首  其一",
        "author": "赵蕃",
        "content": "幕府江宁日，校书元佑时。\n堂堂公可作，岌岌我何衰。\n孰有入门冠，而淹管库卑。\n用长宜顾问，谁与荐天墀。",
        "dynasty": "宋",
        "collection_info": null
    },
    {
        "uuid": "82d93368c46fe514bc035befcb76b5c5",
        "title": "赠刘子卿时刘将赴官镇江併以道别三首  其二",
        "author": "赵蕃",
        "content": "江驿频临我，林园屡过公。\n只言成遂别，何意復来同。\n有用期思勉，无诗枉坐穷。\n旧闻京口酒，准拟醉孤蓬。",
        "dynasty": "宋",
        "collection_info": null
    },
    {
        "uuid": "166c72a102af4d628690035f8f0c2178",
        "title": "赠刘子卿时刘将赴官镇江併以道别三首  其三",
        "author": "赵蕃",
        "content": "吾友周信道，坐思终死穷。\n眼中宁復有，地下亦难同。\n梦绝西州路，愁闻北固鸿。\n并游惟伯厚，还愧尺书通。",
        "dynasty": "宋",
        "collection_info": null
    },
    {
        "uuid": "2acfcd0eeace2341d1fe3dd1368c01b8",
        "title": "赠别邹君昆仲",
        "author": "赵蕃",
        "content": "湖北湖南路，俱行不惮疲。\n难追燎须意，姑慰倚门思。\n世士才华取，君家孝友基。\n更能知我友，相与切磋为。",
        "dynasty": "宋",
        "collection_info": null
    },
    {
        "uuid": "d3816e687961da0b6f4a66f99e2d30a0",
        "title": "用思叔韵赠通神郎翁思明",
        "author": "赵蕃",
        "content": "吾友徐思叔，会稀多阻离。\n要知名下士，看取卷中诗。\n识面恨已晚，因渠端可知。\n通神定何物，莫致孔方疑。",
        "dynasty": "宋",
        "collection_info": null
    },
    {
        "uuid": "a0e27bf7371dcb7960a3b4f45742d125",
        "title": "卢谊伯宜之见过要斯远同赋以赠二首  其一",
        "author": "赵蕃",
        "content": "近别溪山郡，忽过风雨村。\n浊醪成共把，佳句得深论。\n旧价真齐骆，新题復到元。\n从今得还往，宁只问寒暄。",
        "dynasty": "宋",
        "collection_info": null
    },
    {
        "uuid": "2ab7b956e3e063e31f837a94153738e5",
        "title": "卢谊伯宜之见过要斯远同赋以赠二首  其二",
        "author": "赵蕃",
        "content": "苕水固多胜，吾州亦可邻。\n卜居虽匪旧，取友不妨新。\n佛屋从堪寓，溪亭更可人。\n莫嫌鹅鸭恼，最喜鹭鸥驯。",
        "dynasty": "宋",
        "collection_info": null
    },
    {
        "uuid": "05264291d0c07b3c6e10bfe11be79517",
        "title": "再见王进之于潭王即有岳鄂之行赠之四首  其一",
        "author": "赵蕃",
        "content": "我客犹湖外，君行返汉中。\n乖离从此异，邂逅復兹同。\n始见忘曾识，徐言乃渐通。\n怪来颜重渥，深感鬓成蓬。",
        "dynasty": "宋",
        "collection_info": null
    },
    {
        "uuid": "723449719f8ec84cc26edd664060c599",
        "title": "再见王进之于潭王即有岳鄂之行赠之四首  其二",
        "author": "赵蕃",
        "content": "别日故已久，愿言今则多。\n寒温一劳苦，身世两蹉跎。\n在己须当勉，其余莫问他。\n昔贤虽已矣，吾辈合如何。",
        "dynasty": "宋",
        "collection_info": null
    },
    {
        "uuid": "df4471554aee80d2375c737e6b7f6abc",
        "title": "再见王进之于潭王即有岳鄂之行赠之四首  其三",
        "author": "赵蕃",
        "content": "既见虽云喜，语离仍復悲。\n未知今日别，还是几年期。\n风雨方频日，波涛绝壮时。\n长途久已廹，苦语遂成诗。",
        "dynasty": "宋",
        "collection_info": null
    },
    {
        "uuid": "7c182d7335b8e7e65abc8ddeb496f375",
        "title": "再见王进之于潭王即有岳鄂之行赠之四首  其四",
        "author": "赵蕃",
        "content": "君髮未可白，亲颜元自红。\n旨甘知有子，婚嫁趣成翁。\n世岂无高义，途宁嘆久穷。\n但当言计拙，不可怨诗工。",
        "dynasty": "宋",
        "collection_info": null
    },
    {
        "uuid": "707723b904712a61eeefc1a5c189620b",
        "title": "读东湖集二首  其一",
        "author": "赵蕃",
        "content": "世竞江西派，人吟老杜诗。\n五言真有律，徐穉是吾师。\n不但时相似，还能猛出奇。\n平生误学处，深恐不能医。",
        "dynasty": "宋",
        "collection_info": null
    },
    {
        "uuid": "7357be3b4657ca02e6f32e04442f86c4",
        "title": "读东湖集二首  其二",
        "author": "赵蕃",
        "content": "頼尔破孤闷，读之惟恐残。\n行间虽旧熟，句外得新看。\n已后平生学，悬知欲到难。\n堂堂宁復有，凛凛故疑寒。",
        "dynasty": "宋",
        "collection_info": null
    },
    {
        "uuid": "082b5a6491cd2b5a0ab35dcd251bc12c",
        "title": "移官万安道中",
        "author": "赵蕃",
        "content": "立春今几日，物色已全回。\n青入株株柳，芳残树树梅。\n自由人历落，莫怨马虺尵。\n总是天涯客，何伤岁尽来。",
        "dynasty": "宋",
        "collection_info": null
    },
    {
        "uuid": "8579d038eea1949a560f0eb932c62bcc",
        "title": "赠笔",
        "author": "赵蕃",
        "content": "管城封已失，少室价难高。\n外作萧嵩表，中惭去病鏖。\n纵横才适用，脱略已陈劳。\n自分当频弃，毋庸谓不遭。",
        "dynasty": "宋",
        "collection_info": null
    },
    {
        "uuid": "adf7c618e4aac66e51fb184e63949524",
        "title": "笔答",
        "author": "赵蕃",
        "content": "拔毛知不免，受缚叹何穷。\n屡沐虽蒙赐，披心每尽忠。\n愤然成臆对，老矣实头童。\n醉素今安在，归真託此公。",
        "dynasty": "宋",
        "collection_info": null
    },
    {
        "uuid": "253d5d65a56e73b413ace372ce3b5583",
        "title": "宋行中履叔以其先兄时中亨伯穷藁借观归之",
        "author": "赵蕃",
        "content": "古寺秋风客，难兄昔日诗。\n人间非旧识，地下有新知。\n为禄归难早，知穷计已迟。\n因声语吾弟，吾亦类渠痴。",
        "dynasty": "宋",
        "collection_info": null
    },
    {
        "uuid": "f94ed54766fde8a3c9ab7af936757917",
        "title": "录去冬舟行诗一编呈陈丞并作四十字致见而不款之恨",
        "author": "赵蕃",
        "content": "旧诵流传句，今逢訾謷丞。\n不除湖海气，何急簿书仍。\n秃麈期相对，归车顾已乘。\n井眢诚漫汲，城壮敢轻登。",
        "dynasty": "宋",
        "collection_info": null
    },
    {
        "uuid": "3e7fec5ff04e011f253f332120d6535a",
        "title": "题重修玉光亭",
        "author": "赵蕃",
        "content": "山无古今异，亭有废兴因。\n地迥轮蹄隔，官閒鸥鸟驯。\n仆碑还屋壁，老柳困樵薪。\n载酒论文处，重来感叹频。",
        "dynasty": "宋",
        "collection_info": null
    },
    {
        "uuid": "8a40e636c499e4991685602f7b9d1038",
        "title": "过叔文园亭题于竹上",
        "author": "赵蕃",
        "content": "一亭幽入径，万竹上参天。\n我欲成閒咏，君能起醉眠。\n清风谁为起，宿雨昼犹悬。\n莫厌此物聒，管絃非自然。",
        "dynasty": "宋",
        "collection_info": null
    },
    {
        "uuid": "e0240495630c8ec90ac0969d2f21a456",
        "title": "邢氏园池上作",
        "author": "赵蕃",
        "content": "可意于兹夕，乃能来此风。\n稻畦初吠蛤，草岸已鸣虫。\n三径思茅屋，归艎忆钓筒。\n渊明宁隠者，鲁望岂渔翁。",
        "dynasty": "宋",
        "collection_info": null
    },
    {
        "uuid": "8cd7965103d557aeca59db1c2a60073e",
        "title": "游妙香院",
        "author": "赵蕃",
        "content": "说似桃花寺，逢人举旧题。\n山门循古磴，阁槛枕清溪。\n三老催人去，孤筇得暂携。\n龟峰仍不远，触热未能跻。",
        "dynasty": "宋",
        "collection_info": null
    },
    {
        "uuid": "45165ff9a1d9bf6350d9514b036217ac",
        "title": "莫万安要平题知津阁",
        "author": "赵蕃",
        "content": "势并江矶起，檐因佛屋高。\n青罗一萦带，石黛四周遭。\n谓我其留句，谁知老不豪。\n蹔来还亟去，岂亦病滔滔。",
        "dynasty": "宋",
        "collection_info": null
    },
    {
        "uuid": "b392f4cfb654a77e5f8906bd3a2fd0f9",
        "title": "游彰法寺打擢秀阁诗以行",
        "author": "赵蕃",
        "content": "四海擢秀阁，兹晨彰法游。\n名随寺俱徙，地入道家流。\n尚喜黄诗在，仍容墨本求。\n从今茅屋底，自有皖山幽。",
        "dynasty": "宋",
        "collection_info": null
    },
    {
        "uuid": "9d3032cdf11519be8f4a4e109990d872",
        "title": "留题郑山人",
        "author": "赵蕃",
        "content": "昔到曾看竹，兹来待酌茶。\n林深惊吠犬，路曲转修蛇。\n爱客自不恶，教儿仍足佳。\n半园如可买，欲种邵平瓜。",
        "dynasty": "宋",
        "collection_info": null
    },
    {
        "uuid": "1b0fb50a35a4d0e029f08ce7c243239e",
        "title": "怀旧",
        "author": "赵蕃",
        "content": "千林犹自绿，一树独能红。\n午霭全收外，夕阳将坠中。\n画谁能事独，诗我故人工。\n物色凄凉甚，裴回讽咏同。",
        "dynasty": "宋",
        "collection_info": null
    },
    {
        "uuid": "c8200d4b399bcb6eec0205c1b28a7159",
        "title": "咏智门寺前古树",
        "author": "赵蕃",
        "content": "爱此山中木，真能阅盛衰。\n近从吾祖日，远至乃孙时。\n往往多摧折，堂堂独保持。\n何殊孔明柏，但乏少陵诗。",
        "dynasty": "宋",
        "collection_info": null
    },
    {
        "uuid": "7932273b9b827b0842469b5db6fde250",
        "title": "题梅山",
        "author": "赵蕃",
        "content": "望觉林峦合，行知陇亩分。\n转亭桥跨壑，入寺阁连云。\n薪水僮奴事，经禅长少勤。\n令人生爱敬，何止息尘氛。",
        "dynasty": "宋",
        "collection_info": null
    },
    {
        "uuid": "34e420aec67b01a79d72d0c78eabf9e3",
        "title": "咏武安山塔",
        "author": "赵蕃",
        "content": "矗矗南山塔，亭亭古邑标。\n闲游赊积岁，共宿忆清宵。\n尖出知天近，层分见木雕。\n未须轮犊健，直欲便鹏摇。",
        "dynasty": "宋",
        "collection_info": null
    },
    {
        "uuid": "0beea97c4586798ccc8b95e76e592927",
        "title": "再登愚卿无尽藏时已重修",
        "author": "赵蕃",
        "content": "凉风檐外入，皎月坐中流。\n白首无新句，青山非旧楼。\n一杯宁惜醉，万事入搔头。\n勿向栏干拍，恐惊江上鸥。",
        "dynasty": "宋",
        "collection_info": null
    },
    {
        "uuid": "590f9b4e00f02ee7a5d76daabc4b7b54",
        "title": "吉水落霞亭观程运使师孟留题作",
        "author": "赵蕃",
        "content": "倦客扁舟泊，危亭落照微。\n余霞信如绮，孤鹜更齐飞。\n感嘆昔所作，传闻今则非。\n江山有如此，风俗应未违。",
        "dynasty": "宋",
        "collection_info": null
    },
    {
        "uuid": "0eb591c12d795a5cbad4ef640a4f4a46",
        "title": "书买江天阁壁",
        "author": "赵蕃",
        "content": "赵壹乡党摈，陈登湖海豪。\n飘飘风欲举，凛凛雪争高。\n眼界自无极，画图空復劳。\n未须惊白髮，聊得湛春醪。",
        "dynasty": "宋",
        "collection_info": null
    },
    {
        "uuid": "222c4c968f34a153bbc6ab13075df668",
        "title": "成父弟作书室于前山举予旧名堂曰青毡以榜之其旁一窗政直瑞峰取曾大父留题之句榜曰霞牖赋诗二首  其一",
        "author": "赵蕃",
        "content": "土断既已久，北人谁復论。\n莫嗟前辈远，尚有束书存。\n未免文科事，犹须素业尊。\n怅余今白首，宁復振吾门。",
        "dynasty": "宋",
        "collection_info": null
    },
    {
        "uuid": "194dbbe6a9b907a11781d0d937561746",
        "title": "成父弟作书室于前山举予旧名堂曰青毡以榜之其旁一窗政直瑞峰取曾大父留题之句榜曰霞牖赋诗二首  其二",
        "author": "赵蕃",
        "content": "避地初尚走，吾家住瑞峰。\n曾门有遗刻，一代仰高踪。\n几恨烟霞隔，忽欣窗户逢。\n眼明聊隠几，足倦免扶筇。",
        "dynasty": "宋",
        "collection_info": null
    },
    {
        "uuid": "e6a67c7b20530343bbc4bd586ef2f51a",
        "title": "书方伯谟窗间",
        "author": "赵蕃",
        "content": "问此林间屋，何年所筑成。\n开窗山自入，遶屋水长鸣。\n可静看书眼，如参琢句声。\n白云原上宅，比并孰堪兄。",
        "dynasty": "宋",
        "collection_info": null
    },
    {
        "uuid": "cb91da9f8a057f7564ec457f890e1f4b",
        "title": "题干明庵",
        "author": "赵蕃",
        "content": "谁结道人庐，前临博士湖。\n名非窜荒李，官是避秦庐。\n隠德虽无述，清风不可渝。\n严元有孙子，往往混樵渔。",
        "dynasty": "宋",
        "collection_info": null
    },
    {
        "uuid": "7438b7cd8e09eb0cb8dcb4a0a3a4740e",
        "title": "俞孝杨殖斋",
        "author": "赵蕃",
        "content": "士患不知学，既学思有终。\n一年农作计，十稔圃收功。\n四业独为重，九经皆寓中。\n勉哉期岁晚，禹稷与颜同。",
        "dynasty": "宋",
        "collection_info": null
    },
    {
        "uuid": "1f00e5fd5d2ed315b21de2fdd1c2317a",
        "title": "无尽藏境界",
        "author": "赵蕃",
        "content": "窈窕矶头路，参差木末檐。\n朝岚变明晦，晚照出浓纤。\n旧日诗故好，新来才更添。\n嗟余已衰薄，弹压不渠厌。",
        "dynasty": "宋",
        "collection_info": null
    },
    {
        "uuid": "9b85ae7c8259a7e51a7daace64a259ad",
        "title": "题刘正之所得绵州摹本画鹰",
        "author": "赵蕃",
        "content": "姿态何雄杰，盘拏更崛奇。\n曾闻左绵画，旧熟少陵诗。\n说似殊方寄，还容老眼窥。\n君手速收卷，燕雀恐惊疑。",
        "dynasty": "宋",
        "collection_info": null
    },
    {
        "uuid": "904b7e07f7adfd9f822da82fe96e34ca",
        "title": "隠山寺梁昭明题额",
        "author": "赵蕃",
        "content": "山深不知暑，五月冷如冰。\n寂寞前朝寺，风流帝子能。\n田荒空野水，树老半枯藤。\n不尽怀人兴，钟楼日暮登。",
        "dynasty": "宋",
        "collection_info": null
    },
    {
        "uuid": "a9739d952b07c71be25dce6345008456",
        "title": "寄题分宜簿舍怀古阁为刘公度赋",
        "author": "赵蕃",
        "content": "虽云闲主簿，曷日顾能闲。\n因榜白云句，遂追千古还。\n功名常慕蔺，事业亦希颜。\n易地能同道，高山俯仰间。",
        "dynasty": "宋",
        "collection_info": null
    },
    {
        "uuid": "952edbf53bd931cdd0a2f37d3842c791",
        "title": "觅应氏庵",
        "author": "赵蕃",
        "content": "祇知嫌湫隘，何意落崎岖。\n问路因居者，褰裳媿仆夫。\n恸曾怜阮籍，泣岂效杨朱。\n不费幽寻胜，宁思捷径趋。",
        "dynasty": "宋",
        "collection_info": null
    },
    {
        "uuid": "2327580267c62bc3d045ec4f6acc890b",
        "title": "与契兄",
        "author": "赵蕃",
        "content": "因怀碧云友，发兴青林端。\n要尽深幽趣，浑忘下上难。\n泉声流咽绝，松韵响高寒。\n久作庐山别，疑从梦境看。",
        "dynasty": "宋",
        "collection_info": null
    },
    {
        "uuid": "7745c987546d26e820b99c1ce6988afa",
        "title": "与契兄相遇于鄱阳同游荐福寺",
        "author": "赵蕃",
        "content": "佛寺诚避俗，道宫还少休。\n摩挲汤餠腹，嚥漱乳花瓯。\n爱此当檐趣，同为解带留。\n不惟纾我暇，聊亦散吾忧。",
        "dynasty": "宋",
        "collection_info": null
    },
    {
        "uuid": "b14be52533e6c621068a74818ee9664e",
        "title": "同成父逸远自桃花游龟峰復回桃花赋诗二首  其一",
        "author": "赵蕃",
        "content": "杖策入龟峰，行穿数里松。\n殿依山立壁，门径石成踪。\n药有仙灵异，僧纔粥饭供。\n青冥谁为斲，衰疾奈何攻。",
        "dynasty": "宋",
        "collection_info": null
    },
    {
        "uuid": "d1e129126f54c759891335fa969c0ec8",
        "title": "同成父逸远自桃花游龟峰復回桃花赋诗二首  其二",
        "author": "赵蕃",
        "content": "薄暮出龟峰，何嫌细雨衝。\n道边方闭户，溪阁正鸣钟。\n客意冷如水，诗情哀似蛩。\n更思眠借榻，终夕听淙淙。",
        "dynasty": "宋",
        "collection_info": null
    },
    {
        "uuid": "4218d2e12c35a2e1207fba28fcf34cf8",
        "title": "游吉祥寺",
        "author": "赵蕃",
        "content": "寒深朝未定，暖翠晚能佳。\n不饮青帘酒，来寻古寺茶。\n连枝空绿竹，独木漫桃花。\n埋没聪明水，凄凉六一家。",
        "dynasty": "宋",
        "collection_info": null
    },
    {
        "uuid": "af58a9006f9c2abfa3c5de9d81f385cc",
        "title": "游太平寺",
        "author": "赵蕃",
        "content": "一水萦纡渡，千松高下栽。\n童师空有塔，皖伯已无台。\n似为寻山至，那因问法来。\n茶香从汝供，诗味遣谁陪。",
        "dynasty": "宋",
        "collection_info": null
    },
    {
        "uuid": "0873740c7c5c28103d892c7aa43ad46a",
        "title": "游茶山广教寺",
        "author": "赵蕃",
        "content": "在昔鸿渐宅，当年东野诗。\n两贤虽可象，二士岂难追。\n汩汩泉鸣谷，青青竹守墀。\n平生志独往，晚岁敢乖期。",
        "dynasty": "宋",
        "collection_info": null
    },
    {
        "uuid": "3fc289007f6f9a506828ef6cfe6c3858",
        "title": "题东台寺",
        "author": "赵蕃",
        "content": "日日东台寺，今朝一苇杭。\n不关公事了，政以病躯妨。\n大士迁居梦，寒炉得圣香。\n世人空自异，吾道本何方。",
        "dynasty": "宋",
        "collection_info": null
    },
    {
        "uuid": "1c62413798a1d5ef12d66cf6875d41f6",
        "title": "假宿总持寺从僧如应借读高僧诗法钦所编无为子所叙者",
        "author": "赵蕃",
        "content": "携衾林下寺，借读碧云词。\n窗迥月资白，林疎风起悲。\n生平故耽此，坐久觉忘疲。\n造请非吾事，幽期不在兹。",
        "dynasty": "宋",
        "collection_info": null
    },
    {
        "uuid": "db083422f8d90be380daaf3e6c6afcc9",
        "title": "莲荡",
        "author": "赵蕃",
        "content": "舟涉越溪悲，梯攀玉井危。\n何如澹成映，更有绿相欹。\n不作骚人恨，频成谢客诗。\n钓船如许坐，簑笠不辞披。",
        "dynasty": "宋",
        "collection_info": null
    },
    {
        "uuid": "989b99ac02b6cfba1ea1d5927d0617ca",
        "title": "题白龙洞三首  其一",
        "author": "赵蕃",
        "content": "循除初㶁㶁，出谷重潺潺。\n骤或鸣琴瑟，幽疑杂佩环。\n茶经不载陆，瓢饮合居颜。\n借问龙君事，异辞纷莫删。",
        "dynasty": "宋",
        "collection_info": null
    },
    {
        "uuid": "aa50e9c793568a9940cd3df103a6a1ed",
        "title": "题白龙洞三首  其二",
        "author": "赵蕃",
        "content": "瘦竹依奇石，流清照古梅。\n那知道傍舍，遽绝眼中埃。\n肯惮巾衝雨，深防屐破苔。\n病来无脚力，一为上崔嵬。",
        "dynasty": "宋",
        "collection_info": null
    },
    {
        "uuid": "03777b6c83660b73a829e7145fcf7c13",
        "title": "题白龙洞三首  其三",
        "author": "赵蕃",
        "content": "俞君昔行倦，曾此见留题。\n丘壑胸中具，烟云笔下跻。\n如闻在干越，復道走江西。\n使我登临处，依依独杖藜。",
        "dynasty": "宋",
        "collection_info": null
    },
    {
        "uuid": "d432ff8fe864d05eee0ac00659367fa9",
        "title": "王岩  其一",
        "author": "赵蕃",
        "content": "夜入王岩观，真同久客回。\n望松知窈窕，次背识崔嵬。\n有客成幽屏，谈诗记昔来。\n暂游还契阔，欲去重徘徊。",
        "dynasty": "宋",
        "collection_info": null
    },
    {
        "uuid": "759af3d22cf213980b81c0688e132324",
        "title": "王岩  其二",
        "author": "赵蕃",
        "content": "洒落松摇雨，飞流谷坠泉。\n画图难写貌，诗语易流传。\n射虎石谁没，说猿童谩颠。\n徐岩盖可买，羞涩欠囊钱。",
        "dynasty": "宋",
        "collection_info": null
    },
    {
        "uuid": "f0aeca8f971f967f03c61654c8a31e03",
        "title": "李通判休日约僚属追凉于浄因已復酌于芙蕖馆既题名于寺之壁为赋唐律",
        "author": "赵蕃",
        "content": "野寺依林木，官园带芰荷。\n饭蔬朝共集，尊酒晚成过。\n岁月记游胜，礼容宽俗苛。\n公能数倾倒，我得慰蹉跎。",
        "dynasty": "宋",
        "collection_info": null
    },
    {
        "uuid": "3a970aa041827f09b99a1ae9c49a8f5b",
        "title": "题飞霞亭",
        "author": "赵蕃",
        "content": "处处江边阁，悠悠客子诗。\n欲知岁不与，验取鬓中丝。\n风雨凄其作，江山益尔奇。\n怜渠不解语，有恨莫能知。",
        "dynasty": "宋",
        "collection_info": null
    },
    {
        "uuid": "eea863d80f334c7084171e72aace61cf",
        "title": "谒孺子祠  其一",
        "author": "赵蕃",
        "content": "务创西都弊，宁知此一时。\n忠邪争愤嫉，基业竟陵迟。\n岂曰忘五就，哀哉逢百罹。\n严陵亦同趣，始盛及终衰。",
        "dynasty": "宋",
        "collection_info": null
    },
    {
        "uuid": "9acbf5547533e7f8cff092246a11d630",
        "title": "谒孺子祠  其二",
        "author": "赵蕃",
        "content": "潜德固宜祀，高文宁可埋。\n凄凉危像设，渍蚀半莓苔。\n昧尔前贤贵，空令见者哀。\n欲言宁我听，小立谩徘徊。",
        "dynasty": "宋",
        "collection_info": null
    },
    {
        "uuid": "e102f36e538cd4ad79a892a8e77aaf35",
        "title": "避雨入总持寺谒澹台子羽墓",
        "author": "赵蕃",
        "content": "濒湖有幽寺，避雨适来过。\n吏役毋庸遽，幽寻所得多。\n雷祠真诡特，古墓绝微讹。\n鸟篆森奇画，龟趺载雅歌。",
        "dynasty": "宋",
        "collection_info": null
    },
    {
        "uuid": "2f08260a03d7088c131cbe02b84edb55",
        "title": "慈泉",
        "author": "赵蕃",
        "content": "山骨何时凿，泉泓几许深。\n羶芗四时供，教养百年心。\n派可栽莲实，傍宜引竹林。\n勿云闲草木，于以助徽音。",
        "dynasty": "宋",
        "collection_info": null
    },
    {
        "uuid": "f8638fd55238fbd29b01be2181ae1d5e",
        "title": "周十三丈约同马三丈入青原山赋诗五首以记行  其一",
        "author": "赵蕃",
        "content": "渡江不待饷，胜士约三行。\n梦境故常在，重来年漫更。\n又成春雾扫，何日野田耕。\n要向思公问，灯明香缕横。",
        "dynasty": "宋",
        "collection_info": null
    },
    {
        "uuid": "84e2f1a613de7be4480a467cf5614116",
        "title": "周十三丈约同马三丈入青原山赋诗五首以记行  其二",
        "author": "赵蕃",
        "content": "有见匪山色，所闻非市声。\n思公藏有塔，钓士隠无名。\n兀兀故林愿，悠悠流俗情。\n经禅虽未暇，樵牧念余生。",
        "dynasty": "宋",
        "collection_info": null
    },
    {
        "uuid": "45783e590d890154c1d253102c8b6208",
        "title": "周十三丈约同马三丈入青原山赋诗五首以记行  其三",
        "author": "赵蕃",
        "content": "艇子君先唤，篮舆我復追。\n闻钟疑寺直，见塔上林移。\n早起犹思睡，衝寒故觉羸。\n山游定何得，饭饱细吟诗。",
        "dynasty": "宋",
        "collection_info": null
    },
    {
        "uuid": "76f3772032bb6d919dca35375631af44",
        "title": "周十三丈约同马三丈入青原山赋诗五首以记行  其四",
        "author": "赵蕃",
        "content": "萧散得终日，驱驰难久居。\n灭瘢苏病竹，抛食引潜鱼。\n问话僧寻蜀，多茶椀似卢。\n主人佛事外，游戏亦多余。",
        "dynasty": "宋",
        "collection_info": null
    },
    {
        "uuid": "0cacd525420ddf524edb1c19d04ff9d6",
        "title": "周十三丈约同马三丈入青原山赋诗五首以记行  其五",
        "author": "赵蕃",
        "content": "游山忘幞被，唤渡已无航。\n隔岸初更动，缘沙数里长。\n大呼空亟疾，小立更微茫。\n莫遣眠鸥觉，笑人朝夕忙。",
        "dynasty": "宋",
        "collection_info": null
    },
    {
        "uuid": "1e49cce818cce642eddd5df278006a23",
        "title": "二十八日同临湘尉曹吕益卿登岳阳楼  其一",
        "author": "赵蕃",
        "content": "地已兼旬住，楼孤百尺登。\n谁与同我适，政尔待君曾。\n韩杜愁来读，西南乐得朋。\n仲春新雨霁，山远水波兴。",
        "dynasty": "宋",
        "collection_info": null
    },
    {
        "uuid": "ace29e68161e9f4954b94d6500e8f5f2",
        "title": "二十八日同临湘尉曹吕益卿登岳阳楼  其二",
        "author": "赵蕃",
        "content": "草没重湖路，帆孤一叶舟。\n飘风来復断，冻雨落还收。\n游目穷天末，题诗欠笔头。\n登临有如此，好在岳阳楼。",
        "dynasty": "宋",
        "collection_info": null
    },
    {
        "uuid": "7a4b4c51960fa59f118e334d632c64fc",
        "title": "自九度至衡岳呈同游潘文叔二首  其一",
        "author": "赵蕃",
        "content": "荦确浑因石，飕飗半以松。\n秋鸡添老状，老木怯秋容。\n迩日朱张句，当年韩杜踪。\n辞工欠诗本，理到倚谈锋。",
        "dynasty": "宋",
        "collection_info": null
    },
    {
        "uuid": "30bf09df505bf3263ad55da643cd4310",
        "title": "自九度至衡岳呈同游潘文叔二首  其二",
        "author": "赵蕃",
        "content": "衡岳文公寺，南昌梅福官。\n意驰虽若近，身到每疑难。\n社木怅鸣樐，集贤欣解鞍。\n未须论契阔，聊復话团栾。",
        "dynasty": "宋",
        "collection_info": null
    },
    {
        "uuid": "84b67acb72b41af00392d5e8151d4dd3",
        "title": "送赵一叔江西漕赴召三首  其一",
        "author": "赵蕃",
        "content": "两载皇华使，江湖得少宽。\n见皆儒雅录，闻绝惠文弹。\n内外有轻重，言行无易难。\n春秋贤者责，倾耳向长安。",
        "dynasty": "宋",
        "collection_info": null
    },
    {
        "uuid": "f4f1b7162acdd188099916499375d7b1",
        "title": "送赵一叔江西漕赴召三首  其二",
        "author": "赵蕃",
        "content": "圣朝无阙政，贱子有私忧。\n盗贼何多报，边防益弛谋。\n循良宜择守，德政合交修。\n怀此言无路，公今近冕旒。",
        "dynasty": "宋",
        "collection_info": null
    },
    {
        "uuid": "5c9dcaa7b38eff09ab7280af9ad61b51",
        "title": "送赵一叔江西漕赴召三首  其三",
        "author": "赵蕃",
        "content": "我捧江西檄，公乘使者车。\n飞腾今已去，留落又何如。\n谁敢怀离阔，惟思读诏除。\n九州期大庇，宁独爱吾庐。",
        "dynasty": "宋",
        "collection_info": null
    },
    {
        "uuid": "c99e3630b9411ce42b1b1bccd6eab26a",
        "title": "奉送达之秘郎还豫章亲庭",
        "author": "赵蕃",
        "content": "吾友不藏善，相逢过所闻。\n政兹欣再见，忽尔叹离羣。\n举子名场事，躬行圣处勋。\n相期在白首，勿漫蹑青云。",
        "dynasty": "宋",
        "collection_info": null
    },
    {
        "uuid": "08629f090995ed16d12d4a67966a7616",
        "title": "感怀二首  其一",
        "author": "赵蕃",
        "content": "无闻真已矣，曷不遂归哉。\n试问惠文治，何如三径开。\n人嗤曹是马，梦觉蚁安槐。\n得丧吾知已，讵须呼去来。",
        "dynasty": "宋",
        "collection_info": null
    },
    {
        "uuid": "d247083217d1cef7ba8acb6a4c498091",
        "title": "感怀二首  其二",
        "author": "赵蕃",
        "content": "佳客与凉风，俱来破藴隆。\n风流自江左，材秀又湘中。\n未暇嗟渠屈，端知慰我穷。\n囊钱叹元叔，斗酒羡无功。",
        "dynasty": "宋",
        "collection_info": null
    },
    {
        "uuid": "21f683bc6920e0304bb8107e8f0cd519",
        "title": "送常宁吴尉并属寄声吴交代尉比行余亦行追作此诗与之",
        "author": "赵蕃",
        "content": "我有章贡役，而君亦解舟。\n飞腾今有路，憔悴不同谋。\n黄甲昔簿尉，秘书行校雠。\n同年若同舍，好为话绸缪。",
        "dynasty": "宋",
        "collection_info": null
    },
    {
        "uuid": "e8d72a2c106487896dc76ca1cae8e86c",
        "title": "送王亢宗赴建德尉",
        "author": "赵蕃",
        "content": "雁断行连雨，梧干叶陨风。\n悲凉今日别，邂逅几时同。\n末路多浮梗，吾生甚转蓬。\n青衫溧阳尉，不叹孟郊穷。",
        "dynasty": "宋",
        "collection_info": null
    },
    {
        "uuid": "2b1bd99bc8500fcbbcc8e53959882d8f",
        "title": "寄送周子中监丞赴舒州二首  其一",
        "author": "赵蕃",
        "content": "引嫌初补外，怀绶復频年。\n自得山水胜，定由仙佛缘。\n往游成旧矣，有梦尚依然。\n六字今谁嗣，留题乞我传。",
        "dynasty": "宋",
        "collection_info": null
    },
    {
        "uuid": "92cc323821b3893c812f7ec80831b10b",
        "title": "寄送周子中监丞赴舒州二首  其二",
        "author": "赵蕃",
        "content": "欲问淮南米，皆云岁不登。\n疲羸不难活，摩抚政须能。\n但使荒田闢，无劳铸铁增。\n素书宁敢寄，苦语未宜憎。",
        "dynasty": "宋",
        "collection_info": null
    },
    {
        "uuid": "a476cb36986510571b73c78d09dbbb96",
        "title": "送赵成都五首  其一",
        "author": "赵蕃",
        "content": "蜀道当谋帅，维城孰愈公。\n夷陵护江左，斜谷顾关中。\n北虏心豺虎，南蛮势蚁蠭。\n守攻虽有异，镇抚不妨同。",
        "dynasty": "宋",
        "collection_info": null
    },
    {
        "uuid": "cbf3908286ef375d07978279540602b8",
        "title": "送赵成都五首  其二",
        "author": "赵蕃",
        "content": "不但元戎贵，仍兼制使雄。\n深沉天与度，简敬学成功。\n人士熏陶内，兵民教训中。\n讵应先郄縠，宁復后文翁。",
        "dynasty": "宋",
        "collection_info": null
    },
    {
        "uuid": "3dfb28037748c063b9cb30a4db94e2ec",
        "title": "送赵成都五首  其三",
        "author": "赵蕃",
        "content": "甫也会依武，君平直见强。\n沈冥几大隠，坦率异真狂。\n此士不易得，遗风今未亡。\n经过下帘肆，好觅浣花堂。",
        "dynasty": "宋",
        "collection_info": null
    },
    {
        "uuid": "cf6cd3d196787d2b7b16e35fc16e61a0",
        "title": "送赵成都五首  其四",
        "author": "赵蕃",
        "content": "是别且万里，可无书数行。\n经过连鄂岳，留滞隔沅湘。\n渺渺孤鸿送，悠悠一苇杭。\n有怀春水阔，无奈暮云长。",
        "dynasty": "宋",
        "collection_info": null
    },
    {
        "uuid": "4273388b357cdeaaae27162cfced6bb5",
        "title": "送赵成都五首  其五",
        "author": "赵蕃",
        "content": "雪岭瞻新镇，冰溪想旧州。\n向来欣御李，今日怅依刘。\n有志思乘兴，无才称拔尤。\n深知取义负，不假采薪槱。",
        "dynasty": "宋",
        "collection_info": null
    },
    {
        "uuid": "8fdb009ebbc4298412bf2299feb0357e",
        "title": "刘茂实赴省袖澹庵旧赠见过索送行诗用韵",
        "author": "赵蕃",
        "content": "蚤日已俊茂，高交仍老成。\n贯通虽七略，陶冶异长城。\n圣世患才少，忠言繇主明。\n平生捩眼看，得隽每知名。",
        "dynasty": "宋",
        "collection_info": null
    },
    {
        "uuid": "8dc8424c34ff548cd0c5ad44c6475c53",
        "title": "追路送诚斋到滩头驿",
        "author": "赵蕃",
        "content": "树树春花阜，田田秀麦滋。\n虽持玉节贵，不废笋舆诗。\n追送宁辞远，乖离故在兹。\n无嗔白头旧，一见有深知。",
        "dynasty": "宋",
        "collection_info": null
    },
    {
        "uuid": "c705d345093290b0a9bbb2764b48a7c3",
        "title": "书滩头驿",
        "author": "赵蕃",
        "content": "闭户只书痴，郊行粗有诗。\n翠深千顷峤，烟迥几茅茨。\n雨作衣添袷，炊迟昼不饥。\n旧题看好在，重是一春期。",
        "dynasty": "宋",
        "collection_info": null
    },
    {
        "uuid": "6f7ac11f5ed44f08107adb08d8f5cb42",
        "title": "送李袁州泛舟入浙",
        "author": "赵蕃",
        "content": "晦庵无处着，泛宅又吴淞。\n载月初寻棹，看山不藉筇。\n听渠猿鹤怨，心喜鹭鸥逢。\n遥想题诗处，枫桥半夜钟。",
        "dynasty": "宋",
        "collection_info": null
    },
    {
        "uuid": "8e83b727ee5c3acac36466c85e7d93af",
        "title": "送李元藻入浙三首  其一",
        "author": "赵蕃",
        "content": "唐室登科士，多因行卷知。\n至今传不朽，犹或谓能诗。\n辟置仍于取，山林亦罔遗。\n莫嗟今古异，穷达岂人为。",
        "dynasty": "宋",
        "collection_info": null
    },
    {
        "uuid": "ab1bddca24c15c403f8154d3113a0ccb",
        "title": "送李元藻入浙三首  其二",
        "author": "赵蕃",
        "content": "汉广求才路，严徐出上书。\n朝犹辱徒步，暮已待公车。\n今世无兹辙，夫君欲振裾。\n虽然宁有限，或者为吹嘘。",
        "dynasty": "宋",
        "collection_info": null
    },
    {
        "uuid": "c4bbae6563d67587ffbbc6b13440b4d0",
        "title": "送李元藻入浙三首  其三",
        "author": "赵蕃",
        "content": "我作长沙客，诸公多与游。\n闻风亦云旧，识面怅无由。\n忽辱高轩过，仍蒙古句投。\n偶从旁舍去，不办小淹留。",
        "dynasty": "宋",
        "collection_info": null
    },
    {
        "uuid": "65ddafaf07ce94c528fd118dd5d57a7a",
        "title": "送信丰詹丞并寄赣陈丞二首  其一",
        "author": "赵蕃",
        "content": "此地已穷域，更乘惶恐滩。\n家声词学旧，勇退急流难。\n使者威严霁，尚书礼数宽。\n听渠丞訾謷，也胜尉酸寒。",
        "dynasty": "宋",
        "collection_info": null
    },
    {
        "uuid": "fca0987fcfbcdaa23dba67bf1de63858",
        "title": "送信丰詹丞并寄赣陈丞二首  其二",
        "author": "赵蕃",
        "content": "君见陈夫子，悬知问我能。\n江鸥惯眠草，野鴈怯逢矰。\n矫首困疾首，折肱怀曲肱。\n携家能有弟，託死岂无朋。",
        "dynasty": "宋",
        "collection_info": null
    },
    {
        "uuid": "ebd27f92cd4ea37413c4eac5f310b3bd",
        "title": "送王子尊赴衡阳丞",
        "author": "赵蕃",
        "content": "王郎妙人物，独步向江东。\n昔尉既不醉，今丞宁肯聋。\n相依唇齿国，忽去马牛风。\n清绝官曹外，何年着我同。",
        "dynasty": "宋",
        "collection_info": null
    },
    {
        "uuid": "32cfbcfb3d744f94c60f8492ac6524cf",
        "title": "送赵咏道还侍兼简然道昆仲",
        "author": "赵蕃",
        "content": "既见章江水，重逢怀玉山。\n匆匆成履躧，草草仅荆班。\n遥想献觞后，应多对雨閒。\n期君好兄弟，并辔古人间。",
        "dynasty": "宋",
        "collection_info": null
    },
    {
        "uuid": "94255363ceafa4e16decbcb78a5b72ba",
        "title": "寄晦庵二首  其一",
        "author": "赵蕃",
        "content": "道大谁能与，才难圣所叹。\n浮云虽蹔掩，宝气不终蟠。\n走卒称司马，苍生起谢安。\n纵无临贺送，当有翰林观。",
        "dynasty": "宋",
        "collection_info": null
    },
    {
        "uuid": "6f7fe3ffbb5a89948ad8bd0a45eea726",
        "title": "寄晦庵二首  其二",
        "author": "赵蕃",
        "content": "张胆言何壮，擎天志未摧。\n真成一夔足，何有万牛回。\n感兴能无句，忧时谩举杯。\n江湖嗟屦役，巾屡阻追倍。",
        "dynasty": "宋",
        "collection_info": null
    },
    {
        "uuid": "64b8f067a3bebd8d6a6c119c2ae0e0d9",
        "title": "寄赵元归并属元默三首  其一",
        "author": "赵蕃",
        "content": "忆在袁州见，曾遗满纸诗。\n临川得再面，近作重相贻。\n我老已成退，君才真尔奇。\n纵能连日语，宁慰积年思。",
        "dynasty": "宋",
        "collection_info": null
    },
    {
        "uuid": "eb2fda0aee50cf7a049692d279fde3dd",
        "title": "寄赵元归并属元默三首  其二",
        "author": "赵蕃",
        "content": "抚信元相近，乖离乃尔赊。\n何堪落湖外，动即阻天涯。\n嘆我干微禄，期君起故家。\n文科须中早，学力更功加。",
        "dynasty": "宋",
        "collection_info": null
    },
    {
        "uuid": "38b0c099547c5750c3ffbe356587f8d2",
        "title": "寄赵元归并属元默三首  其三",
        "author": "赵蕃",
        "content": "默也未识面，向来曾予书。\n由来几兄弟，绝嘆每乖疎。\n见说长沙驿，犹迟古寺车。\n差池今再矣，伫立又何如。",
        "dynasty": "宋",
        "collection_info": null
    },
    {
        "uuid": "08a4fccbc462b2d85be08c921e52dbcd",
        "title": "寄韩季萧二首  其一",
        "author": "赵蕃",
        "content": "怕到看经院，愁登拟岘台。\n人言已仙佛，我意祗悲哀。\n此道谁人付，陵阳有后来。\n款门期一见，投刺只空回。",
        "dynasty": "宋",
        "collection_info": null
    },
    {
        "uuid": "4922bfe9dcbe5ef0658867529b657263",
        "title": "寄韩季萧二首  其二",
        "author": "赵蕃",
        "content": "近与李商叟，共谈韩季萧。\n旧毡余翰墨，幽寺乐箪瓢。\n问友多冥漠，须君慰寂寥。\n云胡又相失，于此亦何聊。",
        "dynasty": "宋",
        "collection_info": null
    },
    {
        "uuid": "75776e07f9123a4a49335f695a001ad5",
        "title": "代书寄襄阳令于去非",
        "author": "赵蕃",
        "content": "来往丰城县，寻君总不遭。\n如闻漾鳬舄，已復用牛刀。\n往事多遗迹，边庭简吏曹。\n莫由同古访，尚拟见诗豪。",
        "dynasty": "宋",
        "collection_info": null
    },
    {
        "uuid": "ce6ee90dcfb5687bacc88c0bd5e6d79f",
        "title": "寄喻叔奇丈二首  其一",
        "author": "赵蕃",
        "content": "不见喻工部，经今两暮春。\n遥知磬湖上，不减浣花滨。\n佳句能名世，浮云岂绊身。\n为贪烟雨胜，聊復驾朱轮。",
        "dynasty": "宋",
        "collection_info": null
    },
    {
        "uuid": "022b3e8c98bfd7ab5ab47e754fbd717e",
        "title": "寄喻叔奇丈二首  其二",
        "author": "赵蕃",
        "content": "饮我长安酒，歌公亦好诗。\n试思犹宿昔，忽念已差池。\n要识园林好，何由杖履随。\n有时观叙梦，亦復嘆吾衰。",
        "dynasty": "宋",
        "collection_info": null
    },
    {
        "uuid": "c46dc36afe650fc39c8c4f0e9c11b6ed",
        "title": "代书寄刘伯瑞仲文叔骥二首  其一",
        "author": "赵蕃",
        "content": "每忆分携地，蒸湘绿遍春。\n于今怀想处，苕霅暗迷津。\n但有乖离数，何由宿昔亲。\n附书书復懒，君自识吾真。",
        "dynasty": "宋",
        "collection_info": null
    },
    {
        "uuid": "6e66d5b3e6e3c20798e98c4d04653c7d",
        "title": "代书寄刘伯瑞仲文叔骥二首  其二",
        "author": "赵蕃",
        "content": "难兄两别驾，难弟一参军。\n从仕信多誉，传家仍茂文。\n嗟余空白髮，期子在青云。\n寂寞题诗罢，林窗日半曛。",
        "dynasty": "宋",
        "collection_info": null
    },
    {
        "uuid": "0606096a8cb9aee888849cabe1d4f6c2",
        "title": "代书寄俞玉汝",
        "author": "赵蕃",
        "content": "送弟秦淮远，怀人楚驿长。\n素书慵写得，白髮漫相望。\n再见知何日，孤怀只自伤。\n春风桃李径，流泪不成行。",
        "dynasty": "宋",
        "collection_info": null
    },
    {
        "uuid": "b44f294a92297b4d0baf5331309618b1",
        "title": "寄怀赵南纪二首  其一",
        "author": "赵蕃",
        "content": "闻道君先我，论交我愧君。\n长沙辱倾盖，怀玉怅离羣。\n怪底书多枉，情知义薄云。\n金兰虽甚笃，药石愿时分。",
        "dynasty": "宋",
        "collection_info": null
    },
    {
        "uuid": "e14122192fd86642bd9791a4bd6f52ea",
        "title": "寄怀赵南纪二首  其二",
        "author": "赵蕃",
        "content": "自别匡庐去，名山不再逢。\n图看白鹿洞，诗咏紫霄峰。\n泉石难名状，烟云几许重。\n巾车君傥命，幞被我斯从。",
        "dynasty": "宋",
        "collection_info": null
    },
    {
        "uuid": "3ca31c7bc1851513c6940329911088b1",
        "title": "寄梁从善",
        "author": "赵蕃",
        "content": "旧说舂陵郡，全如石作州。\n胸中饱丘壑，笔下剖琳球。\n遥想窗扉敞，多能磊落收。\n平生有余嗜，安得致林幽。",
        "dynasty": "宋",
        "collection_info": null
    },
    {
        "uuid": "07d07e0b4b118881486f1a53c5126580",
        "title": "张王臣贶诗诘朝遂行次韵寄之",
        "author": "赵蕃",
        "content": "书贵在瘦硬，诗须成管絃。\n典刑君尚有，老至我加年。\n早作诸侯客，远劳从事贤。\n见来元不款，别去忽何边。",
        "dynasty": "宋",
        "collection_info": null
    },
    {
        "uuid": "e789104a00ab91a4b292d483b1d932c9",
        "title": "寄怀大声兄弟叔文老丈兼属三王叔侄二首  其一",
        "author": "赵蕃",
        "content": "听雨侵阶竹，归艎入槛荷。\n天晴龟曝背，人静鸟吟柯。\n挟册弟兄对，煮茶宾客过。\n居閒在此乐，余乃事奔波。",
        "dynasty": "宋",
        "collection_info": null
    },
    {
        "uuid": "184add5ec19918a50b6562316332f867",
        "title": "寄怀大声兄弟叔文老丈兼属三王叔侄二首  其二",
        "author": "赵蕃",
        "content": "今代河南客，当年吏部孙。\n青毡余翰墨，白髮念田园。\n邂逅成相识，飘零忍重论。\n三王如见问，寄谢勿辞烦。",
        "dynasty": "宋",
        "collection_info": null
    },
    {
        "uuid": "94fd342602dc80a004bff0fc29f9822a",
        "title": "九月一日晨起风物凄然不胜怀远之思作五首寄和父憨申併烦转致湖池二州也  其一",
        "author": "赵蕃",
        "content": "作别已半百，得书无二三。\n飘零各天外，摇落共江南。\n此去仍加远，相思转不堪。\n怀哉对床约，老矣折腰惭。",
        "dynasty": "宋",
        "collection_info": null
    },
    {
        "uuid": "0b8580dbf3dbf05cc5e95a4743e57c2e",
        "title": "九月一日晨起风物凄然不胜怀远之思作五首寄和父憨申併烦转致湖池二州也  其二",
        "author": "赵蕃",
        "content": "节佳重九近，风急授衣初。\n茱菊年龄迈，枫柽日夜疎。\n欲题怀远句，频展寄来书。\n憨子能思我，申儿更忆渠。",
        "dynasty": "宋",
        "collection_info": null
    },
    {
        "uuid": "de61c0805ae6cbdda1c688d4f611f526",
        "title": "九月一日晨起风物凄然不胜怀远之思作五首寄和父憨申併烦转致湖池二州也  其三",
        "author": "赵蕃",
        "content": "秋气故悲哉，连阴况不开。\n黄花九日近，白髮数茎催。\n山际擎新塔，江边峙旧台。\n谩看云日暮，安得雁同来。",
        "dynasty": "宋",
        "collection_info": null
    },
    {
        "uuid": "4e1570bfc6966e042c30004d32d9a115",
        "title": "九月一日晨起风物凄然不胜怀远之思作五首寄和父憨申併烦转致湖池二州也  其四",
        "author": "赵蕃",
        "content": "姨母比苦胫，涉秋今若何。\n音书君定密，离苦我何多。\n鳬舄思文瑞，灯窗想骥和。\n何能俱款集，未厌数经过。",
        "dynasty": "宋",
        "collection_info": null
    },
    {
        "uuid": "63fc7377a0631a19057e060b9f36d9e3",
        "title": "九月一日晨起风物凄然不胜怀远之思作五首寄和父憨申併烦转致湖池二州也  其五",
        "author": "赵蕃",
        "content": "秋浦新为别，秋风阙寄书。\n虽然声问阔，未觉梦魂疎。\n杜牧登临后，宛陵吟咏余。\n三冬如有暇，五字不妨渠。",
        "dynasty": "宋",
        "collection_info": null
    },
    {
        "uuid": "31a24b762ae8938805d3c8f04f9ab353",
        "title": "重阳前一日同成父二儿游新庵",
        "author": "赵蕃",
        "content": "细雨不湿路，薄云空碍山。\n穷居嫌局趣，乘兴偶跻攀。\n并水枫初落，悬崖菊未斑。\n清游了无累，短句不须删。",
        "dynasty": "宋",
        "collection_info": null
    },
    {
        "uuid": "37ac69b0aa5772c3c58d3c3e417d77c6",
        "title": "杨谨仲和顷者三诗见贻復次韵六首  其一",
        "author": "赵蕃",
        "content": "江南秋得闰，草木向迟雕。\n正性失松桧，羣生同艾萧。\n漂流又舟楫，隠约念箪瓢。\n剩暑犹须葛，谁能远致韶。",
        "dynasty": "宋",
        "collection_info": null
    },
    {
        "uuid": "096561ff46ad71652627a4f73b58cafb",
        "title": "杨谨仲和顷者三诗见贻復次韵六首  其二",
        "author": "赵蕃",
        "content": "去年才一识，何意復兹行。\n隠墅全依郭，幽居亦占名。\n万金真国士，十室漫乡评。\n汉制谁绵蕝，且征齐鲁生。",
        "dynasty": "宋",
        "collection_info": null
    },
    {
        "uuid": "d5d10f9adde98682010672a1d101ac1e",
        "title": "杨谨仲和顷者三诗见贻復次韵六首  其三",
        "author": "赵蕃",
        "content": "功名误黑头，晚卧此山幽。\n落拓扬执戟，浮沉马少游。\n豆刍千里骏，烟草五湖鸥。\n早晚相从去，高深日纵搜。",
        "dynasty": "宋",
        "collection_info": null
    },
    {
        "uuid": "dc41312223c40fda9f93786811ca9443",
        "title": "杨谨仲和顷者三诗见贻復次韵六首  其四",
        "author": "赵蕃",
        "content": "病骨觉难强，鬓华惊易雕。\n壮怀鲸访李，老习蚓同萧。\n久已思抛笏，悠哉曷泛瓢。\n东游穴探禹，西上石宾韶。",
        "dynasty": "宋",
        "collection_info": null
    },
    {
        "uuid": "ba18c1c57ca7ac9cd1927a817e6fe9b7",
        "title": "杨谨仲和顷者三诗见贻復次韵六首  其五",
        "author": "赵蕃",
        "content": "江湖余所乐，岁月老于行。\n酒有杯中趣，诗无世上名。\n悠悠真自得，悄悄莫加评。\n尚要高交友，风期同死生。",
        "dynasty": "宋",
        "collection_info": null
    },
    {
        "uuid": "754284df7c6ab1e9facb57f3cbb630ef",
        "title": "杨谨仲和顷者三诗见贻復次韵六首  其六",
        "author": "赵蕃",
        "content": "不减浣花头，仍兼事事幽。\n浑忘帝城札，好在竹林游。\n有意求如愿，无机防海鸥。\n秋凉入吾树，旧读定能搜。",
        "dynasty": "宋",
        "collection_info": null
    },
    {
        "uuid": "2119bdcd12d5b10d1b2ff36a841e2e0c",
        "title": "次韵莫令因迓使者同泛舟至漂神已而误焉问宿临江钟氏之阁二首  其一",
        "author": "赵蕃",
        "content": "我割仅铅刀，公铦比孟劳。\n莫酬谈绝倒，难和句挥毫。\n既误前驱远，不妨乘兴高。\n悠然风月底，脱略异官曹。",
        "dynasty": "宋",
        "collection_info": null
    },
    {
        "uuid": "9a517d61e1e15883fb811c83c979619e",
        "title": "次韵莫令因迓使者同泛舟至漂神已而误焉问宿临江钟氏之阁二首  其二",
        "author": "赵蕃",
        "content": "璧月俨中悬，村空听悄然。\n借床依树阁，辍棹上滩船。\n物外我怀趣，区中公了缘。\n异时殊出处，安否要诗传。",
        "dynasty": "宋",
        "collection_info": null
    },
    {
        "uuid": "ffc9ad7d602ecc8f414e29402092cf14",
        "title": "庆伯以二诗送别已而又辱同广声追送庆伯復有所赋併次韵为答三首  其一",
        "author": "赵蕃",
        "content": "在昔歌诗义，尝关治乱音。\n流传纵今体，陶写亦吾心。\n未答论交作，还赓送别吟。\n识君于此道，亦復用功深。",
        "dynasty": "宋",
        "collection_info": null
    },
    {
        "uuid": "51a93e02e2ef017066d5a026e32efdbd",
        "title": "庆伯以二诗送别已而又辱同广声追送庆伯復有所赋併次韵为答三首  其二",
        "author": "赵蕃",
        "content": "凛凛君中外，堂堂国盛明。\n曾闻百年契，岂待一朝盟。\n老矣我何事，勉哉君勿轻。\n科名虽世业，直道是家声。",
        "dynasty": "宋",
        "collection_info": null
    },
    {
        "uuid": "c1219f1341e27848ba7014fd0d627a4c",
        "title": "庆伯以二诗送别已而又辱同广声追送庆伯復有所赋併次韵为答三首  其三",
        "author": "赵蕃",
        "content": "试问为黔郡，何如与质要。\n其行既穹绝，有思只飘萧。\n但悔崄投足，未论官折腰。\n同舟故能送，折简不劳招。",
        "dynasty": "宋",
        "collection_info": null
    },
    {
        "uuid": "6493d34cc0bbd87179411c92f4d582b9",
        "title": "再来常州昭礼出示虞山往来诗卷先是昭礼与予共载昭礼上虞山予过溧阳昭礼有诗次韵",
        "author": "赵蕃",
        "content": "舟人厌牵挽，我辈乐萦纡。\n晨起愁分背，逢人屡问涂。\n看君着屐进，雅胜折腰趋。\n此段真高迈，诗中不可无。",
        "dynasty": "宋",
        "collection_info": null
    },
    {
        "uuid": "5057f4b8436388f88549e68fb74df195",
        "title": "次毕叔文见贻二首  其一",
        "author": "赵蕃",
        "content": "山川略吴楚，岁月涉春秋。\n为米媿元亮，乘舟思子猷。\n黑貂尘土重，白鬓雪霜稠。\n志合成三益，诗来减四愁。",
        "dynasty": "宋",
        "collection_info": null
    },
    {
        "uuid": "da0c5112eae5a24dcc089d7b54b661fc",
        "title": "次毕叔文见贻二首  其二",
        "author": "赵蕃",
        "content": "寂寞吾知贵，纷华世所荣。\n常评败素紫，孰愈浊缨清。\n爵禄心无食，山林志有盟。\n幽居自空谷，哲妇乃倾城。",
        "dynasty": "宋",
        "collection_info": null
    },
    {
        "uuid": "ecedc04bbbf55764869b7bc69dbd4a14",
        "title": "次季奕见怀",
        "author": "赵蕃",
        "content": "雨脚何其厚，云头不易空。\n病怜山叟甚，诗喜故人通。\n慰藉殷勤裏，吟哦怅望中。\n地炉无热火，林屋但鸣风。",
        "dynasty": "宋",
        "collection_info": null
    },
    {
        "uuid": "b107904acbf21e7654591c52c5887bfc",
        "title": "次韵欧阳伯威见和",
        "author": "赵蕃",
        "content": "宗派滔滔是，于今得障流。\n无悲和者寡，故愈暗中投。\n我愿下取履，君其高卧楼。\n穹冈如许割，肯爱一官休。",
        "dynasty": "宋",
        "collection_info": null
    },
    {
        "uuid": "757ad228cdeef23e38a95edec35bbf0c",
        "title": "刘兄垂示同张兄游向园呈先生诗卷次韵",
        "author": "赵蕃",
        "content": "闻道舆篮出，兴怀反棹时。\n身虽缚官簿，心岂忘筇枝。\n已后斜川集，方赓人日诗。\n因君竹林咏，动我故园思。",
        "dynasty": "宋",
        "collection_info": null
    },
    {
        "uuid": "9c7ec4fe69a8eddf1439f916ec2e86ce",
        "title": "次韵子肃怀远斋併以见及",
        "author": "赵蕃",
        "content": "如公人物表，上下孰分床。\n但有官成集，初无智作囊。\n所嗟人契阔，不为雨悲凉。\n顾我端何幸，新诗获夜光。",
        "dynasty": "宋",
        "collection_info": null
    },
    {
        "uuid": "de32a4f5fb58cad94b75dc613bcb3e0d",
        "title": "陈择之经过以赣守留尚书得祠亟归别之其行甚遽途中有诗见寄次韵",
        "author": "赵蕃",
        "content": "过我不停轨，嗔公但忆归。\n民思河内借，士失荆州依。\n别去目易极，诗来寒益衣。\n今时未为贵，岁晚望荆扉。",
        "dynasty": "宋",
        "collection_info": null
    },
    {
        "uuid": "a6385d9eee2b4dd45ef7caadaf61b2a6",
        "title": "佥判丈两赐新字韵诗因次韵兼简文显",
        "author": "赵蕃",
        "content": "连朝枉诗句，俊逸且清新。\n叹我徒劳思，知公固绝人。\n林园能数驾，风雨未妨辰。\n作底周夫子，关门懒似真。",
        "dynasty": "宋",
        "collection_info": null
    },
    {
        "uuid": "0a90cbc4d06cbdf8e74bc4bd153f16df",
        "title": "次韵审知寄来二首  其一",
        "author": "赵蕃",
        "content": "一日復一日，何胜一万周。\n有山皆崒崒，无水不悠悠。\n为我谋归策，将诗说旧游。\n山林与城市，吾亦任乘流。",
        "dynasty": "宋",
        "collection_info": null
    },
    {
        "uuid": "d00ef81096e0c41b6acecbef47df5d7f",
        "title": "次韵审知寄来二首  其二",
        "author": "赵蕃",
        "content": "书去愁难悉，诗来造愈奇。\n为言僧可寓，为念橐空垂。\n鸣鴂惊时晚，羁鸿暂水湄。\n逆风仍上水，日月是难期。",
        "dynasty": "宋",
        "collection_info": null
    },
    {
        "uuid": "daa87b5a29988d3ecbc343e3024e97a8",
        "title": "復次韵呈沅陵诸丈并怀在伯二首  其一",
        "author": "赵蕃",
        "content": "逸兴犹鸥白，残驱异犊黄。\n青衫漫蛮府，黄帽合鲈乡。\n既自老将至，何由心甚长。\n倘能藏斗酒，未暇博西凉。",
        "dynasty": "宋",
        "collection_info": null
    },
    {
        "uuid": "e9e726b468c9689c7757efeb8b1ceaad",
        "title": "復次韵呈沅陵诸丈并怀在伯二首  其二",
        "author": "赵蕃",
        "content": "佳诗如隽永，余论敢雌黄。\n幸甚官同府，怀哉居择乡。\n江湖身固远，风月兴何长。\n勿作湘纍弔，行赓殿阁凉。",
        "dynasty": "宋",
        "collection_info": null
    },
    {
        "uuid": "d15ba814db72a9264540b11a38b4bb6a",
        "title": "成父有诗怀斯远次韵",
        "author": "赵蕃",
        "content": "港汊自相见，去来元一风。\n无宁敢天怨，亦未决途穷。\n白社明朝是，南山几驿中。\n君归不能远，我去若为同。",
        "dynasty": "宋",
        "collection_info": null
    },
    {
        "uuid": "b97cecb8ca6128860b908363c0c8e25a",
        "title": "次韵吴仲权镒见简",
        "author": "赵蕃",
        "content": "今代风骚将，先生合冠军。\n几年求识面，数刻遂离羣。\n江急舟难驻，风回橹细闻。\n还家经醉卧，斜日对炉熏。",
        "dynasty": "宋",
        "collection_info": null
    },
    {
        "uuid": "352c120e18ae51710165aa80a1f0a0de",
        "title": "教授丈作黄字韵诗十首愈出愈奇而有作法孰为凉之句何耶因次韵以见窘",
        "author": "赵蕃",
        "content": "苦思髭催白，交驰耳困黄。\n欣欣贪得侣，落落异殊乡。\n顾欲穷余短，安能敌众长。\n蒹葭倚玉树，华衮照庞凉。",
        "dynasty": "宋",
        "collection_info": null
    },
    {
        "uuid": "e3ffba7e1c46d35de8ae2967c34d0906",
        "title": "广文先生送诗方思所以报之而未得忽鹂落庭树殆天与此韵也李君在傍知状",
        "author": "赵蕃",
        "content": "君亭摇鹭羽，我树下鹂黄。\n政尔无何境，能来底处乡。\n搜寻疑日短，吟讽喜风长。\n独愧非韩敌，联诗效纳凉。",
        "dynasty": "宋",
        "collection_info": null
    },
    {
        "uuid": "25c904a6afc2aacdffff026e914666bc",
        "title": "次王照邻滕彦真韵二首  其一",
        "author": "赵蕃",
        "content": "黄妳能生睡，朱絃孰写忧。\n客居兹已病，归去合成谋。\n华岳虽遥吏，陶窗得素求。\n小舟何日具，湖水正漫洲。",
        "dynasty": "宋",
        "collection_info": null
    },
    {
        "uuid": "b901f39567def195ec13d52b43a4aed1",
        "title": "次王照邻滕彦真韵二首  其二",
        "author": "赵蕃",
        "content": "王子诗如照，滕侯隠似真。\n倘来宁取遇，居易若为屯。\n酬倡虽纔始，风期自夙亲。\n江湖纵悠远，德盛罔非邻。",
        "dynasty": "宋",
        "collection_info": null
    },
    {
        "uuid": "ed1a9277fdaa248eaaa6077e67fe6589",
        "title": "次滕彦真韵三首  其一",
        "author": "赵蕃",
        "content": "地接沅湘古，人留屈贾香。\n政须烦胜士，时为发幽光。\n贻我祛愁具，怀君待月章。\n朦胧成少味，失喜见琳琅。",
        "dynasty": "宋",
        "collection_info": null
    },
    {
        "uuid": "411a36fb4ab286644ada2c19036080bd",
        "title": "次滕彦真韵三首  其二",
        "author": "赵蕃",
        "content": "暂作长沙住，侵寻两过年。\n萧然唯壁立，终矣欠蓬编。\n尽室嗟长客，归途喜再缘。\n还家定何许，当在早梅前。",
        "dynasty": "宋",
        "collection_info": null
    },
    {
        "uuid": "568c34ca832b91411245d4fb7f06eb44",
        "title": "次滕彦真韵三首  其三",
        "author": "赵蕃",
        "content": "我欲湘西看，行须觅渡船。\n何如临绝顶，得以尽长川。\n鸥鹭烟云表，蚊虻埃𡏖前。\n隠宁分大小，那更别山鄽。",
        "dynasty": "宋",
        "collection_info": null
    },
    {
        "uuid": "10d8b4f5b60d3fb2c57febfdb736cdcc",
        "title": "次韵叔骥兼呈伯瑞二首  其一",
        "author": "赵蕃",
        "content": "晚作临邛客，相如真倦游。\n又成悲卒岁，及此问归舟。\n共隠期他日，相逢记此州。\n江湖有来雁，可以谢书不。",
        "dynasty": "宋",
        "collection_info": null
    },
    {
        "uuid": "bea0cd56111ab7a426ccea8fccfda6b2",
        "title": "次韵叔骥兼呈伯瑞二首  其二",
        "author": "赵蕃",
        "content": "贻我五字句，清诗曷以酬。\n端知檄愈疾，未信酒忘忧。\n多难屡濒死，诸兄虚见收。\n病驹叨席秣，顾影益增羞。",
        "dynasty": "宋",
        "collection_info": null
    },
    {
        "uuid": "8e8eacb13e26022e9d7046e6749e5056",
        "title": "陈丞以南安寨上所得二诗及到龙泉闻余戍地最远见怀二首为寄次韵  其一",
        "author": "赵蕃",
        "content": "郴州何许是，山远水仍多。\n江徼重重栅，田夫户户戈。\n雷同嗟不早，嘆我亦奔波。\n未必甘如此，而今敢谓何。",
        "dynasty": "宋",
        "collection_info": null
    },
    {
        "uuid": "91484550253da57f86beb60db9f9525e",
        "title": "陈丞以南安寨上所得二诗及到龙泉闻余戍地最远见怀二首为寄次韵  其二",
        "author": "赵蕃",
        "content": "路穷千涧底，人绝万山旁。\n暝宿茅寮冷，晨炊土竈荒。\n多年布衾裂，倍觉夜蔬香。\n有底从军乐，题诗日在忙。",
        "dynasty": "宋",
        "collection_info": null
    },
    {
        "uuid": "d1086e628bcbfe50f5c46d9ed1f59d0f",
        "title": "陈丞以南安寨上所得二诗及到龙泉闻余戍地最远见怀二首为寄次韵  其三",
        "author": "赵蕃",
        "content": "问我能嗟远，如公肯见卑。\n十分期一见，四首仅蒙诗。\n傥许抄传可，何堪绝赠宜。\n虽然籍湜辈，附此姓名知。",
        "dynasty": "宋",
        "collection_info": null
    },
    {
        "uuid": "5627a2f011150916d409e4b6df423620",
        "title": "陈丞以南安寨上所得二诗及到龙泉闻余戍地最远见怀二首为寄次韵  其四",
        "author": "赵蕃",
        "content": "剪茅仍伐木，去凸亦鉏坳。\n响屐无惊谢，投金政拟郊。\n百年终显晦，一稔在肥硗。\n隠地两成隔，颓墙空长梢。",
        "dynasty": "宋",
        "collection_info": null
    },
    {
        "uuid": "13a04a075d97db0632c3771e614d7d1b",
        "title": "再用前韵并寄孙推官四首  其一",
        "author": "赵蕃",
        "content": "试觅图经看，宜章路几多。\n彼谋宁去穴，吾备且横戈。\n累土生平地，安流起丈波。\n计愚无可采，敢復问云何。",
        "dynasty": "宋",
        "collection_info": null
    },
    {
        "uuid": "cb61fda2c4901bb26744e3c20e142e6c",
        "title": "再用前韵并寄孙推官四首  其二",
        "author": "赵蕃",
        "content": "恍惚迷来际，周章失去傍。\n怕闻行戍远，愁听哭田荒。\n要挽天河水，方焚玉帐香。\n夷吾政分阃，吾党讵应忙。",
        "dynasty": "宋",
        "collection_info": null
    },
    {
        "uuid": "9f9bb416968d03a8c751606222a0b175",
        "title": "再用前韵并寄孙推官四首  其三",
        "author": "赵蕃",
        "content": "青云怀趣逸，黄绶屈官卑。\n屡捧将军檄，一哦从事诗。\n少陵忧有在，充国事多宜。\n傥上休兵议，因人愿早知。",
        "dynasty": "宋",
        "collection_info": null
    },
    {
        "uuid": "b295ce0be5d20c009cab215a2c3d18be",
        "title": "再用前韵并寄孙推官四首  其四",
        "author": "赵蕃",
        "content": "我亦端渠似，图中见此坳。\n一身非惮崄，十日未穷郊。\n问水水源绝，逢山山石硗。\n政便安蹇足，敢说负萧梢。",
        "dynasty": "宋",
        "collection_info": null
    },
    {
        "uuid": "abeade4235c388419cd18b3a36c07a1b",
        "title": "次韵深父送行",
        "author": "赵蕃",
        "content": "吾行殊坎坷，此地极淹留。\n少欲破万卷，老惟思一邱。\n谩言诗作祟，长愧食为谋。\n穮蔉君其务，农良乃有秋。",
        "dynasty": "宋",
        "collection_info": null
    },
    {
        "uuid": "bde110b25c8faee108bd4ff8af1924da",
        "title": "子进示怀玉诗卷有归途见怀恨不同游二诗次韵  其一",
        "author": "赵蕃",
        "content": "望压大江东，兹峰独着雄。\n潜珍伏其下，神画隠于中。\n旧俗多庞说，因公得髓穷。\n从今逢有问，身与到山同。",
        "dynasty": "宋",
        "collection_info": null
    },
    {
        "uuid": "37fc65dc3313bffc81f399ecc3e56c41",
        "title": "子进示怀玉诗卷有归途见怀恨不同游二诗次韵  其二",
        "author": "赵蕃",
        "content": "山有英灵在，眼应青白分。\n问禅公得髓，呈佛我无文。\n意赏人知独，神游默固羣。\n清诗传妙旨，读罢雨花纷。",
        "dynasty": "宋",
        "collection_info": null
    },
    {
        "uuid": "99df928c7d3a8c621f7d6ebabea503b1",
        "title": "赣丞曾幼度相邀过明叔买江天阁幼度有诗明叔与成父弟皆和之亦次韵",
        "author": "赵蕃",
        "content": "落本千山迥，空江一带横。\n画图非意匠，诗句亦天成。\n老我头今白，逢渠眼暂明。\n诘朝山岳隔，杯面莫多争。",
        "dynasty": "宋",
        "collection_info": null
    },
    {
        "uuid": "6540f756faf10f640f75bc7fb256d59c",
        "title": "远斋顷寄在湖日所作三诗舟中次韵  其一",
        "author": "赵蕃",
        "content": "黜陟无新报，山川怀昔人。\n诗能言我志，贫不累吾身。\n登眺尽遗胜，经行那厌频。\n江头钓竿客，何物是玄真。",
        "dynasty": "宋",
        "collection_info": null
    },
    {
        "uuid": "5b60a1786cd84e6465052eafc5ed2b5c",
        "title": "远斋顷寄在湖日所作三诗舟中次韵  其二",
        "author": "赵蕃",
        "content": "近日杭州见，殷勤蒙置樽。\n别来几朝夕，书问欠寒温。\n谭妙元超诣，诗高外语言。\n何当从杖履，底尽得深论。",
        "dynasty": "宋",
        "collection_info": null
    },
    {
        "uuid": "859e5e250fc77d4d94b2c3a4be915dee",
        "title": "远斋顷寄在湖日所作三诗舟中次韵  其三",
        "author": "赵蕃",
        "content": "向来吴楚隔，书札苦难通。\n信与衢相接，我归公亦同。\n寓怀须酒圣，适意岂诗穷。\n情性思陶冶，吾宁较拙工。",
        "dynasty": "宋",
        "collection_info": null
    },
    {
        "uuid": "01d70767c233a96f985cdb7300c817f3",
        "title": "次韵愚卿留别",
        "author": "赵蕃",
        "content": "有约端能赴，如君信可人。\n解衝衡岳雪，宁问海棠春。\n雨后虽悬榻，泥涂政没轮。\n笑谈能款款，书札胜频频。",
        "dynasty": "宋",
        "collection_info": null
    },
    {
        "uuid": "686d16c277fee458e832771f485a9155",
        "title": "次韵郑季奕见寄二首  其一",
        "author": "赵蕃",
        "content": "暑退伏纔末，月明秋又中。\n蛩多喧向夕，蝉寂罢吟风。\n留滞周南事，苍茫阮籍穷。\n寄书无厚禄，犹喜见诗工。",
        "dynasty": "宋",
        "collection_info": null
    },
    {
        "uuid": "a2e568e6c7d4660e10319e1b61c2da21",
        "title": "次韵郑季奕见寄二首  其二",
        "author": "赵蕃",
        "content": "一写山中信，自嗟天外人。\n诗无咏贫士，政岂失穷民。\n已悟哀仍乐，勿论亨与屯。\n我交非势利，宁有白头新。",
        "dynasty": "宋",
        "collection_info": null
    },
    {
        "uuid": "b44c0f4646f2f2ec09a0968c293a0982",
        "title": "次韵黄子耕因任伯起见寄之作",
        "author": "赵蕃",
        "content": "客有能相觅，书来慰我思。\n贫宁可诗罪，老不悟书痴。\n旧友厪长忆，新交曷取知。\n况渠停轨日，政我出山时。",
        "dynasty": "宋",
        "collection_info": null
    },
    {
        "uuid": "4874955b635cbb84f192905f832e1b6a",
        "title": "三诗寄郭古夫  其一",
        "author": "赵蕃",
        "content": "巫峡闻归旆，潇湘说定居。\n若亲千里面，曾捧一缄书。\n山桧风霜老，江枫日夜疎。\n穷秋已凉冷，体候復何如。",
        "dynasty": "宋",
        "collection_info": null
    },
    {
        "uuid": "9b2572afc1401d17fc602508f05fb266",
        "title": "三诗寄郭古夫  其二",
        "author": "赵蕃",
        "content": "往日台郎选，今年散吏员。\n词华推匠哲，问学得师传。\n视草应栖掖，谈经合细旃。\n诸公曷逃责，诏旨尚求贤。",
        "dynasty": "宋",
        "collection_info": null
    },
    {
        "uuid": "dfebfafbb65624870c79969891e00c73",
        "title": "三诗寄郭古夫  其三",
        "author": "赵蕃",
        "content": "丐去秋今晚，能归岁且徐。\n须公一尊酒，胜我十年书。\n生死交情异，乖离人事疎。\n如闻厚风谊，何敢自趦趄。",
        "dynasty": "宋",
        "collection_info": null
    },
    {
        "uuid": "305ca740ad7f81dbe271f13a8a993e4e",
        "title": "至夜读子肃诗卷帖",
        "author": "赵蕃",
        "content": "应接有不暇，幽忧能顿除。\n明当增短日，后且怆离居。\n恨我平生友，翻成咫尺疎。\n为生端不易，作客又何如。",
        "dynasty": "宋",
        "collection_info": null
    },
    {
        "uuid": "7608bc5e7040455ece972ecead021a6f",
        "title": "午饭资福寺",
        "author": "赵蕃",
        "content": "病骨怯秋凛，羸骖疲路长。\n人烟少行店，楼阁见僧房。\n憇息今成暂，从游旧不忘。\n却尘看姓字，淮楚路茫茫。",
        "dynasty": "宋",
        "collection_info": null
    },
    {
        "uuid": "43c0c7096a790da53c460860b7909286",
        "title": "二月十九日同两都监沅陵令尉饯叙浦簿公子兴福  其一",
        "author": "赵蕃",
        "content": "随处野花发，所须村酒沽。\n江平初出岸，山好渐成图。\n从此经行地，能留物色无。\n少陵那老蜀，张翰政思吴。",
        "dynasty": "宋",
        "collection_info": null
    },
    {
        "uuid": "20c9605d440cfad96cb3e6c28545ce43",
        "title": "二月十九日同两都监沅陵令尉饯叙浦簿公子兴福  其二",
        "author": "赵蕃",
        "content": "慨我復成留，辞君重作愁。\n春风渺归鴈，野水迥浮鸥。\n已别还来见，因行亦当游。\n同僚二三子，杯酒互相酬。",
        "dynasty": "宋",
        "collection_info": null
    },
    {
        "uuid": "48e4baaeef0c0243e013e8006185ce77",
        "title": "过明叔有诗次韵",
        "author": "赵蕃",
        "content": "出门无所诣，引兴独兹长。\n万事一杯酒，三春百草芳。\n暇能过巷隠，痴岂累官忙。\n久坐疑成晚，樵归渔返乡。",
        "dynasty": "宋",
        "collection_info": null
    },
    {
        "uuid": "c743f081af1341d91e79d4f8e0945a4c",
        "title": "春尽",
        "author": "赵蕃",
        "content": "南国春方尽，南风吹昼长。\n野香花袭草，秀色麦侵桑。\n客子政怀倦，田家任苦忙。\n怅予终愧汝，垂老未渠央。",
        "dynasty": "宋",
        "collection_info": null
    },
    {
        "uuid": "da3c558fc3bc8adfa1e8d9eefe9f8855",
        "title": "春尽日",
        "author": "赵蕃",
        "content": "山密风蟠木，檐疎雨着窗。\n拥衣憎旧絮，酌酒爱新缸。\n放意初无累，冥观久已降。\n一春今日尽，归梦渺三江。",
        "dynasty": "宋",
        "collection_info": null
    },
    {
        "uuid": "7b1e37534f0fe4fa0f24127a7a63ae0a",
        "title": "寄在伯二首  其一",
        "author": "赵蕃",
        "content": "积雨旱凉天，南风下水船。\n江山浑未识，鱼稻不论钱。\n在路几何日，得诗多少篇。\n何当重相见，尊酒话蝉联。",
        "dynasty": "宋",
        "collection_info": null
    },
    {
        "uuid": "c2869db372b44a65dfb0daaad54f26c0",
        "title": "寄在伯二首  其二",
        "author": "赵蕃",
        "content": "成我中兴年，朝家政急贤。\n侍臣更论荐，东阁重招延。\n子去当兹日，才惟莫与先。\n习轩经济学，于此定为川。",
        "dynasty": "宋",
        "collection_info": null
    },
    {
        "uuid": "29a163cac4ee19fb4d5382e51ed502bc",
        "title": "寄郑伯元",
        "author": "赵蕃",
        "content": "文学崔斯立，才名郑广文。\n传闻定省暇，不废簿书勤。\n流落谁如我，交亲更念君。\n水西佳绝处，诗就想超羣。",
        "dynasty": "宋",
        "collection_info": null
    },
    {
        "uuid": "c0289877b44376b0986d275495a90b2b",
        "title": "寄徐季益四首  其一",
        "author": "赵蕃",
        "content": "不见徐夫子，于今已二年。\n转头疑夙昔，屈指悟推迁。\n书欠洪乔寄，诗烦阿买传。\n相思到极地，把诵一悠然。",
        "dynasty": "宋",
        "collection_info": null
    },
    {
        "uuid": "91522a4b63e6ee63cbc5ef3c50a89770",
        "title": "寄徐季益四首  其二",
        "author": "赵蕃",
        "content": "君不减徐穉，豫章仍主人。\n结交非势利，此客况清真。\n今日山中友，他年席上珍。\n玉堂如伴直，怨句不须陈。",
        "dynasty": "宋",
        "collection_info": null
    },
    {
        "uuid": "e2bc320e7dac9678589b6431fb9d96d0",
        "title": "寄徐季益四首  其三",
        "author": "赵蕃",
        "content": "吕氏多人物，譬之珠玉渊。\n世官渠有命，家学定谁传。\n籍甚羣公誉，皆云正字贤。\n掖垣君旧识，聊与话当年。",
        "dynasty": "宋",
        "collection_info": null
    },
    {
        "uuid": "ba99965cd2bbf92514f016fdf0be936c",
        "title": "寄徐季益四首  其四",
        "author": "赵蕃",
        "content": "我已非青鬓，君今定白鬚。\n田园稍治否，寝饭比佳无。\n闻道为归计，何当出此涂。\n相期一邂逅，得以话艰虞。",
        "dynasty": "宋",
        "collection_info": null
    },
    {
        "uuid": "6d0315b684356262f0e6fa03fed090b7",
        "title": "寄公择兼问讯季益二首  其一",
        "author": "赵蕃",
        "content": "忆昨分携地，阴风送酒杯。\n深嗟九日菊，未说一枝梅。\n我友多贫士，夫君况茂才。\n行藏苟无媿，流落未须哀。",
        "dynasty": "宋",
        "collection_info": null
    },
    {
        "uuid": "d376f58e82f634a428e994a514a38751",
        "title": "寄公择兼问讯季益二首  其二",
        "author": "赵蕃",
        "content": "孺子家何在，溪边百尺台。\n句追唐甫白，词鄙汉邹枚。\n此士诚高遯，诸公谩挽推。\n因过问消息，几日送诗来。",
        "dynasty": "宋",
        "collection_info": null
    },
    {
        "uuid": "f1819d86355b8ae72a72b330eb4bc9ab",
        "title": "寄审知并属彦博三首  其一",
        "author": "赵蕃",
        "content": "病榻论诗罢，僧舆趋驾归。\n倦书疎竹几，多梦遶湖扉。\n赤叶霜前坠，黄花雨后稀。\n直堪凋鬓髮，何祇减腰围。",
        "dynasty": "宋",
        "collection_info": null
    },
    {
        "uuid": "05be6be1ac8aec039aa16a91ef1fcacf",
        "title": "寄审知并属彦博三首  其二",
        "author": "赵蕃",
        "content": "地迥林逃斫，湖深水易平。\n邻多为圃住，门有趁虚行。\n游钓昔爱此，林庐曾属情。\n谁欤二亩乞，已矣一枝营。",
        "dynasty": "宋",
        "collection_info": null
    },
    {
        "uuid": "5ec13bb1798984467ec1be5d1b7abee8",
        "title": "寄审知并属彦博三首  其三",
        "author": "赵蕃",
        "content": "豫章稠众木，孔翠逐羣飞。\n梁栋期终用，文章莫露机。\n枉为时俗忌，空使寸心违。\n语以王郎子，因来答是非。",
        "dynasty": "宋",
        "collection_info": null
    },
    {
        "uuid": "82f3e1b409fea470c18186445f35c58b",
        "title": "寄成父并帖彦博审知  其一",
        "author": "赵蕃",
        "content": "贫贱分离苦，飘流日月除。\n重沽分岁酒，空展寄来书。\n祖印书齐架，章泉竹遶庐。\n生涯故在此，调护合何如。",
        "dynasty": "宋",
        "collection_info": null
    },
    {
        "uuid": "860c8fa3545944205b1ef5a527717c30",
        "title": "寄成父并帖彦博审知  其二",
        "author": "赵蕃",
        "content": "霜落湖边路，林疎溪上居。\n向来行载酒，今日问凭书。\n一饱异初计，五言真累渠。\n故人谁我念，烦为语王徐。",
        "dynasty": "宋",
        "collection_info": null
    },
    {
        "uuid": "21c2e42126064eb8e19b92cefef14505",
        "title": "寄怀伯瑞",
        "author": "赵蕃",
        "content": "四海今诗伯，三衢聊署曹。\n望之甘录录，桀溺病滔滔。\n有志躬簑笠，宁能类桔槹。\n我交天下士，如子未多遭。",
        "dynasty": "宋",
        "collection_info": null
    },
    {
        "uuid": "27e7faa18414386b2b5c00e9827f034a",
        "title": "文叔转送畏知初到长沙寄诸弟及示同志二诗次韵寄畏知二首  其一",
        "author": "赵蕃",
        "content": "山林容我病，道路忆君长。\n忽枉潇湘句，中含屈宋香。\n细参同晤语，深卷胜书行。\n归棹知非远，胡为苦念乡。",
        "dynasty": "宋",
        "collection_info": null
    },
    {
        "uuid": "c2abec389625eb31a480be975b580926",
        "title": "文叔转送畏知初到长沙寄诸弟及示同志二诗次韵寄畏知二首  其二",
        "author": "赵蕃",
        "content": "闻道湖南幕，人无第二流。\n文书有余暇，风月可销忧。\n梦远宁能续，诗成谩益愁。\n幽庭步春草，鸡撼屋山头。",
        "dynasty": "宋",
        "collection_info": null
    },
    {
        "uuid": "e5b10925364826e719473a2af8c18166",
        "title": "寄明叔且示逸远",
        "author": "赵蕃",
        "content": "别我已似久，起予当有诗。\n筠窗坐风雨，儿辈乐埙箎。\n归日近休日，春时盛此时。\n观山仍快阁，太史昔幽期。",
        "dynasty": "宋",
        "collection_info": null
    },
    {
        "uuid": "8592a240c0343d81b0769554228e5c35",
        "title": "寄李宁卿",
        "author": "赵蕃",
        "content": "不寄来南录，但传多景诗。\n长安分袂后，湘水寄书时。\n我欲归三径，君方闻四驰。\n未知回首地，宁有盍簪期。",
        "dynasty": "宋",
        "collection_info": null
    },
    {
        "uuid": "22e839d90c63c7898cccf12010e6b89d",
        "title": "以旧诗寄投谢昌国三首  其一",
        "author": "赵蕃",
        "content": "昔在方斋老，南游为我言。\n庐陵得佳士，康乐有贤孙。\n许可渠不易，殷勤相与论。\n元宾虽已矣，所与见如存。",
        "dynasty": "宋",
        "collection_info": null
    },
    {
        "uuid": "fd64fef74e9dc132b09eb2b31a99ecce",
        "title": "以旧诗寄投谢昌国三首  其二",
        "author": "赵蕃",
        "content": "我有江西役，清江公所乡。\n放舟频下上，欲见苦参商。\n扁榜书皆到，流传句必香。\n何当仍大嚼，鼎味也先尝。",
        "dynasty": "宋",
        "collection_info": null
    },
    {
        "uuid": "ad6a1f0ed6952e7eea7ca253f7ff9c80",
        "title": "以旧诗寄投谢昌国三首  其三",
        "author": "赵蕃",
        "content": "活法公家论，东莱盖有承。\n先生真伯仲，小子愧云仍。\n昧昧鼠为璞，纷纷虫语冰。\n今朝方见佛，平日谩依僧。",
        "dynasty": "宋",
        "collection_info": null
    },
    {
        "uuid": "791e4c556c816b324826f8b93e63483f",
        "title": "寄周文显二首  其一",
        "author": "赵蕃",
        "content": "我敬周夫子，安贫得士常。\n眇然居陋巷，隠若卧襄阳。\n应对昔为役，滞濡今阻方。\n虽惭寿陵步，犹拟旧君傍。",
        "dynasty": "宋",
        "collection_info": null
    },
    {
        "uuid": "ca5dfc10210645d40c57dd9e873218cf",
        "title": "寄周文显二首  其二",
        "author": "赵蕃",
        "content": "白雪郢中少，青蝇楚国多。\n知音自古尔，谗口奈渠何。\n皎皎宁遭污，冥冥岂畏罗。\n秋风下庭叶，乃见贯时柯。",
        "dynasty": "宋",
        "collection_info": null
    },
    {
        "uuid": "b8857e711f5df660e62cd45646e7e2d8",
        "title": "寄怀徐行仲",
        "author": "赵蕃",
        "content": "梦想西禅寺，春阴遶夏池。\n投枝语鸟雀，叩槛出鱼龟。\n用舍平生学，嬉娱即是诗。\n觅公端不晚，江涨即东之。",
        "dynasty": "宋",
        "collection_info": null
    },
    {
        "uuid": "3f33f80c683386ee7dba6a75a94101c4",
        "title": "闻杨谨仲得车辂院又闻其哭妻有寄",
        "author": "赵蕃",
        "content": "得酒不孤酌，有诗仍寄看。\n亲舂闻失伴，执戟报除官。\n浩荡皆鸥鹭，翱翔岂凤鸾。\n尝评峡江上，山水似严湍。",
        "dynasty": "宋",
        "collection_info": null
    },
    {
        "uuid": "4d3d6a7ecea0c9d70623fb7fd74f2a97",
        "title": "寄明叔",
        "author": "赵蕃",
        "content": "闻道南池上，日来幽事多。\n株株摇弱柳，柄柄出擎荷。\n长夏端能好，新诗况可歌。\n无庸问凡楚，一以付无何。",
        "dynasty": "宋",
        "collection_info": null
    },
    {
        "uuid": "f3a0d85d98eba9b264ab80d11cd77e8e",
        "title": "寄刘伯山",
        "author": "赵蕃",
        "content": "魁梧任嘲剧，短少盖风流。\n邂逅为颐解，殷勤成刺投。\n遥知江夏阁，不减仲宣楼。\n颇愿相从去，湖南兵未休。",
        "dynasty": "宋",
        "collection_info": null
    },
    {
        "uuid": "21cad63cd5714e1f4dc92d3d24f06522",
        "title": "寄王彦博",
        "author": "赵蕃",
        "content": "年来困犇走，事与素心违。\n岁晏草木肃，天高鸿鴈微。\n故人天外别，尺素眼中稀。\n问我还乡旆，春风当与归。",
        "dynasty": "宋",
        "collection_info": null
    },
    {
        "uuid": "5edec64675e477ddc61685567fc59636",
        "title": "因曾相士寄韦南雄",
        "author": "赵蕃",
        "content": "窈窕梅花岭，风流燕寝香。\n如闻省条教，復道富篇章。\n近作凡几首，新来无一行。\n因人问无量，併遣验征黄。",
        "dynasty": "宋",
        "collection_info": null
    },
    {
        "uuid": "918aa9e3179883cf5bbf7e10f2e1242b",
        "title": "次韵欧阳伯威因书见寄",
        "author": "赵蕃",
        "content": "病过一春事，不惟嗟索居。\n酒杯疎到手，药裹每关予。\n曹务宁知马，悲歌岂为鱼。\n故人能枉问，安否报何如。",
        "dynasty": "宋",
        "collection_info": null
    },
    {
        "uuid": "83406eedddccedaa609b7bc5107a40d1",
        "title": "抚州初程夜寄孙温叟甘叔异",
        "author": "赵蕃",
        "content": "水激成悲壮，星稀乍有无。\n店荒容託宿，酒远懒能沽。\n冉冉非今日，遑遑媿此途。\n孙甘两奇逸，萧飒旧怜吾。",
        "dynasty": "宋",
        "collection_info": null
    },
    {
        "uuid": "7e165638777b6b542a0c488662b143b9",
        "title": "周愚卿同内子游仰山南岳后予一日行途中寄之",
        "author": "赵蕃",
        "content": "溟蒙初莫辨，飘洒忽成妍。\n地岂三千界，山迷尺五天。\n画图宁有此，言句可无传。\n却恨与周子，行差一日先。",
        "dynasty": "宋",
        "collection_info": null
    },
    {
        "uuid": "0b21c02fac2738bcac2e3191607a5a28",
        "title": "寄胡达孝二首  其一",
        "author": "赵蕃",
        "content": "中庸有胡公，千骑乃安丰。\n气自论诗合，情因叙旧通。\n莫窥鸿鹄志，相望马牛风。\n邂逅长安使，丁宁觅置筒。",
        "dynasty": "宋",
        "collection_info": null
    },
    {
        "uuid": "c2c2ba6dcefe2e169729a811fc1f915d",
        "title": "寄胡达孝二首  其二",
        "author": "赵蕃",
        "content": "问讯安丰守，开藩且半年。\n秋收多少麦，春闢几何田。\n但使民能足，端知化已宣。\n誉毋求赫赫，腹肯媿便便。",
        "dynasty": "宋",
        "collection_info": null
    },
    {
        "uuid": "a1754b3ad6b49cf7eb6cf006ded1dc87",
        "title": "用斯远韵寄赵湖州三首  其一",
        "author": "赵蕃",
        "content": "窜迹穷阎底，求交四海中。\n为怀黄阁老，长咏白苹风。\n远禄宁堪藉，吾身未适终。\n何山道场麓，政尔属君公。",
        "dynasty": "宋",
        "collection_info": null
    },
    {
        "uuid": "03f2aeae5afa0fcca44140c12a8d784d",
        "title": "用斯远韵寄赵湖州三首  其二",
        "author": "赵蕃",
        "content": "薄暮雨如驰，中宵月半规。\n真成忆玄度，不是突西施。\n蝉堕风枝急，蛩鸣露草垂。\n不眠还索句，自笑欲奚为。",
        "dynasty": "宋",
        "collection_info": null
    },
    {
        "uuid": "17fc2b3bde8e75aa7768ee87a0ff466e",
        "title": "用斯远韵寄赵湖州三首  其三",
        "author": "赵蕃",
        "content": "别去虽天外，书行每便中。\n昼吟宵不断，夜梦晓还空。\n时用有显晦，交情无达穷。\n看公与徐孺，宁復计违从。",
        "dynasty": "宋",
        "collection_info": null
    },
    {
        "uuid": "234105fc124f0e4ebf7810e4c2f80686",
        "title": "寄赵湖州",
        "author": "赵蕃",
        "content": "平生清远地，几首往来诗。\n独负寻山债，长年属梦思。\n故人今五马，薄宦乃南夷。\n要寄登临胜，当来墨妙碑。",
        "dynasty": "宋",
        "collection_info": null
    },
    {
        "uuid": "0d60633c4e6ee198ccae09db4c1eee05",
        "title": "寄周畏知",
        "author": "赵蕃",
        "content": "书疏虽能数，飘零可奈何。\n每怀谈绪远，更益鬓丝多。\n治行今难及，声名保不磨。\n公宁免腾踏，我乃愿婆娑。",
        "dynasty": "宋",
        "collection_info": null
    },
    {
        "uuid": "9eb535849782052940fba92a4fcf0dbc",
        "title": "寄李处州",
        "author": "赵蕃",
        "content": "近别遂累日，逢人空附书。\n虽能道所以，未辱报何如。\n千里江山外，一春风雨余。\n梦成同泛宅，起欲命篮舆。",
        "dynasty": "宋",
        "collection_info": null
    },
    {
        "uuid": "2d259633a372abd787f2304868f19389",
        "title": "寄喻叔奇",
        "author": "赵蕃",
        "content": "雨雪长安日，覊栖独旅时。\n累觞欣会面，到处益潜悲。\n旧识文章伯，今犹国子师。\n何当一持节，来惠楚人为。",
        "dynasty": "宋",
        "collection_info": null
    },
    {
        "uuid": "32dca402476c528654ccba59777f42a1",
        "title": "斯远徐兄携李丈子永去冬江上诗卷来成四十字寄李",
        "author": "赵蕃",
        "content": "建邺復当涂，征行岁又徂。\n青山奠椒桂，白鹭泊菰蒲。\n人物豪三国，文章到两都。\n因君俾传诵，使我不枝梧。",
        "dynasty": "宋",
        "collection_info": null
    },
    {
        "uuid": "c2a9793ac3c1f567de252c1a7d63ce8e",
        "title": "闻曾幼度近况于陈择之作二诗觅使寄之  其一",
        "author": "赵蕃",
        "content": "自辱缄书报，于今岁有秋。\n飘流闻客语，消息解人忧。\n荐牍新频上，诗声旧得优。\n君归定蓬阁，我去復炎州。",
        "dynasty": "宋",
        "collection_info": null
    },
    {
        "uuid": "f6dfb6031695d0681ec5fcec93b0b5ce",
        "title": "闻曾幼度近况于陈择之作二诗觅使寄之  其二",
        "author": "赵蕃",
        "content": "夜醉江天阁，赋诗殊未央。\n自兹悲契阔，谁復慰凄凉。\n有抱何由写，因诗得寄将。\n丁宁赣江水，莫惮遡流长。",
        "dynasty": "宋",
        "collection_info": null
    },
    {
        "uuid": "3d14432790d57c51fd9ffca9571a0cfc",
        "title": "成父弟书来报朱先生过玉山留南山一日且有题名余不及从杖履为恨辄成鄙句寄斯远彦章且示成父",
        "author": "赵蕃",
        "content": "闻道朱夫子，南山尽日留。\n经行还阻见，会合信难谋。\n湛辈我无与，颜徒君好修。\n题名凡几字，好为刻岩幽。",
        "dynasty": "宋",
        "collection_info": null
    },
    {
        "uuid": "2e0de5cc7f9dd36465c3f646d80ec61a",
        "title": "寄吕谦益卿三首  其一",
        "author": "赵蕃",
        "content": "多谢临湘尉，书来併枉诗。\n夜吟忘夕寐，晨诵愈朝饥。\n我亦穷耽此，君仍老嗜兹。\n虽然不相弃，竟尔欲奚为。",
        "dynasty": "宋",
        "collection_info": null
    },
    {
        "uuid": "ef32333d14237e85d9ed082eee85e2bc",
        "title": "寄吕谦益卿三首  其二",
        "author": "赵蕃",
        "content": "一尉荒山裏，高名四海中。\n初非大夫逐，定自溧阳穷。\n荐士犹王政，招魂已变风。\n怀今更思古，伫立晚江空。",
        "dynasty": "宋",
        "collection_info": null
    },
    {
        "uuid": "0b9f4931e345a30b00975ed1f8f80067",
        "title": "寄吕谦益卿三首  其三",
        "author": "赵蕃",
        "content": "诲我肱三折，思君肠九回。\n尽忠真药石，欲报异琼瑰。\n交道孰云丧，古风今未颓。\n狂言喙三尺，百罚酒深杯。",
        "dynasty": "宋",
        "collection_info": null
    },
    {
        "uuid": "062b60a445e2056ce47256b9bd6772fb",
        "title": "代书寄吕益卿",
        "author": "赵蕃",
        "content": "问讯临湘尉，冬来定若何。\n凶年无盗否，清俸及时么。\n再见不易得，惠诗空復哦。\n素书慵写得，此纸字无多。",
        "dynasty": "宋",
        "collection_info": null
    },
    {
        "uuid": "3c64559ec1de04a952e1651f28a180cf",
        "title": "示严君",
        "author": "赵蕃",
        "content": "酒债未忘索，诗狂无用嗔。\n年华犹是腊，风日已如春。\n我鬓萧萧白，庭柯濯濯新。\n晚来暄暖剧，还遣振悬鹑。",
        "dynasty": "宋",
        "collection_info": null
    },
    {
        "uuid": "568ff570fe9ba499b278d99db12c077f",
        "title": "臧正卿示旧所唱酬秋字韵诗轴要季承同用韵赠之",
        "author": "赵蕃",
        "content": "平生人物论，自谓富阳秋。\n满世多遗恨，相逢足破愁。\n独怜金错罄，虚负木瓜投。\n风节他年事，期君折槛游。",
        "dynasty": "宋",
        "collection_info": null
    },
    {
        "uuid": "1fe0346b2853a9955d0f895db37aedf6",
        "title": "夜坐示进之兼怀文叔",
        "author": "赵蕃",
        "content": "贫病人谁数，情亲肯见存。\n掩窗同此夜，拨火共残温。\n未暇饭饱吃，且从文细论。\n平生松谷老，同姓与君敦。",
        "dynasty": "宋",
        "collection_info": null
    },
    {
        "uuid": "6703cd16d4c471a6867dcaf9cbcb755d",
        "title": "用韵示成父",
        "author": "赵蕃",
        "content": "林动风微扫，庭空月正方。\n不知昼已短，但觉夜初长。\n了了游乖旧，骎骎老至将。\n街头卖紫角，瓮裏洒鹅黄。",
        "dynasty": "宋",
        "collection_info": null
    },
    {
        "uuid": "a97396cecd217f343a5c7f3db1373a43",
        "title": "示成父",
        "author": "赵蕃",
        "content": "雨重冬裘薄，泥深古道赊。\n东西但烟嶂，高下绝风花。\n斲句病肝肾，食寒愁齿牙。\n赴期元不后，分路各从家。",
        "dynasty": "宋",
        "collection_info": null
    },
    {
        "uuid": "3e3819de6d0a9c5dd963878df15552cc",
        "title": "同子肃过玉汝饮题玉汝壁二首  其一",
        "author": "赵蕃",
        "content": "踯躅来千里，崎岖为一饥。\n客情方惨惨，雪意又垂垂。\n万事岂无命，百穷宁坐诗。\n前贤有如此，而汝欲何为。",
        "dynasty": "宋",
        "collection_info": null
    },
    {
        "uuid": "1bd8f35797b4484e0533851797b3af79",
        "title": "同子肃过玉汝饮题玉汝壁二首  其二",
        "author": "赵蕃",
        "content": "晚日虽云短，故情能尔长。\n杯行要陶写，赋就復凄凉。\n此别会不免，有怀宁遽忘。\n明当视清镜，应已变苍苍。",
        "dynasty": "宋",
        "collection_info": null
    },
    {
        "uuid": "c5c6e6b84c881a6be2ceffa1e3d5f18c",
        "title": "雨中简章令",
        "author": "赵蕃",
        "content": "夜雨仍朝雨，知时復后时。\n禾囷愆黍稌，麦地及耘耔。\n屡起瞻行旆，频成阅赠诗。\n渠方谨期会，君自念疲羸。",
        "dynasty": "宋",
        "collection_info": null
    },
    {
        "uuid": "f024fecc5c0478331f3225bc390bf8da",
        "title": "晚雨后虹蜺并见",
        "author": "赵蕃",
        "content": "薄雷收淡雨，雌蜺映雄虹。\n云拥奇峰出，霞飞散绮红。\n渠无画手妙，我久作诗工。\n泛泛身随梗，萧萧鬓似蓬。",
        "dynasty": "宋",
        "collection_info": null
    },
    {
        "uuid": "37bf4142279b841da5902b154137d1e4",
        "title": "早醉",
        "author": "赵蕃",
        "content": "晨起倦乌巾，还倾老瓦盆。\n自知中了了，人谓日昏昏。\n迤逦溪山别，披纷鴈鹜喧。\n春风得亡頼，幽趣与谁论。",
        "dynasty": "宋",
        "collection_info": null
    },
    {
        "uuid": "ebd973d7d5b341247b5a4ca8406b8fe2",
        "title": "晚行",
        "author": "赵蕃",
        "content": "溪上晚来雨，江西东泝船。\n波停镜平坠，霞散绮相鲜。\n老火滋烦浊，初凉洒静便。\n题诗差落耳，把酒又茫然。",
        "dynasty": "宋",
        "collection_info": null
    },
    {
        "uuid": "102123ec9d0515c3cfba401c3e8b33f1",
        "title": "骤寒二首  其一",
        "author": "赵蕃",
        "content": "一晴疑尚暑，一雨顿能寒。\n气候从兹变，病躯那得安。\n频闻风淅淅，不见日团团。\n附火贪新燎，添衣怯带宽。",
        "dynasty": "宋",
        "collection_info": null
    },
    {
        "uuid": "4f213f79925b5729bf972762efbc5979",
        "title": "骤寒二首  其二",
        "author": "赵蕃",
        "content": "日薄林园静，天寒鸟雀微。\n无人行古径，有客滞荆扉。\n疾病淹时久，新朋枉问稀。\n渐谙风俗异，还觉岁年非。",
        "dynasty": "宋",
        "collection_info": null
    },
    {
        "uuid": "c8b98d23255e7270d1249e6df4bbb658",
        "title": "黄昏骤寒",
        "author": "赵蕃",
        "content": "过午风犹怒，及昏寒骤增。\n衣皆袷无絮，被只楮非缯。\n所赋端如此，谁令病不胜。\n更怜余习在，挟册自篝灯。",
        "dynasty": "宋",
        "collection_info": null
    },
    {
        "uuid": "58b3abb0b09ffa9fc36060bd117219ed",
        "title": "夜坐观书作",
        "author": "赵蕃",
        "content": "久矣疎黄卷，欣然对短檠。\n灯寒度窗影，雨骤落檐声。\n伏枕身虽惫，观书眼尚明。\n带经真有道，发冢復何情。",
        "dynasty": "宋",
        "collection_info": null
    },
    {
        "uuid": "6d2fe97c65e60e0b425d406ce42904cf",
        "title": "枕上  其一",
        "author": "赵蕃",
        "content": "鼠上书檠暗，巢惊瓮牖明。\n不眠知夜久，欲起怕寒生。\n城与江山近，秋添鼓角清。\n经营纔五字，展转欲残更。",
        "dynasty": "宋",
        "collection_info": null
    },
    {
        "uuid": "96ea16b7a8a1be75fd24865836eec501",
        "title": "枕上  其二",
        "author": "赵蕃",
        "content": "风雨杂荒更，晨鸡不暇鸣。\n客程难去住，秋感易凄清。\n强说骚为仆，那知钱是兄。\n长贫自吾事，未用悔平生。",
        "dynasty": "宋",
        "collection_info": null
    },
    {
        "uuid": "9511743a7f6003b1cc9a5e8fdc773da4",
        "title": "乞晓",
        "author": "赵蕃",
        "content": "乞晓占云物，过东还过西。\n已因月仰瓦，真验水平溪。\n齐楚自得失，短长从鹤鹥。\n谁能效巢穴，聊得寄诗题。",
        "dynasty": "宋",
        "collection_info": null
    },
    {
        "uuid": "5161a39193580538bc6f0deb7f693baa",
        "title": "十五夜玩月有怀",
        "author": "赵蕃",
        "content": "四海中秋月，三衢上水船。\n栖迟犹故我，飘泊记今年。\n乌有空成句，无何不具钱。\n还家知不远，飞去苦无缘。",
        "dynasty": "宋",
        "collection_info": null
    },
    {
        "uuid": "2656560cba7f3e17bd455a32ac1fb66d",
        "title": "自吉水乘月放舟至玄潭",
        "author": "赵蕃",
        "content": "木叶未尽脱，水光真接天。\n苍然江上石，兀尔渡头船。\n酒有三杯饱，诗无万斛泉。\n冥冥鸿鹄举，渺渺鹭鸥眠。",
        "dynasty": "宋",
        "collection_info": null
    },
    {
        "uuid": "a6ef7dc56c463244f7e9b3c5a89654a5",
        "title": "月夜",
        "author": "赵蕃",
        "content": "振厉山风作，咆哮涧水喧。\n不堪蛙取闹，更奈鸭能言。\n月色虽云好，云浮竟自繁。\n白头清不寐，止酒罢芳樽。",
        "dynasty": "宋",
        "collection_info": null
    },
    {
        "uuid": "4e74a888f93dbe358d9d9e3c89c52e66",
        "title": "余干月夜",
        "author": "赵蕃",
        "content": "风月随地有，溪山天下稀。\n临流醒客寐，静夜觉渔归。\n浥浥露侵鬓，飞飞萤点衣。\n鹭鸥栖亦稳，知我故忘机。",
        "dynasty": "宋",
        "collection_info": null
    },
    {
        "uuid": "2707bc698a3cfff21836439f57b75624",
        "title": "晨起示圣仙寮主",
        "author": "赵蕃",
        "content": "薄酒亦得醉，熟眠无所闻。\n林园夜飘雨，窗户晓封云。\n米藉邻翁易，衣寻宿火熏。\n为官君笑我，乐道我输君。",
        "dynasty": "宋",
        "collection_info": null
    },
    {
        "uuid": "2475c33ebd962b9db0333a696963b733",
        "title": "和祖上人见贻",
        "author": "赵蕃",
        "content": "久客黄金尽，思归白髮添。\n春泥妨驿路，细雨泊僧檐。\n骤喜诗情浃，还增酒律严。\n云山会终往，瓶锡岂长淹。",
        "dynasty": "宋",
        "collection_info": null
    },
    {
        "uuid": "2949ee2973d556a17e3ab63d84968734",
        "title": "呈慧力然老",
        "author": "赵蕃",
        "content": "慧力知名寺，混融开士英。\n宗乘真继祖，翰墨亦兼名。\n更用终何得，悠然听此生。\n怀哉躬井碓，永绝世尘撄。",
        "dynasty": "宋",
        "collection_info": null
    },
    {
        "uuid": "3ba3474e0b55e6bb6f1821a9e2106b25",
        "title": "比因和首座诗有故欲撩公懒是真之句名其室曰懒真知客一窗对青山尤可爱名其轩曰遥碧属王君进之书榜为之赋诗二首  其一",
        "author": "赵蕃",
        "content": "少日经禅暇，犹余文字嬉。\n老来无復事，日用亦奚为。\n衲被忘宵度，团蒲失昼移。\n谓公真是懒，如我不其痴。",
        "dynasty": "宋",
        "collection_info": null
    },
    {
        "uuid": "6f955379a481ed30a1ae33ce0b534717",
        "title": "比因和首座诗有故欲撩公懒是真之句名其室曰懒真知客一窗对青山尤可爱名其轩曰遥碧属王君进之书榜为之赋诗二首  其二",
        "author": "赵蕃",
        "content": "窗户洁仍间，峯峦列以攒。\n旧因行脚见，今得坐禅看。\n明晦阴晴变，青黄草木观。\n本来元不动，是可学心安。",
        "dynasty": "宋",
        "collection_info": null
    },
    {
        "uuid": "bc651b7eeb26a87c02038d9457f0f9ab",
        "title": "渔父",
        "author": "赵蕃",
        "content": "自得江湖乐，信无朝市求。\n扁舟载妻子，没齿是春秋。\n见客如成愕，问鱼多掉头。\n严陵疑可亚，范蠡岂其流。",
        "dynasty": "宋",
        "collection_info": null
    },
    {
        "uuid": "825be634bdd9cae3710a5aa8552ae3c7",
        "title": "招谢丈签判出郊",
        "author": "赵蕃",
        "content": "桃李竞芳春，晨粧故斩新。\n周遭遍晴野，络绎动游人。\n闭户端无事，命车当及辰。\n澄流带修竹，足以奉清真。",
        "dynasty": "宋",
        "collection_info": null
    },
    {
        "uuid": "df4f289a853f3bf99dcde39b11be2dfd",
        "title": "同诸友送潘文叔出郊",
        "author": "赵蕃",
        "content": "数月卧城郭，兹晨历郊原。\n林鶑语声近，陂鹭背影翻。\n稻栽已遍亩，桑采无剩园。\n因行一欣尔，送友重惘然。",
        "dynasty": "宋",
        "collection_info": null
    },
    {
        "uuid": "66308e5f974c2c167344d5ea7020c535",
        "title": "十六日出迓客",
        "author": "赵蕃",
        "content": "逢迎非我事，且逐众人行。\n粗识郊原趣，因兹诗句成。\n黄华菜谁主，自唤鸟何名。\n忽忆来时路，还思去日程。",
        "dynasty": "宋",
        "collection_info": null
    },
    {
        "uuid": "6a0afcffa6ebb02e11215ce00c8cfa3d",
        "title": "分宜示沈弟",
        "author": "赵蕃",
        "content": "水后虽颓圮，江边不寂寥。\n嚣声收市井，落景见渔樵。\n喜我扁舟泊，劳君半道要。\n他乡惟表弟，兹语验今宵。",
        "dynasty": "宋",
        "collection_info": null
    },
    {
        "uuid": "1128595daf852877a83ad9e72dc14519",
        "title": "次韵师契早过东园",
        "author": "赵蕃",
        "content": "旧说东西圃，新知上下池。\n山亭犹有记，水馆独无碑。\n疏凿由今守，登临要子诗。\n倦游吾老矣，况復思多迟。",
        "dynasty": "宋",
        "collection_info": null
    },
    {
        "uuid": "e887bef3ab598006f126cc66ef91e435",
        "title": "湖州亲旧  其一",
        "author": "赵蕃",
        "content": "去住两无由，终成上客舟。\n香如添酒病，雨亦带离愁。\n两岸青青柳，空江点点鸥。\n总堪添鬓白，不必问春秋。",
        "dynasty": "宋",
        "collection_info": null
    },
    {
        "uuid": "2aa5a543a0fae0c83d9f59779e963d2c",
        "title": "湖州亲旧  其二",
        "author": "赵蕃",
        "content": "搔首对青波，萧萧半欲皤。\n不关年运迫，政为别离多。\n落魄空长恨，飘零谩短歌。\n残春与倦客，已矣更如何。",
        "dynasty": "宋",
        "collection_info": null
    },
    {
        "uuid": "4a6827e47177688c6de0e99ab62508fb",
        "title": "口占示成父",
        "author": "赵蕃",
        "content": "雨暴落何方，空成掣电光。\n凄凉风陡变，黯黮月微妨。\n就取征衣盖，共谈三径荒。\n蝉连几彻晓，有恨故悢悢。",
        "dynasty": "宋",
        "collection_info": null
    },
    {
        "uuid": "c1c3f4eed9e8243e77947a501b11f94d",
        "title": "早行示同舟",
        "author": "赵蕃",
        "content": "了了晴山见，纷纷宿雾空。\n樵归妇腰斧，渔罢叟收筒。\n但取登临适，何须吟啸工。\n平生钓台路，明日与君同。",
        "dynasty": "宋",
        "collection_info": null
    },
    {
        "uuid": "3b0f1c462fd2b34035ee727e07bdada4",
        "title": "早起登览有怀山居",
        "author": "赵蕃",
        "content": "日出早烟消，舟行不待招。\n乍明村市坞，初露远山椒。\n胜处宜规隠，浮生只浪飘。\n章泉在何许，遶堑碧萧萧。",
        "dynasty": "宋",
        "collection_info": null
    },
    {
        "uuid": "4f26012358a1cc10b87688eec668cf87",
        "title": "和折子明丈闲居杂兴十首  其一",
        "author": "赵蕃",
        "content": "维南有衡岳，一扫众山空。\n天既柄斯假，祭应仪比公。\n穹林行莫尽，杰句古来供。\n叹息缁黄辈，昏灯及晓钟。",
        "dynasty": "宋",
        "collection_info": null
    },
    {
        "uuid": "fed5ebfe5913fc99675946c07b031764",
        "title": "和折子明丈闲居杂兴十首  其二",
        "author": "赵蕃",
        "content": "江清山照影，山浄水为容。\n纵復俯仍仰，难分边与中。\n云兴绘后素，雨合听思聪。\n安得渔舟去，于斯作钓翁。",
        "dynasty": "宋",
        "collection_info": null
    },
    {
        "uuid": "400afb952e1dd9444d7cd64a6d932ae6",
        "title": "和折子明丈闲居杂兴十首  其三",
        "author": "赵蕃",
        "content": "赏识元非易，登临政尔难。\n要须穷应接，宁可肆讥弹。\n胜践千年近，高风六月寒。\n由来炯水玉，固愈耀朱丹。",
        "dynasty": "宋",
        "collection_info": null
    },
    {
        "uuid": "75463d8365c0139efa7b2e80153bd134",
        "title": "和折子明丈闲居杂兴十首  其四",
        "author": "赵蕃",
        "content": "水汇终趋海，葵倾必向阳。\n欲行疑或使，将下盍先翔。\n听尔玄嘲白，从渠本校黄。\n生平志濠濮，老去客沅湘。",
        "dynasty": "宋",
        "collection_info": null
    },
    {
        "uuid": "d03029076130060cc4b99aa581d2be5d",
        "title": "和折子明丈闲居杂兴十首  其五",
        "author": "赵蕃",
        "content": "诗有江西派，首书江夏黄。\n精神如有得，形似直堪忘。\n拱把至合抱，江流由滥觞。\n屹然成巨室，勇若泛飞艎。",
        "dynasty": "宋",
        "collection_info": null
    },
    {
        "uuid": "f29ab9958dd9bb21d2e497a13bd16208",
        "title": "和折子明丈闲居杂兴十首  其六",
        "author": "赵蕃",
        "content": "万里江山助，千年苏李师。\n纷纷多假力，落落要真知。\n巧手宁无僞，徐行不厌迟。\n文章自公器，造物匪人私。",
        "dynasty": "宋",
        "collection_info": null
    },
    {
        "uuid": "612b6f594d4558d324cd27a7b190d0c3",
        "title": "和折子明丈闲居杂兴十首  其七",
        "author": "赵蕃",
        "content": "未话田园薄，唯关道路长。\n春风又寒食，多病祇殊方。\n缅想迎门问，深思暴橐香。\n无劳谢猿鹤，好为约求羊。",
        "dynasty": "宋",
        "collection_info": null
    },
    {
        "uuid": "d9f91d75d4938e9be720b70be8d39a24",
        "title": "和折子明丈闲居杂兴十首  其八",
        "author": "赵蕃",
        "content": "抄写犹前日，吟哦遂隔年。\n真成坠眢井，未易及深泉。\n曷日仙能至，何时弹比圆。\n自非深致力，宁识贵吾贤。",
        "dynasty": "宋",
        "collection_info": null
    },
    {
        "uuid": "a3a902672af250eef06f8881b77fa191",
        "title": "和折子明丈闲居杂兴十首  其九",
        "author": "赵蕃",
        "content": "径草余幽色，盆兰有静芳。\n取穷应有在，虽病亦无伤。\n暂得闭门坐，已胜趋道傍。\n鸿斯远缯缴，木岂愿青黄。",
        "dynasty": "宋",
        "collection_info": null
    },
    {
        "uuid": "ac20ce0877124d590f30a51121103b57",
        "title": "和折子明丈闲居杂兴十首  其一○",
        "author": "赵蕃",
        "content": "人说居闲久，园今数亩开。\n荒榛除旧舍，规画见新材。\n鬰鬰宜深芘，堂堂岂易摧。\n遐思挹湘水，高兴拟裴台。",
        "dynasty": "宋",
        "collection_info": null
    },
    {
        "uuid": "b113977e58280745a690c1afd7ad51e0",
        "title": "呈闾丘四舅二首  其一",
        "author": "赵蕃",
        "content": "忆昨都城见，于今岁月长。\n中间各忧患，重对两悲凉。\n课最舅材显，诗穷甥鬓苍。\n相逢又相别，客路况冰霜。",
        "dynasty": "宋",
        "collection_info": null
    },
    {
        "uuid": "cc0509450a63a78d541577e4f30c8595",
        "title": "呈闾丘四舅二首  其二",
        "author": "赵蕃",
        "content": "不识高安县，饱闻明恕堂。\n毋卑百里小，未觉四年长。\n议论兼秦汉，规模类越杭。\n庙堂方急此，已试乃为良。",
        "dynasty": "宋",
        "collection_info": null
    },
    {
        "uuid": "3bf439655150de6577da5847228fb303",
        "title": "晚晴",
        "author": "赵蕃",
        "content": "溪雨无常度，阴晴日几回。\n山容朝政合，水面晚仍开。\n乍觉巉岩尽，又看平远来。\n高人欠摩诘，空为袜留材。",
        "dynasty": "宋",
        "collection_info": null
    },
    {
        "uuid": "5f17c6218343845a049382da870e3967",
        "title": "咏晴  其一",
        "author": "赵蕃",
        "content": "冥冥十日雨，不见海棠梨。\n霁色晨初上，禽声乐可知。\n春衣犹故褐，薄饭祇朝虀。\n自信端如此，流行任所之。",
        "dynasty": "宋",
        "collection_info": null
    },
    {
        "uuid": "78b4d483f5612ae67cb37053b1075f2b",
        "title": "咏晴  其二",
        "author": "赵蕃",
        "content": "败屋两三间，随僧且住山。\n诗无一朝废，官有十年闲。\n日上花明野，鸡啼门掩关。\n春风从草草，老态已斑斑。",
        "dynasty": "宋",
        "collection_info": null
    },
    {
        "uuid": "5f4338df500e962e0516080151be3890",
        "title": "雪晴",
        "author": "赵蕃",
        "content": "启户犹飞雪，披衣忽报晴。\n慵为踞炉坐，喜作出门行。\n草冻袍争色，梅残玉堕英。\n未能忧旱苦，聊復快诗情。",
        "dynasty": "宋",
        "collection_info": null
    },
    {
        "uuid": "5b323a5d7d7c724c5198f6d28a78dd1d",
        "title": "秋声",
        "author": "赵蕃",
        "content": "何处忽秋声，千崖万壑并。\n不知繇雨故，直觉太清生。\n絺绤且重着，褐裘须渐营。\n晚禾资秀实，尚有暖而晴。",
        "dynasty": "宋",
        "collection_info": null
    },
    {
        "uuid": "466f1053dd5b223ffd051b0831560ed6",
        "title": "次韵签判丈因旱而作及喜雨二诗  其一",
        "author": "赵蕃",
        "content": "稍愆梅熟雨，似作旱时风。\n此柄知谁宰，皇天不病农。\n桑麻初告毕，仓廪旧犹丰。\n莫起焦熬叹，当期渗漉通。",
        "dynasty": "宋",
        "collection_info": null
    },
    {
        "uuid": "1c55946fd1f1f66c3de209d1c3171cf0",
        "title": "次韵签判丈因旱而作及喜雨二诗  其二",
        "author": "赵蕃",
        "content": "在家乃虑国，此事古人风。\n蚤作欣闻雨，欢谣欲助农。\n不须询父老，断可验凶丰。\n药裹从兹屏，诗筒要数通。",
        "dynasty": "宋",
        "collection_info": null
    },
    {
        "uuid": "7102cf883738fb3115206dcb44635727",
        "title": "雨余",
        "author": "赵蕃",
        "content": "雨余还返照，墙面亦高林。\n独坐残书卷，支颐谷鸟吟。\n百年今半过，三径岂遐心。\n日莫重萧瑟，悲歌不自任。",
        "dynasty": "宋",
        "collection_info": null
    },
    {
        "uuid": "0690eab46f6274a8f3552eaacef3b8ed",
        "title": "大雨连昼夜不止",
        "author": "赵蕃",
        "content": "天漏谁能补，河倾势未平。\n踞床如露处，曳履学泥行。\n朽柱芝菌出，断沟蝌蚪生。\n南公安已惯，北客见犹惊。",
        "dynasty": "宋",
        "collection_info": null
    },
    {
        "uuid": "1121a54827e5a216f2554d4a8284925f",
        "title": "连雨",
        "author": "赵蕃",
        "content": "夜窗连晓枕，城郭与山林。\n旱苦七八月，雨欣三日霖。\n殊胜建武谷，更愈栎阳金。\n斗食端可直，胡为久滞淫。",
        "dynasty": "宋",
        "collection_info": null
    },
    {
        "uuid": "4b8044d723b8e6c844ec274a6889be42",
        "title": "连雨书事",
        "author": "赵蕃",
        "content": "麦熟蚕将老，晴须雨不宜。\n频年荒已甚，一饱此为期。\n陛下故勤理，尔民无怨咨。\n磨鎌亦装簇，晴日会当披。",
        "dynasty": "宋",
        "collection_info": null
    },
    {
        "uuid": "965a53455ddda1c1d917c870458cafd9",
        "title": "连雨",
        "author": "赵蕃",
        "content": "窗外檐绝雨，槛前山返云。\n细听还摵摵，触眼又纷纷。\n旱昔晨昏望，淫今昼夜闻。\n平生忧国愿，敢废野人芹。",
        "dynasty": "宋",
        "collection_info": null
    },
    {
        "uuid": "ec0fe55c25def47795cf93848ad38ad4",
        "title": "次韵张王臣既晴復雨欲去尚留见示且以识别二首  其一",
        "author": "赵蕃",
        "content": "逾月能连雨，今晨少散阴。\n病宽游子念，愁豁老农心。\n始虑春成旱，那知夏苦淫。\n举头问白日，恇怯一何深。",
        "dynasty": "宋",
        "collection_info": null
    },
    {
        "uuid": "41aa18b21f9cca3ee2417a97b763685c",
        "title": "次韵张王臣既晴復雨欲去尚留见示且以识别二首  其二",
        "author": "赵蕃",
        "content": "我住难期夏，君归岂待秋。\n投章同缟带，共敝愈轻裘。\n浩浩羣属玉，阴阴黄栗留。\n叙行如有寄，伺处觅孤舟。",
        "dynasty": "宋",
        "collection_info": null
    },
    {
        "uuid": "650a36fee36165c8474e747dcc1342e0",
        "title": "二月十日雨",
        "author": "赵蕃",
        "content": "喜雪仍喜雨，相须旬日期。\n天民终自恤，岁事可前知。\n起我泛舟役，思渠荷笠诗。\n嗔人问米价，王掾果真痴。",
        "dynasty": "宋",
        "collection_info": null
    },
    {
        "uuid": "291c0caa0b0d6af6d5c6a857e76eb41f",
        "title": "雨中不出呈斯远兼示成父四首  其一",
        "author": "赵蕃",
        "content": "燠甚宜为雨，晴来又復阴。\n霜风吹不变，雪霰已相侵。\n寒且依鑪密，泥防着屐深。\n未能从子去，何暇復梅寻。",
        "dynasty": "宋",
        "collection_info": null
    },
    {
        "uuid": "071255c44913a24c17e527bb6728981e",
        "title": "雨中不出呈斯远兼示成父四首  其二",
        "author": "赵蕃",
        "content": "岁事今无几，来归畧未安。\n若为佳抱发，頼有好诗看。\n剩欲江村访，却遭天气寒。\n雪犹思剡曲，雨亦过苏端。",
        "dynasty": "宋",
        "collection_info": null
    },
    {
        "uuid": "032495548c56b21f08224b5c039fa012",
        "title": "雨中不出呈斯远兼示成父四首  其三",
        "author": "赵蕃",
        "content": "湖外频年客，江东迩日归。\n欲知年事迫，看取鬓毛非。\n寄意虽梅柳，关心在蕨薇。\n令余倒芒屦，须子叩柴扉。",
        "dynasty": "宋",
        "collection_info": null
    },
    {
        "uuid": "4c425aec47c1997d98847235e29beff5",
        "title": "雨中不出呈斯远兼示成父四首  其四",
        "author": "赵蕃",
        "content": "兄髮久已白，弟颜那得红。\n从今喜朝夕，不復恨西东。\n耕稼真吾事，诗书是祖风。\n扶犂有余暇，把卷不妨同。",
        "dynasty": "宋",
        "collection_info": null
    },
    {
        "uuid": "984bae8a4118eda31b04e3e272aabb9e",
        "title": "雨望偶题",
        "author": "赵蕃",
        "content": "漠漠青山雨，霏霏白鹭烟。\n诗材来远近，画本极中边。\n流落虽天外，登临頼目前。\n浮生纔几日，此地欲三年。",
        "dynasty": "宋",
        "collection_info": null
    },
    {
        "uuid": "13dc7938d589c6eaa4aa362f41210d40",
        "title": "雨中四首  其一",
        "author": "赵蕃",
        "content": "积此檐间雨，骤兹山下溪。\n真成乱昏昼，何止碍轮蹄。\n云变看苍狗，泥深听竹鸡。\n不能同愦愦，政尔合栖栖。",
        "dynasty": "宋",
        "collection_info": null
    },
    {
        "uuid": "d24f734357b52dbb7ae1199899eb71b2",
        "title": "雨中四首  其二",
        "author": "赵蕃",
        "content": "古屋先知雨，空林易得风。\n阶除滋绿草，门巷拥丹枫。\n衣褐从兹迫，稻粱安得丰。\n病来方止酒，愁绝若为攻。",
        "dynasty": "宋",
        "collection_info": null
    },
    {
        "uuid": "94fbf107a63ce5a66652598d10fa4b2c",
        "title": "雨中四首  其三",
        "author": "赵蕃",
        "content": "浏浏檐雨暮，萧萧窗竹秋。\n蚊雷宵罢响，萤火暗停流。\n政尔具絺绤，又当营褐裘。\n桑麻岂无地，卒岁负悠悠。",
        "dynasty": "宋",
        "collection_info": null
    },
    {
        "uuid": "0edb11c810a2c4cd99689af78339c24b",
        "title": "雨中四首  其四",
        "author": "赵蕃",
        "content": "稍稍风头变，侵侵雨脚来。\n峯峦忽成暗，云雾亦旋开。\n谩易炎凉候，无矜狡狯才。\n天高独鸟度，林合乱蝉哀。",
        "dynasty": "宋",
        "collection_info": null
    },
    {
        "uuid": "68d6d83176ee771f35da7330e9a9b5e9",
        "title": "八日雨是日期成父来已而不至",
        "author": "赵蕃",
        "content": "一雨毋嫌骤，炎蒸得解围。\n桃笙疎不御，蕉萐顿忘挥。\n月暗萤偷照，风清虫趣机。\n所思期不至，还是掩荆扉。",
        "dynasty": "宋",
        "collection_info": null
    },
    {
        "uuid": "c49f3050b3898ea6fbfff76316d4f04c",
        "title": "雨后",
        "author": "赵蕃",
        "content": "前朝呼蜥蜴，今雨跳虾蟇。\n听罢僧钟击，停闻庙鼓挝。\n长饥逭游子，乐岁慰田家。\n未得江东信，频看天外鸦。",
        "dynasty": "宋",
        "collection_info": null
    },
    {
        "uuid": "b479e8ac1afda1f18bb7d9cf00ab22b2",
        "title": "昨日过县斋莫令方以阙雨为言薄晚雨作山行书呈",
        "author": "赵蕃",
        "content": "草树高低湿，陂塘曲折通。\n鸠鸣朝未已，雨气晓犹蒙。\n念发堂皇上，云生山谷中。\n滞留公勿厌，更享一年丰。",
        "dynasty": "宋",
        "collection_info": null
    },
    {
        "uuid": "b3adeae853bb7f7323b2dfd5fa655a6a",
        "title": "明日雨不止风加甚",
        "author": "赵蕃",
        "content": "大雨晓未止，疾风朝更颠。\n茅飞疎我屋，禾偃病民田。\n未可专时戾，多繇得地偏。\n虽然岂无念，衣薄尚无绵。",
        "dynasty": "宋",
        "collection_info": null
    },
    {
        "uuid": "a7aad2bb7c6cd44794f9051bd331f98b",
        "title": "六月十三日四更登舟县岸迟明抵薉步宿雨犹湿昨夕近郭风而不雨不知此间盖滂沱也",
        "author": "赵蕃",
        "content": "月落艣咿哑，晓登江上家。\n衝田多偃稻，直岸有颓沙。\n始悟雨如许，更欣晴亦佳。\n林中尚余滴，不管垫乌纱。",
        "dynasty": "宋",
        "collection_info": null
    },
    {
        "uuid": "28ce2d37c44c1a121faeafebe5427267",
        "title": "八日夜雨九日不止",
        "author": "赵蕃",
        "content": "中夜忽闻雨，迟明殊未收。\n都缘数日热，变此一庭秋。\n不但梅当熟，从来夏或裘。\n可怜方止酒，何日畔牢愁。",
        "dynasty": "宋",
        "collection_info": null
    },
    {
        "uuid": "01b6bd503cee428c779ad0be41abaa42",
        "title": "雨脚",
        "author": "赵蕃",
        "content": "雨脚纔能驻，风头倏又高。\n未成曾点服，犹衣仲由袍。\n斗食尘埃媿，束书灯火劳。\n丁丁几樵斧，泛泛一渔舠。",
        "dynasty": "宋",
        "collection_info": null
    },
    {
        "uuid": "c339ecd7aa0b9932b5ce4224089568d4",
        "title": "月方上雨忽作",
        "author": "赵蕃",
        "content": "作底浮云合，从何细雨零。\n庭中方照影，叶上已传听。\n耿耿深翻鹊，飘飘暗堕萤。\n倦身抛曲几，高枕对疎櫺。",
        "dynasty": "宋",
        "collection_info": null
    },
    {
        "uuid": "a39021d0b6b6097160fdd06ca6c3889c",
        "title": "雨作",
        "author": "赵蕃",
        "content": "晚泊鱼虾聚，蚤行葭苇丛。\n纷纷腥落日，袅袅乱长空。\n风既滞游子，雨仍愁社公。\n真成才欲尽，有句不能工。",
        "dynasty": "宋",
        "collection_info": null
    },
    {
        "uuid": "58b279dfcb0efa4cb7fc2273872020e7",
        "title": "寓舍遭雨漏甚",
        "author": "赵蕃",
        "content": "无计补天漏，宁关以瓦为。\n昼居衣数燎，宵卧枕频移。\n愦闷长凭酒，穷愁更有诗。\n何须偻句问，可向穴居知。",
        "dynasty": "宋",
        "collection_info": null
    },
    {
        "uuid": "0fdc4b6e7e122303ad8f36223838d6ea",
        "title": "舟中雨作",
        "author": "赵蕃",
        "content": "旱而逢小雨，月亦当季秋。\n便觉重阳近，还成一舸游。\n关余荒径菊，媿尔没波鸥。\n诗就云如卷，推篷得纵求。",
        "dynasty": "宋",
        "collection_info": null
    },
    {
        "uuid": "6418a975e6cc72e3b306e66d0a61c430",
        "title": "连雨有作",
        "author": "赵蕃",
        "content": "往晴忧小旱，今雨慰深望。\n细听林园响，如闻粳稻香。\n客来无褦襶，兴可傲羲皇。\n恨我疡居体，孤渠醉作乡。",
        "dynasty": "宋",
        "collection_info": null
    },
    {
        "uuid": "3511c4717b9ad42eaa3500d0f751c7cb",
        "title": "八日五日雨",
        "author": "赵蕃",
        "content": "小雨新凉进，遥山翠霭分。\n稻粱先告病，粟麦晚收勋。\n助尔农人喜，嗟余课子勤。\n跨馿穷有相，琢句老无闻。",
        "dynasty": "宋",
        "collection_info": null
    },
    {
        "uuid": "5ec49634c5425a540bbf17791ce70bfe",
        "title": "八月十二夜至十六夜皆无月赋诗三首  其一",
        "author": "赵蕃",
        "content": "月向中秋俟，阴从一夕愆。\n望中孤老眼，暗裏耸吟肩。\n灯婢深留照，桃笙冷废眠。\n思兮在何许，有梦隔山川。",
        "dynasty": "宋",
        "collection_info": null
    },
    {
        "uuid": "7a5090fc08f66071efe62bccdecd7b61",
        "title": "八月十二夜至十六夜皆无月赋诗三首  其二",
        "author": "赵蕃",
        "content": "雨后凉虽在，秋中月遂孤。\n未妨疎狡兔，端恐失遗珠。\n屡起瞻云汉，还成候挈壶。\n清羸祇益苦，庭树有栖乌。",
        "dynasty": "宋",
        "collection_info": null
    },
    {
        "uuid": "62b4216f13aa7b573c704867cf87a0ea",
        "title": "八月十二夜至十六夜皆无月赋诗三首  其三",
        "author": "赵蕃",
        "content": "已失连宵望，犹余此夕谋。\n疎明时递见，暗淡幸空休。\n无復丹梯意，居然四壁幽。\n有怀千万种，都付一搔头。",
        "dynasty": "宋",
        "collection_info": null
    },
    {
        "uuid": "4bf3815868d5a19f851430302f477d83",
        "title": "中秋不见月次韵元衡十四夜江干步月五言",
        "author": "赵蕃",
        "content": "月待今宵满，秋空此夕中。\n与君俱客路，而我欠诗工。\n短髮添新白，颓颜失旧红。\n波长嬉属玉，渚远怆宾鸿。",
        "dynasty": "宋",
        "collection_info": null
    },
    {
        "uuid": "ceba6eacae1dea50e36178e1b89d78e1",
        "title": "中秋不见月得斯远所寄诗有怀兼呈远父成父",
        "author": "赵蕃",
        "content": "中秋不见月，空传江左诗。\n阴晴定俱尔，离合政关兹。\n亦復婆娑否，还成赋咏为。\n溪南旧游地，谁与共襟期。",
        "dynasty": "宋",
        "collection_info": null
    },
    {
        "uuid": "32b480182afdf7f8d28c124a6963649a",
        "title": "三夜不见月",
        "author": "赵蕃",
        "content": "中秋隔明日，月色比常佳。\n晨气早已肃，暮云深更遮。\n巡檐徒四立，顾影晚兴嗟。\n桂旱犹藏蘂，橘秋反吐花。",
        "dynasty": "宋",
        "collection_info": null
    },
    {
        "uuid": "2c3dc29ef35c82deafb41de1599738ad",
        "title": "是夕再题",
        "author": "赵蕃",
        "content": "只道阴能蔽，那知吹忽开。\n萧萧故差胜，皎皎适何来。\n起看宁辞倦，放吟无自哀。\n虽然不可久，白露点苍苔。",
        "dynasty": "宋",
        "collection_info": null
    },
    {
        "uuid": "f06dd69a876c863f0200da976d61c05e",
        "title": "九日晦日雨忽杂霰",
        "author": "赵蕃",
        "content": "九月霰维集，南方见未曾。\n马寒添瑟缩，我瘦益崚嶒。\n穷相有如此，昔人谁似能。\n树深鸦屡落，滩远鴈相譍。",
        "dynasty": "宋",
        "collection_info": null
    },
    {
        "uuid": "544e3c91bd9dff0dcd78d8514c213480",
        "title": "十一月大雷雨",
        "author": "赵蕃",
        "content": "疾雷惊万里，冻雨落三更。\n未暇寻洪范，谁能究五行。\n短檠无焰续，高枕待天明。\n钟省成深省，鸡声匪恶声。",
        "dynasty": "宋",
        "collection_info": null
    },
    {
        "uuid": "454bda59259c6d713a8da99d04ba0a4d",
        "title": "十一月十五日风大作偶成四十字",
        "author": "赵蕃",
        "content": "江南无此风，羸疾讵烦攻。\n异事真同飓，夸辞懒问雄。\n梅犹隠荆棘，菊已堕蒿蓬。\n坐拨寒灰尽，诗成欠得工。",
        "dynasty": "宋",
        "collection_info": null
    },
    {
        "uuid": "6cdd981559cebf273043a998042310a3",
        "title": "腊月二十四夜同成父对所传赣陈丞诗作此寄陈",
        "author": "赵蕃",
        "content": "旁舍棰楚息，小斋灯火同。\n犹贪诵诗好，未暇问人穷。\n笑我尉方暇，忆渠丞不聋。\n移官故相近，得句可邮筒。",
        "dynasty": "宋",
        "collection_info": null
    },
    {
        "uuid": "85275a3bbcf1cfa445c94cb64d63b08a",
        "title": "立春日自城还县道中作",
        "author": "赵蕃",
        "content": "晴烟生野聚，冻雪被山田。\n树树梅花下，芊芊麦秀边。\n青春今日立，白髮此身怜。\n更想痴儿女，悲啼忆去年。",
        "dynasty": "宋",
        "collection_info": null
    },
    {
        "uuid": "2dd7dbc95ce1fd437a208ecb5d2e94dd",
        "title": "旧县道中二首  其一",
        "author": "赵蕃",
        "content": "昨日风既止，今晨风未收。\n浮波羡幽鸟，唤雨怕鸣鸠。\n遗寺荒村裏，贞祠古渡头。\n登高谢能赋，物色漫分留。",
        "dynasty": "宋",
        "collection_info": null
    },
    {
        "uuid": "edf319606c2eb16b0b54ab0d4fcdacd7",
        "title": "旧县道中二首  其二",
        "author": "赵蕃",
        "content": "绿树依平岸，平波映绿芜。\n中分虽有路，四极却成湖。\n艇子时三两，渔村定有无。\n谁其为题作，东野觅诗图。",
        "dynasty": "宋",
        "collection_info": null
    },
    {
        "uuid": "f7bd17276dd397dc3169aaab44141df7",
        "title": "五月二十一日徙寓智门二首  其一",
        "author": "赵蕃",
        "content": "来归迨一载，借屋已三迁。\n易觉林间寺，难求郭外田。\n瓶储朝乏粟，市籴日增钱。\n屡起瞻云汉，今年甚去年。",
        "dynasty": "宋",
        "collection_info": null
    },
    {
        "uuid": "2c7c2d41a5415be02f3840f79296759c",
        "title": "五月二十一日徙寓智门二首  其二",
        "author": "赵蕃",
        "content": "欲去未能去，暂留还此留。\n参差乔木合，映带野塘幽。\n父老记旧筑，孙曾非昔游。\n惟余补陀像，香火得勤修。",
        "dynasty": "宋",
        "collection_info": null
    },
    {
        "uuid": "c45f731578f51a568126e0eeac1f56de",
        "title": "六月十五日时闵雨甚矣三首  其一",
        "author": "赵蕃",
        "content": "一雨向何落，众蝉空此鸣。\n乍欣凉吹入，已復断霞横。\n尚拟通宵听，何妨碍月明。\n丰凶终有数，忧苦自相并。",
        "dynasty": "宋",
        "collection_info": null
    },
    {
        "uuid": "581fc78c562339f149723836d5171f1a",
        "title": "六月十五日时闵雨甚矣三首  其二",
        "author": "赵蕃",
        "content": "万室望霓愿，千村车水歌。\n民劳已至此，天意定如何。\n朝听闻争米，宵传说借禾。\n始焉因食饭，终矣事干戈。",
        "dynasty": "宋",
        "collection_info": null
    },
    {
        "uuid": "f9416ad1c1645ec0a8142e008f0553ac",
        "title": "六月十五日时闵雨甚矣三首  其三",
        "author": "赵蕃",
        "content": "去此林篁蔽，出兹溪谷深。\n倍能明病眼，顿觉洗尘襟。\n问隠平生志，依僧夙昔心。\n危亭已无迹，断刻尚堪临。",
        "dynasty": "宋",
        "collection_info": null
    },
    {
        "uuid": "66661e15f7e11f98c0cd751153de09f1",
        "title": "连日欲雨辄为风所败",
        "author": "赵蕃",
        "content": "不雨又一月，望霓空众心。\n雷师非敢怠，风伯故相侵。\n国祀居常典，天诛徯下临。\n谁能奋韩笔，併为丐商霖。",
        "dynasty": "宋",
        "collection_info": null
    },
    {
        "uuid": "fe2af76355c774295c08e63d13210b8d",
        "title": "初七日雨殊未沾足作四十字",
        "author": "赵蕃",
        "content": "上天怜久旱，赫日变浓阴。\n要使今年熟，须成三日霖。\n萧疎财却暑，点滴谩过林。\n问我无田客，那怀闵雨心。",
        "dynasty": "宋",
        "collection_info": null
    },
    {
        "uuid": "e104446fd54f0237dc382544b7119036",
        "title": "迟晓微雨已而復止",
        "author": "赵蕃",
        "content": "晓雨初传听，晨窗已断闻。\n日行将杲杲，云起更纷纷。\n不似岁且尽，直疑春向分。\n南方故谙此，北叟漫惊云。",
        "dynasty": "宋",
        "collection_info": null
    },
    {
        "uuid": "0a3df08b55a308fe7c8689e309509565",
        "title": "仆自乙酉至今凡四冬至皆在覊旅感慨成诗",
        "author": "赵蕃",
        "content": "至日长为客，天涯空浩叹。\n贫知学道力，晚悟作诗难。\n故旧劳相问，功名梦已残。\n书生例难蹇，未可厌寒酸。",
        "dynasty": "宋",
        "collection_info": null
    },
    {
        "uuid": "4d2cc8f538b209fe781a765326d7d8aa",
        "title": "玉汝从溧阳来辱李晦庵以诗问讯次韵寄答二首  其一",
        "author": "赵蕃",
        "content": "新诗明胜锦，健笔快于锥。\n工部深陶冶，昌黎杂怪奇。\n殷勤能寄远，风俗頼扶衰。\n屡作挑灯读，何胜对雨思。",
        "dynasty": "宋",
        "collection_info": null
    },
    {
        "uuid": "3139fdbde2bf0c66b5da950e406e1bc6",
        "title": "玉汝从溧阳来辱李晦庵以诗问讯次韵寄答二首  其二",
        "author": "赵蕃",
        "content": "有身真有累，无地亦无锥。\n遇事频三北，干时愧六奇。\n自嗟寒若此，谁闵病而衰。\n已办穷秋去，宁余几日思。",
        "dynasty": "宋",
        "collection_info": null
    },
    {
        "uuid": "956140f0d5acabdce72f77d31913e556",
        "title": "冬日杂兴  其一",
        "author": "赵蕃",
        "content": "日出山门晓，日入山径阴。\n区区昏復旦，役役古犹今。\n竹瘦人群玉，菊荒文碎金。\n泛观难究理，默识自明心。",
        "dynasty": "宋",
        "collection_info": null
    },
    {
        "uuid": "89f769d39e88a15c597f44c51efa1949",
        "title": "冬日杂兴  其二",
        "author": "赵蕃",
        "content": "节物他乡晚，风声大壑俱。\n深愁木斯拔，宁虑蔓难图。\n杜老衣何短，颜公米已无。\n可怜鸡瑟缩，幸免鼠睢盱。",
        "dynasty": "宋",
        "collection_info": null
    },
    {
        "uuid": "0da816227c32c93f19e1a51693252ef0",
        "title": "冬日杂兴  其三",
        "author": "赵蕃",
        "content": "暑雨报禾熟，霜晴忧菜空。\n藜羹聊自诳，肉食念何功。\n岁晚贫兼病，年来西復东。\n诗成资遣闷，文就返招穷。",
        "dynasty": "宋",
        "collection_info": null
    },
    {
        "uuid": "17652b579588bada45d526c681d400a9",
        "title": "冬日杂兴  其四",
        "author": "赵蕃",
        "content": "愦愦若有失，岑岑殊未佳。\n枯藜茅屋静，高枕竹窗斜。\n冬日谁云短，吾生幸有涯。\n熏炉微结篆，茗盌细浮花。",
        "dynasty": "宋",
        "collection_info": null
    },
    {
        "uuid": "847cff314f5f8542cbe3cd399fb22fca",
        "title": "冬日杂兴  其五",
        "author": "赵蕃",
        "content": "鹭举虞卿璧，山开京兆眉。\n穷愁虽付酒，閒意更关诗。\n地瘠黄杨燥，旱深荞麦迟。\n冬温要非正，冰霰汝为期。",
        "dynasty": "宋",
        "collection_info": null
    },
    {
        "uuid": "ee59c6376a2058c2977ac5c345e0a82e",
        "title": "冬日杂兴  其六",
        "author": "赵蕃",
        "content": "要识丰年象，闲观别墅诗。\n鸡声一閒暇，人语两娱嬉。\n北阙非无怒，东皋且自怡。\n物华从晼晚，吾意亦差池。",
        "dynasty": "宋",
        "collection_info": null
    },
    {
        "uuid": "878d72213bf93cff0119d5059606c0a1",
        "title": "冬日杂兴  其七",
        "author": "赵蕃",
        "content": "久矣劳生厌，欣然野趣俱。\n苍姿松砥节，外饰橘纡朱。\n翰墨真吾好，功名已后图。\n一椽今粗有，二顷莫忧无。",
        "dynasty": "宋",
        "collection_info": null
    },
    {
        "uuid": "2a2b0eda5c27b26135c28982184fe578",
        "title": "冬日杂兴  其八",
        "author": "赵蕃",
        "content": "杨柳迎霜败，枇杷隔岁花。\n柴桑今学隠，杜曲旧为家。\n北讯时闻鴈，南烹久厌蛙。\n归津隔吴越，随地且桑麻。",
        "dynasty": "宋",
        "collection_info": null
    },
    {
        "uuid": "99693068dfb366672121400516ff3999",
        "title": "留题竹隠",
        "author": "赵蕃",
        "content": "逐日身频役，来归岁两徂。\n已悲松老大，更觉径荒芜。\n筑室期终隠，干时耻异图。\n因声里中老，为护竹边雏。",
        "dynasty": "宋",
        "collection_info": null
    },
    {
        "uuid": "eb2efb37304b1bebb5c5e27eff1ef01e",
        "title": "雨中怀竹隠",
        "author": "赵蕃",
        "content": "还因今夜雨，忆着故山凉。\n野水循除急，修筠出屋长。\n萤光侵蕙帐，鼠迹乱书囊。\n岂不念归去，怀哉方绝粮。",
        "dynasty": "宋",
        "collection_info": null
    },
    {
        "uuid": "555aa75b14d7d10dcbfb16e5ee92755d",
        "title": "得山中讯",
        "author": "赵蕃",
        "content": "忽枉山中讯，新篁长旧竿。\n风神渴潇洒，消息报平安。\n昔已开三径，归何病一箪。\n借居宁自逸，理橐不应难。",
        "dynasty": "宋",
        "collection_info": null
    },
    {
        "uuid": "5faebf0fa5efe40a404abb3c1cd19a8b",
        "title": "次韵斯远见寄",
        "author": "赵蕃",
        "content": "近市嫌纷扰，山居取静深。\n俗尘虽远隔，住处阙同临。\n孰愈思君瘦，频来可老吟。\n便应如对面，何止伴孤斟。",
        "dynasty": "宋",
        "collection_info": null
    },
    {
        "uuid": "eeb8efdbeeffcb11c90e5142dd4a84f1",
        "title": "冲谷过予晏斋",
        "author": "赵蕃",
        "content": "梦裏春归去，榴花晚欲然。\n窗晴书味熟，竹密鸟声圆。\n多病妨搜句，逢人懒问禅。\n澹然无可语，危坐了鑪烟。",
        "dynasty": "宋",
        "collection_info": null
    },
    {
        "uuid": "e6ea6fcbf336dc3d2bf12e19df445b07",
        "title": "夜忆逸",
        "author": "赵蕃",
        "content": "雨听止復作，滩闻抑更扬。\n贪程谓日短，无寐识更长。\n儿叹父官远，父忧儿学荒。\n渠能志游夏，我可吊沅湘。",
        "dynasty": "宋",
        "collection_info": null
    },
    {
        "uuid": "619a9879622b451c28e6a7cc00ad9f38",
        "title": "寄内及儿女二首  其一",
        "author": "赵蕃",
        "content": "谁令未得归，不解忍长饥。\n岁晏得无感，书来何况迟。\n鴈闻伤北客，梅动是南枝。\n怅望山庵竹，青青独守墀。",
        "dynasty": "宋",
        "collection_info": null
    },
    {
        "uuid": "f948dcd8076d1cfa9ca0a28cefd90cad",
        "title": "寄内及儿女二首  其二",
        "author": "赵蕃",
        "content": "幼子未识面，吾儿无用英。\n家虽以儒奋，身欲事农耕。\n水竹为居处，布荆令女行。\n超然老夫妇，脱粟配藜羹。",
        "dynasty": "宋",
        "collection_info": null
    },
    {
        "uuid": "8e1c7c3770131c1cddd7cd56445ba322",
        "title": "曝日二首  其一",
        "author": "赵蕃",
        "content": "勿谓吾居陋，能来晓日多。\n屈伸忘病体，沦浃见天和。\n孰愈万全药，贤于五袴歌。\n食芹真有味，献语欲同科。",
        "dynasty": "宋",
        "collection_info": null
    },
    {
        "uuid": "e51eca0218c45e607f3d7b1657d46dbb",
        "title": "曝日二首  其二",
        "author": "赵蕃",
        "content": "肃肃初停照，熙熙顿得春。\n人知受天赐，为我乐尧民。\n体垢便搔抑，坐多忘欠伸。\n阶除失余润，窗户走游尘。",
        "dynasty": "宋",
        "collection_info": null
    },
    {
        "uuid": "78e2b3df9bae168a545adea16de3d41b",
        "title": "早作",
        "author": "赵蕃",
        "content": "鸡送山窗月，钟残欹枕眠。\n栉疏知鬓秃，肘见觉裘穿。\n觅句无新意，翻书有旧缘。\n纵违幽事喜，差免俗尘煎。",
        "dynasty": "宋",
        "collection_info": null
    },
    {
        "uuid": "6382517b208498804c2ef726485a8809",
        "title": "元日病中",
        "author": "赵蕃",
        "content": "故国归无路，深居懒问津。\n莫嗟今岁病，还守去年贫。\n御冷休嫌絮，开怀但饮醇。\n东风到梅柳，枯木自逢春。",
        "dynasty": "宋",
        "collection_info": null
    },
    {
        "uuid": "31d1c8025ce845b09851473b1b7a5153",
        "title": "病中即事",
        "author": "赵蕃",
        "content": "病态与时关，炎凉仅覆翻。\n秋风已吹鬓，沴气尚留根。\n比屋均如此，吾生敢自论。\n苦嗟诗总废，斗水汲深浑。",
        "dynasty": "宋",
        "collection_info": null
    },
    {
        "uuid": "30f16b0b2a301503db8eaa96737c69ed",
        "title": "病中即事十五首  其一",
        "author": "赵蕃",
        "content": "半百还过半，平安殊未平。\n饥寒兼抱病，造物此何情。\n讵敢怀尤怨，那能问否亨。\n独怜无以养，深愧下帘生。",
        "dynasty": "宋",
        "collection_info": null
    },
    {
        "uuid": "911c9182737f429a838bd3d245a67a0c",
        "title": "病中即事十五首  其二",
        "author": "赵蕃",
        "content": "汀袍犹拥绿，林幄尚遮青。\n霖雨秋冬接，商飈早晚经。\n枯荄明野烧，槁叶暗深垧。\n荣谢何终极，衰迟孰所令。",
        "dynasty": "宋",
        "collection_info": null
    },
    {
        "uuid": "a58969b2a9988eb7154b3cca87e62c37",
        "title": "病中即事十五首  其三",
        "author": "赵蕃",
        "content": "炎凉自时态，何乃战胸中。\n谴句追韩子，辟碑摹鲁公。\n闻尘非为蚁，是境不因工。\n要使神明復，毋辞瞑眩攻。",
        "dynasty": "宋",
        "collection_info": null
    },
    {
        "uuid": "b0b6dc826b1f0ab11a256bfc9c4a37ca",
        "title": "病中即事十五首  其四",
        "author": "赵蕃",
        "content": "宵晴朝復雨，夜雨晓还晴。\n未识冬天尔，浑疑春令行。\n人人忧疟疠，物物败生成。\n襘法繇来古，官居孰用情。",
        "dynasty": "宋",
        "collection_info": null
    },
    {
        "uuid": "7d5c04845da2eb851f45e06731a3c052",
        "title": "病中即事十五首  其五",
        "author": "赵蕃",
        "content": "端居念朋友，多病懒书题。\n怀旧频搔首，看云独杖藜。\n鱼沉秋水阔，鸿远暮天低。\n直恐乖离久，相逢老少迷。",
        "dynasty": "宋",
        "collection_info": null
    },
    {
        "uuid": "5c603d14d20872a6e81f916d465e1cdc",
        "title": "病中即事十五首  其六",
        "author": "赵蕃",
        "content": "莽莽前山隔，冥冥独树遮。\n断行迷白鹭，垂翅湿归鸦。\n暝色看仍合，羁愁望愈赊。\n不应缘一病，全失醉生涯。",
        "dynasty": "宋",
        "collection_info": null
    },
    {
        "uuid": "a8409a12718e843cde233d64b4649233",
        "title": "病中即事十五首  其七",
        "author": "赵蕃",
        "content": "晚食以当肉，人言蠋巧贫。\n茹蔬何不可，设说未为真。\n既屏猪肝累，何须鲑菜珍。\n夜煨牛粪芋，朝罨破铛尘。",
        "dynasty": "宋",
        "collection_info": null
    },
    {
        "uuid": "16b10d609da1b863cd3e5e31dde2c423",
        "title": "病中即事十五首  其八",
        "author": "赵蕃",
        "content": "蒲柳望秋衰，风霜况此时。\n人今非少壮，病祇益清羸。\n几诵立名语，频哦看镜诗。\n浮生那足恃，迅景不容追。",
        "dynasty": "宋",
        "collection_info": null
    },
    {
        "uuid": "2016504e3f502e1b31ef6a206bb6a577",
        "title": "病中即事十五首  其九",
        "author": "赵蕃",
        "content": "丛菊虽云薄，秋花独此芳。\n祇愁霜后槁，宁虑雨前荒。\n蝶冷飞无迹，恐哀咽更长。\n嗟予自失所，对汝益增伤。",
        "dynasty": "宋",
        "collection_info": null
    },
    {
        "uuid": "45d2b8a5fdc563bec117ebc4e328eefe",
        "title": "病中即事十五首  其一○",
        "author": "赵蕃",
        "content": "懒命鸡栖驾，分安龙具寒。\n枕肱朝日美，拥鼻北风酸。\n僞异公孙被，甘同陋巷箪。\n啼号从强聒，忧乐听旁观。",
        "dynasty": "宋",
        "collection_info": null
    },
    {
        "uuid": "c79a82965eb031b0713e46d48ab04db5",
        "title": "病中即事十五首  其一一",
        "author": "赵蕃",
        "content": "精庐名负郭，古路别通村。\n落叶多新积，苍苔半宿根。\n杖藜溪见影，步屐雨流痕。\n更羡儿童辈，骑牛不驾辕。",
        "dynasty": "宋",
        "collection_info": null
    },
    {
        "uuid": "8448530e58e63853b929c7cda973962f",
        "title": "病中即事十五首  其一二",
        "author": "赵蕃",
        "content": "暮与牛羊夕，朝随鸦鹊兴。\n山林真可乐，轩冕梦何曾。\n供给欠升斗，往还无友朋。\n粗成酬二事，老此讵难能。",
        "dynasty": "宋",
        "collection_info": null
    },
    {
        "uuid": "c1dc19d020ba5832631a356d05cb2e9d",
        "title": "病中即事十五首  其一三",
        "author": "赵蕃",
        "content": "雨合湍流急，风高松韵寒。\n中宵空耿耿，长夜苦漫漫。\n梦去无多地，愁来匪一端。\n明朝对清镜，政恐觉凋残。",
        "dynasty": "宋",
        "collection_info": null
    },
    {
        "uuid": "46ae58fa39d906243200964a76fc296a",
        "title": "病中即事十五首  其一四",
        "author": "赵蕃",
        "content": "雨湿云衣敛，风沉月镜昏。\n谁家宵急杵，何处苦啼猿。\n睡思浑无思，吟魂欲断魂。\n钟声纔近寺，鸡叫已遥村。",
        "dynasty": "宋",
        "collection_info": null
    },
    {
        "uuid": "438b04c1d4046a0a0cdc1f7c778a1f62",
        "title": "病中即事十五首  其一五",
        "author": "赵蕃",
        "content": "风雨虽如晦，鸡鸣不废晨。\n窗明惊次第，吾卧特逡巡。\n泣豆因煮豆，柏人何迫人。\n为家疑宿业，旧学似前身。",
        "dynasty": "宋",
        "collection_info": null
    },
    {
        "uuid": "f36b9ebdd4e12eadfbddbd99f3abefed",
        "title": "人日立春",
        "author": "赵蕃",
        "content": "阴已至人日，雨仍当立春。\n梅花一开谢，草色半陈新。\n节物变风物，病身成老身。\n微吟终楚调，高兴属词人。",
        "dynasty": "宋",
        "collection_info": null
    },
    {
        "uuid": "cb0c5ccdb0626fd46f4cfa973f986e66",
        "title": "十四夜用立春韵",
        "author": "赵蕃",
        "content": "旧雪犹连雪，新春未得春。\n烧灯当变节，圆月与俱新。\n邂逅成朋饮，飘流怆客身。\n还家重萧索，山鬼闯厨人。",
        "dynasty": "宋",
        "collection_info": null
    },
    {
        "uuid": "cb9fc08eb4ac4067caddb6c39d51bd50",
        "title": "立春日邂逅周文显于子畅兄许饮酒论文欢有余也成二首  其一",
        "author": "赵蕃",
        "content": "文字追秦汉，箪瓢保贱贫。\n延英空侧席，下里老斯人。\n倾盖宁嗟晚，推门莫厌频。\n罢谈刍狗用，且看土牛春。",
        "dynasty": "宋",
        "collection_info": null
    },
    {
        "uuid": "3420f912123fce638cf1dad4f1231a94",
        "title": "立春日邂逅周文显于子畅兄许饮酒论文欢有余也成二首  其二",
        "author": "赵蕃",
        "content": "吾友南昌尉，典刑诸父风。\n元龙豪气在，东野古心同。\n置酒能招我，论文更许公。\n相从真益者，那復嘆途穷。",
        "dynasty": "宋",
        "collection_info": null
    },
    {
        "uuid": "4389b82d3b963d26f9b9c7a64822b5b1",
        "title": "俗有社日不饮酒变为猪之说作诗示儿曹",
        "author": "赵蕃",
        "content": "雨势来相续，阴霾鬰不舒。\n举觞随楚俗，酌醴从枯鱼。\n宰肉非吾事，祈田顾岁储。\n龙猪自有分，社饮不关渠。",
        "dynasty": "宋",
        "collection_info": null
    },
    {
        "uuid": "c61482e7a23e5148ebbb9f59f4af119d",
        "title": "徐丈大雅有诗赠子畅尉曹用韵呈子畅兼柬徐丈",
        "author": "赵蕃",
        "content": "谢子姿野鹤，耸然常自昂。\n贪留故人饭，忘踏板桥霜。\n举世谬为敬，从吾醒亦狂。\n交游有徐庶，头白尚东墙。",
        "dynasty": "宋",
        "collection_info": null
    },
    {
        "uuid": "46c950a8d0a3297433d8ec85a75d9d76",
        "title": "二月初二日二首  其一",
        "author": "赵蕃",
        "content": "去岁不作疟，今年乃病温。\n初无一床卧，但有小舟蹲。\n未怕黄州鬼，唯忧楚国魂。\n明朝强撑拄，摇兀到吴门。",
        "dynasty": "宋",
        "collection_info": null
    },
    {
        "uuid": "713fe1bab4a8a1332e3f2a33af8a6590",
        "title": "二月初二日二首  其二",
        "author": "赵蕃",
        "content": "所见与所闻，豪华同贱贫。\n寒时端有独，温处乃能均。\n幸止药饵费，深知天地仁。\n流行代斯有，不必嫁诸邻。",
        "dynasty": "宋",
        "collection_info": null
    },
    {
        "uuid": "463422cf45cefe44a2f2c2ac216c74c8",
        "title": "二月十二日雨寒",
        "author": "赵蕃",
        "content": "重设匡炉火，还披故絮裘。\n春风今已半，地域况南头。\n次第农耕动，侵寻花事休。\n浮生有过鸟，归计欠沉牛。",
        "dynasty": "宋",
        "collection_info": null
    },
    {
        "uuid": "0973bfe014c2d538d6b0558fc54ba611",
        "title": "伏日",
        "author": "赵蕃",
        "content": "热苦应伏至，风清非雨祥。\n那知潦未退，遽与旱相望。\n荷损无裳被，菊枯愆糗芳。\n农夫还噍我，汝事异吾忙。",
        "dynasty": "宋",
        "collection_info": null
    },
    {
        "uuid": "13b481c4d450b12c4c7cd48d23545966",
        "title": "六月十七夜出寺门骤有所闻疑水与风即而观之雨也对面而横骛焉已而倾注中夕復作明日犹未已赋诗三首与钦止斯远同之  其一",
        "author": "赵蕃",
        "content": "骤得疑倾峡，徐行若泛潮。\n胡为隔田亩，而不度林椒。\n爽气虽能及，余波不可招。\n不眠如有待，衝口漫成谣。",
        "dynasty": "宋",
        "collection_info": null
    },
    {
        "uuid": "02e5b65451762f29bea47df85b05a5a6",
        "title": "六月十七夜出寺门骤有所闻疑水与风即而观之雨也对面而横骛焉已而倾注中夕復作明日犹未已赋诗三首与钦止斯远同之  其二",
        "author": "赵蕃",
        "content": "昨日真聊尔，今宵颇快哉。\n无嫌雨脚短，故喜旱头开。\n一饱归天赐，群凶勿幸灾。\n谁驱霹雳驾，更起阿香雷。",
        "dynasty": "宋",
        "collection_info": null
    },
    {
        "uuid": "ede1167ed941a2a89e746ce00f93a3b2",
        "title": "六月十七夜出寺门骤有所闻疑水与风即而观之雨也对面而横骛焉已而倾注中夕復作明日犹未已赋诗三首与钦止斯远同之  其三",
        "author": "赵蕃",
        "content": "中宵还浏浏，乞晓更萧萧。\n亟作溪头看，犹霑树杪飘。\n田家比屋喜，沴气十分消。\n我得扁舟去，江湖兴久摇。",
        "dynasty": "宋",
        "collection_info": null
    },
    {
        "uuid": "7fb49cb1c6839a7ed1db96ca8a6f5918",
        "title": "过水南甚早",
        "author": "赵蕃",
        "content": "夜雨晓仅止，前山云未收。\n陂田飞宿鹭，社木唤晴鸠。\n云裏浮图级，滩边贾客舟。\n故知山可住，不觉利能谋。",
        "dynasty": "宋",
        "collection_info": null
    },
    {
        "uuid": "dd7eb3aa05b2fcee5bff94056be647cc",
        "title": "早题",
        "author": "赵蕃",
        "content": "夜雨晓犹湿，晓天晴未分。\n澄波静如练，秀野绿于云。\n禽语无殊听，乡音有异闻。\n要知皆可隠，鸟兽讵同羣。",
        "dynasty": "宋",
        "collection_info": null
    },
    {
        "uuid": "daa84ca2bfb1d4641959e464736a7176",
        "title": "早作",
        "author": "赵蕃",
        "content": "萧萧初对雨，滟滟急看晴。\n远树孤烟出，旷陂春水生。\n不关形役累，自作野田行。\n独愧龙钟者，犹驱觳觫耕。",
        "dynasty": "宋",
        "collection_info": null
    },
    {
        "uuid": "b79d0bdd313dce7ed5314d2dcef3d746",
        "title": "早出",
        "author": "赵蕃",
        "content": "平明策蹇出，遇雨且归休。\n树树花藏雾，田田水漫流。\n徙居还客寓，败意阻春游。\n頼有题诗兴，聊当一以酬。",
        "dynasty": "宋",
        "collection_info": null
    },
    {
        "uuid": "a78d271b4e5d0fe7e6a021315eb55116",
        "title": "示逸二首  其一",
        "author": "赵蕃",
        "content": "纵欲必富贵，成身多贱贫。\n寸阴宁重璧，江水本觞岷。\n勿但愈流俗，要当论古人。\n残冬不十日，又说待来春。",
        "dynasty": "宋",
        "collection_info": null
    },
    {
        "uuid": "440705469394c567fcbf51b8522609bb",
        "title": "示逸二首  其二",
        "author": "赵蕃",
        "content": "菊种初犹落，及今当梢滋。\n晴多须灌溉，草蔓合耘治。\n夏欲助茗椀，秋当浮酒巵。\n落英如可拾，更得慰长饥。",
        "dynasty": "宋",
        "collection_info": null
    },
    {
        "uuid": "319a42ecef2d5a436f8334231e016770",
        "title": "次韵斯远晚步见怀",
        "author": "赵蕃",
        "content": "友远弟仍出，柴扃谁復过。\n卷终方独坐，诗至得长哦。\n我乏王杨体，君宁崔蔡多。\n相思欲相觅，马瘦怯陂陀。",
        "dynasty": "宋",
        "collection_info": null
    },
    {
        "uuid": "55e329501adeb402c4e545d1f4c31dd3",
        "title": "晚步溪旁示周次颜",
        "author": "赵蕃",
        "content": "村醉不能醒，徐行得蹔停。\n路收泥活活，田拥麦青青。\n放意知予独，哦诗頼子听。\n要观溪潦暴，却畏晚风泠。",
        "dynasty": "宋",
        "collection_info": null
    },
    {
        "uuid": "af4bf9fac577709884ac3cdcbece9e85",
        "title": "中夜復书",
        "author": "赵蕃",
        "content": "凉生愁辗转，月上照鬅鬙。\n林壑故对此，溪山逢未曾。\n吟哀蛩伴苦，书绝鴈无凭。\n更欲留危坐，枝梧殆不胜。",
        "dynasty": "宋",
        "collection_info": null
    },
    {
        "uuid": "e1cee4c3e572907c56dfb07b29df1f58",
        "title": "怀明叔晚题",
        "author": "赵蕃",
        "content": "室暗莫遽寝，庭空成漫行。\n蚊喧方夏聚，虫咽已秋鸣。\n月淡星能着，云疏电或明。\n可人非故乏，幽处莫能并。",
        "dynasty": "宋",
        "collection_info": null
    },
    {
        "uuid": "8a3794c06db30022c30055b1caafba69",
        "title": "晚作",
        "author": "赵蕃",
        "content": "午暑如许酷，晚凉能尔清。\n山阴双鹭落，林杪几蝉鸣。\n懒对自閒坐，闲穿不借行。\n追风更撑月，安得小舟横。",
        "dynasty": "宋",
        "collection_info": null
    },
    {
        "uuid": "51a6167321d4da2c62bb19c85d39b086",
        "title": "郊居书事",
        "author": "赵蕃",
        "content": "物意因人喜，人情与物和。\n家家缲茧火，处处插秧歌。\n麦熟黄疑委，桑余路尚多。\n我居虽偪仄，度日亦婆娑。",
        "dynasty": "宋",
        "collection_info": null
    },
    {
        "uuid": "051a4132b3b21354ffcf0a8656232672",
        "title": "课诗",
        "author": "赵蕃",
        "content": "滩长有余逸，滩迥不胜迟。\n山帽堆云絮，水纹飞雨丝。\n鸥鸣如避弋，鸟倦盍投枝。\n无计繁忧整，聊因课小诗。",
        "dynasty": "宋",
        "collection_info": null
    },
    {
        "uuid": "9982f3a4653994ad5165d9ed8242ac26",
        "title": "信题",
        "author": "赵蕃",
        "content": "假日成愒日，朝酲还暮酲。\n余寒犹未去，破褐尚留情。\n野树梅花落，空庭春草生。\n得闲聊信笔，不復强为名。",
        "dynasty": "宋",
        "collection_info": null
    },
    {
        "uuid": "0865a5ed1143b4d52d83f578740c5086",
        "title": "不寐",
        "author": "赵蕃",
        "content": "近梦续远梦，长更和短更。\n月窗疑雪积，风柁苦宵行。\n天外独身在，暗中华髮生。\n归田莫迟暮，底是物穷亨。",
        "dynasty": "宋",
        "collection_info": null
    },
    {
        "uuid": "56b527d5adcd91d34f033619ee5dc0fb",
        "title": "病卧闻益卿未行不能晤语成四十字",
        "author": "赵蕃",
        "content": "卧听晚来雨，悬知明日行。\n破床空辗转，高论阻峥嵘。\n文选君精理，江西我滥名。\n官曹敢论契，翰墨且寻盟。",
        "dynasty": "宋",
        "collection_info": null
    },
    {
        "uuid": "af25192b15a17c8892d22a1499468335",
        "title": "晨起闻鸡",
        "author": "赵蕃",
        "content": "宿雨收茅屋，群鸡叫远村。\n病羸深拥褐，厨罄晚开门。\n流落何年已，荒凉莫自存。\n束书徒负载，饥至不堪论。",
        "dynasty": "宋",
        "collection_info": null
    },
    {
        "uuid": "329d8065b81aa54046a93d84ded8721c",
        "title": "次韵和答斯远入城见迎诗  其一",
        "author": "赵蕃",
        "content": "往辱携诗送，今劳入郭迎。\n交情如许厚，俗眼亦增明。\n冬仲溪宜涸，滩长路失平。\n要归归已近，物物繫吾情。",
        "dynasty": "宋",
        "collection_info": null
    },
    {
        "uuid": "652728328f96cb57ee60120f6eaea589",
        "title": "次韵和答斯远入城见迎诗  其二",
        "author": "赵蕃",
        "content": "四海岂不广，一身何所归。\n倦游成白首，知已固黄扉。\n媿我尚斗食，如君犹褐衣。\n长年恨相远，晚岁得相依。",
        "dynasty": "宋",
        "collection_info": null
    },
    {
        "uuid": "6d3422d4b2dbd95c28b0ef2bf63854f9",
        "title": "晨兴次季承韵",
        "author": "赵蕃",
        "content": "薄雾收残雨，疎云漏晓暾。\n泥行从上下，归近得欣犇。\n近作要重录，旧书仍再温。\n平生屏居趣，毕世愿衡门。",
        "dynasty": "宋",
        "collection_info": null
    },
    {
        "uuid": "a934805597b75b97b7f3f14ffc684b10",
        "title": "饭后独立寺门颇见摇落之境欲收以诗大费弹压仅得二首  其一",
        "author": "赵蕃",
        "content": "作诗无远到，伫立有深思。\n集此溪山趣，充吾耳目资。\n唐虞紫微论，苏李少陵诗。\n落落心虽在，茫茫力已疲。",
        "dynasty": "宋",
        "collection_info": null
    },
    {
        "uuid": "aef3b11fe1cbb3b0b53bd0c963c13c8c",
        "title": "饭后独立寺门颇见摇落之境欲收以诗大费弹压仅得二首  其二",
        "author": "赵蕃",
        "content": "起望若有得，欲言殊费辞。\n冥搜累肝肾，凝想见鬚眉。\n此乐谁能愈，虽贫自勿疑。\n是身宁大谬，无事及诸儿。",
        "dynasty": "宋",
        "collection_info": null
    },
    {
        "uuid": "fe6b0d420e1453df6f6d2c326236ec5e",
        "title": "待成父不至",
        "author": "赵蕃",
        "content": "晚日下前村，呼儿候荜门。\n屡惊邻犬吠，频问路人言。\n准拟翻诗卷，经营置酒尊。\n此怀无与共，愁坐虱空扪。",
        "dynasty": "宋",
        "collection_info": null
    },
    {
        "uuid": "de2eeb74ed683df55c30aa9ad54da557",
        "title": "石田渡口待潘文叔去岁亦尝于此待端叔",
        "author": "赵蕃",
        "content": "野店当溪静，荒园得日宽。\n频因候客至，併此把诗看。\n肯寄山中信，如今世上难。\n却忘相见后，劳苦杂悲酸。",
        "dynasty": "宋",
        "collection_info": null
    },
    {
        "uuid": "d2eca09a5bc5e0a30bbce3ae160e5512",
        "title": "书事寄呈斯远",
        "author": "赵蕃",
        "content": "路熟疑为短，马迟翻更长。\n野田吹欲合，林日冻无光。\n未暇亲书案，频成唤酒觞。\n短檠今夕念，我友正相望。",
        "dynasty": "宋",
        "collection_info": null
    },
    {
        "uuid": "feac25c64f9b2a26e6a600695feff579",
        "title": "晴晚立田间二首  其一",
        "author": "赵蕃",
        "content": "落日明深坞，微流咽断桥。\n牛童肩滞穗，汲妇抱遗樵。\n谁谓居田贱，殊胜处富骄。\n归哉各其所，吾亦饫吾瓢。",
        "dynasty": "宋",
        "collection_info": null
    },
    {
        "uuid": "6963a0592f0a682614fafe017d9e8e1d",
        "title": "晴晚立田间二首  其二",
        "author": "赵蕃",
        "content": "负稻赪肩已，腰镰裹饭归。\n犬能迎别径，儿亦候幽扉。\n共说去年熟，却愁今岁饥。\n及閒还治圃，促妇更鸣机。",
        "dynasty": "宋",
        "collection_info": null
    },
    {
        "uuid": "2577e883ea79b92207bcaa795ad8b39b",
        "title": "观田者有感而作",
        "author": "赵蕃",
        "content": "白水田田满，青秧处处高。\n雨滋无復旱，人喜不知劳。\n顾我方羁旅，徒能慕汝曹。\n丰年如可望，贱籴亦多遭。",
        "dynasty": "宋",
        "collection_info": null
    },
    {
        "uuid": "38a5c031e4b5a4d91d4a25b2a6614faa",
        "title": "已晴復阴",
        "author": "赵蕃",
        "content": "云去疑收雨，云来復作阴。\n已闻崩涧壑，何止暗园林。\n蛙斗怒何事，鸠鸣非好音。\n农心殊闵闵，病体更岑岑。",
        "dynasty": "宋",
        "collection_info": null
    },
    {
        "uuid": "61f4738adc166ea6016f2bc2b5d6ae31",
        "title": "晚坐欲过在伯而不能",
        "author": "赵蕃",
        "content": "暑威验伏始，月迟知望过。\n无风能濯热，有句可蠲疴。\n竟拙空频点，求工復屡哦。\n思寻戴安道，宁待雪舟何。",
        "dynasty": "宋",
        "collection_info": null
    },
    {
        "uuid": "c299dcff16dee28dedad38d0bfaf28cf",
        "title": "书事",
        "author": "赵蕃",
        "content": "当暑暑何在，以风风为生。\n舆夫忘倦色，客子慰归情。\n往者千年隔，人焉几日程。\n同行得老伴，余事率诗鸣。",
        "dynasty": "宋",
        "collection_info": null
    },
    {
        "uuid": "0b8977bda9740f873bf035020244c05c",
        "title": "寄题宋舜卿家小阁兼属李亦韩梁进父二首  其一",
        "author": "赵蕃",
        "content": "湖北终连北，辰州是古州。\n故家唯宋氏，旧物有书不。\n几踏缘江路，频登小阁幽。\n虽微少陵句，不减浣花头。",
        "dynasty": "宋",
        "collection_info": null
    },
    {
        "uuid": "b536f5ff469a4d8dd2cf398fa21f78a3",
        "title": "寄题宋舜卿家小阁兼属李亦韩梁进父二首  其二",
        "author": "赵蕃",
        "content": "忆我辰州友，英英李宋梁。\n参差由百拽，怅望到三湘。\n邂逅书能寄，追随辱未忘。\n南山如访旧，下有老耕桑。",
        "dynasty": "宋",
        "collection_info": null
    },
    {
        "uuid": "33069267f997fe8c405e926b937176ed",
        "title": "独步寺前待斯远不至",
        "author": "赵蕃",
        "content": "隔墅鸡啼午，经檐鸟唤春。\n静中成野步，老去得閒身。\n咫尺频相觅，追随定几晨。\n村中应倍忆，海内復谁亲。",
        "dynasty": "宋",
        "collection_info": null
    },
    {
        "uuid": "9048f9c99372654e44e334dea89bb744",
        "title": "中秋夜作去年今夕仆自北关过吴兴",
        "author": "赵蕃",
        "content": "明月同千里，寒乡又一秋。\n床随桧阴侧，巾与桂香浮。\n此夕山中趣，它年霅上游。\n诸儿皆楚语，老子自商讴。",
        "dynasty": "宋",
        "collection_info": null
    },
    {
        "uuid": "9e0f00f7f0c7bbf1e72779f66bde3c16",
        "title": "十六日夜邀二刘饶钱同成父饮",
        "author": "赵蕃",
        "content": "籍甚中秋月，飘然四海兄。\n诗兼淡仍泊，酒任浊还清。\n柳映萧萧影，滩闻活活声。\n明年当此夕，击柝政重城。",
        "dynasty": "宋",
        "collection_info": null
    },
    {
        "uuid": "9a7353bd4f8e5fa642aae7d6fb12e889",
        "title": "邢兄大声以重九日置酒约梁丈仁伯段兄元衡蕃亦与焉赋诗二首  其一",
        "author": "赵蕃",
        "content": "解印何其勇，五噫谁谓狂。\n云仍有人物，家世未荒凉。\n学造渊骞寝，文推翰墨场。\n论交有如此，敢恨落殊方。",
        "dynasty": "宋",
        "collection_info": null
    },
    {
        "uuid": "e75bc382188e9ca549428d8a8ac4039e",
        "title": "邢兄大声以重九日置酒约梁丈仁伯段兄元衡蕃亦与焉赋诗二首  其二",
        "author": "赵蕃",
        "content": "栗里当年节，柯山七字诗。\n举觞非徇俗，怀往要销悲。\n暑络肤侵凛，风巾鬓飒衰。\n多君能醉我，有客更同之。",
        "dynasty": "宋",
        "collection_info": null
    },
    {
        "uuid": "58f2dafffec45af02bf37358c7ac2ff5",
        "title": "九日欲行宜之兄见留赋诗一首",
        "author": "赵蕃",
        "content": "节裏留覉客，愁边识此心。\n台高午时暖，斋静晚来阴。\n白髮有衰盛，黄花无古今。\n君其赐茱会，我乃见山吟。",
        "dynasty": "宋",
        "collection_info": null
    },
    {
        "uuid": "a9bf4f6db593a2791c831ca2be478f7d",
        "title": "九日",
        "author": "赵蕃",
        "content": "今年重九日，舟檝次兰溪。\n怀古心虽壮，登高思却迷。\n山空分向背，木落尽高低。\n多少覉栖恨，寒猿断续啼。",
        "dynasty": "宋",
        "collection_info": null
    },
    {
        "uuid": "2f01a5426713476cf77c8829dfc4a7ad",
        "title": "十九日招老谢丈",
        "author": "赵蕃",
        "content": "再失重阳集，才能一笑期。\n儿童闯车马，鸟雀避茅茨。\n雨后橙初熟，霜前菊未衰。\n招邀幸临顾，倾饮莫相疑。",
        "dynasty": "宋",
        "collection_info": null
    },
    {
        "uuid": "bf7096ccab2edd34a70621fff9d85777",
        "title": "十一月二十三日",
        "author": "赵蕃",
        "content": "正尔元无事，胡然不自聊。\n髯衰纷若雪，梅早缀如椒。\n太白倾残榼，方炉𬋖柿樵。\n宦才成此味，隠莫待渠招。",
        "dynasty": "宋",
        "collection_info": null
    },
    {
        "uuid": "bd7640e0a0c757c6482af736b3676d54",
        "title": "岁除日立春",
        "author": "赵蕃",
        "content": "旧岁此夕尽，新春今日回。\n天公贪省事，嘉节併相催。\n谩有诗堪写，初无尊可开。\n去年湖上寺，尚可寄寻梅。",
        "dynasty": "宋",
        "collection_info": null
    },
    {
        "uuid": "c65ff617997715ce3bdc2a21cca751a4",
        "title": "还章泉山居",
        "author": "赵蕃",
        "content": "林园柿栗日，郊野秔稻风。\n居皆有余适，岁久无此丰。\n台背敬父老，裹头问儿童。\n作客勿浪苦，此地吾当终。",
        "dynasty": "宋",
        "collection_info": null
    },
    {
        "uuid": "35229e8d178ef1441fe31e3a7a6e970c",
        "title": "同文显过山居",
        "author": "赵蕃",
        "content": "不惜露侵衣，俱行草径微。\n论文尊有酒，竟日坐忘归。\n谁谓吾居陋，能来好客稀。\n林园故多暇，杖屦莫相违。",
        "dynasty": "宋",
        "collection_info": null
    },
    {
        "uuid": "414380cb0f62123707d8bb7bdac17487",
        "title": "初夏山居有怀长沙从游四首  其一",
        "author": "赵蕃",
        "content": "日者因回使，人纔致一书。\n有怀那再写，为况又何如。\n贾傅长沙国，陶公五柳庐。\n文章且难进，可向友朋疏。",
        "dynasty": "宋",
        "collection_info": null
    },
    {
        "uuid": "9550cf40d3a7706790cb9328e1863e9e",
        "title": "初夏山居有怀长沙从游四首  其二",
        "author": "赵蕃",
        "content": "我爱长沙国，全如洛与伊。\n诸公早闻道，老我谩耽诗。\n忆昨相追逐，何知有别离。\n湘西一回首，莽莽便天涯。",
        "dynasty": "宋",
        "collection_info": null
    },
    {
        "uuid": "80059bd0644e2da384fb77545a9fb781",
        "title": "初夏山居有怀长沙从游四首  其三",
        "author": "赵蕃",
        "content": "府谷我先契，诸公吾辈流。\n悬知盍簪际，颇解忆人不。\n蕙逐光风转，鸎啼出谷幽。\n因声烦为我，传写寄荆州。",
        "dynasty": "宋",
        "collection_info": null
    },
    {
        "uuid": "a29b025d124dcc5df7b4ea3b6d497d19",
        "title": "初夏山居有怀长沙从游四首  其四",
        "author": "赵蕃",
        "content": "想见湘西路，扶疏夏木长。\n佛龛钟磬寂，书屋简编香。\n破雾穿晨屦，衝风唤晚航。\n向居嫌是客，今梦却同乡。",
        "dynasty": "宋",
        "collection_info": null
    },
    {
        "uuid": "b0cf4b078de5e693ecce7038bdc9b897",
        "title": "子进子仪过予山居子进有诗次韵呈子进兄弟二首  其一",
        "author": "赵蕃",
        "content": "蓬蔴成蔽蔚，邻曲断经过。\n茶供同桑苎，香闻共补陀。\n寒蒲空有节，古井久无波。\n尚病留余习，诗成索细哦。",
        "dynasty": "宋",
        "collection_info": null
    },
    {
        "uuid": "29992bdafa6434d88246463d6a707519",
        "title": "子进子仪过予山居子进有诗次韵呈子进兄弟二首  其二",
        "author": "赵蕃",
        "content": "荆溪有三士，求识自初年。\n才大俱诗伯，公惟媿饮僊。\n结交期耐久，过我地忘偏。\n惭愧衡门下，今成顿有边。",
        "dynasty": "宋",
        "collection_info": null
    },
    {
        "uuid": "0573de77ee0f4cbaff1de51ad2b61bb2",
        "title": "挽汪养源舍人二首  其一",
        "author": "赵蕃",
        "content": "要识公兄弟，当年蜀两苏。\n文章到宗匠，人物见规模。\n谩有词垣用，终迟政府须。\n世缘殊未了，忽復返清都。",
        "dynasty": "宋",
        "collection_info": null
    },
    {
        "uuid": "44a8f31b4157db4518ba4ee14db3a6a7",
        "title": "挽汪养源舍人二首  其二",
        "author": "赵蕃",
        "content": "公作庐陵掾，先君官赣州。\n书邮时问讯，江驿几淹留。\n抚事今安在，临风涕莫收。\n谁为耆旧传，好寄竹林游。",
        "dynasty": "宋",
        "collection_info": null
    },
    {
        "uuid": "e0cf196531cf1aac1801dc34a7e1af0e",
        "title": "挽施文叔三首  其一",
        "author": "赵蕃",
        "content": "岂但吾州少，端如四海稀。\n儒林据根柢，玉德着光辉。\n不遇宁渠戚，传亡始谓非。\n及今何所语，徒有泪霑衣。",
        "dynasty": "宋",
        "collection_info": null
    },
    {
        "uuid": "ed03a7596cea51363acc7edb481df03e",
        "title": "挽施文叔三首  其二",
        "author": "赵蕃",
        "content": "小作王官试，还为幕府留。\n绮歌偶意改，散号觅归休。\n屈贾当重作，潇湘漫一游。\n胡为车未发，已报病难瘳。",
        "dynasty": "宋",
        "collection_info": null
    },
    {
        "uuid": "0155a94f4a472604053a1195e233132c",
        "title": "挽施文叔三首  其三",
        "author": "赵蕃",
        "content": "资福我跨蹇，智门分命车。\n那知毕世隔，但惜数年疏。\n此士岂復有，余生谁与居。\n遗文好收拾，骥子记怜渠。",
        "dynasty": "宋",
        "collection_info": null
    },
    {
        "uuid": "cef8b9b0440ffea2a1800bd0d4527bba",
        "title": "挽谢景英丈二首  其一",
        "author": "赵蕃",
        "content": "尚友固十载，过江真一时。\n信曾前辈及，宁后古人为。\n竟作东山卧，漫传康乐诗。\n荆州人物论，夫岂惜吾私。",
        "dynasty": "宋",
        "collection_info": null
    },
    {
        "uuid": "de1b021c823e422f3b4b5647682ac407",
        "title": "挽谢景英丈二首  其二",
        "author": "赵蕃",
        "content": "不见遂历载，寄书宁写心。\n凄凉叹垂白，索寞远知音。\n只道成乖隔，那知遂古今。\n赤城何许日，云物渺难寻。",
        "dynasty": "宋",
        "collection_info": null
    },
    {
        "uuid": "2c686fa04530ff5d5634b36d85b5ea9f",
        "title": "挽余正叔",
        "author": "赵蕃",
        "content": "半生初未识，一见骤相亲。\n九曲泛舟日，紫溪沽酒晨。\n我曹俱蹇薄，吾子固真醇。\n竟尔萦何疾，胡为遽没身。",
        "dynasty": "宋",
        "collection_info": null
    },
    {
        "uuid": "aa3ef8ce3b650fbabd47815dff091ff9",
        "title": "挽周畏知二首  其一",
        "author": "赵蕃",
        "content": "乡里虽诸彦，情亲不数人。\n比年成屡哭，将老怆吾身。\n问学文辞外，追随寂寞滨。\n有怀终不遂，回首倍伤神。",
        "dynasty": "宋",
        "collection_info": null
    },
    {
        "uuid": "26be23689e65fdfbdf0854930d63c47b",
        "title": "挽周畏知二首  其二",
        "author": "赵蕃",
        "content": "目疾初传剧，犹思碍读书。\n那知遽至是，此恨合何如。\n我已鬓俱白，宁能世久居。\n吾人门户责，骥子总怜渠。",
        "dynasty": "宋",
        "collection_info": null
    },
    {
        "uuid": "f365c15aec995d03e147ec857ff809df",
        "title": "挽周畏知母俞夫人二首  其一",
        "author": "赵蕃",
        "content": "夫人不佞佛，平日事何如。\n临死无贫苦，与常同起居。\n巫医空睥睨，孝敬谩勤渠。\n性识真明达，油然悟本初。",
        "dynasty": "宋",
        "collection_info": null
    },
    {
        "uuid": "feb8fadc2f2507d791f8441cdb246490",
        "title": "挽周畏知母俞夫人二首  其二",
        "author": "赵蕃",
        "content": "卜兆虽自古，迩来闻见殊。\n一言福后嗣，百计走愚巫。\n用意非流俗，惟贤毕此涂。\n徐看好兄弟，玉立骋天衢。",
        "dynasty": "宋",
        "collection_info": null
    },
    {
        "uuid": "af161f5083c8711a7c77846fb7c616ee",
        "title": "挽沈夫人",
        "author": "赵蕃",
        "content": "夫子家齐政，夫人实并贤。\n女能坚素节，儿亦嗣青编。\n往日僧房寓，曾亲寿酒边。\n吁嗟难重拜，奠哭亦无缘。",
        "dynasty": "宋",
        "collection_info": null
    },
    {
        "uuid": "06538002e0712f23bff598cbaeca538d",
        "title": "挽徐提举夫人卢氏",
        "author": "赵蕃",
        "content": "进已后师说，中犹亲母仪。\n百年蕲未已，一病乃无医。\n令子高交友，韩公直笔辞。\n是为能不腐，虽死亦期颐。",
        "dynasty": "宋",
        "collection_info": null
    },
    {
        "uuid": "53296e2371c161e657318aee4f70ea50",
        "title": "挽杨茂原二首  其一",
        "author": "赵蕃",
        "content": "玉美终怀璞，兰香竟死林。\n名期百世后，恨独九原深。\n夜雨长形梦，秋风遂绝音。\n扁舟载孤旐，行路亦沾襟。",
        "dynasty": "宋",
        "collection_info": null
    },
    {
        "uuid": "d41f7aca88eaa47bee74d6934e8f9242",
        "title": "挽杨茂原二首  其二",
        "author": "赵蕃",
        "content": "松老成哀吹，天高惨暮云。\n如何岁时隔，便作死生分。\n经纪无家事，编藏有旧文。\n周侯诚义士，节概过非君。",
        "dynasty": "宋",
        "collection_info": null
    },
    {
        "uuid": "aafd08f0bd75591942cb48e75bf2e0f0",
        "title": "挽俞克晦丈二首  其一",
        "author": "赵蕃",
        "content": "忆昨陈平相，乡闾例荐延。\n蓬山渝奏墨，岩邑漫铨员。\n祠馆归求志，周行数选贤。\n那知终不偶，幕府遂终焉。",
        "dynasty": "宋",
        "collection_info": null
    },
    {
        "uuid": "48d4e3be1d4a8049898e82297ffe29da",
        "title": "挽俞克晦丈二首  其二",
        "author": "赵蕃",
        "content": "好官堪底用，厚禄竟如何。\n诗可传家集，名能继世科。\n流风亲党竞，余庆子孙多。\n挽送归无策，凄凉谩拟歌。",
        "dynasty": "宋",
        "collection_info": null
    },
    {
        "uuid": "b7b83cbd2dc40ffc0441aabf1b077802",
        "title": "挽周德友",
        "author": "赵蕃",
        "content": "不作玉堂仙，犹宜入道山。\n予才无乃厚，赋命一何悭。\n此日骑鲸去，它年化鹤还。\n委疏仍嗣野，芳桂杂榛菅。",
        "dynasty": "宋",
        "collection_info": null
    },
    {
        "uuid": "b69a59d1d1150203083e6ca5bc44e4da",
        "title": "挽赵路分善应三首  其一",
        "author": "赵蕃",
        "content": "世俗纷为僞，躬行率以诚。\n拳拳将母念，侃侃友于情。\n济物岂求报，得仁非近名。\n谁为太史传，独行有宗英。",
        "dynasty": "宋",
        "collection_info": null
    },
    {
        "uuid": "11e571f28c7ec651f11400a57f94dfbf",
        "title": "挽赵路分善应三首  其二",
        "author": "赵蕃",
        "content": "公就专城养，我安陶令庐。\n几因州府入，得侍笑谈余。\n课诵列童稚，戚休询里闾。\n高堂朝夕望，宁復象平居。",
        "dynasty": "宋",
        "collection_info": null
    },
    {
        "uuid": "52243e3452f4d84207a19029cb3077bc",
        "title": "挽赵路分善应三首  其三",
        "author": "赵蕃",
        "content": "惟我先君子，相于出自同。\n年推大父行，议笃古人风。\n薄宦曾怜我，经行阻见公。\n讣闻仍葬日，恸哭匪途穷。",
        "dynasty": "宋",
        "collection_info": null
    },
    {
        "uuid": "cb9e8165bc67ab53b12fdaeef50bea18",
        "title": "挽游迪功",
        "author": "赵蕃",
        "content": "通学元分族，渊源信有余。\n二龙名屡贡，一老庆悬车。\n义利过庭训，兴哀迂叟书。\n他时家国事，蕲不负幽墟。",
        "dynasty": "宋",
        "collection_info": null
    },
    {
        "uuid": "9e37765ece90a125b0c91333eca9169b",
        "title": "挽曾达臣二首  其一",
        "author": "赵蕃",
        "content": "邱壑岂遗物，市朝宁污尘。\n士当明大节，天下弃斯民。\n玉笥游仙梦，浮云阅世身。\n襄阳独耆旧，他国顾无人。",
        "dynasty": "宋",
        "collection_info": null
    },
    {
        "uuid": "c70396f2360d2f63ea9a739b1c01a740",
        "title": "挽曾达臣二首  其二",
        "author": "赵蕃",
        "content": "江右曾为氏，南丰与赣州。\n推其本儒素，夫岂异源流。\n迩日过遗宅，有逢皆好修。\n公侯生积善，天道非悠悠。",
        "dynasty": "宋",
        "collection_info": null
    },
    {
        "uuid": "7a5293f337ab504c3d7c42d7ed57c8c0",
        "title": "谒赵文鼎墓",
        "author": "赵蕃",
        "content": "君卧青山久，余今白髮新。\n秋风对摇落，旧事入悲辛。\n此世宁长世，吾身岂久身。\n萧萧闻鹤夜，耿耿待鷄晨。",
        "dynasty": "宋",
        "collection_info": null
    },
    {
        "uuid": "198be708aa13671553a34403752842bf",
        "title": "同方景严谒介庵墓",
        "author": "赵蕃",
        "content": "又过余干县，来瞻马鬣坟。\n侯芭今白首，李汉旧多闻。\n采若溪头屋，骑鲸海上云。\n生存零落句，三復涕纷纷。",
        "dynasty": "宋",
        "collection_info": null
    },
    {
        "uuid": "9ea179d0638c9f0c727575844dc35edd",
        "title": "乐南金秀才求其先处士君挽诗追作",
        "author": "赵蕃",
        "content": "此邦来已晚，人物欠冰清。\n要摭平生实，聊征月旦评。\n有儿真不朽，求志得知名。\n更欲求吾语，吾言曷重轻。",
        "dynasty": "宋",
        "collection_info": null
    },
    {
        "uuid": "51573e54e6db7ff126475938797462fa",
        "title": "闻郑仲仁讣",
        "author": "赵蕃",
        "content": "未快沉冤雪，俄惊东逝波。\n平生万卷读，遗句百篇多。\n盛德今如此，天心果若何。\n青山忍回首，南望鬰嵯峨。",
        "dynasty": "宋",
        "collection_info": null
    },
    {
        "uuid": "cb7c211273b49da41510475165b7a335",
        "title": "挽李舒州二首  其一",
        "author": "赵蕃",
        "content": "忽报舒州逝，深同海内伤。\n平泉无草木，北海漫文章。\n要作人琴叹，空怀道路长。\n临风为之恸，髮色变苍苍。",
        "dynasty": "宋",
        "collection_info": null
    },
    {
        "uuid": "08284bff1d59f88a594ac1e1295f9aad",
        "title": "挽李舒州二首  其二",
        "author": "赵蕃",
        "content": "一跌竟不起，两州空復更。\n台纲元振举，物论甚分明。\n遂绝朝天骑，空传跨海鲸。\n遥知流涕者，岂但一门生。",
        "dynasty": "宋",
        "collection_info": null
    },
    {
        "uuid": "9205d743bfb9dfefc378a2528e54ba25",
        "title": "挽曾仲躬侍郎三首  其一",
        "author": "赵蕃",
        "content": "昔者嘉禾郡，曾容谒长公。\n已焉地官宅，还获见今翁。\n识面虽先后，陈诗匪异同。\n如何一再恸，祇向十年中。",
        "dynasty": "宋",
        "collection_info": null
    },
    {
        "uuid": "a72eb0ea88e0a3b28feb0f5668388ed2",
        "title": "挽曾仲躬侍郎三首  其二",
        "author": "赵蕃",
        "content": "政报朱轓起，旋惊丹旐归。\n死生何忽忽，闻见悉依依。\n献纳名元在，吟哦事已非。\n清风端可继，黄髮独成违。",
        "dynasty": "宋",
        "collection_info": null
    },
    {
        "uuid": "0b7475bc00ad45c9b3a171124a5e762e",
        "title": "挽曾仲躬侍郎三首  其三",
        "author": "赵蕃",
        "content": "好在茶青竹，青青十百竿。\n风烟饱持护，鸟雀静嘲讙。\n父子当年趣，声名后代看。\n兴怀非一事，愁绝更思韩。",
        "dynasty": "宋",
        "collection_info": null
    },
    {
        "uuid": "bbc3d529050a4bddc41d97f727b36069",
        "title": "挽南涧先生三首  其一",
        "author": "赵蕃",
        "content": "唐室文公裔，国朝桐树家。\n学探和静藴，文嗣一门华。\n尚拟咨黄髮，居成后白麻。\n公身宁有憾，物论自兴嗟。",
        "dynasty": "宋",
        "collection_info": null
    },
    {
        "uuid": "aaae6e7757107d6ef8bbd51b3aa171dc",
        "title": "挽南涧先生三首  其二",
        "author": "赵蕃",
        "content": "曾吕兼晁郑，吾州夙所尊。\n流风嗟日远，耆旧頼公存。\n见必询诗卷，闻仍置酒樽。\n从今入州府，寂寞向谁门。",
        "dynasty": "宋",
        "collection_info": null
    },
    {
        "uuid": "dee77797ec9aa1d139dffc3a65a3df92",
        "title": "挽南涧先生三首  其三",
        "author": "赵蕃",
        "content": "寂寞溪南路，于今忍重经。\n东来待樽俎，南去哭丹青。\n四裔传碑版，谁人作志铭。\n屏山空矗矗，涧水暗泠泠。",
        "dynasty": "宋",
        "collection_info": null
    },
    {
        "uuid": "1034fd43f3128fe78b12f067aff154c6",
        "title": "初五日呈潘提举时祷雨应而未洽",
        "author": "赵蕃",
        "content": "潦退旱随至，吏忧民足伤。\n陂塘待天雨，饘粥仰官仓。\n事势胡能久，收成亟所望。\n关心厪汉节，用意格穹苍。\n忽已云霓合，兼之雷电将。\n骤来能点点，快落遂浪浪。\n未復田畴绿，纔苏菜陇黄。\n粗能宽闵闵，聊且慰皇皇。\n末世耽饕佛，前闻戒暴尫。\n于公明孝妇，卜式讼弘羊。\n是可资邦本，宁唯致岁穰。\n公行有余力，我句漫斯狂。\n半载官离次，欲归行绝粮。\n何当荷簑笠，及此济江湘。",
        "dynasty": "宋",
        "collection_info": null
    },
    {
        "uuid": "dfc4d53d6779f182fe3b2a59b98e5966",
        "title": "季萧兄三贶诗且辱出示陵阳墨帖敢次韵一首为谢",
        "author": "赵蕃",
        "content": "中朝当极治，人物近皋夔。\n南渡更衰乱，诸贤困逸遗。\n舍人名最早，白首但论思。\n尚喜诗传派，于今学有涯。\n居然老成独，异彼俗书姿。\n明眼逢吾子，掀髯话昔时。\n端能继芜累，所见匪狐疑。\n愧我安能友，酬篇只韵随。",
        "dynasty": "宋",
        "collection_info": null
    },
    {
        "uuid": "a655bf929236ad125e420c8304b5625e",
        "title": "寄王谦仲周子充丈",
        "author": "赵蕃",
        "content": "吴蜀三分地，沅湘合水流。\n鱼鰕今岛屿，兰茝旧汀洲。\n逾月雨连昼，莫春风送秋。\n湿桑蚕饿死，坏种谷漂浮。\n弊屋无干处，吁嗟几日休。\n事多征放逐，文欲号穷愁。\n惧祸初求免，兹行重失谋。\n官曹待符檄，食事指衣裘。\n淹速空占服，行藏漫倚楼。\n生涯纵草草，行路胜悠悠。\n弟妹怀天末，梦魂栖浪头。\n何当得散号，从此具归舟。\n特达非无仗，迍邅自过忧。\n禁庭敦宿契，枢府记乡州。\n几遇长安使，频蒙礼翰投。\n虽狐悬釜煮，且益破囊收。\n忧禹思由溺，阿衡任内沟。\n岂伊侪子弟，而俾堕拘囚。\n霄汉瞻归雁，波涛羡没鸥。\n怀哉上南斗，去矣事西畴。",
        "dynasty": "宋",
        "collection_info": null
    },
    {
        "uuid": "ef392e0c95345a8d92c97fcae435cecc",
        "title": "雨后",
        "author": "赵蕃",
        "content": "畏暑常疑病，逢凉还作诗。\n岸巾看镜懒，步履过廊迟。\n草树消陈意，江山发令姿。\n裴徊如自得，徙倚竟何为。\n厚禄书多断，长贫志未移。\n无官带难缓，有竹俗能医。\n不遇徒成赋，归来亦漫辞。\n行藏随所遇，造物岂无欺。",
        "dynasty": "宋",
        "collection_info": null
    },
    {
        "uuid": "4c166cf1621e5965e394848ac7bb90d8",
        "title": "呈莫大猷令",
        "author": "赵蕃",
        "content": "入境能知政，昔闻今信然。\n吾行万安道，颇识令君贤。\n阡陌东西隔，人家远近连。\n鍼青秧出水，穗长麦摇烟。\n犬吠稀逢客，牛耕不废鞭。\n幽啼催谷布，午霁起蚕眠。\n檄罢追呼扰，民争赋入先。\n太平真有象，循吏可无前。\n径欲捐五斗，从之受一廛。\n经行嗟阻免，少日待回船。",
        "dynasty": "宋",
        "collection_info": null
    },
    {
        "uuid": "d00b9c42981efca1028462ee3e941557",
        "title": "归途",
        "author": "赵蕃",
        "content": "招要非故约，谈笑偶然期。\n假日宁忧夜，徐行不用驰。\n吾曹欣窈窕，童骑苦逶迤。\n罢酌余樽酒，催成未了诗。\n事虽同栗里，宿乃异西枝。\n雨合泉如瀑，岚昏石似螭。\n兹游蕲可再，约友更携儿。",
        "dynasty": "宋",
        "collection_info": null
    },
    {
        "uuid": "5b227f2f41257f328adcd45eb21394d1",
        "title": "赠严黎二师",
        "author": "赵蕃",
        "content": "往者闻三益，今焉欠一夔。\n寄诗曾併达，得报乃相遗。\n自说斯人死，尤怀一见思。\n高楼虽物外，好句必天涯。\n渺渺烟霞趣，萧萧蔬笋姿。\n徧参真已悟，换骨久其时。\n以彼大成就，而余深惑疑。\n刀圭如乞与，瓶锡讵难随。",
        "dynasty": "宋",
        "collection_info": null
    },
    {
        "uuid": "e213e6c9a6bfa39c5a49da67eb094e29",
        "title": "读旧诗作",
        "author": "赵蕃",
        "content": "长日胡为度，翻囊阅旧诗。\n渭南虽乃祖，修水是吾师。\n论自唐虞远，名繇屈宋垂。\n相传均一体，所得乱他岐。\n智凿空奇字，天成在达辞。\n江山真末助，学问本深基。\n性癖端渠似，穷工殆我欺。\n谁能钓时誉，聊以慰朝饥。",
        "dynasty": "宋",
        "collection_info": null
    },
    {
        "uuid": "dd4299fea9aa8ad5b24a85d9989b4bdf",
        "title": "使君以十月上休日燕通判教授县令录参沅陵贵溪两尉曹蕃亦与焉坐间出示宋莒公草书刘宾客诗图李西台吕东莱朱希真赵忠简诗帖蕃赋诗十二韵以纪其事",
        "author": "赵蕃",
        "content": "假日黄堂燕，穷冬白昼长。\n风流话前哲，翰墨出珍藏。\n莒国龙蛇字，西台锦绣章。\n东莱先理致，朱老继颠狂。\n最后吾宗帖，深于往事伤。\n污泥跃鳅鱓，大薮暴豺狼。\n薄暮仍添火，终筵更益觞。\n时虽当岁廪，气乃返春阳。\n此固公为德，宁云势所当。\n广文忘独冷，半刺喜翱翔。\n四士俱才茂，一夫惟鬓霜。\n骖鸾看霄汉，买犊自耕桑。",
        "dynasty": "宋",
        "collection_info": null
    },
    {
        "uuid": "5859c0c6c42b930a9bafae6f41d3f62e",
        "title": "谢张帅",
        "author": "赵蕃",
        "content": "试仰元戎贵，还瞻簿领卑。\n居间凡几级，其势可悬知。\n屡进黄堂拜，夙蒙青眼期。\n筵华纷餍饫，饮剧听淋漓。\n既纳违离谒，并颁道路资。\n间令叩斋阁，礼谢历阶墀。\n披豁忘名位，高深讵测窥。\n忧人多语政，余事亦论诗。\n似欲征凡作，何胜枉誉辞。\n更成湖上集，仍厕幕中奇。\n七字昔灵鹫，吾言今总持。\n流传久已困，收收尚无遗。\n自省才惟薄，难堪德过仪。\n受之增踧踖，见者亦惊疑。\n暂尔休行役，于焉纪谢私。\n钓竿如可把，悬榻定除丝。",
        "dynasty": "宋",
        "collection_info": null
    },
    {
        "uuid": "e631f619e8ce51dbd09265c34cc495aa",
        "title": "呈王侍郎昆仲二首  其一",
        "author": "赵蕃",
        "content": "先契今余几，交情不易论。\n畴能逾薄俗，未肯弃衰门。\n慨念我伯仲，仰怀公弟昆。\n自知真瓦砾，那得并玙璠。\n谁谓长江远，兹来匹马奔。\n匪因穷附达，政以曲能敦。\n遗爱凄其久，高风凛若存。\n青云看星聚，白髮对鸰原。",
        "dynasty": "宋",
        "collection_info": null
    },
    {
        "uuid": "b8cad3203d1694a9aff69846178ed097",
        "title": "呈王侍郎昆仲二首  其二",
        "author": "赵蕃",
        "content": "往未瞻乌府，先曾涉杏坛。\n予诗厪和答，贻教异暄寒。\n名位元相绝，知闻共骇观。\n干霄峙松柏，流水会波澜。\n应念登门旧，几嗟行路难。\n蒸湘方渺渺，淮楚忘曼曼。\n既见得良慰，语离还浩叹。\n深思尽心曲，直觉欠豪端。",
        "dynasty": "宋",
        "collection_info": null
    },
    {
        "uuid": "7995ecc612cc0b655e146aa06c22a02b",
        "title": "沈沅陵生日",
        "author": "赵蕃",
        "content": "十载郊居赋，当年蜡屐游。\n江山元好在，人物继风流。\n奏牍频能上，絃歌特暂留。\n白云宽志养，黄纸拜天休。\n先契仍僚契，赓酬復献酬。\n悬弧颂初度，横鹗看清流。",
        "dynasty": "宋",
        "collection_info": null
    },
    {
        "uuid": "7553ccbdade9d83b6408a1f8abad83e3",
        "title": "寄成父",
        "author": "赵蕃",
        "content": "屡约过茅舍，终成觅顺舟。\n书来勤问讯，病去苦淹留。\n邂逅行人往，丁宁药物求。\n那知空怅望，直恐遂沈浮。\n篱菊犹青蕊，鬓毛非黑头。\n平生爱此节，今岁祇空酬。\n度日浑无頼，期君得散忧。\n柴车夙须办，草径扫令幽。\n岂乏登临处，堪为耳目谋。\n跻攀无脚力，梦寐想神游。",
        "dynasty": "宋",
        "collection_info": null
    },
    {
        "uuid": "211fb29e0af691e61e1d89a4eb797e2e",
        "title": "寄赠曾裘父兼呈严黎二师",
        "author": "赵蕃",
        "content": "忆昨初南渡，吾家住信州。\n枢庭尝牧守，词掖旧淹留。\n生世夫何晚，斯人不易求。\n风流付篇翰，零落卧山邱。\n尚友当论世，如公实并游。\n近功称共学，为僞说横流。\n白首无愆素，清名所得优。\n百年安瓮牖，万里罢浮游。\n太守尊徐孺，乡人慕少游。\n成蹊自桃李，有臭别熏莸。\n久矣闻风义，因兹速置邮。\n碧云增怅望，石鼎怕冥搜。\n王谢池台古，严黎钟磬幽。\n林园小摇落，岩壑细雕锼。\n岂曰忘征逐，怀哉困阻修。\n駏蛩终有合，鍼石讵难收。",
        "dynasty": "宋",
        "collection_info": null
    },
    {
        "uuid": "9adeda559dcaa3610268f3183d4cfc46",
        "title": "用韩文公送郑尚书韵寄雷朝宗兼属欧阳全真",
        "author": "赵蕃",
        "content": "莽莽湖中客，悠悠月下杯。\n飞腾南海士，断绝尺书开。\n三命今为牧，传闻祝以来。\n贪泉姑着咏，驿使且催迴。\n宾客有文士，登临仍古台。\n唱酬须写寄，属和恐非才。",
        "dynasty": "宋",
        "collection_info": null
    },
    {
        "uuid": "d41af4d9fc8000abd40fc3057934f43b",
        "title": "寄黄子耕",
        "author": "赵蕃",
        "content": "野寺已黄昏，高轩辱过门。\n交游夫岂乏，情义独能敦。\n我已家声愧，君今风气存。\n一官何未试，多鸡亦成屯。\n诗本吾家事，经从达者论。\n明知有传受，未易测渊源。\n近访湖边宅，犹余涨水痕。\n如闻江上郡，欲觅隠居园。\n邂逅空题句，飘零难具言。\n折梅无以赠，三嗅鬓霜繁。",
        "dynasty": "宋",
        "collection_info": null
    },
    {
        "uuid": "a734a6901c0324dc01c34e1aace0a417",
        "title": "寄程可久丈",
        "author": "赵蕃",
        "content": "闻道沙随老，遂为安国居。\n逢人难问似，近况復何如。\n此士犹松径，何人在石渠。\n儒林有韩孟，待诏自严徐。\n别去常劳梦，新来更欠书。\n久知腰倦折，悬想病都除。\n番国吾州近，冰溪一水余。\n秋风期命驾，春雨政携锄。",
        "dynasty": "宋",
        "collection_info": null
    },
    {
        "uuid": "3779817ee9520b9d9063c1235043a7bd",
        "title": "送蓝吉州",
        "author": "赵蕃",
        "content": "前岁公开府，邻疆我适移。\n山坳深遣戍，斋阁远投诗。\n去国哀王粲，逢人说项斯。\n春秋其我罪，观过可仁知。\n流转今初定，保持端自谁。\n笔难穷记牍，礼欲簉宾墀。\n累日方求棹，传闻遽解龟。\n只云那有是，及此信无疑。\n春事峥嵘际，农工劝相时。\n吾曹一身计，父母百年思。\n鴈渚新浮绿，杨堤亦褭丝。\n兹时繫船地，异日寄书期。\n学道安时顺，余寒近酒宜。\n临分意无尽，公尔岂其私。",
        "dynasty": "宋",
        "collection_info": null
    },
    {
        "uuid": "0b0211f9a6fc360080870b271a4666fa",
        "title": "寄李处州",
        "author": "赵蕃",
        "content": "自入湖南路，驱车得屡停。\n流传虽有句，次舍或无亭。\n崄绝犹云未，艰危不易听。\n真宜太白醉，未信屈原醒。\n我去方蛮府，公归合汉庭。\n愿言均沛雨，尚想独当霆。\n白雪故寡和，黄麻须六经。\n诏除期不晚，得以慰飘零。",
        "dynasty": "宋",
        "collection_info": null
    },
    {
        "uuid": "accb106014904a2020efc528d06472bd",
        "title": "送江宪移京西漕",
        "author": "赵蕃",
        "content": "流转江湖后，飘零岁月余。\n仅能瞻玉节，忽已报除书。\n借寇情虽切，依刘计已疎。\n二天元不远，大厦岂殊居。\n使者澄清事，明廷献纳摅。\n循行聊偃薄，朝觐勿踌躇。\n处士独苦节，清江空旧鱼。\n昔闻曾诵此，今日定何如。",
        "dynasty": "宋",
        "collection_info": null
    },
    {
        "uuid": "9fe1975bdbf9db1994965a7cb26f91fb",
        "title": "呈李和卿法曹",
        "author": "赵蕃",
        "content": "使者趋朝后，参军捧檄初。\n重湖来至险，两月听闲居。\n岂是拘形役，真成畏简书。\n祠官请已再，邮传报何疏。\n风雨工欺我，江山頼起予。\n刍薪频益槚，幼稚苦无储。\n凿枘宁防此，冠緌信有诸。\n何心事刀笔，但觉愧樵渔。\n观水知除满，看云见卷舒。\n故人方幕府，见谓合何如。",
        "dynasty": "宋",
        "collection_info": null
    },
    {
        "uuid": "57c6238edcfd5c7e487e09c9b5212afd",
        "title": "问候周子充丈",
        "author": "赵蕃",
        "content": "抗疏有历载，宣麻兹一朝。\n漕河讙启闸，江水待乘潮。\n岂有夔龙辈，而从鸥鹭招。\n定应聊偃薄，宁事久逍遥。\n世既仍才美，居还绝吝骄。\n龂龂自谗慝，曈曈本光昭。\n往者资先觉，今焉倚后雕。\n公如再廊庙，我亦遂箪瓢。",
        "dynasty": "宋",
        "collection_info": null
    },
    {
        "uuid": "de510d322a2dca85664cc0ca69681efd",
        "title": "寄诚斋先生",
        "author": "赵蕃",
        "content": "迩日使岭表，历论无此贤。\n谁欤记南海，久矣赋贪泉。\n已上蓬山直，还居吏部铨。\n省郎迟岂恨，宣室夜重前。\n掌制宜鸿笔，谈经合细旃。\n兹为重儒术，何止用诗仙。\n四海推鸣凤，孤生怅跕鸢。\n长安近抵日，蜀道远如天。\n裋褐春风倚，归心夜雨悬。\n十年期撰屦，斗食政穷边。",
        "dynasty": "宋",
        "collection_info": null
    },
    {
        "uuid": "3b7e41c315c314f71884d63bf4be9a5d",
        "title": "寄刘子澄先生",
        "author": "赵蕃",
        "content": "春雨寒犹积，春园木又荣。\n武昌闻别驾，生米见题名。\n安否逢人问，书题阙便行。\n周围怀细履，陶酒忆徐倾。\n会合知何日，羁栖尚此生。\n向来犹楚越，今日遂蛮荆。\n妻子饥寒累，交朋时势情。\n未应终薄禄，当復事深耕。",
        "dynasty": "宋",
        "collection_info": null
    },
    {
        "uuid": "733e0006a27eab8c94017952c4fd5904",
        "title": "魏辰州生日",
        "author": "赵蕃",
        "content": "昔在思文献，今焉见典刑。\n玉良中有韫，陂广外无形。\n毓秀舒淮水，飞声出汉廷。\n恩虽予符左，官来继毡青。\n谕俗书阴德，传家刻孝经。\n庶几相感格，于以称丁宁。\n万象皆春气，斯人乃德星。\n否臧斯列上，耳目岂途听。\n松茂寒仍秀，兰幽远更馨。\n不惟归盛美，併用祝修龄。",
        "dynasty": "宋",
        "collection_info": null
    },
    {
        "uuid": "a69e983cbd5603a82e4e5bfe3641fd93",
        "title": "何叔信生日",
        "author": "赵蕃",
        "content": "既自科名就，方勤问学为。\n一官宁恨晚，万里此其基。\n晁魏通家旧，沅湘识面迟。\n高怀每倾倒，胜日共追随。\n要拟维熊什，惭无黄绢辞。\n乃翁松柏茂，骥子渥洼姿。",
        "dynasty": "宋",
        "collection_info": null
    },
    {
        "uuid": "9884df707df8e4a438e162fc66ae2226",
        "title": "贺吴仲权召试馆职",
        "author": "赵蕃",
        "content": "重为湖外别，难寄日边书。\n讵敢疏风义，欣闻有诏除。\n图书天禄阁，文陈玉堂庐。\n秘记资讐校，人材务养储。\n端如策晁董，不比召严徐。\n惟我高曾世，曾仍位序居。\n永怀元佑始，绝叹建炎初。\n衰谢今如此，凄凉实在予。",
        "dynasty": "宋",
        "collection_info": null
    },
    {
        "uuid": "9337ce5fb7d2f0d7a67e96db72d4168b",
        "title": "蕃欲为辰阳之行适寺簿先生以使事来武陵既获再侍又蒙俯用近者寄上鄙韵赐之辄復次韵叙别併呈子实百六丈",
        "author": "赵蕃",
        "content": "岁事有丰俭，民情关悴荣。\n蓄储虽具数，郡邑颇空名。\n为国深存虑，劳公作是行。\n违离频领引，邂逅復心倾。\n有志空前躅，无成愧此生。\n匆匆还进棹，草草仅班荆。\n对雨埙箎句，看云手足情。\n千林唤归去，一雨劝催耕。",
        "dynasty": "宋",
        "collection_info": null
    },
    {
        "uuid": "6efa72ac25616e49a47a0ced648166ea",
        "title": "张次律见招欲同一诗人饮既见乃新定远令刘旦元赞也诘朝与之别别后寄之併寄次律",
        "author": "赵蕃",
        "content": "张侯呼我饮，云欲醉诗人。\n我媿野无格，君能高出尘。\n句中真有画，笔下信如神。\n不待平生识，由来一语亲。\n众皆嫌坦率，意独取天真。\n颇恨匆匆别，殊乖款款陈。\n王官欣旧辙，蛮语昧初询。\n起此穷途哭，端非倾盖新。\n度江风吼夕，发轫雪飞晨。\n行路嗟离阔，题诗报苦辛。",
        "dynasty": "宋",
        "collection_info": null
    },
    {
        "uuid": "401c9ac89d2fc46d53e355647eac9f3a",
        "title": "咏笋用昌黎韵",
        "author": "赵蕃",
        "content": "山居何所用，种竹并楹轩。\n听雨宵忘寐，摇风日破烦。\n春来仍引蔓，雨后竞添孙。\n迸砌思移石，妨池欲废盆。\n堤防虞采掘，检束费晨昏。\n自是林深茂，非因地独温。\n有朋如角立，布阵似争骞。\n戢戢株虽短，骎骎势已存。\n却行纔避碍，逆曳遂难垠。\n婢喜频留步，儿欣屡发言。\n纵横从可目，散漫孰寻根。\n蚁败须攻穴，羊侵要补藩。\n骤惊疑瓦合，还讶若车奔。\n岂害偏藏径，何妨便满园。\n拥培规我力，振拔果谁恩。\n坐见身长堑，行看箨蔽垣。\n苔俱滋湿晕，兰与王芳荪。\n未肯低前辈，终当及次番。\n万杉真浪说，千橘更何论。\n蹇傲冬方见，阴森夏乃繁。\n务令收晚节，忍把助朝餐。\n此日聊成隠，它年定改门。\n韩公留句伟，侯喜漫名掀。\n韵险言无丽，搜穷笔殆髠。\n直将摅鬰闷，底用役神魂。\n示子斯同作，哦吟莫接暾。",
        "dynasty": "宋",
        "collection_info": null
    },
    {
        "uuid": "a4e372a74be71cbca3710b3bd4581e54",
        "title": "谢知县丈相率泛舟且访寓舍併呈子畅兄",
        "author": "赵蕃",
        "content": "父老延见后，诏书宣布余。\n临流具舟檝，散步辍车舆。\n天气清而朗，物情和且舒。\n聊为曲江饮，报此暮春初。\n人物玉相倚，山川画不如。\n要穷诗律细，宁遣酒行疏。\n既益园官菜，亦留溪友鱼。\n风期须我辈，乐事见群居。\n欲去鹭前导，重来犬入裾。\n还迂长者辙，薄憇野人庐。",
        "dynasty": "宋",
        "collection_info": null
    },
    {
        "uuid": "a9dc8c0085d55880d20457a540e482a6",
        "title": "既别文显兄弟晚宿日光寺书怀寄之",
        "author": "赵蕃",
        "content": "别君当以诗，此物不充饥。\n二事交为病，吾曹均坐兹。\n欲谈殊烂熳，趣去苦凄悲。\n晚宿投幽寺，翻思赴野期。\n风灯半明灭，雨叶乱纷披。\n安石畏作别，渊明当语离。\n萍蓬居靡定，燥湿志难移。\n问隠俱携弟，躬耕皆有儿。\n怀哉衡泌乐，可以共栖迟。",
        "dynasty": "宋",
        "collection_info": null
    },
    {
        "uuid": "3b47e6928989f4e5e721728afb4d84f2",
        "title": "口占",
        "author": "赵蕃",
        "content": "稍不作山行，山行眼界生。\n晚禾场已筑，宿麦地初耕。\n丱角收牛策，青裙负水罂。\n自安如有道，所乐是无营。\n我亦怀兹愿，胡为计莫成。",
        "dynasty": "宋",
        "collection_info": null
    },
    {
        "uuid": "8497d61def5fdd4bae83108ac1e3b497",
        "title": "挽向参议",
        "author": "赵蕃",
        "content": "丞相遗家法，云仍多耐官。\n着鞭期一跃，失路困千盘。\n竟死诸侯客，保留神武冠。\n枭鸾终异志，松柏遂孤蟠。\n前辈今无几，临风特屡叹。\n臧孙宜有后，庞老遗之安。",
        "dynasty": "宋",
        "collection_info": null
    },
    {
        "uuid": "7cded974b735f641731f306c92d4711e",
        "title": "立春日呈彦博并帖审知",
        "author": "赵蕃",
        "content": "忆昔少陵身在蜀，遇春曾忆两京梅。\n我今久隔乡关念，病后徒惊节物催。\n不见过门长者辙，可怜到手故人杯。\n长亭与想东征路，柳色青青拂面来。",
        "dynasty": "宋",
        "collection_info": null
    },
    {
        "uuid": "336140d677dd4a9e962f39f1a96ecda7",
        "title": "晚春呈全真",
        "author": "赵蕃",
        "content": "九十日春余十日，庭阴已作夏扶疎。\n桃花浪暖且振擑，燕子日长空废书。\n故人行行重作别，倦云悠悠思定居。\n及此莫孤朝与暮，易胜书礼问何如。",
        "dynasty": "宋",
        "collection_info": null
    },
    {
        "uuid": "e74b9885a6b6de5f7c5ea61baba13ba7",
        "title": "周愚卿出示杨谨仲墨帖",
        "author": "赵蕃",
        "content": "成都旧日扬雄宅，今在清江鸥鹭洲。\n颇念书题成间阔，忽逢翰墨见风流。\n芗林草木年仍故，此老诗篇晚更遒。\n官事安能久覊我，何时载子以扁舟。",
        "dynasty": "宋",
        "collection_info": null
    },
    {
        "uuid": "7f6dad9fd90c3646e5ab92535e740f19",
        "title": "建康回使寄范帅从求诗帖许而未至",
        "author": "赵蕃",
        "content": "作意投公好赋诗，无盐竟自突西施。\n生憎逼仄饥寒态，不尽从容质问时。\n已办过江还败兴，要期重谒愧无辞。\n夜光明月虽防暗，白日青天不碍知。",
        "dynasty": "宋",
        "collection_info": null
    },
    {
        "uuid": "0369ebaee6a1e33b883713d4dd598fd0",
        "title": "闻子耕司户兄非一日昨见墨帖于中州又诵五言长篇于刘子澄许今兹乃遂识面辄题鄙句以叙区区",
        "author": "赵蕃",
        "content": "墨妙初看眼自明，诵诗还见五言城。\n不惟喜获吾党士，要是未忘山谷盟。\n我亦可怜耽句癖，君其勉力振家声。\n祗今此道寒如水，莫以微官取重轻。",
        "dynasty": "宋",
        "collection_info": null
    },
    {
        "uuid": "eae933c3bf6d79a7a85b3fd96fa6107b",
        "title": "马上读子肃诗集并怀子进子仪",
        "author": "赵蕃",
        "content": "一雨初收更有凉，我时驱马度危梁。\n溪山惯见少新意，诗句熟窥多旧行。\n不使高飞向台省，忍教微禄滞柴桑。\n难兄难弟俱奇士，宁愧诸洪出豫章。",
        "dynasty": "宋",
        "collection_info": null
    },
    {
        "uuid": "60979f9c0d5baf3243bc03f248fe3282",
        "title": "夜坐读书有感示儿曹",
        "author": "赵蕃",
        "content": "昨夜秋风入短檠，试翻编简似前生。\n不求甚解慕名语，足记姓名嗤老兵。\n但得作诗穷有味，曷忧从宦久无成。\n汝曹未可还翁学，当念无田事笔耕。",
        "dynasty": "宋",
        "collection_info": null
    },
    {
        "uuid": "3b0bd32aace814f7b749c5f3edb350ff",
        "title": "伏读时中胡公墓志辄用澹庵省斋铭诗之韵从仲威昆仲求本",
        "author": "赵蕃",
        "content": "千年廉蔺凛犹寒，岂似乞人夸豆箪。\n经病汉儒颛学癖，义求秦火未烧残。\n名章可愧功言立，门户在君兄弟难。\n至宝独完元自贵，用轻宁事雀空弹。",
        "dynasty": "宋",
        "collection_info": null
    },
    {
        "uuid": "47e0f975fe2339d094fbc3f491491a21",
        "title": "曾耆英录先提举着述及屠龙禾谱与先世志文见贶副以长句次韵为谢",
        "author": "赵蕃",
        "content": "试用初如江发源，斯人欠使百其年。\n有孙解保书如束，过我不嫌寒乏毡。\n郡守旧闻曾奏疏，乡人今日有经筵。\n纵云录后有前例，循吏艺文应并编。",
        "dynasty": "宋",
        "collection_info": null
    },
    {
        "uuid": "78c6774e33d3ae5ad361affa39a8d99b",
        "title": "曾耆英自太和携所录谢民师观妙诗文副以长句见惠次韵酬答",
        "author": "赵蕃",
        "content": "别时黄落问山风，见日清霜鸣哑钟。\n二谢有诗皆可诵，七言兼与见传宗。\n举幡故异司隶救，右袒徒闻吕氏从。\n君独凄凉能过我，逢迎敢作谬为恭。",
        "dynasty": "宋",
        "collection_info": null
    },
    {
        "uuid": "a1cacbffcb984d33284b26a299471363",
        "title": "张因叔尉曹借示赣陈丞择之文编以长句还之",
        "author": "赵蕃",
        "content": "子昂高蹈固家风，诗到后山仍更工。\n何事栖迟犹五斗，向来推许漫诸公。\n平生但记逢人说，一洗真成凡马空。\n今日宦游得此士，知君不类溧阳穷。",
        "dynasty": "宋",
        "collection_info": null
    },
    {
        "uuid": "c69364ee4254b2a805282d99c92d1df7",
        "title": "读山谷文",
        "author": "赵蕃",
        "content": "深居度日浑亡頼，小役踰旬抑又疲。\n到处青山恃青眼，随行黄卷有黄诗。\n少陵授受后千载，此老风流彼一时。\n众作沛然虽莫御，要云万折必东之。",
        "dynasty": "宋",
        "collection_info": null
    },
    {
        "uuid": "a2a7784dc1cf0e3258c277e7f51eb211",
        "title": "通问赣州留尚书并寄三首  其一",
        "author": "赵蕃",
        "content": "去冬曾作送行诗，岂料重临岁甫移。\n盍遣德星均四海，愿令竹马快并儿。\n使君不独符仍剖，刺史还闻节再持。\n吏治久安民则化，九重于此有深思。",
        "dynasty": "宋",
        "collection_info": null
    },
    {
        "uuid": "0a97f953b4ff9d4b3eeb1020a406dcd3",
        "title": "通问赣州留尚书并寄三首  其二",
        "author": "赵蕃",
        "content": "畴昔王门耻曳裾，每怀端拜献公书。\n简编讫补遗忘后，馈赆分霑忧患余。\n只信此心无改事，讵知彼谮欲何如。\n属闻盛府重开幕，适此故山归驾车。",
        "dynasty": "宋",
        "collection_info": null
    },
    {
        "uuid": "1eafea3dc7eb8f1e1187c8917eccaacb",
        "title": "通问赣州留尚书并寄三首  其三",
        "author": "赵蕃",
        "content": "陛下胡为先一州，是公岂合久诸侯。\n东江西江水且涨，南山北山春正浮。\n促席久思宣室问，都人愿覩翰林游。\n我家怀玉山之下，亦拟探奇谒道周。",
        "dynasty": "宋",
        "collection_info": null
    },
    {
        "uuid": "ba75f6dfd959f31b60cc3ff396e04e94",
        "title": "贺周待制兼直学士院",
        "author": "赵蕃",
        "content": "重闻陆贽掌丝纶，可念公朝道必伸。\n暂向玉堂还旧直，亟从凤沼据通津。\n招来赞普边疆肃，诏感山东德意新。\n谁谓文章财小技，计功端合画麒麟。",
        "dynasty": "宋",
        "collection_info": null
    },
    {
        "uuid": "42415694c5b79def4928d063f9a7c315",
        "title": "呈曾侍郎逮",
        "author": "赵蕃",
        "content": "思人几作访茶山，竹密如云不敢删。\n未觉风流成岁远，政繇伯仲力追还。\n长公旧日曾一识，末路后来遭百艰。\n邂逅探囊得行记，赠公试遣略承颜。",
        "dynasty": "宋",
        "collection_info": null
    },
    {
        "uuid": "bff683ccbb6ee0a91df7887bbf0a85f0",
        "title": "赠萧参议德藻二首  其一",
        "author": "赵蕃",
        "content": "诸侯宾客湖南盛，东海萧生汉帝知。\n前后相望真一揆，流传况復有新诗。\n乡来识面嗟无地，今日登门可自迟。\n未信千岩趣归去，近传新把峡州麾。",
        "dynasty": "宋",
        "collection_info": null
    },
    {
        "uuid": "f00696afd384731c2fd11c5bfba241a2",
        "title": "赠萧参议德藻二首  其二",
        "author": "赵蕃",
        "content": "平生苕霅几扁舟，意在斯人岂漫游。\n闻道千岩有高隠，甚思一见苦无由。\n虽云药石稍亲近，未害烟霞廑揽收。\n况是交承我伯父，援兹论契许前不。",
        "dynasty": "宋",
        "collection_info": null
    },
    {
        "uuid": "4eeaba4118805b887e2800b2668d84b4",
        "title": "寄郑秘校",
        "author": "赵蕃",
        "content": "吾邦豪杰未多闻，义薄云天独数君。\n遇歉登仓真甚惠，当郊置驿信徒勤。\n目前米价未为贵，我自囊空先有云。\n食粥敢言今数月，更忧无粥但羹芹。",
        "dynasty": "宋",
        "collection_info": null
    },
    {
        "uuid": "2feb094225b7d447a26bbea2c591c44a",
        "title": "闻宋伯潜李和卿孟养直有审察之命",
        "author": "赵蕃",
        "content": "柴门一闭动经旬，何许书来事得新。\n骆驿诏追三县令，峥嵘名耸汉廷臣。\n浩然岂忆南山旧，太白宁歌泗水春。\n赋就梅花如肯寄，长安不乏少年人。",
        "dynasty": "宋",
        "collection_info": null
    },
    {
        "uuid": "73f2d290480964f615d562634d233a03",
        "title": "观贾元放书迹寄其弟季承",
        "author": "赵蕃",
        "content": "古寺荒凉客寓居，闭门百事付乘除。\n学知定力贫非病，诗见新功乐有余。\n化鹤已空今已矣，骑鲸何处问何如。\n追怀存没伤零落，底事秋来音讯疏。",
        "dynasty": "宋",
        "collection_info": null
    },
    {
        "uuid": "562425ef000b180c2f5e2be2c9c51e37",
        "title": "寄赠汤司谏二首  其一",
        "author": "赵蕃",
        "content": "御史曾追庆历唐，有孙还是绍兴汤。\n绝知骥騄难羁绊，故遣松筠试雪霜。\n如许人才岂终弃，要之日月本何伤。\n鬰孤台上苏仙句，多载寥寥无和章。",
        "dynasty": "宋",
        "collection_info": null
    },
    {
        "uuid": "9128b15b9ed79cf40368d2ddc710657b",
        "title": "寄赠汤司谏二首  其二",
        "author": "赵蕃",
        "content": "自闻宽法离新州，日日江头数过舟。\n学子尚知称述作，君王宁不念谋猷。\n五车颇困十年读，一见蕲胜万户侯。\n我亦东归苦无日，待公行矣勿迟留。",
        "dynasty": "宋",
        "collection_info": null
    },
    {
        "uuid": "dd6ae5d94e92588b4e9cd432e60f085d",
        "title": "赠杨左司三首  其一",
        "author": "赵蕃",
        "content": "白下初逢使广轩，始披云雾见青天。\n黄花红叶蒙深赏，白髮青衫又十年。\n举室尚为湖外客，一身还上浙江船。\n莼羹鲈鲙虽佳矣，不是东归重惘然。",
        "dynasty": "宋",
        "collection_info": null
    },
    {
        "uuid": "4a8399748f2428ba50760efb3a5e193e",
        "title": "赠杨左司三首  其二",
        "author": "赵蕃",
        "content": "先生文力早骞腾，今代词人尽服膺。\n已见陈诗歌上寿，更须作颂纪中兴。\n敢如杜集高岑比，尚媿韩门籍湜朋。\n政尔周流不知届，况于朝夕遂师承。",
        "dynasty": "宋",
        "collection_info": null
    },
    {
        "uuid": "f54de22cd59f6f5b06e49624058d3b15",
        "title": "赠杨左司三首  其三",
        "author": "赵蕃",
        "content": "有来闻说上封章，造膝言之外敢昌。\n但见诏除频宠渥，是知明圣识忠良。\n都司万事无不理，一语九州当致康。\n况此十年门下士，反从勾漏弔沉湘。",
        "dynasty": "宋",
        "collection_info": null
    },
    {
        "uuid": "ca608d497d3654e4a85ff0ea690a414b",
        "title": "寄林运使三首  其一",
        "author": "赵蕃",
        "content": "番禺城下牂牁水，亦復分流过此州。\n使节长瞻万里外，尺书忽到五溪头。\n酸寒应念卑堪说，奇胜聊云旧所游。\n岭海滞公犹未召，蛮荒着我更何尤。",
        "dynasty": "宋",
        "collection_info": null
    },
    {
        "uuid": "5c329a8114428fbe97b486fe2dd3228e",
        "title": "寄林运使三首  其二",
        "author": "赵蕃",
        "content": "门第违离又一冬，素书寥阔便艰通。\n身随回鴈辞湘水，官许骑馿看华峰。\n人笑半生躭落拓，自欣三径着疏慵。\n顾惭囊粟无功受，勤动终年是老农。",
        "dynasty": "宋",
        "collection_info": null
    },
    {
        "uuid": "fe0e64471834a4beabf4ffac330410c9",
        "title": "寄林运使三首  其三",
        "author": "赵蕃",
        "content": "忆昨登门误取知，再焉犹復似当时。\n已容尽醉尊中酒，更辱频询别后诗。\n落落有怀那得写，悠悠重见果何期。\n南山幸迩朝天路，准拟追随竹马儿。",
        "dynasty": "宋",
        "collection_info": null
    },
    {
        "uuid": "d7cbb67e9f37d2815feacf88f9b62cbb",
        "title": "寄曾运使",
        "author": "赵蕃",
        "content": "携诗十载旧登门，一见长思阙细论。\n岂忆犹蒙记名姓，故情仍许奉罍尊。\n临分更俾传家集，请事于今行嫡孙。\n傥有新闻幸无弃，素书无只报寒温。",
        "dynasty": "宋",
        "collection_info": null
    },
    {
        "uuid": "9c0ea62e2eccfb057267898224e05e6c",
        "title": "别曾运使",
        "author": "赵蕃",
        "content": "钟陵寂寞几何年，公自茶山又一传。\n万里未能攀老鹤，晚风那復听鸣蝉。\n乖离每觉如思古，流转何知復拜前。\n剩欲相从还索去，候门稚子望归鞯。",
        "dynasty": "宋",
        "collection_info": null
    },
    {
        "uuid": "0563c73a52ee331215ee895871759e8b",
        "title": "投徐运使",
        "author": "赵蕃",
        "content": "白社多年井径荒，有孙还復以诗昌。\n此怀愿识亦已久，兹日能来岂所望。\n萸后菊前霜错落，地长家远客凄凉。\n平生知己晦庵老，为我谈公遣座旁。",
        "dynasty": "宋",
        "collection_info": null
    },
    {
        "uuid": "28b44927315f64290466c4ea97d1ed3f",
        "title": "别徐运使",
        "author": "赵蕃",
        "content": "风声富贵每多偏，造物于公独俾全。\n笑我效颦忘露丑，不知学步返难前。\n侏儒自合奉囊粟，卫尉何曾直一钱。\n我地有饥能任耻，熟闻高义薄云天。",
        "dynasty": "宋",
        "collection_info": null
    },
    {
        "uuid": "85bc444f9a9305a04685a84533d8fec1",
        "title": "程阁学知建宁府入对二首  其一",
        "author": "赵蕃",
        "content": "日边飞下诏黄新，大府潜藩属老成。\n一代儒宗还北阙，十年法从对延英。\n从容定有回天力，咫尺重闻曳履声。\n便觉儿童语音好，谢公今起慰苍生。",
        "dynasty": "宋",
        "collection_info": null
    },
    {
        "uuid": "c0b98dea4dfbadc817dbf0f3c1091fc2",
        "title": "程阁学知建宁府入对二首  其二",
        "author": "赵蕃",
        "content": "湖山十里芰荷香，稳送朝天一夜航。\n前席固应思见贾，留行政不待征黄。\n悬知笔下三千字，小试囊中一二方。\n自笑侯芭今白首，弹冠何敢企王阳。",
        "dynasty": "宋",
        "collection_info": null
    },
    {
        "uuid": "b0e34e19af9de913281c763f870fd7b6",
        "title": "送周礼侍赴召",
        "author": "赵蕃",
        "content": "昨奉书题岁且更，每逢人士说先生。\n名高正倚斯文在，身屈不妨吾道行。\n天以苍生付安石，孰能三径老渊明。\n自怜留落端何幸，得向溪城一送迎。",
        "dynasty": "宋",
        "collection_info": null
    },
    {
        "uuid": "27b36e9304ecc9b441361df79669fc61",
        "title": "送韩建宁赴召二首  其一",
        "author": "赵蕃",
        "content": "频向清时课郡功，履声长忆未央宫。\n祇言治行称黄覇，果见朝廷征弱翁。\n简注岂惟陛下圣，讙谣还见庶民同。\n孰云故国非乔木，赐第行看又植桐。",
        "dynasty": "宋",
        "collection_info": null
    },
    {
        "uuid": "86d13c28d8b850b4cf9b5acade8d9cb6",
        "title": "送韩建宁赴召二首  其二",
        "author": "赵蕃",
        "content": "忆公典选继昌黎，是我学人行卷时。\n香火奉祠虽觖望，簿书栖邑尚淹期。\n长年敢有飘零恨，末路欣逢陶冶私。\n自度才能不堪举，直思求地勉寒饥。",
        "dynasty": "宋",
        "collection_info": null
    },
    {
        "uuid": "d8a06be4d2002cb405a76bd5ce8d29d1",
        "title": "送吴提刑赴召三首  其一",
        "author": "赵蕃",
        "content": "拥节西来岁未更，提封畧已遍循行。\n洞庭青草绝余寇，沅水武溪俱力耕。\n勿漫绣衣閒直指，正应天下急澄清。\n治平已召吴公去，材秀何人是贾生。",
        "dynasty": "宋",
        "collection_info": null
    },
    {
        "uuid": "f028e56d6ef995a5320b3f886b8af7fa",
        "title": "送吴提刑赴召三首  其二",
        "author": "赵蕃",
        "content": "连朝欲作送公诗，以颂悬知孰愈规。\n万事要当明本末，一身切莫计安危。\n老农不过除荑稗，良药安能弃朮芝。\n勿谓常谈便轻鄙，献言端自戒新奇。",
        "dynasty": "宋",
        "collection_info": null
    },
    {
        "uuid": "48b7229d5be841e8437a511b0846a977",
        "title": "送吴提刑赴召三首  其三",
        "author": "赵蕃",
        "content": "只道边城狱讼稀，那知亦有造空为。\n不惟宽大难容止，正畏精明莫可欺。\n已矣榜敲成俗吏，怀哉香火奉湘祠。\n傥蒙一纸闻天奏，便是吹嘘送上时。",
        "dynasty": "宋",
        "collection_info": null
    },
    {
        "uuid": "194fbb9fc2a79106a0bcaf7a455af342",
        "title": "送王饶州赴召",
        "author": "赵蕃",
        "content": "吾君日旰坐延英，寤寐得人成太平。\n常恐珍才在空谷，岂容旧德久专城。\n颍州便合为丞相，渤海无庸拜水衡。\n今代吴公祇公是，自惭名谢洛阳生。",
        "dynasty": "宋",
        "collection_info": null
    },
    {
        "uuid": "ae1dc1f94f6613f0a461cd46d6728522",
        "title": "送京运使赴召二首  其一",
        "author": "赵蕃",
        "content": "南浦维舟初拜公，五溪随牒限趋风。\n问途欲假移官见，倾听讙闻召节东。\n不但朝阳徯鸣凤，正思御史昔乘骢。\n我曹意见非黎庶，大庇要令天下同。",
        "dynasty": "宋",
        "collection_info": null
    },
    {
        "uuid": "700ddfd11a0e83ca651ad46356ba5068",
        "title": "送京运使赴召二首  其二",
        "author": "赵蕃",
        "content": "一官不恨落羁縻，正谓边头狱讼稀。\n但有胶胶还扰扰，略无是是与非非。\n诗书旧学浑忘却，梦寐衡祠放得归。\n邂逅两台俱趣召，莼鲈于此合知几。",
        "dynasty": "宋",
        "collection_info": null
    },
    {
        "uuid": "8fdc096fd74977a78afadfbe600b153c",
        "title": "代成父送赵信州移知台州",
        "author": "赵蕃",
        "content": "邦人初喜两桥成，诏旨还传易镇荣。\n千里溪山如有恨，一川风雨似增情。\n未应重畀临凋郡，看即归来侍迩英。\n平日空哦海山赋，便思怀谒问经行。",
        "dynasty": "宋",
        "collection_info": null
    },
    {
        "uuid": "ce699257b24ff92ced516e231de521e2",
        "title": "呈赵蕲州善扛",
        "author": "赵蕃",
        "content": "雨合园林水满池，黄鹂无语鹭频窥。\n哦吟终日大自好，黜陟与时殊不知。\n北海定欣真识面，阿连还喜伴成诗。\n自从诸老凋零后，此事于今更属谁。",
        "dynasty": "宋",
        "collection_info": null
    },
    {
        "uuid": "1d7dfbed2929be58fd6a602508cfa636",
        "title": "送张真州大经",
        "author": "赵蕃",
        "content": "渺渺春江绿水波，客中送客倍愁多。\n一麾出守输公去，三径就荒如我何。\n暂为淮人符剖竹，即归汉殿橐持荷。\n异时治状称优最，十万疲羸蒙拊摩。",
        "dynasty": "宋",
        "collection_info": null
    },
    {
        "uuid": "f541f1abcac69ece0f77a8bb55cd22e7",
        "title": "寄林信州",
        "author": "赵蕃",
        "content": "岭近梅花开已多，水南梅事又如何。\n使君假日曾游否，客子临风空屡哦。\n好士何妨勤下榻，丰年那有拙催科。\n倦游我亦怀三径，何况传闻政免苛。",
        "dynasty": "宋",
        "collection_info": null
    },
    {
        "uuid": "e3591a6f5c58b0a3c97abdb71ef46cce",
        "title": "送莫赣州",
        "author": "赵蕃",
        "content": "赤县权宜非昔时，近闻谁復古人为。\n向来声烈有如此，今日飞腾已似迟。\n鴈序相仍尽词掖，虎城宁独待瓜期。\n归哉怀玉山边路，准拟重看召节时。",
        "dynasty": "宋",
        "collection_info": null
    },
    {
        "uuid": "9f99a02c725ccd633123812767928818",
        "title": "呈郭峡州二首  其一",
        "author": "赵蕃",
        "content": "往者枉书并赐诗，蔼然高义见乎词。\n襄阳耆旧今余几，海内风流更属谁。\n早日有怀期见止，秋风于此得来思。\n顾虽愿被林宗识，却恐人非讵辱知。",
        "dynasty": "宋",
        "collection_info": null
    },
    {
        "uuid": "4662818fc28f4539858ce1fbf6d2ca2f",
        "title": "呈郭峡州二首  其二",
        "author": "赵蕃",
        "content": "乡来识面苦无因，今日升堂叙所亲。\n岂爱潇湘为隠地，故嗟伊洛涴风尘。\n周程授受源流远，广受声名物望均。\n诏旨已闻班郡绂，征书看即动蒲轮。",
        "dynasty": "宋",
        "collection_info": null
    },
    {
        "uuid": "c0c81cc00452157f055324108c99f7fd",
        "title": "呈陆严州二首  其一",
        "author": "赵蕃",
        "content": "一代诗盟孰主张，试探源委见深长。\n家声甫里归严濑，句法茶山出豫章。\n千里寸心长炯炯，十年两鬓漫苍苍。\n扁舟纵欲乘风去，可不一登君子堂。",
        "dynasty": "宋",
        "collection_info": null
    },
    {
        "uuid": "b16ae09015599bd821e54c8365693fe5",
        "title": "呈陆严州二首  其二",
        "author": "赵蕃",
        "content": "去年犯雪到严州，呵笔题诗曳履投。\n所恨决然成间阔，故兹復尔小迟留。\n精金美玉自有价，伯乐王良无即休。\n珠玉见褒犹美疢，药须瞑眩疾方瘳。",
        "dynasty": "宋",
        "collection_info": null
    },
    {
        "uuid": "ec18a474c4388697d1535b9dd8a93327",
        "title": "呈莫信州障二首  其一",
        "author": "赵蕃",
        "content": "稍将书札报黄堂，仅得官亭繫野航。\n文物愿窥中秘直，风流曾识省曹郎。\n莫言长孺今闭閤，旧说葛丰能击彊。\n未信吾州留得住，天书咫尺会征黄。",
        "dynasty": "宋",
        "collection_info": null
    },
    {
        "uuid": "e18c56ee28d6b55968cf795cc7258734",
        "title": "呈莫信州障二首  其二",
        "author": "赵蕃",
        "content": "公为州牧我州民，敢叙当年半面亲。\n故喜来归逢稔岁，况于游倦得閒身。\n无功良醖不可恋，仲叔猪肝犹累人。\n最是妻孥苦惊怪，奈何造请尚趋晨。",
        "dynasty": "宋",
        "collection_info": null
    },
    {
        "uuid": "4bbeb9f1a2795c37e25a265b67f9b02e",
        "title": "寄李舒州  其一",
        "author": "赵蕃",
        "content": "剩欲寄书兼寄诗，病余殊觉不能支。\n西山南浦风前恨，皖水灊山天外思。\n四海旧知宁我识，百年深契舍公谁。\n自违门第秋重老，华髮萧萧异别时。",
        "dynasty": "宋",
        "collection_info": null
    },
    {
        "uuid": "c0a3ac76479a91cb25292dc7a46f3631",
        "title": "寄李舒州  其二",
        "author": "赵蕃",
        "content": "剩欲题诗诗不成，遣人空復附书行。\n言边讵止寒温事，纸上胡能底裏倾。\n以我向公深有託，知公于我未忘情。\n扶持未可言门户，老大相看祇弟兄。",
        "dynasty": "宋",
        "collection_info": null
    },
    {
        "uuid": "828cd0ea9c9bcbcd4fdcdae66a8b830a",
        "title": "寄曾使君昭",
        "author": "赵蕃",
        "content": "溪山杖策过山林，万竹千梅可慰心。\n已悟濠鱼真得计，未嫌郢曲谢知音。\n飞腾要路终无那，咫尺春风且细寻。\n诗自空青受山谷，到公探讨益精深。",
        "dynasty": "宋",
        "collection_info": null
    },
    {
        "uuid": "2e57f8b04ae81f596ca963ab7958c6e7",
        "title": "寄进贤令程可久",
        "author": "赵蕃",
        "content": "博士湖边初拜公，后来超化信常通。\n一官何意偶同隶，千里长怀几望风。\n墨绶于今天下半，絃歌谁復古人中。\n双鱼敬遣问无恙，目极春江鸿堕空。",
        "dynasty": "宋",
        "collection_info": null
    },
    {
        "uuid": "657f4aac81a7cb42f6f4a9dfbc9276f8",
        "title": "送周德望之参告太学",
        "author": "赵蕃",
        "content": "郢州清节着吾州，宜尔诸郎总好修。\n过我山林忘僻陋，为君鸡黍乏淹留。\n结交群从非一日，欲话令人翻百忧。\n画舸曾同李膺载，竹林仍并阮咸游。",
        "dynasty": "宋",
        "collection_info": null
    },
    {
        "uuid": "b542559e07848e220381eaeef9b3ad2d",
        "title": "呈何县丞",
        "author": "赵蕃",
        "content": "古屋无多客挂包，占风政类鸟居巢。\n谁能故赋感不遇，亦莫空书广绝交。\n开阖屡摇尘户牡，戞磨时袅竹檐梢。\n南朝文物君家盛，听我追随学咏嘲。",
        "dynasty": "宋",
        "collection_info": null
    },
    {
        "uuid": "e892b6f32e57b3ccd8c50d7bb7dd8629",
        "title": "送向如愚赴庐陵丞",
        "author": "赵蕃",
        "content": "乃祖当年耐官职，远孙今日振家声。\n闭门已尽五车读，补吏反为千里行。\n丞不负君休自厌，诗能穷我竟何成。\n春风尽可宽役役，不用迴头数去程。",
        "dynasty": "宋",
        "collection_info": null
    },
    {
        "uuid": "9a7ca9621a25e423fe93f199ffccc186",
        "title": "呈谢资深县丞源",
        "author": "赵蕃",
        "content": "平生梦寐临川郡，故在溪堂竹友斋。\n句法已看行世集，风声犹得起人怀。\n有孙住着园依水，薄宦旧来松俨槐。\n纵是尘埃政衝突，可无一语道离乖。",
        "dynasty": "宋",
        "collection_info": null
    },
    {
        "uuid": "53f924a788ca752cf57ba76ceb44c7a3",
        "title": "怀张丞用多字韵兼属明叔",
        "author": "赵蕃",
        "content": "愁阴颇觉助烦疴，别日回头已似多。\n联诗古亦有韩孟，共和今岂无羊何。\n踏青未晚归来约，举白何妨醉后歌。\n顾惮礼容成简慢，愿君贳我勿加诃。",
        "dynasty": "宋",
        "collection_info": null
    },
    {
        "uuid": "5d64719467ed252f60792da94fbbd2f6",
        "title": "过玉光呈吴丞",
        "author": "赵蕃",
        "content": "又见秋风拉芰荷，也无官柳共婆娑。\n青山只作向来看，白髮自惊重到多。\n莫道予方有公事，须知地僻少经过。\n数公句刻虽无恙，题榜风流欠景坡。",
        "dynasty": "宋",
        "collection_info": null
    },
    {
        "uuid": "9811f0296dabed27c2e3beb9397b668d",
        "title": "贺向伯元通判休致",
        "author": "赵蕃",
        "content": "芗林再世企疎堂，不但私荣国有光。\n毕娶了知家法在，耐官爰自祖风长。\n眼明图史犹年少，手种桧松今老苍。\n父客同时亦同盛，成都卜宅匪它杨。",
        "dynasty": "宋",
        "collection_info": null
    },
    {
        "uuid": "235e16304f90ddd7b3bf3ea2d1c0f3f1",
        "title": "赠王教授基仲",
        "author": "赵蕃",
        "content": "先君昔作濡须令，闾里所知清德高。\n末路我今惭世业，一门君乃冠辰髦。\n长公已有朝阳誉，夫子宁淹独冷曹。\n颇念相从问畴昔，不堪岁月去滔滔。",
        "dynasty": "宋",
        "collection_info": null
    },
    {
        "uuid": "9adce6297507ab25700cc6042000f5b6",
        "title": "赠袁州王教授时会",
        "author": "赵蕃",
        "content": "邂逅相逢索我诗，我诗何有鬓空丝。\n能声故尔媿侯喜，到处其谁说项斯。\n肯约山行频滞雨，预怀别后费相思。\n一官独冷休形叹，斯会簿书都不知。",
        "dynasty": "宋",
        "collection_info": null
    },
    {
        "uuid": "cfb86c5c84e86dd12b77943ef8ab06ba",
        "title": "用韵寄孙推官二首  其一",
        "author": "赵蕃",
        "content": "泪垢悲啼失母雏，可思营室共衔芜。\n未能因事赋归去，尚此折腰成走趋。\n岂谓微官堪顾藉，不难征路指虚无。\n重轻得丧吾知矣，莫待孔宾闻夜呼。",
        "dynasty": "宋",
        "collection_info": null
    },
    {
        "uuid": "1051c10543fdb2f73f442a0153e8eeba",
        "title": "用韵寄孙推官二首  其二",
        "author": "赵蕃",
        "content": "珍重章泉万竹雏，护烦邻里未应芜。\n浮生固觉浮云似，逝者难堪逝水趋。\n尚喜论诗有新益，幸逃阅士若旁无。\n君平未可山林去，傥欲赴盟其见呼。",
        "dynasty": "宋",
        "collection_info": null
    },
    {
        "uuid": "14c71d20097bdae467919373b66d9a0f",
        "title": "蕃近有干字韵属教授兄而知县尉曹皆尝用是韵相酬赠亦成一首奉呈并属录事今年未见梅花故及之",
        "author": "赵蕃",
        "content": "回首江南千万山，渺如霄汉邈难干。\n至前不见梅花朵，客裏何由老病宽。\n往日簿书如束湿，新来诗卷喜频看。\n我衰才尽浑无奈，倚頼诸君为发端。",
        "dynasty": "宋",
        "collection_info": null
    },
    {
        "uuid": "60dc1fc64c98dd7a6e68c8dde1a285e4",
        "title": "八月二十六日雨后呈沅陵教授",
        "author": "赵蕃",
        "content": "秋风比已凉如水，秋日还能热似焚。\n骤对碧云成突兀，忽看快雨洒缤纷。\n梧应留响中宵听，菊为韬香九日闻。\n排遣羁愁消底物，要君诗律张吾军。",
        "dynasty": "宋",
        "collection_info": null
    },
    {
        "uuid": "2707bafac5071ff9e9ad5351d4f0ccce",
        "title": "挽黄参议",
        "author": "赵蕃",
        "content": "给事勋庸太史诗，凛然人物见家规。\n霜鬚同老岂无种，孝友深根真得师。\n治行所居皆可纪，人亡于此叹吾衰。\n旧闻有道碑无媿，今见云孙无媿词。",
        "dynasty": "宋",
        "collection_info": null
    },
    {
        "uuid": "3616aec7264f5d7c58e337010eeef52e",
        "title": "挽朱通判",
        "author": "赵蕃",
        "content": "堆胜题诗尚可怀，异时吴楚渺何哉。\n传闻屡作南州佐，政自不妨三径开。\n准拟归舟成再见，惊嗟玉树有新摧。\n要知盛德亡穷处，连璧光辉看后来。",
        "dynasty": "宋",
        "collection_info": null
    },
    {
        "uuid": "2fa8e377aa0dac9566d1f311989b94b6",
        "title": "题重修堆胜楼",
        "author": "赵蕃",
        "content": "白鹭洲前堆胜楼，相望前后几监州。\n枝梧合付陶谢手，啸傲亦须嵇阮流。\n怪得江山还旧观，只应栏槛有新修。\n登临媿我焉能赋，假日空成半日留。",
        "dynasty": "宋",
        "collection_info": null
    },
    {
        "uuid": "e5df17d86fbe818d4276dc84595057d1",
        "title": "元衡过邢园同广声终日坐于习堂梅树之下得长句",
        "author": "赵蕃",
        "content": "一间茅屋数株梅，三径频成为我开。\n剩有游蜂能掠蘂，寂无饥雀下行苔。\n长吟共惜频惊落，久坐何妨晚始回。\n为语清风莫轻扫，明朝更欲杖藜来。",
        "dynasty": "宋",
        "collection_info": null
    },
    {
        "uuid": "e29fcf3b620b18920e3de0d61d2ad483",
        "title": "用老谢丈立春韵赠周文显蕃与文显以癸巳岁是日相识始有倡酬故及之",
        "author": "赵蕃",
        "content": "时序飞腾不贷人，相从还此赋迎春。\n祇言世态有凉燠，须信吾曹无故新。\n长句能同李白好，为儒未许贾山醇。\n两郎玉立仍难弟，谁道先生解久贫。",
        "dynasty": "宋",
        "collection_info": null
    },
    {
        "uuid": "2a2b8129eb174815d56e1942433b4aa8",
        "title": "次韵签判丈立春日长句",
        "author": "赵蕃",
        "content": "未说麦黄如病人，可堪梅落似残春。\n休论北客惊相嘆，试问南公见一新。\n谓恐齐民罹疠疫，又言汉诏发深淳。\n从兹度日能无事，频与传诗慰此贫。",
        "dynasty": "宋",
        "collection_info": null
    },
    {
        "uuid": "6b043641a11bc3b3a04cf66cd123335f",
        "title": "是日招明叔饮明叔有诗次韵",
        "author": "赵蕃",
        "content": "客罢萧然欲闭关，竹阴梅影两烂斑。\n温风不捄诗寒相，老色聊须酒借颜。\n此味何妨君与共，流年莫待水西还。\n破春行乐胡为始，快阁之余有观山。",
        "dynasty": "宋",
        "collection_info": null
    },
    {
        "uuid": "0d603a4b07369cfa48a1d167624efc36",
        "title": "两日不见在伯风雨中有怀因以简之",
        "author": "赵蕃",
        "content": "卧闻急雨响林柯，想见江头声更多。\n两日不来百忧集，一杯犹忆醉时歌。\n已孤柿栗霜天熟，其柰衣裘卒岁何。\n掾奉酸寒古云叹，治时还重力田科。",
        "dynasty": "宋",
        "collection_info": null
    },
    {
        "uuid": "b89b5e54d164275695a769ac747a2e96",
        "title": "初二日復雨偶成",
        "author": "赵蕃",
        "content": "秋旱连冬势未平，何期小雨趁元正。\n休论忽忽生为乐，且对欣欣木向荣。\n已分终身乐贫贱，自无岐路觅功名。\n独于诗律存余习，三日不谈荆棘生。",
        "dynasty": "宋",
        "collection_info": null
    },
    {
        "uuid": "e05952df80419562cf34f6fbcab59b88",
        "title": "十九日雨中",
        "author": "赵蕃",
        "content": "帆来鸟去苏州句，落木长江老杜诗。\n得意写图那办此，惊人吐句或能之。\n长年役役愁肝肾，老态骎骎入鬓髭。\n寄谢樵夫与渔子，可怜日用不能知。",
        "dynasty": "宋",
        "collection_info": null
    },
    {
        "uuid": "5c882099f4e690502a6becaf323d97b7",
        "title": "二月六日雨中简诸君",
        "author": "赵蕃",
        "content": "人言好雨知时节，红白纷纷柰若何。\n田父相呼稻当种，园官语我菜添科。\n日长燕子自无事，渚涨桃花思泛波。\n寄谢同参二三老，未妨乘间数经过。",
        "dynasty": "宋",
        "collection_info": null
    },
    {
        "uuid": "3dbdbe3ae0a6da70773ea92ce6081b1e",
        "title": "雨阴未解成长句",
        "author": "赵蕃",
        "content": "一日舒晴十日阴，春来时节更萧森。\n徐行索句茅檐静，孤坐焚香书屋深。\n少日饥寒真累己，莫年勋业已无心。\n先贤遗传时披读，颇怪山王在竹林。",
        "dynasty": "宋",
        "collection_info": null
    },
    {
        "uuid": "4872b7877fb3df9dab5b8a65d87088b8",
        "title": "初十日早立寺门作",
        "author": "赵蕃",
        "content": "春天阴晴无定姿，阴云未卷晴风吹。\n青山表见花颜色，绿竹增添鹭羽仪。\n郭外不知谁是主，眼中今日我题诗。\n人生何物非邮传，敢谓吾庐不在兹。",
        "dynasty": "宋",
        "collection_info": null
    },
    {
        "uuid": "015bcaf5e6e182dfadb105eca01e3c1c",
        "title": "季春十有三日作",
        "author": "赵蕃",
        "content": "晨起风寒又觉加，不知信復到何花。\n晴多且欲雨知节，雨久更思晴亦佳。\n寂寂蕙兰菲剩馥，纷纷姚魏扫残葩。\n故山政好不归去，笋蕨登盘僧馈茶。",
        "dynasty": "宋",
        "collection_info": null
    },
    {
        "uuid": "4d8125d6b3a4c36b1ad8433a47c5386b",
        "title": "三月三十日",
        "author": "赵蕃",
        "content": "正是春时病不聊，未嫌风雨送今朝。\n今年红蘂明年在，此日繁阴后日凋。\n诗癖不除终作祟，鬓霜无种自能饶。\n平生吟友俱安在，寥落天涯不可招。",
        "dynasty": "宋",
        "collection_info": null
    },
    {
        "uuid": "170322a1961f3c697e071ff7e16e105a",
        "title": "暑甚有怀山居",
        "author": "赵蕃",
        "content": "风不能清友病人，睡常忘起更疲神。\n世间自有宽凉处，胸次休怀偪仄嗔。\n腕倦不胜持羽扇，头童端欲垫纶巾。\n归欤旧隠连修竹，幽鸟窥檐席有尘。",
        "dynasty": "宋",
        "collection_info": null
    },
    {
        "uuid": "fe4ba9e98820179611c0ee650d3f0ad2",
        "title": "呈欧阳伯威",
        "author": "赵蕃",
        "content": "传得新诗字字惊，佛廊骤识病身轻。\n李邕昔已求工部，文举今宜荐祢衡。\n祇道迷邦尚蓝缕，试令吐气即峥嵘。\n一官不作来南限，取友得交齐鲁生。",
        "dynasty": "宋",
        "collection_info": null
    },
    {
        "uuid": "c6b410018e0fec8ed07b4f8a9867d899",
        "title": "呈寿冈",
        "author": "赵蕃",
        "content": "夏雨凄凄曾过公，祇今端復是秋风。\n青青但保庭前竹，渺渺不悲江上枫。\n每忆诵诗头且白，可期频见颊犹红。\n陶家九日明朝事，问讯菊篱开几丛。",
        "dynasty": "宋",
        "collection_info": null
    },
    {
        "uuid": "9dd580a305ebffeedad36a7610a64d91",
        "title": "九日",
        "author": "赵蕃",
        "content": "涧落峯寒似往时，重阳面目许谁知。\n摇摇枫叶未全赤，草草菊花成后期。\n酒量稍增愁渴肺，诗材顿减费衰髭。\n一年节物财如此，太息空形老大悲。",
        "dynasty": "宋",
        "collection_info": null
    },
    {
        "uuid": "7595a866b0ff5226f8ba8c2c8e4e8279",
        "title": "九日游马祖岩",
        "author": "赵蕃",
        "content": "环城往往尽高峯，更欲登高底可同。\n马祖自今成故实，龙山翻觉堕虚空。\n当公迭唱青霄上，政我孤吟返照中。\n要是不孤吹帽节，孰云真隔马牛风。",
        "dynasty": "宋",
        "collection_info": null
    },
    {
        "uuid": "22a9fe983707d4be883a17d45be6b858",
        "title": "重阳后一日作",
        "author": "赵蕃",
        "content": "昨日重阳故作晴，今晨阴惨倍愁生。\n凭高已负登临约，展卷空余赋咏情。\n篱下菊香殊寂寞，瓶中桂影谩凄清。\n感今怀古无穷意，祇取村醪细细倾。",
        "dynasty": "宋",
        "collection_info": null
    },
    {
        "uuid": "8fe53cc5703af5e1b40f16d400d7c9dc",
        "title": "至日",
        "author": "赵蕃",
        "content": "今年至日还为客，堕我侵寻老境中。\n照影不堪诗鬓秃，向人无復酒颜红。\n石田茅屋乡关异，官柳野梅时序同。\n试问一廛何所直，苦令飘泊困西东。",
        "dynasty": "宋",
        "collection_info": null
    },
    {
        "uuid": "564908a45a6e2f404da47ca6a4c1b6e6",
        "title": "闰十一月十一日病酒不能扶头忽得成父弟书继又得叔异季承和诗偶成长句会有便先寄叔异季承",
        "author": "赵蕃",
        "content": "北风将雪昼成阴，冷屋閒窗偃卧深。\n百虑欲醒还皎皎，白头高拥更岑岑。\n诗从岭外来双璧，书自江东得万金。\n得友似斯真足慰，有兄如我竟何任。",
        "dynasty": "宋",
        "collection_info": null
    },
    {
        "uuid": "35dca56306c61939835bb092eeb464e3",
        "title": "酬在伯再用书事之韵",
        "author": "赵蕃",
        "content": "西行险绝类中巴，东望悲凉底是家。\n渺渺春风限啼鴂，悠悠落日送归鸦。\n室盈幼稚为腰折，腹有诗书宜气华。\n两日不亲颜色好，出门还恐滞泥沙。",
        "dynasty": "宋",
        "collection_info": null
    },
    {
        "uuid": "256f646ea07907eef3a61f0c734ec75e",
        "title": "酬汤莘夫用怀孙温叟韵见贻",
        "author": "赵蕃",
        "content": "长夜漫漫起饭牛，飞鸢跕跕堕炎州。\n是皆有命无悲感，孰若委心安去留。\n骏足岂嫌銮辂苦，散才当逭斧斤搜。\n吾人故有交期在，出处何须终并游。",
        "dynasty": "宋",
        "collection_info": null
    },
    {
        "uuid": "a795691dc855cd4f39ab02e00468489b",
        "title": "子畅尉曹用赠沅陵韵作诗见示亦用韵奉酬",
        "author": "赵蕃",
        "content": "元佑于今几故家，要寻遗事渺难涯。\n虚名可媿铁炉冒，实美当知丙穴嘉。\n柱后惠文余故窘，伍符尺籍子无嗟。\n神仙也说多官府，何物蜂房亦趁衙。",
        "dynasty": "宋",
        "collection_info": null
    },
    {
        "uuid": "2f0e4b4cf2eb553bd76826ce76d4a555",
        "title": "王原庆有诗寄谢丈签判子畅尉曹具以见及次韵酬之",
        "author": "赵蕃",
        "content": "相望千里旧闻风，何意论交邂逅中。\n别去伤心念风雨，诗来满眼眩青红。\n通家契好君能记，末路飘零我亦同。\n江左名流数王谢，一时况有小安丰。",
        "dynasty": "宋",
        "collection_info": null
    },
    {
        "uuid": "6220785ec3ef6b73a5c50c1bf8e64f28",
        "title": "昨见子畅尉曹与灵鹫长老年公用蕃船字韵唱酬佳什用韵呈年老",
        "author": "赵蕃",
        "content": "几思杖策礼金仙，闻道客来如贯船。\n政恐方成过溪送，不能容此对床眠。\n爱公诗律真余习，怜我宗门乏厚缘。\n愿以伽佗示深旨，莫将丽藻斗多篇。",
        "dynasty": "宋",
        "collection_info": null
    },
    {
        "uuid": "76c2c1b74b235b5ba78f716da232d6dd",
        "title": "莘夫再用前韵作诗谢余过其居復用韵答之  其一",
        "author": "赵蕃",
        "content": "漫道平生风马牛，也能历历记吾州。\n相从大胜十年读，肯过轻为一饭留。\n气合未知投分晚，腹虚终苦和诗搜。\n我方羁旅君当去，契阔何时重与游。",
        "dynasty": "宋",
        "collection_info": null
    },
    {
        "uuid": "28fabd1ca7db1f7aaa98670cb26aaa38",
        "title": "莘夫再用前韵作诗谢余过其居復用韵答之  其二",
        "author": "赵蕃",
        "content": "盐车骥服驾罢牛，政使斯人此佐州。\n大策本收经济用，三年何有课程留。\n爱其义重云天薄，怜我诗穷肺腑搜。\n子见悬知问何似，为言归决梦成游。",
        "dynasty": "宋",
        "collection_info": null
    },
    {
        "uuid": "1defa273721e52b64a35eb8834e395b4",
        "title": "寄答曾无己见贻诗卷",
        "author": "赵蕃",
        "content": "吾舅风流名海内，霜清月淡有梅诗。\n君曾一向蒸湘识，句裏悬应摸索知。\n邂逅已能成屡见，殷勤还辱问归期。\n谈间併为诸兄谢，从此论交更不疑。",
        "dynasty": "宋",
        "collection_info": null
    },
    {
        "uuid": "e76b10a7dbfc37598e014f1dfa31eb0e",
        "title": "沅陵用在伯林字作诗见属次韵答之",
        "author": "赵蕃",
        "content": "畏寒终日卧窗阴，衰飒政如霜后林。\n勿谓官閒得厅冷，几因诗至启门深。\n酒才饮湿宁崇味，琴且无弦岂嗜音。\n政尔欲閒閒不得，和诗频改又频吟。",
        "dynasty": "宋",
        "collection_info": null
    },
    {
        "uuid": "be8f8c39c4ff5029b8092b07b43a707c",
        "title": "季奕见蕃与审知唱酬近诗过辱枉赠用韵奉答",
        "author": "赵蕃",
        "content": "故里归来迹转浮，是身投老计何由。\n山中阅世松筠老，江上随波雁鹜流。\n揽鬓不堪供潦倒，诵诗犹及问朋游。\n西邻徐孺今文伯，我尔俱当让一头。",
        "dynasty": "宋",
        "collection_info": null
    },
    {
        "uuid": "62967b8372eb3d34c88e75f7df929afc",
        "title": "汤莘夫用孙温叟韵见寄次韵答之",
        "author": "赵蕃",
        "content": "生气千年蔺与颇，生前杯酒事如何。\n谁令误舍清江钓，政尔甘持绝徼戈。\n有句忽成能见忆，感君知我未加诃。\n晚风苦杂蝉鸣树，不谓林鶑尚有歌。",
        "dynasty": "宋",
        "collection_info": null
    },
    {
        "uuid": "ef96f8d467f3bf264ffe14b446f9526f",
        "title": "再答曾元之",
        "author": "赵蕃",
        "content": "春风吹雨雨还晴，晚日才昏昏復明。\n屋角乍闻乌鹊喜，林间又听勃姑鸣。\n鷄豚已负邻翁社，诗酒尚欣吾辈盟。\n笑我难忘澹生活，因君重忆旧风情。",
        "dynasty": "宋",
        "collection_info": null
    },
    {
        "uuid": "338783fc5d1d57f6720f4f9ea5ee739f",
        "title": "迂斋往葛水道中蚤起有诗见寄次韵答之",
        "author": "赵蕃",
        "content": "桑柘阴中数亩村，病多终日厌昏昏。\n忽传寄我道间作，径欲过君竹下门。\n坐看诸公上台省，谁知陶令在田园。\n文章勋业元难并，未易轻为得失论。",
        "dynasty": "宋",
        "collection_info": null
    },
    {
        "uuid": "191568bbadc3377923e03e0ea67e47de",
        "title": "和答李季蓬因观鄙语见赠",
        "author": "赵蕃",
        "content": "沅有茝兮澧有兰，到今风物尚班班。\n有怀未觉千年远，无力能追一字还。\n赠我诗何富风月，知君助不待江山。\n况闻方奏凌云赋，宁復留繻待出关。",
        "dynasty": "宋",
        "collection_info": null
    },
    {
        "uuid": "b419c22a7e4abfdb6cf71ec5d0e48307",
        "title": "赠韦德卿秀才",
        "author": "赵蕃",
        "content": "蚌繇珠剖孰为冤，鹤岂鸣皋且唳天。\n对策未居金马上，夜书犹即短檠边。\n子诚异嗜如昌歜，我媿沉痾非藕船。\n永好固知当有报，思眢才索不能篇。",
        "dynasty": "宋",
        "collection_info": null
    },
    {
        "uuid": "97e30b32da76606a1a94c286f750f369",
        "title": "次韵酬答陈席庆伯见贻二首  其一",
        "author": "赵蕃",
        "content": "诗成每辄肺肝愁，那与人充耳目谋。\n敢谓老怀千里志，故怜饥作四方游。\n若人尚隠南山雾，老我合从春水鸥。\n旧契百年谈未易，且言家共古扬州。",
        "dynasty": "宋",
        "collection_info": null
    },
    {
        "uuid": "53b72065f95d705e55fbfe560d71a819",
        "title": "次韵酬答陈席庆伯见贻二首  其二",
        "author": "赵蕃",
        "content": "问君有赋敌相如，谁为君王诵子虚。\n去岁别家今未返，有亲须养得安居。\n附名愿见先友记，宣布曾传太史书。\n清燕倘思询旧事，莫辞待诏久公车。",
        "dynasty": "宋",
        "collection_info": null
    },
    {
        "uuid": "510d199a6b81a037e92ae21e047ff54a",
        "title": "次韵元衡忆上饶见示七言",
        "author": "赵蕃",
        "content": "避兵俱落信州溪，为客岂知湖外期。\n远役不应因米屈，秋风政尔怅鲈时。\n故人已寄招魂作，吾子重歌隠士诗。\n回首天寒又霜雪，可教猿鹤苦凄悲。",
        "dynasty": "宋",
        "collection_info": null
    },
    {
        "uuid": "cb08f3bd257a7ab940508cf2175e2007",
        "title": "玉汝行颇遽以诗留之",
        "author": "赵蕃",
        "content": "云物荒荒苦未晴，客程惨惨易成惊。\n家贫纵乏淹留具，意合能忘赋咏情。\n底用飘然轻此去，未妨聊尔听流行。\n年来已是乖离数，况復相逢俱老生。",
        "dynasty": "宋",
        "collection_info": null
    },
    {
        "uuid": "e3a2fb8ac9a4b2a72e5dd97bbd4a6935",
        "title": "寄太和旧游",
        "author": "赵蕃",
        "content": "李暗桃春未是晚，可怜孤负海棠天。\n故应陶写皆诗内，安得淋漓到酒边。\n已办经营求散吏，便思潇洒泛江船。\n相思异日题诗句，遶屋扶疎陶令篇。",
        "dynasty": "宋",
        "collection_info": null
    },
    {
        "uuid": "2c7384e58f858d6e154218f529d55edb",
        "title": "秉文同成父问屋普圆过予而归",
        "author": "赵蕃",
        "content": "朝响疎疎不晻光，暮檐浏浏亦无长。\n胡然可救焦枯厄，政尔能成湔祓方。\n堆案文书小盘礴，并溪草树一徜徉。\n君方问隠我思去，异日相望何有乡。",
        "dynasty": "宋",
        "collection_info": null
    },
    {
        "uuid": "c0cddb2d52f736b6d0a1c2f46993afaf",
        "title": "过陈莘叔尹因以赠之",
        "author": "赵蕃",
        "content": "几从邢子问先友，相与谈公口不空。\n治狱尽心无诡论，挂冠犹健有高风。\n峥嵘正尔尚豪气，矍铄未应闲是翁。\n两月淹留见何晚，竹林松径暂时同。",
        "dynasty": "宋",
        "collection_info": null
    },
    {
        "uuid": "ea00b4fdf53ac8a07ce58ea934f484aa",
        "title": "晚待明叔不至",
        "author": "赵蕃",
        "content": "为霜未就觉风繁，拨火成灰思晤言。\n立壁旧谙宁怲怲，孤灯垂上只昏昏。\n谶言已过一阳復，归去可忘三径存。\n赵孟孰云能贵贱，万年端以势依温。",
        "dynasty": "宋",
        "collection_info": null
    },
    {
        "uuid": "78aba4f03b8254648c76f767dbc4265d",
        "title": "王彦博徐审知频来问疾口占示之",
        "author": "赵蕃",
        "content": "秋来疟鬼不销亡，令我兼旬病在床。\n治药频成问良苦，易衣终日屡炎凉。\n但添物色增悲壮，那有功名忆慨慷。\n多谢故人来问疾，几回宵度石为梁。",
        "dynasty": "宋",
        "collection_info": null
    },
    {
        "uuid": "295dba0558c21f11e706924e4ec3bd81",
        "title": "邂逅徐应卿于都下要之同归不可索诗因作",
        "author": "赵蕃",
        "content": "铅山假尉怀初识，祖印依僧忆屡过。\n看镜余今叹斑白，束书君亦尚犇波。\n肯因艇子俱归否，扪此空囊奈若何。\n好并千岩学诗去，侯门弹铗为悲歌。",
        "dynasty": "宋",
        "collection_info": null
    },
    {
        "uuid": "5203604e507808f4b924955f099ce5b5",
        "title": "偶书",
        "author": "赵蕃",
        "content": "阴云不肯放朝阳，雾雨真成作早霜。\n窗静网丝萦棐几，壁疎虫语撼藜床。\n故人秦越自肥瘠，世事鹤鳬随短长。\n病不衔觞惟觅句，不须吟咏转凄凉。",
        "dynasty": "宋",
        "collection_info": null
    },
    {
        "uuid": "68cc704dea2d84d4fa8bd11cc8129618",
        "title": "赠徐处士",
        "author": "赵蕃",
        "content": "南朝文士数徐陵，骑省流风篆法存。\n翰墨了知无异道，丹青今復见诸孙。\n规模要自胸中具，绳尺嫌于笔下论。\n太息艺成头已白，谁能持使献金门。",
        "dynasty": "宋",
        "collection_info": null
    },
    {
        "uuid": "de7ab3ae8f938f0f94bd13c4a8b9f630",
        "title": "蕃有诗谢萧伯和见访伯和和之节推丈见而同作谨用韵併呈教授丈宋衡兄",
        "author": "赵蕃",
        "content": "忽闻独奏凤将雏，三叹遗音特未芜。\n禁裏端宜奉朝事，幕中那得尚平趋。\n临流置酒高人意，叩户求诗俗士无。\n迨此何妨屡还往，可人况不费招呼。",
        "dynasty": "宋",
        "collection_info": null
    },
    {
        "uuid": "256c56eaea937fbad64c57eec414e584",
        "title": "夜忆钦止斯远",
        "author": "赵蕃",
        "content": "木叶骚然雨到时，共眠僧榻各哦诗。\n推移忽已年时事，怅望相看天一涯。\n别后屡书浑未报，风前小立重相思。\n人生知復几寒暑，一别长为数载期。",
        "dynasty": "宋",
        "collection_info": null
    },
    {
        "uuid": "ca6f73db945196bebcc739a783391085",
        "title": "访韦丈叔能于严州西溪门外",
        "author": "赵蕃",
        "content": "春王正月附人书，踵报祠官赋遂初。\n到处频成询所寓，忽能为说已谋居。\n苏州旧日诗无敌，严濑从来画不如。\n东馆轻舟虽若驶，可辞蹑履到阶除。",
        "dynasty": "宋",
        "collection_info": null
    },
    {
        "uuid": "2ec041a48603e430249067629bd0ac86",
        "title": "示詹深父",
        "author": "赵蕃",
        "content": "浊泾清渭本源分，寂寞安能乱纠纷。\n世黠只知钱使鬼，我痴但识颖呼君。\n乘时大驵千金射，望岁良农赤地耘。\n富贵要知定何物，五车何必为渠勤。",
        "dynasty": "宋",
        "collection_info": null
    },
    {
        "uuid": "5f735282c056f3060423da4ff0dc2d31",
        "title": "经旬不作诗示明叔",
        "author": "赵蕃",
        "content": "春风着物已熙熙，枯木无心亦自知。\n径欲殷勤辞故絮，却怜窘束欠新诗。\n老来政怯花经眼，游倦翻成鸟遶枝。\n同病同忧有如子，更堪相对两霜髭。",
        "dynasty": "宋",
        "collection_info": null
    },
    {
        "uuid": "96f6de2751aa6c81c38aadf5b4f4525d",
        "title": "入夜应潭对岸作示成父",
        "author": "赵蕃",
        "content": "溪山风月两相当，痼疾真成得秘方。\n往日同舟但饶信，祇今去路落湖湘。\n贫离亲戚古所叹，归去田园老未忘。\n试遣溪头问酒价，扫沙聊得踞胡床。",
        "dynasty": "宋",
        "collection_info": null
    },
    {
        "uuid": "4e747d57e3b01e1841136db6fef2681d",
        "title": "别约之舅",
        "author": "赵蕃",
        "content": "叹息无钱归买山，驾言渺渺不知还。\n为家百亩未为泰，何事一生长苦悭。\n我漫参军作蛮语，公能诗赋动江关。\n固穷似舅诗难敌，不待床分上下间。",
        "dynasty": "宋",
        "collection_info": null
    },
    {
        "uuid": "193b49ef1377615dbc34a2ce54685f32",
        "title": "送成父弟赴补试兼属同行亲友",
        "author": "赵蕃",
        "content": "南省新升弟子员，诏来郡国亦详延。\n百年涵养期为用，一日选抡非所先。\n珍重好营当暑服，丁宁休觅候潮船。\n故知同役皆亲友，莫忘书来慰目前。",
        "dynasty": "宋",
        "collection_info": null
    },
    {
        "uuid": "b9ab707ff28507408abacb12e5e525c3",
        "title": "用送成父弟韵送周明甫赴补",
        "author": "赵蕃",
        "content": "诏取咸知有定员，朋来争欲副招延。\n扬眉欲竞将谁与，见敌能轻孰子先。\n养志乡时惟负米，薄游今日蹔求船。\n男儿富贵须勤苦，笑我区区但眼前。",
        "dynasty": "宋",
        "collection_info": null
    },
    {
        "uuid": "bf27843b0c7284b4fa5470963197cac1",
        "title": "送孝显彦博昆仲赴补仍用前韵",
        "author": "赵蕃",
        "content": "清时择士岂充员，大闢贤关务远延。\n一日擅场称举子，百年匡国是儒先。\n为言行役加餐饭，仍祝涛江稳放船。\n意惬归来期不晚，秋风觞酒大人前。",
        "dynasty": "宋",
        "collection_info": null
    },
    {
        "uuid": "5b45fbd7c72d2dbc1f45192efd1718b9",
        "title": "送张刚中赴省",
        "author": "赵蕃",
        "content": "王都观阙两巍巍，远道观光亦已稀。\n当念功名方发轫，可辞尘土蹔侵衣。\n春风咫尺君得意，晚岁伶仃我欲归。\n傥过南山语吾弟，尺书因冷倦重挥。",
        "dynasty": "宋",
        "collection_info": null
    },
    {
        "uuid": "3244f1944326f43838c0cfb01c727031",
        "title": "又成父弟往余干谒赵叔遂至池阳庐陵谒二周先生长句送行",
        "author": "赵蕃",
        "content": "归我山中未一年，两回题子送行篇。\n况今客路飞红叶，不比春风啼杜鹃。\n东阁翘材嗟久阔，长沙夜席已喧传。\n子行历聘应兄问，併谢江东有二天。",
        "dynasty": "宋",
        "collection_info": null
    },
    {
        "uuid": "f87ae45fcc599dbedac9ebce2db15227",
        "title": "过吴江访尉曹李仲纯不值代简寄之",
        "author": "赵蕃",
        "content": "晓寻仙尉向吴江，闻道乘舟警吠厖。\n渔具画图赊面觌，松陵酬倡阻心降。\n因人尚拟它时寄，共看无因绝境双。\n二季一翁新作别，望君须遣候船窗。",
        "dynasty": "宋",
        "collection_info": null
    },
    {
        "uuid": "9f83f990fbd1ad718e1546e92a5ac951",
        "title": "因送王亢宗便寄",
        "author": "赵蕃",
        "content": "经年不遇辰州使，忽喜黔阳信使通。\n县尉已闻辞令尹，校官仍说困治中。\n可堪契阔漂流处，长忆追随寂寞同。\n已是湖南更湖北，欲言风物怕愁公。",
        "dynasty": "宋",
        "collection_info": null
    },
    {
        "uuid": "729c0a932c9b1c21cf5494a8666d0520",
        "title": "赠王进之",
        "author": "赵蕃",
        "content": "走遍东南数十州，皇皇长媿食为谋。\n阅人政尔亦多矣，有客可能如此不。\n叹我漫知耽句僻，如君真復是诗流。\n相逢颇恨夫何晚，华髮萧萧今满头。",
        "dynasty": "宋",
        "collection_info": null
    },
    {
        "uuid": "b5402c2f558a532939ef8f05e7626f99",
        "title": "赠别游子明",
        "author": "赵蕃",
        "content": "频年此地几维舟，愧费主人鸡黍留。\n祇道双鳬已朝帝，那知一鹗尚迟秋。\n小能过我谈不恶，重復别君空作忧。\n问讯东归所经历，但云岩石过丫头。",
        "dynasty": "宋",
        "collection_info": null
    },
    {
        "uuid": "0fda08b9da186e591f818d526cc66e0a",
        "title": "奉赠子冉议郎老兄",
        "author": "赵蕃",
        "content": "大阮谈诗数起予，为言小阮最怜渠。\n客中邂逅能君识，天外飘零孰我如。\n家世要谈京洛旧，古碑共阅汉唐余。\n所期共剪西窗烛，却值移家方借车。",
        "dynasty": "宋",
        "collection_info": null
    },
    {
        "uuid": "2dbbbeb9c72273da988d7031e01728d0",
        "title": "赠别谢茂直",
        "author": "赵蕃",
        "content": "江东何许上饶郡，置吏能淹谢法曹。\n与世相逢腰漫折，对山吟咏首频搔。\n谁怜老去斗升禄，未博平生灯火劳。\n我自都城与君别，一官于此始青袍。",
        "dynasty": "宋",
        "collection_info": null
    },
    {
        "uuid": "71f1416333ee3a77cc5905af2a05b0bb",
        "title": "赠沈沅陵",
        "author": "赵蕃",
        "content": "绍圣同年今几家，泛然游宦偶天涯。\n先因避贼来江左，身欠看山到永嘉。\n世禄相期会腾踏，束书宁復漫咨嗟。\n我今山色催归意，君政黄紬稳听衙。",
        "dynasty": "宋",
        "collection_info": null
    },
    {
        "uuid": "9dbec4c87356084dca4af449aa4747c3",
        "title": "赠李子永泳",
        "author": "赵蕃",
        "content": "漫刺平生不妄投，不知我者谓何求。\n平生愿作李君御，问事况闻他秩抽。\n驿舍夜凉陪麈尾，野田风晚从遨头。\n可嗟鞅掌催成去，未尽登临山水幽。",
        "dynasty": "宋",
        "collection_info": null
    },
    {
        "uuid": "9a7a87c825fc6d5ad4180aea2747cb87",
        "title": "赠马奉先二首值其已病竟不相识  其一",
        "author": "赵蕃",
        "content": "使君何苦向宜州，应为涪翁句法留。\n铜柱宁兴跕鸢嘆，金华要遂牧羊求。\n壮时根本先培固，老去波澜重卷收。\n我亦学诗穷未达，是中得处可闻否。",
        "dynasty": "宋",
        "collection_info": null
    },
    {
        "uuid": "5c3335a11436f99ded9007cb280cd638",
        "title": "赠马奉先二首值其已病竟不相识  其二",
        "author": "赵蕃",
        "content": "湘山湘水久经怀，近岁扁舟始一来。\n颇见留传诗句写，故胜摸索画图开。\n城南虽鬰平生志，冀北未空千里才。\n壮节曾闻趣除诏，辞官何乃尚徘徊。",
        "dynasty": "宋",
        "collection_info": null
    },
    {
        "uuid": "9ffa0781336f1d0b1780126e71041763",
        "title": "溧阳别成父弟兼寄远父秉文",
        "author": "赵蕃",
        "content": "策蹇同来秋始高，肃霜于此背征袍。\n别离摇落谁入句，险阻艰难卒岁劳。\n好在梅花千雪树，因思我友两文豪。\n莫道凶年政艰食，径须一醉办糜醪。",
        "dynasty": "宋",
        "collection_info": null
    },
    {
        "uuid": "c2a78fee7136d5604b2a10cd3dbaf1fe",
        "title": "溧阳邂逅胡安丰赴官送以二诗  其一",
        "author": "赵蕃",
        "content": "清江江上顺风船，大轴持来得纵观。\n几对江山忆谈笑，故怀书札欠平安。\n传闻召节趣归对，不信淮州劳跨鞍。\n我欲渡江因病返，岂期于此刺探漫。",
        "dynasty": "宋",
        "collection_info": null
    },
    {
        "uuid": "7b405a211a3d624abd6de61c9768a7e0",
        "title": "溧阳邂逅胡安丰赴官送以二诗  其二",
        "author": "赵蕃",
        "content": "丈人笔力老波澜，平处犹能敌建安。\n蹔为时清掌边钥，却来夜直上金銮。\n怅侬三径归来引，翻作五溪行路难。\n邂逅一欣还别去，雪泥连日未全干。",
        "dynasty": "宋",
        "collection_info": null
    },
    {
        "uuid": "d5467e23ba32b3b98e56970af75cb35e",
        "title": "邓师契县尉以沅陵韵作诗见贻次韵",
        "author": "赵蕃",
        "content": "叹息师门久不传，苇间几欲听延缘。\n多君有意工文字，老我空能历岁年。\n鹏鷃故知难一辨，夔蚿空復妄相怜。\n虽然亦可凄凉慰，祇恐赓篇别是篇。",
        "dynasty": "宋",
        "collection_info": null
    },
    {
        "uuid": "27785b928fd71c9af57e51b098018fa2",
        "title": "十二月二十六日",
        "author": "赵蕃",
        "content": "水有萦纡何自来，竹能森爽为谁栽。\n山僧乞饭朝一出，幽子题诗日几迴。\n故鹤未妨频有客，骑馿正尔独寻梅。\n得閒且尽幽居趣，顾我初无当世才。",
        "dynasty": "宋",
        "collection_info": null
    },
    {
        "uuid": "dafd3c58c0be8edaf7cfba3cb5b31b34",
        "title": "人日",
        "author": "赵蕃",
        "content": "元日虽晴人日阴，梅花如积杏花深。\n未忧盈室无储粟，且恃春风洗破衾。\n莫怪物华常草草，定缘老态日骎骎。\n不须愤泣卞和玉，何有矜夸季子金。",
        "dynasty": "宋",
        "collection_info": null
    },
    {
        "uuid": "805f489389ae8bd7a0f62de2e7b3f465",
        "title": "人日怀成父弟",
        "author": "赵蕃",
        "content": "人日雨连元日阴，杜陵时节已如今。\n苔迷草色闲多思，竹倚梅花瘦不禁。\n征事还愆退之集，题诗漫有蜀州心。\n溪南有弟遥成隔，目断苍然暮色侵。",
        "dynasty": "宋",
        "collection_info": null
    },
    {
        "uuid": "e37029b9d8132d2a854521bbae58a56f",
        "title": "同邢希声游化成岩",
        "author": "赵蕃",
        "content": "客授袁州且二三，胜游兹日始舆篮。\n僧残尚保高低寺，迹古犹呼上下岩。\n不省眼中如昔否，可惭笔底欠穷探。\n平泉草木今金濑，免郡还家未趁参。",
        "dynasty": "宋",
        "collection_info": null
    },
    {
        "uuid": "320a68f99ea28c8b3e41cd8b08f4480b",
        "title": "寒食前一日伯永相约过陈氏茅轩蕃亦载酒共往与者常宁尉曹明叔伯和蕃赋诗",
        "author": "赵蕃",
        "content": "茅轩临水自谁开，况有荼䕷玉作堆。\n佳节愁孤一百五，可人共约两三杯。\n轻雷淡雨林间过，落日清风座上催。\n更喜经行远城市，不妨杖屦晚方回。",
        "dynasty": "宋",
        "collection_info": null
    },
    {
        "uuid": "b8971df920074949f889f644520aa9ca",
        "title": "袁州北崇胜寺二首  其一",
        "author": "赵蕃",
        "content": "病中曾觅扊扅炊，别后东西无自知。\n似说诸侯枉行卷，却从羣彦赴明时。\n相如定辱君王问，郑老宁容尔汝期。\n几欲寄书愁不达，偶因閒暇一酬诗。",
        "dynasty": "宋",
        "collection_info": null
    },
    {
        "uuid": "63f19ac31d81780911beed69d7fea942",
        "title": "袁州北崇胜寺二首  其二",
        "author": "赵蕃",
        "content": "故人贻我壁间诗，何处飘零负此期。\n蹭蹬我今惭薄宦，飞腾君合趁明时。\n虽然不用逢人说，老矣何庸觅世知。\n借问还家底为计，儿能樵木妇能炊。",
        "dynasty": "宋",
        "collection_info": null
    },
    {
        "uuid": "f02ba3f7385dd144d6707cf8949d8b02",
        "title": "呈明叔且约诘朝过买江天阁",
        "author": "赵蕃",
        "content": "老屋支风政觉疎，况堪急雪堕空虚。\n黑甜颇念华胥去，白战仍牵故事余。\n雀噪还喑家立壁，鼠窥欲下粟无储。\n江天快阁相萦带，曳履明朝不命车。",
        "dynasty": "宋",
        "collection_info": null
    },
    {
        "uuid": "c2da12888994b7778c31298011c93862",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其一",
        "author": "赵蕃",
        "content": "参军出郭匪幽寻，使者移文播德音。\n石蒜榆皮那得饱，刀耕火种岂能任。\n义仓政尔因饥发，赈历兹焉遣吏临。\n比屋故知难户晓，分行聊得尽吾心。",
        "dynasty": "宋",
        "collection_info": null
    },
    {
        "uuid": "ea108d615545ab85b110e88da0421b3d",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其二",
        "author": "赵蕃",
        "content": "闻道高原尚苦干，未妨平陆欲生湍。\n眼中乍见扶藜出，耳畔未嗟啼鸟讙。\n汉诏当知本宽大，豳诗政復着艰难。\n尔能粗得饥肠实，我亦安辞脚力酸。",
        "dynasty": "宋",
        "collection_info": null
    },
    {
        "uuid": "e1f64161d9abac55401b045f516763d9",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其三",
        "author": "赵蕃",
        "content": "马騣岭下源初发，鹅口山前渐可舟。\n一百八盘谁谓险，二十四溪何自游。\n深厉浅揭故数数，车烦马殆真悠悠。\n惜哉当此方倥偬，不然亦足供夷犹。",
        "dynasty": "宋",
        "collection_info": null
    },
    {
        "uuid": "936deaf63a97365bc561294894451828",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其四",
        "author": "赵蕃",
        "content": "大麦初齐积渐黄，青青小麦更连冈。\n去冬屡雪有如此，今岁一丰端可望。\n负笼不须嗟甚苦，腰鎌行且看争忙。\n太仓红腐憎泥土，亦復遥思餠饵香。",
        "dynasty": "宋",
        "collection_info": null
    },
    {
        "uuid": "547bb6d293a250b0e17ed4ebbbb1c78d",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其五",
        "author": "赵蕃",
        "content": "既雨得晴晴亦佳，笋舆终日度咿哑。\n蒙笼篁竹四三里，髣髴茅茨三五家。\n邻舍相闻亦鸡犬，田畴随事有桑麻。\n居夷何陋惭君子，不尔辞官学种畬。",
        "dynasty": "宋",
        "collection_info": null
    },
    {
        "uuid": "22a6995db40d815b229aa02397bbf089",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其六",
        "author": "赵蕃",
        "content": "干溪溪侧弹子洞，薄暮过之聊且休。\n志欲山林成独往，媿无名姓继三游。\n奇奇怪怪乏画手，凿凿磷磷宜枕流。\n岩岫水泉真两得，未容石井独吾州。",
        "dynasty": "宋",
        "collection_info": null
    },
    {
        "uuid": "36aeef27c3aa0b8cb2e4bb872709e772",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其七",
        "author": "赵蕃",
        "content": "春今回首便天涯，留得芳英在物华。\n野色似云閒放犊，树阴如幄暗巢鸦。\n金钱满地空心草，紫绮漫郊苦菜花。\n试考方言助多识，欲传名字入诗家。",
        "dynasty": "宋",
        "collection_info": null
    },
    {
        "uuid": "6c812535f17bcaa22aff8612760bfee7",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其八",
        "author": "赵蕃",
        "content": "浦口江头艇子呼，有怀逸兴恐成孤。\n非斗邮传憎尘土，自爱江山入画图。\n峯势宛如神峻拔，瀑痕浑似笔浓枯。\n顾怜文力孱非敌，剩欲追摹忽已逋。",
        "dynasty": "宋",
        "collection_info": null
    },
    {
        "uuid": "18a4237360c2fba2e0d17d855621251b",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其九",
        "author": "赵蕃",
        "content": "晚日微风坠镜平，中流直下縠纹生。\n烟云点缀多新态，鸥鸟逢迎殆宿盟。\n聚落近于边境接，村墟亦有戍楼横。\n虽然王化初无外，接畛农桑畔不争。",
        "dynasty": "宋",
        "collection_info": null
    },
    {
        "uuid": "9dca429449ac573e7a09692468d104d5",
        "title": "三月十七日以檄出行赈贷旬日而復反自州门至老竹自老竹至鹅口復回老竹由干溪上入浦口泛舟以归得诗十首  其一○",
        "author": "赵蕃",
        "content": "世奇粤水与湘山，此地元居楚粤间。\n尽日觅诗终莫就，有时游目不能还。\n骤来遥点雨初过，忽尔数峯云自閒。\n远碧近苍元互映，浅青深绿更相关。",
        "dynasty": "宋",
        "collection_info": null
    },
    {
        "uuid": "ea848d00ee65397b7b12a29e51e609d1",
        "title": "九日宜春道中",
        "author": "赵蕃",
        "content": "勿云秋意漫生悲，可欠重阳一首诗。\n瘦马嘶风红叶树，村帘沽酒菊花枝。\n壶觞征逐纷皆是，人物风流眇莫追。\n独立斜阳屡搔首，未妨乌帢鬓丝垂。",
        "dynasty": "宋",
        "collection_info": null
    },
    {
        "uuid": "f9a23923923209ea1ee18b69e9e19fd4",
        "title": "十二月一日因出小憩快阁而归",
        "author": "赵蕃",
        "content": "昨宵已辨雪中灯，今日晴来聊记曾。\n病骨可堪风似刮，衰眸自喜句如冰。\n鴈因就暖长为客，鱼为逃寒返坠罾。\n北去南来勿渠嘆，身今淹泊岁还仍。",
        "dynasty": "宋",
        "collection_info": null
    },
    {
        "uuid": "25ad9e51eb94d66373795e4e3c6b0167",
        "title": "赋辰州东园水乡",
        "author": "赵蕃",
        "content": "往日苍苔满废墙，祇今新绿涨芳塘。\n不唯新种荷成柄，更復添栽柳作行。\n墨客休题洛神赋，主人政念水仙王。\n倦游拓落浑无此，伹拟攀搴学制裳。",
        "dynasty": "宋",
        "collection_info": null
    },
    {
        "uuid": "19bd5092cac9270c49721994f15d7481",
        "title": "早到超果寺示成父且约归日携家来游",
        "author": "赵蕃",
        "content": "雾裏看花喜未昏，竹园啼鸟爱频言。\n土膏穉麦如争长，水脉清流却变浑。\n负郭无如此山寺，携家更拟泛溪村。\n卜居苦欲规佳处，佳处都归祇树园。",
        "dynasty": "宋",
        "collection_info": null
    },
    {
        "uuid": "0b35c1998cbdf26e38f19956adeebb0f",
        "title": "归途",
        "author": "赵蕃",
        "content": "篮舆伊轧又前村，何许风来洗睡昏。\n木落尽还山面目，旱深穷见水根源。\n相逢负担皆征利，难觅隠居躬灌园。\n归路苦长行易倦，断鸦残月记松门。",
        "dynasty": "宋",
        "collection_info": null
    },
    {
        "uuid": "494b4b3d2eda1f6150d2cfda3d0c74ec",
        "title": "桃源道中用邢子中丈旧韵",
        "author": "赵蕃",
        "content": "山川曾是避秦余，何得真成画不如。\n想象曾闻昔所赋，经行为记我今初。\n欲知赋役无逃遁，看取耕桑映密疎。\n雨笠烟簑春正好，盍抛手板便从渠。",
        "dynasty": "宋",
        "collection_info": null
    },
    {
        "uuid": "2b90d6d2421b29f9b13c0f4d206bb5bc",
        "title": "昨日绝湖颇危追赋二诗  其一",
        "author": "赵蕃",
        "content": "平生谩说江湖乐，小遇风涛意不任。\n颇眩云山相俯仰，却怜水鸟恣浮沈。\n神游险向冤魂语，笑傲强为洛下吟。\n頼是初谋壮维楫，不然何地觅壶金。",
        "dynasty": "宋",
        "collection_info": null
    },
    {
        "uuid": "7d61197450a9b599e6f5e530e2b1f9f7",
        "title": "昨日绝湖颇危追赋二诗  其二",
        "author": "赵蕃",
        "content": "鄱之为险旧知名，盗夺渔侵恃以成。\n波静宴安犹几席，风来汹涌甚戈兵。\n欲知舟楫洄沿趣，都在溪山表裏清。\n明日余干又维缆，诵诗还是忆长城。",
        "dynasty": "宋",
        "collection_info": null
    },
    {
        "uuid": "9cda64442a5b39d919bc49c9f579341e",
        "title": "既绝湖得顺风顷刻已见弁山二首  其一",
        "author": "赵蕃",
        "content": "五日阴霾斗不开，步行湖觜看帆来。\n祇言命有穷年厄，岂料风能今日回。\n自是人心分顺逆，枉于造物示嫌猜。\n篷窗纵雨无深掩，要见前山翠作堆。",
        "dynasty": "宋",
        "collection_info": null
    },
    {
        "uuid": "61bbf889fc201cf4dd0717da7e1510da",
        "title": "既绝湖得顺风顷刻已见弁山二首  其二",
        "author": "赵蕃",
        "content": "几向诗中觅弁峯，倦游何意道兹从。\n欲搜短句五七字，却值浮云千万重。\n颇觉啸歌随趣得，不同应接向人慵。\n连朝苦厌浮家恶，今日翻思此地容。",
        "dynasty": "宋",
        "collection_info": null
    },
    {
        "uuid": "f00ac9e9dc8cb24a4a4df6698cab8cd5",
        "title": "二十三日使风",
        "author": "赵蕃",
        "content": "江行已属北风权，此去宁忧上水船。\n卧听招呼帆转脚，起看飞溅水平舷。\n鸥乘逸气沿仍泝，鴈怯惊吹断復连。\n玄妙未穷天籁说，雄豪诗读快哉篇。",
        "dynasty": "宋",
        "collection_info": null
    },
    {
        "uuid": "e98052f97d04042f62d13858f26b455e",
        "title": "比与成父别谓先行矣及再至溧阳则犹未也留数日与之同归用雪中怀家之韵",
        "author": "赵蕃",
        "content": "分携决意归先我，邂逅尚留翻挽渠。\n已是常饥思稚子，更逾三月欠家书。\n岁云莫矣嗟何及，归去来兮计莫如。\n壮志渡江思击檝，老怀寻壑愿巾车。",
        "dynasty": "宋",
        "collection_info": null
    },
    {
        "uuid": "de0ab9247fc9a508f80f905b5cdd5d27",
        "title": "过南昌以病不入城纵望偶题",
        "author": "赵蕃",
        "content": "滕王阁上退之碑，徐孺祠中鲁直诗。\n往客欠游常繫梦，今行缘病復愆期。\n霜雕南浦短长柳，云掩西山浓澹姿。\n落照有情增我恨，晚风无力度帆迟。",
        "dynasty": "宋",
        "collection_info": null
    },
    {
        "uuid": "ee135dcbc4cf91b280a718487f11ebf4",
        "title": "峡江舟中怀徐审知",
        "author": "赵蕃",
        "content": "峡江江上晓乘风，人语鸡声宿雾中。\n自入江西此差胜，有如吾子乃无同。\n未怜终岁数行役，可料此生长困穷。\n独是嗜诗余习在，耸肩搔髮愿求工。",
        "dynasty": "宋",
        "collection_info": null
    }
]