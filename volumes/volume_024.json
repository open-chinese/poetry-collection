[
    {
        "uuid": "e0a7a226330daaf612a934a960f7f33b",
        "title": "霜月",
        "author": "李商隐",
        "content": "初闻征雁已无蝉，百尺楼高水接天。\n青女素娥俱耐冷，月中霜裏鬬婵娟。",
        "dynasty": "唐",
        "collection_info": null
    },
    {
        "uuid": "5dfa4b6be183d431c700e41cb54be472",
        "title": "异俗二首 一",
        "author": "李商隐",
        "content": "鬼疟朝朝避，春寒夜夜添。\n未惊雷破柱，不报水齐檐。\n虎箭侵肤毒，鱼钩刺骨铦。\n鸟言成谍诉，多是恨彤幨。",
        "dynasty": "唐",
        "collection_info": null
    },
    {
        "uuid": "216acb8af009c3ee05725dee5110c2e4",
        "title": "异俗二首 二",
        "author": "李商隐",
        "content": "户尽悬秦网，家多事越巫。\n未曾容獭祭，只是纵猪都。\n点对连鰲饵，搜求缚虎符。\n贾生兼事鬼，不信有洪炉。",
        "dynasty": "唐",
        "collection_info": null
    },
    {
        "uuid": "b024633d53d69294103de57bb3cdc37b",
        "title": "归墅",
        "author": "李商隐",
        "content": "行李踰南极，旬时到旧乡。\n楚芝应徧紫，邓橘未全黄。\n渠浊村舂急，旗高社酒香。\n故山归梦喜，先入读书堂。",
        "dynasty": "唐",
        "collection_info": null
    },
    {
        "uuid": "77a127ff1364aa1f3a71b537c50187c5",
        "title": "商于",
        "author": "李商隐",
        "content": "商于朝雨霁，归路有秋光。\n背坞猿收果，投岩麝退香。\n建瓴真得势，横戟岂能当。\n割地张仪诈，谋身绮季长。\n清渠州外月，黄叶庙前霜。\n今日看云意，依依入帝乡。",
        "dynasty": "唐",
        "collection_info": null
    },
    {
        "uuid": "ec2beb232ca505f58d335a0e09b9dd0a",
        "title": "和孙朴韦蟾孔雀咏",
        "author": "李商隐",
        "content": "此去三梁远，今来万里携。\n西施因网得，秦客被花迷。\n可在青鹦鹉，非关碧野鸡。\n约眉怜翠羽，刮目想金篦。\n瘴气笼飞远，蛮花向坐低。\n轻于赵皇后，贵极楚悬黎。\n都护矜罗幕，佳人炫绣袿。\n屏风临烛扣，捍拨倚香脐。\n旧思牵云叶，新愁待雪泥。\n爱堪通梦寐，画得不端倪。\n地锦排苍雁，帘钉镂白犀。\n曙霞星斗外，凉月露盘西。\n妬好休夸舞，经寒且少啼。\n红楼三十级，稳稳上丹梯。",
        "dynasty": "唐",
        "collection_info": null
    },
    {
        "uuid": "da382a156b0ac0efb4ecac8a65a664b6",
        "title": "人欲",
        "author": "李商隐",
        "content": "人欲天从竟不疑，莫言圆盖便无私。\n秦中已久乌头白，却是君王未备知。",
        "dynasty": "唐",
        "collection_info": null
    },
    {
        "uuid": "36d94dfe8d7905abb822427d00f79c2b",
        "title": "华山题王母祠",
        "author": "李商隐",
        "content": "莲华峰下锁雕梁，此去瑶池地共长。\n好为麻姑到东海，劝栽黄竹莫栽桑。",
        "dynasty": "唐",
        "collection_info": null
    },
    {
        "uuid": "4e94293f6beb245a666c0bb28db68a16",
        "title": "华清宫",
        "author": "李商隐",
        "content": "华清恩幸古无伦，犹恐蛾眉不胜人。\n未免被他褒女笑，只教天子暂蒙尘。",
        "dynasty": "唐",
        "collection_info": null
    },
    {
        "uuid": "395c2d0b61f6d4f30aad3733c0fb45fb",
        "title": "楚泽",
        "author": "李商隐",
        "content": "夕阳归路后，霜野物声干。\n集鸟翻渔艇，残虹拂马鞍。\n刘桢元抱病，虞寄数辞官。\n白袷经年卷，西来及早寒。",
        "dynasty": "唐",
        "collection_info": null
    },
    {
        "uuid": "9d1b129cb2ececf768a82fcea19c2aea",
        "title": "蝉",
        "author": "李商隐",
        "content": "本以高难饱，徒劳恨费声。\n五更疎欲断，一树碧无情。\n薄宦梗犹泛，故园芜已平。\n烦君最相警，我亦举家清。",
        "dynasty": "唐",
        "collection_info": null
    },
    {
        "uuid": "e868769cc247830cb4b8fd2ceace699a",
        "title": "江亭散席循柳路吟",
        "author": "李商隐",
        "content": "春咏敢轻裁，衔辞入半杯。\n已遭江映柳，更被雪藏梅。\n寡和真徒尔，殷忧动即来。\n从诗得何报，惟感二毛催。",
        "dynasty": "唐",
        "collection_info": null
    },
    {
        "uuid": "b7d511cebce90ab112dde136b4f88e4e",
        "title": "潭州",
        "author": "李商隐",
        "content": "潭州官舍暮楼空，今古无端入望中。\n湘泪浅深滋竹色，楚歌重迭怨兰丛。\n陶公战舰空滩雨，贾傅承尘破庙风。\n目断故园人不至，松醪一醉与谁同。",
        "dynasty": "唐",
        "collection_info": null
    },
    {
        "uuid": "c9abbe8b42adec360d4424bc7ca6b056",
        "title": "赠刘司户",
        "author": "李商隐",
        "content": "江风吹浪动云根，重碇危樯白日昏。\n已断燕鸿初起势，更惊骚客后归魂。\n汉廷急诏谁先入，楚路高歌自欲翻。\n万里相逢欢復泣，凤巢西隔九重门。",
        "dynasty": "唐",
        "collection_info": null
    },
    {
        "uuid": "cb868d38968b07536cf4ca3d50fc4a24",
        "title": "哭刘司户二首 一",
        "author": "李商隐",
        "content": "离居星岁易，失望死生分。\n酒瓮凝余桂，书籤冷旧芸。\n江风吹鴈急，山木带蝉曛。\n一呌千迴首，天高不为闻。",
        "dynasty": "唐",
        "collection_info": null
    },
    {
        "uuid": "4bca5cac8083f81367e6aa7afaa07783",
        "title": "哭刘司户二首 二",
        "author": "李商隐",
        "content": "有美扶皇运，无谁荐直言。\n已为秦逐客，復作楚冤魂。\n湓浦应分派，荆江有会源。\n幷将添恨泪，一洒问干坤。",
        "dynasty": "唐",
        "collection_info": null
    },
    {
        "uuid": "3bec88f93990bf4c1e0d7befd373e3f3",
        "title": "悼伤后赴东蜀辟至散关遇雪",
        "author": "李商隐",
        "content": "剑外从军远，无家与寄衣。\n散关三尺雪，回梦旧鸳机。",
        "dynasty": "唐",
        "collection_info": null
    },
    {
        "uuid": "8ee752bd906df4bb1e517aeb006556a0",
        "title": "乐游原",
        "author": "李商隐",
        "content": "向晚意不适，驱车登古原。\n夕阳无限好，只是近黄昏。",
        "dynasty": "唐",
        "collection_info": null
    },
    {
        "uuid": "e473217f79459624d1f8dc4666a739df",
        "title": "北齐二首 一",
        "author": "李商隐",
        "content": "一笑相倾国便亡，何劳荆棘始堪伤。\n小怜玉体横陈夜，已报周师入晋阳。",
        "dynasty": "唐",
        "collection_info": null
    },
    {
        "uuid": "4166cab4f0fa3f29d6756342046cff21",
        "title": "北齐二首 二",
        "author": "李商隐",
        "content": "巧笑知堪敌万几，倾城最在着戎衣。\n晋阳已陷休回顾，更请君王猎一围。",
        "dynasty": "唐",
        "collection_info": null
    },
    {
        "uuid": "9e5db24e92e76dc03ffffa5edfeb27bd",
        "title": "街西池馆",
        "author": "李商隐",
        "content": "白阁他年别，朱门此夜过。\n疎帘留月魄，珍簟接烟波。\n太守三刀梦，将军一箭歌。\n国租容客旅，香熟玉山禾。",
        "dynasty": "唐",
        "collection_info": null
    },
    {
        "uuid": "55ae380c06664164ee13d0d65da33bb8",
        "title": "南朝",
        "author": "李商隐",
        "content": "玄武湖中玉漏催，鸡鸣埭口绣襦迴。\n谁言琼树朝朝见，不及金莲步步来。\n敌国军营漂木柹，前朝神庙锁烟煤。\n满宫学士皆颜色，江令当年只费才。",
        "dynasty": "唐",
        "collection_info": null
    },
    {
        "uuid": "25e3e293a2b622df01e1305bc9baaa4d",
        "title": "復京",
        "author": "李商隐",
        "content": "虏骑胡兵一战摧，万灵回首贺轩台。\n天教李令心如日，可要昭陵石马来。",
        "dynasty": "唐",
        "collection_info": null
    },
    {
        "uuid": "aef05d4d1e1b1875735f5999aab15d19",
        "title": "浑河中",
        "author": "李商隐",
        "content": "九庙无尘八马回，奉天城垒长春苔。\n咸阳原上英雄骨，半向君家养马来。",
        "dynasty": "唐",
        "collection_info": null
    },
    {
        "uuid": "a67c8850453dda001aa794096250ca97",
        "title": "鄠杜马上念汉书",
        "author": "李商隐",
        "content": "世上苍龙种，人间武帝孙。\n小来惟射猎，兴罢得干坤。\n渭水天开苑，咸阳地献原。\n英灵殊未已，丁傅渐华轩。",
        "dynasty": "唐",
        "collection_info": null
    },
    {
        "uuid": "b7ec9d84be15da7d0f9e74b66aa06a59",
        "title": "柳",
        "author": "李商隐",
        "content": "动春何限叶，撼晓几多枝。\n解有相思[否]，应无不舞时。\n絮飞藏皓蝶，带弱露黄鹂。\n倾国宜通体，谁来独赏眉。",
        "dynasty": "唐",
        "collection_info": null
    },
    {
        "uuid": "be742f99501a6aa3e0577898033a728a",
        "title": "巴江柳",
        "author": "李商隐",
        "content": "巴江可惜柳，柳色绿侵江。\n好向金銮殿，移阴入绮窗。",
        "dynasty": "唐",
        "collection_info": null
    },
    {
        "uuid": "509cff9781fa6a59ac1974cb15e0f1cc",
        "title": "咸阳",
        "author": "李商隐",
        "content": "咸阳宫阙郁嵯峨，六国楼台艳绮罗。\n自是当时天帝醉，不关秦地有山河。",
        "dynasty": "唐",
        "collection_info": null
    },
    {
        "uuid": "7942d27b340d2de9fa1faebeaa9d6552",
        "title": "同崔八诣药山访融禅师",
        "author": "李商隐",
        "content": "共受征南不次恩，报恩惟是有忘言。\n岩花涧草西林路，未见高僧只见猿。",
        "dynasty": "唐",
        "collection_info": null
    },
    {
        "uuid": "ecadadf233643a7e4836c08492c5c3b5",
        "title": "闻着明凶问哭寄飞卿",
        "author": "李商隐",
        "content": "昔叹谗销骨，今伤泪满膺。\n空余双玉剑，无復一壶冰。\n江势翻银砾，天文露玉绳。\n何因携庾信，同去哭徐陵。",
        "dynasty": "唐",
        "collection_info": null
    },
    {
        "uuid": "075fe82b3a993160751a03a50e88293a",
        "title": "听鼓",
        "author": "李商隐",
        "content": "城头迭鼓声，城下暮江清。\n欲问渔阳掺，时无祢正平。",
        "dynasty": "唐",
        "collection_info": null
    },
    {
        "uuid": "b1331c817d0392388dbf38425590fa5a",
        "title": "送崔珏往西川",
        "author": "李商隐",
        "content": "年少因何有旅愁，欲为东下更西游。\n一条雪浪吼巫峡，千里火云烧益州。\n卜肆至今多寂寞，酒垆从古擅风流。\n浣花笺纸桃花色，好好题诗咏玉钩。",
        "dynasty": "唐",
        "collection_info": null
    },
    {
        "uuid": "63060d1e823db30fc8addf1b68391720",
        "title": "代赠",
        "author": "李商隐",
        "content": "杨柳路尽处，芙蓉湖上头。\n虽同锦步障，独映钿箜篌。\n鸳鸯可羡头俱白，飞去飞来烟雨秋。",
        "dynasty": "唐",
        "collection_info": null
    },
    {
        "uuid": "74a52b75ff0514d76edfdb1807ee96e7",
        "title": "桂林",
        "author": "李商隐",
        "content": "城窄山将压，江宽地共浮。\n东南通绝域，西北有高楼。\n神护青枫岸，龙移白石湫。\n殊乡竟何祷，箫鼓不曾休。",
        "dynasty": "唐",
        "collection_info": null
    },
    {
        "uuid": "aa6c107600a90eb14168312527261737",
        "title": "夜雨寄北",
        "author": "李商隐",
        "content": "君问归期未有期，巴山夜雨涨秋池。\n何当共剪西窗烛，却话巴山夜雨时。",
        "dynasty": "唐",
        "collection_info": null
    },
    {
        "uuid": "44d7fd2c6e0eee16035572b800070638",
        "title": "陈后宫",
        "author": "李商隐",
        "content": "茂苑城如画，阊门瓦欲流。\n还依水光殿，更起月华楼。\n侵夜鸾开镜，迎冬雉献裘。\n从臣皆半醉，天子正无愁。",
        "dynasty": "唐",
        "collection_info": null
    },
    {
        "uuid": "2765001f571d9079aee49f892ec3a6d5",
        "title": "属疾",
        "author": "李商隐",
        "content": "许靖犹羁宦，安仁復悼亡。\n兹辰聊属疾，何日免殊方。\n秋蝶无端丽，寒花只暂香。\n多情真命薄，容易即迴肠。",
        "dynasty": "唐",
        "collection_info": null
    },
    {
        "uuid": "a50ae63d52614d1ac5e0e87b238c2df5",
        "title": "石榴",
        "author": "李商隐",
        "content": "榴枝婀娜榴实繁，榴膜轻明榴子鲜。\n可羡瑶池碧桃树，碧桃红颊一千年。",
        "dynasty": "唐",
        "collection_info": null
    },
    {
        "uuid": "3553d333bb1c2b8971ea8191365483e3",
        "title": "明日",
        "author": "李商隐",
        "content": "天上参旗过，人间烛燄销。\n谁言整双履，便是隔三桥。\n知处黄金鏁，曾来碧绮寮。\n凭栏明日意，池阔雨萧萧。",
        "dynasty": "唐",
        "collection_info": null
    },
    {
        "uuid": "d6a3c714b702abc531eceef4d9edcbd6",
        "title": "饮席戏赠同舍",
        "author": "李商隐",
        "content": "洞中屐响省分携，不是花迷客自迷。\n珠树重行怜翡翠，玉楼双舞羡鵾鸡。\n兰迴旧蘂缘屏绿，椒缀新香和壁泥。\n唱尽阳关无限迭，半杯松叶冻颇黎。",
        "dynasty": "唐",
        "collection_info": null
    },
    {
        "uuid": "56b4b783b55d8d886461db44027ccab0",
        "title": "西溪",
        "author": "李商隐",
        "content": "近郭西溪好，谁堪共酒壶。\n苦吟防柳恽，多泪怯杨朱。\n野鹤随君子，寒松揖大夫。\n天涯常病意，岑寂胜欢娱。",
        "dynasty": "唐",
        "collection_info": null
    },
    {
        "uuid": "2bd07f2352ab0c31950da8a27f25f66e",
        "title": "忆梅",
        "author": "李商隐",
        "content": "定定住天涯，依依向物华。\n寒梅最堪恨，常作去年花。",
        "dynasty": "唐",
        "collection_info": null
    },
    {
        "uuid": "303c0a8c13eb136889cddd3f35283b0a",
        "title": "赠柳",
        "author": "李商隐",
        "content": "章台从掩映，郢路更参差。\n见说风流极，来当婀娜时。\n桥迴行欲断，堤远意相随。\n忍放花如雪，青楼扑酒旗。",
        "dynasty": "唐",
        "collection_info": null
    },
    {
        "uuid": "08836ae29604b53e37dcc224c758eaea",
        "title": "谑柳",
        "author": "李商隐",
        "content": "已带黄金缕，仍飞白玉花。\n长时须拂马，密处少藏鸦。\n眉细从他敛，腰轻莫自斜。\n玳梁谁道好，偏拟映卢家。",
        "dynasty": "唐",
        "collection_info": null
    },
    {
        "uuid": "a7196f3f54763d4d760e6d969700d12d",
        "title": "北禽",
        "author": "李商隐",
        "content": "为恋巴江好，无辞瘴雾蒸。\n纵能朝杜宇，可得值苍鹰。\n石小虚填海，芦铦未破矰。",
        "dynasty": "唐",
        "collection_info": null
    },
    {
        "uuid": "93da8e1ca07e63856f44271eb8f149ea",
        "title": "初起",
        "author": "李商隐",
        "content": "想像咸池日欲光，五更钟后更迴肠。\n三年苦雾巴江水，不为离人照屋梁。",
        "dynasty": "唐",
        "collection_info": null
    },
    {
        "uuid": "f6b37123c007132a714916ddba2f657c",
        "title": "楚宫",
        "author": "李商隐",
        "content": "复壁交青琐，重帘挂紫绳。\n如何一柱观，不碍九枝灯。\n扇薄常规月，钗斜只镂冰。\n歌成犹未唱，秦火入夷陵。",
        "dynasty": "唐",
        "collection_info": null
    },
    {
        "uuid": "f622025bdf1550a820868c448fd1b85a",
        "title": "柳",
        "author": "李商隐",
        "content": "柳映江潭底有情，望中频遣客心惊。\n巴雷隐隐千山外，更作章台走马声。",
        "dynasty": "唐",
        "collection_info": null
    },
    {
        "uuid": "4157b5cc885866d2fd6c335bd5d969af",
        "title": "石城",
        "author": "李商隐",
        "content": "石城夸窈窕，花县更风流。\n簟冰将飘枕，帘烘不隐钩。\n玉童收夜钥，金狄守更筹。\n共笑鸳鸯绮，鸳鸯两白头。",
        "dynasty": "唐",
        "collection_info": null
    },
    {
        "uuid": "fc4004ea76c3637d2aa2cd05eb47e7fe",
        "title": "韩碑",
        "author": "李商隐",
        "content": "元和天子神武姿，彼何人哉轩与羲。\n誓将上雪列圣耻，坐法宫中朝四夷。\n淮西有贼五十载，封狼生貙貙生罴。\n不据山河据平地，长戈利矛日可麾。\n帝得圣相相曰度，贼斫不死神扶持。\n腰悬相印作都统，阴风惨澹天王旗。\n愬武古通作牙爪，仪曹外郎载笔随。\n行军司马智且勇，十四万众犹虎貔。\n入蔡缚贼献太庙，功无与让恩不訾。\n帝曰汝度功第一，汝从事愈宜为辞。\n愈拜稽首蹈且舞，金石刻画臣能为。\n古者世称大手笔，此事不繫于职司。\n当仁自古有不让，言讫屡颔天子颐。\n公退斋戒坐小阁，濡染大笔何淋漓。\n点窜尧典舜典字，涂改清庙生民诗。\n文成破体书在纸，清晨再拜铺丹墀。\n表曰臣愈昧死上，咏神圣功书之碑。\n碑高三丈字如斗，负以灵鳌蟠以螭。\n句奇语重喻者少，谗之天子言其私。\n长绳百尺拽碑倒，麤砂大石相磨治。\n公之斯文若元气，先时已入人肝脾。\n汤盘孔鼎有述作，今无其器存其辞。\n呜呼圣皇及圣相，相与烜赫流淳熙。\n公之斯文不示后，曷与三五相攀追。\n愿书万本诵万过，口角流沫右手胝。\n传之七十有二代，以为封禅玉检明堂基。",
        "dynasty": "唐",
        "collection_info": null
    },
    {
        "uuid": "cc797e62a0f924430a315cd00b1026b8",
        "title": "令狐八拾遗见招送裴十四归华州",
        "author": "李商隐",
        "content": "二十中郎未足希，骊驹先自有光辉。\n兰亭讌罢方回去，雪夜诗成道韫归。\n汉苑风烟吹客梦，云台洞穴接郊扉。\n嗟予久抱临邛渴，便欲因君问钓矶。",
        "dynasty": "唐",
        "collection_info": null
    },
    {
        "uuid": "4e23ead88a8dff8c635dd65712090588",
        "title": "离思",
        "author": "李商隐",
        "content": "气尽前溪舞，心酸子夜歌。\n峡云寻不得，沟水欲如何。\n朔雁传书绝，湘篁染泪多。\n无由见颜色，还自託微波。",
        "dynasty": "唐",
        "collection_info": null
    },
    {
        "uuid": "71916e18c3c52586b2a73f71dca6d971",
        "title": "宿骆氏亭寄怀崔雍衮",
        "author": "李商隐",
        "content": "竹坞无尘水槛清，相思迢递隔重城。\n秋阴不散霜飞晚，留得枯荷听雨声。",
        "dynasty": "唐",
        "collection_info": null
    },
    {
        "uuid": "4cb190187ae433b48277b18f2cb4cf6e",
        "title": "风雨",
        "author": "李商隐",
        "content": "凄凉宝剑篇，羁泊欲穷年。\n黄叶仍风雨，青楼自管絃。\n新知遭薄俗，旧好隔良缘。\n心断新丰酒，销愁斗几千。",
        "dynasty": "唐",
        "collection_info": null
    },
    {
        "uuid": "955b146953f333093fccf3c6773f908e",
        "title": "梦泽",
        "author": "李商隐",
        "content": "梦泽悲风动白茅，楚王葬尽满城娇。\n未知歌舞能多少，虚减宫厨为细腰。",
        "dynasty": "唐",
        "collection_info": null
    },
    {
        "uuid": "cea83f4d89ab6e8d8a358bfea73b3d6f",
        "title": "赠歌妓二首 一",
        "author": "李商隐",
        "content": "水精如意玉连环，下蔡城危莫破颜。\n红绽樱桃含白雪，断肠声裏唱阳关。",
        "dynasty": "唐",
        "collection_info": null
    },
    {
        "uuid": "09752e1cc7234ee05c7341e23099f55e",
        "title": "赠歌妓二首 二",
        "author": "李商隐",
        "content": "白日相思可奈何，严城清夜断经过。\n只知解道春来瘦，不道春来独自多。",
        "dynasty": "唐",
        "collection_info": null
    },
    {
        "uuid": "3facbec209ff7865d53deedcafc19c1d",
        "title": "谢书",
        "author": "李商隐",
        "content": "微意何曾有一毫，空携笔砚奉龙韬。\n自蒙半夜传衣后，不羡王祥得佩刀。",
        "dynasty": "唐",
        "collection_info": null
    },
    {
        "uuid": "7c0f0b6325ab18db9f67cdc00998f6c4",
        "title": "寄令狐学士",
        "author": "李商隐",
        "content": "秘殿崔嵬拂彩霓，曹司今在殿东西。\n赓歌太液翻黄鹄，从猎陈仓获碧鸡。\n晓饮岂知金掌迥，夜吟应讶玉绳低。\n钧天虽许人间听，阊阖门多梦自迷。",
        "dynasty": "唐",
        "collection_info": null
    },
    {
        "uuid": "080a01e3b93d8dff2b45e185b98df132",
        "title": "酬令狐郎中见寄",
        "author": "李商隐",
        "content": "望郎临古郡，佳句洒丹青。\n应自丘迟宅，仍过柳恽汀。\n封来江渺渺，信去雨冥冥。\n句曲闻仙诀，临川得佛经。\n朝吟搘客枕，夜读漱僧瓶。\n不见衔芦雁，空流腐草萤。\n土宜悲坎井，天怒识雷霆。\n象卉分疆近，蛟涎浸岸腥。\n补羸贪紫桂，负气託青萍。\n万里悬离抱，危于讼閤铃。",
        "dynasty": "唐",
        "collection_info": null
    },
    {
        "uuid": "cad66cd9f3aa00643942106bd3fcfd97",
        "title": "七月二十八日夜与王郑二秀才听雨后梦作",
        "author": "李商隐",
        "content": "初梦龙宫宝燄然，瑞霞明丽满晴天。\n旋成醉倚蓬莱树，有箇仙人拍我肩。\n少顷远闻吹细管，闻声不见隔飞烟。\n逡巡又过潇湘雨，雨打湘灵五十絃。\n瞥见冯夷殊怅望，鲛绡休卖海为田。\n亦逢毛女无憀极，龙伯擎将华岳莲。\n恍惚无倪明又暗，低迷不已断还连。\n觉来正是平阶雨，独背寒灯枕手眠。",
        "dynasty": "唐",
        "collection_info": null
    },
    {
        "uuid": "36d89449bb7fa779771233021c4f0cba",
        "title": "寄令狐郎中",
        "author": "李商隐",
        "content": "嵩云秦树久离居，双鲤迢迢一纸书。\n休问梁园旧宾客，茂陵秋雨病相如。",
        "dynasty": "唐",
        "collection_info": null
    },
    {
        "uuid": "2530eef533d74026b872d68a0f626fcf",
        "title": "漫成三首 一",
        "author": "李商隐",
        "content": "不妨何范尽诗家，未解当年重物华。\n远把龙山千里雪，将来拟并洛阳花。",
        "dynasty": "唐",
        "collection_info": null
    },
    {
        "uuid": "709e05c33fcea5d07ac76624047c9ebd",
        "title": "漫成三首 二",
        "author": "李商隐",
        "content": "沈约怜何逊，延年毁谢庄。\n清新俱有得，名誉底相伤。",
        "dynasty": "唐",
        "collection_info": null
    },
    {
        "uuid": "182e28f154e23d55a8d770b79c2a0ed3",
        "title": "漫成三首 三",
        "author": "李商隐",
        "content": "雾夕咏芙蕖，何郎得意初。\n此时谁最赏，沈范两尚书。",
        "dynasty": "唐",
        "collection_info": null
    },
    {
        "uuid": "45ddf56f83d51118dc5b685cd13fe081",
        "title": "无题",
        "author": "李商隐",
        "content": "白道萦迴入暮霞，斑骓嘶断七香车。\n春风自共何人笑，枉破阳城十万家。",
        "dynasty": "唐",
        "collection_info": null
    },
    {
        "uuid": "fcf5fe11be97963c36c3aa42064c8702",
        "title": "槿花二首 一",
        "author": "李商隐",
        "content": "燕体伤风力，鸡香积露文。\n殷鲜一相杂，啼笑两难分。\n月裏宁无姊，云中亦有君。\n三清与仙岛，何事亦离羣。",
        "dynasty": "唐",
        "collection_info": null
    },
    {
        "uuid": "05be19e453b54810f0eb52299fb1b190",
        "title": "槿花二首 二",
        "author": "李商隐",
        "content": "珠馆熏燃久，玉房梳扫余。\n烧兰才作烛，襞锦不成书。\n本以亭亭远，翻嫌眽眽疎。\n迴头问残照，残照更空虚。",
        "dynasty": "唐",
        "collection_info": null
    },
    {
        "uuid": "fb6edba02e5f22c0e72266846706f31d",
        "title": "哭刘蕡",
        "author": "李商隐",
        "content": "上帝深宫闭九阍，巫咸不下问衔冤。\n广陵别后春涛隔，湓浦书来秋雨翻。\n只有安仁能作诔，何曾宋玉解招魂。\n平生风义兼师友，不敢同君哭寝门。",
        "dynasty": "唐",
        "collection_info": null
    },
    {
        "uuid": "aefc8031a4acb8935fec8ef902c46631",
        "title": "杜司勋",
        "author": "李商隐",
        "content": "高楼风雨感斯文，短翼差池不及羣。\n刻意伤春復伤别，人间惟有杜司勋。",
        "dynasty": "唐",
        "collection_info": null
    },
    {
        "uuid": "e5ae7d4c4ac38e556a591b66984aad13",
        "title": "荆门西下",
        "author": "李商隐",
        "content": "一夕南风一叶危，荆云迴望夏云时。\n人生岂得轻离别，天意何曾忌崄巇。\n骨肉书题安绝徼，蕙兰蹊径失佳期。\n洞庭湖阔蛟龙恶，却羡杨朱泣路岐。",
        "dynasty": "唐",
        "collection_info": null
    },
    {
        "uuid": "c18676dc64f0f8eefcceb82173926435",
        "title": "碧瓦",
        "author": "李商隐",
        "content": "碧瓦衔珠树，红轮结绮寮。\n无双汉殿鬓，第一楚宫腰。\n雾唾香难尽，珠啼冷易销。\n歌从雍门学，酒是蜀城烧。\n柳暗将翻巷，荷欹正抱桥。\n钿辕开道入，金管隔隣调。\n梦到飞魂急，书成即席遥。\n河流衝柱转，海沫近槎飘。\n吴市蠀蛦甲，巴賨翡翠翘。\n他时未知意，重迭赠娇饶。",
        "dynasty": "唐",
        "collection_info": null
    },
    {
        "uuid": "aac4d43c11d7b6599aa15c273f3ad453",
        "title": "蜨",
        "author": "李商隐",
        "content": "叶叶復翻翻，斜桥对侧门。\n芦花惟有白，柳絮可能温。\n西子寻遗殿，昭君觅故村。\n年年芳物尽，来别败兰荪。",
        "dynasty": "唐",
        "collection_info": null
    },
    {
        "uuid": "6dd119d2b930d5ee8bc7fe8be9b11002",
        "title": "蝇蜨鸡麝鸶凤等成篇",
        "author": "李商隐",
        "content": "韩蝶翻罗幕，曹蝇拂绮窗。\n鬬鸡迴玉勒，融麝暖金釭。\n瑇瑁明书阁，琉璃冰酒缸。\n画楼多有主，鸾凤各双双。",
        "dynasty": "唐",
        "collection_info": null
    },
    {
        "uuid": "effbc095aa250a9c4ee2e6a019758a6e",
        "title": "韩翃舍人即事",
        "author": "李商隐",
        "content": "萱草含丹粉，荷花抱绿房。\n鸟应悲蜀帝，蝉是怨齐王。\n通内藏珠府，应官解玉坊。\n桥南荀令过，十里送衣香。",
        "dynasty": "唐",
        "collection_info": null
    },
    {
        "uuid": "0a91f0a56ed3f7577dacfd37292c606b",
        "title": "公子",
        "author": "李商隐",
        "content": "一盏新罗酒，凌晨恐易消。\n归应衝鼓半，去不待笙调。\n歌好惟愁和，香浓岂惜飘。\n春场铺艾帐，下马雉媒娇。",
        "dynasty": "唐",
        "collection_info": null
    },
    {
        "uuid": "af372c10a200ba08d025337e39ee0920",
        "title": "子初全溪作",
        "author": "李商隐",
        "content": "全溪不可到，况復尽余醅。\n汉苑生春水，昆池换劫灰。\n战蒲知雁唼，皱月觉鱼来。\n清兴恭闻命，言诗未敢迴。",
        "dynasty": "唐",
        "collection_info": null
    },
    {
        "uuid": "dd0613d0b20b40c07ae4704c68141eff",
        "title": "杨本胜说于长安见小男阿衮",
        "author": "李商隐",
        "content": "闻君来日下，见我最娇儿。\n渐大啼应数，长贫学恐迟。\n寄人龙种瘦，失母凤雏痴。\n语罢休边角，青灯两鬓丝。",
        "dynasty": "唐",
        "collection_info": null
    },
    {
        "uuid": "1a9fbe63ff3783236b1983c19d55f580",
        "title": "西溪",
        "author": "李商隐",
        "content": "怅望西溪水，潺湲奈尔何。\n不惊春物少，只觉夕阳多。\n色染妖韶柳，光含窈窕萝。\n人间从到海，天上莫为河。\n凤女弹瑶瑟，龙孙撼玉珂。\n京华他夜梦，好好寄云波。",
        "dynasty": "唐",
        "collection_info": null
    },
    {
        "uuid": "2d4b3a08c5d01549c60d2779bb1ad222",
        "title": "柳下暗记",
        "author": "李商隐",
        "content": "无奈巴南柳，千条傍吹台。\n更将黄映白，拟作杏花媒。",
        "dynasty": "唐",
        "collection_info": null
    },
    {
        "uuid": "af61a2ca6647d327301d8159a6a1e4a2",
        "title": "妓席",
        "author": "李商隐",
        "content": "乐府闻桃叶，人前道得无。\n劝君书小字，慎莫唤官奴。",
        "dynasty": "唐",
        "collection_info": null
    },
    {
        "uuid": "69de941927b90088647ab74702819d47",
        "title": "少年",
        "author": "李商隐",
        "content": "外戚平羌第一功，生年二十有重封。\n直登宣室螭头上，横过干泉豹尾中。\n别馆觉来云雨梦，后门归去蕙兰丛。\n灞陵夜猎随田窦，不识寒郊自转蓬。",
        "dynasty": "唐",
        "collection_info": null
    },
    {
        "uuid": "a47c0b8e4a47dd42ad255de9bb90b19d",
        "title": "无题",
        "author": "李商隐",
        "content": "近知名阿侯，住处小江流。\n腰细不胜舞，眉长惟是愁。\n黄金堪作屋，何不作重楼。",
        "dynasty": "唐",
        "collection_info": null
    },
    {
        "uuid": "66cc983c3fb709325a168a77e8582026",
        "title": "玄微先生",
        "author": "李商隐",
        "content": "仙翁无定数，时入一壶藏。\n夜夜桂露湿，村村桃水香。\n醉中抛浩劫，宿处起神光。\n药裹丹山凤，碁函白石郎。\n弄河移砥柱，吞日倚扶桑。\n龙竹裁轻策，鲛绡熨下裳。\n树栽嗤汉帝，桥扳笑秦王。\n径欲随关令，龙沙万里强。",
        "dynasty": "唐",
        "collection_info": null
    },
    {
        "uuid": "52a2b295e448f302efc9aabf59bfbeaf",
        "title": "药转",
        "author": "李商隐",
        "content": "郁金堂北画楼东，换骨神方上药通。\n露气暗连青桂苑，风声偏猎紫兰丛。\n长筹未必输孙皓，香枣何劳问石崇。\n忆事怀人兼得句，翠衾归卧绣帘中。",
        "dynasty": "唐",
        "collection_info": null
    },
    {
        "uuid": "c5cac1ac77e195252b9bd2c515a966e0",
        "title": "岳阳楼",
        "author": "李商隐",
        "content": "欲为平生一散愁，洞庭湖上岳阳楼。\n可怜万里堪乘兴，枉是蛟龙解覆舟。",
        "dynasty": "唐",
        "collection_info": null
    },
    {
        "uuid": "4841c22045d21574affa0ff74746832d",
        "title": "寄成都高苗二从事",
        "author": "李商隐",
        "content": "家近红蕖曲水滨，全家罗袜起秋尘。\n莫将越客千丝网，网得西施别赠人。",
        "dynasty": "唐",
        "collection_info": null
    },
    {
        "uuid": "663ad1cae29cb435e69e72cbf5866855",
        "title": "岳阳楼",
        "author": "李商隐",
        "content": "汉水方城带百蛮，四隣谁道乱周班。\n如何一梦高唐雨，自此无心入武关。",
        "dynasty": "唐",
        "collection_info": null
    },
    {
        "uuid": "6640b2b3fd6fe5ba95a31e2fa5307470",
        "title": "越燕二首 一",
        "author": "李商隐",
        "content": "上国社方见，此乡秋不归。\n为矜皇后舞，犹着羽人衣。\n拂水斜纹乱，衔花片影微。\n卢家文杏好，试近莫愁飞。",
        "dynasty": "唐",
        "collection_info": null
    },
    {
        "uuid": "4df30bf93138833c0529c37e82be4a3d",
        "title": "越燕二首 二",
        "author": "李商隐",
        "content": "将泥红蓼岸，得草绿杨村。\n命侣添新意，安巢復旧痕。\n去应逢阿母，来莫害王孙。\n记取丹山凤，今为百鸟尊。",
        "dynasty": "唐",
        "collection_info": null
    },
    {
        "uuid": "8a9bc820624342d9db1295a54ae1ff18",
        "title": "杜工部蜀中离席",
        "author": "李商隐",
        "content": "人生何处不离羣，世路干戈惜暂分。\n雪岭未归天外使，松州犹驻殿前军。\n座中醉客延醒客，江上晴云杂雨云。\n美酒成都堪送老，当垆仍是卓文君。",
        "dynasty": "唐",
        "collection_info": null
    },
    {
        "uuid": "aea2762c506cc5509f588a4da2bf6ba0",
        "title": "隋宫",
        "author": "李商隐",
        "content": "紫泉宫殿锁烟霞，欲取芜城作帝家。\n玉玺不缘归日角，锦帆应是到天涯。\n于今腐草无萤火，终古垂杨有暮鸦。\n地下若逢陈后主，岂宜重问后庭花。",
        "dynasty": "唐",
        "collection_info": null
    },
    {
        "uuid": "55d63caf53e7b255d8f2dad08cf2dee6",
        "title": "二月二日",
        "author": "李商隐",
        "content": "二月二日江上行，东风日暖闻吹笙。\n花鬚柳眼各无赖，紫蝶黄蜂俱有情。\n万里忆归元亮井，三年从事亚夫营。\n新滩莫悟游人意，更作风檐夜雨声。",
        "dynasty": "唐",
        "collection_info": null
    },
    {
        "uuid": "29e7d826d0e8da5b471df24ddc1fe18a",
        "title": "筹笔驿",
        "author": "李商隐",
        "content": "猿鸟犹疑畏简书，风云常为护储胥。\n徒令上将挥神笔，终见降王走传车。\n管乐有才终不忝，关张无命欲何如。\n他年锦里经祠庙，梁父吟成恨有余。",
        "dynasty": "唐",
        "collection_info": null
    },
    {
        "uuid": "45d89e2b1ed7bdf1d077ea3bab8e2f71",
        "title": "屏风",
        "author": "李商隐",
        "content": "六曲连环接翠帷，高楼半夜酒醒时。\n掩灯遮雾密如此，雨落月明俱不知。",
        "dynasty": "唐",
        "collection_info": null
    },
    {
        "uuid": "0b066c5c7d551a3f134a8bca7789df4e",
        "title": "春日",
        "author": "李商隐",
        "content": "欲入卢家白玉堂，新春催破舞衣裳。\n蝶衔红蘂蜂衔粉，共助青楼一日忙。",
        "dynasty": "唐",
        "collection_info": null
    },
    {
        "uuid": "00418c41919555a836986c956c82056c",
        "title": "武侯庙古柏",
        "author": "李商隐",
        "content": "蜀相阶前柏，龙蛇捧閟宫。\n阴成外江畔，老向惠陵东。\n大树思冯异，甘棠忆召公。\n叶凋湘燕雨，枝拆海鹏风。\n玉垒经纶远，金刀历数终。\n谁将出师表，一为问昭融。",
        "dynasty": "唐",
        "collection_info": null
    },
    {
        "uuid": "9b61d054bb51a2584524872806d196da",
        "title": "风",
        "author": "李商隐",
        "content": "撩钗盘孔雀，恼带拂鸳鸯。\n萝荐谁教近，斋时锁洞房。",
        "dynasty": "唐",
        "collection_info": null
    },
    {
        "uuid": "b02573d8872746268fed6126994e1776",
        "title": "即日",
        "author": "李商隐",
        "content": "一岁林花即日休，江间亭下怅淹留。\n重吟细把真无奈，已落犹开未放愁。\n山色正来衔小苑，春阴只欲傍高楼。\n金鞍忽散银壶漏，更醉谁家白玉钩。",
        "dynasty": "唐",
        "collection_info": null
    },
    {
        "uuid": "bf94882fd938b12d2bdc66404f89b9c7",
        "title": "九成宫",
        "author": "李商隐",
        "content": "十二层城阆苑西，平时避暑拂虹霓。\n云随夏后双龙尾，风逐周王八骏蹄。\n吴岳晓光连翠巘，甘泉晚景上丹梯。\n荔枝卢橘沾恩幸，鸾鹊天书湿紫泥。",
        "dynasty": "唐",
        "collection_info": null
    },
    {
        "uuid": "f09b48f08628e277f2819cc61d40ec3b",
        "title": "少将",
        "author": "李商隐",
        "content": "族亚齐安陆，风高汉武威。\n烟波别墅醉，花月后门归。\n青海闻传箭，天山报合围。\n一朝携剑起，上马即如飞。",
        "dynasty": "唐",
        "collection_info": null
    },
    {
        "uuid": "d5d25613c19465eea8165f8eb7d7ff6b",
        "title": "咏史",
        "author": "李商隐",
        "content": "历览前贤国与家，成由勤俭破由奢。\n何须琥珀方为枕，岂得真珠始是车。\n运去不逢青海马，力穷难拔蜀山蛇。\n几人曾预南熏曲，终古苍梧哭翠华。",
        "dynasty": "唐",
        "collection_info": null
    },
    {
        "uuid": "f47283dce65d21c332b12fbad393e7ac",
        "title": "赠白道者",
        "author": "李商隐",
        "content": "十二楼前再拜辞，灵风正满碧桃枝。\n壶中若是有天地，又向壶中伤别离。",
        "dynasty": "唐",
        "collection_info": null
    },
    {
        "uuid": "74abf1596ea785d53c76745007cf75e1",
        "title": "无题二首 一",
        "author": "李商隐",
        "content": "昨夜星辰昨夜风，画楼西畔桂堂东。\n身无綵凤双飞翼，心有灵犀一点通。\n隔座送钩春酒暖，分曹射覆蜡灯红。\n嗟余听鼓应官去，走马兰台类断蓬。",
        "dynasty": "唐",
        "collection_info": null
    },
    {
        "uuid": "ed7db99c3bb0581376335eb4da83b89f",
        "title": "无题二首 二",
        "author": "李商隐",
        "content": "闻到阊门萼绿华，昔年相望抵天涯。\n岂知一夜秦楼客，偷看吴王苑内花。",
        "dynasty": "唐",
        "collection_info": null
    },
    {
        "uuid": "effc3c2bada92d2c44cada5234a8dbf0",
        "title": "汉宫词",
        "author": "李商隐",
        "content": "青雀西飞竟未迴，君王长在集灵台。\n侍臣最有相如渴，不赐金茎露一杯。",
        "dynasty": "唐",
        "collection_info": null
    },
    {
        "uuid": "641194a7f94b5a31013e72bbe311ce66",
        "title": "无题四首 一",
        "author": "李商隐",
        "content": "来是空言去绝踪，月斜楼上五更钟。\n梦为远别啼难唤，书被催成墨未浓。\n蜡照半笼金翡翠，麝熏微度绣芙蓉。\n刘郎已恨蓬山远，更隔蓬山一万重。",
        "dynasty": "唐",
        "collection_info": null
    },
    {
        "uuid": "7d0aa88fca9a477f02f7e3a1e360fd0d",
        "title": "无题四首 二",
        "author": "李商隐",
        "content": "飒飒东风细雨来，芙蓉塘外有轻雷。\n金蟾啮鏁烧香入，玉虎牵丝汲井迴。\n贾氏窥帘韩掾少，宓妃留枕魏王才。\n春心莫共花争发，一寸相思一寸灰。",
        "dynasty": "唐",
        "collection_info": null
    },
    {
        "uuid": "00ddeca90b5d0d0524f8187676ab2f05",
        "title": "无题四首 三",
        "author": "李商隐",
        "content": "含情春晼晚，暂见夜阑干。\n楼响将登怯，帘烘欲过难。\n多羞钗上燕，真媿镜中鸾。\n归去横塘晓，华星送宝鞍。",
        "dynasty": "唐",
        "collection_info": null
    },
    {
        "uuid": "de31ca6e48384cfa2bd119f79e9c57d4",
        "title": "无题四首 四",
        "author": "李商隐",
        "content": "何处哀筝随急管，樱花永巷垂杨岸。\n东家老女嫁不售，白日当天三月半。\n溧阳公主年十四，清明暖后同墻看。\n归来展转到五更，梁间燕子闻长叹。",
        "dynasty": "唐",
        "collection_info": null
    },
    {
        "uuid": "af3ab5276de1679cfc6b2ba704a1ca95",
        "title": "赴职梓潼留别畏之员外同年",
        "author": "李商隐",
        "content": "佳兆联翩遇凤凰，雕文羽帐紫金床。\n桂花香处同高第，柿叶翻时独悼亡。\n乌鹊失栖长不定，鸳鸯何事自相将。\n京华庸蜀三千里，送到咸阳见夕阳。",
        "dynasty": "唐",
        "collection_info": null
    },
    {
        "uuid": "e75c04849513bc063fa6bdd0f51970d2",
        "title": "桂林路中作",
        "author": "李商隐",
        "content": "地暖无秋色，江晴有暮晖。\n空余蝉嘒嘒，犹向客依依。\n村小犬相护，沙平僧独归。\n欲成西北望，又见鹧鸪飞。",
        "dynasty": "唐",
        "collection_info": null
    },
    {
        "uuid": "4d158f84b5bad605c790db33b7439e62",
        "title": "无题",
        "author": "李商隐",
        "content": "照梁初有情，出水旧知名。\n帬衩芙蓉小，钗茸翡翠轻。\n锦长书郑重，眉细恨分明。\n莫近弹碁局，中心最不平。",
        "dynasty": "唐",
        "collection_info": null
    },
    {
        "uuid": "79b072261f12533efd018d8d82a223df",
        "title": "蝶三首 一",
        "author": "李商隐",
        "content": "初来小苑中，稍与琐闱通。\n远恐芳尘断，轻忧艳雪融。\n只知防皓露，不觉逆尖风。\n迴首双飞燕，乘时入绮栊。",
        "dynasty": "唐",
        "collection_info": null
    },
    {
        "uuid": "6e61754e3888483a46f160d4922a0154",
        "title": "蝶三首 二",
        "author": "李商隐",
        "content": "长眉画了绣帘开，碧玉行收白玉台。\n为问翠钗钗上凤，不知香颈为谁迴。",
        "dynasty": "唐",
        "collection_info": null
    },
    {
        "uuid": "5adea385c7bb8c74e94e59e4f4c55a3a",
        "title": "蝶三首 三",
        "author": "李商隐",
        "content": "寿阳公主嫁时妆，八字宫眉捧额黄。\n见我佯羞频照影，不知身属冶游郎。",
        "dynasty": "唐",
        "collection_info": null
    },
    {
        "uuid": "aae9464c5663e19e328a7a98e7baa6b5",
        "title": "无题二首 一",
        "author": "李商隐",
        "content": "八岁偷照镜，长眉已能画。\n十岁去踏青，芙蓉作帬衩。\n十二学弹筝，银甲不曾卸。\n十四藏六亲，悬知犹未嫁。\n十五泣春风，背面秋韆下。",
        "dynasty": "唐",
        "collection_info": null
    },
    {
        "uuid": "7925206f18cff25f8a980c1d9f9abbfa",
        "title": "无题二首 二",
        "author": "李商隐",
        "content": "幽人不倦赏，秋暑贵招邀。\n竹碧转怅望，池清尤寂寥。\n露花终裛湿，风蝶强娇饶。\n此地如携手，兼君不自聊。",
        "dynasty": "唐",
        "collection_info": null
    },
    {
        "uuid": "e5301ff57f780f3280077aff2c7176e3",
        "title": "王十二兄与畏之员外相访见招小饮时予以悼亡日近不去因寄",
        "author": "李商隐",
        "content": "谢傅门庭旧末行，今朝歌管属檀郎。\n更无人处帘垂地，欲拂尘时簟竟床。\n嵇氏幼男犹可悯，左家娇女岂能忘。\n秋霖腹疾俱难遣，万里西风夜正长。",
        "dynasty": "唐",
        "collection_info": null
    },
    {
        "uuid": "07128d4683a0eb46898974d6b85746be",
        "title": "隋宫",
        "author": "李商隐",
        "content": "乘兴南游不戒严，九重谁省谏书函。\n春风举国裁宫锦，半作障泥半作帆。",
        "dynasty": "唐",
        "collection_info": null
    },
    {
        "uuid": "f407c1366c01fcb8ba1516542c1d2d14",
        "title": "落花",
        "author": "李商隐",
        "content": "高阁客竟去，小园花乱飞。\n参差连曲陌，迢遰送斜晖。\n肠断未忍扫，眼穿仍欲归。\n芳心向春尽，所得是沾衣。",
        "dynasty": "唐",
        "collection_info": null
    },
    {
        "uuid": "266654589d10f0a3fa3c05fe1fad0e23",
        "title": "月",
        "author": "李商隐",
        "content": "池上与桥边，难忘復可怜。\n帘开最明夜，簟卷已凉天。\n流处水花急，吐时云叶鲜。\n姮娥无粉黛，只是逞婵娟。",
        "dynasty": "唐",
        "collection_info": null
    },
    {
        "uuid": "bdde56cfd58974c6afc1a6831475fd1f",
        "title": "赠宗鲁笻竹杖",
        "author": "李商隐",
        "content": "大夏资轻策，全溪赠所思。\n静怜穿树远，滑想过苔迟。\n鹤怨朝还望，僧闲暮有期。\n风流真底事，常欲傍清羸。",
        "dynasty": "唐",
        "collection_info": null
    },
    {
        "uuid": "c61c5748209841e78eb2d79e956ed911",
        "title": "垂柳",
        "author": "李商隐",
        "content": "娉婷小苑中，婀娜曲池东。\n朝佩皆垂地，仙衣尽带风。\n七贤宁占竹，三品且饶松。\n肠断灵和殿，先皇玉座空。",
        "dynasty": "唐",
        "collection_info": null
    },
    {
        "uuid": "4eb624a07430b5d3ceca85f7cc164145",
        "title": "曲池",
        "author": "李商隐",
        "content": "日下繁香不自持，月中流艳与谁期。\n迎忧急鼓疎钟断，分隔休灯灭烛时。\n张盖欲判江滟滟，迴头更望柳丝丝。\n从来此地黄昏散，未信河梁是别离。",
        "dynasty": "唐",
        "collection_info": null
    },
    {
        "uuid": "b7ecd4f888107ea3cc318539bf9ae786",
        "title": "代应二首 一",
        "author": "李商隐",
        "content": "沟水分流西復东，九秋霜月五更风。\n离鸾别凤今何在，十二玉楼空更空。",
        "dynasty": "唐",
        "collection_info": null
    },
    {
        "uuid": "9bded275a72944a81ce4db3ec3039fb4",
        "title": "代应二首 二",
        "author": "李商隐",
        "content": "昨夜双钩败，今朝百草输。\n关西狂小吏，惟喝遶床卢。",
        "dynasty": "唐",
        "collection_info": null
    },
    {
        "uuid": "1975860ca3a3002cf0f1b6fd75d2ff17",
        "title": "席上作",
        "author": "李商隐",
        "content": "淡云轻雨拂高唐，玉殿秋来夜正长。\n料得也应怜宋玉，一生惟事楚襄王。",
        "dynasty": "唐",
        "collection_info": null
    },
    {
        "uuid": "8e30a22442985e91d2c7f67d46fd64b5",
        "title": "访隐者不遇成二绝 一",
        "author": "李商隐",
        "content": "秋水悠悠浸墅扉，梦中来数觉来稀。\n玄蝉去尽叶黄落，一树冬青人未归。",
        "dynasty": "唐",
        "collection_info": null
    },
    {
        "uuid": "dc8e8ceab1c2b40231c26888bff634ff",
        "title": "访隐者不遇成二绝 二",
        "author": "李商隐",
        "content": "城郭休过识者稀，哀猿啼处有柴扉。\n沧江白日樵渔路，日暮归来雨满衣。",
        "dynasty": "唐",
        "collection_info": null
    },
    {
        "uuid": "0e14bce612c6131e455e3a9fb61f3953",
        "title": "破镜",
        "author": "李商隐",
        "content": "玉匣清光不復持，菱花散乱月轮亏。\n秦台一照山鸡后，便是孤鸾罢舞时。",
        "dynasty": "唐",
        "collection_info": null
    },
    {
        "uuid": "4c9c0566966d0c61c4c2cd036a34b69e",
        "title": "无题",
        "author": "李商隐",
        "content": "紫府仙人号宝灯，云浆未饮结成冰。\n如何雪月交光夜，更在瑶台十二层。",
        "dynasty": "唐",
        "collection_info": null
    },
    {
        "uuid": "9a091986db0eaa27f5c34bf65b3d7d64",
        "title": "赠庾十二朱版",
        "author": "李商隐",
        "content": "固漆投胶不可开，赠君珍重抵琼瑰。\n君王晓坐金銮殿，只待相如草诏来。",
        "dynasty": "唐",
        "collection_info": null
    },
    {
        "uuid": "1979ff3ac75b89647d3a683ff12ef4a5",
        "title": "李花",
        "author": "李商隐",
        "content": "李径独来数，愁情相与悬。\n自明无月夜，强笑欲风天。\n减粉与园箨，分香沾渚莲。\n徐妃久已嫁，犹自玉为钿。",
        "dynasty": "唐",
        "collection_info": null
    },
    {
        "uuid": "b446eea80dd3ca331e10d991d075fec9",
        "title": "柳",
        "author": "李商隐",
        "content": "曾逐东风拂舞筵，乐游春苑断肠天。\n如何肯到清秋日，已带斜阳又带蝉。",
        "dynasty": "唐",
        "collection_info": null
    },
    {
        "uuid": "cc3cc0e45d42bffb644ecf4de607f5a7",
        "title": "三月十日流杯亭",
        "author": "李商隐",
        "content": "身属中军少得归，木兰花尽失春期。\n偷随柳絮到城外，行过水西闻子规。",
        "dynasty": "唐",
        "collection_info": null
    },
    {
        "uuid": "c159b2943e341e725d1ea5f3d5ee44b9",
        "title": "过招国李家南园二首 一",
        "author": "李商隐",
        "content": "潘岳无妻客为愁，新人来坐旧妆楼。\n春风犹自疑联句，雪絮相和飞不休。",
        "dynasty": "唐",
        "collection_info": null
    },
    {
        "uuid": "dc1fcb002c6c394d5cc600a215933f17",
        "title": "过招国李家南园二首 二",
        "author": "李商隐",
        "content": "长亭岁尽雪如波，此去秦关路几多。\n惟有梦中相近分，卧来无睡欲如何。",
        "dynasty": "唐",
        "collection_info": null
    },
    {
        "uuid": "b6c8e05e3d0443ea3ab1c02dab077924",
        "title": "留赠畏之 一",
        "author": "李商隐",
        "content": "清时无事奏明光，不遣当关报早霜。\n中禁词臣寻引领，左川归客自迴肠。\n郎君下笔惊鹦鹉，侍女吹笙弄凤凰。\n空寄大罗天上事，众仙同日咏霓裳。",
        "dynasty": "唐",
        "collection_info": null
    },
    {
        "uuid": "ddcd0eebb93e74b59a4e0e66b9b39251",
        "title": "留赠畏之 二",
        "author": "李商隐",
        "content": "待得郎来月已低，寒暄不道醉如泥。\n五更又欲向何处，骑马出门乌夜啼。",
        "dynasty": "唐",
        "collection_info": null
    },
    {
        "uuid": "9c4da5029b5e1894bbd0a2cc6deb9c27",
        "title": "留赠畏之 三",
        "author": "李商隐",
        "content": "户外重阴黯不开，含羞迎夜復临台。\n潇湘浪上有烟景，安得好风吹汝来。",
        "dynasty": "唐",
        "collection_info": null
    },
    {
        "uuid": "05292c365e8e1c128f73ca6a7b2a0360",
        "title": "为有",
        "author": "李商隐",
        "content": "为有云屏无限娇，凤城寒尽怕春宵。\n无端嫁得金龟壻，辜负香衾事早朝。",
        "dynasty": "唐",
        "collection_info": null
    },
    {
        "uuid": "7689c4b2304b008dbc60ae5b84834312",
        "title": "无题",
        "author": "李商隐",
        "content": "相见时难别亦难，东风无力百花残。\n春蚕到死丝方尽，蜡炬成灰泪始干。\n晓镜但愁云鬓改，夜吟应觉月光寒。\n蓬山此去无多路，青鸟殷勤为探看。",
        "dynasty": "唐",
        "collection_info": null
    },
    {
        "uuid": "fd55ff506ee81c2ddbe3fe027e203ba4",
        "title": "碧城三首 一",
        "author": "李商隐",
        "content": "碧城十二曲阑干，犀辟尘埃玉辟寒。\n阆苑有书多附鹤，女床无树不栖鸾。\n星沉海底当窗见，雨过河源隔座看。\n若是晓珠明又定，一生长树水晶盘。",
        "dynasty": "唐",
        "collection_info": null
    },
    {
        "uuid": "f52d5ae27c10c452874b4ac97556da52",
        "title": "碧城三首 二",
        "author": "李商隐",
        "content": "对影闻声已可怜，玉池荷叶正田田。\n不逢萧史休回首，莫见洪崖又拍肩。\n紫凤放娇衔楚佩，赤鳞狂舞拨湘絃。\n鄂君怅望舟中夜，绣被焚香独自眠。",
        "dynasty": "唐",
        "collection_info": null
    },
    {
        "uuid": "e379da78fc93c23e6b94de36d9509ece",
        "title": "碧城三首 三",
        "author": "李商隐",
        "content": "七夕来时先有期，洞房帘箔至今垂。\n玉轮顾兔初生魄，铁网珊瑚未有枝。\n检与神方教驻景，收将凤纸写相思。\n武皇内传分明在，莫道人间总不知。",
        "dynasty": "唐",
        "collection_info": null
    },
    {
        "uuid": "982ebcb38c8db3b5bd291558d4925fd5",
        "title": "对雪二首 一",
        "author": "李商隐",
        "content": "寒气先侵玉女扉，清光旋透省郎闱。\n梅花大庾岭头发，柳絮章台街裏飞。\n欲舞定随曹植马，有情应湿谢庄衣。\n龙山万里无多远，留待行人二月归。",
        "dynasty": "唐",
        "collection_info": null
    },
    {
        "uuid": "6095cf390c3c26672661002cf0b2f580",
        "title": "对雪二首 二",
        "author": "李商隐",
        "content": "旋扑珠帘过粉墻，轻于柳絮重于霜。\n已随江令夸琼树，又入卢家妬玉堂。\n侵夜可能争桂魄，忍寒应欲试梅妆。\n关河冻合东西路，肠断斑骓送陆郎。",
        "dynasty": "唐",
        "collection_info": null
    },
    {
        "uuid": "63505eed3ce10dd6d96aed7c9dadef4a",
        "title": "蜂",
        "author": "李商隐",
        "content": "小苑华池烂熳通，后门前槛思无穷。\n宓妃腰细纔胜露，赵后身轻欲倚风。\n红壁寂寥崖蜜尽，碧帘迢遰雾巢空。\n青陵粉碟休离恨，长定相逢二月中。",
        "dynasty": "唐",
        "collection_info": null
    },
    {
        "uuid": "ae1848aba6d45bba2ede1510036f6626",
        "title": "公子",
        "author": "李商隐",
        "content": "外戚封侯自有恩，平明通籍九华门。\n金唐公主年应小，二十君王未许婚。",
        "dynasty": "唐",
        "collection_info": null
    },
    {
        "uuid": "64db51baf6c9d81a2044d25dda335332",
        "title": "赋得鸡",
        "author": "李商隐",
        "content": "稻粱犹足活诸雏，妬敌专场好自娱。\n可要五更惊晓梦，不辞风雪为阳乌。",
        "dynasty": "唐",
        "collection_info": null
    },
    {
        "uuid": "e929d5a8f595fd913d0ec4dfd8ae5396",
        "title": "明神",
        "author": "李商隐",
        "content": "明神司过岂令冤，暗室由来有祸门。\n莫为无人欺一物，他时须虑石能言。",
        "dynasty": "唐",
        "collection_info": null
    },
    {
        "uuid": "1b6b374fa6ecb572a2673ca9ffd87151",
        "title": "辛未七夕",
        "author": "李商隐",
        "content": "恐是仙家好别离，故教迢遰作佳期。\n由来碧落银河畔，可要金风玉露时。\n清漏渐移相望久，微云未接过来迟。\n岂能无意酬乌鹊，惟与蜘蛛乞巧丝。",
        "dynasty": "唐",
        "collection_info": null
    },
    {
        "uuid": "c5cfc08424038ed1843df69529068c3b",
        "title": "壬申七夕",
        "author": "李商隐",
        "content": "已驾七香车，心心待晓霞。\n风轻惟响佩，日薄不嫣花。\n桂嫩传香远，榆高送影斜。\n成都过卜肆，曾妬识灵槎。",
        "dynasty": "唐",
        "collection_info": null
    },
    {
        "uuid": "71ebd9c8ec5eabc5ebc67be24be52f26",
        "title": "壬申闰秋题赠鸟鹊",
        "author": "李商隐",
        "content": "绕树无衣月正高，邺城新泪溅云袍。\n几年始得逢秋闰，两度填河莫告劳。",
        "dynasty": "唐",
        "collection_info": null
    },
    {
        "uuid": "13aac740b86528b942909cb4cfe1820d",
        "title": "端居",
        "author": "李商隐",
        "content": "远书归梦两悠悠，只有空床敌素秋。\n阶下青苔与红树，雨中寥落月中愁。",
        "dynasty": "唐",
        "collection_info": null
    },
    {
        "uuid": "6ce014ac01f092287e90286213067f7c",
        "title": "夜半",
        "author": "李商隐",
        "content": "三更三点万家眠，露欲为霜月堕烟。\n鬬鼠上堂蝙蝠出，玉琴时动倚窗絃。",
        "dynasty": "唐",
        "collection_info": null
    },
    {
        "uuid": "9be15231abd47462f08d82f59fbb19df",
        "title": "玉山",
        "author": "李商隐",
        "content": "玉山高与阆风齐，玉水清流不贮泥。\n何处更求回日驭，此中兼有上天梯。\n珠容百斛龙休睡，桐拂千寻凤要栖。\n闻道神仙有才子，赤箫吹罢好相携。",
        "dynasty": "唐",
        "collection_info": null
    },
    {
        "uuid": "31cdc98c200d1785f67995306be4fd96",
        "title": "张恶子庙",
        "author": "李商隐",
        "content": "下马捧椒浆，迎神白玉堂。\n如何铁如意，独自与姚苌。",
        "dynasty": "唐",
        "collection_info": null
    },
    {
        "uuid": "ca4babf7c7e9c7f2fd06c1098fc6eb74",
        "title": "雨",
        "author": "李商隐",
        "content": "摵摵度瓜园，依依傍竹轩。\n秋池不自冷，风叶共成喧。\n窗迥有时见，檐高相续翻。\n侵宵送书雁，应为稻粱恩。",
        "dynasty": "唐",
        "collection_info": null
    },
    {
        "uuid": "8af5f4ec9663f21d4448c6e2203a409a",
        "title": "菊",
        "author": "李商隐",
        "content": "暗暗淡淡紫，融融冶冶黄。\n陶令篱边色，罗含宅裏香。\n几时禁重露，实是怯残阳。\n愿泛金鹦鹉，升君白玉堂。",
        "dynasty": "唐",
        "collection_info": null
    },
    {
        "uuid": "460a0aa233475f9b9a5dd5eb9759e702",
        "title": "牡丹",
        "author": "李商隐",
        "content": "锦帏初卷卫夫人，绣被犹堆越鄂君。\n垂手乱翻雕玉佩，招腰争舞郁金帬。\n石家蜡烛何曾剪，荀令香炉可待熏。\n我是梦中传彩笔，欲书花叶寄朝云。",
        "dynasty": "唐",
        "collection_info": null
    },
    {
        "uuid": "b3564f646d89843416c91f3a437b8bb7",
        "title": "北楼",
        "author": "李商隐",
        "content": "春物岂相干，人生只强欢。\n花犹曾敛夕，酒竟不知寒。\n异城东风湿，中华上象宽。\n此楼堪北望，轻命倚危栏。",
        "dynasty": "唐",
        "collection_info": null
    },
    {
        "uuid": "1943ec75ba91808b5a37546f04b0a5cc",
        "title": "拟沈下贤",
        "author": "李商隐",
        "content": "千二百轻鸾，春衫瘦着宽。\n倚风行稍急，含雪语应寒。\n带火遗金斗，兼珠碎玉盘。\n河阳看花过，曾不问潘安。",
        "dynasty": "唐",
        "collection_info": null
    },
    {
        "uuid": "e3c59ba315ab7a32dca0c16e9e350576",
        "title": "蝶",
        "author": "李商隐",
        "content": "飞来绣户阴，穿过画楼深。\n重傅秦台粉，轻涂汉殿金。\n相兼惟柳絮，所得是花心。\n可要凌孤客，邀为子夜吟。",
        "dynasty": "唐",
        "collection_info": null
    },
    {
        "uuid": "cd675ce0d1a3d75106505dd2c723233f",
        "title": "饮席代官妓赠两从事",
        "author": "李商隐",
        "content": "新人桥上着春衫，旧主江边侧帽檐。\n愿得化为红绶带，许教双凤一时衔。",
        "dynasty": "唐",
        "collection_info": null
    },
    {
        "uuid": "9848357a8db632a49c532a355f8ebcca",
        "title": "代魏宫私赠",
        "author": "李商隐",
        "content": "来时西馆阻佳期，去后漳河隔梦思。\n知有宓妃无限意，春松秋菊可同时。",
        "dynasty": "唐",
        "collection_info": null
    },
    {
        "uuid": "e8fb7ad851d4618ef1fe0c92426e39b1",
        "title": "代元城吴令暗为荅",
        "author": "李商隐",
        "content": "背阙归藩路欲分，水边风日半西曛。\n荆王枕上原无梦，莫枉阳台一片云。",
        "dynasty": "唐",
        "collection_info": null
    },
    {
        "uuid": "b60e76f37fd99f5d29eb1fc5a98b4855",
        "title": "牡丹",
        "author": "李商隐",
        "content": "压径復缘沟，当窗又映楼。\n终销一国破，不啻万金求。\n鸾凤戏三岛，神仙居十洲。\n应怜萱草淡，却得号忘忧。",
        "dynasty": "唐",
        "collection_info": null
    },
    {
        "uuid": "10322a7056a229c55f73d3ff4635e7cb",
        "title": "百果嘲樱桃",
        "author": "李商隐",
        "content": "珠实虽先熟，琼莩纵早开。\n流鸎犹故在，争得讳含来。",
        "dynasty": "唐",
        "collection_info": null
    },
    {
        "uuid": "9462e4e0856ab59308a90d56bc8b5dd6",
        "title": "樱桃答",
        "author": "李商隐",
        "content": "众果莫相诮，天生名品高。\n何因古乐府，惟有郑樱桃。",
        "dynasty": "唐",
        "collection_info": null
    },
    {
        "uuid": "aa2048de7bddee2bd20404321e26333d",
        "title": "晓坐",
        "author": "李商隐",
        "content": "后閤罢朝眠，前墀思黯然。\n梅应未假雪，柳自不胜烟。\n泪续浅深绠，肠危高下絃。\n红颜无定所，得失在当年。",
        "dynasty": "唐",
        "collection_info": null
    },
    {
        "uuid": "74a4a861313ef49197cdf6b1d2398507",
        "title": "咏史",
        "author": "李商隐",
        "content": "北湖南埭水漫漫，一片降旗百尺竿。\n三百年间同晓梦，钟山何处有龙盘。",
        "dynasty": "唐",
        "collection_info": null
    },
    {
        "uuid": "a8b9a13001126d980e61920789440c2c",
        "title": "一片",
        "author": "李商隐",
        "content": "一片非烟隔九枝，蓬峦仙仗俨云旗。\n天泉水暖龙吟细，露畹春多凤舞迟。\n榆荚散来星斗转，桂花寻去月轮移。\n人间桑海朝朝变，莫遣佳期更后期。",
        "dynasty": "唐",
        "collection_info": null
    },
    {
        "uuid": "a1a5c9609571188cee0c6d8c767f3e80",
        "title": "日射",
        "author": "李商隐",
        "content": "日射纱窗风撼扉，香罗拭手春事违。\n迴廊四合掩寂寞，碧鹦鹉对红蔷薇。",
        "dynasty": "唐",
        "collection_info": null
    },
    {
        "uuid": "aeda5a53567279843644f649c5bad80a",
        "title": "题鹅",
        "author": "李商隐",
        "content": "眠沙卧水自成羣，曲岸残阳极浦云。\n那解将心怜孔翠，羁雌长共故雄分。",
        "dynasty": "唐",
        "collection_info": null
    },
    {
        "uuid": "223b72640a2ba5720c9db37f29a11d01",
        "title": "华清宫",
        "author": "李商隐",
        "content": "朝元阁迥羽衣新，首按昭阳第一人。\n当日不来高处舞，可能天下有胡尘。",
        "dynasty": "唐",
        "collection_info": null
    },
    {
        "uuid": "24838c0274d9eb496d93b77d232bdb21",
        "title": "梓潼望长卿山至巴西復怀谯秀",
        "author": "李商隐",
        "content": "梓潼不见马相如，更欲南行问酒垆。\n行到巴西觅谯秀，巴西惟是有寒芜。",
        "dynasty": "唐",
        "collection_info": null
    },
    {
        "uuid": "52f797c3c27035e6057c320b0d79e52a",
        "title": "齐宫词",
        "author": "李商隐",
        "content": "永寿兵来夜不扃，金莲无復印中庭。\n梁台歌管三更罢，犹自风摇九子铃。",
        "dynasty": "唐",
        "collection_info": null
    },
    {
        "uuid": "0e52ea7f2e18a1f44204fe1d4f9f98b0",
        "title": "十一月中旬至扶风界见梅花",
        "author": "李商隐",
        "content": "匝路亭亭艳，非时裛裛香。\n素娥惟与月，青女不饶霜。\n赠远虚盈手，伤离适断肠。\n为谁成早秀，不待作年芳。",
        "dynasty": "唐",
        "collection_info": null
    },
    {
        "uuid": "c0738155900a27607027a29ca5a725b2",
        "title": "青陵台",
        "author": "李商隐",
        "content": "青陵台畔日光斜，万古贞魂倚暮霞。\n莫讶韩凭为蛱蝶，等闲飞上别枝花。",
        "dynasty": "唐",
        "collection_info": null
    },
    {
        "uuid": "9fdebd6dcb6a5a4857fd3288aabd9b50",
        "title": "东还",
        "author": "李商隐",
        "content": "自有仙才自不知，十年长梦采华芝。\n秋风动地黄云暮，归去嵩阳寻旧师。",
        "dynasty": "唐",
        "collection_info": null
    },
    {
        "uuid": "958a22557867ba5760eed73f30a6f0cd",
        "title": "酬崔八早梅有赠兼示之作",
        "author": "李商隐",
        "content": "知访寒梅过野塘，久留金勒为迴肠。\n谢郎衣袖初翻雪，荀令熏炉更换香。\n何处拂胸资蝶粉，几时涂额藉蜂黄。\n维摩一室虽多病，亦要天花作道场。",
        "dynasty": "唐",
        "collection_info": null
    },
    {
        "uuid": "e57a094f5bec2e54ebcfd6b3fdf2e099",
        "title": "春风",
        "author": "李商隐",
        "content": "春风虽自好，春物太昌昌。\n若教春有意，惟遣一枝芳。\n我意殊春意，先春已断肠。",
        "dynasty": "唐",
        "collection_info": null
    },
    {
        "uuid": "62c5ea43f5d7ade85529c3eb67e003ef",
        "title": "蜀桐",
        "author": "李商隐",
        "content": "玉垒高桐拂玉绳，上含非雾下含冰。\n枉教紫凤无栖处，斵作秋琴弹坏陵。",
        "dynasty": "唐",
        "collection_info": null
    },
    {
        "uuid": "20159e2993a79f5bf836796674650af2",
        "title": "汉宫",
        "author": "李商隐",
        "content": "通灵夜醮达清晨，承露盘晞甲帐春。\n王母不来方朔去，更须重见李夫人。",
        "dynasty": "唐",
        "collection_info": null
    },
    {
        "uuid": "02592fb6e7271abbb24462c5abe4a0fd",
        "title": "判春",
        "author": "李商隐",
        "content": "一桃復一李，井上占年芳。\n笑处如临镜，窥时不隐墻。\n敢言西子短，谁觉宓妃长。\n珠玉终相类，同名作夜光。",
        "dynasty": "唐",
        "collection_info": null
    },
    {
        "uuid": "795d11db4292128b497bc1b23ee4d2cb",
        "title": "促漏",
        "author": "李商隐",
        "content": "促漏遥钟动静闻，报章重迭杳难分。\n舞鸾镜匣收残黛，睡鸭香炉换夕熏。\n归去定知还向月，梦来何处更为云？南塘渐暖蒲堪结，两两鸳鸯护水纹。",
        "dynasty": "唐",
        "collection_info": null
    },
    {
        "uuid": "673465558891d35728844cf73d85abfd",
        "title": "江东",
        "author": "李商隐",
        "content": "惊鱼拨刺燕翩翾，独自江东上钓船。\n今日春光太漂荡，谢家轻絮沈郎钱。",
        "dynasty": "唐",
        "collection_info": null
    },
    {
        "uuid": "00b9f9326589145c38e6ae28a0e789a7",
        "title": "读任彦昇碑",
        "author": "李商隐",
        "content": "任昉当年有美名，可怜才调最纵横。\n梁台初建应惆怅，不得萧公作骑兵。",
        "dynasty": "唐",
        "collection_info": null
    },
    {
        "uuid": "1580032a98e109e17dfd56941b59682b",
        "title": "荷花",
        "author": "李商隐",
        "content": "都无色可并，不奈此香何。\n瑶席乘凉设，金羁落晚过。\n迴衾灯照绮，渡韈水沾罗。\n预想前秋别，离居梦棹歌。",
        "dynasty": "唐",
        "collection_info": null
    },
    {
        "uuid": "0a4786250d82e36f2e9e83ba63e813e1",
        "title": "五松驿",
        "author": "李商隐",
        "content": "独下长亭念过秦，五松不见见舆薪。\n只应既斩斯高后，寻被樵人用斧斤。",
        "dynasty": "唐",
        "collection_info": null
    },
    {
        "uuid": "14f900d3cc92b32e6cf76208a96ba9b8",
        "title": "灞岸",
        "author": "李商隐",
        "content": "山东今岁点行频，几处冤魂哭虏尘。\n灞水桥边倚华表，平时二月有东巡。",
        "dynasty": "唐",
        "collection_info": null
    },
    {
        "uuid": "2d7731d2de21fa434c8e4f2b1aa3f45c",
        "title": "送臻师二首 一",
        "author": "李商隐",
        "content": "昔去灵山非拂席，今来沧海欲求珠。\n楞伽顶上清凉池，善眼仙人忆我无。",
        "dynasty": "唐",
        "collection_info": null
    },
    {
        "uuid": "4f922254e495a5aaae67061b151870c0",
        "title": "送臻师二首 二",
        "author": "李商隐",
        "content": "苦海迷途去未因，东方过此几微尘。\n何当百亿莲花上，一一莲花见佛身。",
        "dynasty": "唐",
        "collection_info": null
    },
    {
        "uuid": "fa44ce52386136b0705b14c4b0331e2b",
        "title": "七夕",
        "author": "李商隐",
        "content": "鸾扇斜分凤幄开，星桥横过鹊飞迴。\n争将世上无期别，换得年年一度来。",
        "dynasty": "唐",
        "collection_info": null
    },
    {
        "uuid": "26917c609c59270378bc1ac268a41e02",
        "title": "谢先辈防记念拙诗甚多异日偶有此寄",
        "author": "李商隐",
        "content": "晓用云添句，寒将雪命篇。\n良辰多自感，作者岂皆然。\n熟寝初同鹤，含嘶欲并蝉。\n题诗长不展，得处定应偏。\n南浦无穷树，西楼不住烟。\n改成人寂寂，寄与路绵绵。\n星势寒垂地，河声晓上天。\n夫君自有恨，聊借此中传。",
        "dynasty": "唐",
        "collection_info": null
    },
    {
        "uuid": "3271e9c9a8ae59eafbbfa277150d54a9",
        "title": "马嵬二首 一",
        "author": "李商隐",
        "content": "冀马燕犀动地来，自埋红粉自成灰。\n君王若道能倾国，玉辇何由过马嵬。",
        "dynasty": "唐",
        "collection_info": null
    },
    {
        "uuid": "254cae8a31c6b13a42daf09e956f5054",
        "title": "马嵬二首 二",
        "author": "李商隐",
        "content": "海外徒闻更九州，他生未卜此生休。\n空闻虎旅传宵柝，无復鸡人报晓筹。\n此日六军同驻马，当时七夕笑牵牛。\n如何四纪为天子，不及卢家有莫愁。",
        "dynasty": "唐",
        "collection_info": null
    },
    {
        "uuid": "0494e2fca5c18245e8e0c0a488a2dd34",
        "title": "可叹",
        "author": "李商隐",
        "content": "幸会东城宴未迴，年华忧共水相催。\n梁家宅裏秦宫入，赵后楼中赤凤来。\n冰簟且眠金镂枕，琼筵不醉玉交杯。\n宓妃愁坐芝田馆，用尽陈王八斗才。",
        "dynasty": "唐",
        "collection_info": null
    },
    {
        "uuid": "6be3455df52896189e89d02a5b384022",
        "title": "望喜驿别嘉陵江水二绝 一",
        "author": "李商隐",
        "content": "嘉陵江水此东流，望喜楼中忆阆州。\n若到阆中还赴海，阆州应更有高楼。",
        "dynasty": "唐",
        "collection_info": null
    },
    {
        "uuid": "a7bf1b964b19fe6efde850547dc49612",
        "title": "望喜驿别嘉陵江水二绝 二",
        "author": "李商隐",
        "content": "千里嘉陵江水色，含烟带月碧于蓝。\n今朝相送东流后，犹自驱车更向南。",
        "dynasty": "唐",
        "collection_info": null
    },
    {
        "uuid": "8307279819ed3a5552e6b947e6c3663e",
        "title": "别薛嵒宾",
        "author": "李商隐",
        "content": "曙爽行将拂，晨清坐欲凌。\n别离真不那，风物正相仍。\n漫水任谁照，衰花浅自矜。\n还将两袖泪，同向一窗灯。\n桂树乖真隐，芸香是小惩。\n清规无以况，且用玉壶冰。",
        "dynasty": "唐",
        "collection_info": null
    },
    {
        "uuid": "254779ade47ee6a522f18a7d7acec2c7",
        "title": "富平少侯",
        "author": "李商隐",
        "content": "七国三边未到忧，十三身袭富平候。\n不收金弹抛林外，却惜银床在井头。\n綵树转灯珠错落，绣檀迴枕玉雕锼。\n当关不报侵晨客，新得佳人字莫愁。",
        "dynasty": "唐",
        "collection_info": null
    },
    {
        "uuid": "a30ff4a86aa4d12e9f6973021830bbea",
        "title": "肠",
        "author": "李商隐",
        "content": "有怀非惜恨，不奈寸肠何。\n即席迴弥久，前时断固多。\n热应翻急烧，冷欲彻微波。\n隔树澌澌雨，通池点点荷。\n倦程山向背，望国阙嵯峨。\n故念飞书及，新懽借梦过。\n染筠休伴泪，绕雪莫追歌。\n拟问阳台事，年深楚语讹。",
        "dynasty": "唐",
        "collection_info": null
    },
    {
        "uuid": "be71bba9bac87f055318d3b390246ecb",
        "title": "赠宇文中丞",
        "author": "李商隐",
        "content": "欲构中天正急材，自缘烟水恋平台。\n人间只有嵇延祖，最望山公启事来。",
        "dynasty": "唐",
        "collection_info": null
    },
    {
        "uuid": "9dbbdc6f937999b41bfe31b2a09853d0",
        "title": "晓起",
        "author": "李商隐",
        "content": "拟杯当晓起，呵镜可微寒。\n隔箔山樱熟，褰帷桂烛残。\n书长为报晚，梦好更寻难。\n影响输双蝶，偏过旧畹兰。",
        "dynasty": "唐",
        "collection_info": null
    },
    {
        "uuid": "5949d62ed8076f4fbe46b343790c255f",
        "title": "闺情",
        "author": "李商隐",
        "content": "红露花房白蜜脾，黄蜂紫蝶两参差。\n春窗一觉风流梦，却是同袍不得知。",
        "dynasty": "唐",
        "collection_info": null
    },
    {
        "uuid": "ba96ed9e742b187df63ba4a3640d2c31",
        "title": "月夕",
        "author": "李商隐",
        "content": "草下阴虫叶上霜，朱栏迢遰压湖光。\n兔寒蟾冷桂花白，此夜姮娥应断肠。",
        "dynasty": "唐",
        "collection_info": null
    },
    {
        "uuid": "3b05d830dd9305bf7e9a277a77cd7380",
        "title": "杏花",
        "author": "李商隐",
        "content": "上国昔相值，亭亭如欲言。\n异乡今暂赏，眽眽岂无恩。\n援少风多力，墻高月有痕。\n为含无限意，遂对不胜繁。\n仙子玉京路，主人金谷园。\n几时辞碧落，谁伴过黄昏。\n镜拂铅华腻，炉藏桂烬温。\n终应催竹叶，先拟咏桃根。\n莫学啼成血，从教梦寄魂。\n吴王采香径，失路入烟村。",
        "dynasty": "唐",
        "collection_info": null
    },
    {
        "uuid": "f7cf4aa853a45ae305f8419e9bc12ef4",
        "title": "灯",
        "author": "李商隐",
        "content": "皎洁终无倦，煎熬亦自求。\n花时随酒远，雨后背窗休。\n冷暗黄茅驿，暄明紫桂楼。\n锦囊名画揜，玉局败碁收。\n何处无佳梦，谁人不隐忧。\n影随帘押转，光信簟文流。\n客自胜潘岳，侬今定莫愁。\n固应留半燄，回照下帏羞。",
        "dynasty": "唐",
        "collection_info": null
    },
    {
        "uuid": "9b50e1d838fb9c4d47954c0306bb1279",
        "title": "清河",
        "author": "李商隐",
        "content": "舟小迴仍数，楼危凭亦频。\n燕来从及社，蝶舞太侵晨。\n绛雪除烦后，霜梅取味新。\n年华无一事，只是自伤春。",
        "dynasty": "唐",
        "collection_info": null
    },
    {
        "uuid": "f28a9282deb74ec8224d897215ebca02",
        "title": "韈",
        "author": "李商隐",
        "content": "尝闻宓妃韈，渡水欲生尘。\n好借常娥着，清秋踏月轮。",
        "dynasty": "唐",
        "collection_info": null
    },
    {
        "uuid": "a64a5c7939a5887919fd76820bf4b7f3",
        "title": "追代卢家人嘲堂内",
        "author": "李商隐",
        "content": "道却横波字，人前莫谩羞。\n只应同楚水，长短入淮流。",
        "dynasty": "唐",
        "collection_info": null
    },
    {
        "uuid": "501330c108c6f39ed5a8deb4f6526e7d",
        "title": "代应",
        "author": "李商隐",
        "content": "本来银汉是红墻，隔得卢家白玉堂。\n谁与王昌报消息，尽知三十六鸳鸯。",
        "dynasty": "唐",
        "collection_info": null
    },
    {
        "uuid": "1a7dc09a627a62d19e7e1c0c52f0a501",
        "title": "离亭赋得折杨柳二首 一",
        "author": "李商隐",
        "content": "暂凭樽酒送无憀，莫损愁眉与细腰。\n人世死前惟有别，春风争拟惜长条。",
        "dynasty": "唐",
        "collection_info": null
    },
    {
        "uuid": "dcca50b7afe7f93c22a3774171bda8e8",
        "title": "离亭赋得折杨柳二首 二",
        "author": "李商隐",
        "content": "含烟惹雾每依依，万绪千条拂落晖。\n为报行人休尽折，半留相送半迎归。",
        "dynasty": "唐",
        "collection_info": null
    },
    {
        "uuid": "a5bf8fe0edffdf0063a0a3f15780eb31",
        "title": "寄永道士",
        "author": "李商隐",
        "content": "共上云山独下迟，阳台白道细如丝。\n君今併倚三珠树，不记人间落叶时。",
        "dynasty": "唐",
        "collection_info": null
    },
    {
        "uuid": "7492e3be696e1f614a66e01e3eb47957",
        "title": "华州周大夫宴席",
        "author": "李商隐",
        "content": "郡斋何用酒如泉，饮德先时已醉眠。\n若共门人推礼分，戴崇争得及彭宣。",
        "dynasty": "唐",
        "collection_info": null
    },
    {
        "uuid": "d952cc80c30378405adf4b3e8180245c",
        "title": "荆山",
        "author": "李商隐",
        "content": "压河连华势孱颜，鸟没云归一望间。\n杨仆移关三百里，可能全是为荆山。",
        "dynasty": "唐",
        "collection_info": null
    },
    {
        "uuid": "032dcf5a122b60496b70d98066847e92",
        "title": "次陕州先寄源从事",
        "author": "李商隐",
        "content": "离思羁愁日欲晡，东周西雍此分涂。\n迴銮佛寺高多少，望尽黄河一曲无。",
        "dynasty": "唐",
        "collection_info": null
    },
    {
        "uuid": "877b1b182c03a1700fe77d173b765a05",
        "title": "过郑广文旧居",
        "author": "李商隐",
        "content": "宋玉平生恨有余，远循三楚弔三闾。\n可怜留着临江宅，异代应教庾信居。",
        "dynasty": "唐",
        "collection_info": null
    },
    {
        "uuid": "47d3165a0b71dd422e49b62e02e64c47",
        "title": "东下三旬苦于风土马上戏作",
        "author": "李商隐",
        "content": "路遶函关东復东，身骑征马逐惊蓬。\n天池辽阔谁相待，日日虚乘九万风。",
        "dynasty": "唐",
        "collection_info": null
    },
    {
        "uuid": "86030506a97e8f8ef66ebcdbf2c92850",
        "title": "莫愁",
        "author": "李商隐",
        "content": "雪中梅下与谁期，梅雪相兼一万枝。\n若是石城无艇子，莫愁还自有愁时。",
        "dynasty": "唐",
        "collection_info": null
    },
    {
        "uuid": "dbc524657d40884432808009add4f6e3",
        "title": "梦令狐学士",
        "author": "李商隐",
        "content": "山驿荒凉白竹扉，残灯向晓梦清晖。\n右银台路雪三尺，凤诏裁成当直归。",
        "dynasty": "唐",
        "collection_info": null
    },
    {
        "uuid": "f10f43d89c729889d8b380575c14b6cc",
        "title": "涉洛川",
        "author": "李商隐",
        "content": "通谷阳林不见人，我来遗恨古时春。\n宓妃漫结无穷恨，不为君王杀灌均。",
        "dynasty": "唐",
        "collection_info": null
    },
    {
        "uuid": "a2484454acf18e8635327e57cbddcfe0",
        "title": "有感",
        "author": "李商隐",
        "content": "中路因循我所长，古来才命两相妨。\n劝君莫强安蛇足，一醆芳醪不得尝。",
        "dynasty": "唐",
        "collection_info": null
    },
    {
        "uuid": "774afd714df8f1877b35f00c9f685f9c",
        "title": "宫妓",
        "author": "李商隐",
        "content": "珠箔轻明拂玉墀，披香新殿鬬腰支。\n不须看尽鱼龙戏，终遣君王怒偃师。",
        "dynasty": "唐",
        "collection_info": null
    },
    {
        "uuid": "80ff24cc7f1ecbf83fb36a453c6071e4",
        "title": "宫辞",
        "author": "李商隐",
        "content": "君恩如水向东流，得宠忧移失宠愁。\n莫向尊前奏花落，凉风只在殿西头。",
        "dynasty": "唐",
        "collection_info": null
    },
    {
        "uuid": "fde856ea7df33ae145a8e25bfc4d7032",
        "title": "代赠二首 一",
        "author": "李商隐",
        "content": "楼上黄昏欲望休，玉梯横绝月中钩。\n芭蕉不展丁香结，同向春风各自愁。",
        "dynasty": "唐",
        "collection_info": null
    },
    {
        "uuid": "416ba00598cce315b6031a507d327b81",
        "title": "代赠二首 二",
        "author": "李商隐",
        "content": "东南日出照高楼，楼上离人唱石州。\n总把春山扫眉黛，不知供得几多愁。",
        "dynasty": "唐",
        "collection_info": null
    },
    {
        "uuid": "3e69a25ee4085f2da0932a31196d95c4",
        "title": "楚吟",
        "author": "李商隐",
        "content": "山上离宫宫上楼，楼前宫畔暮江流。\n楚天长短黄昏雨，宋玉无愁亦自愁。",
        "dynasty": "唐",
        "collection_info": null
    },
    {
        "uuid": "825c34e99959be8fb1a1138d74402a72",
        "title": "瑶池",
        "author": "李商隐",
        "content": "瑶池阿母绮窗开，黄竹歌声动地哀。\n八骏日行三万里，穆王何事不重来。",
        "dynasty": "唐",
        "collection_info": null
    },
    {
        "uuid": "0aa6d760b10db76afa8dc34ab437c7af",
        "title": "柳",
        "author": "李商隐",
        "content": "为有桥边拂面香，何曾自敢占流光。\n后庭玉树承恩泽，不信年华有断肠。",
        "dynasty": "唐",
        "collection_info": null
    },
    {
        "uuid": "5438bb09775b01618c965747cc38e2d8",
        "title": "寄在朝郑曹独孤李四同年",
        "author": "李商隐",
        "content": "昔岁陪游旧迹多，风光今日两蹉跎。\n不因醉本兰亭在，兼忘当年旧永和。",
        "dynasty": "唐",
        "collection_info": null
    },
    {
        "uuid": "5fe29c755b5e5e8fadbb23b85ba71981",
        "title": "南朝",
        "author": "李商隐",
        "content": "地险悠悠天险长，金陵王气应瑶光。\n休夸此地分天下，只得徐妃半面妆。",
        "dynasty": "唐",
        "collection_info": null
    },
    {
        "uuid": "bc9634175c15685d3c8d8104b6f83844",
        "title": "题汉祖庙",
        "author": "李商隐",
        "content": "乘运应须宅八荒，男儿安在恋池隍。\n君王自起新丰后，项羽何曾在故乡。",
        "dynasty": "唐",
        "collection_info": null
    },
    {
        "uuid": "ab3072bbd8a408d427f1d36513309809",
        "title": "韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外 一",
        "author": "李商隐",
        "content": "十岁裁诗走马成，冷灰残烛动离情。\n桐花万里丹山路，雏凤清于老凤声。",
        "dynasty": "唐",
        "collection_info": null
    },
    {
        "uuid": "e7f472c0f5c523c9e7b54a7c6cad8afb",
        "title": "韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外 二",
        "author": "李商隐",
        "content": "劒栈风樯各苦辛，别时冰雪到时春。\n为凭何逊休联句，瘦尽东阳姓沈人。",
        "dynasty": "唐",
        "collection_info": null
    },
    {
        "uuid": "7d2ec6b2145c9c5477aad6a624acdf7c",
        "title": "评事翁寄赐饧粥走笔为答",
        "author": "李商隐",
        "content": "粥香饧白杏花天，省对流鸎坐绮筵。\n今日寄来春已老，凤楼迢递忆秋韆。",
        "dynasty": "唐",
        "collection_info": null
    },
    {
        "uuid": "d65256c6ab29e4fb6ddbc906a1f39495",
        "title": "东阿王",
        "author": "李商隐",
        "content": "国事分明属灌均，西陵魂断夜来人。\n君王不得为天子，半为当时赋洛神。",
        "dynasty": "唐",
        "collection_info": null
    },
    {
        "uuid": "8a6bbfa0ee4c59ec4fac87eb853509fb",
        "title": "圣女祠",
        "author": "李商隐",
        "content": "松篁台殿蕙香帏，龙护瑶窗凤掩扉。\n无质易迷三里雾，不寒长着五铢衣。\n人间定有崔罗什，天上应无刘武威。\n寄问钗头双白燕，每朝珠馆几时归。",
        "dynasty": "唐",
        "collection_info": null
    },
    {
        "uuid": "91eca5dcb4e22f4970db5cdceda1640c",
        "title": "独居有怀",
        "author": "李商隐",
        "content": "麝重愁风逼，罗疎畏月侵。\n怨魂迷恐断，娇喘细疑沈。\n数急芙蓉带，频抽翡翠簪。\n柔情终不远，遥妬已先深。\n浦冷鸳鸯去，园空蛱蝶寻。\n蜡花长递泪，筝柱镇移心。\n觅使嵩云暮，回头灞岸阴。\n只闻凉叶院，露井近寒砧。",
        "dynasty": "唐",
        "collection_info": null
    },
    {
        "uuid": "39c0b3c239017a126c6b376694f488c6",
        "title": "过景陵",
        "author": "李商隐",
        "content": "武皇精魄久仙昇，帐殿凄凉烟雾凝。\n俱是苍生留不得，鼎湖何异魏西陵。",
        "dynasty": "唐",
        "collection_info": null
    },
    {
        "uuid": "fe3390ce37a5b34c4613cefa9ad4385a",
        "title": "临发崇让宅紫薇",
        "author": "李商隐",
        "content": "一树浓姿独看来，秋庭暮雨类轻埃。\n不先摇落应为有，已欲别离休更开。\n桃绶含情依露井，柳绵相忆隔章台。\n天涯地角同荣谢，岂要移根上苑栽。",
        "dynasty": "唐",
        "collection_info": null
    },
    {
        "uuid": "8d244d164cc0a781bc802833b8282d6f",
        "title": "及第东归次灞上却寄同年",
        "author": "李商隐",
        "content": "芳桂当年各一枝，行期未分压春期。\n江鱼朔雁长相忆，秦树嵩云自不知。\n下苑经过劳想像，东门送饯又差池。\n灞陵柳色无离恨，莫枉长条赠所思。",
        "dynasty": "唐",
        "collection_info": null
    },
    {
        "uuid": "f6ea4bc77c247391126ed3996fbc5582",
        "title": "野菊",
        "author": "李商隐",
        "content": "苦竹园南椒坞边，微香冉冉泪涓涓。\n已悲节物同寒雁，忍委芳心与暮蝉。\n细路独来当此夕，清尊相伴省他年。\n紫云新苑移花处，不取霜栽近御筵。",
        "dynasty": "唐",
        "collection_info": null
    },
    {
        "uuid": "a46e656c4c64d84db4a2412379e63a9a",
        "title": "板桥晓别",
        "author": "李商隐",
        "content": "回望高城落晓河，长亭窗户压微波。\n水仙欲上鲤鱼去，一夜芙蓉红泪多。",
        "dynasty": "唐",
        "collection_info": null
    },
    {
        "uuid": "e88f1a6ce708e53a6dd98935d2ec6df7",
        "title": "过伊仆射旧宅",
        "author": "李商隐",
        "content": "朱邸方酬力战功，华筵俄叹逝波穷。\n回廊檐断燕飞去，小阁尘凝人语空。\n幽泪欲干残菊露，余香犹入败荷风。\n何能更涉泷江去，独立寒流弔楚宫。",
        "dynasty": "唐",
        "collection_info": null
    },
    {
        "uuid": "a075448b1f62c34d9e9a311665cc9338",
        "title": "关门柳",
        "author": "李商隐",
        "content": "永定河边一行柳，依依长发故年春。\n东来西去人情薄，不为清阴减路尘。",
        "dynasty": "唐",
        "collection_info": null
    },
    {
        "uuid": "5b810319bb0850cbeaf9bd562722527b",
        "title": "酬别令狐补阙",
        "author": "李商隐",
        "content": "惜别夏仍半，回途秋已期。\n那修直谏草，更赋赠行诗。\n锦段知无报，青萍肯见疑。\n人生有通塞，公等繫安危。\n警露鹤辞侣，吸风蝉抱枝。\n弹冠如不问，又到扫门时。",
        "dynasty": "唐",
        "collection_info": null
    },
    {
        "uuid": "7b0c50b308d06a03e739207f05c23af3",
        "title": "银河吹笙",
        "author": "李商隐",
        "content": "怅望银河吹玉笙，楼寒院冷接平明。\n重衾幽梦他年断，别树羁雌昨夜惊。\n月榭故香因雨发，风帘残烛隔霜清。\n不须浪作缑山意，湘瑟秦箫自有情。",
        "dynasty": "唐",
        "collection_info": null
    },
    {
        "uuid": "5ccda9a9a62c4643f617311eec1ed3b0",
        "title": "与同年李定言曲水闲话戏作",
        "author": "李商隐",
        "content": "海燕参差沟水流，同君身世属离忧。\n相携花下非秦赘，对泣春天类楚囚。\n碧草暗侵穿苑路，珠帘不捲枕江楼。\n莫惊五胜埋香骨，地下伤春亦白头。",
        "dynasty": "唐",
        "collection_info": null
    },
    {
        "uuid": "dbdcbb6a584c2cf1f00f6e3e51d4d901",
        "title": "彭城公薨后赠杜二十七胜李十七潘二君并与愚同出故尚书安平公门下",
        "author": "李商隐",
        "content": "梁山兖水约从公，两地参差一旦空。\n谢墅庾村相弔后，自今歧路各西东。",
        "dynasty": "唐",
        "collection_info": null
    },
    {
        "uuid": "af61cd72be1336766a8e22e58fea4ddd",
        "title": "闻歌",
        "author": "李商隐",
        "content": "敛笑凝眸意欲歌，高云不动碧嵯峨。\n铜台罢望归何处，玉辇忘还事几多。\n青冢路边南雁尽，细腰宫裏北人过。\n此声肠断非今日，香灺灯光奈尔何。",
        "dynasty": "唐",
        "collection_info": null
    },
    {
        "uuid": "6ff7981cfa29a9e7518426441e8c26f8",
        "title": "赠华阳宋真人兼寄清都刘先生",
        "author": "李商隐",
        "content": "沦谪千年别帝宸，至今犹谢蘂珠人。\n但惊茅许同仙籍，不道刘卢是世亲。\n玉捡赐书迷凤篆，金华归驾冷龙鳞。\n不因杖屦逢周史，徐甲何曾有此身。",
        "dynasty": "唐",
        "collection_info": null
    },
    {
        "uuid": "3e12a624e71a8bfccecfe398d190ccd7",
        "title": "楚宫二首 一",
        "author": "李商隐",
        "content": "十二峰前落照微，高唐宫暗坐迷归。\n朝云暮雨长相接，犹自君王恨见稀。",
        "dynasty": "唐",
        "collection_info": null
    },
    {
        "uuid": "7da6af6336a1578c8d2eef5c24f33e37",
        "title": "楚宫二首 二",
        "author": "李商隐",
        "content": "月姊曾逢下彩蟾，倾城消息隔重帘。\n已闻佩响知腰细，更辨絃声觉指纤。\n暮雨自归山悄悄，秋河不动夜厌厌。\n王昌且在墙东住，未必金堂得免嫌。",
        "dynasty": "唐",
        "collection_info": null
    },
    {
        "uuid": "dcf7f1905187038805728ddf3c705a24",
        "title": "和友人戏赠二首 一",
        "author": "李商隐",
        "content": "东望花楼会不同，西来双燕信休通。\n仙人掌冷三霄露，玉女窗虚五夜风。\n翠袖自随回雪转，烛房寻类外庭空。\n殷勤莫使清香透，牢合金鱼鏁桂丛。",
        "dynasty": "唐",
        "collection_info": null
    },
    {
        "uuid": "a92fa6aba4f6347634da05a55792b0d6",
        "title": "和友人戏赠二首 二",
        "author": "李商隐",
        "content": "迢遰青门有几关，柳梢楼角见南山。\n明珠可贯须为佩，白璧堪裁且作环。\n子夜休歌团扇揜，新正未破剪刀闲。\n猿啼鹤怨终年事，未抵熏炉一夕间。",
        "dynasty": "唐",
        "collection_info": null
    },
    {
        "uuid": "f79e3e32648c22c73615c9bb09bada86",
        "title": "题二首后重有戏赠任秀才",
        "author": "李商隐",
        "content": "一丈红蔷拥翠筠，罗窗不识绕街尘。\n峡中寻觅长逢雨，月裏依稀更有人。\n虚为错刀留远客，枉缘书札损文鳞。\n遥知小阁还斜照，羡杀乌龙卧锦茵。",
        "dynasty": "唐",
        "collection_info": null
    },
    {
        "uuid": "ea223a43ab88d13eb8ab973607d70b30",
        "title": "有感二首 一",
        "author": "李商隐",
        "content": "九服归元化，三灵叶睿图。\n如何本初辈，自取屈牦诛。\n有甚当车泣，因劳下殿趋。\n何成奏云物，直是灭萑苻。\n证逮符书密，辞连性命俱。\n竟缘尊汉相，不早辨胡雏。\n鬼箓分朝部，军烽照上都。\n敢云堪恸哭，未免怨洪炉。",
        "dynasty": "唐",
        "collection_info": null
    },
    {
        "uuid": "fa534779ed5e5af931200838f1480bcf",
        "title": "有感二首 二",
        "author": "李商隐",
        "content": "丹陛犹敷奏，彤庭歘战争。\n临危对卢植，始悔用庞萌。\n御仗收前殿，兵徒剧背城。\n苍黄五色棒，掩遏一阳生。\n古有清君侧，今非乏老成。\n素心虽未易，此举太无名。\n谁瞑衔冤目，宁吞欲绝声。\n近闻开寿讌，不废用咸英。",
        "dynasty": "唐",
        "collection_info": null
    },
    {
        "uuid": "118d04b23e7868703e37802042be8af1",
        "title": "重有感",
        "author": "李商隐",
        "content": "玉帐牙旗得上游，安危须共主君忧。\n窦融表已来关右，陶侃军宜次石头。\n岂有蛟龙愁失水，更无鹰隼与高秋。\n昼号夜哭兼幽显，早晚星关雪涕收。",
        "dynasty": "唐",
        "collection_info": null
    },
    {
        "uuid": "ca81709a997101daba49f9a679f465ef",
        "title": "寿安公主出降",
        "author": "李商隐",
        "content": "沩水闻贞媛，常山索锐师。\n昔忧迷帝力，今分送王姬。\n事等和强虏，恩殊睦本枝。\n四郊多垒在，此礼恐无时。",
        "dynasty": "唐",
        "collection_info": null
    },
    {
        "uuid": "57943fba4dc6d8d2fc8feded6311fda8",
        "title": "夕阳楼",
        "author": "李商隐",
        "content": "花明柳暗绕天愁，上尽重城更上楼。\n欲问孤鸿向何处，不知身世自悠悠。",
        "dynasty": "唐",
        "collection_info": null
    },
    {
        "uuid": "6c3043ddf15dca7590ab4898f63cd06e",
        "title": "春雨",
        "author": "李商隐",
        "content": "怅卧新春白袷衣，白门寥落意多违。\n红楼隔雨相望冷，珠箔飘灯独自归。\n远路应悲春晼晚，残宵犹得梦依稀。\n玉珰缄札何由达，万里云罗一雁飞。",
        "dynasty": "唐",
        "collection_info": null
    },
    {
        "uuid": "b84771b83b0283ecc81a79341cadd7d7",
        "title": "中元作",
        "author": "李商隐",
        "content": "绛节飘飖宫国来，中元朝拜上清回。\n羊权须得金条脱，温峤终虚玉镜台。\n曾省惊眠闻雨过，不知迷路为花开。\n有娀未抵瀛洲远，青雀如何鸩鸟媒。",
        "dynasty": "唐",
        "collection_info": null
    },
    {
        "uuid": "1cb8d3ec925158ef93bf8efb75b5597b",
        "title": "鸳鸯",
        "author": "李商隐",
        "content": "雌去雄飞万里天，云罗满眼泪潸然。\n不须长结风波愿，锁向金笼始两全。",
        "dynasty": "唐",
        "collection_info": null
    },
    {
        "uuid": "4792cbc3f899b06d7b5b5e73c033323e",
        "title": "楚宫",
        "author": "李商隐",
        "content": "湘波如泪色漻缪，楚厉迷魂逐恨遥。\n枫树夜猿愁自断，女萝山鬼语相邀。\n空归腐败犹难復，更困腥臊岂易招。\n但使故乡三户在，綵丝谁惜惧长蛟。",
        "dynasty": "唐",
        "collection_info": null
    },
    {
        "uuid": "54ac0197ccecee345d150208ef1bc69c",
        "title": "妓席暗记送同年独孤云之武昌",
        "author": "李商隐",
        "content": "迭嶂千重呌恨猿，长江万里洗离魂。\n武昌若有山头石，为拂苍苔检泪痕。",
        "dynasty": "唐",
        "collection_info": null
    },
    {
        "uuid": "dc30cb4ae59689d4e6e9a260a0d72d99",
        "title": "宿晋昌亭闻惊禽",
        "author": "李商隐",
        "content": "羇绪鳏鳏夜景侵，高窗不掩见惊禽。\n飞来曲渚烟方合，过尽南塘树更深。\n胡马嘶和榆塞笛，楚猿吟杂橘村砧。\n失羣挂木知何限，远隔天涯共此心。",
        "dynasty": "唐",
        "collection_info": null
    },
    {
        "uuid": "78600b4fd0000c50d3a8f3b0ecda5272",
        "title": "深宫",
        "author": "李商隐",
        "content": "金殿销香闭绮栊，玉壶传点咽铜龙。\n狂飙不惜萝阴薄，清露偏知桂叶浓。\n斑竹岭边无限泪，景阳宫裏及时钟。\n岂知为雨为云处，只有高唐十二峰。",
        "dynasty": "唐",
        "collection_info": null
    },
    {
        "uuid": "ec7619c8d753405d4f29d60e6b03050b",
        "title": "明禅师院酬从兄见寄",
        "author": "李商隐",
        "content": "贞吝嫌兹世，会心驰本原。\n人非四禅缚，地绝一尘喧。\n霜露欹高木，星河压故园。\n撕游傥为胜，九折幸回轩。",
        "dynasty": "唐",
        "collection_info": null
    },
    {
        "uuid": "7e21bb16ea094abac88e89215455d861",
        "title": "寄裴衡",
        "author": "李商隐",
        "content": "别地萧条极，如何更独来。\n秋应为黄叶，雨不厌青苔。\n沈约只能瘦，潘仁岂是才。\n杂情堪底寄，惟有冷于灰。",
        "dynasty": "唐",
        "collection_info": null
    },
    {
        "uuid": "457b858e5821543ba37462b5c4d1c696",
        "title": "即日",
        "author": "李商隐",
        "content": "小苑试春衣，高楼倚暮晖。\n夭桃惟是笑，舞蝶不空飞。\n赤岭久无耗，鸿门犹合围。\n几家缘锦字，含泪坐鸳机。",
        "dynasty": "唐",
        "collection_info": null
    },
    {
        "uuid": "a539d6688839deeb7e65553884fb38a6",
        "title": "淮阳路",
        "author": "李商隐",
        "content": "荒村倚废营，投宿旅魂惊。\n断雁高仍急，寒溪晓更清。\n昔年尝聚盗，此日颇分兵。\n猜贰谁先致，三朝事始平。",
        "dynasty": "唐",
        "collection_info": null
    },
    {
        "uuid": "d8efd36177ca92808d4e13fad342e42e",
        "title": "崇让宅东亭醉后沔然有作",
        "author": "李商隐",
        "content": "曲岸风雷罢，东亭霁日凉。\n新秋仍酒困，幽兴暂江乡。\n摇落真何遽，交亲或未忘。\n一帆彭蠡月，数雁塞门霜。\n俗态虽多累，仙标发近狂。\n声名佳句在，身世玉琴张。\n万古山空碧，无人鬓免黄。\n骅骝忧老大，鶗鴂妬芬芳。\n密竹沉虚籁，孤莲泊晚香。\n如何此幽胜，淹卧剧清漳。",
        "dynasty": "唐",
        "collection_info": null
    },
    {
        "uuid": "70f950adb2db696e2666e5e36579ac56",
        "title": "晚晴",
        "author": "李商隐",
        "content": "深居俯夹城，春去夏犹清。\n天意怜幽草，人间重晚晴。\n併添高阁迥，微注小窗明。\n越鸟巢干后，归飞体更轻。",
        "dynasty": "唐",
        "collection_info": null
    },
    {
        "uuid": "eff8b56091a13fa3a23d57aeaf8ab0b0",
        "title": "迎寄韩鲁州",
        "author": "李商隐",
        "content": "积雨晚骚骚，相思正郁陶。\n不知人万里，时有燕双高。\n寇盗缠三辅，莓苔滑百牢。\n圣朝推卫霍，归日动仙曹。",
        "dynasty": "唐",
        "collection_info": null
    },
    {
        "uuid": "88969471faac3c70401767c352bafece",
        "title": "武夷山",
        "author": "李商隐",
        "content": "只得流霞酒一杯，空中箫鼓几时回。\n武夷洞裏生毛竹，老尽曾孙更不来。",
        "dynasty": "唐",
        "collection_info": null
    },
    {
        "uuid": "a03e7fb3d3554c7ccb4ff9444b53dff1",
        "title": "一片",
        "author": "李商隐",
        "content": "一片琼英价动天，连城十二昔虚传。\n良工巧费真为累，楮叶成来不直钱。",
        "dynasty": "唐",
        "collection_info": null
    },
    {
        "uuid": "3738da6f5d80822db3cf0496021480a4",
        "title": "寄成都高苗二从事",
        "author": "李商隐",
        "content": "红莲幕下紫棃新，命断湘南病渴人。\n今日问君能寄否，二江风水接天津。",
        "dynasty": "唐",
        "collection_info": null
    },
    {
        "uuid": "665d1d20e722ad539ac8deceb557574e",
        "title": "郑州献从叔舍人褎",
        "author": "李商隐",
        "content": "蓬岛烟霞阆苑钟，三官笺奏附金龙。\n茅君奕世仙曹贵，许掾全家道气浓。\n绛简尚参黄纸案，丹炉犹用紫泥封。\n不知他日华阳洞，许上经楼第几重。",
        "dynasty": "唐",
        "collection_info": null
    },
    {
        "uuid": "273683d2608dbdded949c8e85c197bfb",
        "title": "西南行却寄相送者",
        "author": "李商隐",
        "content": "百里阴云覆雪泥，行人只在雪云西。\n明朝惊破还乡梦，定是陈仓碧野鸡。",
        "dynasty": "唐",
        "collection_info": null
    },
    {
        "uuid": "9bfdbf8ea4a796397c3e9e6eb23fc87c",
        "title": "四皓庙",
        "author": "李商隐",
        "content": "羽翼殊勋弃若遗，皇天有运我无时。\n庙前便接山门路，不长青松长紫芝。",
        "dynasty": "唐",
        "collection_info": null
    },
    {
        "uuid": "ef22ccfaeb8e8bdc283a843045f6a860",
        "title": "题白石莲花寄楚公",
        "author": "李商隐",
        "content": "白石莲花谁所共，六时长捧佛前灯。\n空庭苔藓饶霜露，时梦西山老病僧。\n大海龙宫无限地，诸天雁塔几多层。\n漫夸鹙子真罗汉，不会牛车是上乘。",
        "dynasty": "唐",
        "collection_info": null
    },
    {
        "uuid": "44dae3e23369b3b05b25faa5513c2468",
        "title": "[安定]城楼",
        "author": "李商隐",
        "content": "迢遰高城百尺楼，绿杨枝外尽汀洲。\n贾生年少虚垂泪，王粲春来更远游。\n永忆江湖归白髮，欲回天地入扁舟。\n不知腐鼠成滋味，猜意鸳雏竟未休。",
        "dynasty": "唐",
        "collection_info": null
    },
    {
        "uuid": "def347bba26d16a7ab16f66a5d1eab98",
        "title": "隋宫守岁",
        "author": "李商隐",
        "content": "消息东郊木帝回，宫中行乐有新梅。\n沈香甲煎为庭燎，玉液琼苏作寿杯。\n遥望露盘疑是月，远闻鼍鼓欲惊雷。\n昭阳第一倾城客，不踏金莲不肯来。",
        "dynasty": "唐",
        "collection_info": null
    },
    {
        "uuid": "70e89371ed41fb73b208fbd6726777e2",
        "title": "利州江潭作",
        "author": "李商隐",
        "content": "神劒飞来不易销，碧潭珍重驻兰桡。\n自携明月移灯疾，欲就行云散锦遥。\n河伯轩窗通贝阙，水宫帷箔卷冰绡。\n他时燕脯无人寄，雨满空城蕙叶雕。",
        "dynasty": "唐",
        "collection_info": null
    },
    {
        "uuid": "b1643747dce137f2244bebd5e3f50afb",
        "title": "即目",
        "author": "李商隐",
        "content": "地宽楼已迥，人更迥于楼。\n细意经春物，伤酲属暮愁。\n望赊殊易断，恨久欲难收。\n大埶真无利，多情岂自由。\n空园兼树废，败港拥花流。\n书去青枫驿，鸿归杜若洲。\n单栖应分定，辞疾索谁忧。\n更替林鵶恨，惊频去不休。",
        "dynasty": "唐",
        "collection_info": null
    },
    {
        "uuid": "2cca99ecac5f157920f8c3584fc62dee",
        "title": "相思",
        "author": "李商隐",
        "content": "相思树上合欢枝，紫凤青鸾共羽仪。\n肠断秦台吹管客，日西春尽到来迟。",
        "dynasty": "唐",
        "collection_info": null
    },
    {
        "uuid": "41c36c38e59bfe8f6600eedc3f7297a4",
        "title": "茂陵",
        "author": "李商隐",
        "content": "汉家天马出蒲梢，苜蓿榴花遍近郊。\n内苑只知含凤觜，属车无復插鸡翘。\n玉桃偷得怜方朔，金屋修成贮阿娇。\n谁料苏卿老归国，茂陵松栢雨萧萧。",
        "dynasty": "唐",
        "collection_info": null
    },
    {
        "uuid": "90eb2046b98926780c79fd09d0968d12",
        "title": "镜槛",
        "author": "李商隐",
        "content": "镜槛芙蓉入，香台翡翠过。\n拨弦惊火凤，交扇拂天鹅。\n隐忍阳城笑，喧传郢市歌。\n仙眉琼作叶，佛髻钿为螺。\n五里无因雾，三秋只见河。\n月中供药剩，海上得绡多。\n玉集胡沙割，犀留圣水磨。\n斜门穿戏蝶，小阁锁飞蛾。\n骑襜侵鞯卷，车帷约幰鈋。\n传书两行雁，取酒一封駞。\n桥迥凉风压，沟横夕照和。\n待乌燕太子，驻马魏东阿。\n想像铺芳褥，依稀解醉罗。\n散时帘隔露，卧后幕生波。\n梯稳从攀桂，弓调任射莎。\n岂能抛断梦，听鼓事朝珂。",
        "dynasty": "唐",
        "collection_info": null
    },
    {
        "uuid": "549cbec50a6160e263a12329e524a305",
        "title": "送郑大台文南觐",
        "author": "李商隐",
        "content": "黎辟滩声五月寒，南风无处附平安。\n君怀一匹胡威绢，争拭酬恩泪得干。",
        "dynasty": "唐",
        "collection_info": null
    },
    {
        "uuid": "dbc6fdc8e01de3705bd42c89f0955912",
        "title": "风",
        "author": "李商隐",
        "content": "迥拂来鸿急，斜催别燕高。\n已寒休惨淡，更远尚呼号。\n楚色分西塞，夷音接下牢。\n归舟天外有，一为戒波涛。",
        "dynasty": "唐",
        "collection_info": null
    },
    {
        "uuid": "3c58528c3fd051b5a7bd01573ac752fe",
        "title": "洞庭鱼",
        "author": "李商隐",
        "content": "洞庭鱼可拾，不假更垂罾。\n闹若雨前蚁，多于秋后蝇。\n岂思鳞作簟，仍计腹为灯。\n浩荡天池路，翱翔欲化鹏。",
        "dynasty": "唐",
        "collection_info": null
    },
    {
        "uuid": "2c985a102dd49fae6aa8ff5a9ed7b989",
        "title": "天涯",
        "author": "李商隐",
        "content": "春日在天涯，天涯日又斜。\n莺啼如有泪，为湿最高花。",
        "dynasty": "唐",
        "collection_info": null
    },
    {
        "uuid": "e180bac83130fb5a1c36a569b363693d",
        "title": "喜舍弟羲叟及第上礼部魏公",
        "author": "李商隐",
        "content": "国以斯文重，公仍内署来。\n风标森太华，星象逼中台。\n朝满迁鸎侣，门多吐凤才。\n宁同鲁司寇，惟铸一颜回。",
        "dynasty": "唐",
        "collection_info": null
    },
    {
        "uuid": "363614cda9039b729d7661c4aa630475",
        "title": "哀筝",
        "author": "李商隐",
        "content": "延颈全同鹤，柔肠素怯猿。\n湘波无限泪，蜀魄有余冤。\n轻幰长无道，哀筝不出门。\n何由问香炷，翠幕自黄昏。",
        "dynasty": "唐",
        "collection_info": null
    },
    {
        "uuid": "6e000f87d8a01df4197c8048d6fb3c4c",
        "title": "自南山北归经分水岭",
        "author": "李商隐",
        "content": "水急愁无地，山深故有云。\n那通极目望，又作断肠分。\n郑驿来虽及，燕台哭不闻。\n犹余遗意在，许刻镇南勋。",
        "dynasty": "唐",
        "collection_info": null
    },
    {
        "uuid": "7181d7cd8c44d9b2609d783bd98440c7",
        "title": "旧顿",
        "author": "李商隐",
        "content": "东人望幸久咨嗟，四海于今是一家。\n犹锁平时旧行殿，尽无宫户有宫鸦。",
        "dynasty": "唐",
        "collection_info": null
    },
    {
        "uuid": "510f7e3c77ff5bd1493690d31158c209",
        "title": "代董秀才却扇",
        "author": "李商隐",
        "content": "莫将画扇出帷来，遮掩春山滞上才。\n若道团圆似明月，此中须放桂花开。",
        "dynasty": "唐",
        "collection_info": null
    },
    {
        "uuid": "ff4a67c387144da7de9b3aed7c64e522",
        "title": "有感",
        "author": "李商隐",
        "content": "非关宋玉有微辞，却是襄王梦觉迟。\n一自高唐赋成后，楚天云雨尽堪疑。",
        "dynasty": "唐",
        "collection_info": null
    },
    {
        "uuid": "88b89c1ee446aa0cb002a30efaf3ca4a",
        "title": "骊山有感",
        "author": "李商隐",
        "content": "骊岫飞泉泛暖香，九龙呵护玉莲房。\n平明每幸长生殿，不从金舆惟寿王。",
        "dynasty": "唐",
        "collection_info": null
    },
    {
        "uuid": "1ab067af6d14e1322dd235c999f8a69e",
        "title": "别智玄法师",
        "author": "李商隐",
        "content": "云鬓无端怨别离，十年移易住山期。\n东西南北皆垂泪，却是杨朱真本师。",
        "dynasty": "唐",
        "collection_info": null
    },
    {
        "uuid": "8435f09f09e3702a87bb4fb5163cf6b9",
        "title": "赠孙绮新及第",
        "author": "李商隐",
        "content": "长乐遥听上苑钟，綵衣称庆桂香浓。\n陆机始拟夸文赋，不觉云间有士龙。",
        "dynasty": "唐",
        "collection_info": null
    },
    {
        "uuid": "7e00c985a8617cfc89383e5d13ecbc5a",
        "title": "代秘书赠弘文馆诸校书",
        "author": "李商隐",
        "content": "清切曹司近玉除，比来秋兴復何如。\n崇文馆裏丹霜后，无限红棃忆校书。",
        "dynasty": "唐",
        "collection_info": null
    },
    {
        "uuid": "1e6cf0ad73ed374dbb76caf3c74b675c",
        "title": "乱石",
        "author": "李商隐",
        "content": "虎踞龙蹲纵復横，星光渐减雨痕生。\n不须併碍东西路，哭杀厨头阮步兵。",
        "dynasty": "唐",
        "collection_info": null
    },
    {
        "uuid": "f7ff8e0a9dcfe2ff46122997aca45106",
        "title": "日日",
        "author": "李商隐",
        "content": "日日春光鬬日光，山城斜路杏花香。\n几时心绪浑无事，得及游丝百尺长。",
        "dynasty": "唐",
        "collection_info": null
    },
    {
        "uuid": "16b8b1bc01ed657998dd27e0f2c2aa9c",
        "title": "过楚宫",
        "author": "李商隐",
        "content": "巫峡迢迢旧楚宫，至今云雨暗丹枫。\n微生尽恋人间乐，只有襄王忆梦中。",
        "dynasty": "唐",
        "collection_info": null
    },
    {
        "uuid": "44841f8ba83de710b1b9ab713df6c07a",
        "title": "龙池",
        "author": "李商隐",
        "content": "龙池赐酒敞云屏，羯鼓声高众乐停。\n夜半宴归宫漏永，薛王沉醉寿王醒。",
        "dynasty": "唐",
        "collection_info": null
    },
    {
        "uuid": "6ade8604c4477b8e21e366176fc434f0",
        "title": "涙",
        "author": "李商隐",
        "content": "永巷长年怨绮罗，离情终日思风波。\n湘江竹上痕无限，岘首碑前洒几多。\n人去紫台秋入塞，兵残楚帐夜闻歌。\n朝来灞水桥边问，未抵青袍送玉珂。",
        "dynasty": "唐",
        "collection_info": null
    },
    {
        "uuid": "2284faccf67fbc8b44158e29d15cbf52",
        "title": "十字水期韦潘侍御同年不至时韦寓居水次故郭汾宁宅",
        "author": "李商隐",
        "content": "伊水溅溅相背流，朱栏画阁几人游。\n漆灯夜照真无数，蜡炬晨炊竟未休。\n顾我有怀同大梦，期君不至更沉忧。\n西园碧树今谁主，与近高窗卧听秋。",
        "dynasty": "唐",
        "collection_info": null
    },
    {
        "uuid": "998964f384e1473fe5fb49a36219a3be",
        "title": "流鸎",
        "author": "李商隐",
        "content": "流鸎飘荡復参差，渡陌临流不自持。\n巧啭岂能无本意，良辰未必有佳期。\n风朝露夜阴晴裏，万户千门开闭时。",
        "dynasty": "唐",
        "collection_info": null
    },
    {
        "uuid": "c9827778d3cb813aee51a44e22960252",
        "title": "出关宿盘豆馆对丛芦有感",
        "author": "李商隐",
        "content": "芦叶梢梢夏景深，邮亭暂欲洒尘襟。\n昔年曾是江南客，此日初为关外心。\n思子台边风自急，玉孃湖上月应沈。\n清声不远行人去，一世荒城伴夜砧。",
        "dynasty": "唐",
        "collection_info": null
    },
    {
        "uuid": "e1ccad7c1ae97d41c8e09911f4ef6ac5",
        "title": "和韩录事送宫人入道",
        "author": "李商隐",
        "content": "星使追还不自由，双童捧上绿琼辀。\n九枝灯下朝金殿，三素云中侍玉楼。\n凤女颠狂成久别，月娥孀独好同游。\n当时若爱韩公子，埋骨成灰恨未休。",
        "dynasty": "唐",
        "collection_info": null
    },
    {
        "uuid": "f9a7402bd6b95ea968c763da2a0d060a",
        "title": "即目",
        "author": "李商隐",
        "content": "小鼎煎茶面曲池，白鬚道士竹间棋。\n何人书破蒲葵扇，记着南塘移树时。",
        "dynasty": "唐",
        "collection_info": null
    },
    {
        "uuid": "94a60a545343ba7d0f249f6d38c07565",
        "title": "圣女祠",
        "author": "李商隐",
        "content": "杳蔼逢仙迹，苍茫滞客途。\n何年归碧落，此路向皇都。\n消息期青雀，逢迎异紫姑。\n肠回楚国梦，心断汉宫巫。\n从骑裁寒竹，行车荫白榆。\n星娥一去后，月姊更来无。\n寡鹄迷苍壑，羇凰怨翠梧。\n惟应碧桃下，方朔是狂夫。",
        "dynasty": "唐",
        "collection_info": null
    },
    {
        "uuid": "67a6a07509b293a19358c04d4fbaf8bb",
        "title": "七月二十九日崇让宅讌作",
        "author": "李商隐",
        "content": "露如微霰下前池，月过回塘万竹悲。\n浮世本来多聚散，红蕖何事亦离披。\n悠扬归梦惟灯见，濩落生涯独酒知。\n岂到白头长只尔，嵩阳松雪有心期。",
        "dynasty": "唐",
        "collection_info": null
    },
    {
        "uuid": "7d42b791b848040bf31f453f9227e592",
        "title": "赠从兄阆之",
        "author": "李商隐",
        "content": "怅望人间万事违，私书幽梦约忘机。\n荻花村裏鱼标在，石藓庭中鹿迹微。\n幽径定携僧共入，寒塘好与月相依。\n城中猘犬憎兰佩，莫损幽芳久不归。",
        "dynasty": "唐",
        "collection_info": null
    },
    {
        "uuid": "8419f942d3b3bf2214b161998fbba207",
        "title": "吴宫",
        "author": "李商隐",
        "content": "龙槛沈沈水殿清，禁门深揜断人声。\n吴王宴罢满宫醉，日暮水漂花出城。",
        "dynasty": "唐",
        "collection_info": null
    },
    {
        "uuid": "2d9f41f97228f302cf33ae5e7c285c9e",
        "title": "常娥",
        "author": "李商隐",
        "content": "云母屏风烛影深，长河渐落晓星沈。\n常娥应悔偷灵药，碧海青天夜夜心。",
        "dynasty": "唐",
        "collection_info": null
    },
    {
        "uuid": "e6ff21400465a08169e4c5aa939319b1",
        "title": "残花",
        "author": "李商隐",
        "content": "残花啼露莫留春，尖髪谁非怨别人。\n若但掩关劳烛梦，宝钗何日不生尘。",
        "dynasty": "唐",
        "collection_info": null
    },
    {
        "uuid": "c68e3221751d764938d93a002d4551f0",
        "title": "天津西望",
        "author": "李商隐",
        "content": "虏马崩腾忽一狂，翠华无日到东方。\n天津西望肠真断，满眼秋波出苑墙。",
        "dynasty": "唐",
        "collection_info": null
    },
    {
        "uuid": "3b2850b54b090aad0703a525fbb5c545",
        "title": "西亭",
        "author": "李商隐",
        "content": "此夜西亭月正圆，疎帘相伴宿风烟。\n梧桐莫更翻清露，孤鹤从来不得眠。",
        "dynasty": "唐",
        "collection_info": null
    },
    {
        "uuid": "e68e3cc4ae7cb848dc674c77ab4554e9",
        "title": "忆住一师",
        "author": "李商隐",
        "content": "无事经年别远公，帝城钟晓忆西峰。\n炉烟消尽寒灯晦，童子开门雪满松。",
        "dynasty": "唐",
        "collection_info": null
    },
    {
        "uuid": "04a5844295d2b76fe492719ca036782f",
        "title": "昨夜",
        "author": "李商隐",
        "content": "不辞鶗鴂妬年芳，但惜流尘暗烛房。\n昨夜西池凉露满，桂花吹断月中香。",
        "dynasty": "唐",
        "collection_info": null
    },
    {
        "uuid": "3d221581365aff25bcc3cd417445f163",
        "title": "海客",
        "author": "李商隐",
        "content": "海客乘槎上紫氛，星娥罢织一相闻。\n只应不惮牵牛妬，聊用支机石赠君。",
        "dynasty": "唐",
        "collection_info": null
    },
    {
        "uuid": "fad6dae7d562775b0eac830bb0ad6f9f",
        "title": "初食笋呈座中",
        "author": "李商隐",
        "content": "嫩箨香苞初出林，于陵论价重如金。\n皇都陆海应无数，忍剪凌云一寸心。",
        "dynasty": "唐",
        "collection_info": null
    },
    {
        "uuid": "1e12a25f74d2f4a659671392103c6308",
        "title": "早起",
        "author": "李商隐",
        "content": "风露澹清晨，帘间独起人。\n鸎花啼又笑，毕竟是谁春。",
        "dynasty": "唐",
        "collection_info": null
    },
    {
        "uuid": "b3400362a66ee367281e40943f7e5138",
        "title": "寄蜀客",
        "author": "李商隐",
        "content": "君到临邛问酒垆，近来还有长卿无。\n金徽却是无情物，不许文君忆故夫。",
        "dynasty": "唐",
        "collection_info": null
    },
    {
        "uuid": "7e819e8d59093b3b3302bd505c90aeb8",
        "title": "行至金牛驿寄兴元渤海尚书",
        "author": "李商隐",
        "content": "楼上春云水底天，五云章色破巴笺。\n诸生个个王恭柳，从事人人庾杲莲。\n六曲屏风江雨急，九枝灯檠夜珠圆。\n深惭走马金牛路，骤和陈王白玉篇。",
        "dynasty": "唐",
        "collection_info": null
    },
    {
        "uuid": "9f4cb2f7c4e82135ddbf60b66506199b",
        "title": "深树见一颗樱桃尚在",
        "author": "李商隐",
        "content": "高桃留晚实，寻得小庭南。\n矮堕绿云髻，欹危红玉簪。\n惜堪充凤食，痛已被鸎含。\n越鸟夸香荔，齐名亦未甘。",
        "dynasty": "唐",
        "collection_info": null
    },
    {
        "uuid": "f40b1f994795005a02d67448901b928e",
        "title": "细雨",
        "author": "李商隐",
        "content": "帷飘白玉堂，簟卷碧牙床。\n楚女当时意，萧萧髪彩凉。",
        "dynasty": "唐",
        "collection_info": null
    },
    {
        "uuid": "2608114f644319370b1f777445094fdd",
        "title": "歌舞",
        "author": "李商隐",
        "content": "遏云歌响清，回雪舞腰轻。\n只要君流眄，君倾国自倾。",
        "dynasty": "唐",
        "collection_info": null
    },
    {
        "uuid": "e7864e3bb43ee2db32ff55d79c3983a9",
        "title": "海上",
        "author": "李商隐",
        "content": "石桥东望海连天，徐福空来不得仙。\n直遣麻姑与搔背，可能留命待桑田。",
        "dynasty": "唐",
        "collection_info": null
    },
    {
        "uuid": "27ace13e1dcdcddb19946fe69a7982e5",
        "title": "魏侯第东北楼堂郢叔言别聊用书所见成篇",
        "author": "李商隐",
        "content": "暗楼连夜阁，不拟为黄昏。\n未必断别泪，何曾妨梦魂。\n疑穿花逶迤，渐近火温黁。\n海底翻无水，仙家却有邨。\n锁香金屈[戌]，殢酒玉昆崙。\n羽白风交扇，冰清月映盆。\n旧欢尘自积，新岁电犹奔。\n霞绮空留段，云峰不带根。\n念君千里舸，江草漏灯痕。",
        "dynasty": "唐",
        "collection_info": null
    },
    {
        "uuid": "b5f646e457434a34ec43c031941d490d",
        "title": "白云夫旧居",
        "author": "李商隐",
        "content": "平生误识白云夫，再到仙檐忆酒垆。\n墙外万株人绝迹，夕阳惟照欲栖乌。",
        "dynasty": "唐",
        "collection_info": null
    },
    {
        "uuid": "c54b0945d9adc03ceef34e46a9f2aa2d",
        "title": "同学彭道士参寥",
        "author": "李商隐",
        "content": "莫羡仙家有上真，仙家暂谪亦千春。\n月中桂树高多少，试问西河斫树人。",
        "dynasty": "唐",
        "collection_info": null
    },
    {
        "uuid": "f1c55d8c9411715ed05c7e33d8ce1be7",
        "title": "到秋",
        "author": "李商隐",
        "content": "扇风淅沥簟流离，万里南风滞所思。\n守到清秋还寂莫，叶丹苔碧闭门时。",
        "dynasty": "唐",
        "collection_info": null
    },
    {
        "uuid": "68f01a5fcea9242c7922e370607d76f1",
        "title": "华师",
        "author": "李商隐",
        "content": "孤鹤不睡云无心，衲衣筇杖来西林。\n院门昼锁回廊静，秋日当阶柿叶阴。",
        "dynasty": "唐",
        "collection_info": null
    },
    {
        "uuid": "04143c44f4e3196bc5cf477ca4d246ca",
        "title": "华岳下题西王母庙",
        "author": "李商隐",
        "content": "神仙有分岂关情，八马虚随落日行。\n莫恨名姬中夜没，君王犹自不长生。",
        "dynasty": "唐",
        "collection_info": null
    },
    {
        "uuid": "d8394d45e1ecdc25b93e29fb10cc23ed",
        "title": "过华清内廐门",
        "author": "李商隐",
        "content": "华清别馆闭黄昏，碧草悠悠内厩门。\n自是明时不巡幸，至今青海有龙孙。",
        "dynasty": "唐",
        "collection_info": null
    },
    {
        "uuid": "0bbbad44b0a7d2c20c3d7374f4a4c542",
        "title": "乐游原",
        "author": "李商隐",
        "content": "万树鸣蝉隔岸虹，乐游原上有西风。\n羲和自趁虞泉宿，不放斜阳更向东。",
        "dynasty": "唐",
        "collection_info": null
    },
    {
        "uuid": "c71ec764a2693edc4ec5fbb7ec6aadcf",
        "title": "赠荷花",
        "author": "李商隐",
        "content": "世间花叶不相伦，花入金盆叶作尘。\n惟有绿荷红菡萏，卷舒开合任天真。\n此[花]此叶常相映，翠减红衰愁杀人。",
        "dynasty": "唐",
        "collection_info": null
    },
    {
        "uuid": "baf54a551d52f3c600fa67e190b5fe84",
        "title": "丹丘",
        "author": "李商隐",
        "content": "青女丁宁结夜霜，羲和辛苦送朝阳。\n丹丘万里无消息，几对梧桐忆凤皇。",
        "dynasty": "唐",
        "collection_info": null
    },
    {
        "uuid": "acf0a46cf03f7708923283e71ba3e4ac",
        "title": "房君珊瑚散",
        "author": "李商隐",
        "content": "不见姮娥影，清秋守月轮。\n月中闲杵臼，桂子捣成尘。",
        "dynasty": "唐",
        "collection_info": null
    },
    {
        "uuid": "9267276a6f213b0dd9f6c41d7b7875d9",
        "title": "小桃园",
        "author": "李商隐",
        "content": "竟日小桃园，休寒亦未暄。\n坐鸎当酒重，送客出墙繁。\n啼久艳粉薄，舞多香雪翻。\n犹怜未圆月，先出照黄昏。",
        "dynasty": "唐",
        "collection_info": null
    },
    {
        "uuid": "9e217c329b9cf6c75ebae549c09ae1fe",
        "title": "嘲樱桃",
        "author": "李商隐",
        "content": "朱实鸟含尽，青楼人未归。\n南园无限树，独自叶如帏。",
        "dynasty": "唐",
        "collection_info": null
    },
    {
        "uuid": "312f7ad890ca7d131734f3c7af882ec4",
        "title": "和张秀才落花有感",
        "author": "李商隐",
        "content": "晴暖感余芳，红苞杂绛房。\n落时犹自舞，扫后更闻香。\n梦罢收罗荐，仙归勅玉箱。\n回肠九回后，犹有剩回肠。",
        "dynasty": "唐",
        "collection_info": null
    },
    {
        "uuid": "2297724e6b32997dd7ec6c6bcfe4d7de",
        "title": "代越公房妓嘲徐公主",
        "author": "李商隐",
        "content": "笑啼俱不敢，几欲是吞声。\n遽遣离琴怨，都由半镜明。\n应防啼与笑，微露浅深情。",
        "dynasty": "唐",
        "collection_info": null
    },
    {
        "uuid": "d3a82a1455c8eaa36b2833ac7adf3a63",
        "title": "代贵公主",
        "author": "李商隐",
        "content": "芳条得意红，飘落忽西东。\n分逐春风去，风回得故丛。\n明朝金井露，始看忆春风。",
        "dynasty": "唐",
        "collection_info": null
    },
    {
        "uuid": "f26ca9d8fb2a0d20aae5bd54f2944a3b",
        "title": "凤",
        "author": "李商隐",
        "content": "万里峰峦归路迷，未判容彩借山鸡。\n新春定有将雏乐，阿阁华池两处栖。",
        "dynasty": "唐",
        "collection_info": null
    },
    {
        "uuid": "af882e4cf8be1a4c73aa0224c8da146b",
        "title": "昭肃皇帝挽歌辞三首 一",
        "author": "李商隐",
        "content": "九县怀雄武，三灵仰睿文。\n周王传叔父，汉后重神君。\n玉律朝惊露，金茎夜切云。\n笳箫凄欲断，无復咏横汾。",
        "dynasty": "唐",
        "collection_info": null
    },
    {
        "uuid": "bea7e34b1f9f25f5304116ad6d1e491e",
        "title": "昭肃皇帝挽歌辞三首 二",
        "author": "李商隐",
        "content": "玉塞惊宵柝，金桥罢举烽。\n始巢阿阁凤，旋驾鼎湖龙。\n门咽通神鼓，楼凝警夜钟。\n小臣观吉从，犹误欲东封。",
        "dynasty": "唐",
        "collection_info": null
    },
    {
        "uuid": "6039d0549d76333113715d18a3e0a3f4",
        "title": "昭肃皇帝挽歌辞三首 三",
        "author": "李商隐",
        "content": "莫验昭华管，虚传甲帐神。\n海迷求药使，雪隔献桃人。\n桂寝青云断，松扉白露新。\n万方同象鸟，举恸满秋尘。",
        "dynasty": "唐",
        "collection_info": null
    },
    {
        "uuid": "d2aa46e6acb7e69c0f4453465ca27524",
        "title": "梓州罢吟寄同舍",
        "author": "李商隐",
        "content": "不拣花朝与雪朝，五年从事霍嫖姚。\n君缘接座交珠履，我为分行近翠翘。\n楚雨含情皆有託，漳滨卧病竟无憀。\n长吟远下燕台去，惟有衣香染未销。",
        "dynasty": "唐",
        "collection_info": null
    },
    {
        "uuid": "b3ae90161ddccde36cc3c3d3e9917d39",
        "title": "无题二首 一",
        "author": "李商隐",
        "content": "凤尾香罗薄几重，碧文圆顶夜深缝。\n扇裁月魄羞难掩，车走雷声语未通。\n曾是寂寥金烬暗，断无消息石榴红。",
        "dynasty": "唐",
        "collection_info": null
    },
    {
        "uuid": "f334c3abc008c4717d3aff32585e6b6a",
        "title": "无题二首 二",
        "author": "李商隐",
        "content": "重帷深下莫愁堂，卧后清宵细细长。\n神女生涯原是梦，小姑居处本无郎。\n风波不信菱枝弱，月露谁教桂叶香。\n直道相思了无益，未妨惆怅是清狂。",
        "dynasty": "唐",
        "collection_info": null
    },
    {
        "uuid": "37f961af29d4327c3685222cd4725148",
        "title": "病中早访招国李十将军遇挈家游曲江",
        "author": "李商隐",
        "content": "十顷平波溢岸清，病来惟梦此中行。\n相如未是真消渴，犹放沱江过锦城。",
        "dynasty": "唐",
        "collection_info": null
    },
    {
        "uuid": "50f5abcfcff32870810a22c3f00af2e2",
        "title": "昨日",
        "author": "李商隐",
        "content": "昨日紫姑神去也，今朝青鸟使来赊。\n未容言语还分散，少得团圆足怨嗟。\n二八月轮蟾影破，十三絃柱雁行斜。\n平明钟后更何事，笑倚墙边梅树花。",
        "dynasty": "唐",
        "collection_info": null
    },
    {
        "uuid": "b4785e5c491623c0a073063618ca5174",
        "title": "樱桃花下",
        "author": "李商隐",
        "content": "流鸎舞蝶两相欺，不取花芳正结时。\n他日未开今日谢，嘉辰长短是参差。",
        "dynasty": "唐",
        "collection_info": null
    },
    {
        "uuid": "6ebf2447a29b9d19c2f5d2224b8b6cff",
        "title": "故驿迎弔故桂府常侍有感",
        "author": "李商隐",
        "content": "饥乌翻树晚鸡啼，泣过秋原没马泥。\n二纪征南恩与旧，此时丹旐玉山西。",
        "dynasty": "唐",
        "collection_info": null
    },
    {
        "uuid": "8793862e4a297e3d09c1abd2b8c1e153",
        "title": "槿花",
        "author": "李商隐",
        "content": "风露凄凄秋景繁，可怜荣落在朝昏。\n未央宫裏三千女，但保红颜莫保恩。",
        "dynasty": "唐",
        "collection_info": null
    },
    {
        "uuid": "cde936434975ed5c011f2d1ede5cb163",
        "title": "暮秋独游曲江",
        "author": "李商隐",
        "content": "荷叶生时春恨生，荷叶枯时秋恨成。\n深知身在情长在，怅望江头江水声。",
        "dynasty": "唐",
        "collection_info": null
    },
    {
        "uuid": "2a75aedb44472ef6a324e6110aa2df60",
        "title": "任弘农尉献州刺史乞假还京",
        "author": "李商隐",
        "content": "黄昏封印点刑徒，愧负荆山入座隅。\n却羡卞和双刖足，一生无復没阶趋。",
        "dynasty": "唐",
        "collection_info": null
    },
    {
        "uuid": "b1bb601a9e4173a281c2401daa7515f6",
        "title": "赠句芒神",
        "author": "李商隐",
        "content": "佳期不定春期赊，春物夭阏兴咨嗟。\n愿得句芒索青女，不教容易损年华。",
        "dynasty": "唐",
        "collection_info": null
    },
    {
        "uuid": "a4327b0dbfe9d86f79070c9bdd8bc900",
        "title": "无愁果有愁曲北齐歌",
        "author": "李商隐",
        "content": "东有青龙西白虎，中含福星包世度。\n玉壶渭水笑清潭，凿天不到牵牛处。\n骐驎踏云天马狞，牛山撼碎珊瑚声。\n秋娥点滴不成泪，十二玉楼无故钉。\n推烟唾月抛千里，十番红桐一行死。\n白杨别屋鬼迷人，空留暗记如蚕纸。\n日暮向风牵短丝，血凝血散今谁是。",
        "dynasty": "唐",
        "collection_info": null
    },
    {
        "uuid": "dddf90345657a7ff732d7df8dd840491",
        "title": "房中曲",
        "author": "李商隐",
        "content": "蔷薇泣幽素，翠带花钱小。\n娇郎痴若云，抱日西帘晓。\n枕是龙宫石，割得秋波色。\n玉簟失柔肤，但见蒙罗碧。\n忆得前年春，未语含悲辛。\n归来已不见，锦瑟长于人。\n今日涧底松，明日山头檗。\n愁到天池翻，相看不相识。",
        "dynasty": "唐",
        "collection_info": null
    },
    {
        "uuid": "6655ac8b59acb783afd4352e770c21ea",
        "title": "齐梁晴云",
        "author": "李商隐",
        "content": "缓逐烟波起，如妬柳绵飘。\n故临飞阁度，欲入回陂销。\n萦歌怜画扇，敞景弄柔条。\n更奈天南位，牛渚宿残宵。",
        "dynasty": "唐",
        "collection_info": null
    },
    {
        "uuid": "c87a6c1fb701e9882ace3cfd2552d0dc",
        "title": "效徐陵体赠更衣",
        "author": "李商隐",
        "content": "密帐真珠络，温帏翡翠装。\n楚腰知便宠，宫眉正鬬强。\n结带悬栀子，绣领刺鸳鸯。\n轻寒衣省夜，金斗熨沉香。",
        "dynasty": "唐",
        "collection_info": null
    },
    {
        "uuid": "da4d0260b1277d33a4d0641d959fac6e",
        "title": "又效江南曲",
        "author": "李商隐",
        "content": "郎船安两桨，侬舸动双桡。\n扫黛开宫额，裁裙约楚腰。\n乖期方积思，临酒欲拌娇。\n莫以采菱唱，欲羡秦台箫。",
        "dynasty": "唐",
        "collection_info": null
    },
    {
        "uuid": "bcd10827ba4e3807b2d1ebb53b95f339",
        "title": "月夜重寄宋华阳姊妹",
        "author": "李商隐",
        "content": "偷桃窃药事难兼，十二城中锁彩蟾。\n应共三英同夜赏，玉楼仍是水精帘。",
        "dynasty": "唐",
        "collection_info": null
    },
    {
        "uuid": "6b8258b815cf251889d5a1461aa0a931",
        "title": "访人不遇留别馆",
        "author": "李商隐",
        "content": "卿卿不惜锁窗春，去作长楸走马身。\n闲倚绣帘吹柳絮，日高深院断无人。",
        "dynasty": "唐",
        "collection_info": null
    },
    {
        "uuid": "e672082c7553f8e2344f5ff64d847347",
        "title": "雨中长乐水馆送赵十五滂不及",
        "author": "李商隐",
        "content": "碧云东去雨云西，苑路高高驿路低。\n秋水绿芜终尽分，夫君太骋锦障泥。",
        "dynasty": "唐",
        "collection_info": null
    },
    {
        "uuid": "2336238f7787025b7763d7292bd5e17c",
        "title": "汴上送李郢之苏州",
        "author": "李商隐",
        "content": "人高诗苦滞夷门，万里梁王有旧园。\n烟幌自应怜白纻，月楼谁伴咏黄昏。\n露桃涂颊依苔井，风柳夸腰住水村。\n苏小小坟今在否，紫兰香径与招魂。",
        "dynasty": "唐",
        "collection_info": null
    },
    {
        "uuid": "d8aa9ada43967d841adede1ff1fb8336",
        "title": "赠郑谠处士",
        "author": "李商隐",
        "content": "浪迹江湖白髮新，浮云一片是吾身。\n寒归山观随碁局，暖入汀洲逐钓轮。\n越桂留烹张翰鲙，蜀姜供煮陆机莼。\n相逢一笑怜疎放，他日扁舟有故人。",
        "dynasty": "唐",
        "collection_info": null
    },
    {
        "uuid": "c97fa69be32ac6c03aa64eb416cf0962",
        "title": "復至裴明府所居",
        "author": "李商隐",
        "content": "伊人卜筑自幽深，桂巷杉篱不可寻。\n柱上雕虫对书字，槽中瘦马仰听琴。\n求之流辈岂易得，行矣关山方独吟。\n赊取松醪一斗酒，与君相伴洒烦襟。",
        "dynasty": "唐",
        "collection_info": null
    },
    {
        "uuid": "6dfe7926263e5bf440246f65a6a83cd9",
        "title": "览古",
        "author": "李商隐",
        "content": "莫恃金汤忽太平，草间霜露古今情。\n空糊頳坏真何益，欲举黄旗竟未成。\n长乐瓦飞随水逝，景阳钟堕失天明。\n回头一弔箕山客，始信逃尧不为名。",
        "dynasty": "唐",
        "collection_info": null
    },
    {
        "uuid": "7821394faa5ed7dd8950ebda65bbd76f",
        "title": "子初郊墅",
        "author": "李商隐",
        "content": "看山对酒君思我，听鼓离城我访君。\n腊雪已添墙下水，斋钟不散槛前云。\n阴移竹柏浓还淡，歌杂渔樵断更闻。\n亦拟村南买烟舍，子孙相约事耕耘。",
        "dynasty": "唐",
        "collection_info": null
    },
    {
        "uuid": "7b8c3d63ed4539f3b07706405740eba1",
        "title": "汉南书事",
        "author": "李商隐",
        "content": "西师万众几时回，哀痛天书近已裁。\n文吏何曾重刀笔，将军犹自舞轮台。\n几时拓土成王道，从古穷兵是祸胎。\n陛下好生千万寿，玉楼长御白云杯。",
        "dynasty": "唐",
        "collection_info": null
    },
    {
        "uuid": "d094d18722a7c07a7b961a8f5a18c862",
        "title": "当句有对",
        "author": "李商隐",
        "content": "密迩平阳接上兰，秦楼鸳瓦汉宫盘。\n池光不定花光乱，日气初涵露气干。\n但觉游蜂饶舞蝶，岂知孤凤忆离鸾。\n三星自转三山远，紫府程遥碧落宽。",
        "dynasty": "唐",
        "collection_info": null
    },
    {
        "uuid": "5a97f4a19ee72d0b510b090b759f5f09",
        "title": "井络",
        "author": "李商隐",
        "content": "井络天彭一掌中，漫夸天设劒为峰。\n阵图东聚燕江石，边柝西悬雪岭松。\n堪叹故君成杜宇，可能先主是真龙。\n将来为报姦雄辈，莫向金牛访旧踪。",
        "dynasty": "唐",
        "collection_info": null
    },
    {
        "uuid": "65600d43ab8061a5d3d454884a6da912",
        "title": "写意",
        "author": "李商隐",
        "content": "燕雁迢迢隔上林，高秋望断正长吟。\n人间路有潼江险，天外山惟玉垒深。\n日向花间留返照，云从城上结层阴。\n三年已制思乡泪，更入新年恐不禁。",
        "dynasty": "唐",
        "collection_info": null
    },
    {
        "uuid": "99699bf9ca7609cbf392436470adffb2",
        "title": "随师东",
        "author": "李商隐",
        "content": "东征日调万黄金，几竭中原买鬬心。\n军令未闻诛马谡，捷书惟是报孙歆。\n但须鸑鷟巢阿阁，岂假鸱鸮在泮林。\n可惜前朝玄菟郡，积骸成莽阵云深。",
        "dynasty": "唐",
        "collection_info": null
    },
    {
        "uuid": "d00692a40aad1c72506ea657f5804628",
        "title": "宋玉",
        "author": "李商隐",
        "content": "何事荆台百万家，惟教宋玉擅才华。\n楚辞已不饶唐勒，风赋何曾让景差。\n落日渚宫供观阁，开年云梦送烟花。\n可怜庾信寻荒径，犹得三朝託后车。",
        "dynasty": "唐",
        "collection_info": null
    },
    {
        "uuid": "e386c772884015c297a2ff33123a7a68",
        "title": "韩同年新居饯韩西迎家室戏赠",
        "author": "李商隐",
        "content": "籍籍征西万户侯，新缘贵婿起朱楼。\n一名我漫居先甲，千骑君翻在上头。\n云路招邀迴綵凤，天河迢遰笑牵牛。\n南朝禁脔无人近，瘦尽琼枝咏四愁。",
        "dynasty": "唐",
        "collection_info": null
    },
    {
        "uuid": "8dcfef114548e3603a397ea0e93b2b52",
        "title": "奉和太原公送前杨秀才戴兼招杨正字戎",
        "author": "李商隐",
        "content": "潼关地接古弘农，万里高飞雁与鸿。\n桂树一枝当白日，芸香三代继清风。\n仙舟尚惜乖双美，綵服何由得尽同。\n谁惮士龙多笑疾，美髭终类晋司空。",
        "dynasty": "唐",
        "collection_info": null
    },
    {
        "uuid": "72d07de72f78e81054210cc198cb7a0d",
        "title": "池边",
        "author": "李商隐",
        "content": "玉管葭灰细细吹，流鸎上下燕参差。\n日西千遶池边树，忆把枯条撼雪时。",
        "dynasty": "唐",
        "collection_info": null
    },
    {
        "uuid": "ff5a50c02203bf19bc25059dee6a01e4",
        "title": "贾生",
        "author": "李商隐",
        "content": "宣室求贤访逐臣，贾生才调更无伦。\n可怜夜半虚前席，不问苍生问鬼神。",
        "dynasty": "唐",
        "collection_info": null
    },
    {
        "uuid": "b1cffaf453a5e23fcc0800ff0171d8e9",
        "title": "送王十三校书分司",
        "author": "李商隐",
        "content": "多少分曹掌秘文，洛阳花雪梦随君。\n定知何逊缘联句，每到城东忆范云。",
        "dynasty": "唐",
        "collection_info": null
    },
    {
        "uuid": "b2d086910bf0857b83eeebf2587aee61",
        "title": "寄恼韩同年二首 一",
        "author": "李商隐",
        "content": "帘外辛夷定已开，开时莫放艳阳回。\n年华若到经风雨，便是胡僧话劫灰。",
        "dynasty": "唐",
        "collection_info": null
    },
    {
        "uuid": "387e5981864d7ff2bb20fada3ce75265",
        "title": "寄恼韩同年二首 二",
        "author": "李商隐",
        "content": "龙山晴雪凤楼霞，洞裏迷人有几家。\n我为伤春心自醉，不劳君劝石榴花。",
        "dynasty": "唐",
        "collection_info": null
    },
    {
        "uuid": "728adb3801cb75bf566b8751b01584da",
        "title": "谒山",
        "author": "李商隐",
        "content": "从来繫日乏长绳，水去云回恨不胜。\n欲就麻姑买沧海，一杯春露冷如冰。",
        "dynasty": "唐",
        "collection_info": null
    },
    {
        "uuid": "f3bb030a3c7d90950d2a15e4feb96ed0",
        "title": "钧天",
        "author": "李商隐",
        "content": "上帝钧天会众灵，昔人因梦到青冥。\n伶伦吹裂孤生竹，却为知音不得听。",
        "dynasty": "唐",
        "collection_info": null
    },
    {
        "uuid": "115ccf6b7aa09b89b06c565820bdf281",
        "title": "失猿",
        "author": "李商隐",
        "content": "祝融南去万重云，清啸无因更一闻。\n莫遣碧江通箭道，不教肠断忆同羣。",
        "dynasty": "唐",
        "collection_info": null
    },
    {
        "uuid": "1f82130c76fba6e3b5cb1c19c991d8f9",
        "title": "戏题友人壁",
        "author": "李商隐",
        "content": "花径逶迤柳巷深，小阑亭舞啭春禽。\n相如解作长门赋，却用文君取酒金。",
        "dynasty": "唐",
        "collection_info": null
    },
    {
        "uuid": "169926b9b679e0fd2ec55af4dbbd96e4",
        "title": "假日",
        "author": "李商隐",
        "content": "素琴絃断酒缾空，倚坐欹眠日已中。\n谁向刘灵天幕内，更当陶令北窻风。",
        "dynasty": "唐",
        "collection_info": null
    },
    {
        "uuid": "7616aecfa59feb66873feeaa6f9d58ff",
        "title": "寄远",
        "author": "李商隐",
        "content": "姮娥捣药无时已，玉女投壶未肯休。\n何日桑田俱变了，不教伊水向东流。",
        "dynasty": "唐",
        "collection_info": null
    },
    {
        "uuid": "f4eab0da71c5e352e115c46b109bfa38",
        "title": "王昭君",
        "author": "李商隐",
        "content": "毛延寿画欲通神，忍为黄金不顾人。\n马上琵琶行万里，汉宫长有隔生春。",
        "dynasty": "唐",
        "collection_info": null
    },
    {
        "uuid": "a241d7a7f5a208d0282a9ccb122aa7a4",
        "title": "旧将军",
        "author": "李商隐",
        "content": "云台高议正纷纷，谁定当时荡寇勋。\n日暮灞陵原上猎，李将军是故将军。",
        "dynasty": "唐",
        "collection_info": null
    },
    {
        "uuid": "00b53bb922408606eb63d9f24a178ff1",
        "title": "曼倩辞",
        "author": "李商隐",
        "content": "十八年来堕世间，瑶池归梦碧桃闲。\n如何汉殿穿鍼夜，又向窻中觑阿环。",
        "dynasty": "唐",
        "collection_info": null
    },
    {
        "uuid": "be0d24a4cbda1e3880403ed576f0d994",
        "title": "所居",
        "author": "李商隐",
        "content": "窻下寻书细，溪边坐石平。\n水风醒酒病，霜日曝衣轻。\n鸡黍随人设，蒲渔得地生。\n前贤无不谓，容易即遗名。",
        "dynasty": "唐",
        "collection_info": null
    },
    {
        "uuid": "c3706b71d4939102f031617b71e78e55",
        "title": "高松",
        "author": "李商隐",
        "content": "高松出众木，伴我向天涯。\n客散初晴候，僧来不语时。\n有风传雅韵，无雪试幽姿。\n上药终相待，他年访伏龟。",
        "dynasty": "唐",
        "collection_info": null
    },
    {
        "uuid": "bcc848a630bdadec89c937421a860f3b",
        "title": "访秋",
        "author": "李商隐",
        "content": "酒薄吹还醒，楼危望已穷。\n江皋当落日，帆席见归风。\n烟带龙潭白，霞分鸟道红。\n殷勤报秋意，只是有丹枫。",
        "dynasty": "唐",
        "collection_info": null
    },
    {
        "uuid": "3f4fac912a04edc101e022eee4d9f105",
        "title": "昭州",
        "author": "李商隐",
        "content": "桂水春犹早，昭川日正西。\n虎当官道鬬，猿上驿楼啼。\n绳烂金沙井，松干乳洞梯。\n乡音殊可骇，仍有醉如泥。",
        "dynasty": "唐",
        "collection_info": null
    },
    {
        "uuid": "3006c4ebb347a1dc459b21725e0419a9",
        "title": "哭刘司户蕡",
        "author": "李商隐",
        "content": "路有论冤谪，言皆在中兴。\n空闻迁贾谊，不待相孙弘。\n江阔惟回首，天高但抚膺。\n去年相送地，春雪满黄陵。",
        "dynasty": "唐",
        "collection_info": null
    },
    {
        "uuid": "68eca14124a61d5f96c98b156f411b01",
        "title": "裴明府居止",
        "author": "李商隐",
        "content": "爱君茅屋下，向晚水溶溶。\n试墨书新竹，张琴和古松。\n坐来闻好鸟，归去度疎钟。\n明日还相见，桥南贳酒醲。",
        "dynasty": "唐",
        "collection_info": null
    },
    {
        "uuid": "07391c335361a8245c940f8cadb908bc",
        "title": "陆发荆南始至商洛",
        "author": "李商隐",
        "content": "昔去真无奈，今还岂自知。\n青辞木奴橘，紫见地仙芝。\n四海秋风阔，千嵓暮景迟。\n向来忧际会，犹有五湖期。",
        "dynasty": "唐",
        "collection_info": null
    },
    {
        "uuid": "9b0b71b56067fcd6a79512f994151b2a",
        "title": "陈后宫",
        "author": "李商隐",
        "content": "玄武开新苑，龙舟讌幸频。\n渚莲参法驾，沙鸟犯句陈。\n寿献金茎露，歌翻玉树尘。\n夜来江令醉，别诏宿临春。",
        "dynasty": "唐",
        "collection_info": null
    },
    {
        "uuid": "e02e380ebe4fe4e72bb71b88da494cd5",
        "title": "乐游原",
        "author": "李商隐",
        "content": "春梦乱不记，春原登已重。\n青门弄烟柳，紫阁舞云松。\n拂砚轻冰散，开尊绿酎浓。\n无悰託诗遣，吟罢更无悰。",
        "dynasty": "唐",
        "collection_info": null
    },
    {
        "uuid": "a23f957b83e7c9bc3dc49907c414b0df",
        "title": "赠子直花下",
        "author": "李商隐",
        "content": "池光忽隐墙，花气乱侵房。\n屏缘蝶留粉，窗油蜂印黄。\n官书推小吏，侍史从清郎。\n并马更吟去，寻思有底忙。",
        "dynasty": "唐",
        "collection_info": null
    },
    {
        "uuid": "f0bccf9eefa26516cf41305136661fbe",
        "title": "小园独酌",
        "author": "李商隐",
        "content": "柳带谁能结，花房未肯开。\n空余双蝶舞，竟绝一人来。\n半展龙鬚席，轻斟玛瑙杯。\n年年春不定，虚信岁前梅。",
        "dynasty": "唐",
        "collection_info": null
    },
    {
        "uuid": "1b9735bfaba5f283d05e3518a723f668",
        "title": "思归",
        "author": "李商隐",
        "content": "固有楼堪依，能无酒可倾。\n岭云春沮洳，江月夜晴明。\n鱼乱书何託，猿哀梦易惊。\n旧居连上苑，时节正迁鸎。",
        "dynasty": "唐",
        "collection_info": null
    },
    {
        "uuid": "8e22370b09f1d316a43dc2a785945f1a",
        "title": "献寄旧府开封公",
        "author": "李商隐",
        "content": "幕府三年远，春秋一字襃。\n书论秦逐客，赋续楚离骚。\n地理南溟阔，天文北极高。\n酬恩抚身世，未觉胜鸿毛。",
        "dynasty": "唐",
        "collection_info": null
    },
    {
        "uuid": "1f63c5f3e2388c932230505d2660637c",
        "title": "向晚",
        "author": "李商隐",
        "content": "当风横去幰，临水卷空帷。\n北土秋韆罢，南朝祓禊归。\n花情羞脉脉，柳意怅微微。\n莫叹佳期晚，佳期自古稀。",
        "dynasty": "唐",
        "collection_info": null
    },
    {
        "uuid": "a26351f22389ee94c5421e51e3cf599e",
        "title": "春游",
        "author": "李商隐",
        "content": "桥峻斑骓疾，川长白鸟高。\n烟轻惟润柳，风滥欲吹桃。\n徙倚三层阁，摩挲七宝刀。\n庾郎年最少，青草妬春袍。",
        "dynasty": "唐",
        "collection_info": null
    },
    {
        "uuid": "3a83fcdd44faaec0be7f92da7af6ce42",
        "title": "离席",
        "author": "李商隐",
        "content": "出宿金尊掩，从公玉帐新。\n依依向余照，远远隔芳尘。\n细草翻惊雁，残花伴醉人。\n杨朱不用劝，只是更霑巾。",
        "dynasty": "唐",
        "collection_info": null
    },
    {
        "uuid": "914aaf442cc9840341c01dda0a197ddc",
        "title": "俳谐",
        "author": "李商隐",
        "content": "短顾何由遂，迟光且莫惊。\n鸎能歌子夜，蝶解舞宫城。\n柳讶眉双浅，桃猜粉太轻。\n年华有情状，吾岂怯平生。",
        "dynasty": "唐",
        "collection_info": null
    },
    {
        "uuid": "bd6bce9e6e6e8ef77e3e7a360a4ced97",
        "title": "细雨",
        "author": "李商隐",
        "content": "萧洒傍回汀，依微过短亭。\n气凉先动竹，点细未开萍。\n稍促高高燕，微疎的的萤。\n故园烟草色，仍近五门青。",
        "dynasty": "唐",
        "collection_info": null
    },
    {
        "uuid": "1e5f3f834db41bdf7b92b0489882edad",
        "title": "商于新开路",
        "author": "李商隐",
        "content": "六百商于路，崎岖古共闻。\n蜂房春欲暮，虎穽日初曛。\n路向泉间辨，人从树杪分。\n更谁开捷径，速拟上青云。",
        "dynasty": "唐",
        "collection_info": null
    },
    {
        "uuid": "9a6efc02c7875c16aa22df2990a61f80",
        "title": "题郑大有隐居",
        "author": "李商隐",
        "content": "结构何峰是，喧闲此地分。\n石梁高泻月，樵路细侵云。\n堰卧蛟螭室，希夷鸟兽羣。\n近知西岭上，玉管有时闻。",
        "dynasty": "唐",
        "collection_info": null
    },
    {
        "uuid": "b3190381c5430190bc7eec220268156b",
        "title": "夜饮",
        "author": "李商隐",
        "content": "卜夜容衰鬓，开筵属异方。\n烛分歌扇泪，雨送酒船香。\n江海三年客，干坤百战场。\n谁能辞酩酊，淹卧剧清漳。",
        "dynasty": "唐",
        "collection_info": null
    },
    {
        "uuid": "a87f41afe323f2ac878e904f052cd404",
        "title": "江上",
        "author": "李商隐",
        "content": "万里风来地，清江北望楼。\n云通梁苑路，月带楚城秋。\n刺字从漫灭，归途尚阻修。\n前程更烟水，吾道岂淹留。",
        "dynasty": "唐",
        "collection_info": null
    },
    {
        "uuid": "b976c4cf78b7f72d1dfee77e1fbec121",
        "title": "凉思",
        "author": "李商隐",
        "content": "客去波平槛，蝉休露满枝。\n永怀当此节，倚立自移时。\n北斗兼春远，南陵寓使迟。\n天涯占梦数，疑误有新知。",
        "dynasty": "唐",
        "collection_info": null
    },
    {
        "uuid": "dd1108586b4cf406ddca3eb458096acf",
        "title": "鸶凤",
        "author": "李商隐",
        "content": "旧镜鸾何处，衰桐凤不栖。\n金钱饶孔雀，锦段落山鸡。\n王子调清管，天人降紫泥。\n岂无云路分，相望不应迷。",
        "dynasty": "唐",
        "collection_info": null
    },
    {
        "uuid": "002af9dd6f6a991efcf945506de457a9",
        "title": "李卫公",
        "author": "李商隐",
        "content": "绛纱弟子音尘绝，鸾镜佳人旧会稀。\n今日致身歌舞地，木棉花暖鹧鸪飞。",
        "dynasty": "唐",
        "collection_info": null
    },
    {
        "uuid": "757bc0f9eefc0e713f0b3c6c33bd004e",
        "title": "韦蟾",
        "author": "李商隐",
        "content": "谢家离别正凄凉，少傅临岐赌佩囊。\n却忆短亭回首处，夜来烟雨满池塘。",
        "dynasty": "唐",
        "collection_info": null
    },
    {
        "uuid": "00c2e4b19ff0d7a00fc71b5da8594ffd",
        "title": "自贶",
        "author": "李商隐",
        "content": "陶令弃官后，仰眠书屋中。\n谁将五斗米，拟换北窗风。",
        "dynasty": "唐",
        "collection_info": null
    },
    {
        "uuid": "f2183cec90d6d6a9daf22f285683eae3",
        "title": "蝶",
        "author": "李商隐",
        "content": "孤蝶小徘徊，翩翾粉翅开。\n併应伤皎洁，频近雪中来。",
        "dynasty": "唐",
        "collection_info": null
    },
    {
        "uuid": "73113133718b99f97024b66fb48adf3b",
        "title": "夜意",
        "author": "李商隐",
        "content": "帘垂幕半卷，枕冷被仍香。\n如何为相忆，魂梦过潇湘。",
        "dynasty": "唐",
        "collection_info": null
    },
    {
        "uuid": "34d2636749f46f65f3a7a35c2bb0172a",
        "title": "因书",
        "author": "李商隐",
        "content": "绝徼南通栈，孤城北枕江。\n猿声连月槛，鸟影落天窗。\n海石分碁子，郫筒当酒缸。\n生归话辛苦，别夜对凝釭。",
        "dynasty": "唐",
        "collection_info": null
    },
    {
        "uuid": "2dc60f0cdc3134e533ea4efa26fc66ff",
        "title": "奉寄安国大师兼简子蒙",
        "author": "李商隐",
        "content": "忆奉莲花座，兼闻贝叶经。\n岩光分蜡屐，涧响入铜缾。\n日下徒推鹤，天涯正对萤。\n鱼山羡曹植，眷属有文星。",
        "dynasty": "唐",
        "collection_info": null
    },
    {
        "uuid": "150fa49b734a2c3544abae2e4202a10e",
        "title": "闲游",
        "author": "李商隐",
        "content": "危亭题竹粉，曲沼嗅荷花。\n数日同携酒，平明不在家。\n寻幽殊未极，得句总堪夸。\n强下西楼去，西楼倚暮霞。",
        "dynasty": "唐",
        "collection_info": null
    },
    {
        "uuid": "cd689d8e7e277d53fc0aa44a6df0f9cf",
        "title": "县中恼饮席",
        "author": "李商隐",
        "content": "晚醉题诗赠物华，罢吟还醉忘归家。\n若无江氏五色笔，争奈河阳一县花。",
        "dynasty": "唐",
        "collection_info": null
    },
    {
        "uuid": "d1693b6adfeafe9409d50f80f058ca53",
        "title": "题李上謩壁",
        "author": "李商隐",
        "content": "旧着思玄赋，新编杂拟诗。\n江庭犹近别，山舍得幽期。\n嫩割周颙韭，肥烹鲍照葵。\n饱闻南烛酒，仍及拨醅时。",
        "dynasty": "唐",
        "collection_info": null
    },
    {
        "uuid": "40faa1b0162261d1315cae3d44c426b3",
        "title": "江村题壁",
        "author": "李商隐",
        "content": "沙岸竹森森，维艄听越禽。\n数家同老寿，一径自阴深。\n喜客尝留橘，应官说采金。\n倾壶真得地，爱日静霜砧。",
        "dynasty": "唐",
        "collection_info": null
    },
    {
        "uuid": "0cae5685c1d1fcff6cf96a9af03643fd",
        "title": "即日",
        "author": "李商隐",
        "content": "桂林闻旧说，曾不异炎方。\n山响匡床语，花飘度腊香。\n几时逢雁足，着处断猿肠。\n独抚青青桂，临城忆雪霜。",
        "dynasty": "唐",
        "collection_info": null
    },
    {
        "uuid": "98f587bfdb3afc3777c0d45469d223fe",
        "title": "漫成五章 一",
        "author": "李商隐",
        "content": "沈宋裁辞矜变律，王杨落笔得良朋。\n当时自谓宗师妙，今日惟观对属能。",
        "dynasty": "唐",
        "collection_info": null
    },
    {
        "uuid": "ab05da536b206067549fdfc7dac101c5",
        "title": "漫成五章 二",
        "author": "李商隐",
        "content": "李杜操持事略齐，三才万象共端倪。\n集仙殿与金銮殿，可是苍蝇惑曙鸡。",
        "dynasty": "唐",
        "collection_info": null
    },
    {
        "uuid": "7b14ea80bd6078555cbbfd0c1e38932f",
        "title": "漫成五章 三",
        "author": "李商隐",
        "content": "生儿古有孙征虏，嫁女今无王右军。\n借问琴书终一世，何如旗盖仰三分。",
        "dynasty": "唐",
        "collection_info": null
    },
    {
        "uuid": "7433c058bc723ec23133df1b401402ac",
        "title": "漫成五章 四",
        "author": "李商隐",
        "content": "代北偏师衔使节，关中裨将建行台。\n不妨常日饶轻薄，且喜临戎用草莱。",
        "dynasty": "唐",
        "collection_info": null
    },
    {
        "uuid": "50d4fd8fb392a85ab5f310d41d2ba913",
        "title": "漫成五章 五",
        "author": "李商隐",
        "content": "郭令素心非黩武，韩公本意在和戎。\n两都耆旧偏垂泪，临老中原见朔风。",
        "dynasty": "唐",
        "collection_info": null
    },
    {
        "uuid": "23f64f7c45807387b41447c28b8d8314",
        "title": "射鱼曲",
        "author": "李商隐",
        "content": "思牢弩箭磨青石，绣额蛮渠三虎力。\n寻潮背日伺泅鳞，贝阙夜移鲸失色。\n纤纤粉簳馨香饵，绿鸭回塘养龙水。\n含冰汉语远于天，何由回作金盘死。",
        "dynasty": "唐",
        "collection_info": null
    },
    {
        "uuid": "ddc8e8d790f47320cf344ea399b68613",
        "title": "日高",
        "author": "李商隐",
        "content": "镀镮故锦縻轻拖，玉𥫽不动便门锁。\n水精眠梦是何人，栏药日高红髲𩭝。\n飞香上云春诉天，云梯十二门九关。\n轻身灭影何可望，粉蛾帖死屏风上。",
        "dynasty": "唐",
        "collection_info": null
    },
    {
        "uuid": "c404895697cbc5c18c19c4de513c3ca9",
        "title": "宫中曲",
        "author": "李商隐",
        "content": "云母滤宫月，夜夜白于水。\n赚得羊车来，低扇遮黄子。\n水精不觉冷，自刻鸳鸯翅。\n蚕缕茜香浓，正朝缠左臂。\n巴笺两三幅，满写承恩字。\n欲得识青天，昨夜苍龙是。",
        "dynasty": "唐",
        "collection_info": null
    },
    {
        "uuid": "dea2edab3f72ce2e4b91fc1023a0207d",
        "title": "海上谣",
        "author": "李商隐",
        "content": "桂水寒于江，玉兔秋冷咽。\n海底觅仙人，香桃如瘦骨。\n紫鸾不肯舞，满翅蓬山雪。\n借得龙堂宽，晓出揲云髪。\n刘郎旧香炷，立见茂陵树。\n云孙帖帖卧秋烟，上元细字如蚕眠。",
        "dynasty": "唐",
        "collection_info": null
    },
    {
        "uuid": "cd109f6533115be10ed12ce1fe020097",
        "title": "李夫人三首 一",
        "author": "李商隐",
        "content": "一带不结心，两股方安髻。\n惭愧白茅人，月没教星替。",
        "dynasty": "唐",
        "collection_info": null
    },
    {
        "uuid": "387ae252cee62d660588926d1ad6cc97",
        "title": "李夫人三首 二",
        "author": "李商隐",
        "content": "剩结茱萸枝，多擘秋莲的。\n独自有波光，綵囊盛不得。",
        "dynasty": "唐",
        "collection_info": null
    },
    {
        "uuid": "504e08876b5c8da8d8d89c5afffefd11",
        "title": "李夫人三首 三",
        "author": "李商隐",
        "content": "蛮丝繫条脱，妍眼和香屑。\n寿宫不惜铸南人，柔肠早被秋眸割。\n清澄有余幽素香，鳏鱼渴凤真珠房。\n不知瘦骨类冰井，更许夜帘通晓霜。\n土花漠漠云茫茫，黄河欲尽天苍苍。",
        "dynasty": "唐",
        "collection_info": null
    },
    {
        "uuid": "3f9ba57348a2652dbf4998dea0063e3d",
        "title": "景阳宫井双桐",
        "author": "李商隐",
        "content": "秋港菱花干，玉盘明月蚀。\n血渗两枯心，情多去未得。\n徒经白门伴，不见丹山客。\n未待刻作人，愁多有魂魄。\n谁将玉盘与，不死翻相误。\n天更阔于江，孙枝觅郎主。\n昔妬隣宫槐，道类双眉敛。\n今日繁红樱，抛人占长簟。\n翠襦不禁绽，留泪啼天眼。\n寒灰劫尽问方知，石羊不去谁相绊。",
        "dynasty": "唐",
        "collection_info": null
    },
    {
        "uuid": "4393d5a39b23051c3f8f16a8151d8919",
        "title": "秋日晚思",
        "author": "李商隐",
        "content": "桐槿日零落，雨余方寂寥。\n枕寒庄蝶去，窻冷胤萤销。\n取适琴将酒，忘名牧与樵。\n平生有游旧，一一在烟霄。",
        "dynasty": "唐",
        "collection_info": null
    },
    {
        "uuid": "e93abebfec5bf56ef018fcfee19cd145",
        "title": "春宵自遣",
        "author": "李商隐",
        "content": "地胜遗尘事，身闲念岁华。\n晚晴风过竹，深夜月当花。\n石乱知泉咽，苔荒任径斜。\n陶然恃琴酒，忘却在山家。",
        "dynasty": "唐",
        "collection_info": null
    },
    {
        "uuid": "8d80b58ba873f5e2f283dc702a946d84",
        "title": "七夕偶题",
        "author": "李商隐",
        "content": "宝婺摇珠佩，常娥照玉轮。\n灵归天上匹，巧遗世间人。\n花果香千户，笙竽滥四隣。\n明朝晒犊鼻，方信阮家贫。",
        "dynasty": "唐",
        "collection_info": null
    },
    {
        "uuid": "c9d138b04396e011aadd265ffeeee495",
        "title": "灵仙阁晚眺寄郓州韦评事",
        "author": "李商隐",
        "content": "愚公方住谷，仁者本依山。\n共誓林泉志，胡为尊俎间。\n华莲开菡萏，荆玉刻孱颜。\n爽气临周道，岚光入汉关。\n满壶徒蚁泛，高阁已苔斑。\n想就安车召，宁期负矢还。\n潘游全璧散，郭去半舟闲。\n定笑幽人迹，鸿轩不可攀。",
        "dynasty": "唐",
        "collection_info": null
    },
    {
        "uuid": "506da5d9cb37b55f4191e601aba9d588",
        "title": "幽居冬暮",
        "author": "李商隐",
        "content": "羽翼摧残日，郊园寂寞时。\n晓鸡惊树雪，寒骛守冰池。\n急景忽云暮，颓年浸已衰。\n如何匡国分，不与夙心期。",
        "dynasty": "唐",
        "collection_info": null
    },
    {
        "uuid": "53f32cb05b749fd3738e5fbeda7b1aa1",
        "title": "过姚孝子庐偶书",
        "author": "李商隐",
        "content": "拱木临周道，荒庐积古苔。\n鱼因感姜出，鹤为弔陶来。\n两鬓蓬常乱，双眸血不开。\n圣朝敦尔类，非独路人哀。",
        "dynasty": "唐",
        "collection_info": null
    },
    {
        "uuid": "4dbe907af3004d65e446a6f9f952c824",
        "title": "赋得月照冰池",
        "author": "李商隐",
        "content": "皓月方离海，坚冰正满池。\n金波双激射，璧彩两参差。\n影占徘徊处，光含的皪时。\n高低连素色，上下接清规。\n顾兔飞难定，潜鱼跃未期。\n鹊惊俱欲遶，狐听始无疑。\n似镜将盈手，如霜恐透肌。\n独怜游翫意，达晓不知疲。",
        "dynasty": "唐",
        "collection_info": null
    },
    {
        "uuid": "6249d66556a8e72c811badcae20b94fa",
        "title": "永乐县所居一草一木无非自栽今春悉已芳茂因书即事一章",
        "author": "李商隐",
        "content": "手种悲陈事，心期玩物华。\n柳飞彭泽雪，桃散武陵霞。\n枳嫩栖鸾叶，桐香待凤花。\n绶藤萦弱蔓，袍草展新芽。\n学植功虽倍，成蹊迹尚赊。\n芳年谁共玩，终老邵平瓜。",
        "dynasty": "唐",
        "collection_info": null
    },
    {
        "uuid": "af6cf2a62a0a59e3333fb9674e971977",
        "title": "南潭上亭讌集以疾后至因而抒情",
        "author": "李商隐",
        "content": "马卿聊应召，谢傅已登山。\n歌发百花外，乐调深竹间。\n鹢舟萦远岸，鱼钥启重关。\n鸎蝶如相引，烟萝不暇攀。\n佳人启玉齿，上客颔朱颜。\n肯念沈痾士，俱期倒载还。",
        "dynasty": "唐",
        "collection_info": null
    },
    {
        "uuid": "a8da2530d03849824ab445aba5e4118d",
        "title": "寒食行次冷泉驿",
        "author": "李商隐",
        "content": "驿途仍近节，旅宿倍思家。\n独夜三更月，空庭一树花。\n介山当驿秀，汾水遶关斜。\n自怯春寒苦，那堪禁火赊。",
        "dynasty": "唐",
        "collection_info": null
    },
    {
        "uuid": "fe4c016843a76f554111ada34db0c313",
        "title": "寄华岳孙逸人",
        "author": "李商隐",
        "content": "灵岳几千仞，老松逾百寻。\n攀崖仍蹑壁，噉叶復眠阴。\n海上呼三岛，斋中戏五禽。\n唯应逢阮籍，长啸作鸾音。",
        "dynasty": "唐",
        "collection_info": null
    },
    {
        "uuid": "909cf3bcf2d862bce7f9a6be834e832a",
        "title": "戏题赠稷山驿吏王全",
        "author": "李商隐",
        "content": "绛台驿吏老风尘，耽酒成仙几十春。\n过客不劳询甲子，惟书亥字与时人。",
        "dynasty": "唐",
        "collection_info": null
    },
    {
        "uuid": "d6ae39a39f34ab9dd0c1e8d7858bc21f",
        "title": "和韦潘前辈七月十二日夜泊池州城下先寄上李使君",
        "author": "李商隐",
        "content": "桂含爽气三秋首，蓂吐中旬二叶新。\n正是澄江如练处，玄晖应喜见诗人。",
        "dynasty": "唐",
        "collection_info": null
    },
    {
        "uuid": "3e2d58f8053a2f2c9d5fd506c5b7c353",
        "title": "花下醉",
        "author": "李商隐",
        "content": "寻芳不觉醉流霞，倚树沈眠日已斜。\n客散酒醒深夜后，更持红烛赏残花。",
        "dynasty": "唐",
        "collection_info": null
    },
    {
        "uuid": "1080481ea606e42da6a1b74f77321414",
        "title": "所居永乐县久旱县宰祈祷得雨因赋诗",
        "author": "李商隐",
        "content": "甘膏滴滴是精诚，昼夜如丝一尺盈。\n祗怪闾阎喧鼓吹，邑人同报束长生。",
        "dynasty": "唐",
        "collection_info": null
    },
    {
        "uuid": "260b3eaed8925d8bd100b02de2c48a77",
        "title": "正月十五夜闻京有灯恨不得观",
        "author": "李商隐",
        "content": "月色灯光满帝都，香车宝辇隘通衢。\n身闲不睹中兴盛，羞逐乡人赛紫姑。",
        "dynasty": "唐",
        "collection_info": null
    },
    {
        "uuid": "11ada43b69045c7d59c46d4593f8570b",
        "title": "赠赵协律晳",
        "author": "李商隐",
        "content": "俱识孙公与谢公，二年歌哭处还同。\n已叨邹马声华末，更共刘卢族望通南省恩深宾馆在，东山事往妓楼空。\n不堪岁暮相逢地，我欲西征君又东。",
        "dynasty": "唐",
        "collection_info": null
    },
    {
        "uuid": "b4db7f7d7160255b508dca78cba56102",
        "title": "摇落",
        "author": "李商隐",
        "content": "摇落伤年日，羁留念远心。\n水亭吟断续，月幌梦飞沈。\n古木含风久，疎萤怯露深。\n人闲始遥夜，地迥更清砧。\n结爱曾伤晚，端忧復至今。\n未谙沧海路，何处玉山岑？滩激黄牛暮，云屯白帝阴。\n遥知霑洒意，不减欲分襟。",
        "dynasty": "唐",
        "collection_info": null
    },
    {
        "uuid": "fe6110c68962a83900401661a2aa41a2",
        "title": "滞雨",
        "author": "李商隐",
        "content": "滞雨长安夜，残灯独客愁。\n故乡云水地，归梦不宜秋。",
        "dynasty": "唐",
        "collection_info": null
    },
    {
        "uuid": "ae802f0032af9b9ea0983311629d349b",
        "title": "偶题二首 一",
        "author": "李商隐",
        "content": "小亭閒眠微醉消，山榴海栢枝相交。\n水文簟上琥珀枕，傍有堕钗双翠翘。",
        "dynasty": "唐",
        "collection_info": null
    },
    {
        "uuid": "c6f1a825fdaac8f1cc8c9d34b247d3ef",
        "title": "偶题二首 二",
        "author": "李商隐",
        "content": "清月依微香露轻，曲房小院多逢迎。\n春丛定见饶栖鸟，饮罢莫持红烛行。",
        "dynasty": "唐",
        "collection_info": null
    },
    {
        "uuid": "40c5436fa3fe344261ed10cd7e9c9a8c",
        "title": "月",
        "author": "李商隐",
        "content": "过水穿楼触处明，藏人带树远含清。\n初生欲缺虚惆怅，未必圆时即有情。",
        "dynasty": "唐",
        "collection_info": null
    },
    {
        "uuid": "0a762f58a2c80a9d49b0cdccfdf053fa",
        "title": "夜冷",
        "author": "李商隐",
        "content": "树遶池宽月影多，村砧坞笛隔风萝。\n西亭翠被余香薄，一夜将愁向败荷。",
        "dynasty": "唐",
        "collection_info": null
    },
    {
        "uuid": "5438a6a57d77914252d6784bb49e1384",
        "title": "正月崇让宅",
        "author": "李商隐",
        "content": "密锁重关掩绿苔，廊深阁迥此徘徊。\n先知风起月含晕，尚自露寒花未开。\n蝙拂帘旌终展转，鼠翻牕网小惊猜。\n背灯独共余香语，不觉犹歌起夜来。",
        "dynasty": "唐",
        "collection_info": null
    },
    {
        "uuid": "a3880462d2ae28a26433d0476df6cc70",
        "title": "城外",
        "author": "李商隐",
        "content": "露寒风定不无情，临水当山又隔城。\n未必明时胜蜯蛤，一生长共月亏盈。",
        "dynasty": "唐",
        "collection_info": null
    },
    {
        "uuid": "9d4c2c59252c68d5f0371bbae2290ace",
        "title": "撰彭阳公志文毕有感",
        "author": "李商隐",
        "content": "延陵留表墓，岘首送沈碑。\n敢伐不加点，犹当无愧辞。\n百生终莫报，九死谅难追。\n待得生金后，川原亦几移。",
        "dynasty": "唐",
        "collection_info": null
    },
    {
        "uuid": "500a8cab8e39e31e26ccd508f0925a6f",
        "title": "北青萝",
        "author": "李商隐",
        "content": "残阳西入崦，茅屋访孤僧。\n落叶人何在，寒云路几层。\n独敲初夜磬，闲倚一枝藤。\n世界微尘裏，吾宁爱与憎。",
        "dynasty": "唐",
        "collection_info": null
    },
    {
        "uuid": "fc95eb34a569563402091c0617ef0de8",
        "title": "戏赠张书记",
        "author": "李商隐",
        "content": "别馆君孤枕，空庭我闭关。\n池光不受月，野气欲沈山。\n星汉秋方会，关河梦几还。\n危絃伤远道，明镜惜红颜。\n古木含风久，平芜尽日闲。\n心知两愁绝，不段若寻环。",
        "dynasty": "唐",
        "collection_info": null
    },
    {
        "uuid": "06e2caa4bc929755145fdebb5244e3bc",
        "title": "幽人",
        "author": "李商隐",
        "content": "丹竈三年火，苍崖万岁藤。\n樵归说逢虎，碁罢正留僧。\n星斗同秦分，人烟接汉陵。\n东流清渭苦，不尽照衰兴。",
        "dynasty": "唐",
        "collection_info": null
    },
    {
        "uuid": "4661aaf72d5c99f4f5dfed3a0217f13a",
        "title": "念远",
        "author": "李商隐",
        "content": "日月淹秦甸，江湖动越吟。\n苍桐应露下，白阁自云深。\n皎皎非鸾扇，翘翘失凤簪。\n床空鄂君被，杵冷女媭砧。\n北思惊沙雁，南情属海禽。\n关山已摇落，天地共登临。",
        "dynasty": "唐",
        "collection_info": null
    },
    {
        "uuid": "50fbd18a8b1e04019d08675856ca9e87",
        "title": "过故崔兖海宅与崔明秀才话旧因寄僚杜赵李三掾",
        "author": "李商隐",
        "content": "绛帐恩如昨，乌衣事莫寻。\n诸生空会葬，旧掾已华簪。\n共入留宾驿，俱分市骏金。\n莫凭无鬼论，终负託孤心。",
        "dynasty": "唐",
        "collection_info": null
    },
    {
        "uuid": "c557c359eeccca14167b3a873af4b9d8",
        "title": "微雨",
        "author": "李商隐",
        "content": "初随林霭动，稍共夜凉分。\n窗迥侵灯冷，庭虚近水闻。",
        "dynasty": "唐",
        "collection_info": null
    },
    {
        "uuid": "7cfaca64b3669037280a072102632343",
        "title": "南山赵行军新诗盛称游讌之洽因寄一絶",
        "author": "李商隐",
        "content": "莲幕遥临黑水津，橐鞬无事但寻春。\n梁王司马非孙武，且免宫中斩美人。",
        "dynasty": "唐",
        "collection_info": null
    },
    {
        "uuid": "49d7f9b83364bf328fb905e346536543",
        "title": "曲江",
        "author": "李商隐",
        "content": "望断平时翠辇过，空闻子夜鬼悲歌。\n金舆不返倾城色，玉殿犹分下苑波。\n死忆华亭闻唳鹤，老忧王室泣铜驼。\n天荒地变心难折，若比阳春意未多。",
        "dynasty": "唐",
        "collection_info": null
    },
    {
        "uuid": "de5354f26704059cc61dddbfc9e36351",
        "title": "景阳井",
        "author": "李商隐",
        "content": "景阳宫井剩堪悲，不尽龙鸾誓死期。\n肠断吴王宫外水，浊泥犹得葬西施。",
        "dynasty": "唐",
        "collection_info": null
    },
    {
        "uuid": "aacdc35e176db2f1b8269d5a13fa5109",
        "title": "故番禺侯以赃罪致不辜事觉母者他日过其门",
        "author": "李商隐",
        "content": "饮鸩非君命，兹身亦厚亡。\n江陵从种橘，交广合投香。\n不见千金子，空馀数仞墻。\n杀人须显戮，谁举汉三章。",
        "dynasty": "唐",
        "collection_info": null
    },
    {
        "uuid": "02edbcc9d4b77bda331b1ba1fb08933b",
        "title": "咏云",
        "author": "李商隐",
        "content": "捧月三更断，藏星七夕明。\n纔闻飘迥路，旋见隔重城。\n潭暮随龙起，河秋压雁声。\n只应惟宋玉，知是楚神名。",
        "dynasty": "唐",
        "collection_info": null
    },
    {
        "uuid": "99f5d316f7b291168f7fa37205dae3e4",
        "title": "夜出西溪",
        "author": "李商隐",
        "content": "东府忧春尽，西溪许日曛。\n月澄新涨水，星见欲销云。\n柳好休伤别，松高莫出羣。\n军书虽倚马，犹未当能文。",
        "dynasty": "唐",
        "collection_info": null
    },
    {
        "uuid": "0941364f21ac5552d7edb51fd30ef576",
        "title": "效长吉",
        "author": "李商隐",
        "content": "长长汉殿眉，窄窄楚宫衣。\n镜好鸾空舞，帘疎燕误飞。\n君王不可问，昨夜约黄归。",
        "dynasty": "唐",
        "collection_info": null
    },
    {
        "uuid": "c73e62df8f8437ffc08292ae9bbe886f",
        "title": "柳",
        "author": "李商隐",
        "content": "江南江北雪初消，漠漠轻黄惹嫩条。\n灞岸已攀行客手，楚宫先骋舞姬腰。\n清明带雨临官道，晚日含风拂野桥。\n如线如丝正牵恨，王孙归路一何遥。",
        "dynasty": "唐",
        "collection_info": null
    },
    {
        "uuid": "ee0b7253cba642f18d0d3f7fec15f47f",
        "title": "九月于东逢雪",
        "author": "李商隐",
        "content": "举家忻共报，秋雪堕前峰。\n岭外他年忆，于东此日逢。\n粒轻还自乱，花薄未成重。\n岂是惊离鬓，应来洗病容。",
        "dynasty": "唐",
        "collection_info": null
    },
    {
        "uuid": "1cdca6e6b2f22a2718275c7e19fdeddb",
        "title": "四皓庙",
        "author": "李商隐",
        "content": "本为留侯慕赤松，汉庭方识紫芝翁。\n萧何只解追韩信，岂得虚当第一功。",
        "dynasty": "唐",
        "collection_info": null
    },
    {
        "uuid": "2caa08a1ba65e9328caf5f056370a785",
        "title": "送阿龟归华",
        "author": "李商隐",
        "content": "草堂归意背烟萝，黄绶垂腰不奈何。\n因汝华阳求药物，碧松根下茯苓多。",
        "dynasty": "唐",
        "collection_info": null
    },
    {
        "uuid": "7931b1b0729e2a5dff4cc8a10d18f8df",
        "title": "九日",
        "author": "李商隐",
        "content": "曾共山翁把酒时，霜天白菊绕阶墀。\n十年泉下无人问，九日樽前有所思。\n不学汉臣栽苜蓿，空教楚客咏江篱。\n郎君官贵施行马，东阁无因再得窥。",
        "dynasty": "唐",
        "collection_info": null
    },
    {
        "uuid": "a641687b67281e475cf2bcaeee9f13aa",
        "title": "僧院牡丹",
        "author": "李商隐",
        "content": "薄叶风才倚，枝轻雾不胜。\n开先如避客，色浅为依僧。\n粉壁正荡水，缃帏初卷灯。\n倾城惟待笑，要裂几多缯。",
        "dynasty": "唐",
        "collection_info": null
    },
    {
        "uuid": "3136df964ff41252e59e636e9a3f9bdf",
        "title": "赠司勋杜十三员外",
        "author": "李商隐",
        "content": "杜牧司勋字牧之，清秋一首杜秋诗。\n前身应是梁江总，名总还曾字总持。\n心铁已从干镆利，鬓丝休嘆雪霜垂。\n汉江远弔西江水，羊[祜]韦丹尽有碑。",
        "dynasty": "唐",
        "collection_info": null
    },
    {
        "uuid": "d45d792c935add678dcf863f249be750",
        "title": "高花",
        "author": "李商隐",
        "content": "花将人共笑，篱外露繁枝。\n宋玉临江宅，墻低不碍窥。",
        "dynasty": "唐",
        "collection_info": null
    },
    {
        "uuid": "2d94f26bfd97461fc7453d2f9d16649d",
        "title": "嘲桃",
        "author": "李商隐",
        "content": "无赖夭桃面，平明露井东。\n春风为开了，却拟笑春风。",
        "dynasty": "唐",
        "collection_info": null
    },
    {
        "uuid": "10e5b51f4c7504ff947fdd84e6902857",
        "title": "送丰都李尉",
        "author": "李商隐",
        "content": "万古商于地，凭君泣路岐。\n固难寻绮季，可得信张仪。\n雨气燕先觉，叶阴蝉遽知。\n望乡尤忌晚，山晚更参差。",
        "dynasty": "唐",
        "collection_info": null
    },
    {
        "uuid": "dd7576aedb40258e99e777f52a283467",
        "title": "天平公座中呈令狐令公时蔡京在坐京曾为僧徒故有第五句",
        "author": "李商隐",
        "content": "罢执霓旌上醮坛，慢粧娇树水晶盘。\n更深欲诉蛾眉敛，衣薄临醒玉艳寒。\n白足禅僧思败道，青袍御史拟休官。\n虽然同是将军客，不敢公然子细看。",
        "dynasty": "唐",
        "collection_info": null
    },
    {
        "uuid": "db5a931578eb61115966649e62613956",
        "title": "江上忆严五广休",
        "author": "李商隐",
        "content": "征南幕下带长刀，梦笔深藏五色毫。\n逢着澄江不敢咏，镇西留与谢功曹。",
        "dynasty": "唐",
        "collection_info": null
    },
    {
        "uuid": "886645661aba79c637e69a242695fcda",
        "title": "饯席重送从叔余之梓州",
        "author": "李商隐",
        "content": "莫叹万重山，君还我未还。\n武关犹怅望，何况百牢关。",
        "dynasty": "唐",
        "collection_info": null
    },
    {
        "uuid": "a806381a03e0294909acf2770ac110bc",
        "title": "访隐",
        "author": "李商隐",
        "content": "路到层峰断，门依老树开。\n月从平楚转，泉自上方来。\n薤白罗朝馔，松黄暖夜杯。\n相留笑孙绰，空解赋天台。",
        "dynasty": "唐",
        "collection_info": null
    },
    {
        "uuid": "329e132aedf33aa9b9984c4d59b859ad",
        "title": "寓兴",
        "author": "李商隐",
        "content": "薄宦仍多病，从知竟远游。\n谈谐叨客礼，休澣接冥搜。\n树好频移榻，云奇不下楼。\n岂关无景物，自是有乡愁。",
        "dynasty": "唐",
        "collection_info": null
    },
    {
        "uuid": "b4bdacbacd161e19ab2b8a56a6896574",
        "title": "东南",
        "author": "李商隐",
        "content": "东南一望日中乌，欲遂羲和去得无。\n且向秦楼棠树下，每朝先觅照罗敷。",
        "dynasty": "唐",
        "collection_info": null
    },
    {
        "uuid": "226fc548ec2e5f2af37a911264c8f09e",
        "title": "归来",
        "author": "李商隐",
        "content": "旧隐无何别，归来始更悲。\n难寻白道士，不见惠禅师。\n草径虫鸣急，沙渠水下迟。\n却将波浪眼，清晓对红梨。",
        "dynasty": "唐",
        "collection_info": null
    },
    {
        "uuid": "db9646c0f46eefd89fc4f1a88329812c",
        "title": "子直晋昌李花",
        "author": "李商隐",
        "content": "吴馆何时熨，秦台几夜熏。\n绡轻谁解卷，香异自先闻。\n月裏谁无姊，云中亦有君。\n罇前见飘荡，愁极客襟分。",
        "dynasty": "唐",
        "collection_info": null
    },
    {
        "uuid": "66ceb09e512597a17d8350fe5a73eeca",
        "title": "河清与赵氏昆季讌集得拟杜工部",
        "author": "李商隐",
        "content": "胜概殊江右，佳名逼渭川。\n虹收青嶂雨，鸟没夕阳天。\n客鬓行如此，沧波坐渺然。\n此中真得地，漂荡钓鱼船。",
        "dynasty": "唐",
        "collection_info": null
    },
    {
        "uuid": "e45f88be5cc9649be68a4902741dbb7a",
        "title": "寓目",
        "author": "李商隐",
        "content": "园桂悬心碧，池莲饫眼红。\n此生真远客，几别即衰翁。\n小幌风烟入，高窻雾雨通。\n新知他日好，锦瑟傍朱栊。",
        "dynasty": "唐",
        "collection_info": null
    },
    {
        "uuid": "e0baeb24c8354f7cb6f100ba6c027619",
        "title": "题道静院院在中条山故王颜中丞所置虢州刺史舍官居此今写真存焉",
        "author": "李商隐",
        "content": "紫府丹成化鹤羣，青松手植变龙文。\n壶中别有仙家日，岭上犹多隐士云。\n独坐遗芳成故事，褰帷旧貌似元君。\n自怜筑室灵山下，徒望朝岚与夕曛。",
        "dynasty": "唐",
        "collection_info": null
    },
    {
        "uuid": "d8356c9467a3a951a724a872c2448aee",
        "title": "赋得桃李无言",
        "author": "李商隐",
        "content": "夭桃花正发，秾李蘂方繁。\n应候非争艳，成蹊不在言。\n静中霞暗吐，香处雪潜翻。\n得意摇风态，含情泣露痕。\n芬芳光上苑，寂默委中园。\n赤白徒自许，幽芳谁与论。",
        "dynasty": "唐",
        "collection_info": null
    },
    {
        "uuid": "2032fdb155f48143746c270134344e93",
        "title": "登霍山驿楼",
        "author": "李商隐",
        "content": "庙列前峰迥，楼开四望穷。\n岭鼷岚色外，陂雁夕阳中。\n弱柳千条露，衰荷一面风。\n壶关有狂孽，速继老生功。",
        "dynasty": "唐",
        "collection_info": null
    },
    {
        "uuid": "4218cf5a6e280cff294514d88b1b298b",
        "title": "寄和水部马郎中题兴德驿时昭义已平",
        "author": "李商隐",
        "content": "仙郎倦去心，郑驿暂登临。\n水色潇湘阔，沙程朔漠深。\n鹢舟时往復，鸥鸟恣浮沈。\n更想逢归马，悠悠岳树阴。",
        "dynasty": "唐",
        "collection_info": null
    },
    {
        "uuid": "34b9e27039aace26442f672b970e81ec",
        "title": "题小松",
        "author": "李商隐",
        "content": "怜君孤秀植庭中，细叶轻阴满座风。\n桃李盛时虽寂寞，雪霜多后始青葱。\n一年几变枯荣事，百尺方资柱石功。\n为谢西园车马客，定悲摇落尽成空。",
        "dynasty": "唐",
        "collection_info": null
    },
    {
        "uuid": "0ac3c85aad6a99dc05a865d388869d23",
        "title": "行次昭应县道上送户部李郎中充昭义攻讨",
        "author": "李商隐",
        "content": "将军大斾埽狂童，诏选名贤赞武功。\n暂逐虎牙临故绛，远含鸡舌过新丰。\n鱼游沸鼎知无日，鸟覆危巢岂待风。\n早勒勋庸燕石上，伫光纶綍汉廷中。",
        "dynasty": "唐",
        "collection_info": null
    },
    {
        "uuid": "a2a99b64a94729226c9226813fc0e5e3",
        "title": "水斋",
        "author": "李商隐",
        "content": "多病欣依有道邦，南塘宴起想秋江。\n卷帘飞燕还拂水，开户暗虫犹打窗。\n更阅前题已披卷，仍斟昨夜未开缸。\n谁人为报故交道，莫惜鲤雨时一双。",
        "dynasty": "唐",
        "collection_info": null
    },
    {
        "uuid": "371b13955ebaf3b37ed15651797797ca",
        "title": "奉同诸公题河中任中丞新创河亭四韵之作",
        "author": "李商隐",
        "content": "万里谁能访十洲，新亭云构压中流。\n河鲛纵翫难为室，海蜃遥惊耻化楼。\n左右名山穷远目，东西大道锁轻舟。\n独留巧思传千古，长与蒲津作胜游。",
        "dynasty": "唐",
        "collection_info": null
    },
    {
        "uuid": "e7d3d0630328bc97e45f292934a5e50e",
        "title": "过故府中武威公交城旧庄感事",
        "author": "李商隐",
        "content": "信陵亭馆接郊畿，幽象遥通晋水祠。\n日落高门喧燕雀，风飘大树撼熊罴。\n新蒲似笔思投日，芳草如茵忆吐时。\n山下祗今黄绢字，泪痕犹堕六州儿。",
        "dynasty": "唐",
        "collection_info": null
    },
    {
        "uuid": "45398d347910883d9ee2a9b26c47ea38",
        "title": "赠田叟",
        "author": "李商隐",
        "content": "荷莜衰翁似有情，相逢携手遶村行。\n烧畬晓映远山色，伐树暝传深谷声。\n鸥鸟忘机翻浃洽，交亲得路昧平生。\n抚躬道直诚感激，在野无贤心自惊。",
        "dynasty": "唐",
        "collection_info": null
    },
    {
        "uuid": "7cd5bbaa72190a2df7f99f263d7d765d",
        "title": "赠别前蔚州契苾使君",
        "author": "李商隐",
        "content": "何年部落到阴陵，奕世勤王国史称。\n夜捲牙旗千帐雪，朝飞羽骑一河冰。\n蕃儿襁负来青冢，狄女壶浆出白登。\n日晚鸊鹈泉畔猎，路人遥识郅都鹰。",
        "dynasty": "唐",
        "collection_info": null
    },
    {
        "uuid": "e547fcbe59530ba04763b31e0da36a2f",
        "title": "和人题真娘墓",
        "author": "李商隐",
        "content": "虎丘山下劒池边，长遣游人嘆逝川。\n罥树断丝悲舞席，出云清梵想歌筵。\n柳眉空吐效颦叶，榆荚还飞买笑钱。\n一自香魂招不得，祗应江上独婵娟。",
        "dynasty": "唐",
        "collection_info": null
    },
    {
        "uuid": "d55147737986e7f2fa3bd354225675bf",
        "title": "人日即事",
        "author": "李商隐",
        "content": "文王喻復今朝是，子晋吹笙此日同。\n舜格有苗旬太远，周称流火月难穷。\n镂金作胜传荆俗，翦綵为人起晋风。\n独想道衡诗思苦，离家恨得二年中。",
        "dynasty": "唐",
        "collection_info": null
    },
    {
        "uuid": "6c1cda8102b64c9da29dd4ea6fd25f53",
        "title": "春日寄怀",
        "author": "李商隐",
        "content": "世间荣落重逡巡，我独丘园坐四春。\n纵使有花兼有月，可堪无酒又无人。\n青袍似草年年定，白髮如丝日日新。\n欲逐风波千万里，未知何路到龙津。",
        "dynasty": "唐",
        "collection_info": null
    },
    {
        "uuid": "a71dbfe82ae39ab330d7f38e07699e1e",
        "title": "和刘评事永乐闲居见寄",
        "author": "李商隐",
        "content": "白社幽闲君暂居，青云器业我全疎。\n看封谏草归鸾掖，尚贲衡门待鹤书。\n莲耸碧峰关路近，荷翻翠扇水堂虚。\n自探典籍忘名利，欹枕时惊落蠹鱼。",
        "dynasty": "唐",
        "collection_info": null
    },
    {
        "uuid": "d151d7247a76dd885c83677bb58d7754",
        "title": "和马郎中移白菊见示",
        "author": "李商隐",
        "content": "陶诗只采黄金宝，郢曲新传白雪英。\n素色不同篱下发，繁花疑自月中生。\n浮杯小摘开云母，带露全移缀水精。\n偏称含香五字客，从兹得地始芳荣。",
        "dynasty": "唐",
        "collection_info": null
    },
    {
        "uuid": "713397a7a88dd6e1e4469b8b4120543a",
        "title": "喜闻太原同院崔侍御台拜兼寄在台三二同年之什",
        "author": "李商隐",
        "content": "鹏鱼何事遇屯同，云水升沈一会中。\n刘放未归鸡树老，邹阳新去兔园空。\n寂寥我对先生柳，赫奕君乘御史骢。\n若向南台见莺友，为传垂翅度春风。",
        "dynasty": "唐",
        "collection_info": null
    },
    {
        "uuid": "cf08c667ab53a4015a4b57b55c7dba1e",
        "title": "喜雪",
        "author": "李商隐",
        "content": "朔雪自龙沙，呈祥势可嘉。\n有田皆种玉，无树不开花。\n班扇慵裁素，曹衣讵比麻。\n鹅归逸少宅，鹤满令威家。\n寂寞门扉掩，依稀履迹斜。\n人疑游麵市，马似困盐车。\n洛水妃虚妬，姑山客漫夸。\n联辞虽许谢，和曲本惭巴。\n粉署闱全隔，霜台路正赊。\n此时倾贺酒，相望在京华。",
        "dynasty": "唐",
        "collection_info": null
    },
    {
        "uuid": "058140f011302dd05d0fa61ce6d5708b",
        "title": "柳枝五首 一",
        "author": "李商隐",
        "content": "花房与蜜脾，蜂雄蛱蝶雌。\n同时不同类，那復更相思。",
        "dynasty": "唐",
        "collection_info": null
    },
    {
        "uuid": "1f43f62d5727f12e0bfaa8fe81232c14",
        "title": "柳枝五首 二",
        "author": "李商隐",
        "content": "本是丁香树，春条结始生。\n玉作弹碁局，中心亦不平。",
        "dynasty": "唐",
        "collection_info": null
    },
    {
        "uuid": "39b3f2c4dabc96fe99b6522d0f400aa9",
        "title": "柳枝五首 三",
        "author": "李商隐",
        "content": "嘉瓜引蔓长，碧玉冰寒浆。\n东陵虽五色，不忍值牙香。",
        "dynasty": "唐",
        "collection_info": null
    },
    {
        "uuid": "f6c726675c0446ae9039406cf80c76ab",
        "title": "柳枝五首 四",
        "author": "李商隐",
        "content": "柳枝井上蟠，莲叶浦中干。\n锦鳞与绣羽，水陆有伤残。",
        "dynasty": "唐",
        "collection_info": null
    },
    {
        "uuid": "bbb487bdc6df14ea1fbeafd0a045d098",
        "title": "柳枝五首 五",
        "author": "李商隐",
        "content": "画屏绣步障，物物自成双。\n如何湖上望，只是见鸳鸯。",
        "dynasty": "唐",
        "collection_info": null
    },
    {
        "uuid": "a6131b394357bfd85abf095a0b173174",
        "title": "燕台四首 春",
        "author": "李商隐",
        "content": "风光冉冉东西陌，几日娇魂寻不得。\n蜜房羽客类芳心，冶叶倡条徧相识。\n暖蔼辉迟桃树西，高鬟立共桃鬟齐。\n雄龙雌凤杳何许，絮乱丝繁天亦迷。\n醉起微阳若初曙，映帘梦断闻残语。\n愁将铁网罥珊瑚，海阔天翻迷处所。\n衣带无情有宽窄，春烟自碧秋霜白。\n研丹擘石天不知，愿得天牢锁冤魄。\n夹罗委箧单绡起，香肌冷衬琤琤佩。\n今日东风自不胜，化作幽光入西海。",
        "dynasty": "唐",
        "collection_info": null
    },
    {
        "uuid": "44f12165d314df226e3c418877e2bfcf",
        "title": "燕台四首 夏",
        "author": "李商隐",
        "content": "前阁雨帘愁不卷，后堂芳树阴阴见。\n石城景物类黄泉，夜半行郎空柘弹。\n绫扇唤风阊阖天，轻帷翠幕波渊旋。\n蜀魂寂寞有伴未，几夜瘴花开木棉。\n桂宫留影光难取，嫣熏兰破轻轻语。\n直教银汉堕怀中，未遣星妃镇来去。\n浊水清波何异源，济河水清黄河浑。\n安得簿雾起缃裙，手接云軿呼太君。",
        "dynasty": "唐",
        "collection_info": null
    },
    {
        "uuid": "38dddcf06429e1dbb24c927dc0cd3250",
        "title": "燕台四首 秋",
        "author": "李商隐",
        "content": "月浪衝天天宇湿，凉蟾落尽疎星入。\n云屏不动掩孤嚬，西楼一夜风筝急。\n欲织相思花寄远，终日相思却相怨。\n但闻北斗声迴环，不见长河水清浅。\n金鱼锁断红桂春，古时尘满鸳鸯茵。\n堪悲小苑作长道，玉树未怜亡国人。\n瑶琴愔愔藏楚弄，越罗冷薄金泥重。\n帘钩鹦鹉夜惊霜，唤起南云绕云梦。\n双珰丁丁联尺素，内记湘川相识处。\n歌唇一世衔雨看，可惜馨香手中故。",
        "dynasty": "唐",
        "collection_info": null
    },
    {
        "uuid": "92aa00e774b31cbe461a294aa41c977b",
        "title": "燕台四首 冬",
        "author": "李商隐",
        "content": "天东日出天西下，雌凤孤飞女龙寡。\n青溪白石不相望，堂中远甚苍梧野。\n冻壁霜华交隐起，芳根中断香心死。\n浪乘画舸忆蟾蜍，月娥未必婵娟子。\n楚管蛮絃愁一概，空城舞罢腰支在。\n当时欢向掌中销，桃叶桃根双姊妹。\n破鬟矮堕凌朝寒，白玉燕钗黄金蝉。\n风车雨马不持去，蜡烛啼红怨天曙。",
        "dynasty": "唐",
        "collection_info": null
    },
    {
        "uuid": "ec407b2d20fea93d3dea4b5a06a39a85",
        "title": "河内诗二首 一",
        "author": "李商隐",
        "content": "鼍鼓沈沈虬水咽，秦丝不上蛮絃绝。\n常娥衣薄不禁寒，蟾蜍夜艳秋河月。\n碧城冷落空蒙烟，帘轻幕重金钩栏。\n灵香不下两皇子，孤星直上相风竿。\n八桂林边九芝草，短襟小鬓相逢道。\n入门暗数一千春，愿去闰年留月小。\n栀子交加香蓼繁，停辛伫苦留待君。",
        "dynasty": "唐",
        "collection_info": null
    },
    {
        "uuid": "f2aa5e9a00d280c4a1b9edf12aaca308",
        "title": "河内诗二首 二",
        "author": "李商隐",
        "content": "阊门日下吴歌远，陂路绿菱香满满。\n后溪暗起鲤鱼风，船旗闪断芙蓉干。\n轻身奉君畏身轻，双桡两桨樽酒清。\n莫因风雨罢团扇，此曲断肠惟北声。\n低楼小径城南道，犹自金鞍对芳草。",
        "dynasty": "唐",
        "collection_info": null
    },
    {
        "uuid": "2501929b142d6a0f31190af5b2bed671",
        "title": "赠送前刘五经映三十四韵",
        "author": "李商隐",
        "content": "建国宜师古，兴邦属上庠。\n从来以儒戏，安得振朝纲。\n叔世何多难，兹基遂已亡。\n泣麟犹委吏，歌凤更佯狂。\n屋壁余无几，焚坑逮可伤。\n挟书秦二世，壤宅汉诸王。\n草草临盟誓，区区务富强。\n微茫金马署，狼籍鬬鸡场。\n尽欲心无窍，皆如面正墻。\n惊疑豹文鼠，贪窃虎皮羊。\n南渡宜终否，西迁冀小康。\n策非方正士，贡绝孝廉郎。\n海鸟悲钟鼓，狙公畏服裳。\n多岐空扰扰，幽室竟伥伥。\n凝邈为时范，虚空作士常。\n何由羞五霸，直自呰三皇。\n别派驱杨墨，他镳并老庄。\n诗书资破冢，法制困探囊。\n周礼仍存鲁，隋师果禅唐。\n鼎新麾一举，革故法三章。\n星宿森文雅，风雷起退藏。\n缧囚为学切，掌故受经忙。\n夫子时之彦，先生迹未荒。\n褐衣终不召，白首兴难忘。\n感激殊非圣，栖迟到异粻。\n片辞褒有德，一字贬无良。\n燕地尊邹衍，西河重卜商。\n式闾真道在，拥篲信谦光。\n获预青衿列，叨来绛帐旁。\n虽从各言志，还要大为防。\n勿谓孤寒弃，深忧讦直妨。\n叔孙谗易得，盗跖暴难当。\n雁下秦云黑，蝉休陇叶黄。\n莫踰巾屦念，容许后升堂。",
        "dynasty": "唐",
        "collection_info": null
    },
    {
        "uuid": "d30761bd393bd1e759ee20a03f602ce6",
        "title": "哭遂州萧侍郎二十四韵",
        "author": "李商隐",
        "content": "遥作时多难，先令祸有源。\n初惊逐客议，旋骇党人冤。\n密侍荣方入，司刑望愈尊。\n皆因优诏用，实有谏书存。\n苦雾三辰没，穷阴四塞昏。\n虎威狐更假，隼击鸟踰喧。\n徒欲心存阙，终遭耳属垣。\n遗音和蜀魄，易箦对巴猿。\n有女悲初寡，无男泣过门。\n朝争屈原草，庙馁莫敖魂。\n迥阁伤神峻，长江极望翻。\n青云宁寄意，白骨始霑恩。\n早岁思东閤，为邦属故园。\n登舟惭郭泰，解榻愧陈蕃。\n分以忘年契，情犹锡类敦。\n公先真帝子，我系本王孙。\n啸傲张高盖，从容接短辕。\n秋吟小山桂，春醉后堂萱。\n自叹离通籍，何尝忘呌阍。\n不成穿圹入，终拟上书论。\n多士还鱼贯，云谁正骏奔。\n暂能诛儵忽，长与问干坤。\n蚁漏三泉路，螀啼百草根。\n始知同泰讲，徼福是虚言。",
        "dynasty": "唐",
        "collection_info": null
    },
    {
        "uuid": "24a06bd7265885a22a8a917474269c45",
        "title": "送千牛李将军赴阙五十韵",
        "author": "李商隐",
        "content": "照席琼枝秀，当年紫绶荣。\n班资古直阁，勋伐旧西京。\n在昔王纲紊，因谁国步清。\n如无一战霸，安有大横庚。\n内竖依凭切，凶门责望轻。\n中台终恶直，上将更要盟。\n丹陛祥烟灭，皇闱杀气横。\n喧阗众狙怒，容易八蛮惊。\n梼杌宽之久，防风戮不行。\n素来矜异类，此去岂亲征。\n舍鲁真非策，居邠未有名。\n曾无力牧御，宁待雨师迎。\n火箭侵乘石，云桥逼禁营。\n何时绝刁斗，不夜见欃枪。\n屡亦闻投鼠，谁其敢射鲸。\n世情休念乱，物议笑轻生。\n大卤思龙跃，苍梧失象耕。\n灵衣沾愧汗，仪马困阴兵。\n别馆兰熏酷，深宫蜡燄明。\n黄山遮舞态，黑水断歌声。\n纵未移周鼎，何辞免赵坑。\n空拳转鬬地，数板不沈城。\n且欲凭神算，无因计力争。\n幽囚苏武节，弃市仲由缨。\n下殿言终验，增埤事早萌。\n蒸鸡殊减饍，屑曲异和羹。\n否极时还泰，屯余运果亨。\n流离几南渡，仓卒得西平。\n神鬼收昏黑，姦凶首满盈。\n官非督护贵，师以丈人贞。\n覆载还高下，寒暄急改更。\n马前烹莽卓，坛上揖韩彭。\n扈跸三才正，回军六合晴。\n此时惟短劒，仍世尽双旌。\n顾我由羣从，逢君嘆老成。\n庆流归嫡长，贻厥在名卿。\n隼击须当要，鹏抟莫问程。\n趋朝排玉座，出位泣金茎。\n幸藉梁园赋，叨蒙许氏评。\n中郎推贵壻，定远重时英。\n政已标三尚，人今伫一鸣。\n长刀悬月魄，快马骇星精。\n披豁惭深眷，暌离动素诚。\n蕙留春晼晚，松待岁峥嵘。\n异县期迴雁，登时已饭鲭。\n去程风刺刺，别夜漏丁丁。\n庾信生多感，杨朱死有情。\n絃危中妇瑟，甲冷想夫筝。\n会与秦楼凤，俱听汉苑鸎。\n洛川迷曲沼，烟月两心倾。",
        "dynasty": "唐",
        "collection_info": null
    },
    {
        "uuid": "d27e7a2c3282b29654b874cb162df774",
        "title": "咏怀寄秘阁旧僚二十六韵",
        "author": "李商隐",
        "content": "年鬓日堪悲，衡茅益自嗤。\n攻文枯若木，处世钝如锤。\n敢忘垂堂戒，宁将暗室欺。\n悬头曾苦学，折臂反成医。\n仆御嫌夫懦，孩童笑叔痴。\n小男方嗜栗，幼女漫忧葵。\n遇炙谁先噉，逢韲即便吹。\n官衔同画饼，面貎乏凝脂。\n典籍将蠡测，文章若管窥。\n图形翻类狗，入梦肯非罴。\n自哂成书簏，终当呪酒巵。\n懒霑襟上血，羞镊镜中丝。\n槖籥言方喻，樗蒱齿讵知。\n事神徒惕虑，佞佛媿虚辞。\n曲艺垂麟角，浮名状虎皮。\n乘轩宁见宠，巢幕更逢危。\n礼俗拘嵇喜，侯王忻戴逵。\n途穷方结舌，静胜但搘颐。\n粝食空弹劒，亨衢讵置锥。\n栢台成口号，芸阁暂肩随。\n悔逐迁鸎伴，谁观择虱时。\n瓮间眠太率，床下隐何卑。\n奋迹登弘阁，摧心对董帷。\n校雠如有暇，松竹一相思。",
        "dynasty": "唐",
        "collection_info": null
    },
    {
        "uuid": "181acaddb591579b724565a3e4a78acd",
        "title": "戊辰会静中出贻同志二十韵",
        "author": "李商隐",
        "content": "大道谅无外，会越自登真。\n丹元子何索，在己莫问隣。\n蒨璨玉琳华，翶翔九真君。\n戏掷万里火，聊召六甲旬。\n瑶简被灵诰，持符开七门。\n金铃摄羣魔，绛节何兟兟。\n吟弄东海若，笑倚扶桑春。\n三山诚迥视，九州扬一尘。\n我本玄元胄，禀华由上津。\n中迷鬼道乐，沈为下土民。\n託质属太阴，炼形復为人。\n誓将覆宫泽，安此真与神。\n龟山有慰荐，南真为弥纶。\n玉管会玄圃，火枣承天姻。\n科车遏故气，侍香传灵氛。\n飘飖被青霓，婀娜佩紫纹。\n林洞何其微，下仙不与羣。\n丹泥因未控，万劫犹逡巡。\n荆芜既以薙，舟壑永无湮。\n相期保妙命，腾景侍帝宸。",
        "dynasty": "唐",
        "collection_info": null
    },
    {
        "uuid": "8a4d004937c214e6adeaf1eed584d4f2",
        "title": "和郑愚赠汝阳王孙家筝妓二十韵",
        "author": "李商隐",
        "content": "冰雾怨何穷，秦丝娇未已。\n寒空烟霞高，白日一万里。\n碧嶂愁不行，浓翠遥相倚。\n茜袖捧琼姿，皎日丹霞起。\n孤猿耿幽寂，西风吹白芷。\n回首苍梧深，女萝闭山鬼。\n荒郊白鳞断，别浦晴霞委。\n长彴压河心，白道连地尾。\n秦人昔富家，绿窗闻妙旨。\n鸿惊雁背飞，象床殊故里。\n因令五十丝，中道分宫征。\n斗粟配新声，娣侄徒纤指。\n风流大堤上，怅望白门裏。\n蠹粉实雌絃，灯光冷如水。\n羌管促蛮柱，从醉吴宫耳。\n满内不埽眉，君王对西子。\n初花惨朝露，冷臂凄愁髓。\n一曲送连钱，远别长于死。\n玉砌衔红兰，粧窗结碧绮。\n九门十二关，清晨禁桃李。",
        "dynasty": "唐",
        "collection_info": null
    },
    {
        "uuid": "2dda67b2fa812e5ac96a7ebec5bc3b6d",
        "title": "四年冬以退居蒲之永乐渴然有农夫望岁之志遂作忆雪又作残雪诗各一百言以寄情于游旧 忆雪",
        "author": "李商隐",
        "content": "爱景人方乐，同云候稍愆。\n徒闻周雅什，愿赋朔风篇。\n欲俟千箱庆，须资六出妍。\n咏留飞絮后，歌唱落梅前。\n庭树思琼蕊，粧楼认粉绵。\n瑞邀盈尺日，丰待两岐年。\n预约延枚酒，虚乘访戴船。\n映书孤志业，披氅阻神仙。\n几向霜阶步，频将月幌褰。\n玉京应已足，白屋但颙然。",
        "dynasty": "唐",
        "collection_info": null
    },
    {
        "uuid": "1ea5375671ab2c57a5d37d211f33928b",
        "title": "四年冬以退居蒲之永乐渴然有农夫望岁之志遂作忆雪又作残雪诗各一百言以寄情于游旧 残雪",
        "author": "李商隐",
        "content": "旭日开晴色，寒空失素尘。\n遶墻全剥粉，傍井渐消银。\n刻兽摧盐虎，为山倒玉人。\n珠还犹照魏，璧碎尚留秦。\n落日惊侵画，余光悞惜春。\n檐冰滴鹅管，屋瓦镂鱼鳞。\n岭霁岚光坼，松暄翠粒新。\n拥林愁拂尽，着砌恐行频。\n焦寝忻无患，梁园去有因。\n莫能知帝力，空此荷平均。",
        "dynasty": "唐",
        "collection_info": null
    },
    {
        "uuid": "d92cab9417da76fe99a9886f9b686d0b",
        "title": "大卤平后移家到永乐县居书怀十韵寄刘韦二前辈二公尝于此县寄居",
        "author": "李商隐",
        "content": "驱马遶河干，家山照露寒。\n依然五柳在，况值百花残。\n昔去惊投笔，今来分挂冠。\n不忧悬磬乏，乍喜覆盂安。\n甑破宁迴顾，舟沈岂暇看。\n脱身离虎口，移疾就猪肝。\n鬓入新年白，颜无旧日丹。\n自悲秋穫少，谁惧夏畦难。\n逸志忘鸿鹄，清香披蕙兰。\n还持一杯酒，坐想二公懽。",
        "dynasty": "唐",
        "collection_info": null
    },
    {
        "uuid": "f5ab2d4e4f6930935bb982be92cdae3a",
        "title": "河阳诗",
        "author": "李商隐",
        "content": "黄河摇溶天上来，玉楼影近中天台。\n龙头泻酒客寿杯，主人浅笶红玫瑰。\n梓泽东来七十里，长沟复堑埋云子。\n可惜秋眸一脔光，汉陵走马黄尘起。\n南浦老鱼腥古涎，真珠密字芙蓉篇。\n湘中寄到梦不到，衰容自去抛凉天。\n忆得蛟丝裁小卓，蛱蝶飞迴木绵薄。\n绿繍笙囊不见人，一口红霞夜深嚼。\n幽兰泣露新香死，画图浅缥松溪水。\n楚丝微觉竹枝高，半曲新辞写绵纸。\n巴西夜市红守宫，后房点臂斑斑红。\n堤南渴雁自飞久，芦花一夜吹西风。\n晓帘串断蜻蜓翼，罗屏但有空青色。\n玉湾不钓三千年，莲房暗被蛟龙惜。\n湿银注镜井口平，鸾钗映月寒铮铮。\n不知桂树在何处，仙人不下双金茎。\n百尺相风插重屋，侧近嫣红伴柔绿。\n百劳不识对月郎，湘竹千条为一束。",
        "dynasty": "唐",
        "collection_info": null
    },
    {
        "uuid": "c4446e4f3db7c595cbdf280576de4270",
        "title": "自桂林奉使江陵途中感怀寄献尚书",
        "author": "李商隐",
        "content": "下客依莲幕，明公念竹林。\n纵然膺使命，何以奉徽音。\n投刺虽伤晚，酬恩岂在今。\n迎来新琐闼，从到碧瑶岑。\n水势初知海，天文始识参。\n固惭非贾谊，惟恐后陈琳。\n前席惊虚辱，华樽许细斟。\n尚怜秦痔苦，不遣楚醪沈。\n既载从戎笔，仍披选胜襟。\n泷通伏波柱，帘对有虞琴。\n宅与严城接，门藏别岫深。\n阁凉松冉冉，堂静桂森森。\n社内容周续，乡中保展禽。\n白衣居士访，乌帽逸人寻。\n佞佛将成传，耽书或类淫。\n长怀五羖赎，终着九州箴。\n良讯封鸳绮，余光借玳簪。\n张衡愁浩浩，沈约瘦愔愔。\n芦白疑粘鬓，枫丹欲照心。\n归期无雁报，旅抱有猿侵。\n短日安能驻，低云只有阴。\n乱鸦衝晒网，寒女簇遥砧。\n东道违宁久，西园望不禁。\n江生魂黯黯，泉客泪涔涔。\n逸翰应藏法，高辞肯浪吟。\n数须传庾翼，莫独与卢谌。\n假寐凭书簏，哀吟叩劒镡。\n未尝贪偃息，那復议登临。\n彼美迴清镜，其谁受曲针。\n人皆向燕路，无乃费黄金。",
        "dynasty": "唐",
        "collection_info": null
    },
    {
        "uuid": "b49a30d31511de997a5fcc0f15bde28d",
        "title": "送从翁从东川弘农尚书幕",
        "author": "李商隐",
        "content": "大镇初更帅，嘉宾素见邀。\n使车无远近，归路更烟霄。\n稳放骅骝步，高安翡翠巢。\n御风知有在，去国肯无聊。\n早忝诸孙末，俱从小隐招。\n心悬紫云阁，梦断赤城标。\n素女悲清瑟，秦娥弄玉箫。\n山连玄圃近，水接绛河遥。\n岂意闻周铎，翻然慕舜韶。\n皆辞乔木去，远逐断蓬飘。\n薄俗谁其激，斯民已甚恌。\n鸾皇期一举，燕雀不相饶。\n敢共頽波远，因之内火烧。\n是非过别梦，时节惨惊飙。\n未至谁能赋，中干欲病痟。\n屡曾纡锦繍，勉欲报琼瑶。\n我恐霜侵鬓，君先绶挂腰。\n甘心与陈阮，挥手谢松乔。\n锦里差隣接，云台闭寂寥。\n一川虚月魄，万崦自芝苗。\n瘴雨泷间急，离魂峡外销。\n非关无烛夜，其奈落花朝。\n几处逢鸣佩，何筵不翠翘。\n蛮童骑象舞，江市卖鲛绡。\n南诏知非敌，西山亦屡骄。\n勿贪佳丽地，不为圣明朝。\n少减东城饮，时看北斗杓。\n莫因乖别久，遂逐岁寒凋。\n盛幕开高宴，将军问故僚。\n为言公玉季，早日弃渔樵。",
        "dynasty": "唐",
        "collection_info": null
    },
    {
        "uuid": "4ab25b14d1caa160206a7779b28540ce",
        "title": "李肱所遗画松诗书两纸得四十韵",
        "author": "李商隐",
        "content": "万草已凉露，开图披古松。\n青山徧沧海，此树生何峰。\n孤根邈无倚，直立撑鸿蒙。\n端如君子身，挺若壮士胸。\n樛枝势夭矫，忽欲蟠拏空。\n又如惊螭走，默与奔云逢。\n孙枝擢细叶，旖旎狐裘茸。\n邹颠蓐髪软，丽姬眉黛浓。\n视久眩目睛，倏忽变辉容。\n竦削正稠直，婀娜旋敷峰。\n又如洞房冷，翠被张穹笼。\n亦若暨罗女，平旦妆颜容。\n细疑袭气母，猛若争神功。\n燕雀固寂寂，雾露常衝衝。\n香兰媿伤暮，碧竹惭空中。\n可集呈瑞凤，堪藏行雨龙。\n淮山桂偃蹇，蜀郡桑重童。\n枝条亮眇脆，灵气何由同。\n昔闻咸阳帝，近说稽山侬。\n或着仙人号，或以大夫封。\n终南与清都，烟雨遥相通。\n安知夜夜意，不起西南风。\n美人昔清兴，重之犹月钟。\n宝笥十八九，香缇千万重。\n一旦鬼瞰室，稠迭张羉罿。\n赤羽中要害，是非皆怱怱。\n生如碧海月，死践霜郊蓬。\n平生握中玩，散失随奴童。\n我闻照妖镜，及与神劒锋。\n寓身会有地，不为凡物蒙。\n伊人秉蕬图，顾眄择所从。\n而我何为者，开颜捧灵踪。\n报以漆鸣琴，悬之真珠栊。\n是时方暑夏，座内若严冬。\n忆昔谢四骑，学仙玉阳东。\n千株尽若此，路入琼瑶宫。\n口咏玄云歌，手把金芙蓉。\n浓蔼深霓袖，色映琅玕中。\n悲哉堕世网，去之若遗弓。\n形魄天坛上，海日高曈曈。\n终骑紫鸾归，持寄扶桑翁。",
        "dynasty": "唐",
        "collection_info": null
    },
    {
        "uuid": "d846ed116cc7e4328d30cf66416adafe",
        "title": "戏题枢言草阁三十二韵",
        "author": "李商隐",
        "content": "君家在河北，我家在山西。\n百岁本无业，阴阴仙李枝。\n尚书文与武，战罢幕府开。\n君从渭南至，我自仙游来。\n平昔苦南北，动成云雨乖。\n逮今两携手，对若床下鞵。\n夜归碣石馆，朝上黄金台。\n我有苦寒调，君抱阳春才。\n年颜各少壮，髪绿齿尚齐。\n我虽不能饮，君时醉如泥。\n政静筹画简，退食多相携。\n埽掠走马路，整顿射雉翳。\n春风二三月，柳密莺正啼。\n清河在门外，上与浮云齐。\n欹冠调玉琴，弹作松风哀。\n又弹明君怨，一去怨不回。\n感激坐者泣，起视雁行低。\n翻忧龙山雪，却杂胡沙飞。\n仲容铜琵琶，项直声凄凄。\n上贴金捍拨，画为承露鸡。\n君时卧掁触，劝客白玉杯。\n苦云年光疾，不饮将安归。\n我赏此言是，因循未能谐。\n君言中圣人，坐卧莫我违。\n楡荚乱不整，杨花飞相随。\n上有白日照，下有东风吹。\n青楼有美人，颜色如玫瑰。\n歌声入青云，所痛无良媒。\n少年苦不久，顾慕良难哉。\n徒令真珠肶，裛入珊瑚腮。\n君今且少安，听我苦吟诗。\n古诗何人作，老大从伤悲。",
        "dynasty": "唐",
        "collection_info": null
    },
    {
        "uuid": "ec5c211b5979ebb26292d9825d6635b7",
        "title": "偶成转韵七十二句赠四同舍",
        "author": "李商隐",
        "content": "沛国东风吹大泽，蒲青柳碧春一色。\n我来不见隆准人，沥酒空余庙中客。\n征东同舍鸳与鸾，酒酣劝我悬征鞍。\n蓝山宝肆不可入，玉中仍是青琅玕。\n武威将军使中侠，少年箭道惊杨叶。\n战功高后数文章，怜我秋斋梦蝴蝶。\n诘旦九门传奏章，高车大马来煌煌。\n路逢邹枚不暇揖，腊月大雪过大梁。\n忆昔公为会昌宰，我时入谒虚怀待。\n众中赏我赋高唐，迴看屈宋由年辈。\n公事武皇为铁冠，历厅请我相所难。\n我时顦顇在书阁，卧枕芸香春夜阑。\n明年赴辟下昭桂，东郊恸哭辞兄弟。\n韩公堆上跋马时，回望秦川树如荠。\n依稀南指阳台云，鲤鱼食鈎猿失羣。\n湘妃庙下已春尽，虞帝城前初日曛。\n谢游桥上澄江馆，下望山城如一弹。\n鹧鸪声苦晓惊眠，朱槿花娇晚相伴。\n顷之失职辞南风，破帆坏桨荆江中。\n斩蛟断璧不无意，平生自许非忩忩。\n归来寂寞灵台下，着破蓝衫出无马。\n天官补吏府中趋，玉骨瘦来无一把。\n手封狴牢屯制囚，直厅印锁黄昏愁。\n平明赤帖使修表，上贺嫖姚收贼州。\n旧山万仞青霞外，望见扶桑出东海。\n爱君忧国去未能，白道青松了然在。\n此时闻有燕昭台，挺身东望心眼开。\n且吟王粲从军乐，不赋渊明归去来。\n彭门十万皆雄勇，首戴公恩若山重。\n廷评日下握灵蛇，书记眠时吞綵凤。\n之子夫君郑与裴，何甥谢舅当世才。\n青袍白简风流极，碧沼红莲倾倒开。\n我生麤疎不足数，梁父哀吟鸲鹆舞。\n横行阔视倚公怜，狂来笔力如牛弩。\n借酒祝公千万年，吾徒礼分常周旋。\n收旗卧鼓相天子，相门出相光青史。",
        "dynasty": "唐",
        "collection_info": null
    },
    {
        "uuid": "a77bae7d7eb3071ceed6c43b541c9d1e",
        "title": "五言述德抒情诗一首四十韵献上杜七兄仆射相公",
        "author": "李商隐",
        "content": "帝作黄金阙，仙开白玉京。\n有人扶太极，惟岳降元精。\n耿贾官勋大，荀陈地望清。\n旗常悬祖德，甲令着嘉声。\n经出宣尼壁，书留晏子楹。\n武乡传陈法，践土主文盟。\n自昔流王泽，由来仗国桢。\n九河分合沓，一柱忽峥嵘。\n得主劳三顾，惊人肯再鸣。\n碧虚天共转，黄道日同行。\n后饮曹参酒，先和傅说羹。\n即时贤路闢，此夜泰阶平。\n愿保无疆福，将图不朽名。\n率身期济世，叩额虑兴兵。\n感念殽尸露，咨嗟赵卒坑。\n傥令安隐忍，何以赞贞明。\n恶草虽当路，寒松实挺生。\n人言真可畏，公意本无争。\n故事留台阁，前驱且斾旌。\n芙蓉王俭府，杨柳亚夫营。\n清啸频疎俗，高谈屡析酲。\n过庭多令子，乞墅有名甥。\n南诏应闻命，西山莫敢惊。\n寄辞收的博，端坐扫欃枪。\n雅宴初无倦，长歌底有情。\n槛危春水暖，楼迥雪峰晴。\n移席牵缃蔓，迴桡扑绛英。\n谁知杜武库，只见谢宣城。\n有客趋高义，于今滞下卿。\n登门惭后至，置驿恐虚迎。\n自是依刘表，安能比老彭。\n雕龙心己切，画虎意何成。\n岂有曾黔突，徒劳不倚衡。\n乘时乖巧宦，占象合艰贞。\n废忘淹中学，迟迴谷口耕。\n悼伤潘岳重，树立马迁轻。\n陇鸟悲丹觜，湘兰怨紫茎。\n归期过旧岁，旅梦遶残更。\n弱植叨华族，衰门倚外兄。\n欲陈劳者曲，未唱泪先横。",
        "dynasty": "唐",
        "collection_info": null
    },
    {
        "uuid": "748f402d8c8843df0f34e850f2162332",
        "title": "今月二日不自量度辄以诗一首四十韵干渎尊严伏蒙仁恩俯赐披览奖踰其实情溢于辞顾惟疎芜曷用酬戴辄復五言四十韵诗献上亦诗人咏嘆不足之义也",
        "author": "李商隐",
        "content": "家擅无双誉，朝居第一功。\n四时当首夏，八节应条风。\n涤濯临清济，巉岩倚碧嵩。\n鲍壶冰皎洁，王佩玉丁东。\n处剧张京兆，通经戴侍中。\n将星临迥夜，卿月丽层穹。\n下令销秦盗，高谈破宋聋。\n含霜太山竹，拂雾峄阳桐。\n乐道干知退，当官蹇匪躬。\n服箱青海马，入兆渭川熊。\n固是符真宰，徒劳让化工。\n凤池春潋艳，鸡树晓曈昽。\n愿守三章约，还期九译通。\n熏琴调大舜，宝瑟和神农。\n慷慨资元老，周旋值狡童。\n仲尼羞问阵，魏绛喜和戎。\n欵欵将除蠧，孜孜欲达聪。\n所求因渭浊，安肯与雷同。\n物议将调鼎，君恩忽赐弓。\n开吴相上下，全蜀占西东。\n锐卒鱼悬饵，豪胥鸟在笼。\n疲民呼杜母，隣国仰羊公。\n置驿推东道，安禅合北宗。\n嘉宾增重价，上士悟真空。\n扇举遮王导，樽开见孔融。\n烟飞愁舞罢，尘定惜歌终。\n岸柳兼池绿，园花映烛红。\n未曾周顗醉，转觉季之恭。\n繫滞喧人望，便蕃属圣衷。\n天书何日降，庭燎几时烘。\n早岁乖投刺，今晨幸发蒙。\n远途哀跛鼈，薄艺奖雕虫。\n故事曾尊隗，前修有荐雄。\n终须烦刻画，聊拟更磨礲。\n蛮岭晴留雪，巴江晚带枫。\n营巢怜越燕，裂帛待燕鸿。\n自苦诚先檗，长飘不后蓬。\n容华虽少健，思绪即悲翁。\n感激淮山馆，优游碣石宫。\n待公三入相，丕祚始无穷。",
        "dynasty": "唐",
        "collection_info": null
    },
    {
        "uuid": "c32f2eb3ae8253bd01e94b7788e745f7",
        "title": "骄儿诗",
        "author": "李商隐",
        "content": "衮师我骄儿，美秀乃无匹。\n文葆未周晬，固已知六七。\n四岁知名姓，眼不视棃栗。\n交朋颇窥观，谓是丹穴物。\n前朝尚器貌，流品方第一。\n不然神仙姿，不尔燕鹤骨。\n安得此相谓，欲慰衰朽质。\n青春妍和月，朋戏浑甥侄。\n绕堂復穿林，沸若金鼎溢。\n门有长者来，造次请先出。\n客前问所须，含意下吐实。\n归来学客面，䦱败秉爷笏。\n或谑张飞胡，或笑邓艾吃。\n豪鹰毛崱屴，猛马气佶傈。\n截得青篔筜，骑走恣唐突。\n忽復学参军，按声唤苍鹘。\n又復纱灯旁，稽首礼夜佛。\n仰鞭罥蛛网，俯首饮花蜜。\n欲争蛱蝶轻，未谢柳絮疾。\n阶前逢阿姊，六甲颇输失。\n凝走弄香奁，拔脱金屈[戌]。\n抱持多反侧，威怒不可律。\n曲躬牵牕网，衉唾拭琴漆。\n有时看临书，挺立不动膝。\n古锦请裁衣，玉轴亦欲乞。\n请爷书春胜，春胜宜春日。\n芭蕉斜卷笺，辛夷低过笔。\n爷昔好读书，恳苦自着述。\n顦顇欲四十，无肉畏蚤虱。\n儿慎勿学爷，读书求甲乙。\n穰苴司马法，张良黄石术。\n便为帝王师，不假更纤悉。\n况今西与北，羌戎正狂悖。\n诛赦两未成，将养如痼疾。\n儿当速成大，探雏入虎穴。\n当为万户侯，勿守一经帙。",
        "dynasty": "唐",
        "collection_info": null
    },
    {
        "uuid": "702e1df330b6d5c4bcb34a3e201abe53",
        "title": "行次西郊作一百韵",
        "author": "李商隐",
        "content": "蛇年建午月，我自梁还秦。\n南下大散关，北济渭之滨。\n草木半舒坼，不类冰雪晨。\n又若夏苦热，燋卷无芳津。\n高田长檞枥，下田长荆榛。\n农具弃道旁，饥牛死空墩。\n依依过村落，十室无一存。\n存者皆面啼，无衣可迎宾。\n始若畏人问，及门还具陈。\n右辅田畴薄，斯民常苦贫。\n伊昔称乐土，所赖牧伯仁。\n官清若冰玉，吏善如六亲。\n生儿不远征，生女事四隣。\n浊酒盈瓦缶，烂谷堆荆囷。\n健儿庇旁妇，衰翁舐童孙。\n况自贞观后，命官多儒臣。\n例以贤牧伯，征人司陶钧。\n降及开元中，姦邪挠经纶。\n晋公忌此事，多録边将勋。\n因令猛毅辈，杂牧升平民。\n中原遂多故，除授非至尊。\n或出倖臣辈，或由帝戚恩。\n中原困屠解，奴隶厌肥豚。\n皇子弃不乳，椒房抱羌浑。\n重赐竭中国，强兵临北边。\n控弦二十万，长臂皆如猿。\n皇都三千里，来往同雕鸢。\n五里一换马，十里一开筵。\n指顾动白日，暖热迴苍旻。\n公卿辱嘲叱，唾弃如粪丸。\n大朝会万方，天子正临轩。\n綵旗转初旭，玉座当祥烟。\n金障既特设，珠帘亦高褰。\n捋须蹇不顾，坐在御榻前。\n忤者死艰屦，附之升顶颠。\n华侈矜递衒，豪俊相併吞。\n因失生惠养，渐见征求频。\n奚寇西北来，挥霍如天翻。\n是时正忘战，重兵多在边。\n列城遶长河，平明插旗旛。\n但闻虏骑入，不见汉兵屯。\n大妇抱儿哭，小妇攀车轓。\n生小太平年，不识夜闭门。\n少壮尽点行，疲老守空村。\n生分作死誓，挥泪连秋云。\n廷臣例麞怯，诸将如羸奔。\n为贼扫上阳，捉人送潼关。\n玉辇望南斗，未知何日旋。\n诚知开闢久，遘此云雷屯。\n送者问鼎大，存者要高官。\n抢攘互间谍，孰辨枭与鸾。\n千马无返辔，万车无还辕。\n城空鼠雀死，人去豺狼喧。\n南资竭吴越，西费失河源。\n因令左藏库，摧毁惟空垣。\n如人当一身，有左无右边。\n筋体半痿痹，肘腋生臊膻。\n列圣蒙此耻，含怀不能宣。\n谋臣拱手立，相戒无敢先。\n万国困杼轴，内库无金钱。\n健儿立霜雪，腹歉衣裳单。\n馈饷多过时，高估铜与铅。\n山东望河北，爨烟犹相联。\n朝廷不暇给，辛苦无半年。\n行人搉行资，居者税屋椽。\n中间遂作梗，狼籍用戈鋋。\n临门送节制，以锡通天班。\n破者以族灭，存者尚迁延。\n礼数异君父，羁糜如羌零。\n直求输赤诚，所望大体全。\n巍巍政事堂，宰相厌八珍。\n敢问下执事，今谁掌其权。\n疮疽几十载，不敢扶其根。\n国蹙赋更重，人稀役弥繁。\n近年牛医儿，城社更扳援。\n盲目把大斾，处此京西藩。\n乐祸忘怨敌，树党多狂狷。\n生为人所惮，死非人所怜。\n快刀断其头，列若猪牛悬。\n凤翔三百里，兵马如黄巾。\n夜半军牒来，屯兵万五千。\n乡里骇供亿，老少相扳牵。\n儿孙生未孩，弃之无惨颜。\n不復议所适，但欲死山间。\n尔来又三岁，甘泽不及春。\n盗贼亭午起，问谁多穷民。\n节使杀亭吏，捕之恐无因。\n咫尺不相见，旱久多黄尘。\n官健腰佩弓，自言为官巡。\n常恐值荒迥，此辈还射人。\n媿客问本末，愿客无因循。\n郿坞抵陈仓，此地忌黄昏。\n我听此言罢，冤愤如相焚。\n昔闻举一会，羣盗为之奔。\n又闻理与乱，在人不在天。\n我愿为此事，君前剖心肝。\n叩头出鲜血，滂沱污紫宸。\n九重黯已隔，涕泗空沾唇。\n使典作尚书，厮养为将军。\n慎勿道此言，此言未忍闻。",
        "dynasty": "唐",
        "collection_info": null
    },
    {
        "uuid": "ce3fcf6e7254bee0432b1b0edb0a0a3c",
        "title": "井泥四十韵",
        "author": "李商隐",
        "content": "皇都依仁里，西北有高斋。\n昨日主人氏，治井堂西陲。\n工人三五辈，辇出土与泥。\n到水不数尺，积共庭树齐。\n他日井甃毕，用土益作堤。\n曲随林掩映，缭以池周迴。\n下去冥寞穴，上承雨露滋。\n寄辞别地脉，因言谢泉扉。\n升腾不自意，畴昔忽已乖。\n伊余掉行鞅，行行来自西。\n一日下马到，此时芳草萋。\n四面多好树，旦暮云霞姿。\n晚落花满地，幽鸟鸣何枝。\n萝幄既已荐，山樽亦可开。\n待得孤月上，如与佳人来。\n因兹感物理，恻怆平生怀。\n茫茫此羣品，不定轮与蹄。\n喜得舜可禅，不以瞽瞍疑。\n禹竟代舜立，其父吁咈哉。\n嬴氏幷六合，所来因不韦。\n汉祖把左契，自言一布衣。\n当涂佩国玺，本乃黄门携。\n长戟乱中原，何妨起戎氐。\n不独帝王耳，臣下亦如斯。\n伊尹佐兴王，不藉汉父资。\n蟠溪老钓叟，坐为周之师。\n屠狗兴贩缯，突起定倾危。\n长沙启封土，岂是出程姬。\n帝问主人翁，有自卖珠儿。\n武昌昔男子，老苦为人妻。\n蜀王有遗魄，今在林中啼。\n淮南鸡舐药，翻向云中飞。\n大钧运羣有，难以一理推。\n顾于冥冥内，为问秉者谁。\n我恐更万世，此事愈云为。\n猛虎与双翅，更以角副之。\n凤凰不五色，联翼上鸡栖。\n我欲秉钧者，朅来与我偕。\n浮云不相顾，寥泬谁为梯。\n悒怏夜将半，但歌井中泥。",
        "dynasty": "唐",
        "collection_info": null
    },
    {
        "uuid": "948cb86e176075d69035f2c670aca573",
        "title": "夜思",
        "author": "李商隐",
        "content": "银箭耿寒漏，金釭凝夜光。\n綵鸾空自舞，别燕不相将。\n寄恨一尺素，含情双玉珰。\n会前犹月在，去后始宵长。\n往事经春物，前期託报章。\n永令虚粲枕，长不掩兰房。\n觉动迎猜影，疑来浪认香。\n鹤应闻露警，蜂亦为花忙。\n古有阳台梦，今多下蔡倡。\n何为薄冰雪，消瘦滞非乡。",
        "dynasty": "唐",
        "collection_info": null
    },
    {
        "uuid": "43d5dfa1edd940da52eb2dd5734a3d2b",
        "title": "思贤顿",
        "author": "李商隐",
        "content": "内殿张弦管，中原绝鼓鼙。\n舞成青海马，鬬杀汝南鸡。\n不见华胥梦，空闻下蔡迷。\n宸襟他日泪，薄暮望贤西。",
        "dynasty": "唐",
        "collection_info": null
    },
    {
        "uuid": "13d08a3f119be9e9eb88e6ba6bc7a8bd",
        "title": "无题",
        "author": "李商隐",
        "content": "万里风波一叶舟，忆归初罢更夷犹。\n碧江地没元相引，黄鹤沙边亦少留。\n益德冤魂终报主，阿童高义镇横秋。\n人生岂得长无谓，怀古思乡共白头。",
        "dynasty": "唐",
        "collection_info": null
    },
    {
        "uuid": "b0a90c36102442c85b5d1a0add7e8093",
        "title": "有怀在蒙飞卿",
        "author": "李商隐",
        "content": "薄宦频移疾，当年久索居。\n哀同庚开府，瘦极沈尚书。\n城绿新阴远，江清返照虚。\n所思惟翰墨，从古待双鱼。",
        "dynasty": "唐",
        "collection_info": null
    },
    {
        "uuid": "aac8ab49c9d367de8bde1935b00c66d4",
        "title": "春深脱衣",
        "author": "李商隐",
        "content": "睥睨江鸦集，堂皇海燕过。\n减衣怜蕙若，展帐动烟波。\n日烈忧花甚，风长奈柳何。\n陈遵容易学，身世醉时多。",
        "dynasty": "唐",
        "collection_info": null
    },
    {
        "uuid": "bb7b3c56bb71ab213c9ba1de371c9fa8",
        "title": "怀求古翁",
        "author": "李商隐",
        "content": "何时粉署仙，傲兀逐戎旃。\n关塞犹传箭，江湖莫繫船。\n欲收棊子醉，竟把钓车眠。\n谢朓真堪忆，多才不忌前。",
        "dynasty": "唐",
        "collection_info": null
    },
    {
        "uuid": "8313be725eac07d6e7ecf7fb9285687d",
        "title": "五月六日夜忆往岁秋与彻师同宿",
        "author": "李商隐",
        "content": "紫阁相逢处，丹岩议宿时。\n堕蝉翻败叶，栖鸟定寒枝。\n万里飘流远，三年问讯迟。\n炎方忆初地，频梦碧琉璃。",
        "dynasty": "唐",
        "collection_info": null
    },
    {
        "uuid": "d36f106def3622334d840f451a87b5e8",
        "title": "城上",
        "author": "李商隐",
        "content": "有客虚投笔，无憀独上城。\n沙禽失侣远，江树着阴轻。\n边遽稽天讨，军须竭地征。\n贾生游刃极，作赋又论兵。",
        "dynasty": "唐",
        "collection_info": null
    },
    {
        "uuid": "6d7a88c3b1c75fedc16f50d0a36ebcc5",
        "title": "如有",
        "author": "李商隐",
        "content": "如有瑶台客，相难復索归。\n芭蕉开绿扇，菡萏荐红衣。\n浦外传光远，烟中结响微。\n良宵一寸焰，回首是重帏。",
        "dynasty": "唐",
        "collection_info": null
    },
    {
        "uuid": "b6b411005a5f5e452af04d55fda2f6fa",
        "title": "朱槿花二首 一",
        "author": "李商隐",
        "content": "莲后红何患，梅先白莫夸。\n纔飞建章火，又落赤城霞。\n不卷锦步障，未登油壁车。\n日西相对罢，休澣向天涯。",
        "dynasty": "唐",
        "collection_info": null
    },
    {
        "uuid": "64fc7005183b1348a6b8282608d44753",
        "title": "朱槿花二首 二",
        "author": "李商隐",
        "content": "勇多侵路去，恨有碍灯还。\n嗅自微微白，看成沓沓殷。\n坐疑忘物外，归去有帘间。\n君问伤春句，千辞不可删。",
        "dynasty": "唐",
        "collection_info": null
    },
    {
        "uuid": "a63f2bf2e5b5649e0f74564dfb2fca36",
        "title": "寓怀",
        "author": "李商隐",
        "content": "綵鸾餐颢气，威凤入卿云。\n长养三清境，追随五帝君。\n烟波遗汲汲，矰缴任云云。\n下界围黄道，前程合紫氛。\n金书惟是见，玉管不胜闻。\n草为迴生种，香缘却死熏。\n海明三岛见，天迥九江分。\n搴树无劳援，神禾岂用耘。\n鬬龙风结阵，恼鹤露成文。\n汉岭霜何早，秦宫日易曛。\n星机抛密绪，月杵散灵氛。\n阳鸟西南下，相思不及羣。",
        "dynasty": "唐",
        "collection_info": null
    },
    {
        "uuid": "837dd20479f14aab18e1ad70faa90271",
        "title": "木兰",
        "author": "李商隐",
        "content": "二月二十二，木兰开坼初。\n初当新病酒，復自久离居。\n愁绝更倾国，惊新闻远书。\n紫丝何日障，油壁几时车。\n弄粉知伤重，调红或有余。\n波痕空映袜，烟态不胜裾。\n桂岭含芳远，莲塘属意疎。\n瑶姬与神女，长短定何如。",
        "dynasty": "唐",
        "collection_info": null
    },
    {
        "uuid": "1ee55522c99165bcdc93a43211308a07",
        "title": "细雨成咏献尚书河东公",
        "author": "李商隐",
        "content": "洒砌听来响，卷帘看已迷。\n江间风暂定，云外日应西。\n稍稍落蝶粉，班班融燕泥。\n飐萍初过沼，重柳更缘堤。\n必拟和残漏，宁无晦暝鼙。\n半将花漠漠，全共草萋萋。\n猿别方长啸，鸟惊始独栖。\n府公能八咏，聊且续新题。",
        "dynasty": "唐",
        "collection_info": null
    },
    {
        "uuid": "85cae056987f57523cce95acb87d1f40",
        "title": "病中闻河东公乐营置酒口占寄上",
        "author": "李商隐",
        "content": "闻驻行春斾，中途赏物华。\n缘忧武昌柳，遂忆洛阳花。\n嵇鹤元无对，荀龙不在夸。\n只将沧海月，长压赤城霞。\n兴欲倾燕馆，欢终到习家。\n风长应侧帽，路隘岂容车。\n楼迥波窥锦，窗虚日弄纱。\n锁门金了鸟，展障玉鸦叉。\n舞妙从兼楚，歌能莫杂巴。\n必投潘岳果，谁掺祢衡挝。\n刻烛当时忝，传杯此夕赊。\n可怜漳浦卧，愁绪独如麻。",
        "dynasty": "唐",
        "collection_info": null
    },
    {
        "uuid": "d08506f21644a7a97b2126df88bf98ee",
        "title": "回中牡丹为雨所败二首 一",
        "author": "李商隐",
        "content": "下苑他年未可追，西州今日忽相期。\n水亭暮雨寒犹在，罗荐春香暖不知。\n舞蝶殷勤收落蘂，佳人惆怅卧遥帷。\n章台街裏芳菲伴，且问宫腰损几枝。",
        "dynasty": "唐",
        "collection_info": null
    },
    {
        "uuid": "86b76ae3a00d3be4d5d6f01d592d08fa",
        "title": "回中牡丹为雨所败二首 二",
        "author": "李商隐",
        "content": "浪笑榴花不及春，先期零落更愁人。\n玉盘迸泪伤心数，锦瑟惊絃破梦频。\n万里重阴非旧圃，一年生意属流尘。\n前溪舞罢君迴顾，併觉今朝粉态新。",
        "dynasty": "唐",
        "collection_info": null
    },
    {
        "uuid": "517477236383a34043712d5545840475",
        "title": "拟意",
        "author": "李商隐",
        "content": "怅望逢张女，迟迴送阿侯。\n空看小垂手，忍问大刀头。\n妙选茱萸帐，平居翡翠楼。\n云屏不取暖，月扇未遮羞。\n上掌真何有，倾城岂自由。\n楚妃交荐枕，汉后共藏𩰘。\n夫向羊车觅，男从凤穴求。\n书成祓禊帖，唱杀畔牢愁。\n夜杵鸣江练，春刀解若榴。\n象床穿幰网，犀帖钉窗油。\n仁寿遗明镜，陈仓拂綵毬。\n真防舞如意，佯盖卧箜篌。\n濯锦桃花水，溅裙杜若洲。\n鱼儿悬宝劒，燕子合金瓯。\n银箭催摇落，华筵惨去留。\n几时销薄怒，从此抱离忧。\n帆落啼猿峡，樽开画鹢舟。\n急絃肠对断，翦蜡泪争流。\n璧马谁能带，金虫不復收。\n银河扑醉眼，珠串咽歌喉。\n去梦随川后，来风贮石邮。\n兰丛衔露重，榆荚点星稠。\n解佩无遗迹，凌波有旧游。\n曾来十九首，私谶咏牵牛。",
        "dynasty": "唐",
        "collection_info": null
    },
    {
        "uuid": "8aab474efe5b26719415be35e66053d4",
        "title": "谢往桂林至彤庭窃咏",
        "author": "李商隐",
        "content": "辰象森罗正，句陈翊卫宽。\n鱼龙排百戏，剑佩俨千官。\n城禁将开晚，宫深欲曙难。\n月输移枍诣，仙路下栏干。\n共贺高禖应，将陈寿酒欢。\n金星压芒角，银汉转波澜。\n王母来空阔，羲和上屈盘。\n凤皇传诏旨，獬廌冠朝端。\n造化中台座，威风上将坛。\n甘泉犹望幸，早晚冠呼韩。",
        "dynasty": "唐",
        "collection_info": null
    },
    {
        "uuid": "509e3ce74e67d749b0e049160dd3f76c",
        "title": "烧香曲",
        "author": "李商隐",
        "content": "钿云蟠蟠牙比鱼，孔雀翅尾蛟龙鬚。\n漳宫旧样博山鑪，楚娇捧笑开芙蕖。\n八蚕茧绵小分炷，兽燄微红隔云母。\n白天月泽寒未冰，金虎含秋向东吐。\n玉佩呵光铜照昏，帘波日暮衝斜门。\n西来欲上茂陵树，柏梁已失栽桃魂。\n露庭月井大红气，轻衫薄细当君意。\n蜀殿琼人伴夜深，金銮不问残灯事。\n何当巧吹君怀度，襟灰为土填清露。",
        "dynasty": "唐",
        "collection_info": null
    },
    {
        "uuid": "b85f3c910dbb4ee7ea783a6f0c9bcdd9",
        "title": "送从翁东川弘农尚书幕",
        "author": "李商隐",
        "content": "昔帝迴冲眷，维皇恻上仁。\n三灵迷赤气，万彙呌苍旻。\n刊木方隆禹，升陑始创殷。\n夏台曾圮闭，汜水敢逡巡。\n拯溺休规步，防虞要徙薪。\n蒸黎今得请，宇宙昨还淳。\n缵祖功宜急，贻孙计甚勤。\n降灾虽代有，稔恶不无因。\n宫掖方为蛊，边隅忽遘迍。\n献书秦逐客，间谍汉名臣。\n北伐将谁使，南征决此辰。\n中原重板荡，玄象失钩陈。\n诘旦违清道，衔枚别紫宸。\n兹行殊厌胜，故老遂分新。\n去异封于巩，来宁避处豳。\n永嘉几失坠，宣政遽酸辛。\n元子当传启，皇孙合授询。\n时非三揖让，表请再陶钧。\n旧好盟还在，中枢策屡遵。\n苍黄传国玺，违远属车尘。\n雏虎如凭怒，漦龙性漫驯。\n封崇自何等，流落乃斯民。\n逗挠官军乱，优容败将频。\n早朝披草莽，夜缒达丝纶。\n忘战追无及，长驱气益振。\n妇言终未易，庙算况非神。\n日驭难淹蜀，星旄要定秦。\n人心诚未去，天道亦无亲。\n锦水湔云浪，黄山扫地春。\n斯文虚梦鸟，吾道欲悲麟。\n断续殊乡泪，存亡满席珍。\n魂销季羔窦，衣化子张绅。\n建议庸何所，通班昔滥臻。\n浮生见开泰，独得咏汀苹。",
        "dynasty": "唐",
        "collection_info": null
    },
    {
        "uuid": "d2c3987fc8caca38e7c776bc2fadf7b0",
        "title": "晋昌晚归马上赠",
        "author": "李商隐",
        "content": "西北朝天路，登临思上才。\n城闲烟草遍，村暗雨云回。\n人岂无端别，猨应有意哀。\n征南予更远，吟断望乡台。",
        "dynasty": "唐",
        "collection_info": null
    },
    {
        "uuid": "0da017de009f8298731da441a828d417",
        "title": "哭虔州杨侍郎",
        "author": "李商隐",
        "content": "汉网疎仍漏，齐民困未苏。\n如何大丞相，翻作弛刑徒。\n中宪方外易，尹京终就拘。\n本矜能弭谤，先议取非辜。\n巧有凝脂密，功无一柱扶。\n深知狱吏贵，几迫季冬诛。\n呌帝青天阔，辞家白日晡。\n流亡诚不弔，神理若为诬。\n在昔恩知忝，诸生礼秩殊。\n入韩非劒客，过赵受钳奴。\n楚水招魂远，邙山卜宅孤。\n甘心亲垤蚁，旋踵戮城狐。\n阴骘今如此，天灾未可无。\n莫凭牲玉请，便望救焦枯。",
        "dynasty": "唐",
        "collection_info": null
    },
    {
        "uuid": "8aa1e4b971f47528af4fab490a8ae8ea",
        "title": "寄太原卢司空三十韵",
        "author": "李商隐",
        "content": "隋舰临淮甸，唐旗出井陉。\n断鰲搘四柱，卓马济三灵。\n祖业隆盘古，孙谋復大庭。\n从来师俊杰，可以焕丹青。\n旧族开东岳，雄图奋北溟。\n邪同獬廌触，乐伴凤凰听。\n酣战仍挥日，降妖亦鬬霆。\n将军功不伐，叔舅德惟馨。\n鸡塞谁生事，狼烟不暂停。\n拟填沧海鸟，敢竞太阳萤。\n内草纔传诏，前茅已勒铭。\n那劳出师表，尽入大荒经。\n德水萦长带，阴山绕画屏。\n秖忧非綮肯，未觉有膻腥。\n保佐资冲漠，扶持在杳冥。\n乃心防暗室，华髪称明廷。\n按甲神初静，挥戈思欲醒。\n羲之当妙选，孝若近归宁。\n月色来侵幌，诗成有转櫺。\n罗含黄菊宅，柳恽白苹汀。\n神物龟酬孔，僊才鹤姓丁。\n西山童子药，南极老人星。\n自顷徒窥管，于今媿挈瓶。\n何由叨末席，还得叩玄扃。\n庄叟虚悲雁，终童漫识艇。\n幕中虽策画，劒外且伶俜。\n俣俣行忘止，鳏鳏卧不瞑。\n身应瘠于鲁，泪欲溢为荣。\n禹贡思金鼎，尧图忆土铏。\n公乎来入相，王欲驾云亭。",
        "dynasty": "唐",
        "collection_info": null
    },
    {
        "uuid": "540b49f59a0d3d7d22fe35f06abc8a91",
        "title": "安平公诗",
        "author": "李商隐",
        "content": "丈人博陵王名家，怜我总角称才华。\n华州留语晓至暮，高声喝吏放两衙。\n明朝骑马出城外，送我习业南山阿。\n仲子延岳年十六，面如白玉欹乌纱。\n其弟炳章犹两丱，瑶林琼树含奇花。\n陈留阮家诸侄秀，逦迤出拜何骈罗。\n府中从事杜与李，麟角虎翅相过摩。\n清词孤韵有歌响，击触钟磬鸣环珂。\n三月石堤冻销释，东风开花满阳坡。\n时禽得伴戏新木，其声尖咽如鸣梭。\n公时载酒领从事，踊跃鞍马来相过。\n仰看楼殿撮清汉，坐视世界如恒沙。\n面热脚掉互登陟，青云表柱白云崖。\n一百八句在贝叶，三十三天长雨花。\n长者子来辄献盖，辟支佛去空留鞾。\n公时受诏镇东鲁，遣我草诏随车牙。\n顾我下笔即千字，疑我读书倾五车。\n呜嘑大贤苦不寿，时世方士无灵砂。\n五月至止六月病，遽颓泰山惊逝波。\n明年徒步弔京国，宅破子毁哀如何。\n西风衝户捲素帐，隟光斜照旧燕窠。\n古人常叹知己少，况我沦贱艰虞多。\n如公之德世一二，岂得无泪如黄河。\n沥胆咒愿天有眼，君子之泽方滂沱。",
        "dynasty": "唐",
        "collection_info": null
    },
    {
        "uuid": "e64be0fafef0634b2aeb0d21f0000712",
        "title": "赤壁",
        "author": "李商隐",
        "content": "折戟沈沙铁未销，自将磨洗认前朝。\n东风不与周郎便，铜雀春深锁二乔。",
        "dynasty": "唐",
        "collection_info": null
    },
    {
        "uuid": "f790402e88ab0b66651224a943626038",
        "title": "垂柳",
        "author": "李商隐",
        "content": "垂柳碧鬅茸，楼昏雨带容。\n思量成夜梦，束久废春慵。\n梳洗凭张敞，乘骑笑稚恭。\n碧虚随转笠，红烛近高舂。\n怨目明秋水，愁眉淡远峰。\n小阑花尽蝶，静院醉醒蛩。\n旧作琴台凤，今为药店龙。\n宝奁抛掷久，一任景阳钟。",
        "dynasty": "唐",
        "collection_info": null
    },
    {
        "uuid": "6c21f680fce066a169ba283d94090bbf",
        "title": "清夜怨",
        "author": "李商隐",
        "content": "含泪坐春宵，闻君欲度辽。\n绿池荷叶嫩，红砌杏花娇。\n曙月当窗满，征云出塞遥。\n画楼终日闭，清管为谁调。",
        "dynasty": "唐",
        "collection_info": null
    },
    {
        "uuid": "61afc8863afdb6297ef82647f3b419e3",
        "title": "定子",
        "author": "李商隐",
        "content": "檀槽一抹广陵春，定子初开睡脸新。\n却笑吃虚隋炀帝，破家亡国为何人。",
        "dynasty": "唐",
        "collection_info": null
    },
    {
        "uuid": "e7465cf41a150aa4a9a15483700877d2",
        "title": "木兰花",
        "author": "李商隐",
        "content": "洞庭波冷晓侵云，日日征帆送远人。\n几度木兰舟上望，不知元是此花身。",
        "dynasty": "唐",
        "collection_info": null
    },
    {
        "uuid": "434f4f1ae1118b3c1c63110843ae01f3",
        "title": "游灵伽寺",
        "author": "李商隐",
        "content": "碧烟秋寺泛湖来，水打城根古堞摧。\n尽日伤心人不见，石榴花满旧琴台。",
        "dynasty": "唐",
        "collection_info": null
    },
    {
        "uuid": "1624f2f3f47881e88b868b23bf89baf4",
        "title": "龙丘途中 一",
        "author": "李商隐",
        "content": "汉苑残花别，吴江盛夏来。\n惟看万树谷，不见一枝开。",
        "dynasty": "唐",
        "collection_info": null
    },
    {
        "uuid": "03a74c17678e7644177568d1b5ed74c1",
        "title": "龙丘途中 二",
        "author": "李商隐",
        "content": "水色饶湘浦，滩声怯建溪。\n泪流迴月上，可得更猨蹄。",
        "dynasty": "唐",
        "collection_info": null
    },
    {
        "uuid": "0dad137ccfde013f50f3d476ccdf0681",
        "title": "句",
        "author": "李商隐",
        "content": "兰膏爇处心犹浅，银烛烧残焰不馨。\n好向书生窗畔种，免教辛苦更囊萤。\n遥想故园陌，桃李正酣酣。\n头上金雀钗，腰佩翠琅玕。\n芦洲客雁报春来。",
        "dynasty": "唐",
        "collection_info": null
    },
    {
        "uuid": "5914749e4554bfa481e6eb18184450df",
        "title": "送友人归宜春",
        "author": "纪唐夫",
        "content": "落花兼柳絮，无处不纷纷。\n远道空归去，流莺独自闻。\n墅桥喧碓水，山郭入楼云。\n故里南陔曲，秋期欲送君。",
        "dynasty": "唐",
        "collection_info": null
    },
    {
        "uuid": "874ae163235e02a3abbeb2a41b8f88f3",
        "title": "骢马曲",
        "author": "纪唐夫",
        "content": "连钱出塞蹋沙蓬，岂比当时御史骢。\n逐北自谙深碛路，连嘶谁念静边功。\n登山每与青云合，弄影应知碧草同。\n今日虏平将换妾，不如罗袖舞春风。",
        "dynasty": "唐",
        "collection_info": null
    },
    {
        "uuid": "c18c2f979327d179f055bde5619f3ea9",
        "title": "送温庭筠尉方城",
        "author": "纪唐夫",
        "content": "何事明时泣玉频，长安不见杏园春。\n凤皇诏下虽霑命，鹦鹉才高却累身。\n且尽绿醽销积恨，莫辞黄绶拂行尘。\n方城若比长沙路，犹隔千山与万津。",
        "dynasty": "唐",
        "collection_info": null
    },
    {
        "uuid": "aa61bad60315671a4f4d3ef742589abf",
        "title": "及第后宿平康里",
        "author": "裴思谦",
        "content": "银缸斜背解鸣珰，小语偷声贺玉郎。\n从此不知兰麝贵，夜来新染桂枝香。",
        "dynasty": "唐",
        "collection_info": null
    },
    {
        "uuid": "534a83463ceb164e5dc89191ee0e3d75",
        "title": "都堂试贡士日庆春雪",
        "author": "李衢",
        "content": "锡瑞来丰岁，旌贤入贡辰。\n轻摇梅共笑，飞褭柳知春。\n遶砌封琼屑，依阶喷玉尘。\n蜉蝣吟更古，科斗映还新。\n鹤毳迷难辨，冰壶鉴易真。\n因歌大君德，率舞咏陶钧。",
        "dynasty": "唐",
        "collection_info": null
    },
    {
        "uuid": "d2cc823ce8acf8369080980678bfc2a2",
        "title": "都堂试贡士日庆春雪",
        "author": "李损之",
        "content": "春雪昼悠扬，飘飞试士场。\n缀毫疑起草，霑字共成章。\n匝地如铺练，凝阶似截肪。\n鹅毛萦树合，柳絮带风狂。\n息疫方殊庆，丰年已报祥。\n应知郢上曲，高唱出东堂。",
        "dynasty": "唐",
        "collection_info": null
    },
    {
        "uuid": "9989ccff27bdcfb43af81e63c80500a1",
        "title": "除夜长安作",
        "author": "李景",
        "content": "长安朔风起，穷巷掩双扉。\n新岁明朝是，故乡何路归。\n鬓丝饶镜色，隟雪夺灯辉。\n却羡秦州鴈，逢春尽北飞。",
        "dynasty": "唐",
        "collection_info": null
    },
    {
        "uuid": "6a149e7af0e01f1839beabc3aee2d43f",
        "title": "都堂试贡士日庆春雪",
        "author": "李景",
        "content": "密雪分天路，羣才坐粉廊。\n霭空迷昼景，临宇借寒光。\n似暖花消地，无声玉满堂。\n洒池偏误曲，留砚忽因方。\n几处曹风比，何人谢赋长。\n春晖早相照，莫滞九衢芳。",
        "dynasty": "唐",
        "collection_info": null
    },
    {
        "uuid": "02893a7c24c337c243d6dce2a30ca3db",
        "title": "登景云寺阁",
        "author": "张元宗",
        "content": "胡马饮河洛，我家从此迁。\n今来独垂泪，三十六峰前。",
        "dynasty": "唐",
        "collection_info": null
    },
    {
        "uuid": "d56cdad96b6c30f2f89519c4f30f8808",
        "title": "望终南山",
        "author": "张元宗",
        "content": "红尘白日长安路，马足车轮不暂闲。\n唯有茂陵多病客，每来高处望南山。",
        "dynasty": "唐",
        "collection_info": null
    },
    {
        "uuid": "625e618d0dbc2be642a1a569f034972c",
        "title": "省试霓裳羽衣曲",
        "author": "李肱",
        "content": "开元太平时，万国贺丰岁。\n梨园献旧曲，玉座流新制。\n凤管递参差，霞衣竞摇曳。\n醼罢水殿空，辇余春草细。\n蓬壶事已久，仙乐功无替。\n讵肯听遗音，圣明知善继。",
        "dynasty": "唐",
        "collection_info": null
    },
    {
        "uuid": "945ddda8e25d40e0ccd937bb2408d47c",
        "title": "句",
        "author": "李肱",
        "content": "水光先见月，露气早知秋。",
        "dynasty": "唐",
        "collection_info": null
    },
    {
        "uuid": "aeb21d98751274b080e61c5b6318fa3e",
        "title": "永州送侄归宜春",
        "author": "郑史",
        "content": "宋玉正秋悲，那堪更别离。\n从来襟上泪，尽作鬓边丝。\n永水清如此，袁江色可知。\n到家黄菊坼，亦莫怪归迟。",
        "dynasty": "唐",
        "collection_info": null
    },
    {
        "uuid": "017295c2766f8afb015278328a28fef3",
        "title": "秋日零陵与幕下诸宾游河夜饮",
        "author": "郑史",
        "content": "湘月苹风乍畅襟，烛前江水练千寻。\n新秋宋玉能为赋，永夕袁安好共吟。\n辇下翠蛾须强展，尊中绿蚁且徐斟。\n汀沙渐有珠凝露，缓棹兰桡任夜深。",
        "dynasty": "唐",
        "collection_info": null
    },
    {
        "uuid": "dd7a1a1505243435c8f792ebbb1f3be8",
        "title": "赠妓行云诗",
        "author": "郑史",
        "content": "最爱铅华薄薄妆，更兼衣着又鹅黄。\n从来南国名佳丽，何事今朝在北行。",
        "dynasty": "唐",
        "collection_info": null
    },
    {
        "uuid": "5b263deb0125738011a801d2dd9fe12f",
        "title": "纪梦",
        "author": "许瀍",
        "content": "晓入瑶台露气清，天风飞下步虚声。\n尘心未尽俗缘在，十里下山空月明。",
        "dynasty": "唐",
        "collection_info": null
    },
    {
        "uuid": "1ae7fd33aadde5f8ccb3aa2690b0b5c6",
        "title": "题朝阳岩",
        "author": "牛丛",
        "content": "蹑石攀萝路不迷，晓天风好浪花低。\n洞名独占朝阳号，应有梧桐待凤栖。",
        "dynasty": "唐",
        "collection_info": null
    },
    {
        "uuid": "f2b421247c9e587674bcd6887bd10529",
        "title": "咸阳有怀",
        "author": "陈上美",
        "content": "山连河水碧氛氲，瑞气东移拥圣君。\n秦苑有花空笑日，汉陵无主自侵云。\n古槐堤上莺千啭，远渚沙中鹭一羣。\n赖与渊明同把菊，烟郊西望夕阳曛。",
        "dynasty": "唐",
        "collection_info": null
    },
    {
        "uuid": "a7945a279460e706b8beabb4d93e4ba2",
        "title": "晴望九华山",
        "author": "杨鸿",
        "content": "九华闲望簇清虚，气象羣峰尽不如。\n惆怅都南挂冠吏，无人解向此山居。",
        "dynasty": "唐",
        "collection_info": null
    },
    {
        "uuid": "ffd5a0ec5b9441cb5ca7f9ac3783b85f",
        "title": "正月",
        "author": "赵璜",
        "content": "正月今朝半，阳台信未迴。\n水芹寒不食，山杏雨应开。\n世网留三宿，真源寄一杯。\n因声谢猨鸟，岁[晏]会归来。",
        "dynasty": "唐",
        "collection_info": null
    },
    {
        "uuid": "80954848eea19df297945910f810154d",
        "title": "七夕诗",
        "author": "赵璜",
        "content": "乌鹊桥头双扇开，年年一度过河来。\n莫嫌天上稀相见，犹胜人间去不迴。\n欲减烟花饶俗世，暂烦云月掩楼台。\n别时旧路长清浅，岂肯离情似死灰。",
        "dynasty": "唐",
        "collection_info": null
    },
    {
        "uuid": "764b99c6cf9b900f516c4040b8423309",
        "title": "曲江上巳",
        "author": "赵璜",
        "content": "长堤十里转香车，两岸烟花锦不如。\n欲问神仙在何处，紫云楼阁向空虚。",
        "dynasty": "唐",
        "collection_info": null
    },
    {
        "uuid": "6ed0f980c4b0e1c83b2796df2413b7ad",
        "title": "题七夕图",
        "author": "赵璜",
        "content": "帝子吹箫上翠微，秋风一曲凤皇归。\n明年七月重相见，依旧高悬织女机。",
        "dynasty": "唐",
        "collection_info": null
    },
    {
        "uuid": "0931619ef0e27646c406787943af1f5f",
        "title": "登明戍堡",
        "author": "潘咸",
        "content": "来经古城上，极目思无穷。\n寇尽烟萝外，人归蔓草中。\n峰峦当阙古，堞垒对云空。\n不见昔名将，徒称有战功。",
        "dynasty": "唐",
        "collection_info": null
    },
    {
        "uuid": "2c9ded0c39741aeeb3835b03f6089853",
        "title": "送陈明府之任",
        "author": "潘咸",
        "content": "客见天台县，闾阎树色间。\n骖回几临水，带缓独开山。\n吏散落花尽，人居远岛闲。\n过于老莱子，端简独承颜。",
        "dynasty": "唐",
        "collection_info": null
    },
    {
        "uuid": "c9df00801c87ac5f7b9cebe1add3ce2a",
        "title": "长安春暮",
        "author": "潘咸",
        "content": "客在关西春暮夜，还同江外已清明。\n三更独立看花月，惟欠子规啼一声。",
        "dynasty": "唐",
        "collection_info": null
    },
    {
        "uuid": "84cea56b5c89e0a15af630dde46f1829",
        "title": "舟行",
        "author": "潘咸",
        "content": "平沙极浦无人度，独繫孤舟寒草西。\n半夜起看潮上月，万山中有一猨啼。",
        "dynasty": "唐",
        "collection_info": null
    },
    {
        "uuid": "5558a64f20f4757eeea7d1211c206386",
        "title": "送僧",
        "author": "潘咸",
        "content": "阙下僧归山顶寺，却看朝日下方明。\n莫道野人寻不见，半天云裏有钟声。",
        "dynasty": "唐",
        "collection_info": null
    },
    {
        "uuid": "e83356a3ba9e0c2f5132d449800242d7",
        "title": "句",
        "author": "潘咸",
        "content": "栈踏猨声暮，江看剑影秋。\n僧老白云上，磬寒高鸟边。\n心已同猨狖，不闻人是非。\n行人渡流水，白马入前山。\n秋深雪满黄金塞，夜夜鸿声入汉阳。",
        "dynasty": "唐",
        "collection_info": null
    },
    {
        "uuid": "0b5f5078890c6b9087e887c02583e82d",
        "title": "秋晚同友人闲步",
        "author": "薛莹",
        "content": "藉草与行莎，相看日未斜。\n断崖分鸟道，疎树见人家。\n望远临孤石，吟余落片霞。\n野情看不足，归路思犹赊。",
        "dynasty": "唐",
        "collection_info": null
    },
    {
        "uuid": "e607d9db0d98a1f59b8c57461fa16bad",
        "title": "宿仙都观阴王二君修道处",
        "author": "薛莹",
        "content": "十载别仙峰，峰前千古踪。\n阴王修道处，云雪满高松。\n洞口风雷异，池心星汉重。\n明朝下山去，片月落残钟。",
        "dynasty": "唐",
        "collection_info": null
    },
    {
        "uuid": "7c0f938e34d343ee9709f0ebf9075444",
        "title": "宿东岩寺晓起",
        "author": "薛莹",
        "content": "野寺寒塘晓，游人一梦分。\n钟残数树月，僧起半岩云。\n宿鸟惊初见，幽泉落不闻。\n吟余凭前槛，红叶下纷纷。",
        "dynasty": "唐",
        "collection_info": null
    },
    {
        "uuid": "6a7b4bb5f0c76eb3deee05e542610f1d",
        "title": "秋日湖上",
        "author": "薛莹",
        "content": "落日五湖游，烟波处处愁。\n沈浮千古事，谁与问东流。",
        "dynasty": "唐",
        "collection_info": null
    },
    {
        "uuid": "0966d86d535aabbaa93b4c5e25c55c98",
        "title": "江山闲望",
        "author": "薛莹",
        "content": "渺渺无穷尽，风涛几日平。\n年光与人事，东去一声声。",
        "dynasty": "唐",
        "collection_info": null
    },
    {
        "uuid": "4f0de8cdc5eb20483d35d941509a9b83",
        "title": "访武陵道者不遇",
        "author": "薛莹",
        "content": "花发鸟仍啼，行行路欲迷。\n二真无问处，虚度武陵溪。",
        "dynasty": "唐",
        "collection_info": null
    },
    {
        "uuid": "093701041fce6a8eb3a9b229c66d04d3",
        "title": "寄旧山隐侣",
        "author": "薛莹",
        "content": "旧山诸隐沦，身在苦无身。\n莫锁白云路，白云多悞人。",
        "dynasty": "唐",
        "collection_info": null
    },
    {
        "uuid": "6390d3d403fb056ae5bc8bbdd3ae0d1f",
        "title": "羡僧",
        "author": "薛莹",
        "content": "处世曾无着，生前事尽非。\n一缾兼一衲，南北去如归。",
        "dynasty": "唐",
        "collection_info": null
    },
    {
        "uuid": "eda091bdffd6720a8f7b229da41877bf",
        "title": "锦",
        "author": "薛莹",
        "content": "轧轧弄寒机，功多力渐微。\n惟忧机上锦，不称舞人衣。",
        "dynasty": "唐",
        "collection_info": null
    },
    {
        "uuid": "237a49c8fe927b40ab2ac19f98b6776a",
        "title": "中秋月",
        "author": "薛莹",
        "content": "三十六旬盈復缺，百年堪喜又堪伤。\n劝君莫惜登楼望，云放婵娟不久长。",
        "dynasty": "唐",
        "collection_info": null
    },
    {
        "uuid": "1b682578869da2421dc2eecdc2a80504",
        "title": "句",
        "author": "薛莹",
        "content": "单棹横疎雨，江滩秋泊时。\n花留身住越，月递梦还秦。",
        "dynasty": "唐",
        "collection_info": null
    },
    {
        "uuid": "74baa9febbeac8baf8d0c362173cf951",
        "title": "赠毛仙翁",
        "author": "崔元略",
        "content": "莫将凡圣比云泥，椿菌之年本不齐。\n度世无劳大稻米，昇天只用半刀圭。\n人间嗟对黄昏槿，海上闲听碧落鸡。\n旌节行中令引道，便从尘外踏丹梯。",
        "dynasty": "唐",
        "collection_info": null
    },
    {
        "uuid": "5937e4ba90a0ca0c92c16b57510e62d2",
        "title": "太学创置石经",
        "author": "冯涯",
        "content": "圣唐復古制，德义功无替。\n奥旨悦诗书，遗文分篆隶。\n银钩互交映，石壁靡尘翳。\n永与干坤期，不逐日月逝。\n儒林道益广，学者心弥锐。\n从此理化成，恩光遍遐裔。",
        "dynasty": "唐",
        "collection_info": null
    },
    {
        "uuid": "a2739e5b0835c4eab6320091e8ab6ff9",
        "title": "赠李商隐",
        "author": "喻凫",
        "content": "羽翼恣抟扶，山河使笔驱。\n月疎吟夜桂，龙失咏春珠。\n草细盘金勒，花繁倒玉壶。\n徒嗟好章句，无力致前途。",
        "dynasty": "唐",
        "collection_info": null
    },
    {
        "uuid": "9cedd5386aa5d2dc6b4138d46df1a302",
        "title": "元日即事",
        "author": "喻凫",
        "content": "敛板贺交亲，称觞讵有巡。\n年光悲掷旧，景色喜呈新。\n水柳烟中重，山梅雪后真。\n不知将白髮，何以度青春。",
        "dynasty": "唐",
        "collection_info": null
    },
    {
        "uuid": "1ef0cc28ef35e3d3e2a964ee0c9cc1bd",
        "title": "送贾岛往金州谒姚员外",
        "author": "喻凫",
        "content": "山光与水色，独往此中深。\n溪沥椒花气，岩盘漆叶阴。\n潇湘终共去，巫峡羡先寻。\n几夕江楼月，玄晖伴静吟。",
        "dynasty": "唐",
        "collection_info": null
    },
    {
        "uuid": "a29f8c45ec5d771e29191e9645d798b6",
        "title": "送友人罢举归蜀",
        "author": "喻凫",
        "content": "憔悴满衣尘，风光岂属身。\n卖琴红粟贵，看镜白髭新。\n栈畔谁高步，巴边自问津。\n悽然莫滴血，杜宇正哀春。",
        "dynasty": "唐",
        "collection_info": null
    },
    {
        "uuid": "24b08e576db1f88c325017b8bb37ecd9",
        "title": "送卫尉之延陵",
        "author": "喻凫",
        "content": "草木正花时，交亲触雨辞。\n一官之任远，尽室出城迟。\n乳滴茅君洞，鸦鸣季子祠。\n想知佐理暇，日有咏怀诗。",
        "dynasty": "唐",
        "collection_info": null
    },
    {
        "uuid": "1b67f4fab9098c74cebd4a87b3aec69e",
        "title": "送越州高录事",
        "author": "喻凫",
        "content": "官曹权纪纲，行李半舟航。\n浦溆潮来广，川源鸟去长。\n笋成稽岭岸，莲发镜湖香。\n泽国还之任，鲈鱼浪得尝。",
        "dynasty": "唐",
        "collection_info": null
    },
    {
        "uuid": "6a6c7fa3e5ad160c57a671810e5beab7",
        "title": "送潘咸",
        "author": "喻凫",
        "content": "时时赍破囊，访我息闲坊。\n煮雪问茶味，当风看鴈行。\n心齐山鹿逸，句敌柳花狂。\n坚苦今如此，前程岂渺茫。",
        "dynasty": "唐",
        "collection_info": null
    },
    {
        "uuid": "f0c60edd885a3f16911ce2d658cd49e4",
        "title": "送友人下第归宁",
        "author": "喻凫",
        "content": "紫阁雪未尽，杏园花亦寒。\n灞西辞旧友，楚外忆新安。\n细雨猨啼枿，微阳鹭起滩。\n旋应赴秋贡，讵得久承欢。",
        "dynasty": "唐",
        "collection_info": null
    },
    {
        "uuid": "26641f38ac08c831c4e669cc5ce95643",
        "title": "游北山寺",
        "author": "喻凫",
        "content": "烟冈影畔寺，游步此时孤。\n庭静众药在，鹤闲双桧枯。\n蓝峰露秋院，灞水入春厨。\n便可栖心迹，如何返旧途。",
        "dynasty": "唐",
        "collection_info": null
    },
    {
        "uuid": "0ef04e4163f49fa463392e8327c0b311",
        "title": "冬日题无可上人院",
        "author": "喻凫",
        "content": "入户道心生，茶间踏叶行。\n泻风瓶水涩，承露鹤巢轻。\n阁北长河气，窗东一桧声。\n诗言与禅味，语默此皆清。",
        "dynasty": "唐",
        "collection_info": null
    },
    {
        "uuid": "5881cc9d5aaf9c142d9fa2949876501e",
        "title": "游云际寺",
        "author": "喻凫",
        "content": "涧壑吼风雷，香门绝顶开。\n阁寒僧不下，钟定虎常来。\n鸟啄林稍菓，鼯跳竹裏苔。\n心源无一事，尘界拟休回。",
        "dynasty": "唐",
        "collection_info": null
    },
    {
        "uuid": "bb8795ab6f39bf3a13b4f4bfb2eb4c55",
        "title": "题翠微寺",
        "author": "喻凫",
        "content": "沿溪又涉巅，始喜入前轩。\n钟度鸟沈壑，殿扃云湿幡。\n凉泉堕众石，古木彻疎猨。\n月上僧阶近，斯游岂易言。",
        "dynasty": "唐",
        "collection_info": null
    },
    {
        "uuid": "239602a51177c81446fb103897f35765",
        "title": "广德官舍二松",
        "author": "喻凫",
        "content": "杨公休簿领，二木日坚牢。\n直甚彰吾节，清终庇尔曹。\n幽阴月裏细，冷树雪中高。\n谁见干霄后，枝飘白鹤毛。",
        "dynasty": "唐",
        "collection_info": null
    },
    {
        "uuid": "35195ba2dc0509a445d6e5c0909bd965",
        "title": "浴马",
        "author": "喻凫",
        "content": "解控復收鞭，长津动细涟。\n空蹄沈绿玉，阔臆没连钱。\n沫漩桥声下，嘶盘柳影边。\n常闻畯龙性，固与白波便。",
        "dynasty": "唐",
        "collection_info": null
    },
    {
        "uuid": "b9773d59b87b791848bc4f7f05659003",
        "title": "和段学士南亭春日对雨",
        "author": "喻凫",
        "content": "晨飞晚未休，兰阁客吟愁。\n萧飒柳边挂，萦纡花底流。\n声繁乍离籁，洒急不成沤。\n经夕江湖思，烟波一钓舟。",
        "dynasty": "唐",
        "collection_info": null
    },
    {
        "uuid": "cc36a720219a3c120b23e1d5eae6a968",
        "title": "书怀",
        "author": "喻凫",
        "content": "秖是守琴书，僧中独寓居。\n心唯务鹤静，分合与名疎。\n暮雨啼螀次，凉风落木初。\n家山太湖渌，归去復何如。",
        "dynasty": "唐",
        "collection_info": null
    },
    {
        "uuid": "6a0c308335f6681f904083e79595a709",
        "title": "一公房",
        "author": "喻凫",
        "content": "幽深谁掩关，清净自多闲。\n一雨收众木，孤云生远山。\n花萎绿苔上，鸽乳翠楼间。\n岚霭燃香夕，容听半偈还。",
        "dynasty": "唐",
        "collection_info": null
    },
    {
        "uuid": "4ae121c8dec2f4705242440eeccbec7f",
        "title": "晚次临泾",
        "author": "喻凫",
        "content": "路入犬羊群，城寒雉堞曛。\n居人秖尚武，过客谩投文。\n马怯奔浑水，鵰沈莽苍云。\n沙田积蒿艾，竟夕见烧焚。",
        "dynasty": "唐",
        "collection_info": null
    },
    {
        "uuid": "1a5d0eedfbd6a92b0c9b0dfef9e98b36",
        "title": "王母祠前写望",
        "author": "喻凫",
        "content": "云霞千古事，桃李旧花颜。\n芳信沈青鸟，空祠掩暮山。\n香传一座暗，柳匝万家闲。\n那復伤神所，河昏落日间。",
        "dynasty": "唐",
        "collection_info": null
    },
    {
        "uuid": "a63aea725e8a39279a30740001136b28",
        "title": "游暖泉精舍",
        "author": "喻凫",
        "content": "坞木殿前空，山河泽国同。\n鸟闲沙影上，泉落树阴中。\n缆舸蒲花水，萦幡柳絮风。\n翛然方寸地，何事更悲蓬。",
        "dynasty": "唐",
        "collection_info": null
    },
    {
        "uuid": "4e9a02e1b25fd6ca0ab5d909ae32f97f",
        "title": "怀乡",
        "author": "喻凫",
        "content": "秋风江上家，钓艇泊芦花。\n断岸绿杨荫，疎篱红槿遮。\n鼍鸣积雨窟，鹤步夕阳沙。\n抱疾僧窗夜，归心过月斜。",
        "dynasty": "唐",
        "collection_info": null
    },
    {
        "uuid": "cd0bf24bee486b197d55144271603f67",
        "title": "岫禅师南溪兰若",
        "author": "喻凫",
        "content": "锡影配瓶光，孤溪照草堂。\n水悬青石磴，钟动白云床。\n树色含残雨，河流带夕阳。\n唯应无月夜，瞑目见他方。",
        "dynasty": "唐",
        "collection_info": null
    },
    {
        "uuid": "b03b4ba1d8671fd105addb8e205de1f3",
        "title": "龙翔寺寄李频",
        "author": "喻凫",
        "content": "钟声南北寺，不道往来遥。\n人事因循过，时光荏苒销。\n悬灯洒砌雨，上阁遶云鵰。\n即是洲中柳，嘶蝉急暮条。",
        "dynasty": "唐",
        "collection_info": null
    },
    {
        "uuid": "87c12300506f5cce22a554c04a51ddfb",
        "title": "送武瑴之邠宁",
        "author": "喻凫",
        "content": "戍路少人踪，边烟澹復浓。\n诗宁写别恨，酒不上离容。\n燕拂沙河柳，鵶高石窟钟。\n悠然一暌阻，山迭虏云重。",
        "dynasty": "唐",
        "collection_info": null
    },
    {
        "uuid": "38f1ee7fd2e4c79636b8db4f14a94dcc",
        "title": "夏日题岫禅师房",
        "author": "喻凫",
        "content": "朝朝声磬罢，童子扫藤阴。\n花过少游客，日长无事心。\n迴山闭院直，落水下桥深。\n安得开方便，容身老此林。",
        "dynasty": "唐",
        "collection_info": null
    },
    {
        "uuid": "021008e0bb1d8c4333789fabcc1a5d9d",
        "title": "夏日因怀阳羡旧游寄裴书记",
        "author": "喻凫",
        "content": "落日太湖西，波涵万象低。\n藕花熏浦溆，菱蔓匿凫鹥。\n树及长桥尽，滩迴七里迷。\n还应坐筹暇，时一梦荆溪。",
        "dynasty": "唐",
        "collection_info": null
    },
    {
        "uuid": "0b4969b090bd46fdce6f34faac8f0a96",
        "title": "呈薛博士",
        "author": "喻凫",
        "content": "辛勤长在学，一室少曾开。\n时忆暮山寺，独登衰草台。\n名期五字立，迹媿九年来。\n此意今聊写，还希君子哀。",
        "dynasty": "唐",
        "collection_info": null
    },
    {
        "uuid": "d438fc93e8452613c40b7c35e74d1a95",
        "title": "即事",
        "author": "喻凫",
        "content": "抱杖立溪口，迎秋看塞门。\n连山互苍翠，二水各清浑。\n笛发孤烟戍，鵶归夕照村。\n萋萋芳草色，终是忆王孙。",
        "dynasty": "唐",
        "collection_info": null
    },
    {
        "uuid": "a8d3f9d93e89e3fbbc0d135a41d21978",
        "title": "龙翔寺阁夜怀渭南张少府",
        "author": "喻凫",
        "content": "春城带病别，秋塞见除书。\n况是神仙吏，仍非尘土居。\n河风吹鸟迥，岳雨滴桐疎。\n坐阁驰思夕，沙东凉月虚。",
        "dynasty": "唐",
        "collection_info": null
    },
    {
        "uuid": "bc791d92fd57adfaa41e482bd69e1318",
        "title": "夏日龙翔寺居即事寄崔侍御",
        "author": "喻凫",
        "content": "古剎一幡斜，吹门水过沙。\n数声钟裏饭，双影树间茶。\n落日穷荒雨，微风古堑花。\n何当戴豸客，復此问生涯。",
        "dynasty": "唐",
        "collection_info": null
    },
    {
        "uuid": "7dc6449b6da2f2b57814b8d4dbc2ed75",
        "title": "龙翔寺居喜胡权见访因宿",
        "author": "喻凫",
        "content": "林栖无异欢，煮茗就花栏。\n雀啅北冈晓，僧开西阁寒。\n衝桥二水急，扣月一钟残。\n明发还分手，徒悲行路难。",
        "dynasty": "唐",
        "collection_info": null
    },
    {
        "uuid": "96be61362355d323ff9df08fc41fe20f",
        "title": "宿石窟寺",
        "author": "喻凫",
        "content": "一剎古冈南，孤钟撼夕岚。\n客闲明月阁，僧闭白云庵。\n野鹤立枯枿，天龙吟净潭。\n因知不生理，合自此中探。",
        "dynasty": "唐",
        "collection_info": null
    },
    {
        "uuid": "fee3c7cc0832510ad4775467ec7fbf6e",
        "title": "夏日龙翔寺寄张侍御",
        "author": "喻凫",
        "content": "沙西林杪寺，殿倚石棱开。\n晓月僧汲井，残阳钟殷台。\n河衝绿野去，鸟背白云来。\n日夕唯增思，京关未想迴。",
        "dynasty": "唐",
        "collection_info": null
    },
    {
        "uuid": "65b41100516e50fb6e5dbbf72581ad32",
        "title": "秋日将归长安留别王尚书",
        "author": "喻凫",
        "content": "朔漠正秋霖，西风传夕砧。\n沧洲未归迹，华髪受恩心。\n露色冈莎冷，蝉声坞木深。\n清晨鈇钺内，只献白云吟。",
        "dynasty": "唐",
        "collection_info": null
    },
    {
        "uuid": "ba598701321e0bf580223198acac198f",
        "title": "龙翔寺言怀",
        "author": "喻凫",
        "content": "眠云喜道存，读易过朝昏。\n乔木青连郭，长河白泻门。\n钟沈残月坞，鸟去夕阳村。\n搜此成闲句，期逢作者论。",
        "dynasty": "唐",
        "collection_info": null
    },
    {
        "uuid": "91b0de03d7977fecfcd632b2e676fcdb",
        "title": "龙翔寺居夏日寄献王尚书",
        "author": "喻凫",
        "content": "那期高斾下，得遇重臣知。\n泉石容居止，风沙免路岐。\n河兼落下望，句入大荒思。\n无復愁烦暑，迴山翠阁危。",
        "dynasty": "唐",
        "collection_info": null
    },
    {
        "uuid": "a63ec4e87eec32e39c88dee202238310",
        "title": "题弘济寺不出院僧",
        "author": "喻凫",
        "content": "楚鞋应此世，祇遶砌苔休。\n色相栽花视，身心坐石修。\n声寒通节院，城黑见烽楼。\n欲取闲云并，闲云有去留。",
        "dynasty": "唐",
        "collection_info": null
    },
    {
        "uuid": "e72c106b488bf4cfe33d5ae7bd3be06f",
        "title": "寄刘录事",
        "author": "喻凫",
        "content": "城西青岛寺，累夏漱寒泉。\n今在提纲所，应难扫石眠。\n风沙榆塞迥，波浪橘洲偏。\n重整潇湘棹，心期更几年。",
        "dynasty": "唐",
        "collection_info": null
    },
    {
        "uuid": "0c50f24a6ca13ba5e903234eafa0c720",
        "title": "酬王檀见寄",
        "author": "喻凫",
        "content": "驰心栖杳冥，何物比清冷。\n夜月照巫峡，秋风吹洞庭。\n酬难尘鬓皓，坐久壁灯青。\n竟晚苍山咏，乔枝有鹤听。",
        "dynasty": "唐",
        "collection_info": null
    },
    {
        "uuid": "80b91366ec14b4bcd0ba4974d3fca283",
        "title": "寺居秋日对雨有怀",
        "author": "喻凫",
        "content": "修修復雭雭，黄叶此时飞。\n隐几客吟断，邻房僧话稀。\n鸽寒栖树定，萤湿在窗微。\n即事潇湘渚，渔翁披草衣。",
        "dynasty": "唐",
        "collection_info": null
    },
    {
        "uuid": "66b73a4da4c8eef51c81e128d1927709",
        "title": "答刘录事夜月怀湘西友人见寄",
        "author": "喻凫",
        "content": "相逢仍朔漠，相问即波涛。\n江思苇花折，笛声关月高。\n簿书君阅倦，章句我吟劳。\n竟夕空凭阁，长河漴石壕。",
        "dynasty": "唐",
        "collection_info": null
    },
    {
        "uuid": "61a3b746c3a4588a6ed942999bd53b02",
        "title": "上高侍御",
        "author": "喻凫",
        "content": "旧隐白云峰，生涯落叶同。\n关河一栖旅，杨柳十东风。\n迹处龙钟内，声居汩没中。\n酬恩若有地，宁止杀微躬。",
        "dynasty": "唐",
        "collection_info": null
    },
    {
        "uuid": "a4d83ac7d3b261867e7fba7036be85de",
        "title": "冬日寄友人",
        "author": "喻凫",
        "content": "空为梁甫吟，谁竟是知音。\n风雪坐闲夜，乡园来旧心。\n沧江孤棹迥，落日一钟深。\n君子久忘我，此诚甘自沈。",
        "dynasty": "唐",
        "collection_info": null
    },
    {
        "uuid": "e04befbf33106c75e557bd62649d6933",
        "title": "冬夜宿余正字静恭里闲居",
        "author": "喻凫",
        "content": "每来多便宿，不负白云言。\n古木朔风动，寒城疎雪翻。\n微灯悬刻漏，旧梦返湘沅。\n先是琴边起，知为阁务繁。",
        "dynasty": "唐",
        "collection_info": null
    },
    {
        "uuid": "e2dd3c29f2ac8f78c780e7d67002285b",
        "title": "得子侄书",
        "author": "喻凫",
        "content": "远书来阮巷，阙下见江东。\n不得经史力，枉抛耕稼功。\n鴈天霞脚雨，渔夜苇条风。\n无復琴桮兴，开怀向尔同。",
        "dynasty": "唐",
        "collection_info": null
    },
    {
        "uuid": "4625526a5252f28a206620264ca3e2f6",
        "title": "献知己",
        "author": "喻凫",
        "content": "亦忝受恩身，当殊投刺新。\n竟蒙分玉石，终不离埃尘。\n大谷非无暖，幽枝自未春。\n昏昏过朝夕，应念苦吟人。",
        "dynasty": "唐",
        "collection_info": null
    },
    {
        "uuid": "b200c35134e31e041a2a63df239a8e49",
        "title": "赠张濆处士",
        "author": "喻凫",
        "content": "露白覆棋宵，林青读易朝。\n道高天子问，名重四方招。\n许鹤归华顶，期僧过石桥。\n虽然在京国，心迹自逍遥。",
        "dynasty": "唐",
        "collection_info": null
    },
    {
        "uuid": "94e3626bb88c41ddbfa394a24f5ae53a",
        "title": "早秋寺居酬张侍御六韵见寄",
        "author": "喻凫",
        "content": "六十上清冥，晓缄东越藤。\n山光紫衣陟，寺影白云凝。\n湿叶起寒鸟，深林惊古僧。\n微风窗静展，细雨阁吟登。\n清韵岳磬远，佳音湖水澄。\n却思前所献，何以豸冠称。",
        "dynasty": "唐",
        "collection_info": null
    },
    {
        "uuid": "304b16e18a71e870d7a8c2875a96d339",
        "title": "和段学士对雪",
        "author": "喻凫",
        "content": "盈尺知丰稔，开窗对酒壶。\n飘当大野匝，洒到急流无。\n密际西风尽，凝间朔气扶。\n干摧鸟栖枿，冷射夜残垆。\n赞月澄斜汉，兼沙搅北湖。\n惭于郢客坐，一此调巴歈。",
        "dynasty": "唐",
        "collection_info": null
    },
    {
        "uuid": "6b566a899613a36e1f0d8a71d65de1e6",
        "title": "监试夜雨滴空阶",
        "author": "喻凫",
        "content": "霎霎復凄凄，飘松又洒槐。\n气蒙蛛网槛，声迭藓花阶。\n古壁青灯动，深庭湿叶埋。\n徐垂旧夗瓦，竞历小茅斋。\n冷与阴虫间，清将玉漏谐。\n病身唯展转，谁见此时怀。",
        "dynasty": "唐",
        "collection_info": null
    },
    {
        "uuid": "f7e9b9939f00f24d84dd86fce2d6b6d3",
        "title": "春雨如膏",
        "author": "喻凫",
        "content": "幂幂敛轻尘，蒙蒙湿野春。\n细光添柳重，幽点溅花匀。\n惨淡游丝景，阴沈落絮辰。\n迴低飞蝶翅，寒滴语禽身。\n洒岳摧余雪，吹江迭远苹。\n东城与西陌，晴后趣何新。",
        "dynasty": "唐",
        "collection_info": null
    },
    {
        "uuid": "70a2687a42316a2ceb4b6199e8f891dd",
        "title": "送友人南中访旧知",
        "author": "喻凫",
        "content": "春尽大方游，思君便白头。\n地蒸川有毒，天暖树无秋。\n水急三巴险，猨分五岭愁。\n为缘知己分，南国必淹留。",
        "dynasty": "唐",
        "collection_info": null
    },
    {
        "uuid": "70950ec5ab4eb97bb94884c9f3377422",
        "title": "玄都观李尊师",
        "author": "喻凫",
        "content": "藓帻翠髯公，存思古观空。\n晓坛柽叶露，晴圃柳花风。\n寿已将椿并，碁难见局终。\n何当与高鹤，飞去海光中。",
        "dynasty": "唐",
        "collection_info": null
    },
    {
        "uuid": "826ce2c74379ac425ead9799af56818b",
        "title": "送石贲归吴兴",
        "author": "喻凫",
        "content": "同志幸同年，高堂君独还。\n齐荣恩未报，共隐事皆闲。\n访寺临河岸，开楼见海山。\n洛中推二陆，莫久恋乡关。",
        "dynasty": "唐",
        "collection_info": null
    },
    {
        "uuid": "ca9904eb24ba7c9bd40d75b6ba619d9b",
        "title": "感遇",
        "author": "喻凫",
        "content": "江乡十年别，京国累日同。\n在客几多事，俱付酒杯中。",
        "dynasty": "唐",
        "collection_info": null
    },
    {
        "uuid": "b3439b13339a6581df614da0a04db863",
        "title": "晚思",
        "author": "喻凫",
        "content": "鹤下紫阁云，沈沈翠微雨。\n独坐正无言，孤庄一声杵。",
        "dynasty": "唐",
        "collection_info": null
    },
    {
        "uuid": "f3239f8f109b4b2e4c9e1bc067d3f7fb",
        "title": "赠空禅师",
        "author": "喻凫",
        "content": "虎见修行久，松知夏腊高。\n寒堂坐风雨，瞑目尚波涛。",
        "dynasty": "唐",
        "collection_info": null
    },
    {
        "uuid": "a64130cf3cade7d67d6fee863d83e7ff",
        "title": "西山寒日逢韦侍御",
        "author": "喻凫",
        "content": "獬豸霜中貌，龙钟病后颜。\n惨伤此身事，风雪动江山。",
        "dynasty": "唐",
        "collection_info": null
    },
    {
        "uuid": "6bda8705518557bf5c62d331ca2c1af1",
        "title": "题禅院",
        "author": "喻凫",
        "content": "无花地亦香，有鹤松多直。\n向此奚必孤，山僧尽相识。",
        "dynasty": "唐",
        "collection_info": null
    },
    {
        "uuid": "fd1c35577fe06722400ac80fd17b89fe",
        "title": "惊秋",
        "author": "喻凫",
        "content": "莺啭纔间关，蝉鸣旋萧屑。\n如何两鬓毛，不作千枝雪。",
        "dynasty": "唐",
        "collection_info": null
    },
    {
        "uuid": "a47dc1b0f569ad38064f1292c38ce490",
        "title": "经刘校书墓",
        "author": "喻凫",
        "content": "远冢松回曲渚风，一官闻是校书终。\n霜情月思今何在，零落人间策子中。",
        "dynasty": "唐",
        "collection_info": null
    },
    {
        "uuid": "48e08f238cdd8c3b6a8295e8b6e6a31d",
        "title": "蒋处士宅喜闲公至",
        "author": "喻凫",
        "content": "绝杯夏别螺江渡，单钵春过处士斋。\n尝茗议空经不夜，照花明月影侵阶。",
        "dynasty": "唐",
        "collection_info": null
    },
    {
        "uuid": "71248ac5ab4cfe23c3b38ac3c94daba7",
        "title": "绝句",
        "author": "喻凫",
        "content": "银地无尘金菊开，紫棃红枣堕莓苔。\n一泓秋水一轮月，今夜故人来不来。",
        "dynasty": "唐",
        "collection_info": null
    },
    {
        "uuid": "b6e51808becdf2ba95b112d79546e8f7",
        "title": "句",
        "author": "喻凫",
        "content": "颜凋明镜觉，思苦白云知。\n沧洲迷钓隐，紫阁负僧期。",
        "dynasty": "唐",
        "collection_info": null
    },
    {
        "uuid": "d6290ca53ed8d35f09e7cc24e41000eb",
        "title": "南阳道中作",
        "author": "张九龄",
        "content": "登郢属岁阴，及宛懵所适。\n復闻东汉主，遗此南都迹。\n佳气蔼厥初，霸图纷在昔。\n兹邦称贵近，与世尝熏赫。\n遭遇感风云，变衰空草泽。\n不识邓公树，犹传阴后石。\n驱马历闉阇，荆榛翳阡陌。\n事去物无象，感来心不怿。\n怀古对穷秋，兴言伤远客。\n眇默遵岐路，辛勤弊行役。\n云雁号相呼，林麕走自索。\n顾忆徇书剑，未尝安枕席。\n岂暇墨突黔，空持辽豕白。\n迷復期非远，归欤赏农隙。",
        "dynasty": "唐",
        "collection_info": null
    },
    {
        "uuid": "69defa730d09c0a46ab521882fc6d83c",
        "title": "湘中作",
        "author": "张九龄",
        "content": "湘流绕南岳，绝目转青青。\n怀禄未能已，瞻途屡所经。\n烟屿宜春望，林猿莫夜听。\n永路日多绪，孤舟天復冥。\n浮没从此去，嗟嗟劳我形。",
        "dynasty": "唐",
        "collection_info": null
    },
    {
        "uuid": "94fcfb8d9a8f2779ddd796672e056411",
        "title": "彭蠡湖上",
        "author": "张九龄",
        "content": "沿涉经大湖，湖流多行泆。\n决晨趋北渚，逗浦已西日。\n所适虽淹旷，中流且闲逸。\n瑰诡良復多，感见乃非一。\n庐山直阳浒，孤石当阴术。\n一水云际飞，数峰湖心出。\n象类何交乣，形言岂深悉。\n且知皆自然，高下无相恤。",
        "dynasty": "唐",
        "collection_info": null
    },
    {
        "uuid": "cf9899704a09436501c6e913bae09a50",
        "title": "入庐山仰望瀑布水",
        "author": "张九龄",
        "content": "绝顶有悬泉，喧喧出烟杪。\n不知几时岁，但见无昏晓。\n闪闪青崖落，鲜鲜白日皎。\n洒流湿行云，溅沫惊飞鸟。\n雷吼何喷薄，箭驰入窈窕。\n昔闻山下蒙，今乃林峦表。\n物情有诡激，坤元曷纷矫。\n默然置此去，变化谁能了。",
        "dynasty": "唐",
        "collection_info": null
    },
    {
        "uuid": "2db3463d5e15b8d290ae6a8184b6c9a8",
        "title": "出为豫章郡途次庐山东岩下",
        "author": "张九龄",
        "content": "兹山镇何所，乃在澄湖阴。\n下有蛟螭伏，上与虹蜺寻。\n灵仙未始旷，窟宅何其深。\n双阙出云峙，三宫入烟沈。\n攀崖犹昔境，种杏非旧林。\n想像终古迹，惆怅独往心。\n纷吾婴世网，数载忝朝簪。\n孤根自靡託，量力况不任。\n多谢周身防，常恐横议侵。\n岂匪鹓鸿列，惕如泉壑临。\n迨兹刺江郡，来此涤尘襟。\n有趣逢樵客，忘怀狎野禽。\n栖闲义未果，用拙欢在今。\n愿言答休命，归事丘中琴。",
        "dynasty": "唐",
        "collection_info": null
    },
    {
        "uuid": "8985ea5699a0bcd867a908482a5ca396",
        "title": "巡属县道中作",
        "author": "张九龄",
        "content": "春令夙所奉，驾言遵此行。\n途中却郡掾，林下招村氓。\n至邑无纷剧，来人但欢迎。\n岂伊念邦政，尔实在时清。\n短才滥符竹，弱岁起柴荆。\n再入江村道，永怀山薮情。\n矧逢阳节献，默听时禽鸣。\n迹与素心别，感从幽思盈。\n流芳日不待，夙志蹇无成。\n知命且何欲，所图唯退耕。\n华簪极身泰，衰鬓惭木荣。\n苟得不可遂，吾其谢世婴。",
        "dynasty": "唐",
        "collection_info": null
    },
    {
        "uuid": "931b0780c5b9f45f49062a7e91263359",
        "title": "夏日奉使南海在道中作",
        "author": "张九龄",
        "content": "缅然万里露，赫曦三伏时。\n飞走逃深林，流烁恐生疵。\n行李岂无苦，而我方自怡。\n肃事诚在公，拜庆遂及私。\n展力惭浅效，衔恩感深慈。\n且欲汤火蹈，况无鬼神欺。\n朝发高山阿，夕济长江湄。\n秋瘴宁我毒，夏水胡不夷。\n信知道存者，但问心所之。\n吕梁有出入，乃觉非虚词。",
        "dynasty": "唐",
        "collection_info": null
    },
    {
        "uuid": "3b77f4e259c5ded08dc85937d52105db",
        "title": "巡按自灕水南行",
        "author": "张九龄",
        "content": "理棹虽云远，饮冰宁有惜。\n况乃佳山川，怡然傲潭石。\n奇峰岌前转，茂树隈中积。\n猿鸟声自呼，风泉气相激。\n目因诡容逆，心与清晖涤。\n纷吾谬执简，行郡将移檄。\n即事聊独欢，素怀岂兼适。\n悠悠咏靡盬，庶以穷日夕。",
        "dynasty": "唐",
        "collection_info": null
    },
    {
        "uuid": "71be90e379c2555de585ce65d118b5a3",
        "title": "使还都湘东作",
        "author": "张九龄",
        "content": "仓庚昨归候，阳鸟今去时。\n感物遽如此，劳生安可思。\n养真无上格，图进岂前期。\n清节往来苦，壮容离别衰。\n盛明非不遇，弱操自云私。\n孤楫清川泊，征衣寒露滋。\n风朝津树落，日夕岭猿悲。\n牵役而无悔，坐愁秪自怡。\n当须报恩已，终尔谢尘缁。",
        "dynasty": "唐",
        "collection_info": null
    },
    {
        "uuid": "ffbc5d5a22b72b66776de44e596b5ce7",
        "title": "冬中至玉泉山寺属穷阴冰闭崖谷无色及仲春行县復往焉故有此作",
        "author": "张九龄",
        "content": "灵境信幽绝，芳时重暄妍。\n再来及兹胜，一遇非无缘。\n万木柔可结，千花敷欲然。\n松间鸣好鸟，竹下流清泉。\n石壁开精舍，金光照法筵。\n真空本自寂，假有聊相宣。\n復此灰心者，仍追巢顶禅。\n简书虽有畏，身世亦相捐。",
        "dynasty": "唐",
        "collection_info": null
    },
    {
        "uuid": "e91f754cb6ad6a538d21ea9547d4aac1",
        "title": "郢城西北有大古冢数十观其封域多是楚时诸王而年代久远不復可识唯直西有樊妃冢因后人为植松柏故行路尽知之",
        "author": "张九龄",
        "content": "苹藻生南涧，蕙兰秀中林。\n嘉名有所在，芳气无幽深。\n楚子初逞志，樊妃尝献箴。\n能令更择士，非直罢从禽。\n旧国皆湮灭，先王亦莫寻。\n唯传贤媛陇，犹结后人心。\n牢落山川意，萧疎松柏阴。\n破墙时直上，荒径或斜侵。\n惠问终不绝，风流独至今。\n千春思窈窕，黄鸟復哀音。",
        "dynasty": "唐",
        "collection_info": null
    },
    {
        "uuid": "cadbce41da959dfa8ed43bec6e6236cc",
        "title": "荆州作二首 一",
        "author": "张九龄",
        "content": "先达志其大，求意不约文。\n士伸在知己，已况仕于君。\n微诚夙所尚，细故不足云。\n时来忽易失，事往良难分。\n顾念凡近姿，焉欲殊常勋。\n亦以行则是，岂必素有闻。\n千虑且犹失，万绪何其纷。\n进士苟非党，免相安得羣。\n众口金可铄，孤心丝共棼。\n意忠仗朋信，语勇同败军。\n古剑徒有气，幽兰秪自熏。\n高秩向所忝，于义如浮云。",
        "dynasty": "唐",
        "collection_info": null
    },
    {
        "uuid": "350334f8deaef62eb9d0094eab344f35",
        "title": "荆州作二首 二",
        "author": "张九龄",
        "content": "千载一遭遇，往贤所至难。\n问余奚为者，无阶忽上抟。\n明圣不世出，翼亮非苟安。\n崇高自有配，孤陋何足干。\n遇恩一时来，窃位三岁寒。\n谁谓诚不尽，知穷力亦殚。\n虽至负乘寇，初无挟术钻。\n浩荡出江湖，翻覆如波澜。\n心伤不材树，自念独飞翰。\n徇义在匹夫，报恩犹一餐。\n况乃山海泽，效无毫髮端。\n内讼已惭沮，积毁今摧残。\n胡为復惕息，伤鸟畏虚弹。",
        "dynasty": "唐",
        "collection_info": null
    },
    {
        "uuid": "7614b195bdd8eb8680911535d1d69cc4",
        "title": "在郡秋怀二首 一",
        "author": "张九龄",
        "content": "秋风入前林，萧瑟鸣高枝。\n寂寞游子思，寤叹何人知。\n宦成名不立，志存岁已驰。\n五十而无闻，古人深所疵。\n平生去外饰，直道如不羁。\n未得操割效，忽復寒暑移。\n物情自古然，身退毁亦随。\n悠悠沧江渚，望望白云涯。\n露下霜且降，泽中草离披。\n兰艾若不分，安用馨香为。",
        "dynasty": "唐",
        "collection_info": null
    },
    {
        "uuid": "de40f0b428f018cf5b0626124bc221cd",
        "title": "在郡秋怀二首 二",
        "author": "张九龄",
        "content": "庭芜生白露，岁候感遐心。\n策蹇惭远途，巢枝思故林。\n小人恐致寇，终日如临深。\n鱼鸟好自逸，池笼安所钦。\n挂冠东都门，采蕨南山岑。\n议道诚愧昔，览分还惬今。\n怃然忧成老，空尔白头吟。",
        "dynasty": "唐",
        "collection_info": null
    },
    {
        "uuid": "bdc767848dcd57fca5854a0e7d64c734",
        "title": "忝官二十年尽在内职及为郡尝积恋因赋诗焉",
        "author": "张九龄",
        "content": "江流去朝宗，昼夜兹不舍。\n仲尼在川上，子牟存阙下。\n圣达有由然，孰是无心者。\n一郡苟能化，百城岂云寡。\n爱礼谁为羊，恋主吾犹马。\n感初时不载，思奋翼无假。\n闲宇常自闭，沈心何用写。\n揽衣步前庭，登陴临旷野。\n白水生迢递，清风寄潇洒。\n愿言采芳泽，终朝不盈把。",
        "dynasty": "唐",
        "collection_info": null
    },
    {
        "uuid": "1d0f8cbf8eb7a800c819d5e54e87d58c",
        "title": "二弟宰邑南海见羣鴈南飞因成咏以寄",
        "author": "张九龄",
        "content": "鸿雁自北来，嗷嗷度烟景。\n常怀稻粱惠，岂惮江山永。\n小大每相从，羽毛当自整。\n双凫侣晨泛，独鹤参宵警。\n为我更南飞，因书至梅岭。",
        "dynasty": "唐",
        "collection_info": null
    },
    {
        "uuid": "6c434b43dcc6f386725d3c06ed030f2c",
        "title": "将发还乡示诸弟",
        "author": "张九龄",
        "content": "岁阳亦颓止，林意日萧摵。\n云胡当此时，缅迈復为客。\n至爱孰能舍，名义来相迫。\n负德良不赀，输诚靡所惜。\n一木逢厦构，纤尘愿山益。\n无力主君恩，宁利客卿璧。\n去去荣归养，怃然叹行役。",
        "dynasty": "唐",
        "collection_info": null
    },
    {
        "uuid": "0f98f8c95ff701f4292df47953951134",
        "title": "叙怀二首 一",
        "author": "张九龄",
        "content": "弱岁读羣史，抗迹追古人。\n被褐有怀玉，佩印从负薪。\n志合岂兄弟，道行无贱贫。\n孤根亦何赖，感激此为邻。",
        "dynasty": "唐",
        "collection_info": null
    },
    {
        "uuid": "3f5aeafd8756b51172a64e957379c7dd",
        "title": "叙怀二首 二",
        "author": "张九龄",
        "content": "晚节从卑秩，岐路良非一。\n既闻持两端，復见挟三术。\n木瓜诚有报，玉楮论无实。\n已矣直躬者，平生壮图失。\n去去勿重陈，归来茹芝朮。",
        "dynasty": "唐",
        "collection_info": null
    },
    {
        "uuid": "a59ada0336ccd6414ac788e005be72bb",
        "title": "题画山水障",
        "author": "张九龄",
        "content": "心累犹不尽，果为物外牵。\n偶因耳目好，復假丹青妍。\n尝抱野间意，而迫区中缘。\n尘事固已矣，秉意终不迁。\n良工适我愿，妙墨挥岩泉。\n变化合羣有，高深侔自然。\n置陈北堂上，仿像南山前。\n静无户庭出，行已兹地偏。\n萱草忧可树，合欢忿益蠲。\n所因本微物，况乃凭幽筌。\n言象会自泯，意色聊自宣。\n对玩有佳趣，使我心渺绵。",
        "dynasty": "唐",
        "collection_info": null
    },
    {
        "uuid": "0c66d254d9890ec00ebf5ecbb6a2fa0b",
        "title": "奉和圣制瑞雪篇",
        "author": "张九龄",
        "content": "万年春，三朝日，上御明台旅庭实。\n初瑞雪兮霏微，俄同云兮蒙密。\n此时骚切阴风生，先过金殿有余清。\n信宿婵娟飞雪度，能使玉人俱掩嫮。\n皓皓楼前月初白，纷纷陌上尘皆素。\n昨讶骄阳积数旬，始知和气待迎新。\n匪惟在人利，曾是扶天意。\n天意岂云遥，雪下不崇朝。\n皇情玩无斁，雪委方盈尺。\n草树纷早荣，京坻宛先积。\n君恩诚谓何，岁稔復人和。\n预数斯箱庆，应如此雪多。\n朝冕旒兮载悦，想籉笠兮农节。\n倚瑶琴兮或歌，续熏风兮瑞雪。\n福浸昌，应尤盛，瑞雪年年常感圣。\n愿以柏梁作，长为柳花咏。",
        "dynasty": "唐",
        "collection_info": null
    },
    {
        "uuid": "9fb233490e99fccabe333b5a357a6ecd",
        "title": "奉和圣制温泉歌",
        "author": "张九龄",
        "content": "有时神物待圣人，去后汤还冷，来时树亦春。\n今兹十月自东归，羽斾逶迤上翠微。\n温谷葱葱佳气色，离宫奕奕叶光辉。\n临渭川，近天邑。\n浴日温泉復在兹，羣仙洞府那相及。\n吾君利物心，玄泽浸苍黔。\n渐渍神汤无疾苦，熏歌一曲感人深。",
        "dynasty": "唐",
        "collection_info": null
    },
    {
        "uuid": "4eb72f98b1cbcaf10bc45fbc385c74a7",
        "title": "南郊太尉酌献武舞作凯安之乐",
        "author": "张九龄",
        "content": "馨香惟后德，明命光天保。\n肃祀崇圣灵，陈信表黄道。\n玉戚初蹈厉，金匏既静好。\n介福何穰穰，精诚格穹昊。",
        "dynasty": "唐",
        "collection_info": null
    },
    {
        "uuid": "8631e78dba47671f63b2f366c68361e6",
        "title": "奉和圣制经孔子旧宅",
        "author": "张九龄",
        "content": "孔门太山下，不见登封时。\n徒有先王法，今为明主思。\n恩加万乘幸，礼致一牢祠。\n旧宅千年外，光华空在兹。",
        "dynasty": "唐",
        "collection_info": null
    },
    {
        "uuid": "4344b323ffe28cdb13ab1750b71e873e",
        "title": "奉和圣制次琼岳韵",
        "author": "张九龄",
        "content": "山祗亦望幸，云雨见灵心。\n岳馆逢朝霁，关门解宿阴。\n咸京天上近，清渭日边临。\n我武因冬狩，何言是即禽。",
        "dynasty": "唐",
        "collection_info": null
    },
    {
        "uuid": "3ffb3860ca8692dae2b681d838179072",
        "title": "奉和圣制送李尚书入蜀",
        "author": "张九龄",
        "content": "眷言感忠义，何有间山川。\n徇节今如此，离情空復然。\n皇心在勤恤，德泽委昭宣。\n周月成功后，明年或劳还。",
        "dynasty": "唐",
        "collection_info": null
    },
    {
        "uuid": "6becdb215903d74e6ad0a5bbeb9bbcd8",
        "title": "奉和圣制初出洛城",
        "author": "张九龄",
        "content": "东土淹龙驾，西人望翠华。\n山川祗询物，宫观岂为家。\n十月回星斗，千官捧日车。\n洛阳无怨思，巡幸更非赊。",
        "dynasty": "唐",
        "collection_info": null
    },
    {
        "uuid": "cc357234ecfc1e976becc38f0e6f3f41",
        "title": "奉和圣制途次陕州作",
        "author": "张九龄",
        "content": "驰道当河陕，陈诗问国风。\n川原三晋别，襟带两京同。\n后殿函关尽，前旌阙塞通。\n行看洛阳陌，光景丽天中。",
        "dynasty": "唐",
        "collection_info": null
    },
    {
        "uuid": "1df4fe854fa94dc8599af4944aea5b6b",
        "title": "勅赐宁王池宴",
        "author": "张九龄",
        "content": "贤王有池馆，明主赐春游。\n淑气林间发，恩光水上浮。\n徒惭和鼎地，终谢巨川舟。\n皇泽空如此，轻生莫可酬。",
        "dynasty": "唐",
        "collection_info": null
    },
    {
        "uuid": "70e39719791a0d5b018ea16b1c43b17d",
        "title": "天津桥东旬宴得歌字韵",
        "author": "张九龄",
        "content": "清洛象天河，东流形胜多。\n朝来逢宴喜，春尽却妍和。\n泉鲔欢时跃，林莺醉裏歌。",
        "dynasty": "唐",
        "collection_info": null
    },
    {
        "uuid": "69cb1e07540a0e67f8a4c76ba5b01780",
        "title": "上阳水窗旬宴得移字韵",
        "author": "张九龄",
        "content": "河汉非应到，汀洲忽在斯。\n仍逢帝乐下，如逐海槎窥。\n春赏时将换，皇恩岁不移。\n今朝游宴所，莫比天泉池。",
        "dynasty": "唐",
        "collection_info": null
    },
    {
        "uuid": "71a7d0b9745f5ea308b3ea7699583c63",
        "title": "折杨柳",
        "author": "张九龄",
        "content": "纤纤折杨柳，持此寄情人。\n一枝何足贵，怜是故园春。\n迟景那能久，芳菲不及新。\n更愁征戍客，容鬓老边尘。",
        "dynasty": "唐",
        "collection_info": null
    },
    {
        "uuid": "861d130803e815da67e9a131b624989c",
        "title": "剪綵",
        "author": "张九龄",
        "content": "姹女矜容色，为花不让春。\n既争芳意早，谁待物华真。\n叶作参差发，枝从点缀新。\n自然无限态，长在艳阳晨。",
        "dynasty": "唐",
        "collection_info": null
    },
    {
        "uuid": "564acb7a6dc468dffcbda15eb39aa4f8",
        "title": "和崔黄门寓直夜听蝉之作",
        "author": "张九龄",
        "content": "蝉嘶玉树枝，向夕惠风吹。\n幸入连宵听，应缘饮露知。\n思深秋欲近，声静夜相宜。\n不是黄金饰，清香徒尔为。",
        "dynasty": "唐",
        "collection_info": null
    },
    {
        "uuid": "24d3af0999b1aef27a4ca6d5d06acb1d",
        "title": "和姚令公从幸温汤喜雪",
        "author": "张九龄",
        "content": "万乘飞黄马，千金狐白裘。\n正逢银霰积，如向玉京游。\n瑞色铺驰道，花文拂綵旒。\n还闻吉甫颂，不共郢歌俦。",
        "dynasty": "唐",
        "collection_info": null
    },
    {
        "uuid": "4a4d1ab70cd55af1835023fa09acdd8e",
        "title": "立春日晨起对积雪",
        "author": "张九龄",
        "content": "忽对林亭雪，瑶华处处开。\n今年迎气始，昨夜伴春回。\n玉润窗前竹，花繁院裏梅。\n东郊斋祭所，应见五神来。",
        "dynasty": "唐",
        "collection_info": null
    },
    {
        "uuid": "b8d8910d0dbef3daa21c3e5790769c3e",
        "title": "三月三日申王园亭宴集",
        "author": "张九龄",
        "content": "稽亭追往事，睢苑胜前闻。\n飞阁凌芳树，华池落綵云。\n藉草人留酌，衔花鸟赴羣。\n向来同赏处，惟恨碧林曛。",
        "dynasty": "唐",
        "collection_info": null
    },
    {
        "uuid": "7872ea89340e153a43c8d6158fb24e9a",
        "title": "三月三日登龙山",
        "author": "张九龄",
        "content": "伊川与灞津，今日祓除人。\n岂似龙山上，还同湘水滨。\n衰颜忧更老，淑景望非春。\n禊饮岂吾事，聊将偶俗尘。",
        "dynasty": "唐",
        "collection_info": null
    },
    {
        "uuid": "149f4063e54356832f33ab52e77bdda6",
        "title": "和王司马折梅寄京邑昆弟",
        "author": "张九龄",
        "content": "离别念同嬉，芬荣欲共持。\n独攀南国树，遥寄北风时。\n林惜迎春早，花愁去日迟。\n还闻折梅处，更有棣华诗。",
        "dynasty": "唐",
        "collection_info": null
    },
    {
        "uuid": "134b46c06b841ea3698e1c27c14bdc70",
        "title": "晚霁登王六东阁",
        "author": "张九龄",
        "content": "试上江楼望，初逢山雨晴。\n连空青嶂合，向晚白云生。\n彼美要殊观，萧条见远情。\n情来不可极，日暮水流清。",
        "dynasty": "唐",
        "collection_info": null
    },
    {
        "uuid": "c11908dcfec60085cd14bb5d76676bb6",
        "title": "苏侍郎紫薇庭各赋一物得芍药",
        "author": "张九龄",
        "content": "仙禁生红药，微芳不自持。\n幸因清切地，还遇艳阳时。\n名见桐君箓，香闻郑国诗。\n孤根若可用，非直爱华滋。",
        "dynasty": "唐",
        "collection_info": null
    },
    {
        "uuid": "dbb278bfc43191c35851683a9ce99d2a",
        "title": "和黄门卢侍御咏竹",
        "author": "张九龄",
        "content": "清切紫庭垂，葳蕤防露枝。\n色无玄月变，声有惠风吹。\n高节人相重，虚心世所知。\n凤皇佳可食，一去一来仪。",
        "dynasty": "唐",
        "collection_info": null
    },
    {
        "uuid": "50c3b5566efe92ab052170cf7be86ea0",
        "title": "和韦尚书答梓州兄南亭宴集",
        "author": "张九龄",
        "content": "棠棣闻余兴，乌衣有旧游。\n门前杜城陌，池上曲江流。\n暇日尝繁会，清风咏阻修。\n始知西峙岳，同气此相求。",
        "dynasty": "唐",
        "collection_info": null
    },
    {
        "uuid": "ddad2ff9162e172a8077174baf307dbe",
        "title": "答陈拾遗赠竹簪",
        "author": "张九龄",
        "content": "与君尝此志，因物復知心。\n遗我龙钟节，非无玳瑁簪。\n幽素宜相重，雕华岂所任。\n为君安首饰，怀此代兼金。",
        "dynasty": "唐",
        "collection_info": null
    },
    {
        "uuid": "f34d0820effb4aeeb7d47fe33bb7319a",
        "title": "赠澧阳韦明府",
        "author": "张九龄",
        "content": "君有百炼刃，堪断七重犀。\n谁开太阿匣，持割武城鸡。\n竟与尚书佩，遥应天子提。\n何时遇操宰，当使玉如泥。",
        "dynasty": "唐",
        "collection_info": null
    },
    {
        "uuid": "38248b9550e1f2ba407ebf6570458618",
        "title": "在洪州答綦毋学士",
        "author": "张九龄",
        "content": "旬雨不愆期，由来自若时。\n尔无言郡政，吾岂欲天欺。\n常念涓尘益，惟欢草树滋。\n课成非所拟，人望在东菑。",
        "dynasty": "唐",
        "collection_info": null
    },
    {
        "uuid": "c296b07e43812cdb7f35c4daa72aa61d",
        "title": "酬王六霁后书怀见示",
        "author": "张九龄",
        "content": "云雨俱行罢，江天已洞开。\n炎氛霁后灭，边绪望中来。\n作骥君垂耳，为鱼我曝鳃。\n更怜湘水赋，还是洛阳才。",
        "dynasty": "唐",
        "collection_info": null
    },
    {
        "uuid": "c22a5791d4ac42f52dcddca3bc4214e2",
        "title": "酬王六寒朝见诒",
        "author": "张九龄",
        "content": "贾生流寓日，扬子寂寥时。\n在物多相背，唯君独见思。\n渔为江上曲，雪作郢中词。\n忽枉兼金讯，长怀伐木诗。",
        "dynasty": "唐",
        "collection_info": null
    },
    {
        "uuid": "420229fab429c0e1b957f87710aacd06",
        "title": "林亭咏",
        "author": "张九龄",
        "content": "穿筑非求丽，幽闲欲寄情。\n偶怀因壤石，真意在蓬瀛。\n苔益山文古，池添竹气清。\n从兹果萧散，无事亦无营。",
        "dynasty": "唐",
        "collection_info": null
    },
    {
        "uuid": "a3ac6f74d3f63bd86268c66ded553f47",
        "title": "晨出郡舍林下",
        "author": "张九龄",
        "content": "晨兴步北林，萧散一开襟。\n復见林上月，娟娟犹未沈。\n片云自孤远，丛篠亦清深。\n无事由来贵，方知物外心。",
        "dynasty": "唐",
        "collection_info": null
    },
    {
        "uuid": "0ee46fd443e30ff9a75e8d4c1fa73ccb",
        "title": "园中时蔬尽皆锄理唯秋兰数本委而不顾彼虽一物有足悲者遂赋二章 一",
        "author": "张九龄",
        "content": "场藿已成岁，园葵亦向阳。\n兰时独不偶，露节渐无芳。\n旨异菁为蓄，甘非蔗有浆。\n人多利一饱，谁復惜馨香。",
        "dynasty": "唐",
        "collection_info": null
    },
    {
        "uuid": "110c9b8674765319abaf80de71e6e5bf",
        "title": "园中时蔬尽皆锄理唯秋兰数本委而不顾彼虽一物有足悲者遂赋二章 二",
        "author": "张九龄",
        "content": "幸得不锄去，孤苗守旧根。\n无心羡旨蓄，岂欲近名园。\n遇赏宁充佩，为生莫碍门。\n幽林芳意在，非是为人论。",
        "dynasty": "唐",
        "collection_info": null
    },
    {
        "uuid": "305f2b3f497d04eff75076cd109775ca",
        "title": "林亭寓言",
        "author": "张九龄",
        "content": "林居逢岁晏，遇物使情多。\n蘅茝不时与，芬荣奈汝何。\n更怜篱下菊，无如松上萝。\n因依自有命，非是隔阳和。",
        "dynasty": "唐",
        "collection_info": null
    },
    {
        "uuid": "68df9c90fc69d49bd5910a23faec700a",
        "title": "送使广州",
        "author": "张九龄",
        "content": "家在湘源住，君今海峤行。\n经过正中道，相送倍为情。\n心逐书邮去，形随世网婴。\n因声谢远别，缘义不缘名。",
        "dynasty": "唐",
        "collection_info": null
    },
    {
        "uuid": "14f14390de80a966d71b83b5a426e1b6",
        "title": "送姚评事入蜀各赋一物得卜肆",
        "author": "张九龄",
        "content": "蜀严化已久，沈冥空所思。\n尝闻卖卜处，犹忆下帘时。\n驱传应经此，怀贤倘问之。\n归来说往事，历历偶心期。",
        "dynasty": "唐",
        "collection_info": null
    },
    {
        "uuid": "27fd1f2128e51b8c03193a368e08c2f4",
        "title": "送窦校书见饯得云中辨江树",
        "author": "张九龄",
        "content": "江水天连色，无涯净野氛。\n微明岸傍树，凌乱渚前云。\n举棹形徐转，登舻意渐分。\n渺茫从此去，空復惜离羣。",
        "dynasty": "唐",
        "collection_info": null
    },
    {
        "uuid": "a7d05defadeb8b02149b5dc6326836e0",
        "title": "饯王司马入计同用洲字",
        "author": "张九龄",
        "content": "元僚行上计，举饯出林丘。\n忽望题舆远，空思解榻游。\n别筵铺柳岸，征棹倚芦洲。\n独叹湘江水，朝宗向北流。",
        "dynasty": "唐",
        "collection_info": null
    },
    {
        "uuid": "9976272daa80356373567a425eee14f3",
        "title": "东湖临泛饯王司马",
        "author": "张九龄",
        "content": "南土秋虽半，东湖草未黄。\n聊乘风日好，来泛芰荷香。\n兰棹无劳速，菱歌不厌长。\n忽怀京洛去，难与共清光。",
        "dynasty": "唐",
        "collection_info": null
    },
    {
        "uuid": "5db48d78c53fe1c5cb2f0127a7302970",
        "title": "饯济阴梁明府各探一物得荷叶",
        "author": "张九龄",
        "content": "荷叶生幽渚，芳华信在兹。\n朝朝空此地，采采欲因谁。\n但恐星霜改，还将蒲稗衰。\n怀君美人别，聊以赠心期。",
        "dynasty": "唐",
        "collection_info": null
    },
    {
        "uuid": "5dc3ac0f58ec5b57fa3b44aa7ba25fbd",
        "title": "饯陈学士还江南同用征字",
        "author": "张九龄",
        "content": "荷莜旋江澳，衔杯饯霸陵。\n别前林鸟息，归处海烟凝。\n风土乡情接，云山客念凭。\n圣朝岩穴选，应待鹤书征。",
        "dynasty": "唐",
        "collection_info": null
    },
    {
        "uuid": "168bf04aee245cd0d9ec9435317a6402",
        "title": "通化门外送别",
        "author": "张九龄",
        "content": "屡别容华改，长愁意绪微。\n义将私爱隔，情与故人归。\n薄宦无时赏，劳生有事机。\n离魂今夕梦，先绕旧林飞。",
        "dynasty": "唐",
        "collection_info": null
    },
    {
        "uuid": "8fc109a06130b79682c53b658a27d565",
        "title": "送杨道士往天台",
        "author": "张九龄",
        "content": "鬼谷还成道，天台去学仙。\n行应松子化，留与世人传。\n此地烟波远，何时羽驾旋？当须一把袂，城郭共依然。",
        "dynasty": "唐",
        "collection_info": null
    },
    {
        "uuid": "ce72b015b11a9f7c895480195e0e522d",
        "title": "送杨府李功曹",
        "author": "张九龄",
        "content": "平生属良友，结绶望光辉。\n何知人事拙，相与宦情非。\n别路穿林尽，征帆际海归。\n居然已多意，况復两乡违。",
        "dynasty": "唐",
        "collection_info": null
    },
    {
        "uuid": "b3862f52019ef7794bbdcfdc9e24af98",
        "title": "送宛句赵少府",
        "author": "张九龄",
        "content": "解巾行作吏，尊酒谢离居。\n修竹含清景，华池澹碧虚。\n地将幽兴惬，人与旧游疎。\n林下纷相送，多逢长者车。",
        "dynasty": "唐",
        "collection_info": null
    },
    {
        "uuid": "717e73de726602cef732d3bc89778748",
        "title": "送韦城李少府",
        "author": "张九龄",
        "content": "送客南昌尉，离亭西候春。\n野花看欲尽，林鸟听犹新。\n别酒青门路，归轩白马津。\n相知无远近，万里尚为邻。",
        "dynasty": "唐",
        "collection_info": null
    },
    {
        "uuid": "8b457d5dcf9c59039fc3c7e92f554e4e",
        "title": "送苏主簿赴偃师",
        "author": "张九龄",
        "content": "我与文雄别，胡然邑吏归。\n贤人安下位，鸷鸟欲卑飞。\n激节轻华冕，移官徇綵衣。\n羡君行乐处，从此拜庭闱。",
        "dynasty": "唐",
        "collection_info": null
    },
    {
        "uuid": "37dde249ed3f5d66a42208904717161e",
        "title": "送广州周判官",
        "author": "张九龄",
        "content": "海郡雄蛮落，津亭壮越台。\n城隅百雉映，水曲万家开。\n里树桄榔出，时禽翡翠来。\n观风犹未尽，早晚使车回。",
        "dynasty": "唐",
        "collection_info": null
    },
    {
        "uuid": "dbec67bfb3b3d7fe2b58f8349a209f9f",
        "title": "郡江南上别孙侍御",
        "author": "张九龄",
        "content": "云嶂天涯尽，川途海县穷。\n何言此地僻，忽与故人同。\n身负邦君弩，情纡御史骢。\n王程不我驻，离思逐秋风。",
        "dynasty": "唐",
        "collection_info": null
    },
    {
        "uuid": "9179953415531c9d170a4b4ce632ab85",
        "title": "道逢北使题赠京邑亲知",
        "author": "张九龄",
        "content": "征骖稍靡靡，去国方迟迟。\n路遶南登岸，情摇北上旗。\n故人怜别日，旅雁逐归时。",
        "dynasty": "唐",
        "collection_info": null
    },
    {
        "uuid": "e404fff7a852b5af7dfb1522997901dd",
        "title": "江上使风呈裴宣州耀卿",
        "author": "张九龄",
        "content": "江路与天连，风帆何淼然。\n遥林浪出没，孤舫鸟联翩。\n常爱千钧重，深思万事捐。\n报恩非徇禄，还逐贾人船。",
        "dynasty": "唐",
        "collection_info": null
    },
    {
        "uuid": "6afb6d9971743f26692dbe1d87138e09",
        "title": "溪行寄王震",
        "author": "张九龄",
        "content": "山气朝来爽，溪流日向清。\n远心何处惬，闲棹此中行。\n丛桂林间待，羣鸥水上迎。\n徒然适我愿，幽独为谁情。",
        "dynasty": "唐",
        "collection_info": null
    },
    {
        "uuid": "bbd318a7f46871fa29ecc20f0d20f4a5",
        "title": "自豫章南还江上作",
        "author": "张九龄",
        "content": "归去南江水，磷磷见底清。\n转逢空阔处，聊洗滞留情。\n浦树遥如待，江鸥近若迎。\n津途别有趣，况乃濯吾缨。",
        "dynasty": "唐",
        "collection_info": null
    },
    {
        "uuid": "835c871b02ffcf6c754db52594214dad",
        "title": "将至岳阳有怀赵二",
        "author": "张九龄",
        "content": "湘岸多深林，青冥昼结阴。\n独无谢客赏，况復贾生心。\n草色虽云发，天光或未临。\n江潭非所遇，为尔白头吟。",
        "dynasty": "唐",
        "collection_info": null
    },
    {
        "uuid": "6d81f63ca7bedf8b7da147040a7f6775",
        "title": "使还湘水",
        "author": "张九龄",
        "content": "归舟宛何处，正值楚江平。\n夕逗烟村宿，朝缘浦树行。\n于役已弥岁，言旋今惬情。\n乡郊尚千里，流目夏云生。",
        "dynasty": "唐",
        "collection_info": null
    },
    {
        "uuid": "fb6b8797a4a5156004d1f93115b07ad7",
        "title": "初发道中寄远",
        "author": "张九龄",
        "content": "日夜乡山远，秋风復此时。\n旧闻胡马思，今听楚猿悲。\n念别朝昏苦，怀归岁月迟。\n壮图空不息，常恐髮如丝。",
        "dynasty": "唐",
        "collection_info": null
    },
    {
        "uuid": "4249f07cf8f14d13a98d5d3e3d1f3e97",
        "title": "自湘水南行",
        "author": "张九龄",
        "content": "落日摧行舫，逶迤洲渚间。\n虽云有物役，乘此更休闲。\n暝色生前浦，清晖发近山。\n中流澹容与，唯爱鸟飞还。",
        "dynasty": "唐",
        "collection_info": null
    },
    {
        "uuid": "dc81e17523ed2bc2172d824070687304",
        "title": "初入湘中有喜",
        "author": "张九龄",
        "content": "征鞍穷郢路，归棹入湘流。\n望鸟唯贪疾，闻猿亦罢愁。\n两边枫作岸，数处橘为洲。\n却记从来意，翻疑梦裏游。",
        "dynasty": "唐",
        "collection_info": null
    },
    {
        "uuid": "22715b11c9a029bfd59f0ff78518ee6d",
        "title": "耒阳溪夜行",
        "author": "张九龄",
        "content": "乘夕棹归舟，缘源路转幽。\n月明看岭树，风静听溪流。\n岚气船间入，霜华衣上浮。\n猿声虽此夜，不是别家愁。",
        "dynasty": "唐",
        "collection_info": null
    },
    {
        "uuid": "21ac621a296c76b759cba0ac5b3cd95f",
        "title": "江上",
        "author": "张九龄",
        "content": "长林何缭绕，远水復悠悠。\n尽日余无见，为心那不愁。\n忆将亲爱别，行为主恩酬。\n感激空如此，芳时屡已遒。",
        "dynasty": "唐",
        "collection_info": null
    },
    {
        "uuid": "2e2a6d4a7b3ec58e10938cea67030d57",
        "title": "自彭蠡湖初入江",
        "author": "张九龄",
        "content": "江岫殊空阔，云烟处处浮。\n上来羣噪鸟，中去独行舟。\n牢落谁相顾，逶迤日自愁。\n更将心问影，于役復何求。",
        "dynasty": "唐",
        "collection_info": null
    },
    {
        "uuid": "23732bb4b34e736ddcfcbcb1f9d8a74a",
        "title": "赴使泷峡",
        "author": "张九龄",
        "content": "溪路日幽深，寒空入两嵚。\n霜清百丈水，风落万重林。\n夕鸟联归翼，秋猿断去心。\n别离多远思，况乃岁方阴。",
        "dynasty": "唐",
        "collection_info": null
    },
    {
        "uuid": "1551261a2b70b8ea6584ae02dd2c8d0f",
        "title": "湖口望庐山瀑布泉",
        "author": "张九龄",
        "content": "万丈洪泉落，迢迢半紫氛。\n奔飞流杂树，洒落出重云。\n日照虹蜺似，天清风雨闻。\n灵山多秀色，空水共氤氲。",
        "dynasty": "唐",
        "collection_info": null
    },
    {
        "uuid": "19aba934f8a80ccd5fdb550cb46656f1",
        "title": "浈阳峡",
        "author": "张九龄",
        "content": "行舟傍越岑，窈窕越溪深。\n水闇先秋冷，山晴当昼阴。\n重林间五色，对壁耸千寻。\n惜此生遐远，谁知造化心。",
        "dynasty": "唐",
        "collection_info": null
    },
    {
        "uuid": "dcc515e3c20ea7cee4ddd200c0608221",
        "title": "使至广州",
        "author": "张九龄",
        "content": "昔年尝不调，兹地亦邅回。\n本谓双凫少，何知驷马来。\n人非汉使橐，郡是越王台。\n去去虽殊事，山川长在哉。",
        "dynasty": "唐",
        "collection_info": null
    },
    {
        "uuid": "ea579f9872d7c0bc4433fa7541373f0a",
        "title": "春江晚景",
        "author": "张九龄",
        "content": "江林多秀发，云日復相鲜。\n征路那逢此，春心益渺然。\n兴来秪自得，佳气莫能传。\n薄暮津亭下，余花满客船。",
        "dynasty": "唐",
        "collection_info": null
    },
    {
        "uuid": "a32feb383fd40aabd07653ddf6d367b2",
        "title": "与王六履震广州津亭晓望",
        "author": "张九龄",
        "content": "明发临前渚，寒来净远空。\n水纹天上碧，日气海边红。\n景物纷为异，人情赖此同。\n乘槎自有适，非欲破长风。",
        "dynasty": "唐",
        "collection_info": null
    },
    {
        "uuid": "63c78d48c312d937a16442f682f219a6",
        "title": "初发曲江溪中",
        "author": "张九龄",
        "content": "溪流清且深，松石復阴临。\n正尔可嘉处，胡为无赏心。\n我由不忍别，物亦有缘侵。\n自匪常行迈，谁能知此音。",
        "dynasty": "唐",
        "collection_info": null
    },
    {
        "uuid": "54f8a0d218f8031f3fe9ee8788b7d192",
        "title": "旅宿淮阳亭口号",
        "author": "张九龄",
        "content": "日暮荒亭上，悠悠旅思多。\n故乡临桂水，今夜渺星河。\n暗草霜华发，空亭雁影过。\n兴来谁与晤，劳者自为歌。",
        "dynasty": "唐",
        "collection_info": null
    },
    {
        "uuid": "6c36eefabb2c04e59c620312317ddfa2",
        "title": "望月怀远",
        "author": "张九龄",
        "content": "海上生明月，天涯共此时。\n情人怨遥夜，竟夕起相思。\n灭烛怜光满，披衣觉露滋。\n不堪盈手赠，还寝梦佳期。",
        "dynasty": "唐",
        "collection_info": null
    },
    {
        "uuid": "f7eaef93ce5b81deae07f9c23d2a859d",
        "title": "秋夕望月",
        "author": "张九龄",
        "content": "清逈江城月，流光万里同。\n所思如梦裏，相望在庭中。\n皎洁青苔露，萧条黄叶风。\n含情不得语，频使桂华空。",
        "dynasty": "唐",
        "collection_info": null
    },
    {
        "uuid": "e6698888ec777335f1f61940c1e71d87",
        "title": "咏燕",
        "author": "张九龄",
        "content": "海燕何微眇，乘春亦蹔来。\n岂知泥滓贱，秪见玉堂开。\n绣户时双入，华轩日几回。\n无心与物竞，鹰隼莫相猜。",
        "dynasty": "唐",
        "collection_info": null
    },
    {
        "uuid": "06738e5a3b911b8f08bc3928ecacf112",
        "title": "故刑部李尚书荆谷山集会",
        "author": "张九龄",
        "content": "尝闻继老耼，身退道弥耽。\n结宇倚青壁，疎泉喷碧潭。\n苔石随人古，烟花寄酒酣。\n山光纷向夕，归兴杜城南。",
        "dynasty": "唐",
        "collection_info": null
    },
    {
        "uuid": "6164e70fc3c351be264e835410376084",
        "title": "戏题春意",
        "author": "张九龄",
        "content": "一作江南守，江林三四春。\n相鸣不及鸟，相乐喜关人。\n日守朱丝直，年催华髮新。\n淮阳秪有卧，持此度芳辰。",
        "dynasty": "唐",
        "collection_info": null
    },
    {
        "uuid": "a559f6e37b1a0fd93c33279d9c522161",
        "title": "庭梅咏",
        "author": "张九龄",
        "content": "芳意何能早，孤荣亦自危。\n更怜花蔕弱，不受岁寒移。\n朝雪那相妬，阴风已屡吹。\n馨香虽尚尔，飘荡復谁知。",
        "dynasty": "唐",
        "collection_info": null
    },
    {
        "uuid": "1e9b882da52ed774652b6de6221333da",
        "title": "听筝",
        "author": "张九龄",
        "content": "端居正无绪，那復发秦筝。\n纤指传新意，繁絃起怨情。\n悠扬思欲绝，掩抑态还生。\n岂是声能感，人心自不平。",
        "dynasty": "唐",
        "collection_info": null
    },
    {
        "uuid": "7cac9e99c36eb31574dedc899004d8b8",
        "title": "初秋忆金均两弟",
        "author": "张九龄",
        "content": "江渚秋风至，他乡离别心。\n孤云愁自远，一叶感何深。\n忧喜尝同域，飞鸣忽异林。\n青山西北望，堪作白头吟。",
        "dynasty": "唐",
        "collection_info": null
    },
    {
        "uuid": "d5e4e4e814ef404fa3763c566307c23f",
        "title": "秋怀",
        "author": "张九龄",
        "content": "感惜芳时换，谁知客思悬。\n忆随鸿向暖，愁学马思边。\n留滞机还息，纷拏网自牵。",
        "dynasty": "唐",
        "collection_info": null
    },
    {
        "uuid": "b6da6b204e9768fcb2ca6d6c0077ef69",
        "title": "故刑部李尚书挽词三首 一",
        "author": "张九龄",
        "content": "仙宗出赵北，相业起山东。\n明德尝为礼，嘉谋屡作忠。\n论经白虎殿，献赋甘泉宫。\n与善今何在？苍生望已空。",
        "dynasty": "唐",
        "collection_info": null
    },
    {
        "uuid": "d537746179ae1a4d8f92ecd33557e747",
        "title": "故刑部李尚书挽词三首 二",
        "author": "张九龄",
        "content": "宿昔三台践，荣华驷马归。\n印从青琐拜，翰入紫宸挥。\n题剑恩方重，藏舟事已非。\n龙门不可望，感激涕沾衣。",
        "dynasty": "唐",
        "collection_info": null
    },
    {
        "uuid": "55b8e6aa4b4ca0a70eee8cc107fe551f",
        "title": "故刑部李尚书挽词三首 三",
        "author": "张九龄",
        "content": "永叹常山宝，沈埋京兆阡。\n同盟会五月，华表记千年。\n渺漫野中草，微茫空裏烟。\n共悲人事绝，唯对杜陵田。",
        "dynasty": "唐",
        "collection_info": null
    },
    {
        "uuid": "3d60f98477b4d1684d0d43157cb27fd3",
        "title": "故徐州刺史赠吏部侍郎苏公挽歌词三首 一",
        "author": "张九龄",
        "content": "韦玄方继相，荀爽復齐名。\n在贵兼天爵，能贤出世卿。\n学闻金马诏，神见玉人清。\n藏壑今如此，为山遂不成。",
        "dynasty": "唐",
        "collection_info": null
    },
    {
        "uuid": "b9bf66279d1b5a9723602c32e0ea71d0",
        "title": "故徐州刺史赠吏部侍郎苏公挽歌词三首 二",
        "author": "张九龄",
        "content": "相如只谢病，子敬忽云亡。\n岂悟瑶台雪，分雕玉树行。\n清规留草议，故事在封章。\n本谓山公启，而今殁始扬。",
        "dynasty": "唐",
        "collection_info": null
    },
    {
        "uuid": "305eed3cd07773236250aec19e26d686",
        "title": "故徐州刺史赠吏部侍郎苏公挽歌词三首 三",
        "author": "张九龄",
        "content": "返葬长安陌，秋风箫鼓悲。\n奈何相送者，不是平生时。\n寒影催年急，哀歌助晚迟。\n宁知建旟罢，丹旐向京师。",
        "dynasty": "唐",
        "collection_info": null
    },
    {
        "uuid": "e694ef33ae906f7a48c492b12eaea897",
        "title": "故荥阳君苏氏挽歌词三首 一",
        "author": "张九龄",
        "content": "门绪公侯列，嫔风诗礼行。\n松萝方有寄，桃李忽无成。\n剑去双龙别，雏哀九凤鸣。\n何言峄山树，还似半心生。",
        "dynasty": "唐",
        "collection_info": null
    },
    {
        "uuid": "8c8bb7345192eb7003a9aede9edb5a27",
        "title": "故荥阳君苏氏挽歌词三首 二",
        "author": "张九龄",
        "content": "永叹芳魂断，行看草露滋。\n二宗荣盛日，千古别离时。\n竟罢生刍赠，空留画扇悲。",
        "dynasty": "唐",
        "collection_info": null
    },
    {
        "uuid": "9378748e75ba61a76a8399e2315e870d",
        "title": "故荥阳君苏氏挽歌词三首 三",
        "author": "张九龄",
        "content": "缟服纷相送，玄扃翳不开。\n更悲泉火灭，徒见柳车回。\n旧室容衣奠，新茔拱树栽。\n唯应月照簟，潘岳此时哀。",
        "dynasty": "唐",
        "collection_info": null
    },
    {
        "uuid": "82dfc962b101d103a3dc25c44745c5fd",
        "title": "眉州康司马挽歌词",
        "author": "张九龄",
        "content": "家受专门学，人称入室贤。\n刘桢徒有气，管辂独无年。\n谪去长沙国，魂归京兆阡。\n从兹匣中劒，埋没罢衝天。",
        "dynasty": "唐",
        "collection_info": null
    },
    {
        "uuid": "5768f8879530f97c198d326372229778",
        "title": "奉和圣制早发三乡山行",
        "author": "张九龄",
        "content": "羽衞森森西向秦，山川历历在清晨。\n晴云稍卷寒岩树，宿雨能销御路尘。\n圣德由来合天道，灵符即此应时巡。\n遗贤一一皆羁致，犹欲高深访隐沦。",
        "dynasty": "唐",
        "collection_info": null
    },
    {
        "uuid": "87e46f2c2f7e6078fadfa3583d40b15a",
        "title": "奉和圣制龙池篇",
        "author": "张九龄",
        "content": "天启神龙生碧泉，泉水灵源浸迤延。\n飞龙已向珠潭出，积水仍将银汉连。\n岸傍花柳看胜画，浦上楼台问是仙。\n我后元符从此得，方为万岁寿图川。",
        "dynasty": "唐",
        "collection_info": null
    },
    {
        "uuid": "516e70ffbe76af3698d3a060d89c9f48",
        "title": "奉和圣制南郊礼毕酺宴",
        "author": "张九龄",
        "content": "配天昭圣业，率土庆辉光。\n春发三条路，酺开百戏场。\n流恩均庶品，纵观聚康庄。\n妙舞来平乐，新声出建章。\n分曹日抱戴，赴节凤归昌。\n幸奏承云乐，同晞湛露阳。\n气和皆有感，泽厚自无疆。\n饱德君臣醉，连歌奉柏梁。",
        "dynasty": "唐",
        "collection_info": null
    },
    {
        "uuid": "985643feda8512dfc4637d9cf2a217fd",
        "title": "奉和圣制早渡蒲津关",
        "author": "张九龄",
        "content": "魏武中流处，轩皇问道回。\n长堤春树发，高掌曙云开。\n龙负王舟渡，人占仙气来。\n河津会日月，天仗役风雷。\n东顾重关尽，西驰万国陪。\n还闻股肱郡，元首咏康哉。",
        "dynasty": "唐",
        "collection_info": null
    },
    {
        "uuid": "fb5ab943519b4deb8a8d889985d7ebd0",
        "title": "奉和圣制同二相南出雀鼠谷",
        "author": "张九龄",
        "content": "设险诸侯地，承平圣主巡。\n东君朝二月，南斾拥三辰。\n寒出重关尽，年随行漏新。\n瑞云丛捧日，芳树曲迎春。\n舞咏先驰道，恩华及从臣。\n汾川花鸟意，併奉属车尘。",
        "dynasty": "唐",
        "collection_info": null
    },
    {
        "uuid": "691f950722d99ae6d2e27c579759600f",
        "title": "奉和圣制经河上公庙",
        "author": "张九龄",
        "content": "昔者河边叟，谁知隐与仙。\n姓名终不识，章句此空传。\n迹为坐忘晦，言犹强着诠。\n精灵竟何所，祠宇独依然。\n道在纡宸睠，风行动睿篇。\n从兹化天下，清净復何先。",
        "dynasty": "唐",
        "collection_info": null
    },
    {
        "uuid": "bbe09a589f8038de096ee921a7d06a1c",
        "title": "奉和圣制送尚书燕国公赴朔方",
        "author": "张九龄",
        "content": "宗臣事有征，庙筭在休兵。\n天与三台座，人当万里城。\n朔南方偃革，河右暂扬旌。\n宠锡从仙禁，光华出汉京。\n山川勤远畧，原隰轸皇情。\n为奏熏琴唱，仍题宝劒名。\n闻风六郡伏，计日五戎平。\n山甫归应疾，留侯功復成。\n歌钟旋可望，袵席岂难行。\n四牡何时入？吾君忆履声。",
        "dynasty": "唐",
        "collection_info": null
    },
    {
        "uuid": "ef29ab116b04aed1f979fc30dfe8b625",
        "title": "奉和圣制途经华山",
        "author": "张九龄",
        "content": "万乘华山下，千岩云汉中。\n灵居虽窅密，睿览忽玄同。\n日月临高掌，神仙仰大风。\n攒峯势岌岌，翊辇气雄雄。\n揆物知幽赞，铭勋表圣衷。\n会应陪玉检，来此告成功。",
        "dynasty": "唐",
        "collection_info": null
    },
    {
        "uuid": "4fbba443d848f8b28b0813ee85a941c7",
        "title": "奉和圣制早登太行山率尔言志",
        "author": "张九龄",
        "content": "孟月摄提贞，乘时我后征。\n晨严九折度，暮戒六军行。\n日御驰中道，风师卷太清。\n戈鋋林表出，组练雪间明。\n动植希皇豫，高深奉睿情。\n陪游七圣列，望幸百神迎。\n气色烟犹喜，恩光草尚荣。\n之罘称万岁，今此復同声。",
        "dynasty": "唐",
        "collection_info": null
    },
    {
        "uuid": "33213af2822b39fdc57dfb729da3a84b",
        "title": "奉和圣制登封礼毕洛城酺宴",
        "author": "张九龄",
        "content": "大君毕能事，端扆乐成功。\n运与千龄合，欢将万国同。\n汉酺歌圣酒，韶乐舞熏风。\n河洛荣光遍，云烟喜气通。\n春华顿觉早，天泽倍知崇。\n草木皆沾被，犹言不在躬。",
        "dynasty": "唐",
        "collection_info": null
    },
    {
        "uuid": "308c4d6b8eb73438e5181a161a741de1",
        "title": "恩赐乐游园宴应制",
        "author": "张九龄",
        "content": "宝筵延厚命，供帐序羣公。\n形胜宜春接，威仪建礼同。\n晞阳人似露，解愠物从风。\n朝庆千龄始，年华二月中。\n辉光遍草木，和气发丝桐。\n岁岁无为化，宁知乐九功。",
        "dynasty": "唐",
        "collection_info": null
    },
    {
        "uuid": "a9db06c107ec4e3eb5e6bb1cb50bd8d9",
        "title": "奉和圣制过王浚墓",
        "author": "张九龄",
        "content": "汉王思鉅鹿，晋将在弘农。\n入蜀举长筭，平吴成大功。\n与浑虽不协，归皓实为雄。\n孤绩沦千载，流名感圣衷。\n万乘度荒陇，一顾凛生风。\n古节犹不弃，今人争效忠。",
        "dynasty": "唐",
        "collection_info": null
    },
    {
        "uuid": "b71716bc905a030a419e086505e2ab3d",
        "title": "奉和吏部崔尚书雨后大明朝堂望南山",
        "author": "张九龄",
        "content": "迢递终南顶，朝朝阊阖前。\n朅来青绮外，高在翠微先。\n双凤褰为阙，羣龙俨若仙。\n还知到玄圃，更是谒甘泉。\n夜雨尘初灭，秋空月正悬。\n诡容纷入望，霁色宛成妍。\n东极华阴践，西弥嶓冢连。\n奔峰出岭外，瀑水落云边。\n汉帝宫将苑，商君陌与阡。\n林华铺近甸，烟霭遶晴川。\n既庶仁斯及，分忧政已宣。\n山公启事罢，吉甫颂声传。\n济济金门步，洋洋玉树篇。\n徒歌虽有属，清越岂同年。",
        "dynasty": "唐",
        "collection_info": null
    },
    {
        "uuid": "abfbbdbe21eabcf4e6934e9426615f30",
        "title": "和崔尚书喜雨",
        "author": "张九龄",
        "content": "积阳虽有晦，经月未为灾。\n上念人天重，先祈云汉回。\n仁心及草木，号令起风雷。\n照烂阴霞止，交纷瑞雨来。\n三辰破黍稷，四达屏氛埃。\n池溜因添满，林芳为洒开。\n听中声滴沥，望处影徘徊。\n惠泽成丰岁，昌言发上才。\n无论验石鼓，不是御云台。\n直颂皇恩浃，崇朝遍九垓。",
        "dynasty": "唐",
        "collection_info": null
    },
    {
        "uuid": "d78d20ff638a333c420e8733c422d4a8",
        "title": "和许给事中直夜简诸公",
        "author": "张九龄",
        "content": "未央钟漏晚，仙宇蔼沈沈。\n武衞千庐合，严扃万户深。\n左掖知天近，南窗见月临。\n树摇金掌露，庭徙玉楼阴。\n他日闻更直，中宵属所钦。\n声华大国宝，夙夜近臣心。\n逸兴乘高阁，雄飞在禁林。\n宁思窃抃者，情发为知音。",
        "dynasty": "唐",
        "collection_info": null
    },
    {
        "uuid": "7ec33814c2815418b1ea038b20d48e18",
        "title": "和苏侍郎小园夕霁寄诸弟",
        "author": "张九龄",
        "content": "清风阊阖至，轩盖承明归。\n云月爱秋景，林堂开夜扉。\n何言兼济日，尚与宴私违。\n兴逐蒹葭变，文因棠棣飞。\n人伦用忠孝，帝德已光辉。\n赠弟今为贵，方知陆氏微。",
        "dynasty": "唐",
        "collection_info": null
    },
    {
        "uuid": "01e1900d6d5dc852e7aa2d153e85d55d",
        "title": "酬宋使君见赠之作",
        "author": "张九龄",
        "content": "时来不自意，宿昔谬枢衡。\n翊圣负明主，妨贤媿友生。\n罢归犹右职，待罪尚南荆。\n政有留棠旧，风因继组成。\n高轩问疾苦，烝庶荷仁明。\n衰废时所薄，秪言僚故情。",
        "dynasty": "唐",
        "collection_info": null
    },
    {
        "uuid": "cebc529875bd330e5c7d3e6a9727b46b",
        "title": "酬宋使君见诒",
        "author": "张九龄",
        "content": "陟邻初禀训，献策幸逢时。\n朝列且云忝，君恩復若兹。\n庭闱际海曲，轺传荷天慈。\n顾己欢乌鸟，闻君泣素丝。\n才明应主召，福善岂神欺。\n但愿白心在，终然湼不淄。",
        "dynasty": "唐",
        "collection_info": null
    },
    {
        "uuid": "fd8b179dd195918f1fcd3d02111d4c02",
        "title": "酬通事舍人寓直见示篇中兼起居陆舍人景献",
        "author": "张九龄",
        "content": "轩掖殊清秘，才华固在斯。\n兴因膏泽洒，情与惠风吹。\n所美应人誉，何私亦我仪。\n同声感乔木，比翼谢长离。\n价以陆生减，贤惭鲍叔知。\n薄游尝独媿，芳讯乃兼施。\n此夜金闺籍，伊人琼树枝。\n飞鸣復何远，相顾幸媞媞。",
        "dynasty": "唐",
        "collection_info": null
    },
    {
        "uuid": "c14eae7510a9340520a5dd8bdb5a79af",
        "title": "与袁补阙寻蔡拾遗会此公出行后蔡有五韵诗见赠以此篇答焉",
        "author": "张九龄",
        "content": "辙迹陈家巷，诗书孟子邻。\n偶来乘兴者，不值草玄人。\n契是忘年合，情非累日申。\n闻君还薄暮，见眷及兹辰。",
        "dynasty": "唐",
        "collection_info": null
    },
    {
        "uuid": "5f62244e4c9e2fc9ba64bd4a5e99d872",
        "title": "酬赵二侍御使西军赠两省旧僚之作",
        "author": "张九龄",
        "content": "石室先鸣者，金门待制同。\n操刀尝愿割，持斧竟称雄。\n应敌兵初起，缘边虏欲空。\n使车经陇月，征斾绕河风。\n忽枉兼金讯，非徒秣马功。\n气清蒲海曲，声满柏台中。\n顾己尘华省，欣君震远戎。\n明时独匪报，尝欲退微躬。",
        "dynasty": "唐",
        "collection_info": null
    },
    {
        "uuid": "1f322bc4dee6a4b934b097ac537d079d",
        "title": "武司功初有幽庭春暄见贻夏首获见以诗报焉",
        "author": "张九龄",
        "content": "芳月尽离居，幽怀重起予。\n虽言春事晚，尚想物华初。\n迟日皦方照，高斋澹復虚。\n笋成林向密，花落树应疎。\n赠鲤情无间，求莺思有余。\n暄妍不相待，含叹欲焉如。",
        "dynasty": "唐",
        "collection_info": null
    },
    {
        "uuid": "41f44fa97e8d0dc595d22f830b60b277",
        "title": "酬王履震游园林见贻",
        "author": "张九龄",
        "content": "宅生惟海县，素业守郊园。\n中览霸王说，上徼明主恩。\n一行罢兰径，数载历金门。\n既负潘生拙，俄从周任言。\n逶迤恋轩陛，萧散反丘樊。\n旧径稀人迹，前池耗水痕。\n併看芳树老，唯觉敝庐存。\n自我栖幽谷，逢君翳覆盆。\n孟轲应有命，贾谊得无冤。\n江上行伤远，林间偶避喧。\n地偏人事绝，时霁鸟声繁。\n独善心俱闭，穷居道共尊。\n乐因南涧藻，忧岂北堂萱。\n幽意加投漆，新诗重赠轩。\n平生徇知己，穷达与君论。",
        "dynasty": "唐",
        "collection_info": null
    },
    {
        "uuid": "f141e89775db61797ff0d099eac3027b",
        "title": "饯王尚书出边",
        "author": "张九龄",
        "content": "汉相推人杰，殷宗伐鬼方。\n还闻出将重，坐见即戎良。\n上策应为豫，中权且用光。\n令申兵气倍，威憺虏魂亡。\n树比公孙大，城如道济长。\n夏云登陇首，秋露泫辽阳。\n武德舒宸睠，文思饯乐章。\n感恩身既许，激节胆犹尝。\n祖帐倾朝列，军麾驻道傍。\n诗人何所咏，尚父欲鹰扬。",
        "dynasty": "唐",
        "collection_info": null
    },
    {
        "uuid": "c7d242a544c2a695c1d452887b4c9387",
        "title": "送赵都护赴安西",
        "author": "张九龄",
        "content": "将相有更践，简心良独难。\n远图尝画地，超拜乃登坛。\n戎即昆山序，车同渤海单。\n义无中国费，情必远人安。\n他日文兼武，而今栗且宽。\n自然来月窟，何用刺楼兰。\n南至三冬晚，西驰万里寒。\n封侯自有处，征马去啴啴。",
        "dynasty": "唐",
        "collection_info": null
    },
    {
        "uuid": "af019167f083266e43347f190bbeca30",
        "title": "奉使自蓝田玉山南行",
        "author": "张九龄",
        "content": "征骖入云壑，始忆步金门。\n通籍微躯幸，归途明主恩。\n匪唯徇行役，兼得慰晨昏。\n是节暑云炽，纷吾心所尊。\n海县且悠缅，山邮日骏奔。\n徒知恶嚣事，未暇息阴论。\n峣武经陈迹，衡湘指故园。\n水闻南涧险，烟望北林繁。\n远霭千岩合，幽声百籁喧。\n阴泉夏犹冻，阳景昼方暾。\n懿此高深极，徒令梦想存。\n盛明期有报，长往復奚言。",
        "dynasty": "唐",
        "collection_info": null
    },
    {
        "uuid": "64190101242dc64e374d42159eb8c519",
        "title": "贺给事尝诣蔡起居郊馆有诗因命同作",
        "author": "张九龄",
        "content": "记言闻直史，筑室面层阿。\n岂不承明入，终云幽意多。\n沈冥高士致，休澣故人过。\n前岭游氛灭，中林芳气和。\n兹辰阻佳趣，望美独如何。",
        "dynasty": "唐",
        "collection_info": null
    },
    {
        "uuid": "3ca68bff12529e8587a918a7631484ee",
        "title": "南山下旧居闲放",
        "author": "张九龄",
        "content": "秪役已云久，乘闲返服初。\n块然屏尘事，幽独坐林闾。\n清旷前山远，纷喧此地疎。\n乔木凌青霭，修篁媚绿渠。\n耳和绣翼鸟，目畅锦鳞鱼。\n寂寞心还间，飘飖体自虚。\n兴来命旨酒，临罢阅仙书。\n但乐多幽意，宁知有毁誉。\n尚想争名者，谁云要路居。\n都忘下流叹，倾夺竟何如。",
        "dynasty": "唐",
        "collection_info": null
    },
    {
        "uuid": "e6cc23615a5382488900cadafca6f872",
        "title": "高斋闲望言怀",
        "author": "张九龄",
        "content": "高斋復晴景，延眺属清秋。\n风物动归思，烟林生远愁。\n纷吾自穷海，薄宦此中州。\n取路无高足，随波适下流。\n岁华空冉冉，心曲且悠悠。\n坐惜芳时歇，胡然久滞留。",
        "dynasty": "唐",
        "collection_info": null
    },
    {
        "uuid": "9825265421a6a1ef40097d6cdc9bcbf0",
        "title": "别乡人南还",
        "author": "张九龄",
        "content": "橘柚南中暖，桑榆北地阴。\n何言荣落异，因见别离心。\n吾亦江乡子，思归梦寐深。\n闻君去水宿，结思渺云林。\n牵缀从浮事，迟回谢所钦。\n东南行舫远，秋浦念猿吟。",
        "dynasty": "唐",
        "collection_info": null
    },
    {
        "uuid": "4c8b9cce9ef1edfbb6d0b0754dc5b45d",
        "title": "初发江陵有怀",
        "author": "张九龄",
        "content": "极望涔阳浦，江天渺不分。\n扁舟从此去，鸥鸟自为羣。\n他日怀真赏，中年负俗纷。\n适来果微尚，倏尔会斯文。\n復想金闺籍，何如梦渚云。\n我行多胜寄，浩思独氛氲。",
        "dynasty": "唐",
        "collection_info": null
    },
    {
        "uuid": "5d28d88aac451aa1f6705c81b2e8de01",
        "title": "同綦毋学士月夜闻雁",
        "author": "张九龄",
        "content": "栖宿岂无意，飞飞更远寻。\n长途未及半，中夜有遗音。\n月思关山笛，风号流水琴。\n空声两相应，幽感一何深。\n避缴归南浦，离羣呌北林。\n联翩俱不定，怜尔越乡心。",
        "dynasty": "唐",
        "collection_info": null
    },
    {
        "uuid": "0a0bd6206260040910195e52e89987c9",
        "title": "登总持寺阁",
        "author": "张九龄",
        "content": "香阁起崔嵬，高高沙版开。\n攀跻千仞上，纷诡万形来。\n草间商君陌，云重汉后台。\n山从函谷断，川向斗城回。\n林裏春容变，天边客思催。\n登临信为美，怀远独悠哉。",
        "dynasty": "唐",
        "collection_info": null
    },
    {
        "uuid": "4ccf14752213d8128b4e51a5420db0f6",
        "title": "晚憩王少府东阁",
        "author": "张九龄",
        "content": "披轩肆流览，云壑见深重。\n空水秋弥净，林烟晚更浓。\n坐隅分洞府，檐际列羣峰。\n窈窕生幽意，参差多异容。\n还惭大隐迹，空想列仙踪。\n赖此昇攀处，萧条得所从。",
        "dynasty": "唐",
        "collection_info": null
    },
    {
        "uuid": "b6a960e0e85db3046d4549bd2f4e90bd",
        "title": "登城楼望西山作",
        "author": "张九龄",
        "content": "城楼枕南浦，日夕顾西山。\n宛宛鸾鹤处，高高烟雾间。\n仙井今犹在，洪厓久不还。\n金编莫我授，羽驾亦难攀。\n檐际千峰出，云中一鸟闲。\n纵观穷水国，游思徧人寰。\n勿復尘埃事，归来且闭关。",
        "dynasty": "唐",
        "collection_info": null
    },
    {
        "uuid": "71e17ce28f8be026437b3cfd347e7f51",
        "title": "祠紫盖山经玉泉山寺",
        "author": "张九龄",
        "content": "指涂跻楚望，策马傍荆岑。\n稍稍松篁入，泠泠磵谷深。\n观奇逐幽暎，历险忘岖嵚。\n上界投佛影，中天扬梵音。\n焚香忏在昔，礼足誓来今。\n灵异若有对，神仙真可寻。\n高僧闻逝者，远俗是初心。\n藓驳经行处，猿啼燕坐林。\n归真已寂灭，留迹岂[湮沈]。\n法地自兹广，何云千万金。",
        "dynasty": "唐",
        "collection_info": null
    },
    {
        "uuid": "d2614e5eb00dded3b074a8c03eddf1b1",
        "title": "洪州西山祈雨是日辄应因赋诗言事",
        "author": "张九龄",
        "content": "兹山蕴灵异，走望良有归。\n丘祷虽已久，甿心难重违。\n迟明申藻荐，先夕旅岩扉。\n独宿云峰下，萧条人吏稀。\n我来不外适，幽抱自中微。\n静入风泉奏，凉生松栝围。\n穷年滞远想，寸晷阅清晖。\n虚美怅无属，素情缄所依。\n诡随嫌弱操，羇束谢贞肥。\n义济亦吾道，诚存为物祈。\n灵心倏已应，甘液幸而飞。\n闭阁且无责，随车安敢希。\n多惭德不感，知復是耶非。",
        "dynasty": "唐",
        "collection_info": null
    },
    {
        "uuid": "fcd74f0acc875c863f5a159d9d4d9483",
        "title": "经江宁览旧迹至玄武湖",
        "author": "张九龄",
        "content": "南国更数世，北湖方十洲。\n天清华林苑，日晏景阳楼。\n果下回仙骑，津傍驻綵斿。\n凫鹥喧凤管，荷芰鬬龙舟。\n七子陪诗赋，千人和棹讴。\n应言在镐乐，不让横汾秋。\n风俗因纾慢，江山成易由。\n驹王信不武，孙叔是无谋。\n佳气日将歇，霸功谁与修。\n桑田东海变，麋鹿姑苏游。\n否运争三国，康时劣九州。\n山虽幕府在，馆岂豫章留。\n水淀还相阅，菱歌亦故遒。\n雄图不足问，唯想事风流。",
        "dynasty": "唐",
        "collection_info": null
    },
    {
        "uuid": "383b5d77468308ab311ca95b03f796f8",
        "title": "登襄阳岘山",
        "author": "张九龄",
        "content": "昔年亟攀践，征马復来过。\n信若山川旧，谁如岁月何。\n蜀相吟安在，羊公碣已磨。\n令图犹寂寞，嘉会亦蹉跎。\n宛宛樊城岸，悠悠汉水波。\n逶迤春日远，感寄客情多。\n地本原林秀，朝来烟景和。\n同心不同赏，留叹此岩阿。",
        "dynasty": "唐",
        "collection_info": null
    },
    {
        "uuid": "730279917208929a715e66e9e4491b5f",
        "title": "登荆州城楼",
        "author": "张九龄",
        "content": "天宇何其旷，江城坐自拘。\n层楼百余尺，迢递在西隅。\n暇日时登眺，荒郊临故都。\n纍纍见陈迹，寂寂想雄图。\n古往山川在，今来郡邑殊。\n北疆虽入郑，东距岂防吴。\n几代传荆国，当时敌陕郛。\n上流空有处，中土復何虞。\n枕席夷三峡，关梁豁五湖。\n承平无异境，守隘莫论夫。\n自罢金门籍，来参竹使符。\n端居向林薮，微尚在桑榆。\n直似王陵戆，非如宁武愚。\n今兹对南浦，乘雁与双凫。",
        "dynasty": "唐",
        "collection_info": null
    },
    {
        "uuid": "09e4a177482ee57e69149b870311a8da",
        "title": "登乐游原春望书怀",
        "author": "张九龄",
        "content": "城隅有乐游，表裏见皇州。\n策马既长远，云山亦悠悠。\n万壑清光满，千门喜气浮。\n花间直城路，草际曲江流。\n凭眺兹为美，离居方独愁。\n已惊玄髮换，空度绿荑柔。\n奋翼笼中鸟，归心海上鸥。\n既伤日月逝，且欲桑榆收。\n豹变焉能及，莺鸣非可求。\n愿言从所好，初服返林丘。",
        "dynasty": "唐",
        "collection_info": null
    },
    {
        "uuid": "d0d1196fadd0321f8bec426805fe2e89",
        "title": "候使登石头驿楼作",
        "author": "张九龄",
        "content": "山槛凭南望，川途眇北流。\n远林天翠合，前浦日华浮。\n万井缘津渚，千艘咽渡头。\n渔商多末事，耕稼少良畴。\n自守陈蕃榻，尝登王粲楼。\n徒然骋目处，岂是获心游。\n向迹虽愚谷，求名异盗丘。\n息阴芳木所，空復越乡忧。",
        "dynasty": "唐",
        "collection_info": null
    },
    {
        "uuid": "f02dbae5ea053be658ba4313c9e83652",
        "title": "登临沮楼",
        "author": "张九龄",
        "content": "高深不可厌，巡属復来过。\n本与众山绝，况兹韶景和。\n危楼入水倒，飞槛向空摩。\n杂树缘青壁，樛枝挂绿萝。\n潭清能彻底，鱼乐好跳波。\n有象言虽具，无端思转多。\n同怀不在此，孤赏欲如何。",
        "dynasty": "唐",
        "collection_info": null
    },
    {
        "uuid": "056f2b19ff64ac5fbc95c9b2e9f5df9d",
        "title": "陪王司马登薛公逍遥台",
        "author": "张九龄",
        "content": "尝闻薛公泪，非直雍门琴。\n窜逐留遗迹，悲凉见此心。\n府中因暇豫，江上幸招寻。\n人事已成古，风流独至今。\n闲情多感叹，清景暂登临。\n无復甘棠在，空余蔓草深。\n晴光送远目，胜气入幽襟。\n水去朝沧海，春来换碧林。\n赋怀湘浦弔，碑想汉川沈。\n曾是陪游日，徒为梁父吟。",
        "dynasty": "唐",
        "collection_info": null
    },
    {
        "uuid": "1716b29e2402b96a2d93c30e9002f77b",
        "title": "尝与大理丞袁公太府丞田公偶诣一所林沼尤胜因并坐其次相得甚欢遂赋诗焉以咏其事",
        "author": "张九龄",
        "content": "方驾与吾友，同怀不异寻。\n偶逢池竹处，便会江湖心。\n夏近林方密，春余水更深。\n清华两辉暎，闲步亦窥临。\n苹藻復佳色，凫鹥亦好音。\n韶芳媚洲渚，蕙气袭衣襟。\n萧散皆为乐，裴回从所钦。\n谓予成夙志，岁晚共抽簪。",
        "dynasty": "唐",
        "collection_info": null
    },
    {
        "uuid": "58aa04e8ef83e5d778c803c856fd1472",
        "title": "与弟游家园",
        "author": "张九龄",
        "content": "定省荣君赐，来归是昼游。\n林乌飞旧里，园果让新秋。\n枝长南庭树，池临北涧流。\n星霜屡尔别，兰麝为谁幽。\n善积家方庆，恩深国未酬。\n栖栖将义动，安得久情留。",
        "dynasty": "唐",
        "collection_info": null
    },
    {
        "uuid": "8f7cca13938aa962b42316afcd0721cb",
        "title": "郡内闲斋",
        "author": "张九龄",
        "content": "郡阁昼常掩，庭芜日復滋。\n檐风落鸟毳，窗叶挂虫丝。\n拙病宦情少，羇闲秋气悲。\n理人无异绩，为郡但经时。\n唯有江湖意，沈冥空在兹。",
        "dynasty": "唐",
        "collection_info": null
    },
    {
        "uuid": "15c47295fa61f8ae5d7ed8b4dadb7f52",
        "title": "城南隅山池春中田袁二公盛称其美夏首获赏果会夙言故有此咏",
        "author": "张九龄",
        "content": "忆昨闻佳境，驾言寻昔蹊。\n非惟初物变，亦与旧游暌。\n幽渚为君说，清晨即我携。\n途深独睥睨，历险共攀跻。\n林笋苞青箨，津杨委绿荑。\n荷香初出浦，草色復缘堤。\n乐处将鸥狎，谭端用马齐。\n且言临海郡，兼话武陵溪。\n异壤风烟绝，空山岩径迷。\n如何际朝野，从此待金闺。",
        "dynasty": "唐",
        "collection_info": null
    },
    {
        "uuid": "84b28a5eb2719c22d9df6e2e6c3fd9f6",
        "title": "西江夜行",
        "author": "张九龄",
        "content": "遥夜人何在，澄潭月裏行。\n悠悠天宇旷，切切故乡情。\n外物寂无扰，中流澹自清。\n念归林叶换，愁坐露华生。\n犹有汀洲鹤，宵分乍一鸣。",
        "dynasty": "唐",
        "collection_info": null
    },
    {
        "uuid": "2891f055a097e15902c3b2e06de56144",
        "title": "南还湘水言怀",
        "author": "张九龄",
        "content": "拙宦今何有？劳歌念不成。\n十年乖夙志，一别悔前行。\n归去田园老，倘来轩冕轻。\n江间稻正熟，林裏桂初荣。\n鱼意思在藻，鹿心怀食苹。\n时哉苟不达，取乐遂吾情。",
        "dynasty": "唐",
        "collection_info": null
    },
    {
        "uuid": "6b2d4bd7d95838bc5841d9af6260c253",
        "title": "商洛山行怀古",
        "author": "张九龄",
        "content": "园绮值秦末，嘉遁此山阿。\n陈迹向千古，荒途始一过。\n硕人久沦谢，乔木自森罗。\n故事昔尝览，遗风今岂讹。\n泌泉空活活，樵叟独皤皤。\n是处清晖满，从中幽兴多。\n长怀赤松意，復忆紫芝歌。\n避世辞轩冕，逢时解薜萝。\n盛明今在运，吾道竟如何。",
        "dynasty": "唐",
        "collection_info": null
    },
    {
        "uuid": "296051a61b1e7625e7d89adbebce4150",
        "title": "南还以诗代书赠京师旧僚",
        "author": "张九龄",
        "content": "薄宦晨昏阙，尊尊义取斯。\n穷愁年貌改，寂历尔胡为。\n不谄词多忤，无容礼益卑。\n微生尚何有？远迹固其宜。\n思扰梁山曲，情遥越鸟枝。\n故园从海上，良友邈天涯。\n云雨叹一别，川原劳载驰。\n上惭伯乐顾，中负叔牙知。\n去国诚寥落，经途弊险巇。\n岁逢霜雪苦，林属蕙兰萎。\n欲赠幽芳歇，行悲旧赏移。\n一从关作限，两见月成规。\n苒苒穷年籥，行行尽路岐。\n征鞍税北渚，归帆指南垂。\n树晚犹葱蒨，江寒尚渺瀰。\n土风从楚别，山水入湘奇。\n石濑相奔触，烟林更蔽亏。\n层崖夹洞浦，轻舸泛澄漪。\n松篠行皆傍，禽鱼动輙随。\n惜哉边地隔，不与故人窥。\n畴昔陪鹓鹭，朝阳振羽仪。\n来音虽寂寞，接景每逶迤。\n朝罢冥尘事，宾来话酒巵。\n邀欢逐芳草，结兴选华池。\n及此风成叹，何时雾可披。\n自怜无用者，谁念有情离。\n望美音容阔，怀贤梦想疲。\n因声达霄汉，持拙守东陂。",
        "dynasty": "唐",
        "collection_info": null
    },
    {
        "uuid": "44e859f027dfb92e17666364dffc1495",
        "title": "初发道中赠王司马兼寄诸公",
        "author": "张九龄",
        "content": "昔岁尝陈力，中年退屏居。\n承颜方弄鸟，放性或观鱼。\n曾是安疵拙，诚非议卷舒。\n林园事益简，烟月赏恆余。\n不意栖愚谷，无阶奉诏书。\n湛恩均大造，弱植媿空虚。\n肃命趋仙阙，侨装抚传车。\n念行开祖帐，怜别降题舆。\n谁谓风期许，叨延礼数殊。\n义沾投分末，情及解携初。\n追饯扶江介，光辉烛里闾。\n子云应寂寞，公叔为吹嘘。\n景物春来异，音容日向疎。\n川原行稍稳，钟鼓听犹徐。\n林隔王公轝，云迷班氏庐。\n恋亲唯委咽，思德更踌躇。\n徇义当由此，怀安乃阙如。\n愿酬明主惠，行矣岂徒欤。",
        "dynasty": "唐",
        "collection_info": null
    },
    {
        "uuid": "a71ad2cb60cfc2efd137a63f40e16540",
        "title": "自始兴溪夜上赴岭",
        "author": "张九龄",
        "content": "尝蓄名山意，兹为世网牵。\n征途屡及此，初服已非然。\n日落青岩际，溪行绿篠边。\n去舟乘月后，归鸟息人前。\n数曲迷幽嶂，连圻触闇泉。\n深林风绪结，遥夜客情悬。\n非梗胡为泛，无膏亦自煎。",
        "dynasty": "唐",
        "collection_info": null
    },
    {
        "uuid": "abd1036ecdfa57a1f732f70c43bf9dc9",
        "title": "当涂界寄裴宣州",
        "author": "张九龄",
        "content": "故人宣城守，亦在江南偏。\n如何分虎竹，相与间山川。\n章绶胡为者，形骸非自然。\n含情津渡阔，倚望脰空延。\n远近闻佳政，平生仰大贤。\n推心徒有属，会面良无缘。\n日夕遵前渚，江村投暮烟。\n念行秪意默，怀远岂言宣。\n委曲风波事，难为尺素传。",
        "dynasty": "唐",
        "collection_info": null
    },
    {
        "uuid": "d94bc29c2025d3e2d74284ba9a1f50cc",
        "title": "郡中每晨兴輙见羣鹤东飞至暮又行列而返咔唳云路甚和乐焉予媿独处江城常目送此意有所羡遂赋以诗",
        "author": "张九龄",
        "content": "云间有数鹤，抚翼意无违。\n晓日东田去，烟霄北渚归。\n欢呼良自适，罗列好相依。\n远集长江静，高翔众鸟稀。\n岂烦仙子驭，何畏野人机。\n却念乘轩者，拘留不得飞。",
        "dynasty": "唐",
        "collection_info": null
    },
    {
        "uuid": "d88fe4d64a32c9b01a6749d6e5b57022",
        "title": "和裴侍中承恩拜扫旋辔途中有怀寄州县官僚乡国亲故",
        "author": "张九龄",
        "content": "嵩岳神惟降，汾川鼎气雄。\n生才作霖雨，继代有清通。\n天下称贤相，朝端挹至公。\n自家来佐国，移孝入为忠。\n霜露多前感，丘园想旧风。\n扈巡过晋北，问俗到河东。\n便道恩华降，还乡礼教崇。\n野尊延故老，朝服见儿童。",
        "dynasty": "唐",
        "collection_info": null
    },
    {
        "uuid": "43bd52b5c7dc7cea34855c6df7ee4c79",
        "title": "和姚令公哭李尚书乂",
        "author": "张九龄",
        "content": "贵贱虽殊等，平生窃下风。\n云泥势已绝，山海纳还通。\n忽叹登龙者，翻将弔鹤同。\n琴诗犹可託，剑履独成空。\n畴昔尝论礼，兴言每匪躬。\n人思崔琰议，朝掩祭遵公。\n作善神何酷，依仁命不融。\n天文虚北斗，人事罢南宫。\n上幸既伤旧，下流弥感衷。\n无恩报国士，徒欲问玄穹。",
        "dynasty": "唐",
        "collection_info": null
    },
    {
        "uuid": "d3a5dd671ffcdc090c431a6cfd58cb9e",
        "title": "奉和圣制经函谷关作",
        "author": "张九龄",
        "content": "函谷虽云险，黄河已復清。\n圣心无所隔，空此置关城。",
        "dynasty": "唐",
        "collection_info": null
    },
    {
        "uuid": "9d8480a4da00df4ca0cdac9c76349227",
        "title": "奉和圣制度潼关口号",
        "author": "张九龄",
        "content": "嶙嶙故城垒，荒凉空戍楼。\n在德不在险，方知王道休。",
        "dynasty": "唐",
        "collection_info": null
    },
    {
        "uuid": "913452e07e62b295f18cc4359b9cc418",
        "title": "答太常靳博士见赠一绝",
        "author": "张九龄",
        "content": "上苑春先入，中园花尽开。\n唯余幽径草，尚待日光催。",
        "dynasty": "唐",
        "collection_info": null
    },
    {
        "uuid": "1cfafb9184914f2a4d1aa3465cb1cd2c",
        "title": "登荆州城望江二首 一",
        "author": "张九龄",
        "content": "滔滔大江水，天地相终始。\n经阅几世人，復叹谁家子。",
        "dynasty": "唐",
        "collection_info": null
    },
    {
        "uuid": "48e82af37503c87466f9a7d1dc708852",
        "title": "登荆州城望江二首 二",
        "author": "张九龄",
        "content": "东望何悠悠，西来昼夜流。\n岁月既如此，为心那不愁。",
        "dynasty": "唐",
        "collection_info": null
    },
    {
        "uuid": "72232f201cae35c530807e3d860d0796",
        "title": "赋得自君之出矣",
        "author": "张九龄",
        "content": "自君之出矣，不復理残机。\n思君如满月，夜夜减清辉。",
        "dynasty": "唐",
        "collection_info": null
    },
    {
        "uuid": "8f0c850df3c7627d65c21a40d4ceb973",
        "title": "荅陆澧",
        "author": "张九龄",
        "content": "松叶堪为酒，春来酿几多。\n不辞山路远，踏雪也相过。",
        "dynasty": "唐",
        "collection_info": null
    },
    {
        "uuid": "667a7472e09ddc64744f7936f6fde13e",
        "title": "奉和上元酺宴应诏",
        "author": "杨炯",
        "content": "甲乙遇灾年，周隋送上弦。\n妖星六丈出，沴气七重悬。\n赤县空无主，苍生欲问天。\n龟龙开宝命，云火昭灵庆。\n万物覩真人，千秋逢圣政。\n祖宗玄泽远，文武休光盛。\n大号域中平，皇威天下惊。\n参辰昭文物，宇宙浃声名。\n汉后三章令，周王五伐兵。\n匈奴穷地角，本自远正朔。\n骄子起天街，由来亏礼乐。\n一衣扫风雨，再战夷屯剥。\n清明日月旦，萧索烟云涣。\n寒暑既平分，阴阳復贞观。\n惟神谐妙物，乃圣符幽赞。\n下武发祯祥，平阶属会昌。\n金泥封日观，璧水匝明堂。\n业盛勋华德，兴包天地皇。\n孝思义罔极，易礼光前式。\n天焕三辰辉，灵书五云色。\n敬时穷发敛，卜代盈千亿。\n五纬聚华轩，重光入望园。\n公卿论至道，天子拜昌言。\n雷解初开出，星空即便元。\n瑶台凉景荐，银阙秋阴遍。\n百戏骋鱼龙，千门壮宫殿。\n深仁洽蛮徼，恺乐周寰县。\n宣室召羣臣，明庭礼百神。\n仰德还符日，霑恩更似春。\n襄城非牧竖，楚国有巴人。",
        "dynasty": "唐",
        "collection_info": null
    },
    {
        "uuid": "51c95e94f18ee333b823ba0233cf81ba",
        "title": "广溪峡",
        "author": "杨炯",
        "content": "广溪三峡首，旷望兼川陆。\n山路遶羊肠，江城镇鱼腹。\n乔林百丈偃，飞水千寻瀑。\n惊浪回高天，盘涡转深谷。\n汉氏昔云季，中原争逐鹿。\n天下有英雄，襄阳有龙伏。\n常山集军旅，永安兴版筑。\n池台忽已倾，邦家遽沦覆。\n庸才若刘禅，忠佐为心腹。\n设险犹可存，当无贾生哭。",
        "dynasty": "唐",
        "collection_info": null
    },
    {
        "uuid": "29bb0ab7fe87c0955d59b837443b73ce",
        "title": "巫峡",
        "author": "杨炯",
        "content": "三峡七百里，唯言巫峡长。\n重岩窅不极，迭嶂凌苍苍。\n绝壁横天险，莓苔烂锦章。\n入夜分明见，无风波浪狂。\n忠信吾所蹈，泛舟亦何伤。\n可以涉砥柱，可以浮吕梁。\n美人今何在？灵芝徒有芳。\n山空夜猿啸，征客泪沾裳。",
        "dynasty": "唐",
        "collection_info": null
    },
    {
        "uuid": "43b714a126c70e1230d407695c0d0996",
        "title": "西陵峡",
        "author": "杨炯",
        "content": "绝壁耸万仞，长波射千里。\n盘薄荆之门，滔滔南国纪。\n楚都昔全盛，高丘烜望祀。\n秦兵一旦侵，夷陵火潜起。\n四维不復设，关塞良难恃。\n洞庭且忽焉，孟门终已矣。\n自古天地闢，流为峡中水。\n行旅相赠言，风涛无极已。\n及余践斯地，瓌奇信为美。\n江山若有灵，千载伸知己。",
        "dynasty": "唐",
        "collection_info": null
    },
    {
        "uuid": "bd0a98974ffe268b51eb98d2e718a021",
        "title": "从军行",
        "author": "杨炯",
        "content": "烽火照西京，心中自不平。\n牙璋辞凤阙，铁骑绕龙城。\n雪暗凋旗画，风多杂鼓声。\n宁为百夫长，胜作一书生。",
        "dynasty": "唐",
        "collection_info": null
    },
    {
        "uuid": "277c78c2c24193281634b953224b667d",
        "title": "刘生",
        "author": "杨炯",
        "content": "卿家本六郡，年长入三秦。\n白璧酬知己，黄金谢主人。\n剑锋生赤电，马足起红尘。\n日暮歌钟发，喧喧动四邻。",
        "dynasty": "唐",
        "collection_info": null
    },
    {
        "uuid": "b4fbfd628a20cf9dcacb7fb3bc7017e8",
        "title": "骢马",
        "author": "杨炯",
        "content": "骢马铁连钱，长安侠少年。\n帝畿平若水，官路直如弦。\n夜玉妆车轴，秋金铸马鞭。\n风霜但自保，穷达任皇天。",
        "dynasty": "唐",
        "collection_info": null
    },
    {
        "uuid": "b002f2f6dc7882a7af0b30f6a7ae28dd",
        "title": "出塞",
        "author": "杨炯",
        "content": "塞外欲纷纭，雌雄犹未分。\n明堂占气色，华盖辨星文。\n二月河魁将，三千太乙军。\n丈夫皆有志，会见立功勋。",
        "dynasty": "唐",
        "collection_info": null
    },
    {
        "uuid": "b02998976db9632fbaef8684a1b45a65",
        "title": "有所思",
        "author": "杨炯",
        "content": "贱妾留南楚，征夫向北燕。\n三秋方一日，少别比千年。\n不掩嚬红楼，无论数绿钱。\n相思明月夜，迢递白云天。",
        "dynasty": "唐",
        "collection_info": null
    },
    {
        "uuid": "8982b06ede4b9c81a04c13f801cf0ce1",
        "title": "梅花落",
        "author": "杨炯",
        "content": "窗外一株梅，寒花五出开。\n影随朝日远，香逐便风来。\n泣对铜鈎障，愁看玉镜台。\n行人断消息，春恨几裴回。",
        "dynasty": "唐",
        "collection_info": null
    },
    {
        "uuid": "b46750cc31b575df6f1784a4ae558263",
        "title": "折杨柳",
        "author": "杨炯",
        "content": "边地遥无极，征人去不还。\n秋容凋翠羽，别泪损红颜。\n望断流星驿，心驰明月关。\n藁砧何处在？杨柳自堪攀。",
        "dynasty": "唐",
        "collection_info": null
    },
    {
        "uuid": "64359e7a59c672897c14f72d6fb3255f",
        "title": "紫骝马",
        "author": "杨炯",
        "content": "侠客重周游，金鞭控紫骝。\n蛇弓白羽箭，鹤辔赤茸秋。\n发迹来南海，长鸣向北州。\n匈奴今未灭，画地取封侯。",
        "dynasty": "唐",
        "collection_info": null
    },
    {
        "uuid": "099d834680799b317ac90f001989c2e2",
        "title": "战城南",
        "author": "杨炯",
        "content": "塞北途辽远，城南战苦辛。\n旛旗如鸟翼，甲胄似鱼鳞。\n冻水寒伤马，悲风愁杀人。\n寸心明白日，千里暗黄尘。",
        "dynasty": "唐",
        "collection_info": null
    },
    {
        "uuid": "f5405706ecab68b1eaa30065672c2486",
        "title": "送临津房少府",
        "author": "杨炯",
        "content": "岐路三秋别，江津万里长。\n烟霞驻征盖，弦奏促飞觞。\n阶树含斜日，池风泛早凉。\n赠言未终竟，流涕忽沾裳。",
        "dynasty": "唐",
        "collection_info": null
    },
    {
        "uuid": "ac12b3b395e4dc5d28577550cede0054",
        "title": "送丰城王少府",
        "author": "杨炯",
        "content": "愁结乱如麻，长天照落霞。\n离亭隐乔树，沟水浸平沙。\n左尉才何屈，东关望渐赊。\n行看转牛斗，持此报张华。",
        "dynasty": "唐",
        "collection_info": null
    },
    {
        "uuid": "39b9b531d32337f5e21576bf13e07f1b",
        "title": "送郑州周司空",
        "author": "杨炯",
        "content": "汉国临清渭，京城枕浊河。\n居人下珠泪，宾御促骊歌。\n望极关山远，秋深烟雾多。\n唯余三五夕，明月暂经过。",
        "dynasty": "唐",
        "collection_info": null
    },
    {
        "uuid": "9434bb9f8aeef517370c8d1fa3f01166",
        "title": "送梓州周司功",
        "author": "杨炯",
        "content": "御沟一相送，征马屡盘桓。\n言笑方无日，离忧独未宽。\n举杯聊劝酒，破涕暂为欢。\n别后风清夜，思君蜀路难。",
        "dynasty": "唐",
        "collection_info": null
    },
    {
        "uuid": "1e2a285c336ee8da14357572b676b059",
        "title": "送杨处士反初卜居曲江",
        "author": "杨炯",
        "content": "雁门归去远，垂老脱袈裟。\n萧寺休为客，曹溪便寄家。\n绿琪千岁树，黄槿四时花。\n别怨应无限，门前桂水斜。",
        "dynasty": "唐",
        "collection_info": null
    },
    {
        "uuid": "fe3ff056757fae97b6e7e7940d41d0bc",
        "title": "途中",
        "author": "杨炯",
        "content": "悠悠辞鼎邑，去去指金墉。\n途路盈千里，山川亘百重。\n风行常有地，云出本多峰。\n郁郁园中柳，亭亭山上松。\n客心殊不乐，乡泪独无从。",
        "dynasty": "唐",
        "collection_info": null
    },
    {
        "uuid": "600cdb5dd1877d8d1d9cff1cc4c101d2",
        "title": "送刘校书从军",
        "author": "杨炯",
        "content": "天将下三宫，星门召五戎。\n坐谋资庙略，飞檄伫文雄。\n赤土流星剑，乌号明月弓。\n秋阴生蜀道，杀气绕湟中。\n风雨何年别，琴尊此日同。\n离亭不可望，沟水自西东。",
        "dynasty": "唐",
        "collection_info": null
    },
    {
        "uuid": "22f09ddeb2708bb75d364a6b2b8255da",
        "title": "游废观",
        "author": "杨炯",
        "content": "青幛倚丹田，荒凉数百年。\n犹知小山桂，尚识大罗天。\n药败金炉火，苔昏玉女泉。\n岁时无壁画，朝夕有阶烟。\n花柳三春节，江山四望悬。\n悠然出尘网，从此狎神仙。",
        "dynasty": "唐",
        "collection_info": null
    },
    {
        "uuid": "dcb0affcc068f264fcf65bbad1f38cfd",
        "title": "和石侍御山庄",
        "author": "杨炯",
        "content": "烟霞非俗宇，岩壑只幽居。\n水浸何曾畎，荒郊不復锄。\n影浓山树密，香浅泽花疎。\n阔堑防斜径，平堤夹小渠。\n莲房若箇实，竹节几重虚。\n萧然隔城市，酌醴焚枯鱼。",
        "dynasty": "唐",
        "collection_info": null
    },
    {
        "uuid": "26d6653f3cae6a4660c5de784f74d022",
        "title": "送李庶子致仕还洛",
        "author": "杨炯",
        "content": "此地倾城日，由来供帐华。\n亭逢李广骑，门接邵平瓜。\n原野烟氛匝，关河游望赊。\n白云断岩岫，绿草覆江沙。\n诏赐扶阳宅，人荣御史车。\n灞池一相送，流涕向烟霞。",
        "dynasty": "唐",
        "collection_info": null
    },
    {
        "uuid": "54e62c2cd9af4641af2338f8e2b88788",
        "title": "早行",
        "author": "杨炯",
        "content": "敞朗东方彻，阑干北斗斜。\n地气俄成雾，天云渐作霞。\n河流纔辨马，岩路不容车。\n阡陌经三岁，闾阎对五家。\n露文沾细草，风影转高花。\n日月从来惜，关山犹自赊。",
        "dynasty": "唐",
        "collection_info": null
    },
    {
        "uuid": "1e0f1b6f879afcd09ef21b79ac18a398",
        "title": "和崔司空伤姬人",
        "author": "杨炯",
        "content": "昔时南浦别，鹤怨宝琴弦。\n今日东方至，鸾销珠镜前。\n水流衔砌咽，月影向窗悬。\n妆匣悽余粉，熏炉灭旧烟。\n晚庭摧玉树，寒帐委金莲。\n佳人不再得，云日几千年。",
        "dynasty": "唐",
        "collection_info": null
    },
    {
        "uuid": "f15ea9dfe1ef936d7c1a2faf06668363",
        "title": "和骞右丞省中暮望",
        "author": "杨炯",
        "content": "故事閒台阁，仙门蔼已深。\n旧章窥复道，云幌肃重阴。\n玄律葭灰变，青阳斗柄临。\n年光摇树色，春气绕兰心。\n风响高窗度，流痕曲岸侵。\n天门总枢辖，人镜辨衣簪。\n日暮南宫静，瑶华振雅音。",
        "dynasty": "唐",
        "collection_info": null
    },
    {
        "uuid": "10ca4d830f96dab5e6e8f342e250e856",
        "title": "和酬虢州李司法",
        "author": "杨炯",
        "content": "唇齿标形胜，关河壮邑居。\n寒山抵方伯，秋水面鸿胪。\n君子从游宦，忘情任卷舒。\n风霜下刀笔，轩盖拥门闾。\n平野芸黄遍，长洲鸿雁初。\n菊花宜泛酒，浦叶好裁书。\n昔我芝兰契，悠然云雨疎。\n非君重千里，谁有惠双鱼。",
        "dynasty": "唐",
        "collection_info": null
    },
    {
        "uuid": "1972a822896615f28016febfc6c84761",
        "title": "和郑雠校内省眺瞩思乡怀友",
        "author": "杨炯",
        "content": "铜门初下辟，石馆始沈研。\n游雾千金字，飞云五色笺。\n楼台横紫极，城阙俯青田。\n暄入瑶房裏，春回玉宇前。\n霞文埋落照，风物澹归烟。\n翰墨三余隙，关山四望悬。\n颓峰暌酌羽，流水旷鸣絃。\n虽欣承白雪，终恨隔青天。",
        "dynasty": "唐",
        "collection_info": null
    },
    {
        "uuid": "bb012831680b0cfa9c7e4777c25ab323",
        "title": "和旻上人伤果禅师",
        "author": "杨炯",
        "content": "净业初中日，浮生大小年。\n无人本无我，非后亦非前。\n箫鼓旁喧地，龙蛇直映天。\n法门摧栋宇，觉海破舟船。\n书镇秦王饷，经文宋国传。\n声华周百亿，风烈被三千。\n芜没青园寺，荒凉紫陌田。\n德音殊未远，拱木已生烟。",
        "dynasty": "唐",
        "collection_info": null
    },
    {
        "uuid": "b9bffe6d5c76624e2ba24a915dd48fbd",
        "title": "和刘侍郎入隆唐观",
        "author": "杨炯",
        "content": "福地阴阳合，仙都日月开。\n山川临四险，城树隐三台。\n伏槛排云出，飞轩遶涧回。\n参差凌倒影，潇洒轶浮埃。\n百果珠为实，羣峰锦作苔。\n悬萝暗疑雾，瀑布响成雷。\n方士烧丹液，真人泛玉杯。\n还如问桃水，更似得蓬莱。\n汉帝求仙日，相如作赋才。\n自然金石奏，何必上天台。",
        "dynasty": "唐",
        "collection_info": null
    },
    {
        "uuid": "ce2ab615c96674e188c7b670d79231b6",
        "title": "和辅先入昊天观星瞻",
        "author": "杨炯",
        "content": "遁甲爰皇里，星占太乙宫。\n天门开奕奕，佳气郁葱葱。\n碧落三干外，黄图四海中。\n邑居环若水，城阙抵新丰。\n玉槛昆崙侧，金枢地轴东。\n上真朝北斗，元始咏南风。\n汉君祠五帝，淮王礼八公。\n道书编竹简，灵液灌梧桐。\n草茂琼阶绿，花繁宝树红。\n石楼纷似画，地镜淼如空。\n桑海年应积，桃源路不穷。\n黄轩若有问，三月住崆峒。",
        "dynasty": "唐",
        "collection_info": null
    },
    {
        "uuid": "56ec301a9d3fdbe9894739f79cb26f5b",
        "title": "和刘长史荅十九兄",
        "author": "杨炯",
        "content": "帝尧平百姓，高祖宅三秦。\n子弟分河岳，衣冠动缙绅。\n盛名恆不陨，历代几相因。\n街巷涂山曲，门闾洛水滨。\n五龙金作友，一子玉为人。\n宝剑丰城气，明珠魏国珍。\n风标自落落，文质且彬彬。\n共许刁元亮，同推周伯仁。\n石城俯天阙，钟阜对江津。\n骥足方遐骋，狼心独未驯。\n鼓鼙鸣九域，风火集重闉。\n城势余三板，兵威乏四邻。\n居然混玉石，直置保松筠。\n耿介酬天子，危言数贼臣。\n钟仪琴未奏，苏武节犹新。\n受禄宁辞死，扬名不顾身。\n精诚动天地，忠义感明神。\n怪鸟俄垂翼，修蛇竟暴鳞。\n来朝拜休命，述职下梁岷。\n善政驰金马，嘉声绕玉轮。\n三荆忽有赠，四海更相亲。\n宫征谐鸣石，光辉掩烛银。\n山川遥满目，零露坐沾巾。\n友爱光天下，恩波浃后尘。\n懦夫仰高节，下里继阳春。",
        "dynasty": "唐",
        "collection_info": null
    },
    {
        "uuid": "4946f47f3a036582224e922d194753f0",
        "title": "夜送赵纵",
        "author": "杨炯",
        "content": "赵氏连城璧，由来天下传。\n送君还旧府，明月满前川。",
        "dynasty": "唐",
        "collection_info": null
    },
    {
        "uuid": "dc8b1aebc0c48d1d87863702da5e115a",
        "title": "息夫人",
        "author": "宋之问",
        "content": "可怜楚破息，肠断息夫人。\n仍为泉下骨，不作楚王嫔。\n楚王宠莫盛，息君情更亲。\n情亲怨生别，一朝俱杀身。",
        "dynasty": "唐",
        "collection_info": null
    },
    {
        "uuid": "58b1fe2218dd5e39c5d19b8fd54ee3cb",
        "title": "初到陆浑山庄",
        "author": "宋之问",
        "content": "授衣感穷节，策马凌伊关。\n归齐逸人趣，日觉秋琴闲。\n寒露衰北阜，夕阳破东山。\n浩歌步榛樾，栖鸟随我还。",
        "dynasty": "唐",
        "collection_info": null
    },
    {
        "uuid": "dbe9ba6deaf8134ed2bc2634fcca54e8",
        "title": "夜饮东亭",
        "author": "宋之问",
        "content": "春泉鸣大壑，皓月吐层岑。\n岑壑景色佳，慰我远游心。\n暗芳足幽气，惊栖多众音。\n高兴南山曲，长谣横素琴。",
        "dynasty": "唐",
        "collection_info": null
    },
    {
        "uuid": "79342efc4c86e9f7f7e406134e3f3ff2",
        "title": "芳树",
        "author": "宋之问",
        "content": "何地早芳菲，宛在长门殿。\n夭桃色若绶，秾李光如练。\n啼鸟弄花疎，游蜂饮香遍。\n叹息春风起，飘零君不见。",
        "dynasty": "唐",
        "collection_info": null
    },
    {
        "uuid": "ecc3efbf8efd09ed2d04a28f168c2b78",
        "title": "送赵六贞固",
        "author": "宋之问",
        "content": "目断南浦云，心醉东郊柳。\n怨别此何时，春芳来已久。\n与君共时物，尽此盈樽酒。\n始愿今不从，春风恋携手。",
        "dynasty": "唐",
        "collection_info": null
    },
    {
        "uuid": "af07428d7ea9feed34bf58b81cfc5cf2",
        "title": "题张老松树",
        "author": "宋之问",
        "content": "岁晚东岩下，周顾何悽恻。\n日落西山阴，众草起寒色。\n中有乔松树，使我长叹息。\n百尺无寸枝，一生自孤直。",
        "dynasty": "唐",
        "collection_info": null
    },
    {
        "uuid": "d1e6002718f5a298022ed435f5fff2c6",
        "title": "别之望后独宿蓝田山庄",
        "author": "宋之问",
        "content": "鹡鸰有旧曲，调苦不成歌。\n自叹兄弟少，常嗟离别多。\n尔寻北京路，予卧南山阿。\n泉晚更幽咽，云秋尚嵯峨。\n药栏听蝉噪，书幌见禽过。\n愁至愿甘寝，其如乡梦何。",
        "dynasty": "唐",
        "collection_info": null
    },
    {
        "uuid": "4e412609842d7a96941c96f739ee817c",
        "title": "浣纱篇赠陆上人",
        "author": "宋之问",
        "content": "越女颜如花，越王闻浣纱。\n国微不自宠，献作吴宫娃。\n山薮半潜匿，苎萝更蒙遮。\n一行霸句践，再笑倾夫差。\n艳色夺人目，斆嚬亦相夸。\n一朝还旧都，靓粧寻若耶。\n鸟惊入松网，鱼畏沈荷花。\n始觉冶容妄，方悟羣心邪。\n钦子秉幽意，世人共称嗟。\n愿言托君怀，倘类蓬生麻。\n家住雷门曲，高阁凌飞霞。\n淋漓翠羽帐，旖旎采云军。\n春风艳楚舞，秋月缠胡笳。\n自昔专娇爱，袭玩唯矜奢。\n达本知空寂，弃彼犹泥沙。\n永割偏执性，自长熏修芽。\n携妾不障道，来止妾西家。",
        "dynasty": "唐",
        "collection_info": null
    },
    {
        "uuid": "279291450f4edba6b898a7fc7aef4e5a",
        "title": "雨从箕山来",
        "author": "宋之问",
        "content": "雨从箕山来，倏与飘风度。\n晴明西峰日，绿缛南溪树。\n此时客精庐，幸蒙真僧顾。\n深入清净理，妙断往来趣。\n意得两契如，言尽共忘喻。\n观花寂不动，闻鸟悬可悟。\n向夕闻天香，淹留不能去。",
        "dynasty": "唐",
        "collection_info": null
    },
    {
        "uuid": "2aee1e99b2f4fb125f447eaccae47b03",
        "title": "初至崖口",
        "author": "宋之问",
        "content": "崖口众山断，嵚崟耸天壁。\n气衝落日红，影入春潭碧。\n锦缋织苔藓，丹青画松石。\n水禽泛容与，岩花飞的皪。\n微路从此深，我来限于役。\n惆怅情未已，羣峰暗将夕。",
        "dynasty": "唐",
        "collection_info": null
    },
    {
        "uuid": "46cf4f121ebdf3060c16cdcd3465a953",
        "title": "自湘源至潭州衡山县",
        "author": "宋之问",
        "content": "浮湘沿迅湍，逗浦凝远盼。\n渐见江势阔，行嗟水流漫。\n赤岸杂云霞，绿竹缘溪涧。\n向背羣山转，应接良景晏。\n沓障连夜猿，平沙覆阳雁。\n纷吾望阙客，归桡速已惯。\n中道方泝洄，迟念自兹撰。\n赖欣衡阳美，持以蠲忧患。",
        "dynasty": "唐",
        "collection_info": null
    },
    {
        "uuid": "10e3aa7392e63e5a14fa394eadf574f9",
        "title": "入崖口五渡寄李适",
        "author": "宋之问",
        "content": "抱琴登绝壑，伐木泝清川。\n路极意谓尽，势回趣转绵。\n人远草木秀，山深云景鲜。\n余负海峤情，自昔微尚然。\n弥旷十余载，今来宛仍前。\n未窥仙源极，独进野人船。\n时攀乳窦憩，屡薄天窗眠。\n夜弦响松月，朝楫弄苔泉。\n因冥象外理，永谢区中缘。\n碧潭可遗老，丹砂堪学仙。\n莫使驰光暮，空令归鹤怜。",
        "dynasty": "唐",
        "collection_info": null
    },
    {
        "uuid": "a688928babdea8ee642f23c185b0620a",
        "title": "洞庭湖",
        "author": "宋之问",
        "content": "地尽天水合，朝及洞庭湖。\n初日当中涌，莫辨东西隅。\n晶耀目何在，滢荧心欲无。\n灵光晏海若，游气耿天吴。\n张乐轩皇至，征苗夏禹徂。\n楚臣悲落叶，尧女泣苍梧。\n野积九江润，山通五岳图。\n风恬鱼自跃，云夕雁相呼。\n独此临泛漾，浩将人代殊。\n永言洗氛浊，卒岁为清娱。\n要使功成退，徒劳越大夫。",
        "dynasty": "唐",
        "collection_info": null
    },
    {
        "uuid": "dd20518cd7b9ecf55da3aac0beadde36",
        "title": "景龙四年春祠海",
        "author": "宋之问",
        "content": "肃事祠春溟，宵斋洗蒙虑。\n鸡鸣见日出，鹭下惊涛鹜。\n地阔八荒近，天回百川澍。\n筵端接空曲，目外唯雰雾。\n暖气物象来，周游晦明互。\n致牲匪玄享，禋涤期灵煦。\n的的波际禽，沄沄岛间树。\n安期今何在，方丈蔑寻路。\n仙事与世隔，冥搜徒已屡。\n四明背羣山，遗老莫辨处。\n抚中良自慨，弱龄忝恩遇。\n三入文史林，两拜神仙署。\n虽叹出关远，始知临海趣。\n赏来空自多，理胜孰能喻。\n留楫竟何待，徙倚忽云暮。",
        "dynasty": "唐",
        "collection_info": null
    },
    {
        "uuid": "dc88e2614b66c54e6188be17c9b4506a",
        "title": "温泉庄卧病寄杨七炯",
        "author": "宋之问",
        "content": "移疾卧兹岭，寥寥倦幽独。\n赖有嵩丘山，高枕长在目。\n兹山栖灵异，朝夜翳云族。\n是日蒙雨晴，返景入岩谷。\n幂幂涧畔草，青青山下木。\n此意方无穷，环顾怅林麓。\n伊洛何悠漫，川原信重复。\n夏余鸟兽蕃，秋末禾黍熟。\n秉愿守樊圃，归闲欣艺牧。\n惜无载酒人，徒把凉泉掬。",
        "dynasty": "唐",
        "collection_info": null
    },
    {
        "uuid": "c0e10fb778cb0922786c4038f256813f",
        "title": "荅田征君",
        "author": "宋之问",
        "content": "家临清溪水，溪水绕盘石。\n绿萝四面垂，褭褭百余尺。\n风泉度丝管，苔藓铺茵席。\n传闻颍阳人，霞外漱灵液。\n忽枉岩中翰，吟望朝復夕。\n何当遂远游，物色候逋客。",
        "dynasty": "唐",
        "collection_info": null
    },
    {
        "uuid": "accbc3c3e2dd873053a7cb9f40369af5",
        "title": "自衡阳至韶州谒能禅师",
        "author": "宋之问",
        "content": "谪居窜炎壑，孤帆淼不繫。\n别家万里余，流目三春际。\n猿啼山馆晓，虹饮江皐霁。\n湘岸竹泉幽，衡峯石囷闭。\n岭嶂穷攀越，风涛极沿济。\n吾师在韶阳，欣此得躬诣。\n洗虑宾空寂，焚香结精誓。\n愿以有漏躯，聿熏无生慧。\n物用益冲旷，心源日闲细。\n伊我获此途，游道回晚计。\n宗师信舍法，摈落文史艺。\n坐禅罗浮中，寻异穷海裔。\n何辞御魑魅，自可乘炎疠。\n回首望旧乡，云林浩亏蔽。\n不作离别苦，归期多年岁。",
        "dynasty": "唐",
        "collection_info": null
    },
    {
        "uuid": "f752ec8e98705dc8013670ac085011bf",
        "title": "见南山夕阳召监师不至",
        "author": "宋之问",
        "content": "夕阳黯晴碧，山翠互明灭。\n此中意无限，要与开士说。\n徒郁仲举思，讵迴道林辙。\n孤兴欲待谁，待此湖上月。",
        "dynasty": "唐",
        "collection_info": null
    },
    {
        "uuid": "be7d0f8478aff13d3188adfbb5bd726d",
        "title": "游法华寺",
        "author": "宋之问",
        "content": "薄游京都日，遥羡稽山名。\n分刺江海郡，朅来征素情。\n松露洗心眷，象筵敷念诚。\n薄云界青嶂，皎日鶱朱甍。\n苔涧深不测，竹房闲且清。\n感真六象见，垂兆二𪅝鸣。\n古今信灵迹，中州莫与京。\n林巘永栖业，岂伊佐一生。\n浮悟虽已久，事试去来成。\n观念幸相续，庶几最后明。",
        "dynasty": "唐",
        "collection_info": null
    },
    {
        "uuid": "8f7c99e165bc202f09135d67504f8519",
        "title": "宿云门寺",
        "author": "宋之问",
        "content": "云门若邪裏，泛鹢路纔通。\n夤缘绿篠岸，遂得青莲宫。\n天香众壑满，夜梵前山空。\n漾漾潭际月，飔飗杉上风。\n兹焉多嘉遯，数子今莫同。\n凤归慨处士，鹿化闻仙公。\n樵路郑州北，举井阿岩东。\n永夜岂云寐，曙华忽葱茏。\n谷鸟啭尚涩，源桃惊未红。\n再来期春暮，当造林端穷。\n庶几踪谢客，开山投剡中。",
        "dynasty": "唐",
        "collection_info": null
    },
    {
        "uuid": "40f7212f6e9faf96dcbb4aec444207e4",
        "title": "春湖古意",
        "author": "宋之问",
        "content": "院梅发向尺，园鸟復成曲。\n落日游南湖，果掷颜如玉。\n含情不得语，转盼知所属。\n惆怅未可归，宁关须采菉。",
        "dynasty": "唐",
        "collection_info": null
    },
    {
        "uuid": "de4da1de4bcfb9ad2159c0aa9d0f6f27",
        "title": "游陆浑南山自歇马岭到枫香林以诗代书荅李舍人适",
        "author": "宋之问",
        "content": "晨登歇马岭，遥望伏牛山。\n孤出羣峰首，熊熊元气间。\n太和亦崔嵬，石扇横闪倏。\n细岑互攒倚，浮巘竞奔蹙。\n白云遥入怀，青霭近可掬。\n徒寻灵异迹，周顾惬心目。\n晨拂鸟路行，暮投人烟宿。\n稉稻远弥秀，栗芋秋新熟。\n石髓非一岩，药苗乃万族。\n间关踏云雨，缭绕缘水木。\n西见商山芝，南到楚乡竹。\n楚竹幽且深，半杂枫香林。\n浩歌清潭曲，寄尔桃源心。",
        "dynasty": "唐",
        "collection_info": null
    },
    {
        "uuid": "0ae4019b33035064ec83ae51097068a6",
        "title": "早发大庾岭",
        "author": "宋之问",
        "content": "晨跻大庾险，驿鞍驰復息。\n雾露昼未开，浩途不可测。\n嵥起华夷界，信为造化力。\n歇鞍问徒旅，乡关在西北。\n出门怨别家，登岭恨辞国。\n自惟勖忠孝，斯罪懵所得。\n皇明颇照洗，延议日纷惑。\n兄弟远沦居，妻子成异域。\n羽翮伤已毁，童幼怜未识。\n踌蹰恋北顾，亭午晞霁色。\n春暖阴梅花，瘴回阳鸟翼。\n含沙缘涧聚，吻草依林植。\n适蛮悲疾首，怀巩泪沾臆。\n感谢鹓鹭朝，勤修魑魅职。\n生还倘非远，誓拟酬恩德。",
        "dynasty": "唐",
        "collection_info": null
    },
    {
        "uuid": "6c4da0a81f78de8db0947ecd838491b3",
        "title": "自洪府舟行直书其事",
        "author": "宋之问",
        "content": "仲春辞国门，畏途横万里。\n越淮乘楚嶂，造江泛吴汜。\n严程无休隙，日夜涉风水。\n昔闻垂堂言，将诫千金子。\n问余何奇剥，迁窜极炎鄙。\n揆己道德余，幼闻虚白旨。\n贵身贱外物，抗迹远尘轨。\n朝游伊水湄，夕卧箕山趾。\n妙年拙自晦，皎洁弄文史。\n谬辱紫泥书，挥翰青云裏。\n事往每增伤，宠来常誓止。\n铭骨怀报称，逆鳞让金紫。\n安位衅潜构，退耕祸犹起。\n栖岩实吾策，触藩诚内耻。\n济济同时人，台庭鸣劒履。\n愚以卑自衞，兀坐去沈滓。\n迨兹理已极，窃位申知己。\n羣议负宿心，获戾光华始。\n黄金忽销铄，素业坐沦毁。\n浩叹诬平生，何独恋枌梓。\n浦树浮郁郁，皐兰覆靡靡。\n百越去魂断，九疑望心死。\n未尽匡阜游，远欣罗浮美。\n周旋本师训，佩服无生理。\n异国多灵仙，幽探忘年纪。\n敝庐嵩山下，空谷茂兰芷。\n悠悠南溟远，采掇长已矣。",
        "dynasty": "唐",
        "collection_info": null
    },
    {
        "uuid": "dd5ba6f938575d7687f9647b752680cd",
        "title": "下桂江县黎壁",
        "author": "宋之问",
        "content": "放溜觌前溆，连山分上干。\n江回云壁转，天小雾峯攒。\n吼沫跳急浪，合流环峻滩。\n欹离出漩划，缭绕避涡盘。\n舟子怯桂水，最言斯路难。\n吾生抱忠信，吟啸自安闲。\n旦别已千岁，夜愁劳万端。\n企予见夜月，委曲破林峦。\n潭旷竹烟尽，洲香橘露团。\n岂傲夙所好，对之与俱欢。\n思君罢琴酌，泣此夜漫漫。",
        "dynasty": "唐",
        "collection_info": null
    },
    {
        "uuid": "d88a545b19afcf2cace020fb369ca8ed",
        "title": "奉使嵩山途经缑岭",
        "author": "宋之问",
        "content": "侵星发洛城，城中歌吹声。\n毕景至缑岭，岭上烟霞生。\n草树饶野意，山川多古情。\n大隐德所薄，归来可退耕。",
        "dynasty": "唐",
        "collection_info": null
    },
    {
        "uuid": "affac820eaa22f87143742889b5eefb1",
        "title": "伤王七秘书监寄呈扬州陆长史通简府僚广陵以广好事",
        "author": "宋之问",
        "content": "王氏贵先宗，衡门栖道风。\n传心晤有物，秉化游无穷。\n学奥九流异，机玄三语同。\n书乃墨场绝，文称词伯雄。\n白屋藩魏主，苍生期谢公。\n一祗贤良诏，遂谒承明宫。\n补衮望奚塞，尊儒位未充。\n罢官七门裏，归老一丘中。\n尝忝长者辙，微言私谓通。\n我行会稽郡，路出广陵东。\n物在人已矣，都疑淮海空。",
        "dynasty": "唐",
        "collection_info": null
    },
    {
        "uuid": "6bacf49ab20b2fa8ca2cc3c71dce7989",
        "title": "使至嵩山寻杜四不遇慨然復伤田洗马韩观主因以题壁赠杜侯杜四",
        "author": "宋之问",
        "content": "洛桥瞻太室，期子在云烟。\n归来不相见，孤赏弄寒泉。\n与君阔松石，于兹二十年。\n田公谢昭世，韩子秘幽埏。\n忆昔同携手，山栖接二贤。\n笙歌入玄地，诗酒坐寥天。\n旧友悉零落，罢琴私自怜。\n逝者非药误，餐霞意可全。\n为余理还策，相与事灵仙。",
        "dynasty": "唐",
        "collection_info": null
    },
    {
        "uuid": "43d19a1115ff08a30c68fb0cbe097e61",
        "title": "翫郡斋海榴",
        "author": "宋之问",
        "content": "泽国韶气早，开帘延霁天。\n野禽宵未啭，山蜚昼仍眠。\n目兹海榴发，列暎岩楹前。\n熠爚御风静，葳蕤含景鲜。\n清晨绿堪佩，亭午丹欲然。\n昔忝金闺籍，尝见玉池莲。\n未若宗族地，更逢荣耀全。\n南金虽自贵，贺赏讵能迁。\n抚躬万里绝，岂染一朝妍。\n徒缘滞遐郡，常是惜流年。\n越俗鄙章甫，扪心空自怜。",
        "dynasty": "唐",
        "collection_info": null
    },
    {
        "uuid": "69568d970d56ca8cfad112d8e99e53d9",
        "title": "长安路",
        "author": "宋之问",
        "content": "秦地平如掌，层城出云汉。\n楼阁九衢春，车马千门旦。\n绿柳开復合，红尘聚还散。\n日晚鬬鸡场，经过狭斜看。",
        "dynasty": "唐",
        "collection_info": null
    },
    {
        "uuid": "0db381a488b393b668eceecb7fbc57f4",
        "title": "折杨柳",
        "author": "宋之问",
        "content": "玉树朝日映，罗帐春风吹。\n拭泪攀杨柳，长条宛地垂。\n白花飞历乱，黄鸟思参差。\n妾自肝肠断，傍人那得知。",
        "dynasty": "唐",
        "collection_info": null
    },
    {
        "uuid": "bcafa8d67fea56ae262d01d27a40bedf",
        "title": "有所思",
        "author": "宋之问",
        "content": "君子事行役，再空芳岁期。\n美人旷遥伫，万里浮云思。\n园桃绽红艳，郊叶柔绿滋。\n坐看长夏晚，秋月生罗帷。",
        "dynasty": "唐",
        "collection_info": null
    },
    {
        "uuid": "e1b011030d2d286c2301ae82e1ca593b",
        "title": "军中人日登高赠房明府",
        "author": "宋之问",
        "content": "幽郊昨夜阴风断，顿觉朝来阳吹暖。\n泾水桥南柳欲黄，杜陵城北花应满。\n长安昨夜寄春衣，短翮登兹一望归。\n闻道凯旋乘骑入，看君走马见芳菲。",
        "dynasty": "唐",
        "collection_info": null
    },
    {
        "uuid": "464fc3ee5d136a62fb58777d00ec4086",
        "title": "寒食还陆浑别业",
        "author": "宋之问",
        "content": "洛阳城裏花如雪，陆浑山中今始发。\n旦别河桥杨柳风，夕卧伊川桃李月。\n伊川桃李正芳新，寒食山中酒復春。\n野老不知尧舜力，酣歌一曲太平人。",
        "dynasty": "唐",
        "collection_info": null
    },
    {
        "uuid": "21863ce340bd7363a112d40d91c7cc74",
        "title": "寒食江州满塘驿",
        "author": "宋之问",
        "content": "去年上巳洛桥边，今年寒食庐山曲。\n遥怜巩树花应满，復见吴洲草新绿。\n吴洲春草兰杜芳，感物思归怀故乡。\n驿骑明朝宿何处？猿声今夜断君肠。",
        "dynasty": "唐",
        "collection_info": null
    },
    {
        "uuid": "51b25267a64f17acf8e5439cc55c6bb3",
        "title": "至端州驿见杜五审言沈三佺期阎五朝隐王二无竞题壁慨然成咏",
        "author": "宋之问",
        "content": "逐臣北地承严谴，谓到南中每相见。\n岂意南中岐路多，千山万水分乡县。\n云摇雨散各翻飞，海阔天长音信稀。\n处处山川同瘴疠，自怜能得几人归。",
        "dynasty": "唐",
        "collection_info": null
    },
    {
        "uuid": "c58f7e16e8a4467a63123b93d686c3e1",
        "title": "绿竹引",
        "author": "宋之问",
        "content": "青溪绿潭潭水侧，修竹婵娟同一色。\n徒生僊实凤不游，老死空山人讵识。\n妙年秉愿逃俗纷，归卧嵩丘弄白云。\n含情傲睨慰心目，何可一日无此君。",
        "dynasty": "唐",
        "collection_info": null
    },
    {
        "uuid": "d36a448615ab690325e34b08873c49f9",
        "title": "明河篇",
        "author": "宋之问",
        "content": "八月凉风天气晶，万里无云河汉明。\n昏见南楼清且浅，晓落西山纵復横。\n洛阳城阙天中起，长河夜夜千门裏。\n复道连甍共蔽亏，画堂琼户特相宜。\n云母帐前初泛滥，水精帘外转逶迤。\n倬彼昭回如练白，復出东城接南陌。\n南陌征人去不归，谁家今夜捣寒衣。\n鸳鸯机上疎萤度，乌鹊桥边一雁飞。\n雁飞萤度愁难歇，坐见明河渐微没。\n已能舒卷任浮云，不惜光辉让流月。\n明河可望不可亲，愿得乘槎一问津。\n更将织女支机石，还访成都卖卜人。",
        "dynasty": "唐",
        "collection_info": null
    },
    {
        "uuid": "7ff22f63c1924f8fd75a833fba37abc5",
        "title": "龙门应制",
        "author": "宋之问",
        "content": "宿雨霁氛埃，流云度城阙。\n河堤柳新翠，苑树花先发。\n洛阳花柳此时浓，山水楼台暎几重。\n羣公拂雾朝翔凤，天子乘春幸凿龙。\n凿龙近出王城外，羽从琳琅拥轩盖。\n云罕纔临御水桥，天衣已入香山会。\n山壁崭岩断復连，清流澄澈俯伊川。\n雁塔遥遥绿波上，星龛奕奕翠微边。\n层峦旧长千寻木，远壑初飞百丈泉。\n綵仗蜺旌遶香阁，下辇登高望河洛。\n东城宫阙拟昭回，南陌沟塍殊绮错。\n林下天香七宝台，山中春酒万年杯。\n微风一起祥花落，仙乐初鸣瑞鸟来。\n鸟来花落纷无已，称觞献寿烟霞裏。\n歌舞淹留景欲斜，石关犹驻五云车。\n鸟旗翼翼留芳草，龙骑骎骎暎晚花。\n千乘万骑銮舆出，水静山空严警跸。\n郊外喧喧引看人，倾都南望属车尘。\n嚣声引扬闻黄道，佳气周迴入紫宸。\n先王定鼎山河固，宝命乘周万物新。\n吾皇不事瑶池乐，时雨来观农扈春。",
        "dynasty": "唐",
        "collection_info": null
    },
    {
        "uuid": "c042d4406af032bf2904ade6d9ef7ee9",
        "title": "初宿淮口",
        "author": "宋之问",
        "content": "孤舟汴河水，去国情无已。\n晚泊投楚乡，明月清淮裏。\n汴河东泻路穷兹，洛阳西顾日增悲。\n夜闻楚歌思欲断，况值淮南木落时。",
        "dynasty": "唐",
        "collection_info": null
    },
    {
        "uuid": "537de20f59701a3dc2903708840b2079",
        "title": "王子乔",
        "author": "宋之问",
        "content": "王子乔，爱神仙，七月七日上宾天。\n白虎摇瑟凤吹笙，乘骑云气吸日精。\n吸日精，长不归，遗庙今在而人非。\n空望山头草，草露湿人衣。",
        "dynasty": "唐",
        "collection_info": null
    },
    {
        "uuid": "4f4364a4236db821492546063ae52c90",
        "title": "放白鷴篇",
        "author": "宋之问",
        "content": "故人赠我绿绮琴，兼致白鷴鸟。\n琴是峄山桐，鸟出吴溪中。\n我心松石清霞裏，弄此幽弦不能已。\n我心河海白云垂，怜此珍禽空自知。\n着书晚下麒麟阁，幼稚骄痴候门乐。\n乃言物性不可违，白鷴愁慕刷毛衣。\n玉徽闭匣留为念，六翮开笼任尔飞。",
        "dynasty": "唐",
        "collection_info": null
    },
    {
        "uuid": "136d6bd0add56201d5c1b1ca4351e1fc",
        "title": "桂州三月三日",
        "author": "宋之问",
        "content": "代业京华裏，远投魑魅乡。\n登高望不极，云海四茫茫。\n伊昔承休盼，曾为人所羡。\n两朝赐颜色，二纪陪欢宴。\n昆明御宿侍龙媒，伊阙天泉復几回。\n西夏黄河水心劒，东周清洛羽觞杯。\n苑中落花扫还合，河畔垂杨拨不开。\n千春万寿多行乐，柏梁和歌攀睿作。\n赐金分帛奉恩辉，风举云摇入紫微。\n晨趋北阙鸣珂至，夜出南宫把烛归。\n载笔儒林多岁月，幞被文昌佐吴越。\n越中山海高且深，兴来无处不登临。\n永和九年刺海郡，暮春三月醉山阴。\n愚谓嬉游长似昔，不言流寓歘成今。\n始安繁华旧风俗，帐饮倾城沸江曲。\n主人丝管清且悲，客子肝肠断还续。\n荔浦蘅皐万里余，洛阳音信绝能疎。\n故园今日应愁思，曲水何能更祓除。\n逐伴谁怜合浦叶，思归岂食桂江鱼。\n不求汉使金囊赠，愿得佳人锦字书。",
        "dynasty": "唐",
        "collection_info": null
    },
    {
        "uuid": "9c77dfa93798780ee8e0c21b8a95506d",
        "title": "下山歌",
        "author": "宋之问",
        "content": "下嵩山兮多所思，携佳人兮步迟迟。\n松间明月长如此，君再游兮復何时。",
        "dynasty": "唐",
        "collection_info": null
    },
    {
        "uuid": "e09af7120e9f6bf85cf7003718814583",
        "title": "冬宵引赠司马承祯",
        "author": "宋之问",
        "content": "河有冰兮山有雪，北户墐兮行人绝。\n独坐山中兮对松月，怀美人兮屡盈缺。\n明月的的寒潭中，青松幽幽吟劲风。\n此情不向俗人说，爱而不见恨无穷。",
        "dynasty": "唐",
        "collection_info": null
    },
    {
        "uuid": "f0026df6f93af36da637656013933f00",
        "title": "高山引",
        "author": "宋之问",
        "content": "攀云窈窕兮上跻悬峰，长路浩浩兮此去何从。\n水一曲兮肠一曲，山一重兮悲一重。\n松槚邈已远，友于何日逢？况满室兮童稚，攒众虑于心胷。\n天高难诉兮远负明德，却望咸京兮挥涕龙钟。",
        "dynasty": "唐",
        "collection_info": null
    },
    {
        "uuid": "583e843928b698a80cc4c54acd79f831",
        "title": "嵩山天门歌",
        "author": "宋之问",
        "content": "登天门兮坐盘石之磷𥒘，前漎漎兮未半，下漠漠兮无垠。\n纷窈窕兮岩倚披以鹏翅，洞胶葛兮峰棱层以龙鳞。\n松移岫转，左变而右易。\n风生云起，出鬼而入神。\n吾亦不知其灵怪如此，愿游杳冥兮见羽人。\n重曰：天门兮穹崇，回合兮攒藂。\n松万接兮柱日，石千寻兮倚空。\n晚阴兮足风，夕阳兮赩红。\n试一望兮夺魄，况众妙之无穷。",
        "dynasty": "唐",
        "collection_info": null
    },
    {
        "uuid": "6753c3e57f6c5a326f53c4e192cd7e34",
        "title": "有所思",
        "author": "宋之问",
        "content": "洛阳城东桃李花，飞来飞去落谁家。\n幽闺女儿惜颜色，坐见落花长叹息。\n今年花落颜色改，明年花开復谁在。\n已见松柏摧为薪，更闻桑田变成海。\n古人无復洛城东，今人还对落花风。\n年年岁岁花相似，岁岁年年人不同。\n寄言全盛红颜子，须怜半死白头翁。\n此翁白头真可怜，伊昔红颜美少年。\n公子王孙芳树下，清歌妙舞落花前。\n光禄池台交锦绣，将军楼阁画神仙。\n一朝卧病无相识，三春行乐在谁边。\n婉转蛾眉能几时，须臾鹤髮乱如丝。\n但看古来歌舞地，唯有黄昏鸟雀飞。",
        "dynasty": "唐",
        "collection_info": null
    },
    {
        "uuid": "5b88776312670b9624840f8519073850",
        "title": "奉和立春日侍宴内出剪綵花应制",
        "author": "宋之问",
        "content": "金阁粧新杏，琼筵弄绮梅。\n人间都未识，天上忽先开。\n蜨绕香丝住，蜂怜艳粉迴。\n今年春色早，应为剪刀催。",
        "dynasty": "唐",
        "collection_info": null
    },
    {
        "uuid": "cbace9e610868ea2775c29d7d40567d3",
        "title": "春日芙蓉园侍宴应制",
        "author": "宋之问",
        "content": "芙蓉秦地沼，卢橘汉家园。\n谷转斜盘径，川迴曲抱原。\n风来花自舞，春入鸟能言。\n侍宴瑶池夕，归途笳吹繁。",
        "dynasty": "唐",
        "collection_info": null
    },
    {
        "uuid": "6f3c855404cda5735737979f6dc1c32a",
        "title": "夏日仙蕚亭应制",
        "author": "宋之问",
        "content": "高岭逼星河，乘舆此日过。\n野含时雨润，山杂夏云多。\n睿藻光岩穴，宸襟洽薜萝。\n悠然小天下，归路满笙歌。",
        "dynasty": "唐",
        "collection_info": null
    },
    {
        "uuid": "aba4a0f52ed315e904abbe30ad6119ee",
        "title": "奉和九月九日登慈恩寺浮屠应制",
        "author": "宋之问",
        "content": "凤剎侵云半，虹旌倚日边。\n散花多宝塔，张乐布金田。\n时菊芳仙酝，秋兰动睿篇。\n香街稍欲晚，清跸扈归天。",
        "dynasty": "唐",
        "collection_info": null
    },
    {
        "uuid": "e759fd42f4e279d3884788b868176403",
        "title": "奉和九日幸临渭亭登高应制得欢字",
        "author": "宋之问",
        "content": "令节三秋晚，重阳九日欢。\n仙杯还泛菊，宝馔且调兰。\n御气云霄近，乘高宇宙宽。\n今朝万寿引，宜向曲中弹。",
        "dynasty": "唐",
        "collection_info": null
    },
    {
        "uuid": "6d883f57dc6ac3be279ccf292a23c5e3",
        "title": "奉和圣制闰九月九日登庄严总持二寺阁",
        "author": "宋之问",
        "content": "闰月再重阳，仙舆历宝坊。\n帝歌云稍白，御酒菊犹黄。\n风铎喧行漏，天花拂舞行。\n豫游多景福，梵宇日生光。",
        "dynasty": "唐",
        "collection_info": null
    },
    {
        "uuid": "8e8db45e09fe1f3dbbb5fd113dd65c29",
        "title": "麟趾殿侍宴应制",
        "author": "宋之问",
        "content": "北阙层城峻，西宫复道悬。\n乘舆历万户，置酒望三川。\n花柳含丹日，山河入绮筵。\n欲知陪赏处，空外有飞烟。",
        "dynasty": "唐",
        "collection_info": null
    },
    {
        "uuid": "33bffbfd72ce492549d49bfec2c3eee8",
        "title": "上阳宫侍宴应制得林字",
        "author": "宋之问",
        "content": "广乐张前殿，重裘感圣心。\n砌蓂霜月尽，庭树雪云深。\n旧渥骖宸御，慈恩忝翰林。\n微臣一何幸，再得听瑶琴。",
        "dynasty": "唐",
        "collection_info": null
    },
    {
        "uuid": "7588e22aa0dd3d71ae2c753df8d803b7",
        "title": "幸少林寺应制",
        "author": "宋之问",
        "content": "绀宇横天室，回銮指帝休。\n曙阴迎日尽，春气抱岩流。\n空乐繁行漏，香烟薄綵斿。\n玉膏从此泛，仙驭接浮丘。",
        "dynasty": "唐",
        "collection_info": null
    },
    {
        "uuid": "35a1ef42470520228a86346d254c4dbd",
        "title": "幸岳寺应制",
        "author": "宋之问",
        "content": "蹔幸珠筵地，俱怜石濑清。\n泛流张翠幕，拂迥挂红旌。\n雅曲龙调管，芳樽蚁泛觥。\n陪欢玉座晚，復得听金声。",
        "dynasty": "唐",
        "collection_info": null
    },
    {
        "uuid": "b252350054a27a06747fad684987c348",
        "title": "扈从登封途中作",
        "author": "宋之问",
        "content": "帐殿郁崔嵬，仙游实壮哉。\n晓云连幕捲，夜火杂星回。\n谷暗千旗出，山鸣万乘来。\n扈从良可赋，终乏掞天才。",
        "dynasty": "唐",
        "collection_info": null
    },
    {
        "uuid": "3a161d8fe585787d5953670ec1249687",
        "title": "扈从登封告成颂",
        "author": "宋之问",
        "content": "复道开行殿，钩陈列禁兵。\n和风吹鼓角，佳气动旗旌。\n后骑迴天苑，前山入御营。\n万方俱下拜，相与乐昇平。",
        "dynasty": "唐",
        "collection_info": null
    },
    {
        "uuid": "3adc72f202f08cbbd6fa74d026053a39",
        "title": "松山岭应制",
        "author": "宋之问",
        "content": "翼翼高旌转，锵锵凤辇飞。\n尘销清跸路，云湿从臣衣。\n白羽摇丹壑，天营逼翠微。\n芳声耀今古，四海警宸威。",
        "dynasty": "唐",
        "collection_info": null
    },
    {
        "uuid": "347abce5641166a491a6ae7a16857b7d",
        "title": "缑山庙",
        "author": "宋之问",
        "content": "王子宾仙去，飘飖笙鹤飞。\n徒闻沧海变，不见白云归。\n天路何其远，人间此会稀。\n空歌日云暮，霜月渐微微。",
        "dynasty": "唐",
        "collection_info": null
    },
    {
        "uuid": "ca743c58897536a1c1b6e134205c325f",
        "title": "奉和梁王宴龙泓应教得微字",
        "author": "宋之问",
        "content": "水府沦幽壑，星轺下紫微。\n鸟惊司仆驭，花落侍臣衣。\n芳树摇春晚，晴云绕座飞。\n淮王正留客，不醉莫言归。",
        "dynasty": "唐",
        "collection_info": null
    },
    {
        "uuid": "0d6c9706d99c0ef520c954babb126fea",
        "title": "寿阳王花烛图",
        "author": "宋之问",
        "content": "仙媛乘龙日，天孙捧雁来。\n可怜桃李树，更绕凤皇台。\n烛照香车入，花临宝扇开。\n莫令银箭晓，为尽合欢杯。",
        "dynasty": "唐",
        "collection_info": null
    },
    {
        "uuid": "8f6fb2aae8b8217f705e7dfd572245dd",
        "title": "江南曲",
        "author": "宋之问",
        "content": "妾住越城南，离居不自堪。\n采花惊曙鸟，摘叶餧春蚕。\n懒结茱萸带，愁安玳瑁簪。\n待君消瘦尽，日暮碧江潭。",
        "dynasty": "唐",
        "collection_info": null
    },
    {
        "uuid": "d2a1b504b7b5a4faf6210003adf7be48",
        "title": "牛女",
        "author": "宋之问",
        "content": "粉席秋期缓，针楼别怨多。\n奔龙争渡月，飞鹊乱填河。\n失喜先临镜，含羞未解罗。\n谁能留夜色，来夕倍还梭。",
        "dynasty": "唐",
        "collection_info": null
    },
    {
        "uuid": "d060461696900f97542b9b327d3792e3",
        "title": "冬夜寓直麟阁",
        "author": "宋之问",
        "content": "直事披三省，重关闭七门。\n广庭怜雪净，深屋喜炉温。\n月幌花虚馥，风窗竹暗喧。\n东山白云意，兹夕寄琴尊。",
        "dynasty": "唐",
        "collection_info": null
    },
    {
        "uuid": "1dd6576626a6bd9ee77502c4d330f8e0",
        "title": "登禅定寺阁",
        "author": "宋之问",
        "content": "梵宇出三天，登临望八川。\n开襟坐霄汉，挥手拂云烟。\n函谷青山外，昆池落日边。\n东京杨柳陌，少别已经年。",
        "dynasty": "唐",
        "collection_info": null
    },
    {
        "uuid": "e8e7d482ce9746175e0eb7de956567cc",
        "title": "陆浑山庄",
        "author": "宋之问",
        "content": "归来物外情，负杖阅岩耕。\n源水看花入，幽林采药行。\n野人相问姓，山鸟自呼名。\n去去独吾乐，无然愧此生。",
        "dynasty": "唐",
        "collection_info": null
    },
    {
        "uuid": "62780aa87391a4682d2d00559c013355",
        "title": "蓝田山庄",
        "author": "宋之问",
        "content": "宦游非吏隐，心事好幽偏。\n考室先依地，为农且用天。\n辋川朝伐木，蓝水暮浇田。\n独与秦山老，相欢春酒前。",
        "dynasty": "唐",
        "collection_info": null
    },
    {
        "uuid": "c255bf4c5cbe3de1d619d543adb272c9",
        "title": "春日山家",
        "author": "宋之问",
        "content": "今日游何处？春泉洗药归。\n悠然紫芝曲，昼掩白云扉。\n鱼乐偏寻藻，人闲屡采薇。\n丘中无俗事，身世两相违。",
        "dynasty": "唐",
        "collection_info": null
    },
    {
        "uuid": "a0a4b0a72fb823923cb63ba1b402ed56",
        "title": "春日宴宋主簿山亭得寒字",
        "author": "宋之问",
        "content": "公子正邀欢，林亭春未兰。\n攀岩践苔易，迷路出花难。\n窗覆垂杨暖，阶侵瀑水寒。\n帝城归路直，留兴接鹓鸾。",
        "dynasty": "唐",
        "collection_info": null
    },
    {
        "uuid": "e88c8292d41c6454f3f1826880d90797",
        "title": "江亭晚望",
        "author": "宋之问",
        "content": "浩渺浸云根，烟岚出远村。\n鸟归沙有迹，帆过浪无痕。\n望水知柔性，看山欲断魂。\n纵情犹未已，回马欲黄昏。",
        "dynasty": "唐",
        "collection_info": null
    },
    {
        "uuid": "74ad2f3f881f989cc07231866627e2c3",
        "title": "秋晚游普耀寺",
        "author": "宋之问",
        "content": "薄暮曲江头，仁祠暂可留。\n山形无隐霁，野色徧呈秋。\n荷覆香泉密，藤缘宝树幽。\n平生厌尘事，过此忽悠悠。",
        "dynasty": "唐",
        "collection_info": null
    },
    {
        "uuid": "c5fd5ab70b262a0cafc30cdf7b086598",
        "title": "答李司户夔",
        "author": "宋之问",
        "content": "远方来下客，輶轩摄使臣。\n弄琴宜在夜，倾酒贵逢春。\n驷马留孤馆，双鱼赠故人。\n明朝散云雨，遥仰德为邻。",
        "dynasty": "唐",
        "collection_info": null
    },
    {
        "uuid": "f11f57230526f57c9b13712275d34b35",
        "title": "寄天台司马道士",
        "author": "宋之问",
        "content": "卧来生白髮，览镜忽成丝。\n远愧餐霞子，童颜且自持。\n旧游惜疎旷，微尚日磷缁。\n不寄西山药，何由东海期。",
        "dynasty": "唐",
        "collection_info": null
    },
    {
        "uuid": "bfa6fc11dcc9761273956e23597f7824",
        "title": "使往天平军马约与陈子昂新乡为期及还而不相遇",
        "author": "宋之问",
        "content": "入衞期之子，吁嗟不少留。\n情人去何处？淇水日悠悠。\n恆碣青云断，衡漳白露秋。\n知君心许国，不是爱封侯。",
        "dynasty": "唐",
        "collection_info": null
    },
    {
        "uuid": "928700530fdc7f05188129c661f5f87c",
        "title": "过函谷关",
        "author": "宋之问",
        "content": "二百四十载，海内何纷纷。\n六国兵同合，七雄势未分。\n从成拒秦帝，策决问苏君。\n鸡鸣将狗盗，论德不论勋。",
        "dynasty": "唐",
        "collection_info": null
    },
    {
        "uuid": "679207d6a3b2dade95aaff57174a0e29",
        "title": "送朔方何侍郎",
        "author": "宋之问",
        "content": "闻道云中使，乘骢往復还。\n河兵守阳月，塞虏失阴山。\n拜职尝随骠，铭功不让班。\n旋闻受降日，歌舞入萧关。",
        "dynasty": "唐",
        "collection_info": null
    },
    {
        "uuid": "0418054f2afa282aba11f70c983ac6e1",
        "title": "送田道士使蜀投龙",
        "author": "宋之问",
        "content": "风驭忽泠然，云台路几千。\n蜀门峯势断，巴字水形连。\n人隔壶中地，龙游洞裏天。\n赠言回驭日，图画彼山川。",
        "dynasty": "唐",
        "collection_info": null
    },
    {
        "uuid": "8b5cf5a39957daf714f5474c3388426b",
        "title": "送许州宋司马赴任",
        "author": "宋之问",
        "content": "颍郡水东流，荀陈兄弟游。\n偏伤兹日远，独向聚星州。\n河润在明德，人康非外求。\n当闻力为政，遥慰我心愁。",
        "dynasty": "唐",
        "collection_info": null
    },
    {
        "uuid": "41a51310d7a6ca043623ccec1e6fa086",
        "title": "送赵司马赴蜀州",
        "author": "宋之问",
        "content": "饯子西南望，烟绵劒道微。\n桥寒金雁落，林曙碧鸡飞。\n职拜舆方远，仙成履会归。\n定知和氏璧，遥掩玉轮辉。",
        "dynasty": "唐",
        "collection_info": null
    },
    {
        "uuid": "8a79db42fba8b1c373f244dd2b37c6e3",
        "title": "送永昌萧赞府",
        "author": "宋之问",
        "content": "柳变曲江头，送君函谷游。\n弄琴宽别意，酌醴醉春愁。\n恋本亦何极，赠言微所求。\n莫令金谷水，不入故园流。",
        "dynasty": "唐",
        "collection_info": null
    },
    {
        "uuid": "8276dc0c56182ad50f0542fb929b9794",
        "title": "送李侍御",
        "author": "宋之问",
        "content": "行李恋庭闱，乘轺振綵衣。\n南登指吴服，北走出秦畿。\n去国夏云断，还乡秋雁飞。\n旋闻郡计入，更有使臣归。",
        "dynasty": "唐",
        "collection_info": null
    },
    {
        "uuid": "1fda0b2f29a85a712d0515bca91f44ca",
        "title": "饯湖州薛司马",
        "author": "宋之问",
        "content": "别驾促严程，离筵多故情。\n交深季作友，义重伯为兄。\n镇静移吴俗，风流在汉京。\n会看陈仲举，从此拜公卿。",
        "dynasty": "唐",
        "collection_info": null
    },
    {
        "uuid": "c04791f53215e6d08bf20cc993ffdcb7",
        "title": "送杜审言",
        "author": "宋之问",
        "content": "卧病人事绝，嗟君万里行。\n河桥不相送，江树远含情。\n别路追孙楚，维舟弔屈平。\n可惜龙泉劒，流落在丰城。",
        "dynasty": "唐",
        "collection_info": null
    },
    {
        "uuid": "887ef671f99964a3ccdfc502ccc5b5c7",
        "title": "送武进郑明府",
        "author": "宋之问",
        "content": "弦歌试宰日，城阙赏心违。\n北谢苍龙去，南随黄鹄飞。\n夏云海中出，吴山江上微。\n甿谣岂云远，从此庆缁衣。",
        "dynasty": "唐",
        "collection_info": null
    },
    {
        "uuid": "6b5b0e78e06edd96e2dd14d89afba2e9",
        "title": "送姚侍御出使江东",
        "author": "宋之问",
        "content": "帝忧河朔郡，南发海陵仓。\n坐叹青春别，逶迤碧水长。\n饮冰朝受命，衣锦昼还乡。\n为问东山桂，无人何自芳。",
        "dynasty": "唐",
        "collection_info": null
    },
    {
        "uuid": "d337b55813bb627670b5c1a46bf284eb",
        "title": "留别之望舍弟",
        "author": "宋之问",
        "content": "同气有三人，分飞在此晨。\n西驰巴岭徼，东去洛阳滨。\n强饮离前酒，终伤别后神。\n谁怜散花蕚，独赴日南春。",
        "dynasty": "唐",
        "collection_info": null
    },
    {
        "uuid": "e9782cff3bade32654ecceb842ac2a0a",
        "title": "汉江宴别",
        "author": "宋之问",
        "content": "汉广不分天，舟移杳若仙。\n秋虹暎晚日，江鹤弄晴烟。\n积水浮冠盖，遥风逐管弦。\n嬉游不可极，留恨此山川。",
        "dynasty": "唐",
        "collection_info": null
    },
    {
        "uuid": "77a3ce93023c35497367a86a4ea5c8e6",
        "title": "初发荆府赠长史",
        "author": "宋之问",
        "content": "□□□□□，□□□□□。\n仍随五马谪，载与两禽奔。\n明主无由见，羣公莫与言。\n幸君逢圣日，何惜理虞翻。",
        "dynasty": "唐",
        "collection_info": null
    },
    {
        "uuid": "637e7ed4266dbdb74bf0bb05d48c1d18",
        "title": "晚泊湘江",
        "author": "宋之问",
        "content": "五岭恓惶客，三湘顦顇颜。\n况復秋雨霁，表裏见衡山。\n路逐鹏南转，心依雁北还。\n唯余望乡泪，更染竹成斑。",
        "dynasty": "唐",
        "collection_info": null
    },
    {
        "uuid": "ef5f5340d3d365cd7dc0a924cac54518",
        "title": "过蛮洞",
        "author": "宋之问",
        "content": "越岭千重合，蛮溪十里斜。\n竹迷樵子径，萍匝钓人家。\n林暗交枫叶，园香覆橘花。\n谁怜在荒外，孤赏足云霞。",
        "dynasty": "唐",
        "collection_info": null
    },
    {
        "uuid": "01bf0fb720da3c77f0cd37c69f865914",
        "title": "经梧州",
        "author": "宋之问",
        "content": "南国无霜霰，连年见物华。\n青林暗换叶，红橤续开花。\n春去闻山鸟，秋来见海槎。\n流芳虽可悦，会自泣长沙。",
        "dynasty": "唐",
        "collection_info": null
    }
]