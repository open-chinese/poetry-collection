[
    {
        "uuid": "37a6542407387ccd78128449b339a2b7",
        "title": "宫词  其五一",
        "author": "宋徽宗",
        "content": "玉鈎红绶挂琵琶，七宝轻明拨更嘉。\n捍面折枝新御画，打絃惟恐损珍花。",
        "dynasty": "宋",
        "collection_info": null
    },
    {
        "uuid": "0010fd3806b96672d663eda328f32b73",
        "title": "宫词  其五二",
        "author": "宋徽宗",
        "content": "黄昏人寂漏初稀，嫔御相从奉直归。\n慵困尚寻嬉戏事，竞将双陆且忘机。",
        "dynasty": "宋",
        "collection_info": null
    },
    {
        "uuid": "6a22a924b11f68343860b67287d4df42",
        "title": "宫词  其五三",
        "author": "宋徽宗",
        "content": "阁门双闢约人还，后苑芳菲一望间。\n台榭参差春更好，瑶津遶岸耸眉山。",
        "dynasty": "宋",
        "collection_info": null
    },
    {
        "uuid": "a5e8b4c21a2dfbf222d27db8a8bac219",
        "title": "宫词  其五四",
        "author": "宋徽宗",
        "content": "端楼游赏正元宵，珠箔低垂绚帟飘。\n黔首康衢瞻盛际，御香芬馥下云霄。",
        "dynasty": "宋",
        "collection_info": null
    },
    {
        "uuid": "0a559a3e93433ffcf16b0fdfced9b424",
        "title": "宫词  其五五",
        "author": "宋徽宗",
        "content": "绿槐阴合正炎曦，高迭盆冰匝座围。\n沉李浮瓜清玉槛，水晶宫殿正忘机。",
        "dynasty": "宋",
        "collection_info": null
    },
    {
        "uuid": "ce697774e0255a40277545e61bdd6e28",
        "title": "宫词  其五六",
        "author": "宋徽宗",
        "content": "水精澄莹一屏方，置近盘龙宝砚傍。\n海玉森森红挺秀，琐窗清楚兴何长。",
        "dynasty": "宋",
        "collection_info": null
    },
    {
        "uuid": "629eb20c21bc266e5d4c98cd36d8fea9",
        "title": "宫词  其五七",
        "author": "宋徽宗",
        "content": "资善黉堂几席开，小王初学读书来。\n师儒专选英豪用，敎育当资保傅才。",
        "dynasty": "宋",
        "collection_info": null
    },
    {
        "uuid": "43648e3eb3b2c96ca2136c53f1564f15",
        "title": "宫词  其五八",
        "author": "宋徽宗",
        "content": "金銮登对择忠良，嘉纳儒臣蹇议长。\n图治取人当数路，吏能全不在文章。",
        "dynasty": "宋",
        "collection_info": null
    },
    {
        "uuid": "dd70c1e46f093b29ab067cef29c83a5e",
        "title": "宫词  其五九",
        "author": "宋徽宗",
        "content": "霁云高敞九城关，簪佩衣裾一望间。\n昨日閤门新入奏，降王初缀紫宸班。",
        "dynasty": "宋",
        "collection_info": null
    },
    {
        "uuid": "40fc65a795425a5436dbd502b315dc00",
        "title": "宫词  其六○",
        "author": "宋徽宗",
        "content": "元宵五日宴龙楼，同乐斯民一豫游。\n宝辇欲回人仰望，彩绳高处堕星毬。",
        "dynasty": "宋",
        "collection_info": null
    },
    {
        "uuid": "be16d78334fa65ff90c4a9debdf58ec2",
        "title": "宫词  其六一",
        "author": "宋徽宗",
        "content": "杏梢梅蘂遍飘香，藻荇萦纡满碧塘。\n娇怯画船推俯岸，闲看风力蹙波光。",
        "dynasty": "宋",
        "collection_info": null
    },
    {
        "uuid": "be4eb65664c099c6cb81fcf25dad195a",
        "title": "宫词  其六二",
        "author": "宋徽宗",
        "content": "七夕新秋玉露清，月鈎遥挂碧云平。\n珍庭祈巧贪娱宴，唯恨残更促晓声。",
        "dynasty": "宋",
        "collection_info": null
    },
    {
        "uuid": "f5de707081d226931f9855c08216eb49",
        "title": "宫词  其六三",
        "author": "宋徽宗",
        "content": "绣栭丹栱尽瑰材，百步回廊锦帐开。\n万炬绛纱星粲粲，拱环翠碧下楼台。",
        "dynasty": "宋",
        "collection_info": null
    },
    {
        "uuid": "37ee8586ab7c674f21b634d18984b500",
        "title": "宫词  其六四",
        "author": "宋徽宗",
        "content": "禁宇春围昼漏长，睿思宸极景相望。\n回环露浥苍苔合，一架荼蘼满殿香。",
        "dynasty": "宋",
        "collection_info": null
    },
    {
        "uuid": "8e3ca79c1f2a230c1a3815ef1c336a0d",
        "title": "宫词  其六五",
        "author": "宋徽宗",
        "content": "三月西城淑景多，羽林旌旆拥鸣珂。\n珠鞍玉镫龙骧进，宝苑珍亭喜一过。",
        "dynasty": "宋",
        "collection_info": null
    },
    {
        "uuid": "ddb553fb52c71faf72717aa979301892",
        "title": "宫词  其六六",
        "author": "宋徽宗",
        "content": "江浙秋橙入上都，深宫培植向庭除。\n金丸磊磊尤珍异，均锡臣邻侑乐胥。",
        "dynasty": "宋",
        "collection_info": null
    },
    {
        "uuid": "255e48a07dd8a357ec2ecf17d10628a5",
        "title": "宫词  其六七",
        "author": "宋徽宗",
        "content": "翠石岧嶤竞巧形，无双惟是碧云屏。\n坤舆秀气全融结，尤比三峰色更青。",
        "dynasty": "宋",
        "collection_info": null
    },
    {
        "uuid": "06879e28edb63e3fcad66acece010efa",
        "title": "宫词  其六八",
        "author": "宋徽宗",
        "content": "大晟重均律吕全，乐章谐协尽成编。\n宫中嫔御皆能按，欲显仪刑内治先。",
        "dynasty": "宋",
        "collection_info": null
    },
    {
        "uuid": "9ae201f8569b042afec5215bfb7cde4d",
        "title": "宫词  其六九",
        "author": "宋徽宗",
        "content": "年年式宴集簪裳，百辟班聫振鹭行。\n曲谢臣邻尤跂望，司珍新奏玉茶床。",
        "dynasty": "宋",
        "collection_info": null
    },
    {
        "uuid": "676f6bfe9e85744d8f50493d773117a6",
        "title": "宫词  其七○",
        "author": "宋徽宗",
        "content": "敎化风行自掖房，芸辉新缮万书堂。\n清闲几砚皆编帙，时诵关雎正始章。",
        "dynasty": "宋",
        "collection_info": null
    },
    {
        "uuid": "a3d88cbf607fb1bbe455e1f43da6e697",
        "title": "宫词  其七一",
        "author": "宋徽宗",
        "content": "垂拱凌晨百辟朝，鸣鞘风引彻璇霄。\n鸳鸾杂沓趋鳞砌，无限黄金重满腰。",
        "dynasty": "宋",
        "collection_info": null
    },
    {
        "uuid": "6783ae8639bf59b9f67a7f6ec084f005",
        "title": "宫词  其七二",
        "author": "宋徽宗",
        "content": "乐章重制协昇平，德冠宫闱万古名。\n嫔御尽能歌此曲，竞随钟鼓度新声。",
        "dynasty": "宋",
        "collection_info": null
    },
    {
        "uuid": "aa4b49dc3d528d88ba572e2ea7743f22",
        "title": "宫词  其七三",
        "author": "宋徽宗",
        "content": "杨梅泽国最荣昌，此岁移来入上方。\n造化想知偏借力，结成繁实胜江乡。",
        "dynasty": "宋",
        "collection_info": null
    },
    {
        "uuid": "ba55d9ab7b0886b1326388f7f2604959",
        "title": "宫词  其七四",
        "author": "宋徽宗",
        "content": "控马攀鞍事打毬，花袍束带竞风流。\n盈盈巧学儿男拜，惟喜先赢第一筹。",
        "dynasty": "宋",
        "collection_info": null
    },
    {
        "uuid": "34aa5a6738dfd48355368912286def27",
        "title": "宫词  其七五",
        "author": "宋徽宗",
        "content": "秋杪金柑产玉庭，云根呈瑞故连茎。\n相期不是尘中物，占得成双雨露荣。",
        "dynasty": "宋",
        "collection_info": null
    },
    {
        "uuid": "7c57faf18759b822962c6d827ea4934a",
        "title": "宫词  其七六",
        "author": "宋徽宗",
        "content": "钿筝百宝间生辉，玉柱成行雁自飞。\n对酒僊姿时一按，十三絃上迸珠玑。",
        "dynasty": "宋",
        "collection_info": null
    },
    {
        "uuid": "03e7acd788b37edac082fe09dac09297",
        "title": "宫词  其七七",
        "author": "宋徽宗",
        "content": "戎裘殊丽学弯弓，十指纤柔力未充。\n多被朋侪齐谑笑，强颜无奈脸莲红。",
        "dynasty": "宋",
        "collection_info": null
    },
    {
        "uuid": "6453f2a331774d7b232427400c4e4068",
        "title": "宫词  其七八",
        "author": "宋徽宗",
        "content": "花洞连延一架平，文鸳双砌接珍亭。\n明晖北望垂杨岸，满目烟波上下青。",
        "dynasty": "宋",
        "collection_info": null
    },
    {
        "uuid": "8bb6c75d0aba69a99ae9de83557fd09f",
        "title": "宫词  其七九",
        "author": "宋徽宗",
        "content": "英华相背露台高，夹道双亭气象饶。\n每待中秋开夕宴，月轮平处奏箫韶。",
        "dynasty": "宋",
        "collection_info": null
    },
    {
        "uuid": "100518991a18d2feaaaff1f29918bdad",
        "title": "宫词  其八○",
        "author": "宋徽宗",
        "content": "雅乐方兴大晟谐，均调律吕贯三才。\n广庭度曲笙镛间，羽翮翱翔赴节来。",
        "dynasty": "宋",
        "collection_info": null
    },
    {
        "uuid": "d25f07edb57872a9e35aac8c42e10352",
        "title": "宫词  其八一",
        "author": "宋徽宗",
        "content": "十里香街沸管絃，金明回驭夕阳天。\n风轻芝盖摇霞浪，袅袅龙盘七宝鞭。",
        "dynasty": "宋",
        "collection_info": null
    },
    {
        "uuid": "6383caabb628ea5b1de8ed7cca429a0a",
        "title": "宫词  其八二",
        "author": "宋徽宗",
        "content": "上春精择建溪芽，携向芸窗力鬬茶。\n点处未容分品格，捧瓯相近比琼花。",
        "dynasty": "宋",
        "collection_info": null
    },
    {
        "uuid": "5e26e1bdcba0c0970fd63f961cc4486e",
        "title": "宫词  其八三",
        "author": "宋徽宗",
        "content": "烟敛林梢挂晚虹，登临吟望兴无穷。\n秦娥越艳新粧饰，小约同来宝苑中。",
        "dynasty": "宋",
        "collection_info": null
    },
    {
        "uuid": "2030269a582e5516f930aa8e755252fd",
        "title": "宫词  其八四",
        "author": "宋徽宗",
        "content": "忘忧清乐在枰棋，僊子精功岁未笄。\n窗下每将图局按，恐防宣召较高低。",
        "dynasty": "宋",
        "collection_info": null
    },
    {
        "uuid": "0f5864a226f88eaa9a26a6a0c48d3dc8",
        "title": "宫词  其八五",
        "author": "宋徽宗",
        "content": "紫云楼曲倚仙韶，传习皆知岁月遥。\n竞好洮州新进谱，和谐逸韵入音调。",
        "dynasty": "宋",
        "collection_info": null
    },
    {
        "uuid": "c6b48f0274c515f25dbc469bbde02857",
        "title": "宫词  其八六",
        "author": "宋徽宗",
        "content": "杏绿桃绯一片春，后庭花卉尽坤珍。\n秋韆峻架临芳径，须信韶光每岁新。",
        "dynasty": "宋",
        "collection_info": null
    },
    {
        "uuid": "f0c3c91919f0811e9f7336fdcb48a0c4",
        "title": "宫词  其八七",
        "author": "宋徽宗",
        "content": "邃宇宏开巧石丛，擅名还有胜嬴峰。\n巫山未足为珍异，碧玉巑岏迭数重。",
        "dynasty": "宋",
        "collection_info": null
    },
    {
        "uuid": "9a82d3fff08725146bcd2fd588344b55",
        "title": "宫词  其八八",
        "author": "宋徽宗",
        "content": "燕馆余闲玉漏沉，华容芳质尽知音。\n不将箫瑟为贪靡，竞鼓瑶徽数弄琴。",
        "dynasty": "宋",
        "collection_info": null
    },
    {
        "uuid": "2bef39334893fbf335aa644abe7f9816",
        "title": "宫词  其八九",
        "author": "宋徽宗",
        "content": "澄澄方沼玉庭前，天产双英并萼莲。\n含秀同芳应有感，故来清禁启妖妍。",
        "dynasty": "宋",
        "collection_info": null
    },
    {
        "uuid": "570d5b979dba435b598e50cfc1f4277b",
        "title": "宫词  其九○",
        "author": "宋徽宗",
        "content": "纹窗几砚日亲临，雅玩娱情务讨寻。\n笔格砚屏皆宝制，镇书惟重马蹏金。",
        "dynasty": "宋",
        "collection_info": null
    },
    {
        "uuid": "7dd34332e73d51eac5d1e27451f1d040",
        "title": "宫词  其九一",
        "author": "宋徽宗",
        "content": "天源一派过严城，宝兽喷香漱玉声。\n分入瑶津来紫禁，杯流曲沼远相萦。",
        "dynasty": "宋",
        "collection_info": null
    },
    {
        "uuid": "2b493301b43eb111b5586a27c2e2956f",
        "title": "宫词  其九二",
        "author": "宋徽宗",
        "content": "千步回廊远接连，迭山盈壁状天然。\n重新绘画非尘境，不是高真即列仙。",
        "dynasty": "宋",
        "collection_info": null
    },
    {
        "uuid": "67043052b8b8a91ec56a90307686741b",
        "title": "宫词  其九三",
        "author": "宋徽宗",
        "content": "二浙枇杷得地荣，移来丹宇倍生成。\n天心赋与偏繁盛，珍物由来出太平。",
        "dynasty": "宋",
        "collection_info": null
    },
    {
        "uuid": "87973bd0dcc79b6ea2dd09371d9544a9",
        "title": "宫词  其九四",
        "author": "宋徽宗",
        "content": "粉杏夭桃出苑墙，堤边杨柳拂波光。\n梭门耸插彤云裏，风引花毬丝缕长。",
        "dynasty": "宋",
        "collection_info": null
    },
    {
        "uuid": "5d7fcb98fd127a0ee6c02ea5c20070e6",
        "title": "宫词  其九五",
        "author": "宋徽宗",
        "content": "殿省爰新六尚名，攸司遵职赞隆平。\n屡颁衎宴丰碑立，官属同刊琬琰荣。",
        "dynasty": "宋",
        "collection_info": null
    },
    {
        "uuid": "b8f65551ebe4a8fe476a5b9ef5ce45fd",
        "title": "宫词  其九六",
        "author": "宋徽宗",
        "content": "綵缔鳌山耸禁街，端门帘捲五云开。\n元宵佳景同民乐，不禁人行近露台。",
        "dynasty": "宋",
        "collection_info": null
    },
    {
        "uuid": "cabb48582e8f8001da306b0b4f4a58b7",
        "title": "宫词  其九七",
        "author": "宋徽宗",
        "content": "三年禋祀敞圜坛，星斗凝辉玉露寒。\n郊外燔柴烟欲断，禁街人已待回銮。",
        "dynasty": "宋",
        "collection_info": null
    },
    {
        "uuid": "704fa36374421ab18ee8d7bb0947ea86",
        "title": "宫词  其九八",
        "author": "宋徽宗",
        "content": "酒阑人寂暗银缸，淡月轻风透碧窗。\n宫女欲歌初制曲，旋将絃管按新腔。",
        "dynasty": "宋",
        "collection_info": null
    },
    {
        "uuid": "7d15611695e7c5c0048f8283deee643b",
        "title": "宫词  其九九",
        "author": "宋徽宗",
        "content": "禁宫春色最妖妍，桃李扶疏满眼前。\n鬬草踏青携伴侣，更寻何处画图仙。",
        "dynasty": "宋",
        "collection_info": null
    },
    {
        "uuid": "a78375287083327fd96af0ef3486d94f",
        "title": "宫词  其一○○",
        "author": "宋徽宗",
        "content": "拂面风轻日渐长，玉人初试薄罗裳。\n斜阳楼外抛梭去，两两三三出洞房。",
        "dynasty": "宋",
        "collection_info": null
    },
    {
        "uuid": "475661cb7d746d5ef9f1f265e2721046",
        "title": "宫词  其一",
        "author": "宋徽宗",
        "content": "殿庭内外锦衣重，彩仗琱舆相映红。\n敌使未尝经便殿，始瞻仪卫慑羌戎。",
        "dynasty": "宋",
        "collection_info": null
    },
    {
        "uuid": "523ee67e285f7baca96100ef7a29d72b",
        "title": "宫词  其二",
        "author": "宋徽宗",
        "content": "方响新成白玉牌，叩声仍与八音谐。\n高低二八还相映，丝竹陶匏莫可偕。",
        "dynasty": "宋",
        "collection_info": null
    },
    {
        "uuid": "8085e65062c39e7f8d124bfadad810f7",
        "title": "宫词  其三",
        "author": "宋徽宗",
        "content": "纤眉丹脸小腰肢，宜着时新峭窄衣。\n头上宫花粧翡翠，宝蝉珍蝶势如飞。",
        "dynasty": "宋",
        "collection_info": null
    },
    {
        "uuid": "4502a71f4b95f51fcf5706f09d738636",
        "title": "宫词  其四",
        "author": "宋徽宗",
        "content": "洛阳新进牡丹栽，小字牌分品格来。\n魏紫姚黄知几许，中春相继奏花开。",
        "dynasty": "宋",
        "collection_info": null
    },
    {
        "uuid": "56dc944515961a2b3848b99086eb42b7",
        "title": "宫词  其五",
        "author": "宋徽宗",
        "content": "杭越奇花异果来，未分流品未堪栽。\n苑中别圃根荄润，移入珍亭一夜开。",
        "dynasty": "宋",
        "collection_info": null
    },
    {
        "uuid": "1a124f8ef40ccef73d084342ba510e67",
        "title": "宫词  其六",
        "author": "宋徽宗",
        "content": "灵犀点点透成花，异域珍奇自可嘉。\n因制芙蓉杯几様，通纹澄彻灔流霞。",
        "dynasty": "宋",
        "collection_info": null
    },
    {
        "uuid": "8dc2c43e4b8e25933a3c1048cbb44252",
        "title": "宫词  其七",
        "author": "宋徽宗",
        "content": "花枝连属胜丹青，迭嶂层峰立翠屏。\n汲引飞泉来玉甃，璇题因缮迸泉亭。",
        "dynasty": "宋",
        "collection_info": null
    },
    {
        "uuid": "01088055b9dd24a1e8ea61ceddf7866f",
        "title": "宫词  其八",
        "author": "宋徽宗",
        "content": "近密临堤下钓鈎，曲池人静不惊鸥。\n锦鳞才得山呼进，银椀重重赐与优。",
        "dynasty": "宋",
        "collection_info": null
    },
    {
        "uuid": "f28b16f35e41f8b55b8558e6a5d6f300",
        "title": "宫词  其九",
        "author": "宋徽宗",
        "content": "宝烟遥洞悉乔松，团墨新翻制作功。\n预遣丹青摹巧様，百花云影更盘龙。",
        "dynasty": "宋",
        "collection_info": null
    },
    {
        "uuid": "886b0b5a590f8732efcb79ef36d8e659",
        "title": "宫词  其一○",
        "author": "宋徽宗",
        "content": "宫人思学寿阳粧，每看庭梅次第芳。\n浅拂臙脂轻傅粉，弯弯纤细黛眉长。",
        "dynasty": "宋",
        "collection_info": null
    },
    {
        "uuid": "b9f27807b2087eca6f37f08a20da7d4a",
        "title": "宫词  其一一",
        "author": "宋徽宗",
        "content": "主第循常贺庆来，朱轮隐隐碾晴雷。\n内东门外登车处，帘合方令步障开。",
        "dynasty": "宋",
        "collection_info": null
    },
    {
        "uuid": "9224df563652f4eccc061ad61d0ad790",
        "title": "宫词  其一二",
        "author": "宋徽宗",
        "content": "瑞日融和丽玉庭，花枝密处有莺声。\n六宫闲燕多余乐，索写新诗颂太平。",
        "dynasty": "宋",
        "collection_info": null
    },
    {
        "uuid": "d8b971b4cc65aa556f2c8cb098e6c1a0",
        "title": "宫词  其一三",
        "author": "宋徽宗",
        "content": "瑞物来呈日不虚，拱禾芝草一何殊。\n有时宣委丹青手，各使团模作画图。",
        "dynasty": "宋",
        "collection_info": null
    },
    {
        "uuid": "728edc67bad6339a8552cf8ed5e89c58",
        "title": "宫词  其一四",
        "author": "宋徽宗",
        "content": "万国昇平庆有年，九重荣盛百珍全。\n民间财货虽丰富，未识新颁大观钱。",
        "dynasty": "宋",
        "collection_info": null
    },
    {
        "uuid": "b8d9de5ed00043256457c11478241fd2",
        "title": "宫词  其一五",
        "author": "宋徽宗",
        "content": "洞箫声歇酒初阑，星斗凝辉宇宙寛。\n唯有真僊为侣伴，夜深同倚玉阑干。",
        "dynasty": "宋",
        "collection_info": null
    },
    {
        "uuid": "ac7812129e975d36a7e50c66393e0a7d",
        "title": "宫词  其一六",
        "author": "宋徽宗",
        "content": "仙韶总角籍严宫，初学吹笙性格聪。\n十指近纔能按字，纤纤双捧紫筠丛。",
        "dynasty": "宋",
        "collection_info": null
    },
    {
        "uuid": "368f2376e1a11cfad79034299edf4a2f",
        "title": "宫词  其一七",
        "author": "宋徽宗",
        "content": "春暮纷纷荡柳绵，欲回炎律困人天。\n宫粧永昼多闲宴，惯折珍珠结翠钿。",
        "dynasty": "宋",
        "collection_info": null
    },
    {
        "uuid": "dcb5ccdb5bd514deceed89fa0f8dcd4f",
        "title": "宫词  其一八",
        "author": "宋徽宗",
        "content": "宫娥相约戏秋韆，困极盈盈宝髻偏。\n却恐逢人多谑笑，暗寻香径整花钿。",
        "dynasty": "宋",
        "collection_info": null
    },
    {
        "uuid": "a07f688a64a304975777707927c5f7f4",
        "title": "宫词  其一九",
        "author": "宋徽宗",
        "content": "碧墀十二曲阑干，琼态浓醺倚欲弹。\n月上海棠清荫合，罗裳深夜怯轻寒。",
        "dynasty": "宋",
        "collection_info": null
    },
    {
        "uuid": "817b2738f9af1c6d248c37391b1bfe59",
        "title": "宫词  其二○",
        "author": "宋徽宗",
        "content": "诘曲回廊入小庭，绿窗朱戸照光明。\n宫人昼直多娱乐，阖座諠譁撃马声。",
        "dynasty": "宋",
        "collection_info": null
    },
    {
        "uuid": "97a3af0b468dc280210d299404587b6c",
        "title": "宫词  其二一",
        "author": "宋徽宗",
        "content": "金字红牌逼夜传，指踪韬略静戎边。\n往回曾不逾旬浃，巳见西隅献凯旋。",
        "dynasty": "宋",
        "collection_info": null
    },
    {
        "uuid": "8407b94f7962a7a20306cdf53b539786",
        "title": "宫词  其二二",
        "author": "宋徽宗",
        "content": "殿庭亲策擢羣才，杂沓英贤入彀来。\n俊敏各求先御览，禹门春浪鼓风雷。",
        "dynasty": "宋",
        "collection_info": null
    },
    {
        "uuid": "a30cb51d173363cb003c949ed2711c7b",
        "title": "宫词  其二三",
        "author": "宋徽宗",
        "content": "石榴繁翠渐盈枝，正是新和首夏时。\n宫女日长无一事，双英较胜卜心期。",
        "dynasty": "宋",
        "collection_info": null
    },
    {
        "uuid": "8b017bdb72254f839df4554f05518233",
        "title": "宫词  其二四",
        "author": "宋徽宗",
        "content": "湘簟凉生暑气微，午天欹枕向纱帏。\n辘轳车扇间关处，双月回廊彩凤飞。",
        "dynasty": "宋",
        "collection_info": null
    },
    {
        "uuid": "f51d7b5a7cf8e2a6e345371fc9f0446f",
        "title": "宫词  其二五",
        "author": "宋徽宗",
        "content": "行觞时许按清歌，声巧佳人曲韵和。\n簌簌梁尘飘不住，层空仍遏彩云过。",
        "dynasty": "宋",
        "collection_info": null
    },
    {
        "uuid": "ce9c21aaa9c35d37ab510df5100f454f",
        "title": "宫词  其二六",
        "author": "宋徽宗",
        "content": "洞房春晚惜花残，满地红英织锦端。\n想见惜芳情意切，更收香蘂掌中看。",
        "dynasty": "宋",
        "collection_info": null
    },
    {
        "uuid": "8c3548e3ce571f1493e784894ad9d465",
        "title": "宫词  其二七",
        "author": "宋徽宗",
        "content": "缓步宫花夜漏清，廓然天宇月华明。\n凝眸望极无纤翳，惟有银河一练横。",
        "dynasty": "宋",
        "collection_info": null
    },
    {
        "uuid": "83fe27e09c5f41e8672b0a06c8ac4b19",
        "title": "宫词  其二八",
        "author": "宋徽宗",
        "content": "相府元勋次第雄，构成高阁倚层空。\n落成颁燕延台辅，维有珠玑落座中。",
        "dynasty": "宋",
        "collection_info": null
    },
    {
        "uuid": "452d38c9f05e40717b641b3f8d334414",
        "title": "宫词  其二九",
        "author": "宋徽宗",
        "content": "春池苹藻绿盘跚，羣鸭相呼戏碧湍。\n两两轻舠闲倚岸，斜阳清景鑑中观。",
        "dynasty": "宋",
        "collection_info": null
    },
    {
        "uuid": "b33440344386b0d741668af6d440594b",
        "title": "宫词  其三○",
        "author": "宋徽宗",
        "content": "太清楼畔柳依依，阑外飘飖绿线齐。\n鱼钥未开铃铎静，一林鶗鴂占春啼。",
        "dynasty": "宋",
        "collection_info": null
    },
    {
        "uuid": "12f937d5f07836ea037762496daff98f",
        "title": "宫词  其三一",
        "author": "宋徽宗",
        "content": "小院风柔蛱蝶狂，透帘浑是牡丹香。\n主人不向闲庭看，孔雀双眠宝砌旁。",
        "dynasty": "宋",
        "collection_info": null
    },
    {
        "uuid": "8f8e2b1833f3a2eb6e7f799611911b11",
        "title": "宫词  其三二",
        "author": "宋徽宗",
        "content": "烟静云娇露已晞，昼长人困杏花时。\n秋韆闲倚楼台看，尽日无风彩索垂。",
        "dynasty": "宋",
        "collection_info": null
    },
    {
        "uuid": "e48ac485b844ef8b91e62d68e796d3d0",
        "title": "宫词  其三三",
        "author": "宋徽宗",
        "content": "院宇花深锁洞房，更阑银烛尚荧煌。\n芸窗尽日观前史，入夜乘闲讲谏章。",
        "dynasty": "宋",
        "collection_info": null
    },
    {
        "uuid": "bd88f4ee0ad1253519ab103b677f7da0",
        "title": "宫词  其三四",
        "author": "宋徽宗",
        "content": "平明初起九重关，望处楼台紫翠间。\n蘂绶华绅簪玉笋，裘衣传引太师班。",
        "dynasty": "宋",
        "collection_info": null
    },
    {
        "uuid": "5729abaeda882a4ad87e1cf190922984",
        "title": "宫词  其三五",
        "author": "宋徽宗",
        "content": "金玉来符百宝新，羽仪严肃遍中宸。\n大庭躬授唯祗畏，惠泽遄敷万国均。",
        "dynasty": "宋",
        "collection_info": null
    },
    {
        "uuid": "39e42d3d83b1cf3974585d27ed749120",
        "title": "宫词  其三六",
        "author": "宋徽宗",
        "content": "掖庭荣庆诞弥初，包子均分尽乐胥。\n小结金钱银缕胜，红罗端疋代衣裾。",
        "dynasty": "宋",
        "collection_info": null
    },
    {
        "uuid": "88476ee6ad2da308b888d9e1fdf91ccf",
        "title": "宫词  其三七",
        "author": "宋徽宗",
        "content": "南宫时务策羣贤，题目函封进御前。\n勅选左貂齐答问，魁名优与进宫联。",
        "dynasty": "宋",
        "collection_info": null
    },
    {
        "uuid": "aa2541f5b7369abe7dde75c1e5bde7df",
        "title": "宫词  其三八",
        "author": "宋徽宗",
        "content": "押班供奉列官行，沿袭诸司尽女郎。\n殿直恩名才得赐，销金方许制衣裳。",
        "dynasty": "宋",
        "collection_info": null
    },
    {
        "uuid": "d69eceb7bc7f63e42e47da60c3960a21",
        "title": "宫词  其三九",
        "author": "宋徽宗",
        "content": "燕馆沉沉夜雨晴，一翻景物更聫荣。\n碧纱窗外无人到，两两三三百舌鸣。",
        "dynasty": "宋",
        "collection_info": null
    },
    {
        "uuid": "4afbf1774fab07b915308db17a13252b",
        "title": "宫词  其四○",
        "author": "宋徽宗",
        "content": "四辅爰修拱近畿，得贤分理奠邦维。\n见为美恶当勤训，每岁皆令近玉墀。",
        "dynasty": "宋",
        "collection_info": null
    },
    {
        "uuid": "e6096f23831d7edb3a1a5440535ce0b3",
        "title": "宫词  其四一",
        "author": "宋徽宗",
        "content": "式燕簪裳遍集英，梯航万里庆天宁。\n昇平楼上遥瞻望，众裏金貂认使星。",
        "dynasty": "宋",
        "collection_info": null
    },
    {
        "uuid": "84fc171753589fced44aeee91641dd0f",
        "title": "宫词  其四二",
        "author": "宋徽宗",
        "content": "垂杨堤畔彩舟横，凤沼瑶津一望平。\n内苑有时旬按乐，管絃清响到宣明。",
        "dynasty": "宋",
        "collection_info": null
    },
    {
        "uuid": "99c59c5956614c7b4cd99fab4f49cbd5",
        "title": "宫词  其四三",
        "author": "宋徽宗",
        "content": "涵曦亭上恣凭栏，共看游鱼跃水间。\n泼剌红鳞才引到，金圈钤口放生还。",
        "dynasty": "宋",
        "collection_info": null
    },
    {
        "uuid": "6883b1557fc2571f87596d007962e963",
        "title": "宫词  其四四",
        "author": "宋徽宗",
        "content": "檀槽鈎凤绣鞶垂，玉拨乘闲试一挥。\n纵按往来敲捍面，四条絃上彩鸾飞。",
        "dynasty": "宋",
        "collection_info": null
    },
    {
        "uuid": "8b513aa02be4429442d3f99efdc0cc85",
        "title": "宫词  其四五",
        "author": "宋徽宗",
        "content": "御柳规模六鹤图，凤池均锡尽称誉。\n销金标轴精工制，同会文章看御书。",
        "dynasty": "宋",
        "collection_info": null
    },
    {
        "uuid": "9f2917d8c382a7ee4f25775ad5c9640d",
        "title": "宫词  其四六",
        "author": "宋徽宗",
        "content": "史女荣当执笔权，事沿毫楮待承宣。\n一回写着推恩字，特地欣愉择素笺。",
        "dynasty": "宋",
        "collection_info": null
    },
    {
        "uuid": "1e52c820d32913fffbcecf8de994189f",
        "title": "宫词  其四七",
        "author": "宋徽宗",
        "content": "宝苑珍池霁晓开，满街车毂转春雷。\n锦幖画舫留盈月，惟待皇家宴赏来。",
        "dynasty": "宋",
        "collection_info": null
    },
    {
        "uuid": "a0bf0c920e286bf8033fbf835abc99d8",
        "title": "宫词  其四八",
        "author": "宋徽宗",
        "content": "迭罗枝袅亚朝霞，并产深宫信可嘉。\n携向佑神珍馆裏，辅臣方得看霜花。",
        "dynasty": "宋",
        "collection_info": null
    },
    {
        "uuid": "985fc6892a5b4153df22486f7aa14bf6",
        "title": "宫词  其四九",
        "author": "宋徽宗",
        "content": "明辉严敞寿春前，仪凤翔鸾曲水穿。\n欲就金阶连翠沼，更开花洞远相连。",
        "dynasty": "宋",
        "collection_info": null
    },
    {
        "uuid": "882ac9dad092bd869fbd82cf4822f816",
        "title": "宫词  其五○",
        "author": "宋徽宗",
        "content": "近密登庸大帅才，谋谟一举万全迴。\n临洮积石皆恢復，旁午羌酋纳土来。",
        "dynasty": "宋",
        "collection_info": null
    },
    {
        "uuid": "65344a416f749e58c263491538c4f083",
        "title": "宫词  其五一",
        "author": "宋徽宗",
        "content": "清晓传邮凤报声，紫宸称贺集簪缨。\n干崇来上新祥瑞，几夜黄河彻底清。",
        "dynasty": "宋",
        "collection_info": null
    },
    {
        "uuid": "addf265e6227c7a5a17df52f560844bb",
        "title": "宫词  其五二",
        "author": "宋徽宗",
        "content": "巧簇罗牌翰苑词，宜春相向贴门楣。\n近来清禁尤珍重，珠蹙金书御制诗。",
        "dynasty": "宋",
        "collection_info": null
    },
    {
        "uuid": "a6dbf369920b0cd385d80a8783695321",
        "title": "宫词  其五三",
        "author": "宋徽宗",
        "content": "大晟揄扬逸乐音，躬行律度革汪淫。\n长门羽鹤来翔舞，正雅方知上欲歆。",
        "dynasty": "宋",
        "collection_info": null
    },
    {
        "uuid": "671f8cd39d50dd34b4a3531dd041f230",
        "title": "宫词  其五四",
        "author": "宋徽宗",
        "content": "灵宫复道问东西，殿宇凝霜绣栱齐。\n时祀每懐霜露感，祖宗功德勉攀跻。",
        "dynasty": "宋",
        "collection_info": null
    },
    {
        "uuid": "0192854ef696602a8a8cef9075f88096",
        "title": "宫词  其五五",
        "author": "宋徽宗",
        "content": "设科取士不遗贤，诏语先从内治先。\n朱邸遂兴宗子学，振振麟趾副详延。",
        "dynasty": "宋",
        "collection_info": null
    },
    {
        "uuid": "1393b8c17a80429733c05ad4fbb5c6f2",
        "title": "宫词  其五六",
        "author": "宋徽宗",
        "content": "鸡鸣警戒务相成，奉道忘私燕享宁。\n规矩忽施惟自化，铅粧不饰为看经。",
        "dynasty": "宋",
        "collection_info": null
    },
    {
        "uuid": "054f4ce61bc9fe13a1dbd19439d2adde",
        "title": "宫词  其五七",
        "author": "宋徽宗",
        "content": "苑西廊畔碧沟长，修竹森森绿影凉。\n戏掷水毬争远近，流星一点耀波光。",
        "dynasty": "宋",
        "collection_info": null
    },
    {
        "uuid": "60d726c3d3c4bb637565c776bcebafe9",
        "title": "宫词  其五八",
        "author": "宋徽宗",
        "content": "午夜登楼戸不扃，长廊夹幙内人行。\n蟠龙尾道华灯合，五色云中笑语声。",
        "dynasty": "宋",
        "collection_info": null
    },
    {
        "uuid": "b0e9b89d746ac3e6be267a6be1401815",
        "title": "宫词  其五九",
        "author": "宋徽宗",
        "content": "左右掷梭伴侣均，玉纤迎接步莲匀。\n飘飘头上宫花颤，蜂蝶惊飞不着人。",
        "dynasty": "宋",
        "collection_info": null
    },
    {
        "uuid": "11a89d89e2deeccdbeee6349f01264c1",
        "title": "宫词  其六○",
        "author": "宋徽宗",
        "content": "清晓轻云锁玉楼，楼前宫柳弄春柔。\n昇平宫宇浮佳气，占得风光待宴游。",
        "dynasty": "宋",
        "collection_info": null
    },
    {
        "uuid": "720672a9812f0e7a36ddbe01e6f9d2e0",
        "title": "宫词  其六一",
        "author": "宋徽宗",
        "content": "韶光三月恰芬芳，禊饮池头泛羽觞。\n画鹢翩翩戏龙虎，一时佳景类江乡。",
        "dynasty": "宋",
        "collection_info": null
    },
    {
        "uuid": "f7f167dafced784012464122542f911d",
        "title": "宫词  其六二",
        "author": "宋徽宗",
        "content": "韶阳偏逐禁宫先，三月青榆满地钱。\n嫔御直归多逸乐，高吟赓和缀新篇。",
        "dynasty": "宋",
        "collection_info": null
    },
    {
        "uuid": "1c4a794a839effc30d2a2b07fd46d832",
        "title": "宫词  其六三",
        "author": "宋徽宗",
        "content": "迭山环水胜蓬宫，景物芳妍竞不同。\n佩玉锵金无限好，雅歌姝舞兴何穷。",
        "dynasty": "宋",
        "collection_info": null
    },
    {
        "uuid": "7e1e2dc6b2ebe74b91562935f25dde46",
        "title": "宫词  其六四",
        "author": "宋徽宗",
        "content": "宫人撃剑斗乘骑，宝带幞头烂锦衣。\n凤尾杖交团月合，龙门毬过一星飞。",
        "dynasty": "宋",
        "collection_info": null
    },
    {
        "uuid": "ffac01c0078d6890d2914bec93ac006a",
        "title": "宫词  其六五",
        "author": "宋徽宗",
        "content": "弓矢寻常锁太清，三山相对射侯明。\n乘闲自习和容艺，金椀时闻中的声。",
        "dynasty": "宋",
        "collection_info": null
    },
    {
        "uuid": "eb231ff81f3157eadc92c8bd210d86b4",
        "title": "宫词  其六六",
        "author": "宋徽宗",
        "content": "玉虚清夜醮筵开，羽唱升沈晓漏催。\n习习轻风花外过，露香飘出禁城来。",
        "dynasty": "宋",
        "collection_info": null
    },
    {
        "uuid": "ffd5e21dcc3b38b33689c08d478ba2e5",
        "title": "宫词  其六七",
        "author": "宋徽宗",
        "content": "翰苑花深夜漏稀，奉承亲笔艹麻归。\n鸾笺几幅鱼龙化，近桉重升一品妃。",
        "dynasty": "宋",
        "collection_info": null
    },
    {
        "uuid": "e2386ce733e5f24d429d15c56d2ed5cd",
        "title": "宫词  其六八",
        "author": "宋徽宗",
        "content": "绪风轻转莺篁巧，惠日初回燕舌娇。\n芍药画阑缯不断，杨花临砌雪难消。",
        "dynasty": "宋",
        "collection_info": null
    },
    {
        "uuid": "92dcedd6fe9db0d7ab1d7dac0127ffe7",
        "title": "宫词  其六九",
        "author": "宋徽宗",
        "content": "窄衣偏称小腰身，近岁粧梳百様新。\n旧日宫娃多窃笑，想应曾占惜年春。",
        "dynasty": "宋",
        "collection_info": null
    },
    {
        "uuid": "4528aed24679567998a609275297fcc2",
        "title": "宫词  其七○",
        "author": "宋徽宗",
        "content": "六尚皆分典御行，司珍尤重膳羞良。\n小金盒子黄封贴，细字臣民预品尝。",
        "dynasty": "宋",
        "collection_info": null
    },
    {
        "uuid": "d541d4e015885b91fbbf5682a3a34030",
        "title": "宫词  其七一",
        "author": "宋徽宗",
        "content": "满街飞絮舞毵毵，慵困情懐似酒酣。\n嫔御宫中行乐倦，却寻锦叶餵新蚕。",
        "dynasty": "宋",
        "collection_info": null
    },
    {
        "uuid": "a53c2732b930a7c37150a9db5eefd3b2",
        "title": "宫词  其七二",
        "author": "宋徽宗",
        "content": "月色凝辉照胆寒，水晶宫裏望中寛。\n一声长笛来天际，谁学龙吟出指端。",
        "dynasty": "宋",
        "collection_info": null
    },
    {
        "uuid": "7db63ec8662b39fa95ba5cd4671c06db",
        "title": "宫词  其七三",
        "author": "宋徽宗",
        "content": "投壶懒欲趁嬉游，闲理瑶筝不举头。\n侧调旋从纤指出，谁人能会意中愁。",
        "dynasty": "宋",
        "collection_info": null
    },
    {
        "uuid": "4dd9ccdfcb5b12378c81f796dddb96b9",
        "title": "宫词  其七四",
        "author": "宋徽宗",
        "content": "锁院羣心望宠嘉，閤门当殿奏宣麻。\n新经授宝敷恩泽，荣拜宗藩使相华。",
        "dynasty": "宋",
        "collection_info": null
    },
    {
        "uuid": "a57338dc9adb1c289fcd7d65ba1de97a",
        "title": "宫词  其七五",
        "author": "宋徽宗",
        "content": "苑作羣工各述劳，纤纤奇巧鬬相高。\n花钿虽盛珠珍数，不使伤生用羽毛。",
        "dynasty": "宋",
        "collection_info": null
    },
    {
        "uuid": "62e0763a039c2f99455bea3107d145d7",
        "title": "宫词  其七六",
        "author": "宋徽宗",
        "content": "东观从来选俊英，一时乐育合人情。\n公卿由此涂中进，密勿登庸得仰成。",
        "dynasty": "宋",
        "collection_info": null
    },
    {
        "uuid": "bd3553f9c0df7675d97947a36c4f7c1e",
        "title": "宫词  其七七",
        "author": "宋徽宗",
        "content": "玉宇深严洞戸扃，小山松柏四时青。\n遶阑下瞰溪流碧，恰似仙都一画屏。",
        "dynasty": "宋",
        "collection_info": null
    },
    {
        "uuid": "65b64f1dbe3eb448913c59c7f66e4ffc",
        "title": "宫词  其七八",
        "author": "宋徽宗",
        "content": "龙鬚成布一端长，珍重惟将宝匣藏。\n荒服献珍诚足异，承平八表自梯航。",
        "dynasty": "宋",
        "collection_info": null
    },
    {
        "uuid": "0bc72209fba1312ea2119c6c28ca5441",
        "title": "宫词  其七九",
        "author": "宋徽宗",
        "content": "首夏方分淑景迁，小池依约出荷钱。\n宫娃每恨春归早，时困朝眠坠翠钿。",
        "dynasty": "宋",
        "collection_info": null
    },
    {
        "uuid": "07d4d7f9f449afe5a59c89d2d761b0f2",
        "title": "宫词  其八○",
        "author": "宋徽宗",
        "content": "岷山遐表得灵犀，剖出花纹两脚齐。\n良匠涓辰成宝带，鸳鸯一对水中栖。",
        "dynasty": "宋",
        "collection_info": null
    },
    {
        "uuid": "5f93274fc53edf84b5b70e8193df0538",
        "title": "宫词  其八一",
        "author": "宋徽宗",
        "content": "手诏时颁出广廷，俯从民欲示仪刑。\n庙堂佥允都俞议，方许昭垂粲日星。",
        "dynasty": "宋",
        "collection_info": null
    },
    {
        "uuid": "8640ac3f4260b2f3b5b6f8f1c4941a5a",
        "title": "宫词  其八二",
        "author": "宋徽宗",
        "content": "采来杉桧四时青，巧结蛇龙物象形。\n栽植太清资异致，势凌霜雪碧亭亭。",
        "dynasty": "宋",
        "collection_info": null
    },
    {
        "uuid": "6445a52d0062eddd0d8aa4af29952c82",
        "title": "宫词  其八三",
        "author": "宋徽宗",
        "content": "石琴应自伏羲传，品弄尤知逸韵全。\n玉轸金徽重遗制，雷张诚贵擅名先。",
        "dynasty": "宋",
        "collection_info": null
    },
    {
        "uuid": "df0c65c92defe873ff8a16ce3f9ca1c6",
        "title": "宫词  其八四",
        "author": "宋徽宗",
        "content": "瑶洞深沈尽绮蔬，丛山迭石壮僊居。\n栏干面面皆珍宝，玛瑙匀敷小玉渠。",
        "dynasty": "宋",
        "collection_info": null
    },
    {
        "uuid": "315c2e8ab232985980f0a5bd7e1904f3",
        "title": "宫词  其八五",
        "author": "宋徽宗",
        "content": "庚伏炎曦酷暑升，旋寻庭庑避烦蒸。\n禁庭宿卫肩相比，特遣中丞辄赐冰。",
        "dynasty": "宋",
        "collection_info": null
    },
    {
        "uuid": "62377efe074e48799324e51d9e1d99f1",
        "title": "宫词  其八六",
        "author": "宋徽宗",
        "content": "涓辰游幸出严城，黄道中分辇路平。\n近掖宝车锦步障，先来通市一逢迎。",
        "dynasty": "宋",
        "collection_info": null
    },
    {
        "uuid": "81f14d02d75beb66cc367b904c2e6d67",
        "title": "宫词  其八七",
        "author": "宋徽宗",
        "content": "端门颁赦立班时，禁卫森严烂锦衣。\n才立鸡竿垂彩索，望中人拜曳红旗。",
        "dynasty": "宋",
        "collection_info": null
    },
    {
        "uuid": "8e5af2799502706826e8fa7cd1c7a75a",
        "title": "宫词  其八八",
        "author": "宋徽宗",
        "content": "五谷丰穰广有秋，漕司连络奏年收。\n籍田得驾循常典，泼麦园中结绮楼。",
        "dynasty": "宋",
        "collection_info": null
    },
    {
        "uuid": "629a89ebd62c81c6b031f2676d2f0e27",
        "title": "宫词  其八九",
        "author": "宋徽宗",
        "content": "小桃初破未全香，清昼金胥漏巳长。\n临罢黄庭无一事，日移花影上回廊。",
        "dynasty": "宋",
        "collection_info": null
    },
    {
        "uuid": "53d646a3945ff43613f44107e76186c5",
        "title": "宫词  其九○",
        "author": "宋徽宗",
        "content": "议司稽考绍煕丰，因革三王二帝功。\n夙夜焦劳无敢怠，求衣常是未鸣钟。",
        "dynasty": "宋",
        "collection_info": null
    },
    {
        "uuid": "bd80fd8634423a2d28146ae8512141af",
        "title": "宫词  其九一",
        "author": "宋徽宗",
        "content": "仙姿婉娈玉肌肤，娇惯心情每自娱。\n不向园畦寻鬬草，定邀朋友戏投壷。",
        "dynasty": "宋",
        "collection_info": null
    },
    {
        "uuid": "8d150714bb3dd72af98984570efc343e",
        "title": "宫词  其九二",
        "author": "宋徽宗",
        "content": "茸茸草色乱青袍，碧瓦藏烟瑞日高。\n内苑春光分外别，竞排珍赏待游遨。",
        "dynasty": "宋",
        "collection_info": null
    },
    {
        "uuid": "508dfdbe435d40b70ea277e4798f21a8",
        "title": "宫词  其九三",
        "author": "宋徽宗",
        "content": "端拱垂衣每面南，晓班庭下颂声三。\n典仪预白排朝日，假令临时放六参。",
        "dynasty": "宋",
        "collection_info": null
    },
    {
        "uuid": "bddb19cae4ce2c000d6386425a199c32",
        "title": "宫词  其九四",
        "author": "宋徽宗",
        "content": "椶榈秀竹间行均，浑似江乡景趣新。\n低桧小松参怪石，清嘉尤胜杏花春。",
        "dynasty": "宋",
        "collection_info": null
    },
    {
        "uuid": "c2587903d41e6947a18873dfcdf7ecf3",
        "title": "宫词  其九五",
        "author": "宋徽宗",
        "content": "丽人航海觐宸都，嘉奬勤劳顾遇殊。\n币帛从来将厚意，益添异品及真珠。",
        "dynasty": "宋",
        "collection_info": null
    },
    {
        "uuid": "26e593a398675b59a265bd5e0b69e8fa",
        "title": "宫词  其九六",
        "author": "宋徽宗",
        "content": "南阳耆老赐恩荣，入觐宜宣到后庭。\n远过期颐人仰叹，庞眉清骨享安宁。",
        "dynasty": "宋",
        "collection_info": null
    },
    {
        "uuid": "15b5100731d51d0569590b7602dc689b",
        "title": "宫词  其九七",
        "author": "宋徽宗",
        "content": "宫人凡百趁相贪，桑叶青青贮满篮。\n不使朋侪知底裏，密来朱箔餵新蚕。",
        "dynasty": "宋",
        "collection_info": null
    },
    {
        "uuid": "314978ff8262ac94d3c677b373a84e51",
        "title": "宫词  其九八",
        "author": "宋徽宗",
        "content": "集英金屋起清秋，式宴千官拜赐优。\n宴罢瑶仙迎翠辇，霞衣嬝娜逐风柔。",
        "dynasty": "宋",
        "collection_info": null
    },
    {
        "uuid": "8450a2888d2ac37a7f0c7eeb86e8f3a4",
        "title": "宫词  其九九",
        "author": "宋徽宗",
        "content": "一夜浓云布九霄，忽成春色润寒苖。\n玉墀墀下鸳鸿到，欲晓传宣敎放朝。",
        "dynasty": "宋",
        "collection_info": null
    },
    {
        "uuid": "d5634fed477cbcfbd15395ffe360b8f8",
        "title": "宫词  其一○○",
        "author": "宋徽宗",
        "content": "四方遣使俾观风，利病陈来达禁中。\n沿革尽从民庶欲，更无壅遏下情通。",
        "dynasty": "宋",
        "collection_info": null
    },
    {
        "uuid": "8552c581c02a9e4e03d1e0f8d73dd580",
        "title": "宫词  其一",
        "author": "宋徽宗",
        "content": "晓景煕煕竹影疏，柔闲初理薄粧余。\n心情酷爱清虚乐，琴阮相兼一几书。",
        "dynasty": "宋",
        "collection_info": null
    },
    {
        "uuid": "c9e8f6a9e6e0edf547931f416aca425b",
        "title": "宫词  其二",
        "author": "宋徽宗",
        "content": "三省居常有进呈，早临崇政接羣英。\n太官赐食移清漏，门外将交五马声。",
        "dynasty": "宋",
        "collection_info": null
    },
    {
        "uuid": "e8a38df5e6e9d2e4038245d2600bc98a",
        "title": "宫词  其三",
        "author": "宋徽宗",
        "content": "金鞍宝辔簇骅骝，乐奏相从共撃毬。\n花帽两边成锦阵，谢恩长喜上头筹。",
        "dynasty": "宋",
        "collection_info": null
    },
    {
        "uuid": "94472c27d65c1da409da6508b5339ddf",
        "title": "宫词  其四",
        "author": "宋徽宗",
        "content": "残腊长空欲雪天，须臾盈尺兆丰年。\n燮调都在臣工力，遣使荣颁两府筵。",
        "dynasty": "宋",
        "collection_info": null
    },
    {
        "uuid": "c974106b5f0daace0990a3cc0b1ceed3",
        "title": "宫词  其五",
        "author": "宋徽宗",
        "content": "修竹成林碧玉攒，几枝荣茂可栖鸾。\n瑶宫月白风清夜，谁共庭除一凭栏。",
        "dynasty": "宋",
        "collection_info": null
    },
    {
        "uuid": "dff024679fcbdabb74c1df0c6e0c1ceb",
        "title": "宫词  其六",
        "author": "宋徽宗",
        "content": "双鸳纹瓦碧琉璃，零露瀼瀼夜未晞。\n花外倚空成敞翼，楼台宏丽景云飞。",
        "dynasty": "宋",
        "collection_info": null
    },
    {
        "uuid": "0bd54f325eae15e86c80e98f44c83b36",
        "title": "宫词  其七",
        "author": "宋徽宗",
        "content": "华景红梅两槛分，点成轻雪万枝荣。\n依稀昨夜东风起，巳拆香苞漏泄春。",
        "dynasty": "宋",
        "collection_info": null
    },
    {
        "uuid": "fe764a3fd15370919158d9ae94df74e5",
        "title": "宫词  其八",
        "author": "宋徽宗",
        "content": "霰雪飘空玉漏清，月华相伴琐窗明。\n醇醪醟醟同欢饮，旋摘诗聫赋令行。",
        "dynasty": "宋",
        "collection_info": null
    },
    {
        "uuid": "a11b158eb172ae106ee74be7697c9f19",
        "title": "宫词  其九",
        "author": "宋徽宗",
        "content": "清晨檐际肃霜鲜，晓日初消万瓦烟。\n隆德重阳开小宴，竞将黄菊作花钿。",
        "dynasty": "宋",
        "collection_info": null
    },
    {
        "uuid": "2f823209f9c6f9e135e3f153afadb081",
        "title": "宫词  其一○",
        "author": "宋徽宗",
        "content": "宝砌龙纹鑑色鲜，兰宫不信火云天。\n冰壶盘上排金醟，枕簟余凉好醉眠。",
        "dynasty": "宋",
        "collection_info": null
    },
    {
        "uuid": "53c0e8267e0e1778fcc545d9ddc3ac53",
        "title": "宫词  其一一",
        "author": "宋徽宗",
        "content": "资善堂中几席开，词臣都是栋梁材。\n专求近密同参辅，皇嗣初看听读来。",
        "dynasty": "宋",
        "collection_info": null
    },
    {
        "uuid": "2806b0438822b02d3f9ff5e5aca0f9e4",
        "title": "宫词  其一二",
        "author": "宋徽宗",
        "content": "乐章依韵俯成编，欲听新词禁宇传。\n曲裏字难相借问，随时切脚注花笺。",
        "dynasty": "宋",
        "collection_info": null
    },
    {
        "uuid": "fac9cdc91ed32ef95ea0957c00a92e75",
        "title": "宫词  其一三",
        "author": "宋徽宗",
        "content": "金井高梧舞戏圭，露盘承润晓凄凄。\n深宫不是清秋景，昨夜寒蛩渐渐啼。",
        "dynasty": "宋",
        "collection_info": null
    },
    {
        "uuid": "75513bb3ef762754171f005a4cb6eaef",
        "title": "宫词  其一四",
        "author": "宋徽宗",
        "content": "蟾光秋半倍婵娟，河汉潜微莹碧天。\n楼上美人贪醉赏，晓钟声断遂经年。",
        "dynasty": "宋",
        "collection_info": null
    },
    {
        "uuid": "455b7068b50f43cdc89b6aac7c2c98b4",
        "title": "宫词  其一五",
        "author": "宋徽宗",
        "content": "都府新仪置六曹，壮威京尹势增豪。\n屡空囹圄人知化，典宪从中力不劳。",
        "dynasty": "宋",
        "collection_info": null
    },
    {
        "uuid": "f389140ab1961d296eb8b824cdbcd5dd",
        "title": "宫词  其一六",
        "author": "宋徽宗",
        "content": "新月弯弯挂碧空，嫔嫱争拜望圆穹。\n倚阑长是踌躇久，应想姮娥在桂宫。",
        "dynasty": "宋",
        "collection_info": null
    },
    {
        "uuid": "db1a36c44270673bc625cfe848aa9b17",
        "title": "宫词  其一七",
        "author": "宋徽宗",
        "content": "翠莲秋盛覆池塘，绿柄风摇一派香。\n欲结珍苞供胜赏，随时均锡到兰房。",
        "dynasty": "宋",
        "collection_info": null
    },
    {
        "uuid": "8ca0a267d2134237c7c2b65826c9ab89",
        "title": "宫词  其一八",
        "author": "宋徽宗",
        "content": "龙德营修已庆成，秘扃斋洁奉三清。\n余田增辑成嘉致，千百楼台绀瓦明。",
        "dynasty": "宋",
        "collection_info": null
    },
    {
        "uuid": "b2c534a97763de1c76079c3f64e116ae",
        "title": "宫词  其一九",
        "author": "宋徽宗",
        "content": "杏褪残花点碧轻，融怡天气雨初晴。\n仙姿斗草春园裏，时听妖娆笑语声。",
        "dynasty": "宋",
        "collection_info": null
    },
    {
        "uuid": "8f5e85ecb23023857dad8a3fdf9c6499",
        "title": "宫词  其二○",
        "author": "宋徽宗",
        "content": "初夏圆荷点翠钱，螭头清溜玉溅溅。\n惜芳归处随雕辇，半醉嫔嫱堕珥钿。",
        "dynasty": "宋",
        "collection_info": null
    },
    {
        "uuid": "34b665fb7a2824998be81119cf83b257",
        "title": "宫词  其二一",
        "author": "宋徽宗",
        "content": "桃作香腮玉作肤，飘飘云缕曳衣裾。\n妇功奇丽皆能事，一种心勤是读书。",
        "dynasty": "宋",
        "collection_info": null
    },
    {
        "uuid": "ed16d4743d6778e9b9df24eaafeca734",
        "title": "宫词  其二二",
        "author": "宋徽宗",
        "content": "清晨帘捲碧堂前，淡薄梳粧结道缘。\n渐染化风忘外欲，观声频送葛覃篇。",
        "dynasty": "宋",
        "collection_info": null
    },
    {
        "uuid": "5be2b7b001b3de154935c84b2f904c7a",
        "title": "宫词  其二三",
        "author": "宋徽宗",
        "content": "集英亲殿策才豪，盈庑纷纷尽雪袍。\n礼乐问题人罕记，就纡黼座继兰膏。",
        "dynasty": "宋",
        "collection_info": null
    },
    {
        "uuid": "ae80b2151c869616eccffbb9d8c8c59a",
        "title": "宫词  其二四",
        "author": "宋徽宗",
        "content": "三五良宵皓月圆，兰缸宝炬万家然。\n楼台总在冰壶裏，今见蓬瀛不夜天。",
        "dynasty": "宋",
        "collection_info": null
    },
    {
        "uuid": "205324a3d2797f8cfea765249807b9bb",
        "title": "宫词  其二五",
        "author": "宋徽宗",
        "content": "桃叶基春二月中，满庭芽孽顺年丰。\n欲令九禁知羣卉，蒙被坤舆造化工。",
        "dynasty": "宋",
        "collection_info": null
    },
    {
        "uuid": "549b0af277353add1da7a6b4045c2b32",
        "title": "宫词  其二六",
        "author": "宋徽宗",
        "content": "刺花弹箧紫檀弓，何处星丸入苑中。\n惊起流莺花裏去，纷纷如雨落残红。",
        "dynasty": "宋",
        "collection_info": null
    },
    {
        "uuid": "e6cf2d8e5e4bd9dfd6db08155b000a5c",
        "title": "宫词  其二七",
        "author": "宋徽宗",
        "content": "早朝人待九门开，跃马传呼恣往回。\n班列旧称人尽晓，惊闻符宝外郎来。",
        "dynasty": "宋",
        "collection_info": null
    },
    {
        "uuid": "2cb1273b54d7a19d65c00a43ff621d5b",
        "title": "宫词  其二八",
        "author": "宋徽宗",
        "content": "御制新规宝墨香，蟠龙纹裏字成行。\n臣邻近密方宣赐，圆饼均盛小绛囊。",
        "dynasty": "宋",
        "collection_info": null
    },
    {
        "uuid": "fd4fbc4adb5a7e321186918d15852f9b",
        "title": "宫词  其二九",
        "author": "宋徽宗",
        "content": "龙舟舣岸簇楼台，兰棹轻飞两翅开。\n撃鼓鸣铙扬旗帜，早来观赏暮方回。",
        "dynasty": "宋",
        "collection_info": null
    },
    {
        "uuid": "53ac4f8e2a242e41d083f306834d98c3",
        "title": "宫词  其三○",
        "author": "宋徽宗",
        "content": "浴儿三日庆成均，宝带龙衣赐近臣。\n骏马金鞍新遴选，先令羁控过延春。",
        "dynasty": "宋",
        "collection_info": null
    },
    {
        "uuid": "71e105d38bd000a76bd798e72d6a02c0",
        "title": "宫词  其三一",
        "author": "宋徽宗",
        "content": "诏令敷宣每自书，朝廷遵禀不迂疏。\n禁垣历岁多收得，高阁珍藏倚碧虚。",
        "dynasty": "宋",
        "collection_info": null
    },
    {
        "uuid": "f59a29db0faa80f61c590f6c9dd4e335",
        "title": "宫词  其三二",
        "author": "宋徽宗",
        "content": "云母屏山翡翠帘，绣衣围住百花帘。\n晨光旋透轻烟合，宝帐兰姿起未忺。",
        "dynasty": "宋",
        "collection_info": null
    },
    {
        "uuid": "750157458b4b7464754f7e5980fb7d7e",
        "title": "宫词  其三三",
        "author": "宋徽宗",
        "content": "腊中仙赏起华英，高耸云鳌彻太清。\n预占春楼无限景，更听风度管絃声。",
        "dynasty": "宋",
        "collection_info": null
    },
    {
        "uuid": "f0ee05d7c33364c3c2f33a4343352e30",
        "title": "宫词  其三四",
        "author": "宋徽宗",
        "content": "两行新札寄霜纨，圆柄均装七宝檀。\n殿记宣和书四字，禁中传得作荣观。",
        "dynasty": "宋",
        "collection_info": null
    },
    {
        "uuid": "4276c29940d407ceab26f19217e5a4e9",
        "title": "宫词  其三五",
        "author": "宋徽宗",
        "content": "女儿粧束效男儿，峭窄罗衫称玉肌。\n尽是珍珠匀络缝，唐中簇带万花枝。",
        "dynasty": "宋",
        "collection_info": null
    },
    {
        "uuid": "e4722eeb3205e4f895e8c660931233f3",
        "title": "宫词  其三六",
        "author": "宋徽宗",
        "content": "金波如昼丽彤庭，夜寂无人傍玉宁。\n惟有直更宫女伴，呼来方得近鸾屏。",
        "dynasty": "宋",
        "collection_info": null
    },
    {
        "uuid": "cb0ae0441d27466e6c15cf2bcb7e2cfb",
        "title": "宫词  其三七",
        "author": "宋徽宗",
        "content": "凤口金炉镂叶华，高低曲折势交加。\n新春品制名三杰，四和浓熏不足夸。",
        "dynasty": "宋",
        "collection_info": null
    },
    {
        "uuid": "132e5bc198cd149fdae088bcde9b3d20",
        "title": "宫词  其三八",
        "author": "宋徽宗",
        "content": "上元芳景自煕怡，暇日因成数句诗。\n特赐府中看不泯，嬉游均及庶民知。",
        "dynasty": "宋",
        "collection_info": null
    },
    {
        "uuid": "0bbc47cf3baa5184764c44744b2c8282",
        "title": "宫词  其三九",
        "author": "宋徽宗",
        "content": "今岁闽中别贡茶，翔龙万寿占春芽。\n初开宝箧新香满，分赐师垣政府家。",
        "dynasty": "宋",
        "collection_info": null
    },
    {
        "uuid": "3cd58a76947f48ccb07feaca68511b2b",
        "title": "宫词  其四○",
        "author": "宋徽宗",
        "content": "一局平分出四边，到窝仍与度关先。\n终朝打马为娱乐，不顾频输万亿钱。",
        "dynasty": "宋",
        "collection_info": null
    },
    {
        "uuid": "c48fb7b9a85088cedc11945eedb19363",
        "title": "宫词  其四一",
        "author": "宋徽宗",
        "content": "画鹢闲登锦缆开，兰桡飞迅水萦回。\n龙头烁烁红旗动，惊起沙鸥掠岸来。",
        "dynasty": "宋",
        "collection_info": null
    },
    {
        "uuid": "fe0a2dfbaf06cc6737862c0cf5a33bb2",
        "title": "宫词  其四二",
        "author": "宋徽宗",
        "content": "清和景物称游遨，金屋亭亭瑞日高。\n节物应时来别院，合中连络进樱桃。",
        "dynasty": "宋",
        "collection_info": null
    },
    {
        "uuid": "026ef67682356c6e50ecedf137187637",
        "title": "宫词  其四三",
        "author": "宋徽宗",
        "content": "杏子成丹乳雀飞，柳条摇曳拂涟漪。\n瑶宫露井残红满，惆怅晴空欲暮时。",
        "dynasty": "宋",
        "collection_info": null
    },
    {
        "uuid": "cdc8556a6fa45cdf8447a5fac7638209",
        "title": "宫词  其四四",
        "author": "宋徽宗",
        "content": "满架酴醾旖旎香，小亭芳沼戏鸳鸯。\n兰房祗慕承恩泽，愈学时宜百巧粧。",
        "dynasty": "宋",
        "collection_info": null
    },
    {
        "uuid": "40e200394b37705db03f9d0eed4d1cce",
        "title": "宫词  其四五",
        "author": "宋徽宗",
        "content": "高丽新贡欲还朝，再御东回一水遥。\n祖饯国门仍赐乐，屡传恩诏下层霄。",
        "dynasty": "宋",
        "collection_info": null
    },
    {
        "uuid": "13e32d5bae719bc70aae6407a35a3ec6",
        "title": "宫词  其四六",
        "author": "宋徽宗",
        "content": "秋韆影裏笑相迎，蕙圃兰畦恣撷英。\n薄暮归来春意倦，芝堂闲听碾茶声。",
        "dynasty": "宋",
        "collection_info": null
    },
    {
        "uuid": "086f966eb68d611af9529fdaa991d196",
        "title": "宫词  其四七",
        "author": "宋徽宗",
        "content": "幈山掩翠敞华堂，巧燕初归拣画梁。\n寂坐安闲忘俗虑，益知仙府昼何长。",
        "dynasty": "宋",
        "collection_info": null
    },
    {
        "uuid": "4cccae0bdf052d471ab44c49ef1676c2",
        "title": "宫词  其四八",
        "author": "宋徽宗",
        "content": "云华重辑迭层峰，宝构高骧萃彩虹。\n环碧对池临翠圃，一沟春水远相通。",
        "dynasty": "宋",
        "collection_info": null
    },
    {
        "uuid": "8511c9064b89fad9d548260ca882b996",
        "title": "宫词  其四九",
        "author": "宋徽宗",
        "content": "琳庭节物乐无涯，又是余寒易岁华。\n昨夜雪晴天气好，后园初进腊梅花。",
        "dynasty": "宋",
        "collection_info": null
    },
    {
        "uuid": "125aaa75bfa30113539277eb0af7b530",
        "title": "宫词  其五○",
        "author": "宋徽宗",
        "content": "旋题玉额起层楼，三阁图书集校酬。\n近日得增新碧榜，显谟相继缮徽猷。",
        "dynasty": "宋",
        "collection_info": null
    },
    {
        "uuid": "6fd82e4cdc6df7a828a3540178dce139",
        "title": "宫词  其五一",
        "author": "宋徽宗",
        "content": "秘阁初生瑞竹双，碧栏杆外玉墀旁。\n连柯并干扶疏叶，带月萦风兴味长。",
        "dynasty": "宋",
        "collection_info": null
    },
    {
        "uuid": "fa7d798224ffa53d2261d8bf399112e5",
        "title": "宫词  其五二",
        "author": "宋徽宗",
        "content": "白檀象戏小盘平，牙子金书字更明。\n夜静绮窗辉绛蜡，玉容相对暖移声。",
        "dynasty": "宋",
        "collection_info": null
    },
    {
        "uuid": "1e493395b76736cfdf050db37df78c03",
        "title": "宫词  其五三",
        "author": "宋徽宗",
        "content": "朝班翼翼布鸳行，三卫森严殿砌旁。\n遴选亲勋先许进，校员多是补中郎。",
        "dynasty": "宋",
        "collection_info": null
    },
    {
        "uuid": "3210c14fc679b207e3e9bc4f97dda8be",
        "title": "宫词  其五四",
        "author": "宋徽宗",
        "content": "阊阖朝来禁钥开，传邮跃马度香街。\n封章通进言三捷，从尔威风满国怀。",
        "dynasty": "宋",
        "collection_info": null
    },
    {
        "uuid": "1ef9fd3c9788a9f9341a95d1b250ec25",
        "title": "宫词  其五五",
        "author": "宋徽宗",
        "content": "九重城阙壮端门，霁色荣光瑞景分。\n一望葱葱佳气裏，楼台常恐碍行云。",
        "dynasty": "宋",
        "collection_info": null
    },
    {
        "uuid": "15d462bdb222cb16fd62bafc3ddf7b86",
        "title": "宫词  其五六",
        "author": "宋徽宗",
        "content": "嫔娥闲较选仙图，争到天宫意自娱。\n堂印碧油常占得，更无忧恐入酆都。",
        "dynasty": "宋",
        "collection_info": null
    },
    {
        "uuid": "f84a95988827bf1bc942f933bba08f45",
        "title": "宫词  其五七",
        "author": "宋徽宗",
        "content": "宗祀玄堂羽卫还，大庭斋夕驻鸣鸾。\n平明復赐端明赦，争看金鸡立巨盘。",
        "dynasty": "宋",
        "collection_info": null
    },
    {
        "uuid": "e99f748adf6f39721519453dd3f49912",
        "title": "宫词  其五八",
        "author": "宋徽宗",
        "content": "十花金盏劝仙娥，乘兴追懽酒量过。\n灯影四围深夜裏，分明红玉醉颜酡。",
        "dynasty": "宋",
        "collection_info": null
    },
    {
        "uuid": "f719b19b5ac95c87b55754164db02f2b",
        "title": "宫词  其五九",
        "author": "宋徽宗",
        "content": "红药栏边晚吹轻，玉肌人醉撷芳英。\n春衫旖旎香难已，却羡东风太有情。",
        "dynasty": "宋",
        "collection_info": null
    },
    {
        "uuid": "10a83849f54ca9a3260b95d3dc6bb0e5",
        "title": "宫词  其六○",
        "author": "宋徽宗",
        "content": "小雨飞轻助燕泥，万花零落柳垂堤。\n紫清宫裏人稀到，廊外双双孔雀栖。",
        "dynasty": "宋",
        "collection_info": null
    },
    {
        "uuid": "ccb9bd4151b1a5cb9c306ff5d0c6b0cf",
        "title": "宫词  其六一",
        "author": "宋徽宗",
        "content": "宴殿匀将蜀锦铺，花明金赫丽簪裾。\n舞茵全似朝霞散，十二金鸾面玉除。",
        "dynasty": "宋",
        "collection_info": null
    },
    {
        "uuid": "168527076a6db687b8a2fa26df50e1ec",
        "title": "宫词  其六二",
        "author": "宋徽宗",
        "content": "每将兢慎保丕基，频岁多男巳应期。\n欲问荣昌在何事，春中禖燕满彤围。",
        "dynasty": "宋",
        "collection_info": null
    },
    {
        "uuid": "24b688b53b2322c0e3a60ac58088999e",
        "title": "宫词  其六三",
        "author": "宋徽宗",
        "content": "象蹋冰盘四面凉，风摇槐影蘸莲塘。\n玉颜一枕游仙梦，谁觉炎天畏日长。",
        "dynasty": "宋",
        "collection_info": null
    },
    {
        "uuid": "1e159582cf94558dd0498c279922aec7",
        "title": "宫词  其六四",
        "author": "宋徽宗",
        "content": "日暖风和殿宇深，高花修竹啭闲禽。\n宫娥携手临丹槛，喜看文鸳戏水心。",
        "dynasty": "宋",
        "collection_info": null
    },
    {
        "uuid": "d4bb784fee0e6dc449ae447776e233ab",
        "title": "宫词  其六五",
        "author": "宋徽宗",
        "content": "送腊自然时序应，颁春常与迩遐同。\n福随新岁知阳德，庆协斯男诞禁中。",
        "dynasty": "宋",
        "collection_info": null
    },
    {
        "uuid": "c6359fd4321ff994a6e008830d484d5d",
        "title": "宫词  其六六",
        "author": "宋徽宗",
        "content": "三十六宫春信早，郁葱佳气艷阳天。\n莫将旧事论新事，尽道今年胜去年。",
        "dynasty": "宋",
        "collection_info": null
    },
    {
        "uuid": "9c23014f728559ed1fbbbf0fed6ea705",
        "title": "宫词  其六七",
        "author": "宋徽宗",
        "content": "朝来和气巳氤氲，碧瓦朱甍照眼新。\n永昼更添莲漏水，晴曦容与蘂宫春。",
        "dynasty": "宋",
        "collection_info": null
    },
    {
        "uuid": "dab5177906b9c87a628407e9674dcb07",
        "title": "宫词  其六八",
        "author": "宋徽宗",
        "content": "池面冰开漾绿波，枝头花朵蹙红罗。\n东风信有芳菲意，应为今年乐事多。",
        "dynasty": "宋",
        "collection_info": null
    },
    {
        "uuid": "2be4bd4c63e459854c7f01bde27f82db",
        "title": "宫词  其六九",
        "author": "宋徽宗",
        "content": "蓬莱宫殿五云低，广内楼台草色齐。\n忧在进贤忘寤寐，晓粧常是未鸣鸡。",
        "dynasty": "宋",
        "collection_info": null
    },
    {
        "uuid": "05c920d80f7e0e2bc6125b297184ad01",
        "title": "宫词  其七○",
        "author": "宋徽宗",
        "content": "梅心透粉傍琼疏，柳眼回青袅玉除。\n雨露不偏金穴贵，六宫春晓念关雎。",
        "dynasty": "宋",
        "collection_info": null
    },
    {
        "uuid": "aebaca98d7303d5ba21a88902291359f",
        "title": "宫词  其七一",
        "author": "宋徽宗",
        "content": "日上觚棱气郁葱，露华犹泠玉芙蓉。\n锦帏绣幕风光暖，琼叶珠花影渐重。",
        "dynasty": "宋",
        "collection_info": null
    },
    {
        "uuid": "6535ba5d62f3764562d1bb046a0c99a2",
        "title": "宫词  其七二",
        "author": "宋徽宗",
        "content": "黄头进酒斗醇浓，问有均颁不启封。\n向晚闻呼装尚醖，双瓶环绕小金龙。",
        "dynasty": "宋",
        "collection_info": null
    },
    {
        "uuid": "a1b6d0347ec05db58b673a358b840995",
        "title": "宫词  其七三",
        "author": "宋徽宗",
        "content": "化成金碧拱雕楹，四序开筵率有程。\n安福殿阶连绣帟，内人常按鼓箫声。",
        "dynasty": "宋",
        "collection_info": null
    },
    {
        "uuid": "c67be09777e1e7343799c2556689c1cc",
        "title": "宫词  其七四",
        "author": "宋徽宗",
        "content": "螺钿珠玑宝盒装，琉璃瓮裏建芽香。\n兔毫连盏烹云液，能解红颜入醉乡。",
        "dynasty": "宋",
        "collection_info": null
    },
    {
        "uuid": "a3068aee4eaeb433439d48f7cc8a0376",
        "title": "宫词  其七五",
        "author": "宋徽宗",
        "content": "元夕风光属太平，烛龙衘耀照严城。\n鳌峰屹立通明观，绛炬宵辉上下明。",
        "dynasty": "宋",
        "collection_info": null
    },
    {
        "uuid": "ea08094c9f39b9a842cbee3122a6830b",
        "title": "宫词  其七六",
        "author": "宋徽宗",
        "content": "酒入金钟灔灔平，暗偷全在夹盘盛。\n宫嫔捧劝知分别，相顾潜闻笑语声。",
        "dynasty": "宋",
        "collection_info": null
    },
    {
        "uuid": "07004225f21423c124151a89e44fbfac",
        "title": "宫词  其七七",
        "author": "宋徽宗",
        "content": "唐画名工品格殊，搜求争进入皇居。\n金题玉躞分伦类，区别媸妍细字书。",
        "dynasty": "宋",
        "collection_info": null
    },
    {
        "uuid": "a39cb0ed78302110d64bbb62e482caa7",
        "title": "宫词  其七八",
        "author": "宋徽宗",
        "content": "翰林文府择良工，心画诸家一一通。\n无逸孝经书座右，迩英到彻画屏风。",
        "dynasty": "宋",
        "collection_info": null
    },
    {
        "uuid": "195760e513dda44eacf2a282128525c3",
        "title": "宫词  其七九",
        "author": "宋徽宗",
        "content": "新様梳粧巧画眉，窄衣纤体最相宜。\n一时趋向多情逸，小阁幽窗静奕棋。",
        "dynasty": "宋",
        "collection_info": null
    },
    {
        "uuid": "529bef31e96b74cef4c97c1e85a99c42",
        "title": "宫词  其八○",
        "author": "宋徽宗",
        "content": "藻幄春深夜不寒，兰缸耿耿照幈弯。\n太平丝管通宵按，祥瑞封章隐几看。",
        "dynasty": "宋",
        "collection_info": null
    },
    {
        "uuid": "a66080bd9895eec255face0bf475f895",
        "title": "宫词  其八一",
        "author": "宋徽宗",
        "content": "寒食风光淑景时，宫娥装束斗珠玑。\n呼卢尽日随朋侣，将掩严闺始欲归。",
        "dynasty": "宋",
        "collection_info": null
    },
    {
        "uuid": "46c32d6f749389874b5c027e1613f0e4",
        "title": "宫词  其八二",
        "author": "宋徽宗",
        "content": "昼漏声催篆缕残，碧墀幽寂画堂寛。\n九嫔相习敦诗训，争把关雎讽咏看。",
        "dynasty": "宋",
        "collection_info": null
    },
    {
        "uuid": "87499e954cde91b44ad6ac2d8c5d5d5b",
        "title": "宫词  其八三",
        "author": "宋徽宗",
        "content": "玉关驰奏捷章来，鄯部洮湟万里开。\n阊阖通衢人意乐，争看宣舞凯歌迴。",
        "dynasty": "宋",
        "collection_info": null
    },
    {
        "uuid": "fda1044f4fa0a8dec660e9f4f2e91f21",
        "title": "宫词  其八四",
        "author": "宋徽宗",
        "content": "春日循常撃土牛，香泥分去竞珍收。\n三农藉此占丰瘠，应是宫娥暗有求。",
        "dynasty": "宋",
        "collection_info": null
    },
    {
        "uuid": "5f402c5f4e450af01794be59f4b2d74d",
        "title": "宫词  其八五",
        "author": "宋徽宗",
        "content": "鼎殿崇新大器安，因时严享至诚殚。\n零零甘露符昌福，金玉沾濡拭不干。",
        "dynasty": "宋",
        "collection_info": null
    },
    {
        "uuid": "969e569486aff7484d718ab54d56972b",
        "title": "宫词  其八六",
        "author": "宋徽宗",
        "content": "机杼年来入禁垣，素丝初织未成端。\n遍呼御府令均玩，方识农家力最难。",
        "dynasty": "宋",
        "collection_info": null
    },
    {
        "uuid": "7e733caaf5b3e45e3f2ac9fbd90538cd",
        "title": "宫词  其八七",
        "author": "宋徽宗",
        "content": "锦幈谁染楚峰青，依约惟无涧水声。\n丽质闲观欹缕枕，高唐云杳梦难成。",
        "dynasty": "宋",
        "collection_info": null
    },
    {
        "uuid": "c6acd50a6da263eb5d4b7bab8d54563d",
        "title": "宫词  其八八",
        "author": "宋徽宗",
        "content": "晓色轻阴四幕低，如膏小雨密霏霏。\n传宣仪仗通廊立，惟恐沾濡近御衣。",
        "dynasty": "宋",
        "collection_info": null
    },
    {
        "uuid": "c3e1742592a43821cc93ea2d26a61f71",
        "title": "宫词  其八九",
        "author": "宋徽宗",
        "content": "庆成宫宇亘修梁，伟颂声文出玉堂。\n近日屡经亲述作，懽然中分仰宸章。",
        "dynasty": "宋",
        "collection_info": null
    },
    {
        "uuid": "e31831efabc51e7260fe6a9eb3a3a912",
        "title": "宫词  其九○",
        "author": "宋徽宗",
        "content": "麻纸初新诏墨干，金莲未剪烛花残。\n珠帘不隔霜华月，应比人间分外寒。",
        "dynasty": "宋",
        "collection_info": null
    },
    {
        "uuid": "f5d892cda5364c1d5e1381de7c7a1cef",
        "title": "宫词  其九一",
        "author": "宋徽宗",
        "content": "太皇生日最尊荣，献寿宫中未五更。\n天子捧觞仍再拜，宝墀侍立到天明。",
        "dynasty": "宋",
        "collection_info": null
    },
    {
        "uuid": "2d7aa99b424a52de5dd6ceeef370c1ab",
        "title": "宫词  其九二",
        "author": "宋徽宗",
        "content": "平明綵仗幸琳宫，紫府仙童下九重。\n整顿珑璁时驻马，画工暗地貌真容。",
        "dynasty": "宋",
        "collection_info": null
    },
    {
        "uuid": "8f6da24570df2ec8ce66c5d1b240fa76",
        "title": "宫词  其九三",
        "author": "宋徽宗",
        "content": "对御分排紫锦班，内家新様挽云鬟。\n中官宣试霓裳舞，红袖翩翩飞燕般。",
        "dynasty": "宋",
        "collection_info": null
    },
    {
        "uuid": "70f0cb7745206e8caae937932a463aef",
        "title": "宫词  其九四",
        "author": "宋徽宗",
        "content": "弱柳飘飘意甚颠，无端牵住小花钿。\n楼中阿监遥相觑，应绘□图供御前。",
        "dynasty": "宋",
        "collection_info": null
    },
    {
        "uuid": "e818f9ec11feec9bfdf1302759fed6c5",
        "title": "宫词  其九五",
        "author": "宋徽宗",
        "content": "夏日龙池小宴开，轻绡雾縠试新裁。\n酒阑齐逐采莲去，隔浦鸳鸯箇箇猜。",
        "dynasty": "宋",
        "collection_info": null
    },
    {
        "uuid": "4f415852933047f5decddb463ee0d3b7",
        "title": "宫词  其九六",
        "author": "宋徽宗",
        "content": "金题玉躞灿星光，御札纷纷杂紫黄。\n宣索女官三十六，就中谁是校书郎。",
        "dynasty": "宋",
        "collection_info": null
    },
    {
        "uuid": "fe2016148f1985d596bf7ea683b2ec28",
        "title": "玉清乐  其一",
        "author": "宋徽宗",
        "content": "地居天上接空居，万象森罗遍八区。\n功用不知谁主宰，绛霞丹雾閟清都。",
        "dynasty": "宋",
        "collection_info": null
    },
    {
        "uuid": "a7b1d11049a649ff2539a16612f18117",
        "title": "玉清乐  其二",
        "author": "宋徽宗",
        "content": "碧落空歌黍米珠，十方勃勃入无余。\n闻经庆喜难言说，九色龙腾八景舆。",
        "dynasty": "宋",
        "collection_info": null
    },
    {
        "uuid": "b884fe439ff0655f7dc1177b5d12180e",
        "title": "玉清乐  其三",
        "author": "宋徽宗",
        "content": "羽童呼吸辟非烟，烟气徘徊绿室前。\n造化不从身外得，自根自本即三天。",
        "dynasty": "宋",
        "collection_info": null
    },
    {
        "uuid": "308002270835a76a1fd8aced2f927f8c",
        "title": "玉清乐  其四",
        "author": "宋徽宗",
        "content": "帝景相将会玉洲，月真层观紫云浮。\n掣开三八黄金锁，无极虚皇在上头。",
        "dynasty": "宋",
        "collection_info": null
    },
    {
        "uuid": "0bf1238c473ee7843ae4d076532d4f5c",
        "title": "玉清乐  其五",
        "author": "宋徽宗",
        "content": "白玉飞符下紫庭，华旛三举召群灵。\n攀条咀嚼空青蕊，五体金光射日星。",
        "dynasty": "宋",
        "collection_info": null
    },
    {
        "uuid": "301b4ac66f37edf5cfd5de5acecf5c7e",
        "title": "玉清乐  其六",
        "author": "宋徽宗",
        "content": "远昌台下海扬波，得道高真始得过。\n下格小仙追莫及，邕邕遥听八鸾和。",
        "dynasty": "宋",
        "collection_info": null
    },
    {
        "uuid": "cd4ba9585ce725e0c49ad9e3effcc53a",
        "title": "玉清乐  其七",
        "author": "宋徽宗",
        "content": "五色云营叆叆屯，三三洞户敞琼门。\n何方道士通朱表，玉女飞函达上尊。",
        "dynasty": "宋",
        "collection_info": null
    },
    {
        "uuid": "e463e86aeb73a900079abd6f5e6c8097",
        "title": "玉清乐  其八",
        "author": "宋徽宗",
        "content": "上景三元妙色精，绛宫久已列仙名。\n更从大混存雌一，缥缈云车驾羽明。",
        "dynasty": "宋",
        "collection_info": null
    },
    {
        "uuid": "9a44d74e41dcce59e4d04929a635ab81",
        "title": "玉清乐  其九",
        "author": "宋徽宗",
        "content": "真阳馆裏气徘徊，升降三宫密往来。\n生死不忓浮世事，相将五老上金台。",
        "dynasty": "宋",
        "collection_info": null
    },
    {
        "uuid": "6648651e2a18badbd8b625f0baf6d442",
        "title": "玉清乐  其一○",
        "author": "宋徽宗",
        "content": "三华太素自然生，空裏芙蓉灼灼明。\n绛室金房虚宝座，大微童子下相迎。",
        "dynasty": "宋",
        "collection_info": null
    },
    {
        "uuid": "e9757d0b3aa7e268f2425f1a4fb66145",
        "title": "上清乐  其一",
        "author": "宋徽宗",
        "content": "紫清天上育华林，绛实朱柯竹叶深。\n咀嚼繁英身不老，下观鸟兔换光阴。",
        "dynasty": "宋",
        "collection_info": null
    },
    {
        "uuid": "fec9ad66771379c66885ec4922b8ce34",
        "title": "上清乐  其二",
        "author": "宋徽宗",
        "content": "元君八气号青灵，锦帔飞裙住玉城。\n把握帝符司道籍，拔除尘累济群生。",
        "dynasty": "宋",
        "collection_info": null
    },
    {
        "uuid": "7684c62a107172049db5e48aed6eb1e9",
        "title": "上清乐  其三",
        "author": "宋徽宗",
        "content": "高上皇人宴紫霄，撷芳常引八骞条。\n肌肤表裏瑠璃彻，映照三涂万苦消。",
        "dynasty": "宋",
        "collection_info": null
    },
    {
        "uuid": "c7ff3e7cb6c61036bf3106640187b164",
        "title": "上清乐  其四",
        "author": "宋徽宗",
        "content": "九日宫中四老真，广霞山上宴仙宾。\n鸣钟鼓瑟行灵醑，碧落融融别有春。",
        "dynasty": "宋",
        "collection_info": null
    },
    {
        "uuid": "ca32b38fe52d9bac2e6d4ea2a14704cc",
        "title": "上清乐  其五",
        "author": "宋徽宗",
        "content": "浮绝山连白玉京，金华楼共日华明。\n五真结就圆珠气，骨似丹琼貌似婴。",
        "dynasty": "宋",
        "collection_info": null
    },
    {
        "uuid": "ad480bd64ee07b58f8e8d7212c2eb44b",
        "title": "上清乐  其六",
        "author": "宋徽宗",
        "content": "秀华峰下五灵都，元景神君握化枢。\n真火有功能造物，销镕五毒出阴途。",
        "dynasty": "宋",
        "collection_info": null
    },
    {
        "uuid": "7b7eae8589ecbbba7c81132948302fa4",
        "title": "上清乐  其七",
        "author": "宋徽宗",
        "content": "赫赫曈曈日九轮，六渊宫殿紫元君。\n霞冠锦帔端居暇，披拂祥烟着赤文。",
        "dynasty": "宋",
        "collection_info": null
    },
    {
        "uuid": "0c3a3012fd1caf1d12b6b404a79ba04b",
        "title": "上清乐  其八",
        "author": "宋徽宗",
        "content": "佳气青葱覆紫空，青精羽驾命元童。\n逆风浩荡三千里，七返香烟处处通。",
        "dynasty": "宋",
        "collection_info": null
    },
    {
        "uuid": "7982de71c541a333746594f6897ab580",
        "title": "上清乐  其九",
        "author": "宋徽宗",
        "content": "流汩池中大宝莲，开花十丈映池泉。\n嗅香饮水无饥渴，绰约金华叶上仙。",
        "dynasty": "宋",
        "collection_info": null
    },
    {
        "uuid": "f86a64b7e185464b17b77a8df64e8c18",
        "title": "上清乐  其一○",
        "author": "宋徽宗",
        "content": "万仞霞山峙玉虚，四司冠剑护灵都。\n众真稽首持天禁，腰佩仙皇逸录符。",
        "dynasty": "宋",
        "collection_info": null
    },
    {
        "uuid": "1f02594cbd5b080b3b8b93d99f9d8b91",
        "title": "太清乐  其一",
        "author": "宋徽宗",
        "content": "太一元君掌列仙，彤晖绛彩射芝田。\n功圆会遇刊名籍，可但洪崖笑拍肩。",
        "dynasty": "宋",
        "collection_info": null
    },
    {
        "uuid": "be1f5d95a7fb68d2bc3bef0ac2b2d0d6",
        "title": "太清乐  其二",
        "author": "宋徽宗",
        "content": "五节清香半夜焚，天人玉女尽遥闻。\n味同气合遥相应，绛节霓旌下五云。",
        "dynasty": "宋",
        "collection_info": null
    },
    {
        "uuid": "35778fabf50629923d85a7ad43b669c5",
        "title": "太清乐  其三",
        "author": "宋徽宗",
        "content": "太极元君翠翮车，万魔奔走听神符。\n九龙纵步齐骧首，时见空中吐火珠。",
        "dynasty": "宋",
        "collection_info": null
    },
    {
        "uuid": "388f01b61573abc572b916186ed99dc5",
        "title": "太清乐  其四",
        "author": "宋徽宗",
        "content": "蕊珠宫裏七言成，十二神君一一名。\n云拥苍虬归火府，风随素虎出沧瀛。",
        "dynasty": "宋",
        "collection_info": null
    },
    {
        "uuid": "7f0a1465ba7dcc21a696f05e5db69cb3",
        "title": "太清乐  其五",
        "author": "宋徽宗",
        "content": "金阙明光后圣君，流津焕彩结丹云。\n不因太上相传授，安得人间有玉文。",
        "dynasty": "宋",
        "collection_info": null
    },
    {
        "uuid": "cab126722714eb38a99808362d0c12aa",
        "title": "太清乐  其六",
        "author": "宋徽宗",
        "content": "元景岩峦耸太空，彭彭仙室在霞中。\n九灵变化俄离合，羽驾飘飖不可穷。",
        "dynasty": "宋",
        "collection_info": null
    },
    {
        "uuid": "31819e67caee319f05d5e3061ce0f1ba",
        "title": "太清乐  其七",
        "author": "宋徽宗",
        "content": "东井中涵皓月精，群龙奋搦运金罂。\n仙人灌沐知何代，唯见玻瓈透骨明。",
        "dynasty": "宋",
        "collection_info": null
    },
    {
        "uuid": "d9881dcdd0ab43d7cbfa1e2a52657176",
        "title": "太清乐  其八",
        "author": "宋徽宗",
        "content": "渺渺三津绕帝川，川连红雾雾连天。\n玉灵仙母时游息，侍卫森罗日月軿。",
        "dynasty": "宋",
        "collection_info": null
    },
    {
        "uuid": "7127e6cfe66c0a8267ea13d6792f4b43",
        "title": "太清乐  其九",
        "author": "宋徽宗",
        "content": "九灵玉馆接昆崙，山融流刚不可亲。\n嘱付紫兰令说与，红尘何苦弊精神。",
        "dynasty": "宋",
        "collection_info": null
    },
    {
        "uuid": "e76aa59dd11fd5f4913a594227bf47f4",
        "title": "太清乐  其一○",
        "author": "宋徽宗",
        "content": "左右灵飞运甲庚，琳房八景炼华精。\n常阳宴罢归何处，掷火流金事克成。",
        "dynasty": "宋",
        "collection_info": null
    },
    {
        "uuid": "121c58b1ed4a48c71b4b2af43da6cf2d",
        "title": "步虚词  其一",
        "author": "宋徽宗",
        "content": "太极分高厚，轻清上属天。\n人能修至道，身乃作真仙。\n行溢三千数，时丁四万年。\n丹台开宝笈，金口为流传。",
        "dynasty": "宋",
        "collection_info": null
    },
    {
        "uuid": "2ddd60c4d882b63ef05db611988e4f2e",
        "title": "步虚词  其二",
        "author": "宋徽宗",
        "content": "太梵三天主，虚皇五老尊。\n尚难窥徼妙，岂復入名言。\n宝座临金殿，霞冠照玉轩。\n万真朝帝所，飞舄蹑云根。",
        "dynasty": "宋",
        "collection_info": null
    },
    {
        "uuid": "3f6ff4cd205113696677c95f6cb0d285",
        "title": "步虚词  其三",
        "author": "宋徽宗",
        "content": "蒙蒙如细雾，冉冉曳铢衣。\n妙逐祥烟上，轻随綵凤飞。\n几陪瑶室宴，忽指洞天归。\n竚立扶桑岸，高奔日帝辉。",
        "dynasty": "宋",
        "collection_info": null
    },
    {
        "uuid": "5e75436251787e80bbe3a8a7b6529156",
        "title": "步虚词  其四",
        "author": "宋徽宗",
        "content": "旋步云纲上，天风飒尔吹。\n飘裾凌斗柄，秉笏揖参箕。\n狮子衔丹绶，骐驎导翠辎。\n飞行周八极，几见发椿枝。",
        "dynasty": "宋",
        "collection_info": null
    },
    {
        "uuid": "517f0cd45514d7b59a098baeedf9e497",
        "title": "步虚词  其五",
        "author": "宋徽宗",
        "content": "绿鬓颓云髻，青霞络羽衣。\n晨趋阳德馆，夜造月华扉。\n抟弄周天火，韬潜起陆机。\n玉房留不住，却向九霄飞。",
        "dynasty": "宋",
        "collection_info": null
    },
    {
        "uuid": "8c28b57143ec5495ea0f2f8d4aca2a36",
        "title": "步虚词  其六",
        "author": "宋徽宗",
        "content": "昔在延恩殿，中宵降九皇。\n六真分左右，黄雾遶轩廊。\n广内尊神御，仙兵护道场。\n孝孙今继志，咫尺对灵光。",
        "dynasty": "宋",
        "collection_info": null
    },
    {
        "uuid": "c8d07a572df47448785bd6ce758ef8fd",
        "title": "步虚词  其七",
        "author": "宋徽宗",
        "content": "宝箓修真范，丹诚奏上苍。\n冰渊临兆庶，宵旰致平康。\n万物消疵疠，三辰效吉祥。\n步虚声已彻，更咏洞玄章。",
        "dynasty": "宋",
        "collection_info": null
    },
    {
        "uuid": "989a2ef13ed499f61fc3564a7c53a3f8",
        "title": "步虚词  其八",
        "author": "宋徽宗",
        "content": "宛宛神洲地，巍巍众妙坛。\n鹤袍来羽客，鳬舄下仙官。\n玉斝斟玄醴，琅函启大丹。\n至诚何以祝，四海永澄澜。",
        "dynasty": "宋",
        "collection_info": null
    },
    {
        "uuid": "e37ce393e9635726522ccd8d8836b22f",
        "title": "步虚词  其九",
        "author": "宋徽宗",
        "content": "水噀魔宫慑，灯开夜府明。\n九天风静默，四极气澄清。\n啸咏朱陵曲，翱翔白玉京。\n至诚何以祝，国祚永安荣。",
        "dynasty": "宋",
        "collection_info": null
    },
    {
        "uuid": "f765310211982a31b7adf5009fa66b22",
        "title": "步虚词  其一○",
        "author": "宋徽宗",
        "content": "华夏吟哦远，人声自抑扬。\n冲虚归道德，曲折合宫商。\n殿阁沉檀散，楼台月露凉。\n至诚何以祝，多稼永丰穰。",
        "dynasty": "宋",
        "collection_info": null
    },
    {
        "uuid": "a8f60150b91436f99c6080d63e40a901",
        "title": "散花词  其一",
        "author": "宋徽宗",
        "content": "绛节徘徊引，天花散漫飞。\n高真无染着，片片不沾衣。",
        "dynasty": "宋",
        "collection_info": null
    },
    {
        "uuid": "6fe8b49af03a35fae868ecccd41d1dbf",
        "title": "散花词  其二",
        "author": "宋徽宗",
        "content": "八陛旋瑶级，千花扬锦英。\n绿渟并紫奈，焕丽不知名。",
        "dynasty": "宋",
        "collection_info": null
    },
    {
        "uuid": "2a86a708b27d3ac7471c8ba0e437cd91",
        "title": "散花词  其三",
        "author": "宋徽宗",
        "content": "浅浅黄金萼，匀匀白玉英。\n天风随御驾，吹满九重城。",
        "dynasty": "宋",
        "collection_info": null
    },
    {
        "uuid": "643a3e6da5f7a95232112c83fdd09551",
        "title": "散花词  其四",
        "author": "宋徽宗",
        "content": "绰约萦空际，缤纷落座隅。\n韶华长不老，何处觅仙都。",
        "dynasty": "宋",
        "collection_info": null
    },
    {
        "uuid": "ff4560e9bbb6781c0b416e8a5b291e19",
        "title": "散花词  其五",
        "author": "宋徽宗",
        "content": "凈侣吟仙曲，人人讚善哉。\n万花兴供养，飞舞自天来。\n宝叶开琪圃，珍柯在紫微。\n不教蝴蝶采，长共綵鸾飞。",
        "dynasty": "宋",
        "collection_info": null
    },
    {
        "uuid": "95d30f3fa9246e97bf62102f5340991a",
        "title": "散花词  其六",
        "author": "宋徽宗",
        "content": "圣境三千岁，仙花始一开。\n如何金箓会，併奉列真来。",
        "dynasty": "宋",
        "collection_info": null
    },
    {
        "uuid": "b5ccb780c79a26c92b11b1dec35d15f7",
        "title": "散花词  其七",
        "author": "宋徽宗",
        "content": "几席延飈驭，香灯建宝坛。\n丹心无可献，碎锦洒云端。",
        "dynasty": "宋",
        "collection_info": null
    },
    {
        "uuid": "59076a96e622fdbbd5114f956b384728",
        "title": "散花词  其八",
        "author": "宋徽宗",
        "content": "碧绿相差次，红黄迭浅深。\n化工应自失，雕斵本何心。",
        "dynasty": "宋",
        "collection_info": null
    },
    {
        "uuid": "7159f8bdfd9ec87b68fe012b160a9bd9",
        "title": "散花词  其九",
        "author": "宋徽宗",
        "content": "洞案炉烟起，无为道德香。\n同根无异气，喷鼻更芬芳。",
        "dynasty": "宋",
        "collection_info": null
    },
    {
        "uuid": "218cacf8e8205e7870c349e25908ca9c",
        "title": "白鹤词  其一",
        "author": "宋徽宗",
        "content": "胎化灵禽唳九天，雪毛丹顶两相鲜。\n世人莫认归华表，来瑞昇平亿万年。",
        "dynasty": "宋",
        "collection_info": null
    },
    {
        "uuid": "113941a89c69cc1546206a45b3ffe0c6",
        "title": "白鹤词  其二",
        "author": "宋徽宗",
        "content": "瑶台风静夜初分，仰喙惊鸣露气新。\n太液徘徊归未得，曾于往劫作麒麟。",
        "dynasty": "宋",
        "collection_info": null
    },
    {
        "uuid": "16e3f81143d837ec7ea36ecec4b5b0ee",
        "title": "白鹤词  其三",
        "author": "宋徽宗",
        "content": "灵鹤翩翩下太清，玉楼金殿晓风轻。\n昂昂不与鸡为侣，时作冲天物外声。",
        "dynasty": "宋",
        "collection_info": null
    },
    {
        "uuid": "fa32518d3610a40cdb8fb3b9ff251de4",
        "title": "白鹤词  其四",
        "author": "宋徽宗",
        "content": "三山碧海路非遥，来瑞清都下紫霄。\n霜雪羽毛冰玉性，瑶池深处啄灵苗。",
        "dynasty": "宋",
        "collection_info": null
    },
    {
        "uuid": "29627bce0e7be6def6a2be018f7baeba",
        "title": "白鹤词  其五",
        "author": "宋徽宗",
        "content": "金火纯精见羽仪，长随王母宴瑶池。\n玉坛夜醮神仙降，飞过缑山人不知。",
        "dynasty": "宋",
        "collection_info": null
    },
    {
        "uuid": "71a24e9f23ea72e14faab3023f9a913c",
        "title": "白鹤词  其六",
        "author": "宋徽宗",
        "content": "五云宫殿步虚长，斗转旋霄夜未央。\n白鹤飞来通吉信，清音齐逐返魂香。",
        "dynasty": "宋",
        "collection_info": null
    },
    {
        "uuid": "6b16b4043bb8ab5829f963de00ca051f",
        "title": "白鹤词  其七",
        "author": "宋徽宗",
        "content": "一声嘹唳九皋禽，换骨轻清岁月深。\n辽海等闲人不识，大罗天上有知音。",
        "dynasty": "宋",
        "collection_info": null
    },
    {
        "uuid": "54309ef69ac0995ac8478f4ab911b454",
        "title": "白鹤词  其八",
        "author": "宋徽宗",
        "content": "白毛鲜洁映霜华，丹顶分明夺绛纱。\n千六百年神气就，飞鸣长伴玉仙家。",
        "dynasty": "宋",
        "collection_info": null
    },
    {
        "uuid": "6cbb9af270e6b8af7862fcf2dc854bce",
        "title": "白鹤词  其九",
        "author": "宋徽宗",
        "content": "蓬莱会散列仙归，羽驾飘然白鹤飞。\n明代为祥人惯见，何须乐府咏金衣。",
        "dynasty": "宋",
        "collection_info": null
    },
    {
        "uuid": "7a44b06ac1bef75fe00fc460e48b7879",
        "title": "白鹤词  其一○",
        "author": "宋徽宗",
        "content": "玉宇沉沉瑞雾开，香风未断鹤徘徊。\n奇姿会与青田别，定是仙人次第来。",
        "dynasty": "宋",
        "collection_info": null
    },
    {
        "uuid": "f47803f053c74de24684afcb9f61c2b5",
        "title": "长吟玉音金阙步虚",
        "author": "宋徽宗",
        "content": "始青黎元盖，金香结朱烟。\n飞晨总翘辔，稽首玉帝前。\n帝心浩以舒，锡吾太灵篇。\n是谓不灭道，万天秉吾权。\n吾行空洞中，下仙昧其渊。",
        "dynasty": "宋",
        "collection_info": null
    },
    {
        "uuid": "95fe0e794ac380a5e7ee1a9dbd85b059",
        "title": "步虚词二首  其一",
        "author": "宋徽宗",
        "content": "一气化之元，邈在两仪先。\n宝埒驰金马，真香喷玉莲。\n飞空按龙辔，梵响导芝軿。\n绵永长春劫，翱翔无色天。\n初真难晓谕，以此戒中仙。",
        "dynasty": "宋",
        "collection_info": null
    },
    {
        "uuid": "18c7183c24dcb971a02c026c79e01d9a",
        "title": "步虚词二首  其二",
        "author": "宋徽宗",
        "content": "高真明道德，垂世五千言。\n解释惭凉薄，殚诚测妙元。\n霓旌严教典，羽唱彻云軿。\n瑞鹤仪空际，祥风拂署烦。\n穹窿兹响应，宝祚亿斯年。",
        "dynasty": "宋",
        "collection_info": null
    },
    {
        "uuid": "e8d1e5e9a5a5366c56fa80416739f338",
        "title": "题芙蓉锦鸡图",
        "author": "宋徽宗",
        "content": "秋劲拒霜盛，峨冠锦羽鸡。\n已知全五德，安逸胜鳬鹥。",
        "dynasty": "宋",
        "collection_info": null
    },
    {
        "uuid": "4d40b937d0ff3fd73148d6083c198a7e",
        "title": "题祥龙石图",
        "author": "宋徽宗",
        "content": "彼美蜿蜒势若龙，挺然为瑞独称雄。\n云凝好色来相借，水润清辉更不同。\n常带暝烟疑振鬣，每乘宵雨恐凌空。\n故凭彩笔亲模写，融结功深未易穷。",
        "dynasty": "宋",
        "collection_info": null
    },
    {
        "uuid": "18fc95d70cb7825e355a5bece3f4a5ac",
        "title": "题瑞鹤图",
        "author": "宋徽宗",
        "content": "清晓觚棱拂彩霓，仙禽告瑞忽来仪。\n飘飘元是三山侣，两两还呈千岁姿。\n似拟碧鸾栖宝阁，岂同赤雁集天池。\n徘徊嘹唳当丹阙，故使憧憧庶俗知。",
        "dynasty": "宋",
        "collection_info": null
    },
    {
        "uuid": "84e53b61e786d7cd8cff11f0182254e5",
        "title": "诗一首",
        "author": "宋徽宗",
        "content": "秾芳依翠萼，焕烂一庭中。\n零露霑如醉，残霞照似融。\n丹青难下笔，造化独留功。\n舞蝶迷香径，翩翩逐晚风。",
        "dynasty": "宋",
        "collection_info": null
    },
    {
        "uuid": "9de6b5c2d4fffc16b6700c9d1b970b4c",
        "title": "打毬诗",
        "author": "宋徽宗",
        "content": "锦袍骏马晓棚分，一点星驰百骑奔。\n夺得头筹须正过，无令绰拨入邪门。",
        "dynasty": "宋",
        "collection_info": null
    },
    {
        "uuid": "f3bad803ae45995e60c27d39ce681997",
        "title": "题双桧",
        "author": "宋徽宗",
        "content": "拔翠琪树林，双桧植灵囿。\n上稍蟠木枝，下拂龙髯茂。\n撑拏天半分，连卷虹南负。\n为栋復为梁，夹辅我皇构。",
        "dynasty": "宋",
        "collection_info": null
    },
    {
        "uuid": "2c3086390bcf45f6b25235b05a2bee3e",
        "title": "题燕山僧寺壁",
        "author": "宋徽宗",
        "content": "九叶鸿基一旦休，猖狂不听直臣谋。\n甘心万里为降虏，故国悲凉玉殿秋。",
        "dynasty": "宋",
        "collection_info": null
    },
    {
        "uuid": "e032a9bf49d4e4cf4177d591b3506ead",
        "title": "泰陵挽词  其一",
        "author": "宋徽宗",
        "content": "武帐初筹夜，云骈忽帝乡。\n百神陪禹葬，三载服尧丧。\n北极联龙衮，西风拆雁行。\n空余千古事，缵述愧重光。",
        "dynasty": "宋",
        "collection_info": null
    },
    {
        "uuid": "cf9dfc3005ec4be9e1d8ff5c294a8a94",
        "title": "泰陵挽词  其二",
        "author": "宋徽宗",
        "content": "姑射仙期早，华胥梦已陈。\n朝廷繫圣母，基业付冲人。\n日转铜壶影，天移玉座春。\n九病夫用笳鼓发，悲动属车尘。",
        "dynasty": "宋",
        "collection_info": null
    },
    {
        "uuid": "e53bffe763702472e29202fe8be2cfcd",
        "title": "泰陵挽词  其三",
        "author": "宋徽宗",
        "content": "睿哲天攸纵，神机智独谋。\n尘流藏宝阁，锁钥受降楼。\n风急鸰原晚，霜寒雁宿秋。\n遗衣今在寝，犹想未明求。",
        "dynasty": "宋",
        "collection_info": null
    },
    {
        "uuid": "8343fa6c83abfac02a66238275bfcbf6",
        "title": "泰陵挽词  其四",
        "author": "宋徽宗",
        "content": "再御中天坐，犹思玉色温。\n瑶阶花自落，宝扇影空存。\n重感天伦戚，钦承世及恩。\n欲谐追述志，永绍裕陵尊。",
        "dynasty": "宋",
        "collection_info": null
    },
    {
        "uuid": "7e4c48f92e8dcafc8f493df1f883df87",
        "title": "泰陵挽词  其五",
        "author": "宋徽宗",
        "content": "忆开王邸日，曾驻六龙飞。\n玉宇春初永，金盘露未晞。\n荆根方并秀，棣萼更交辉。\n今日承基绪，追怀往事非。",
        "dynasty": "宋",
        "collection_info": null
    },
    {
        "uuid": "760b530d19849ceac450fb4db5abd979",
        "title": "甘露",
        "author": "宋徽宗",
        "content": "政成天地不相违，瑞应中台赞万几。\n夜浥垂珠濡绿叶，朝凝润玉弄清辉。\n仙盆云表秋难比，丰草宵零日未晞。\n本自君臣俱会合，更嘉报上美能归。",
        "dynasty": "宋",
        "collection_info": null
    },
    {
        "uuid": "8620df02f673974622acd908b3715973",
        "title": "赐和蔡京",
        "author": "宋徽宗",
        "content": "道德方今喜迭兴，万邦从化本天成。\n定知金帝来为主，不待春风便发生。",
        "dynasty": "宋",
        "collection_info": null
    },
    {
        "uuid": "41045b2d3db47ef1f81ea67041faf5ee",
        "title": "保和殿下荔枝成实赐王安中",
        "author": "宋徽宗",
        "content": "保和殿下荔枝丹，文武衣冠被百蛮。\n思与近世同此味，红尘飞鞚过燕山。",
        "dynasty": "宋",
        "collection_info": null
    },
    {
        "uuid": "ed2bfb7e1f13a059f16e8922bfe53824",
        "title": "宣和殿移植荔枝",
        "author": "宋徽宗",
        "content": "密移造化出闽山，禁御新栽荔子丹。\n山液乍凝仙掌露，绛苞初绽水精丸。\n酒酣国艷非朱粉，风泛天香转蕙兰。\n何必红尘飞无骑，芬芳数本座中看。",
        "dynasty": "宋",
        "collection_info": null
    },
    {
        "uuid": "99280c9c0d4003fe47bce4c21b74c073",
        "title": "己亥十一月十三日南郊祭天斋宫即事赐太师",
        "author": "宋徽宗",
        "content": "报本精禋自国南，先期清庙宿斋严。\n层霄初扩同云霁，暖吹俄回海日暹。\n十万军容冰作阵，九街鸳瓦玉为檐。\n肃雍显相同元老，行庆均釐四海霑。",
        "dynasty": "宋",
        "collection_info": null
    },
    {
        "uuid": "d3c7302aede29058258e7c5ce4a19598",
        "title": "清庙斋幄常有诗赐太师已曾和进禋祀礼成以目击之事依前韵再进今亦用元韵復赐太师非特以此相困盖清时君臣赓载亦一时盛事耳",
        "author": "宋徽宗",
        "content": "灵鼓黄麾道指南，紫坛苍璧示凝严。\n联翩玉羽层霄下，烜赫神光爱景暹。\n为喜鸾舆回凤阙，故留芝盖出虬檐。\n礼天要作斯民福，解雨今当万物霑。",
        "dynasty": "宋",
        "collection_info": null
    },
    {
        "uuid": "65f2ce0573d4dbe6dd39eb194cf8204d",
        "title": "太师以被赐暹字韵诗前后凡三次进和盖欲示其韵愈严而愈工耳復以前韵又赐太师",
        "author": "宋徽宗",
        "content": "天位迎阳转斗南，千官山立尽恭严。\n共欣奠玉烟初达，争奉回鸾日已暹。\n归问雪中谁咏絮，冥搜花底自巡檐。\n礼成却喜歌盈尺，端为来麰万宇霑。",
        "dynasty": "宋",
        "collection_info": null
    },
    {
        "uuid": "c93ea05089218ea6e2e9718cbccd539c",
        "title": "神霄玉清万寿宫庆成卿以使事奉安圣像闻有二诗书幈俯同其韵復赐太师  其一",
        "author": "宋徽宗",
        "content": "碧落金风爽气回，丛霄乍喜瑞霞开。\n经营欲致黎元福，敢谓诗人咏子来。",
        "dynasty": "宋",
        "collection_info": null
    },
    {
        "uuid": "5d2797e888de48b236469e47011aac84",
        "title": "神霄玉清万寿宫庆成卿以使事奉安圣像闻有二诗书幈俯同其韵復赐太师  其二",
        "author": "宋徽宗",
        "content": "曈曚日驭晓光回，金碧相宜玉府开。\n步武烟霞还旧观，百神应喜左元来。",
        "dynasty": "宋",
        "collection_info": null
    },
    {
        "uuid": "3bbb57c922ad70f12617705cd08ff94b",
        "title": "昨日召卿等自卿私第泛舟经景龙江游撷芳园灵沼闻卿有小诗今俯同其韵赐太师  其一",
        "author": "宋徽宗",
        "content": "景龙江静喜安流，玉色闲看浴翅鸥。\n已觉西风颇无事，何妨稳泛济川舟。",
        "dynasty": "宋",
        "collection_info": null
    },
    {
        "uuid": "7077180de7831987e8bc96e2d870b927",
        "title": "昨日召卿等自卿私第泛舟经景龙江游撷芳园灵沼闻卿有小诗今俯同其韵赐太师  其二",
        "author": "宋徽宗",
        "content": "登山想见留云际，赏日还能傍水涯。\n对此已多重九兴，先输黄髪赏黄花。",
        "dynasty": "宋",
        "collection_info": null
    },
    {
        "uuid": "10a2fe6f23a98f4c78dc80cd0a919881",
        "title": "昨日召卿等自卿私第泛舟经景龙江游撷芳园灵沼闻卿有小诗今俯同其韵赐太师  其三",
        "author": "宋徽宗",
        "content": "锦绣烟霄碧玉山，萦纡静练照晴川。\n留连不惜厌厌去，雅兴难忘既醉篇。",
        "dynasty": "宋",
        "collection_info": null
    },
    {
        "uuid": "ac1cdef02eb2696421bbce51fb0a198e",
        "title": "上清宝箓宫立冬日讲经之次有羽鹤数千飞翔空际公卿士庶众目仰瞻卿时预荣观作诗纪实来上因俯同其韵赐太师以下",
        "author": "宋徽宗",
        "content": "上清讲席鬰萧台，俄有青田万侣来。\n蔽翳晴空疑雪舞，低徊转影类云开。\n翻翰清唳遥相续，应瑞疑时尚不回。\n归美一章歌盛事，喜今重见谪仙才。",
        "dynasty": "宋",
        "collection_info": null
    },
    {
        "uuid": "afce4165d7a848b410d08afd6c0ae58a",
        "title": "上巳日赐太师",
        "author": "宋徽宗",
        "content": "金明春色正芳妍，修禊佳辰集众贤。\n久矣愆阳罹暵旱，沛然膏雨润农田。\n乘时剩挟花盈帽，胥乐何辞酒满船。\n所赖燮调功有自，伫期高廪报丰年。",
        "dynasty": "宋",
        "collection_info": null
    },
    {
        "uuid": "0607e1d545872d88aacd91448d84f391",
        "title": "宣和元年九月十二日赐宴联句",
        "author": "宋徽宗",
        "content": "桂子三秋七里香，麦云九夏两岐秀。\n鸡舌五年千载枣，菊英九日万龄黄。\n君臣燕衎昇平际，属句论文乐未央。",
        "dynasty": "宋",
        "collection_info": null
    },
    {
        "uuid": "b3e7bae2bab73c6d8790cd4ad9c96500",
        "title": "宣和己巳冬祀大礼卿以执绥侍玉辂回銮礼毕以诗来上俯同元韵赐伸仍宣示俅杰",
        "author": "宋徽宗",
        "content": "羽卫森严锦绣成，夜寒璧月有余清。\n皇坛奠玉横参近，柴燎升烟宿雾晴。\n晏粲九天风露迥，雍容群辟佩环声。\n执绥更喜多仪肃，盛事应传伯仲荣。",
        "dynasty": "宋",
        "collection_info": null
    },
    {
        "uuid": "b17f0a96bde1999d5aac4a3410e8993b",
        "title": "汧州作  其一",
        "author": "宋徽宗",
        "content": "国破山河在，人非殿宇空。\n中兴何日是，搔首赋车攻。",
        "dynasty": "宋",
        "collection_info": null
    },
    {
        "uuid": "11cd48362bc04baaf15c9c674b4ad6bb",
        "title": "汧州作  其二",
        "author": "宋徽宗",
        "content": "国破山河在，宫庭荆棘春。\n衣冠今左衽，忍作北朝臣。",
        "dynasty": "宋",
        "collection_info": null
    },
    {
        "uuid": "c6093411e2f82b7028f824b6cebdd88d",
        "title": "汧州作  其三",
        "author": "宋徽宗",
        "content": "投袂汧城北，西风又是秋。\n中原心耿耿，南泪思悠悠。\n尝胆思贤佐，颙情忆旧游。\n故宫禾黍徧，行役闵宗周。",
        "dynasty": "宋",
        "collection_info": null
    },
    {
        "uuid": "7b2a71bddf0e5d3bc04e1f52cbfdf20c",
        "title": "汧州作  其四",
        "author": "宋徽宗",
        "content": "杳杳神京路八千，宗祊隔越几经年。\n衰残病渴那能久，茹苦穷荒敢怨天。",
        "dynasty": "宋",
        "collection_info": null
    },
    {
        "uuid": "1fbe325b17424c8e78d96a1cde304c10",
        "title": "清明日作",
        "author": "宋徽宗",
        "content": "茸母初生忍禁烟，无家对景倍悽然。\n帝城春色谁为主，遥指乡关涕泪涟。",
        "dynasty": "宋",
        "collection_info": null
    },
    {
        "uuid": "389954e0323a7f87831577ad0a57b939",
        "title": "元符万宁宫庆成颂",
        "author": "宋徽宗",
        "content": "句曲之山，有居其颠。\n谁氏之子，象帝之先。\n启迪后人，淑修其身。\n守静而笃，是为葆真。\n在昔元符，作室其下。\n经始勿亟，以遗来者。\n我应受之，嗣绍厥绪。\n我仪图之，缮此栋宇。\n考彼宫宇，因心而友。\n不日成之，克相其后。\n乃益其名，曰维万宁。\n书以揭之，用妥明灵。\n道大无方，体用有常。\n以德则帝，以业而王。\n坐进此道，与道无极。\n神之听之，洽此万国。",
        "dynasty": "宋",
        "collection_info": null
    },
    {
        "uuid": "d664b23ab0bf2197fea1ee5116b5533c",
        "title": "葆真观妙冲先生归山以诗送之",
        "author": "宋徽宗",
        "content": "当年问道属高人，曾揽霞衣到紫宸。\n身是三山云外侣，心无一点世间尘。\n征鸿望极幽栖远，驾燕归飞洞府新。\n多谢为传心法妙，此真真外更无真。",
        "dynasty": "宋",
        "collection_info": null
    },
    {
        "uuid": "7864bf2181bb227cc04a153da1490571",
        "title": "在北题壁",
        "author": "宋徽宗",
        "content": "彻夜西风撼破扉，萧条孤馆一灯微。\n家山回首三千里，目断天南无雁飞。",
        "dynasty": "宋",
        "collection_info": null
    },
    {
        "uuid": "9e25df058626190719f34d19baf7549a",
        "title": "题古村图",
        "author": "宋徽宗",
        "content": "深村竹树不知春，远水残霞接断津。\n野客衣冠浑懒散，相逢疑是避秦人。",
        "dynasty": "宋",
        "collection_info": null
    },
    {
        "uuid": "63e232dbc0e8d1a264967c12a1cd40cb",
        "title": "题院画册 修竹士女图",
        "author": "宋徽宗",
        "content": "瑶台无信託青鸾，一寸芳心思万端。\n莫向东风倚修竹，翠衫经得几多寒。",
        "dynasty": "宋",
        "collection_info": null
    },
    {
        "uuid": "2e6bd67ea1892a90d5bbdc2b55b71af5",
        "title": "题院画册 荷花士女图",
        "author": "宋徽宗",
        "content": "消受南熏一味凉，藕丝新织舞裙长。\n临池试展凌波步，只恐红莲妬艷粧。",
        "dynasty": "宋",
        "collection_info": null
    },
    {
        "uuid": "171bbb463d4d382782666b9b719cfe8a",
        "title": "题院画册 芭蕉士女图",
        "author": "宋徽宗",
        "content": "罗袜生香踏软沙，钗横玉燕鬓松鸦。\n春心正是芭蕉叶，羞见宜男并蒂花。",
        "dynasty": "宋",
        "collection_info": null
    },
    {
        "uuid": "9e0679ef8e373bb5656a60a5ea2b0a25",
        "title": "题院画册 涤砚士女图",
        "author": "宋徽宗",
        "content": "软绣屏风小象床，细风亭馆玉肌凉。\n含情学写鸳鸯字，墨洗蕉花露水香。",
        "dynasty": "宋",
        "collection_info": null
    },
    {
        "uuid": "9966033115214a086a68027bc62d26ac",
        "title": "题院画册 团扇士女图",
        "author": "宋徽宗",
        "content": "浓黛消香澹两蛾，花阴试步学凌波。\n专房自得倾城色，不怕凉风到扇罗。",
        "dynasty": "宋",
        "collection_info": null
    },
    {
        "uuid": "762b65a13454e3421730d6c5168d6338",
        "title": "海棠通花凤",
        "author": "宋徽宗",
        "content": "锦棠天与丽，映日特妖娆。\n五色绚仪凤，真堪上翠翘。",
        "dynasty": "宋",
        "collection_info": null
    },
    {
        "uuid": "c525544dc4dc241ec36f168a8a4b33b4",
        "title": "杏花鹦鹉",
        "author": "宋徽宗",
        "content": "并亚陇云飞，稳巢文杏枝。\n高栖良自得，蜂蝶莫相疑。",
        "dynasty": "宋",
        "collection_info": null
    },
    {
        "uuid": "3629789c19ad91a04e87e781663e4c28",
        "title": "千叶碧桃苹茄",
        "author": "宋徽宗",
        "content": "太平蜀雀异，仍映碧桃间。\n一秀三千岁，高枝永共攀。",
        "dynasty": "宋",
        "collection_info": null
    },
    {
        "uuid": "fe922ede7f15ef6f8a3c3b00f0b24544",
        "title": "聚八仙倒挂儿",
        "author": "宋徽宗",
        "content": "垂身如逮下，名冠八仙中。\n最是天真处，樱桃一点红。",
        "dynasty": "宋",
        "collection_info": null
    },
    {
        "uuid": "837415b175450607b4a4bf2a3d0120df",
        "title": "桃竹黄莺",
        "author": "宋徽宗",
        "content": "出谷传声美，迁乔立志高。\n故教桃竹映，不使近蓬蒿。",
        "dynasty": "宋",
        "collection_info": null
    },
    {
        "uuid": "9ef1cf92ea161ac12e88f2ad7912b784",
        "title": "金林檎游春莺",
        "author": "宋徽宗",
        "content": "佳名何拔萃，美誉占游春。\n三月来禽媚，嬉娱异众伦。",
        "dynasty": "宋",
        "collection_info": null
    },
    {
        "uuid": "afb1609f500d678be1dda980968b77a8",
        "title": "香梅山白头",
        "author": "宋徽宗",
        "content": "山禽矜逸态，梅粉弄轻柔。\n已有丹青约，千秋指白头。",
        "dynasty": "宋",
        "collection_info": null
    },
    {
        "uuid": "f4c31cc93778f07e7566d95d6eaaee47",
        "title": "赵昌江梅山茶",
        "author": "宋徽宗",
        "content": "赵昌下笔摘韶光，一轴黄金满斛量。\n借我圭田三百亩，真须买取作花王。",
        "dynasty": "宋",
        "collection_info": null
    },
    {
        "uuid": "19d4b6368596bedd4a8280fce182fdab",
        "title": "题梨花图",
        "author": "宋徽宗",
        "content": "楼台影裏和风暖，絃管声中瑞日长。\n从听娇鹦说来路，莫教蜂蝶损浓芳。",
        "dynasty": "宋",
        "collection_info": null
    },
    {
        "uuid": "2245ac70e578b98c0029117e10d71d8f",
        "title": "题唐十八学士图二首  其一",
        "author": "宋徽宗",
        "content": "有唐至治咏康哉，闢馆登延经济才。\n廱泮育贤今日盛，彙征无復隐蒿莱。",
        "dynasty": "宋",
        "collection_info": null
    },
    {
        "uuid": "024a064a61c9f2d5dd3fe2e9d8aed2cb",
        "title": "题唐十八学士图二首  其二",
        "author": "宋徽宗",
        "content": "儒林华国古今同，吟咏飞毫醒醉中。\n多士作新知入彀，画图犹喜见文雄。",
        "dynasty": "宋",
        "collection_info": null
    },
    {
        "uuid": "acbdc547c8d0b5e252f03cca0b07c5df",
        "title": "诗一首",
        "author": "宋徽宗",
        "content": "乍觉生风喜雨凉，农家得地发田穰。\n却缘暑退秋光满，点滴高梧似漏长。",
        "dynasty": "宋",
        "collection_info": null
    },
    {
        "uuid": "4c8ce4213b2071c157e5495e53cf9c57",
        "title": "诗二首  其一",
        "author": "宋徽宗",
        "content": "欲借嵯峨万仞崇，故将工巧状层峰。\n数寻苍色如烟合，一片盘根似藓封。\n院宇接连常藉竹，池亭掩映却凭松。\n分明装出依岩寺，只欠清宵几韵钟。",
        "dynasty": "宋",
        "collection_info": null
    },
    {
        "uuid": "9632555945f5a8ea348e1a34189f3ffa",
        "title": "诗二首  其二",
        "author": "宋徽宗",
        "content": "风霜正腊晨，早见几枝新。\n预荷东皇化，偷回北苑春。\n旗枪虽不类，荈蘖似堪伦。\n已有清荣谕，终难混棘蓁。",
        "dynasty": "宋",
        "collection_info": null
    },
    {
        "uuid": "29a560ab4c0b6a5b01d29f75e388bcb9",
        "title": "夏日",
        "author": "宋徽宗",
        "content": "清和节后绿枝稠，寂寞黄梅雨乍收。\n畏日正长凝碧汉，熏风微度到丹楼。\n池荷成盖闲相倚，径草铺裀色更柔。\n永昼摇纨避繁溽，杯盘时欲对清流。",
        "dynasty": "宋",
        "collection_info": null
    },
    {
        "uuid": "e564bb7814b108f510895d9577904544",
        "title": "诗一首",
        "author": "宋徽宗",
        "content": "十二楼藏玉蝶中，凤凰双宿碧梧桐。\n流霞浅酌留君醉，今夜吹箫第几重。",
        "dynasty": "宋",
        "collection_info": null
    },
    {
        "uuid": "3f1f2534c5be3fef6e460f11465bf45d",
        "title": "蔡谟谏议大夫兼枢密使都督诸路军马户部尚书赐归田",
        "author": "宋徽宗",
        "content": "独善传家久，功名冠世豪。\n平原滂雨泽，岭外息风涛。\n缓拜恩笺盛，相传道义高。\n嗟予尘世隔，安得自陪叨。",
        "dynasty": "宋",
        "collection_info": null
    },
    {
        "uuid": "d7e3ebe3a8664075cc5d977f1bc864a3",
        "title": "幸徐常庐",
        "author": "宋徽宗",
        "content": "人生何事厌嚣尘，泛宅浮家冬復春。\n今日暂来猿鹤语，他年应召白云人。",
        "dynasty": "宋",
        "collection_info": null
    },
    {
        "uuid": "9c1073d37e60da50dc36418cc09756b5",
        "title": "牡丹",
        "author": "宋徽宗",
        "content": "异品殊葩共翠柯，嫩红拂拂醉金荷。\n春罗几迭敷丹陛，云缕重萦浴绛河。\n玉鑑和鸣鸾对舞，宝枝连理锦成窼。\n东君造化胜前岁，吟绕清香故琢磨。",
        "dynasty": "宋",
        "collection_info": null
    },
    {
        "uuid": "118833acd0f122a3b1d198d28a448bf4",
        "title": "题繁杏鹦鹉图",
        "author": "宋徽宗",
        "content": "天产干皋此异禽，遐陬来贡九重深。\n体全五色非凡质，惠吐多言更好音。\n飞翥似怜毛羽贵，徘徊如饱稻粱心。\n缃膺绀趾诚端雅，为赋新篇步武吟。",
        "dynasty": "宋",
        "collection_info": null
    },
    {
        "uuid": "de5fcc112e5bb07676e941603a6d9b80",
        "title": "怪石",
        "author": "宋徽宗",
        "content": "殊状难名各蔽亏，高□崒屼□巍巍。\n直疑伏兽身将动，常恐长蛟势□□。\n裂几层苍桧□，凝岚四接老松围。\n名封三品非无美，饮羽曾令壮奋□。",
        "dynasty": "宋",
        "collection_info": null
    },
    {
        "uuid": "db7756f845163749b24709af4ba7fc28",
        "title": "句  其一",
        "author": "宋徽宗",
        "content": "雅燕酒酣添逸兴，玉真轩内看安妃。",
        "dynasty": "宋",
        "collection_info": null
    },
    {
        "uuid": "de2bf123bebfdc25e072e9a47da02fcc",
        "title": "句  其二",
        "author": "宋徽宗",
        "content": "相公公相子。",
        "dynasty": "宋",
        "collection_info": null
    },
    {
        "uuid": "4d72e43d44f00c47cad385b75343b0e8",
        "title": "句  其三",
        "author": "宋徽宗",
        "content": "北斗七星三四点。",
        "dynasty": "宋",
        "collection_info": null
    },
    {
        "uuid": "435c8e7ceb3657e4edebbe1d184094d4",
        "title": "句  其四",
        "author": "宋徽宗",
        "content": "选饭来时不喜餐，御厨空费八珍盘。",
        "dynasty": "宋",
        "collection_info": null
    },
    {
        "uuid": "c619424d9e1f8217132ff112888028af",
        "title": "句  其五",
        "author": "宋徽宗",
        "content": "方当月白风清夜，正是霜高木落时。",
        "dynasty": "宋",
        "collection_info": null
    },
    {
        "uuid": "d005d74588b44d192d454d08ddff5700",
        "title": "句  其六",
        "author": "宋徽宗",
        "content": "落花满地春光晚，芳草连云暮色深。",
        "dynasty": "宋",
        "collection_info": null
    },
    {
        "uuid": "727a1fd7ba30ab8760bae8cdd926bad2",
        "title": "句  其七",
        "author": "宋徽宗",
        "content": "网罗今不密，回首不须惊。",
        "dynasty": "宋",
        "collection_info": null
    },
    {
        "uuid": "ebd5fab0b342bec53e4f84ae61f0a50f",
        "title": "句  其八",
        "author": "宋徽宗",
        "content": "午夜笙歌连海峤，春风灯火过湟中。",
        "dynasty": "宋",
        "collection_info": null
    },
    {
        "uuid": "7578a7c21b6c8e51187736f73e30cfca",
        "title": "句  其九",
        "author": "宋徽宗",
        "content": "暖河消雪带，风柳散冰丝。",
        "dynasty": "宋",
        "collection_info": null
    },
    {
        "uuid": "b955a87dd4ae39942357e8536a5b339e",
        "title": "句  其一○",
        "author": "宋徽宗",
        "content": "玉阶齐种女贞子，大觉金仙采撷来。",
        "dynasty": "宋",
        "collection_info": null
    },
    {
        "uuid": "9661ec45ba8bbd94247c853c248c7bd2",
        "title": "句  其一一",
        "author": "宋徽宗",
        "content": "日射晚霞金世界，月临天宇玉干坤。",
        "dynasty": "宋",
        "collection_info": null
    },
    {
        "uuid": "15f74decca3b883afdebc71ce8f08d42",
        "title": "句  其一二",
        "author": "宋徽宗",
        "content": "危楼日暮人千里，欹枕风秋雁一声。",
        "dynasty": "宋",
        "collection_info": null
    },
    {
        "uuid": "14d2f3bbf9a3dcd0ad4094ef7e15d8d6",
        "title": "存目  其一",
        "author": "宋徽宗",
        "content": "诗题：宫词首句：日冷天晴近腊时，嫌罗不着索轻□。\n后宫宫女无多少。",
        "dynasty": "宋",
        "collection_info": null
    },
    {
        "uuid": "8f5f18150e4dcd075a1f63cd4c45fceb",
        "title": "存目  其二",
        "author": "宋徽宗",
        "content": "诗题：宫词首句：翡翠盘龙装绣额。",
        "dynasty": "宋",
        "collection_info": null
    },
    {
        "uuid": "d8f423eb298461d66a5a3b7fe3f5aaab",
        "title": "吹台曲",
        "author": "周紫芝",
        "content": "天门玉钥双龙开，霓旌羽盖天上来。\n管絃嘈杂入霄汉，美人侍燕黄金台。\n羽觞行酒欢未足，燕姬成行列红玉。\n梁王半醉起更衣，夜按玉箫亲度曲。\n曲终举袂俱争妍，拜舞樽前称万年。\n三山玉女朝羣仙，当时弄玉飞上天，至今台下草如烟。",
        "dynasty": "宋",
        "collection_info": null
    },
    {
        "uuid": "be5bdae67263bb0a4e0c0240c6027ae5",
        "title": "越台曲",
        "author": "周紫芝",
        "content": "玉颜如花越王女，自小娇痴不歌舞。\n嫁作江南国主妃，日日思归泪如雨。\n江南江北梅子黄，潮头夜涨秦淮江。\n江边雨多地卑湿，旋筑高台匀晓粧。\n千艘命载越中土，喜见越人仍越语。\n人生脚踏乡土难，无復归心越中去。\n高台何易倾，曲池亦復平。\n越姬一去向千载，不见此台空有名。",
        "dynasty": "宋",
        "collection_info": null
    },
    {
        "uuid": "7b233798e07417e7e3274ed3b5d1eeb7",
        "title": "巫山曲",
        "author": "周紫芝",
        "content": "楚宫夜半旌旗动，晓逐君王猎云梦。\n君王醉挽金仆姑，笑射双鵰落飞鞚。\n霜风猎猎吹白羽，狨鞍下时日未午。\n天上台高翠被寒，雨湿烟霏梦神女。\n行云飞去不可留，却望阳台无处所。\n魂凝睇远烟凄迷，猿啼巫峡东復西。\n江边猎火一万炬，貂裘醉拥君王归。\n章华千门復万户，侍女焚香迎辇步。\n君心谁能念旧恩，忍泪悲啼不成语。\n愿寿君王一万年，常向阳台梦云雨。",
        "dynasty": "宋",
        "collection_info": null
    },
    {
        "uuid": "bf8440634f80f5e12111da07bff1925b",
        "title": "白苎歌",
        "author": "周紫芝",
        "content": "大垂手，小垂手，江南白符世希有。\n吴姬十指玉纤纤，白苎新裁舞衣小。\n秋江四面绕吴宫，吴宫霜橘树树红。\n吴王夜燕不知晓，但见红日昇曈昽。\n美人低鬟復回袖，持酒献君君一笑。\n人生得意不行乐，白日如梭夜催昼。\n吴山依旧吴江清，离宫故苑难为情。\n不知谁遣南山鹿，还向姑苏台下行。",
        "dynasty": "宋",
        "collection_info": null
    },
    {
        "uuid": "c15b23af1eb6b22dffa7de5a5aa15780",
        "title": "五杂俎  其一",
        "author": "周紫芝",
        "content": "五杂俎，壠头水。\n往復来，玉关骑。\n不得已，从士子。",
        "dynasty": "宋",
        "collection_info": null
    },
    {
        "uuid": "3da7a3db4ca67de02b72c15d85d6572d",
        "title": "五杂俎  其二",
        "author": "周紫芝",
        "content": "五杂俎，云际翮。\n往復来，长安陌。\n不得已，千里客。",
        "dynasty": "宋",
        "collection_info": null
    },
    {
        "uuid": "a5fdd08e39770c3ed7dbdfda2d93da48",
        "title": "五杂俎  其三",
        "author": "周紫芝",
        "content": "五杂俎，夜茫茫。\n往復来，雁南翔。\n不得已，思故乡。",
        "dynasty": "宋",
        "collection_info": null
    },
    {
        "uuid": "9601fbfcbbfeb85f45b15f80f9ca2019",
        "title": "荔枝香",
        "author": "周紫芝",
        "content": "千秋节当八月五，御楼卷帘看马舞。\n黄衫玉带分两行，绣衣宫人击雷鼓。\n梨园法曲凄且清，相传犹是隋家声。\n宜春北院蛾眉小，初按新声未有名。\n侍女焚香跪瑶席，更看真妃作生日。\n恰值南方驿使来，旋采风枝露犹湿。\n当时盛事人争传，荔枝香曲是新翻。\n宫中行乐事亦秘，此曲不许人间闻。\n马嵬梦断香尘息，满山荔子无人摘。\n却归西内冷如冰，一听遗音泪空滴。",
        "dynasty": "宋",
        "collection_info": null
    },
    {
        "uuid": "4465e698266a9d0e86afff6e78762576",
        "title": "武溪深",
        "author": "周紫芝",
        "content": "五溪妖蛮盘瓠种，穴狐跳梁恃余勇。\n汉庭老骥闻朔风，两耳如锥四蹄踊。\n南方毒雾堕跕鸢，五溪溪深军不前。\n健儿六月半病死，欲渡五溪无渡船。\n将军誓死心独苦，本为官家诛黠虏。\n谁知君侧有谗徒，刚道将军似贾胡。\n人生富贵一衰歇，会令薏苡成明珠。\n祁连高结衞青冢，文渊藁葬无人送。\n至今行客武溪傍，谁为将军一悲恸。",
        "dynasty": "宋",
        "collection_info": null
    },
    {
        "uuid": "0c8b7d880881b22ca1e1e5cf618bce5d",
        "title": "公无渡河",
        "author": "周紫芝",
        "content": "清江漫漫日夜流，江边无风人自愁。\n冯夷击鼓河伯怒，蛟龙掉尾鱼吞舟。\n人生一死亦难处，何不相从听媪语。\n公无渡河公自苦，人心险过山嵯峨，豺狼当路君奈何。\n劝君收泪且勿歌，世间平地多风波。",
        "dynasty": "宋",
        "collection_info": null
    },
    {
        "uuid": "976bbf83d2ed13441e3befea91316f45",
        "title": "饮马长城窟行",
        "author": "周紫芝",
        "content": "长安城边边地永，万里沙场地无井。\n秦人掘土土作城，城下窟深胡水冷。\n汉家将军号都护，西征上陇寒日暮。\n野驼跑水无处寻，饮马长城窟边去。\n长城窟，古来战死多白骨。\n征人半作马下尘，犹向阴山鬬驰突。\n去时胡天霜雁鸣，归见玉关春草生。\n将军功高封列城，鬬死伍符无姓名。",
        "dynasty": "宋",
        "collection_info": null
    },
    {
        "uuid": "d4d27ab7b4056d5a92db01700407302c",
        "title": "金铜歌",
        "author": "周紫芝",
        "content": "武皇开疆三万里，滇池初穿柏梁起。\n更铸仙人承露盘，万歳千秋奉天子。\n当时谩说邜金刀，谁知更有当涂高。\n铜雀台高阿瞒死，八方才人闹如蚁。\n玉井绮栏心未厌，犹取金仙着前殿。\n金仙辞汉忆汉主，登车殷勤垂玉筯。\n独捧金盘出故宫，回头忍看咸阳树。\n魏宫羣臣眼亲见，朝着魏冠暮归晋。\n可怜长安肉食儿，不如顽铜犹有知。",
        "dynasty": "宋",
        "collection_info": null
    },
    {
        "uuid": "c1eb40387e46d4a87e769b2648266cf4",
        "title": "日出东南隅行",
        "author": "周紫芝",
        "content": "春风淡荡春云浅，陌上柔桑青宛宛。\n青天易雨亦易晴，吴蚕催眠欲成茧。\n罗敷采桑南陌头，翠鬟皴鬌光欲流。\n罗襦吹香白玉佩，青丝络笼黄金鈎。\n君王年少如秋水，欲学鸳鸯对飞起。\n赠君身上双明珰，结君同生亦同死。\n罗敷敛衽前致词，词多慷慨中含悲。\n念言夫婿良家子，委身结髪为夫妻。\n人生匹配各有偶，愿逐狗走随鸡飞。\n江水可竭山可移，妾心皎皎君当知。",
        "dynasty": "宋",
        "collection_info": null
    },
    {
        "uuid": "efdcd7f6033ad2114effde42de0a3584",
        "title": "乌夜啼",
        "author": "周紫芝",
        "content": "黄门急诏下，趣封南郡王。\n鸾辂俨且深，班剑列成行。\n建以左纛旆，树以羽葆幢。\n骨肉厚恩义，门户生辉光。\n分封得大国，四境弥土疆。\n那知以嫌猜，将身触嗔怒。\n征我还上都，令我不得住。\n夺我封侯印，被我五两组。\n低头屏气息，对客不敢语。\n红窗昏夜灯，白泪堕秋雨。\n郁郁两大树，依依近墙宇。\n鸦鸦枝上啼，腷腷振两羽。\n沉沉夜未央，紞紞方三鼓。\n侍儿闻之喜，揽衣中夜起。\n起敲斋閤门，秉烛具肴旨。\n再拜前致词，灵乌未可鄙。\n吾闻乌夜啼，霈泽覃万里。\n杲杲方平旦，使者已在门。\n官家有诏书，为君敦厚恩。\n旧愤知己释，徙封意增勤。\n客有鲍书记，当代称能文。\n命作啼乌曲，乐府传清芬。\n人生欲富贵，生身恨不早。\n富贵岂不好，危机亦难蹈。\n古来兄弟间，生死在一朝。\n煮豆然豆豆叶焦，灵乌莫厌声哓哓。",
        "dynasty": "宋",
        "collection_info": null
    },
    {
        "uuid": "d4c59a41cb91e5cf042813395c78972b",
        "title": "上之回",
        "author": "周紫芝",
        "content": "汉宫三十六，复道高崔嵬。\n皇情极游豫，警跸北之回。\n苍螭挟龙辀，风伯清路埃。\n羽衞森戞击，玉舆久徘徊。\n青娥绝望幸，故宫秋叶催。\n举头望霄汉，白露零玉阶。",
        "dynasty": "宋",
        "collection_info": null
    },
    {
        "uuid": "85f3021d443f893feaaaa51c66e00ab7",
        "title": "得宝子",
        "author": "周紫芝",
        "content": "蓬莱宫中春草绿，君王无事欢不足。\n宜春北院小蛾眉，日日霓裳按新曲。\n侍女倾心復尽计，歌舞君前不如意。\n今年新得太真妃，从此龙颜不胜喜。\n望春楼下纥那歌，枉说扬州古铜器。\n梨园乐府两部齐，尽歌乐府新歌词。\n君门谁道九重远，岁久欢声闻远夷。\n渔阳万骑仓黄入，帐中妃子吞声泣。\n当时掌上不忍看，玉骨埋时烟雨湿。\n属车尘远空邮亭，邮亭牧竖嗟娉婷。\n凌波袜在香未绝，万人争看俱伤情。\n一朝持入咸阳市，空得千金贾客惊。",
        "dynasty": "宋",
        "collection_info": null
    },
    {
        "uuid": "14dc5ef709864a4a01efea94f4d49c13",
        "title": "昭君行",
        "author": "周紫芝",
        "content": "汉宫侍女知几千，争妍取宠俱可怜。\n谁知恩爱託画手，黄金买得昭阳眠。\n昭君自恃玉颜好，未信光阴镜中老。\n不知万里嫁胡儿，憔悴蛾眉葬秋草。\n忆得昭君初嫁时，含羞忍泪无人知。\n胡天漫漫沙漠远，空抱琵琶说别离。\n捐金得宠固可耻，委身胡酋不如死。\n世间妍丑何曾分，自古贤愚亦如此。",
        "dynasty": "宋",
        "collection_info": null
    },
    {
        "uuid": "5b1f8424b92841affbb570f9435f5533",
        "title": "乌飞曲",
        "author": "周紫芝",
        "content": "江云欲雪江风吹，王敦城头乌夜啼。\n云深月暗风转急，惊乌绕树无安枝。\n狂风忽来飞不定，夜半无巢何所依。\n情知天公有风雨，何不结巢高树栖。\n君不见秦氏庭中双桂美，庭乌生雏八九子。\n乌生岂不念高飞，託君庭阴飞不起。\n那知君家轻薄儿，弹丸脱手两翅垂。\n无巢悔不巢巍巍，有巢悔不常高飞，人生祸福难豫期。",
        "dynasty": "宋",
        "collection_info": null
    },
    {
        "uuid": "81a3597fdd736932890c5a29d27b9c9f",
        "title": "秋兰词",
        "author": "周紫芝",
        "content": "艺兰当九畹，兰生香满路。\n纫君身上衣，光明夺缣素。\n孤芳一衰歇，凋零湿秋露。\n佩服得君子，亦足慰迟暮。\n采摘良不辞，新枝忽成故。\n向来桃李场，红颜照当户。\n纷纷自芳菲，荣枯復谁顾。",
        "dynasty": "宋",
        "collection_info": null
    },
    {
        "uuid": "42949c8432858ecd6136299e07472f08",
        "title": "金错刀",
        "author": "周紫芝",
        "content": "美人临晓镜，睡足含春娇。\n手持白玉尺，睥睨金错刀。\n欲将双綵凤，对飞宫锦袍。\n谁知游冶郎，经年事游遨。\n但知山上山，不说大刀头。\n君看良家子，尽属六郡豪。\n一朝着铠甲，万里随炊刁。\n家人剪春衫，欲寄道里遥。\n缄封望绝塞，蓬首时自搔。\n荡子会当归，行人日儦儦。\n别去隔生死，不保夕与朝。\n寄言楼中妇，清泪且当收。\n犹胜作征衣，远寄边城秋。",
        "dynasty": "宋",
        "collection_info": null
    },
    {
        "uuid": "f0a0c4a09224d5a61d6985e31556ce5f",
        "title": "湖阴行",
        "author": "周紫芝",
        "content": "石头城南五马渡，一马成龙上天去。\n晋家天子再御朝，洛阳胡骑空无数。\n当时枉道马与王，高官饱食丰豺狼。\n车前已赐兰斑物，江上空余剑戟场。\n日光射天惊贼垒，封豖长蛇梦中起。\n仓皇只欲玩遗鞭，谁信龙媒已千里。\n黄鬚有智人岂知，不料将军未死时。\n着新脱故真是贼，白犬下啮天应迟。\n谁道晋朝公与相，不及金谷园中儿。",
        "dynasty": "宋",
        "collection_info": null
    },
    {
        "uuid": "d42908e3f73f16009f357017d46b1d38",
        "title": "隋渠行",
        "author": "周紫芝",
        "content": "黄榆落尽河水冰，隋渠两岸无人行。\n雪花漫天大如掌，北风吹马南人惊。\n县官藏冰避炎热，健儿凿冰手流血。\n安得身随花石官，当路谁人敢呵喝。\n黄流千里冻彻底，舳舻相仍冻衔尾。\n天公便合回阳和，桃花水暖流春波。\n望春楼上天颜喜，齐声争唱纥那歌。",
        "dynasty": "宋",
        "collection_info": null
    },
    {
        "uuid": "db82a2e3064c59a8ff0f929b6eb072cc",
        "title": "长干曲",
        "author": "周紫芝",
        "content": "黄昏明月上朱楼，帘旌射月香雾浮。\n画栏垂手楼中女，对月低眉不举头。\n人似长干桥下水，一去悠悠几千里。\n谩道嫁鸡逐鸡飞，长干夫婿那得知。",
        "dynasty": "宋",
        "collection_info": null
    },
    {
        "uuid": "590ff1fd6e751fafc2d76da6c218ee7d",
        "title": "五男父",
        "author": "周紫芝",
        "content": "白头垂垂五男父，一生辛勤立门户。\n五男炊白割红鲜，阿翁采薪供五男。\n悲风惨惨寒日暮，翁入采山遭猛虎。\n猛虎磨牙卧道边，五男持戟谁敢前。",
        "dynasty": "宋",
        "collection_info": null
    },
    {
        "uuid": "4ea8d34285a36155b23905fcfa626e88",
        "title": "魔军行",
        "author": "周紫芝",
        "content": "五岭南来山最多，驱军日涉千坡陁。\n山中食菜不食肉，十室九家俱事魔。\n县官给钱捕魔鬼，八万魔军同日起。\n将军新破强虏回，马前班剑如流水。\n生斩妖精拔羽幢，传首天庭藁街死。\n当时平田作战场，至今遗骼无人藏。\n旧居虽在人不见，破屋萧萧围短墙。",
        "dynasty": "宋",
        "collection_info": null
    },
    {
        "uuid": "61b947d11d81cb8584542b70b8bea748",
        "title": "野妇行",
        "author": "周紫芝",
        "content": "新安野妇双鬓垂，红膏涂靥深画眉。\n青襜两幅不掩骭，赤脚一双深染泥。\n饷耕如宾有翁媪，头戴银冠相媚好。\n银冠犹是嫁时粧，马上不知人绝倒。\n长年相见无别离，竟死不识愁眉啼。\n红颜暗逐春光老，暮栉常随落日低。\n秋娘一尺春风髻，下蔡阳城尽风靡。\n倾城可爱亦可怜，野妇谁知有西子。",
        "dynasty": "宋",
        "collection_info": null
    },
    {
        "uuid": "4b7aa3424728d97450bb82c6de76bb1d",
        "title": "输粟行",
        "author": "周紫芝",
        "content": "天寒村落家家忙，饭牛穫稻催涤场。\n燎薪炊黍呼妇子，夜半舂粟输官仓。\n大儿担囊小负槖，扫廪倾囷不须恶。\n县胥里正不到门，了得官租举家乐。\n去年有米不愿余，今年米白要如珠。\n路傍老人拍手笑，尽道官兵嫌米麤。\n良农飬兵与胡竞，胡骑不来自亡命。\n田家终岁负耕縻，十农飬得一兵肥。\n一兵唱乱千兵随，千家一炬无孑遗。\n莫飬兵，飬兵杀人人不知。",
        "dynasty": "宋",
        "collection_info": null
    },
    {
        "uuid": "a730a72d52558c68d85a676ded70d552",
        "title": "寒食曲",
        "author": "周紫芝",
        "content": "三月江南好春色，买酒家家作寒食。\n男呼女唤俱出游，扶路醉归欢乐极。\n街头尽日无人行，多在山村少在城。\n踏歌赛愿一时了，上冢归来闻笑声。\n岂料如今一百五，画戟满城椎战鼓。\n子孙半作泉下人，薄酒不浇山上土。\n死者已往生者存，随分欢娱各儿女。\n烹鱼裹菜当盘飱，花作红粧鸟歌舞。\n君不见江南江北多战场，去年白骨无人藏。",
        "dynasty": "宋",
        "collection_info": null
    },
    {
        "uuid": "b121e6b267cd9664dacbe7a924632cb9",
        "title": "木芙蓉歌",
        "author": "周紫芝",
        "content": "吴江十月霜华浅，秋空无云霜日暖。\n芭蕉树暗帘幕垂，木芙蓉开红婉婉。\n银床露重梧叶飞，金钱扫地秋兰萎。\n无人自对秋风笑，黄菊葵花不同调。\n慢绿妖红解醉人，徐娘未老秋娘少。\n少年时节欢乐多，红莲影落秋江波。\n若耶女儿白如玉，夜半采莲闻棹歌。\n惊风吹浪鸳鸯起，回头日月飞梭裏。\n对花不饮今蹉跎，泪湿秋风当奈何。",
        "dynasty": "宋",
        "collection_info": null
    },
    {
        "uuid": "7b6bbc10d1bd51830c1474b16cc1e216",
        "title": "雍门行",
        "author": "周紫芝",
        "content": "忆昔长安昼闭门，胡兵四面如云屯。\n嗣皇明圣日月出，尽刬宿蠧清妖氛。\n黄门急诏忽夜下，驿骑四出争驰奔。\n明朝都人看传首，贺客纵横各持酒。\n利剑空膏六贵人，富贵回头信何有。\n一身成粉骨成尘，当时近前丞相嗔。\n高台曲池已荆棘，援琴谁作雍门吟。",
        "dynasty": "宋",
        "collection_info": null
    },
    {
        "uuid": "0085ef3029d3e30f399733299f37dfc9",
        "title": "艨艟行",
        "author": "周紫芝",
        "content": "汉作楼船三百尺，江南父老何曾识。\n船头击鼓转红旗，船尾踏车人不知。\n君王英略似汉武，要挽江心射蛟弩。\n天戈指日殄匈奴，先遣偏舟下江浦。\n三年血满秋江红，洞庭摇落悲秋风。\n漫山栅水作城寨，逆气不腥河伯宫。\n惊涛捲地喷飞雪，艨艟一出千艘空。\n将军自驾木城去，莫叹龙骧作阿童。",
        "dynasty": "宋",
        "collection_info": null
    },
    {
        "uuid": "a04e35b0cc37e3a7d0b5831ec5d795ba",
        "title": "五溪道中见羣牛蔽野问之容州来感其道里之远乃作短歌以补乐府之阙",
        "author": "周紫芝",
        "content": "淮田一废不復秋，五夫扶犁当一牛。\n番兵大入郡不守，青窠未熟官来收。\n狐狸昼啸荆棘裏，此事最贻廊庙忧。\n羽檄征牛牛蔽野，问言万里来容州。\n容州价贱苦易得，四蹄纔堪一剑易。\n来时草青今草黄，道路既远多死伤。\n沙场草浅食不饱，夕阳时见乌衔创。\n江北江南几阡陌，几牛能满千家仓。\n愿言田父各努力，会见西风禾黍长。\n将军官大马亦壮，肯使胡儿窥汉疆。",
        "dynasty": "宋",
        "collection_info": null
    },
    {
        "uuid": "2015f6341402ffdb5b176581d2b45193",
        "title": "黥奴行",
        "author": "周紫芝",
        "content": "山西骁将真黥奴，两斛笑弯金仆姑。\n偶然浮云变苍狗，身骑高马称金吾。\n胡兵仓黄忽南渡，地黑天昏两龙去。\n贼臣僭僞谁适从，将军一呵百官惧。\n仗剑前驱趣翠华，路人辟易空回顾。\n至今愿返河阳狩，荆棘艰难窘天步。\n未悬北阙新头颅，犹带安西旧都护。\n前年纵兵肥水头，横尸千里行人愁。\n帐前骑士勇如虎，帐下娇娥双脸羞。\n藁街流血天忽怒，小儿跳梁健儿舞。\n寄语卢龙与范阳，中书相公今尚父，慎勿更如奴跋扈。",
        "dynasty": "宋",
        "collection_info": null
    },
    {
        "uuid": "adfb275227e0ce5b40b34be86f5fdec3",
        "title": "秣陵行",
        "author": "周紫芝",
        "content": "秣陵城门夜不开，城头椎鼓鸣春雷。\n绯衣擎火燎民屋，万井一炬飞红埃。\n道傍横尸人不识，血流但见秦淮赤。\n府中官吏一百人，尽取姓名书罪籍。\n元戎被执不得归，贼坐黄堂纵呵斥。\n明朝传檄下九州，九州牧伯不敢收。\n可笑官军櫜羽箭，环视走卒撄城楼。\n将军楼船下巫峡，胆落双旌俱卷甲。\n日枭五十三头颅，一战何曾短兵接。\n今年新起故将军，灞陵醉尉勿浪嗔。\n文致太平武定乱，非渠谁復清风尘。",
        "dynasty": "宋",
        "collection_info": null
    },
    {
        "uuid": "2adce1ca59a10118dad82f19917105d2",
        "title": "射鹿行",
        "author": "周紫芝",
        "content": "白羽红旌绕山麓，争向山南射奔鹿。\n猎夫举网常苦辛，谁寝其皮食其肉。\n腹中着子初成斑，梅花碎点真珠圆。\n双桃压髻玉簪短，去作谁家头上冠。\n贵家金多逐时好，尚蹙蛾眉嫌不早。\n一皮可直三万钱，竞作苞苴当珍宝。\n大者有茸胎有纹，举无遗族如何冤。\n玉缨琼弁者谁子，始作此俑知非贤。",
        "dynasty": "宋",
        "collection_info": null
    },
    {
        "uuid": "d5dd4f6609272c76ea3b15b7c98caf41",
        "title": "督耨词",
        "author": "周紫芝",
        "content": "十里一候五里置，渡海梯山来万里。\n赐入长安卿相家，夜暖金猊香彻髓。\n琼香入骨作晓酲，斗帐烧烟隔秋水。\n青娥添火窗欲明，红锦薫衣人未起。\n梅花不用波律来，零藿何劳香传记。\n兰闺半掩春昼长，参差吹竹罗红粧。\n令君一去三日香，更遣小儿缝紫囊。\n夜来宾客满高堂，谁家有女嫁韩郎。",
        "dynasty": "宋",
        "collection_info": null
    },
    {
        "uuid": "866b778a1ce0b234ab4ec85082aae10f",
        "title": "汉宫词",
        "author": "周紫芝",
        "content": "汉宫五月多南风，宫槐覆砌花阴浓。\n彤庭破晓瑞雾薄，宝槛茙葵迎日红。\n池面鸡头青蹙衄，菖蒲有花池水绿。\n殿阁风清白日长，五丝结綵献君王。\n汉皇年来新受箓，自篆天书辟邪毒。\n六宫此日多欢娱，就中何人恩宠殊。\n黄金钗横绛囊小，争带君王亲写符。",
        "dynasty": "宋",
        "collection_info": null
    },
    {
        "uuid": "abbc016559ef0770a7a2a18ae204c9e8",
        "title": "竞渡曲",
        "author": "周紫芝",
        "content": "江风猎猎吹红旗，舟人结束夸水嬉。\n短衣青帽锦半臂，横波鼓鬛飞鲸鲵。\n江潮漫漫江水阔，浪花击碎千堆雪。\n画桡擘水挽不回，白羽离絃箭初脱。\n岿来醉作踏浪歌，应笑吴儿拜浪婆。\n朱楼相映绿阴裏，两岸人家欢乐多。\n饭筒角黍纒五綵，楚俗至今犹未改。\n日暮空歌何在斯，不见三闾憔悴时。",
        "dynasty": "宋",
        "collection_info": null
    },
    {
        "uuid": "e0bfa47b2a55658de45c98cb66aae1b8",
        "title": "牛女行",
        "author": "周紫芝",
        "content": "天孙晓织云锦章，跂彼终日成七襄。\n含情倚杼长脉脉，灵河南北遥相望。\n天风吹衣香冉冉，乌鹊梁成月华浅。\n青童侍女骖翔鸾，玉阙琼楼降华幰。\n明朝修渚旷清容，归期苦短欢期远。\n昔离今聚自有期，天帝令严何敢违。\n犹胜姮娥窃仙药，一入广寒无嫁时。",
        "dynasty": "宋",
        "collection_info": null
    },
    {
        "uuid": "c80a2b69379ba553552c99dab4a227a9",
        "title": "双鹄飞行",
        "author": "周紫芝",
        "content": "忆昔江乡遭乱离，两翁避地双鹄飞。\n一鹄南翔一鹄北，北鹄堕地南鹄栖。\n天长地远去不返，巢倾卵覆令人悲。\n去年贼兵初聚党，今岁王师方解围。\n舂陵万户纔有几，骆谷一家空独归。\n归寻故里不知处，白骨支撑满涂路。\n城西有屋无人居，城东有地无屋庐。\n仿佛相从旧游处，泪栖双睫还欷歔。",
        "dynasty": "宋",
        "collection_info": null
    },
    {
        "uuid": "f162337dfd157bde538393e8d0d8eaa0",
        "title": "燕衔柏行",
        "author": "周紫芝",
        "content": "双燕何时来瀚海，寄巢修椽巢不改。\n春深巢稳初养雏，双雏引颈仰哺呼。\n雄将雌出双雏孤，雏危堕地声呱呱。\n雌随雄归见雏泣，主人将雏纳其室。\n双雏脱死翅欲开，玄衣素臆去復来。\n明年主人开寿燕，画鼓停挝歌舞遍。\n双雏傍席争回旋，共衔青柏置樽前。\n口不能言对以臆，再拜寿君如柏年。",
        "dynasty": "宋",
        "collection_info": null
    },
    {
        "uuid": "f6bb024c803c7f58f5dbabdd15ddc362",
        "title": "石妇行二首  其一",
        "author": "周紫芝",
        "content": "贞妇生江南，少小称丰秾。\n委身事良人，相与欢笑同。\n良人去不返，两鬓常蓬松。\n谓言有膏沐，未识谁为容。\n日日上山望，水远山复重。\n藁砧竟不来，望望终无穷。\n一朝化作石，僵立由天公。\n天公表坚贞，令与山始终。\n仙衣绣藓晕，宝髻摇花丛。\n滔滔日月逝，此石存高峰。\n清名阅千古，劲节摩苍穹。\n恨无采诗官，作诗颂遗踪。\n用之邦国间，庶以消淫风。",
        "dynasty": "宋",
        "collection_info": null
    },
    {
        "uuid": "0f9c39393528712d8d7a2c2244c5b1a7",
        "title": "石妇行二首  其二",
        "author": "周紫芝",
        "content": "生男有闺房，莫娶青楼倡。\n生女事姑嫜，莫嫁游冶郎。\n倡家从人无定准，游子一去忘故乡。\n山头义妇无人识，踊身上山生死隔。\n人将此妇作石看，不信此心元是石。\n相从岂復无它人，髧彼两髦真我特。\n江流可尽山可平，不尽悠悠千古情。\n早知郎去无消息，悔不将身事尾生。",
        "dynasty": "宋",
        "collection_info": null
    },
    {
        "uuid": "d30a3f8faf5292d499dd1cde66626b32",
        "title": "拟客从远方来",
        "author": "周紫芝",
        "content": "客从远方来，遗我故人书。\n故人久别离，一别万里余。\n相望不相见，各在天一隅。\n感君慇懃意，字字如明珠。\n上陈昔懽乐，次问今何如。\n昔别俱少年，老大今苍鬚。\n良时不我与，岁月空踌躇。\n余生如梦寐，尺素徒卷舒。\n为我谢故人，远致双鲤鱼。\n恨无木瓜篇，报君以琼琚。",
        "dynasty": "宋",
        "collection_info": null
    },
    {
        "uuid": "1cbd3c481f1a27ee32a306c109ebfb8d",
        "title": "拟青青河畔草",
        "author": "周紫芝",
        "content": "四序相推迁，日月倏已逝。\n春风入猗兰，光艶照罗绮。\n一朝霜雪至，容华苦憔悴。\n佳人惜朱颜，结褵奉君子。\n安知远征途，中道成弃置。\n昔持鸳鸯锦，裁成合欢被。\n今织迴文机，中有相思字。\n相思日夜切，尺书无雁寄。\n谁能知妾心，脉脉含远意。",
        "dynasty": "宋",
        "collection_info": null
    },
    {
        "uuid": "0436f609e095757e9d68ff79b01c1dce",
        "title": "拟燕赵多佳人",
        "author": "周紫芝",
        "content": "沙丘有余风，赵女多跕纚。\n燕丹养勇士，后宫出女子。\n至今余倡优，吹弹满都市。\n佳人北方来，倾城尽风靡。\n妙舞萦纤腰，清歌发皓齿。\n一歌四座欢，再歌宾客起。\n回眸与目成，哀絃忍重理。\n愿为双飞燕，与君共栖止。\n人生不行乐，岁月如流水。",
        "dynasty": "宋",
        "collection_info": null
    },
    {
        "uuid": "4bb0f8e3e53dc70dcdcf181b6842039a",
        "title": "拟梁父吟",
        "author": "周紫芝",
        "content": "驾言方北征，遵彼淮阴路。\n悠悠墟落间，中有淮阴墓。\n将军藴奇略，功名照今古。\n谈笑下燕齐，北面师降虏。\n一朝遭谗诬，衔冤復谁诉。\n谁能为此谋，宫中汉家妇。",
        "dynasty": "宋",
        "collection_info": null
    },
    {
        "uuid": "7f64f7127b323eed765e5a265e6c4958",
        "title": "拟司马相如琴歌代文君答二首  其一",
        "author": "周紫芝",
        "content": "凤兮凤兮胡不归，胡为四海求其雌。\n其室良迩知者谁，邂逅相遇君独知。\n彼美人兮伟容仪，愿与君兮相追随，归丹山兮栖高枝。",
        "dynasty": "宋",
        "collection_info": null
    },
    {
        "uuid": "36a1c81218c71c8408aa44569d1a7cde",
        "title": "拟司马相如琴歌代文君答二首  其二",
        "author": "周紫芝",
        "content": "凤兮凤兮鸣噰噰，雄将飞兮雌将从。\n天寒惨惨多悲风，双翮欲举心所同。\n山石可凿金可镕，妾心皎皎如日中。",
        "dynasty": "宋",
        "collection_info": null
    },
    {
        "uuid": "a0dc59f0e5573d0e18253ffb9c92c296",
        "title": "莫愁歌",
        "author": "周紫芝",
        "content": "莲花深红莲叶绿，平沙月上鸳鸯宿。\n青腰三板兰作桡，月下莫愁歌一曲。\n移船入花花转深，花深调苦难为音。\n江边夜半谁为语，只有婵娟知此心。\n露华渐白月渐午，刺舟自觅来时路。\n明朝繫缆柳边门，却在夜来潮落处。",
        "dynasty": "宋",
        "collection_info": null
    },
    {
        "uuid": "24a54eae1f2ff29e32a406174e93d89a",
        "title": "拟桃叶团扇歌三首  其一",
        "author": "周紫芝",
        "content": "倚杼织冰纨，殷勤作团扇。\n为君惜朱颜，相期日相见。",
        "dynasty": "宋",
        "collection_info": null
    },
    {
        "uuid": "09ae8e7dda2ddbdc838f7269903db77b",
        "title": "拟桃叶团扇歌三首  其二",
        "author": "周紫芝",
        "content": "裁纨作团扇，纤纤如白玉。\n歳寒不改姿，持用可郎目。",
        "dynasty": "宋",
        "collection_info": null
    },
    {
        "uuid": "4087127c9fdec5dc62a84b0c4d7a80fa",
        "title": "拟桃叶团扇歌三首  其三",
        "author": "周紫芝",
        "content": "团扇復团扇，团扇亦已好。\n但恐秋风至，弃捐在中道。",
        "dynasty": "宋",
        "collection_info": null
    },
    {
        "uuid": "706193cf0f07fe3063b2c5d62a360f3c",
        "title": "秋闺词",
        "author": "周紫芝",
        "content": "西风动帘幙，蟋蟀鸣高堂。\n蔓草湿零露，秋闺知夜长。\n佳人掩朱户，背烛解罗裳。\n愿言鸳鸯梦，双飞入方塘。\n清影横疏櫺，奈此明月光。\n依依照长夜，炯炯明愁肠。\n不恨郎不归，恨月入我床。\n披衣復起坐，嚬翠挑残缸。\n开缄取素书，解结罗带傍。\n一读再三叹，再读泪数行。\n终夜不成寝，曙色忽满窗。\n虽云有膏沐，谁能理晨粧。",
        "dynasty": "宋",
        "collection_info": null
    },
    {
        "uuid": "cb1bf31efe6d0252e6f6beff35aa6f7c",
        "title": "倡楼词",
        "author": "周紫芝",
        "content": "桃李艷春风，荣华照京洛。\n九陌飞香尘，朱楼响弦索。\n美人倚修栏，青娥卷珠箔。\n白面谁家郎，巴商载金槖。\n大艑何岢峨，繫舟楼下泊。\n哀弹杂清歌，日日楼中乐。\n谓言如江流，偕老有盟约。\n一朝买婵娟，蝉鬓轻梳掠。\n情从新人欢，恩与旧人薄。\n去年与青棠，今年赠芍药。\n人生有荣谢，曾不待衰落。\n倡女不嫁人，深心失期约。",
        "dynasty": "宋",
        "collection_info": null
    },
    {
        "uuid": "f7236ac1573df4c5568decdba23c8853",
        "title": "霁月谣",
        "author": "周紫芝",
        "content": "江鼍吹浪江水急，雷师鞭鼓旌旗湿。\n黑风驾雨霹雳鸣，怒龙拏空半天立。\n须臾阴云空四垂，广寒殿冷风披披。\n玉觞燕罢王母归，红鸾簇扇香雾飞。",
        "dynasty": "宋",
        "collection_info": null
    },
    {
        "uuid": "b889866c3caab96278c3d9f5850fdfd7",
        "title": "插秧歌",
        "author": "周紫芝",
        "content": "田中水满风凄凄，青秧没壠村路迷。\n家家趁水秧稻畦，共唱俚歌声调齐。\n树头幽鸟声剥啄，半雨半晴云漠漠。\n五白草斑谁敢闲，农夫饷田翁自作。\n去年两经羣盗来，妇儿垂泣翁更哀。\n蚕藂烧尽不成茧，陵陂宿麦无根荄。\n今年插秧忧夏旱，旱得雨时兵復乱。\n官军捕贼何时平，处处村村闻鼓声。",
        "dynasty": "宋",
        "collection_info": null
    },
    {
        "uuid": "906f55c506fa8771d65f2add0794fc3c",
        "title": "古离别二首  其一",
        "author": "周紫芝",
        "content": "絃断何由续，镜分难再圆。\n感君绸缪意，赠我双纹鸳。\n百年会有尽，此意终难捐。",
        "dynasty": "宋",
        "collection_info": null
    },
    {
        "uuid": "8c43c262fccb07af4e9c0fd53405cb85",
        "title": "古离别二首  其二",
        "author": "周紫芝",
        "content": "行行重行行，此别深可惜。\n临分意难传，欲语泪復滴。\n我欲从君游，恨乏双飞翮。",
        "dynasty": "宋",
        "collection_info": null
    },
    {
        "uuid": "bd27b81e3eba44691f8800ec74a0c466",
        "title": "长短歌",
        "author": "周紫芝",
        "content": "礲石磨砖作新垒，角楼亭亭四边起。\n谁家一曲长短歌，长安贵人葬蒿里。\n东方作矣事若何，口珠腰带黄金多。\n墓门重闭子孙泣，树上纸钱空满柯。\n君不见胡骑南来相州路，仓皇尚觅韩王墓。\n解鞍下马拜墓前，更遣羌兵作调护。\n凭谁试问尔何为，定恐当年识吾父。",
        "dynasty": "宋",
        "collection_info": null
    },
    {
        "uuid": "b44bcdd439f50c42d94d80026614dfd8",
        "title": "壬午秋日观桥刈穫五首  其一",
        "author": "周紫芝",
        "content": "清晨起盥栉，卷箔坐南轩。\n红日忽满树，飞鸟相喧翻。\n农夫告铚艾，导我之前村。\n露晞芒屦滑，地僻秋芜繁。\n行行不逾里，委蛇到其门。\n父老喜客至，为黍烹鸡豚。\n劝我当力穑，醉中多好言。\n低头谢父老，我志久已存。\n归来三叹息，默诵归田园。",
        "dynasty": "宋",
        "collection_info": null
    },
    {
        "uuid": "0db5995aa1ec3fcf4f1ba28c670e3a85",
        "title": "壬午秋日观桥刈穫五首  其二",
        "author": "周紫芝",
        "content": "交亲不相知，笑我营小筑。\n人生如风灯，一灭不容续。\n胜负棋一枰，信手安用覆。\n与君共此世，百岁但信宿。\n进退均有求，要各随所欲。\n君轨趋朝市，我履在林麓。\n胡为浪相笑，吾计念已熟。\n客来不与辨，聊用铭我屋。",
        "dynasty": "宋",
        "collection_info": null
    },
    {
        "uuid": "9902fa93955a28265a68a266fb386678",
        "title": "壬午秋日观桥刈穫五首  其三",
        "author": "周紫芝",
        "content": "胡马嘶北风，游子思故乡。\n富贵人所羡，危机亦难防。\n幕上巢岂安，剑头炊易伤。\n乃知三亩耕，此策为最良。\n寒士但藜藿，肉食余膏粱。\n脱粟众所食，万钱谁得甞。\n终然均一饱，果腹俱徜徉。\n饭蔬岂不乐，厚味生祸殃。\n以此较得失，岂復无短长。",
        "dynasty": "宋",
        "collection_info": null
    },
    {
        "uuid": "ab7a2fda68499bcc0d21cc3cc99fec3a",
        "title": "壬午秋日观桥刈穫五首  其四",
        "author": "周紫芝",
        "content": "人言秋日短，无事日更长。\n篱落既补治，稼穑已涤场。\n薄暮有微兴，悠然步东冈。\n东冈枣与梨，纍纍半青黄。\n幽菊虽未吐，已含风露香。\n风物良可喜，客来有杯觞。\n但使常如此，贫贱亦何伤。",
        "dynasty": "宋",
        "collection_info": null
    },
    {
        "uuid": "bd32ede0afaee2b3d8b1b7b26c85d841",
        "title": "壬午秋日观桥刈穫五首  其五",
        "author": "周紫芝",
        "content": "祠宫昔所筑，古屋栖真灵。\n谁知员峤徙，亦叹曲池平。\n我即废址北，结茅寄幽情。\n高秋肃万籁，彷佛闻箫笙。\n夜梦着琼冠，结佩朝玉京。\n谈笑悟至理，俯仰了八纮。\n安能事香火，餐霞学长生。\n明朝日復出，抱耒还躬耕。",
        "dynasty": "宋",
        "collection_info": null
    },
    {
        "uuid": "849fe85fa2df993361d34d31fa41358e",
        "title": "题龙眠画四马图",
        "author": "周紫芝",
        "content": "裕陵神谟与天通，昆崙以西俱凿空。\n渥洼初来九夷服，尽得大宛三象龙。\n于阗凤脑世未识，但见蹴踏长秋风。\n鬼章锦膊惊绝代，更看吐蕃狮子骢。\n胡儿骯脏双眼碧，锦韀错落青丝笼。\n最后一匹号雄健，见自往来天仗中。\n羽林骑士铁挝肃，鸣珂蹀躞缨垂红。\n诸番入贡御闲溢，君王昼坐蓬莱宫。\n为临玉陛阅神骏，诏写真形谁最工。\n龙眠妙伎非俗画，不数当年老曹霸。\n三骢岂是拳毛騧，俶傥权奇颇闲暇。\n籋云之姿迣万里，太一来贶天马下。\n内人传看十二蹄，一笑微生咫尺威。\n自从鼎湖弓剑坠，龙媒上天久不归。\n只今空对画图泣，忍听鸟呼金粟堆。",
        "dynasty": "宋",
        "collection_info": null
    },
    {
        "uuid": "e71a00bf4b949075dcdf4ded7ef78b31",
        "title": "游麻姑观",
        "author": "周紫芝",
        "content": "清秋禾黍罢，南亩幽事少。\n凌晨有佳兴，振策事轻矫。\n微踪蹑飞猱，雄眺高木杪。\n上有仙子祠，栋宇颇倾挠。\n腾虚想云軿，遗像空鸟爪。\n黄冠三四辈，生意良草草。\n更欲问丹炉，云山遂穷讨。\n道人笑不言，此意未遽晓。\n但云须趣辕，山静虎出早。\n胜践良独难，仙事亦杳渺。\n了知世俗人，尘凡隔蓬岛。",
        "dynasty": "宋",
        "collection_info": null
    },
    {
        "uuid": "b51911a3f26e05aea9f59a3d1b3d14e0",
        "title": "小壶贮江蜡二梅幽绝俱可喜作三绝  其一",
        "author": "周紫芝",
        "content": "遮眼梅花不要多，着人无復奈香何。\n月明羞看铜壶影，矮树斜枝忆短坡。",
        "dynasty": "宋",
        "collection_info": null
    },
    {
        "uuid": "1b4945b51ed20b4c03d85811df71411e",
        "title": "小壶贮江蜡二梅幽绝俱可喜作三绝  其二",
        "author": "周紫芝",
        "content": "吴娘解滴酥成蘂，天女能融蜡作花。\n付与诗人说妍丑，风流二士本同家。",
        "dynasty": "宋",
        "collection_info": null
    },
    {
        "uuid": "7a823145c340587f354cc1f9bebf594c",
        "title": "小壶贮江蜡二梅幽绝俱可喜作三绝  其三",
        "author": "周紫芝",
        "content": "天上姮娥白玉肌，蘂珠宫女鬰金衣。\n相逢月下浑无语，笑指蓬壶作伴归。",
        "dynasty": "宋",
        "collection_info": null
    },
    {
        "uuid": "2d4c0bb6b6d1b2035a1dc2709ad0bf80",
        "title": "病中戏作本草诗",
        "author": "周紫芝",
        "content": "长空青云昼风卷，雨余凉生开病眼。\n垣衣洗雨绿生光，芍药翻阶红照晚。\n幽人却扫惊半夏，独杜衡门心颇远。\n提壶劝酒意甚劳，花间伏翼终日号。\n大枣如爪安可得，竹叶岂宜空蟹螯。\n何当如淮注石斛，天南星移碎红烛。\n锦纒更命刘寄奴，回雪香柔体如玉。\n人生富贵不早休，乌头成白空自愁。\n浩歌自驾木兰去，范蠡实能知远游。\n君不见赤车使者将君命，五加皮币不少留。\n一朝逐客便当去，王不留行空泪流。\n又不见浪荡子长负羁槖，石下长卿无住着。\n贾论空高远志孤，屈草初成奇祸作。\n何如独活考涧槃，不遇自然同此乐。\n嗟余知此解马衘，蜗庐僻在陵阳角。\n谁能更朝紫真坛，丹砂岂解驻衰颜。\n五色神符亦安用，菖蒲谩说能引年。\n玉泉泠泠漱虚壑，独寻鹤虱负朝暄。\n故人远引羁旅夕，寒水石畔思清言。\n何时从容乃如此，烟蓑去作牵牛子。\n平生甘遂丘壑贫，常有忧怀思洗耳。",
        "dynasty": "宋",
        "collection_info": null
    },
    {
        "uuid": "68cb5475e784b586ca80adbbb3067397",
        "title": "道由于潜将游西菩问之路人则云过之已远",
        "author": "周紫芝",
        "content": "人生如落花，随寓皆可喜。\n但恐兜罗绵，牵连入荆杞。\n我马今未羁，犹堪作幽事。\n道逢西菩山，欲问参寥子。\n举鞭信蹇驴，褰裳渡流水。\n隐约望三山，展转纔十里。\n吴儿指似侬，但隔一山耳。\n涂穷殊可笑，兴尽亦復止。\n吾曹坐天阨，万事无不尔。\n小者今復然，大者斯已矣。",
        "dynasty": "宋",
        "collection_info": null
    },
    {
        "uuid": "fa0f4bc94094ac4da629219bcd61797a",
        "title": "越台夜雨",
        "author": "周紫芝",
        "content": "夜暗秦淮雨，灯昏越女祠。\n寒窗归梦短，秋枕客情知。\n凫雁初何定，鸡虫事亦卑。\n明朝江上去，重理钓鱼丝。",
        "dynasty": "宋",
        "collection_info": null
    },
    {
        "uuid": "3b3fe5498eac4e41235aa09418fe6592",
        "title": "晚游戒珠寺寺王逸少旧宅寺僧秉烛观王右军画像出访鹅墨二池归已三更",
        "author": "周紫芝",
        "content": "悠悠倦徂征，忽忽厌羁旅。\n出门復风埃，况乃迫繁暑。\n兹游惬初心，突兀见精宇。\n高人昔所庐，树木亦奇古。\n微风入冠裳，林影散廊庑。\n僧窗静无尘，灯火照眉宇。\n阅此坦腹姿，鬚髪稀可数。\n乐死固不虚，颜色如处女。\n平池渺清深，淅沥过新雨。\n谁言临池工，至技本天与。\n鹅羣久已空，团扇復何许。\n兴尽且当归，夜半月方吐。",
        "dynasty": "宋",
        "collection_info": null
    },
    {
        "uuid": "86b8ac18de683f1d9aeb0317ecbc0b32",
        "title": "归云洞",
        "author": "周紫芝",
        "content": "南华老明师，遗像颇清古。\n昔为挂空月，今作归云土。\n云来初无心，云去定何处。\n空余暗窦泉，翠盎含白乳。\n华堂谁復枝，缺甃久未补。\n林深自成风，山润疑欲雨。\n穷幽眼未餍，曳杖足已苦。\n入山无与迎，出山信谁阻。\n有客自去来，山僧无一语。",
        "dynasty": "宋",
        "collection_info": null
    },
    {
        "uuid": "de875ec9aa46a31c41ee7639c0001fcd",
        "title": "次韵次卿见寄",
        "author": "周紫芝",
        "content": "此生怀抱向谁开，唯有华颠苦见催。\n万事只今浑是梦，寸心堪笑已成灰。\n路长安得诗飞去，交浅唯愁雨不来。\n此意喜君无冷暖，尺书频寄塞鸿回。",
        "dynasty": "宋",
        "collection_info": null
    },
    {
        "uuid": "fffe733b47890b31a27b82999b0669a2",
        "title": "食瓜二首  其一",
        "author": "周紫芝",
        "content": "酇侯昔微时，刀笔一小吏。\n起依日月光，勋业高百世。\n道大原不容，功高亦为累。\n所以韩彭徒，纍纍就庖胾。\n萧何于是时，身任天下寄。\n坐安刘帝心，赖有东陵计。\n东陵固明哲，避地有深意。\n此物原不凡，世俗岂知味。\n此味当自知，未可语儿辈。",
        "dynasty": "宋",
        "collection_info": null
    },
    {
        "uuid": "7c0596db707c6c623aebc393f417a1f9",
        "title": "食瓜二首  其二",
        "author": "周紫芝",
        "content": "元和数才子，例指到元白。\n香山诋中奄，进寸辄退尺。\n元侯躐要涂，崔子实卵翼。\n两公贤与愚，何啻白与黑。\n二武有直气，诋评恣呵斥。\n苍蝇从何来，污我盘中食。\n想像怀昔人，抚几三叹息。",
        "dynasty": "宋",
        "collection_info": null
    },
    {
        "uuid": "3b644ad22fe2b8f81a57ecd66653fedb",
        "title": "游衡廊山山中有梁武帝杯渡禅师像",
        "author": "周紫芝",
        "content": "瀛渤从来是一沤，何妨飞锡到中州。\n解将瓶钵横云海，懒向秦淮障逆流。",
        "dynasty": "宋",
        "collection_info": null
    },
    {
        "uuid": "865e694d84af8e387e6125ff0ec90fcc",
        "title": "次韵韦深道见寄",
        "author": "周紫芝",
        "content": "不见苏州五字诗，韦郎有句解人颐。\n长镵白柄林间事，折角乌巾世外姿。\n失马未应无后福，亡羊政恐坐多岐。\n人生一笑真难事，白髮逢君苦恨迟。",
        "dynasty": "宋",
        "collection_info": null
    },
    {
        "uuid": "b61237cdfb074620c9b9eb72e7c9919a",
        "title": "宿琴高岩二首  其一",
        "author": "周紫芝",
        "content": "琴高古仙人，控鲤飞上天。\n丹鑪访遗迹，邂逅余山巅。\n石壁削寒玉，万仭凌云烟。\n隐雨有石屋，垂钓临平川。\n旧闻钓处石，可坐八九筵。\n邑宰颇呼客，醉歌日留连。\n里胥厌追索，挽石沈深渊。\n高秋见涯涘，巨石呈方圆。\n斯民不可扰，此理甚坦然。\n岂非仙圣居，未易污荤羶。\n余生欣晚遇，想像追真仙。\n净绿不敢唾，薄暮聊周旋。",
        "dynasty": "宋",
        "collection_info": null
    },
    {
        "uuid": "28dde1b0544452b82809d477299924c2",
        "title": "宿琴高岩二首  其二",
        "author": "周紫芝",
        "content": "长川抱空岩，春水三月深。\n有鱼岁一来，琐细如寸针。\n网鱼聚干腊，白艇争分阴。\n与人作苞苴，囊纱走权门。\n人言投鲙残，成鱼只侵寻。\n岂有仙家庖，烹鲜赤刀砧。\n又言弃药滓，入水成纤鳞。\n仙事亦渺茫，讵可穷本因。\n不知谁作古，遗祸今犹存。\n杀鱼岁亿万，可易千黄金。\n仅令贵公子，醉嚼聊一欣。\n世俗自乃尔，仙人亦何心。",
        "dynasty": "宋",
        "collection_info": null
    },
    {
        "uuid": "2cfadd6b0f6f1305a9b37ecf67b70403",
        "title": "宿隐静作",
        "author": "周紫芝",
        "content": "短策羸骖山路长，松阴十里午风凉。\n飞来一水自碧落，屹立五峰丛宝坊。\n青鸟也随人听法，老禅聊为客烧香。\n泉声绕枕浑如雨，月色满岩疑是霜。",
        "dynasty": "宋",
        "collection_info": null
    },
    {
        "uuid": "8cd4fb3633569206c59417788102acfa",
        "title": "次韵石端若惠长句",
        "author": "周紫芝",
        "content": "仲容无双天下士，草木自应殊臭味。\n嵇康似鹤在鸡羣，子阳如蛙真井底。\n小巫神气惊大巫，一见敛颜羞欲死。\n眼无皂白敢妍媸，口有雌黄谁𧬈訾。\n借令卷舌终自羞，吾颡峣然宁不泚。\n伯仁大腹号空洞，步兵醉语无臧否。\n君方二子不啻过，视我当如发蒙耳。\n浪将五字比长城，要为庖丁作余地。\n人言政似韩潮州，欲借新声与侯喜。\n苍颜槁项日摧颓，回雪流风更雄伟。\n乃知愚知本相悬，何啻人间三十里。\n我诗颇似西台书，时虽可喜终可鄙。\n人言嫫毋不自怜，捧心成颦亦成耻。\n少年有意慕黄初，岂料永嘉闻正始。\n诗坛新拜少陵侯，颇笑棘门儿子戏。\n劝君此语勿浪传，俗物还来败人意。",
        "dynasty": "宋",
        "collection_info": null
    },
    {
        "uuid": "c55d85e615f30c3ece7d650179e620bf",
        "title": "次韵端若再惠长句",
        "author": "周紫芝",
        "content": "功名本是儿时事，过是悬知终少味。\n向来欲度骅骝前，无命能居百僚底。\n未容晚辈识风流，顿遣前贤隔生死。\n党狱十年犹未开，谗口嚣嚣苦相訾。\n且将皮裏着阳秋，敢復眼前分浊泚。\n颜之厚矣终自羞，论少卑之人亦否。\n路逢俗士呼与言，公独未知其趣耳。\n无人为弔楚客魂，谁肯更作将军地。\n此心此语只自知，闻君足音惊且喜。\n词倾三峡颇壮观，气吞云梦真奇伟。\n时从雾豹得一斑，行看飞黄日千里。\n如君人物尚淹留，此事宁非肉食鄙。\n枘方虽自与凿乖，瓶竭那知是罍耻。\n一生恨未识荆州，万事政须咨伯始。\n忘形已自到尔汝，论事何妨杂嘲戏。\n人生一笑不易得，莫遣征航有归意。",
        "dynasty": "宋",
        "collection_info": null
    },
    {
        "uuid": "0cb93d7acf3bb97c70611bec7eefbcc2",
        "title": "次韵伯尹赠奇童二绝句  其一",
        "author": "周紫芝",
        "content": "它人有子但豚犬，是家此郎真芝兰。\n异时笔底问珠玉，已在只今眉宇间。",
        "dynasty": "宋",
        "collection_info": null
    },
    {
        "uuid": "21c6835245f162bd66fa392f783640aa",
        "title": "次韵伯尹赠奇童二绝句  其二",
        "author": "周紫芝",
        "content": "昔闻徐卿有二子，今喜衞家称一儿。\n只有九方真具眼，固应知是渥洼姿。",
        "dynasty": "宋",
        "collection_info": null
    },
    {
        "uuid": "68da209aa493e607ee3565a2fbbe340f",
        "title": "次韵伯尹晚游松林寺",
        "author": "周紫芝",
        "content": "詹侯学古淡，胸次无炎冷。\n高情屏嗜好，邃宇极深静。\n清心乐幽禅，世外得佳境。\n静悟已闻法，踊跃更深省。\n应復嗤卫侯，耄期犹自警。\n能事两禅师，句法颇清颖。\n无谁可悟言，举世我独醒。\n故来追若人，两耳静蛙黾。\n我生尘埃中，况迫桑榆景。\n安得薝卜林，婆娑共清影。\n君今富春秋，器业窥魏丙。\n兹游慎无厌，流光不俄顷。\n恐未免簪缨，问道勤造请。",
        "dynasty": "宋",
        "collection_info": null
    },
    {
        "uuid": "a75431be803d56764093ff9f52718cfd",
        "title": "次韵韦深道独乐堂十绝  其一",
        "author": "周紫芝",
        "content": "廊庙登元勋，四海歌画一。\n羣公各交章，君乃卜少室。",
        "dynasty": "宋",
        "collection_info": null
    },
    {
        "uuid": "9380157614ce9531283a7694c43d9762",
        "title": "次韵韦深道独乐堂十绝  其二",
        "author": "周紫芝",
        "content": "人生几蜡屐，千古一草堂。\n得失了自判，较然不须量。",
        "dynasty": "宋",
        "collection_info": null
    },
    {
        "uuid": "78fd1fcc395dc14154b0785ba5f636f0",
        "title": "次韵韦深道独乐堂十绝  其三",
        "author": "周紫芝",
        "content": "棐几坐永日，岩花动微风。\n未知堂中人，此乐谁与同。",
        "dynasty": "宋",
        "collection_info": null
    },
    {
        "uuid": "ee721a95faa86d44345db6a2c2c3953c",
        "title": "次韵韦深道独乐堂十绝  其四",
        "author": "周紫芝",
        "content": "达人信死生，过眼阅暖冷。\n了知梦境中，此味独差永。",
        "dynasty": "宋",
        "collection_info": null
    },
    {
        "uuid": "6230f4a871120fb3290c2ea6d958f8d9",
        "title": "次韵韦深道独乐堂十绝  其五",
        "author": "周紫芝",
        "content": "曩喜韦苏州，有句尽平淡。\n只今把君诗，去眼不可暂。",
        "dynasty": "宋",
        "collection_info": null
    },
    {
        "uuid": "5c7c39d26cb1290ea420eb81479f09b2",
        "title": "次韵韦深道独乐堂十绝  其六",
        "author": "周紫芝",
        "content": "鬻钱走京师，我笑员半千。\n玉阶求自试，北牖输高眠。",
        "dynasty": "宋",
        "collection_info": null
    },
    {
        "uuid": "962c70e7a2e3df188ac906c53bc879ea",
        "title": "次韵韦深道独乐堂十绝  其七",
        "author": "周紫芝",
        "content": "闻君开华堂，图书富千古。\n应笑碧衣郎，试吏坐蓝缕。",
        "dynasty": "宋",
        "collection_info": null
    },
    {
        "uuid": "b6b2723763108fe9a1e3414ec23317a7",
        "title": "次韵韦深道独乐堂十绝  其八",
        "author": "周紫芝",
        "content": "爱酒惜杯干，懒衣愁客至。\n世无锦江翁，谁识幽人意。",
        "dynasty": "宋",
        "collection_info": null
    },
    {
        "uuid": "76f5e613b8d7c55bf2f9ac14a9b5271f",
        "title": "次韵韦深道独乐堂十绝  其九",
        "author": "周紫芝",
        "content": "草木各有态，臭味久已分。\n愿言兰芷藂，东风佩微薫。",
        "dynasty": "宋",
        "collection_info": null
    },
    {
        "uuid": "4d92b8e860b1089bfcf4c19c131cdf43",
        "title": "次韵韦深道独乐堂十绝  其一○",
        "author": "周紫芝",
        "content": "跂首望蘅皋，远目聊增明。\n相逢定何夕，剧谈到参横。",
        "dynasty": "宋",
        "collection_info": null
    },
    {
        "uuid": "6c2ba463f110345d841d81cd884baca9",
        "title": "病后二首  其一",
        "author": "周紫芝",
        "content": "山有生前约，花留病后开。\n得闲如我少，扶步与谁来。\n闭户深防客，哦诗稳送杯。\n夕阳如有意，催月与徘徊。",
        "dynasty": "宋",
        "collection_info": null
    },
    {
        "uuid": "6e6da97262d2afdf0810d202f07ef3b2",
        "title": "病后二首  其二",
        "author": "周紫芝",
        "content": "病起身还健，凭高喜欲颠。\n乱山推不去，一水忽当前。\n远碧飞双鹭，平湍落钓船。\n自今如不死，余日尽诗年。",
        "dynasty": "宋",
        "collection_info": null
    },
    {
        "uuid": "0734678a77df969c3cdcd15a21c0d7c2",
        "title": "次韵詹伯尹舒天用和答二首  其一",
        "author": "周紫芝",
        "content": "豫章有奇气，铿然两青萍。\n埋光久未识，神焰凌太清。\n二子廊庙姿，肯负丘壑情。\n会当束冠裳，未可终岩垧。",
        "dynasty": "宋",
        "collection_info": null
    },
    {
        "uuid": "b6979e6188455a938022427faa453a28",
        "title": "次韵詹伯尹舒天用和答二首  其二",
        "author": "周紫芝",
        "content": "我生如眢井，芜秽久不凿。\n况此一日别，辄作数日恶。\n碧云晚自合，红日丽林薄。\n思君在何许，行行绕飞阁。",
        "dynasty": "宋",
        "collection_info": null
    },
    {
        "uuid": "09d39c84848b3a7f8c13588b0810c0cb",
        "title": "白桃",
        "author": "周紫芝",
        "content": "缃桃落尽又春回，雪白桃花最后开。\n怪我此生新入眼，问君何处旧移栽。\n枝头已暖犹余雪，江上从今不数梅。\n只有玉人宜玉树，翠鬟应近小粧台。",
        "dynasty": "宋",
        "collection_info": null
    },
    {
        "uuid": "421cf5d235a54a77e4a050c055e22714",
        "title": "次韵刘元素",
        "author": "周紫芝",
        "content": "白头烦恼不堪醒，满引休嫌酒趣行。\n世事可惊嗟豆落，人生安得俟河清。\n旧交倾盖由来久，年少论心苦不情。\n谁与寄声刘校尉，肯来同此看春耕。",
        "dynasty": "宋",
        "collection_info": null
    },
    {
        "uuid": "f0074b9470e434fbdd5f6c8a664c1359",
        "title": "次韵黄梦及见寄",
        "author": "周紫芝",
        "content": "长卿未老久倦游，家无斗酒不得州。\n平生拙甚屋背鸠，羊头可烂身不侯。\n言辄触讳恐转喉，怒逢醉尉常反眸。\n庙堂戛击方鸣球，老人行歌聊饭牛。\n我贫木奴欠千头，夜长昼短怀百忧。\n岩栖谷汲谁与俦，草木黄落空悲秋。\n饥鹰小呼即下鞴，老顽不受良工锼。\n长年憔悴拟四愁，浮生无根同舞沤。\n更以外物为赘疣，黄侯皎皎清且修。\n怜我南冠如楚囚，落笔衮衮不肯休。\n人物眼前无此流，合持五线裨冕旒。\n姓名下覆黄金瓯，万里一秣看骅骝。\n去年操瑟不见收，闻君欲买吴江舟。\n明珠白璧惜暗投，千金价重苦未酬。\n感君尺鲤论绸缪，逝将好我那肯魗。\n微吟有句亦復搜，敢撼大树看蚍蜉。\n元龙气高百尺楼，此而未遇彼则不。\n人虽曰畸天乃侔，会当有驲旌林丘。\n钓丝未可归沧洲。",
        "dynasty": "宋",
        "collection_info": null
    },
    {
        "uuid": "d854af17111503dd3f82526c99e81526",
        "title": "和郑文昌雨中看花之作",
        "author": "周紫芝",
        "content": "郑侯好客如郑庄，客常满座酒满觞。\n春来洛城被花恼，千金一醉姚家黄。\n慇懃置酒急招唤，更来古寺窥红粧。\n春风微寒春雨细，秉烛看花花已睡。\n春光骀荡与妖妍，夜色侵凌增妩媚。\n卧枝不起终无言，脸泪欲垂如有意。\n樽中有酒客当歌，我醉欲眠人未起。\n君不见春来雨急风屡颠，危芳堕地无余妍。\n扫花恐被落红笑，持杯欲倩何人传。\n愁多满怀乐事少，人自惜花天不怜。\n烹羊炰羔且为乐，酒酣耳热亦不恶。\n明朝有兴却重来，莫遣残红抱青萼。",
        "dynasty": "宋",
        "collection_info": null
    },
    {
        "uuid": "8dd13f2593846dc8784c0cc548ba3bd7",
        "title": "题王摩诘画袁邵公卧雪图",
        "author": "周紫芝",
        "content": "东京数人物，矫矫称袁公。\n经纶有能事，早岁初未逢。\n何许结蓬茅，草树风淅沥。\n幽梦寄一椽，暮雪深几尺。\n平田已无路，况復知公门。\n人言公苦寒，谓死宁当存。\n鸣驺入空谷，暖律破寒冱。\n岂伊逢异人，天实起僵仆。\n汉明号贤主，杖击无名郎。\n冤囚我自理，微绪渠当昌。\n摩诘亦可人，六幅写奇事。\n浩荡怀远图，徘徊有佳思。\n炎天挂空壁，一洗毛骨寒。\n意岂在冰雪，高风薄云端。",
        "dynasty": "宋",
        "collection_info": null
    },
    {
        "uuid": "80ebea193be37d0237e550848cc11a6e",
        "title": "浴罢书妙严壁",
        "author": "周紫芝",
        "content": "云散香槽客未回，月团重瀹睡余杯。\n小窗斜日无人语，只有松声入梦来。",
        "dynasty": "宋",
        "collection_info": null
    },
    {
        "uuid": "04adc02815549efdec1c161f083c4508",
        "title": "杖藜",
        "author": "周紫芝",
        "content": "杖藜款幽步，苑囿粲景物。\n汪湾小池间，草树极幽郁。\n泼剌跳鱼鸣，聿役科斗出。\n高荷为谁芳，清芬苦飘忽。\n鹭下復飞去，偃蹇不易屈。\n空余扁舟闲，菱藻互蒙密。\n余生本江湖，幸不困簪绂。\n豹席与椶轿，愿此寄清逸。\n一水便有余，焉用跨溟渤。",
        "dynasty": "宋",
        "collection_info": null
    },
    {
        "uuid": "891925a36fa833a6359c6071604f1635",
        "title": "秋晚二绝  其一",
        "author": "周紫芝",
        "content": "凉月初欣薄露天，井梧吹叶又凄然。\n墙根可笑无名草，依倚秋风翘碧鲜。",
        "dynasty": "宋",
        "collection_info": null
    },
    {
        "uuid": "a9980e819aa4666d2d2efa10dfd1683e",
        "title": "秋晚二绝  其二",
        "author": "周紫芝",
        "content": "月向寒林欲上时，露从秋后已沾衣。\n微萤不自知时晚，犹抱余光照水飞。",
        "dynasty": "宋",
        "collection_info": null
    },
    {
        "uuid": "20863605d6f6dc71116122d1ce4d1ed6",
        "title": "次韵徐南美题赵彦符拳石",
        "author": "周紫芝",
        "content": "翩翩佳公子，逸气凌青云。\n戏写苍石姿，遂逼仇池真。\n平生三昧手，举世谁与伦。\n清诗为披拂，警语良亦神。\n一朝入双眼，二妙俱可人。",
        "dynasty": "宋",
        "collection_info": null
    },
    {
        "uuid": "c6d8e8c76bbf10695ae0c678c2fd9bbf",
        "title": "次韵南美再赋简仆与王次卿贾善长",
        "author": "周紫芝",
        "content": "交游得二子，淡如秋空云。\n长头喜问事，坦腹意自真。\n但饱北山蔬，固应嗤阿伦。\n句法未得妙，画品如入神。\n岂兹一漫士，可并千载人。",
        "dynasty": "宋",
        "collection_info": null
    },
    {
        "uuid": "69bb03a27bc3a510aa27ebd70051ec15",
        "title": "读高帝纪",
        "author": "周紫芝",
        "content": "始皇坑儒生，秦室遂颠覆。\n取冠溺其中，何乃踵前躅。\n亭长初秦民，秦事鉴已熟。\n事有异取舎，安用自窘束。\n方从丰沛豪，起逐中原鹿。\n君王自神武，将士岂局促。\n当时分汉茅，素行甚汚辱。\n屠沽与刀笔，杂然非一族。\n叔孙晚见推，韩彭旋烹戮。\n一弛復一张，往往如转轴。\n高皇躬独断，此理深照烛。\n英风渺何之，遗事空简牍。",
        "dynasty": "宋",
        "collection_info": null
    },
    {
        "uuid": "78246155ff209af57a030fc056f4b467",
        "title": "读淮阴传",
        "author": "周紫芝",
        "content": "淮阴一世豪，勋业满天地。\n晚莭不自全，遗恨在百世。\n君臣如父子，焉得置猜忌。\n功高良易疑，地大苦难制。\n折棰下燕齐，羣豪自风靡。\n岂有须假王，而可镇齐僞。\n祸生固有胎，失在此举尔。\n沛公窘荥阳，齐卒尽精锐。\n颉颃楚汉间，事若反掌易。\n信岂不自王，何乃遣汉使。\n帝意自此疑，齐楚终易位。\n哙等何足羞，鞅鞅遂失意。\n晚路说陈豨，咄嗟甚儿戏。\n吕姥何能为，公乃自失志。",
        "dynasty": "宋",
        "collection_info": null
    },
    {
        "uuid": "d81dc03c0bb2dfaf43f26c8053296f8f",
        "title": "二月二十八日雪晴步上西山亭示天用兄弟二首  其一",
        "author": "周紫芝",
        "content": "山崦犹残雪，人家欲禁烟。\n客宁嫌鸟语，晴亦借花妍。\n愁色连千里，春风又一年。\n亭高莫回首，白髮满江天。",
        "dynasty": "宋",
        "collection_info": null
    },
    {
        "uuid": "ecf8918f13d14a9c0fcf172a6171d5a1",
        "title": "二月二十八日雪晴步上西山亭示天用兄弟二首  其二",
        "author": "周紫芝",
        "content": "晴色牵人出，春风恼不归。\n鸟争呼永日，花各醉斜晖。\n杖策从谁去，持杯与愿违。\n兵戈愁外满，人物眼中稀。",
        "dynasty": "宋",
        "collection_info": null
    },
    {
        "uuid": "890e4548a0b97e5c85abc539bb13d9b3",
        "title": "和人摘茶",
        "author": "周紫芝",
        "content": "结庐闻似辋川家，更趁东风摘露芽。\n短梦唤回春正好，枯肠搜尽句方嘉。\n酪奴语陋真堪笑，瑞草名高岂復加。\n明岁莫教烟雨裏，白蔷薇秀小岩花。",
        "dynasty": "宋",
        "collection_info": null
    },
    {
        "uuid": "4aae5b4c1ded6555d7a5e86bfcbc39cf",
        "title": "次韵姑溪兴国寺晚眺",
        "author": "周紫芝",
        "content": "禅房花木有残红，此地还因曲径通。\n竹影看摇金琐碎，风铃解语玉丁东。\n人来白鸟横空处，山在先生倚杖中。\n绝唱未酬才已尽，夜灯搔首鬓如蓬。",
        "dynasty": "宋",
        "collection_info": null
    },
    {
        "uuid": "b8f6ff4f91801abe1c2da7efe54c1ba6",
        "title": "钱申仲大夫索四亭诗各赋一首 白云亭",
        "author": "周紫芝",
        "content": "登临思昔人，有意在山麓。\n举首瞻孤云，怅怀思宰木。\n云亦初何心，意乃自感触。\n人生风木念，此念何由足。\n忽忽不可留，悠悠空满目。\n愿言结斯庐，聊用慰幽独。",
        "dynasty": "宋",
        "collection_info": null
    },
    {
        "uuid": "105fcc583aa120030e4165ebbe1ced0f",
        "title": "钱申仲大夫索四亭诗各赋一首 芳美亭",
        "author": "周紫芝",
        "content": "春风始用事，天意有反覆。\n坐令冰雪姿，吹作锦绣谷。\n粲粲玄都花，依依照人目。\n花气欲薫人，醉眼眩红绿。\n想当瓮头春，颇为客频漉。\n慎勿遣红雨，零乱飞满屋。",
        "dynasty": "宋",
        "collection_info": null
    },
    {
        "uuid": "c1ccf2a22d387a9eabb587ce3d8e2af0",
        "title": "钱申仲大夫索四亭诗各赋一首 遂初亭",
        "author": "周紫芝",
        "content": "为贫作漫仕，未必胜陆沈。\n冠缨日羁縻，鬓髮空侵寻。\n昔为云出岫，今作鸟归林。\n暮年一丘壑，往往谐初心。\n窗明设浄几，衣露张鸣琴。\n缅怀靖节翁，更赋归来吟。",
        "dynasty": "宋",
        "collection_info": null
    },
    {
        "uuid": "a15e413ea96cc3c57f9ae73558c27734",
        "title": "钱申仲大夫索四亭诗各赋一首 通惠亭",
        "author": "周紫芝",
        "content": "昔人品淄渑，惠山压东南。\n谁知十里隔，通此一勺甘。\n初不劳箨龙，漫山走嵌岩。\n方池汲清碧，地脉通溶涵。\n甆瓯落飞雪，石鼎鸣风杉。\n悬知与佳客，午梦回春酣。",
        "dynasty": "宋",
        "collection_info": null
    },
    {
        "uuid": "1c5fdf744c2f7c0a9e25aef234c4c473",
        "title": "次卿与余终日坐竹间以何人有酒身无事谁家多竹门可款为韵余得上七字  其一",
        "author": "周紫芝",
        "content": "养痾慕夷旷，避俗蒙讥诃。\n用兹结神交，长年与婆娑。\n修篁不见天，万玉方森罗。\n隐几张净琴，共鼓南风歌。\n人生要行乐，取乐不必多。\n傥无一笑适，奈此风月何。",
        "dynasty": "宋",
        "collection_info": null
    },
    {
        "uuid": "68879e61aa82671298f9ef8d9a0d9a68",
        "title": "次卿与余终日坐竹间以何人有酒身无事谁家多竹门可款为韵余得上七字  其二",
        "author": "周紫芝",
        "content": "典午方中否，举世无贤人。\n高爵岂不佳，奇祸终相因。\n七子各见几，引身良及辰。\n至今白眼徒，往往多怒嗔。\n愚智不同调，孤高固难羣。\n自信苟不疑，俗说空纷纷。",
        "dynasty": "宋",
        "collection_info": null
    },
    {
        "uuid": "a3a5212de460f93a5ba8cab715fed0f2",
        "title": "次卿与余终日坐竹间以何人有酒身无事谁家多竹门可款为韵余得上七字  其三",
        "author": "周紫芝",
        "content": "人言不如意，十事常八九。\n君看得意人，夺去亦难守。\n子云草玄文，覆瓿人不取。\n更喜渊明门，春风五杨柳。\n当年富贵士，泯默亦何有。\n乃知百世下，静者差得久。",
        "dynasty": "宋",
        "collection_info": null
    },
    {
        "uuid": "169beda676136cac6ad0a42a9bb7c4c1",
        "title": "次卿与余终日坐竹间以何人有酒身无事谁家多竹门可款为韵余得上七字  其四",
        "author": "周紫芝",
        "content": "昔年嗜酒人，常恐不到口。\n卧瓮宁免贼，窥窦真若狗。\n幸兹身无事，家復有名酒。\n竹亦不待寻，清阴到窗牖。\n长啸风满襟，相劝杯在手。\n不知平生欢，重復有兹否。",
        "dynasty": "宋",
        "collection_info": null
    },
    {
        "uuid": "4b9f0cd1dec0bcecd1fcb2036d0141cc",
        "title": "次卿与余终日坐竹间以何人有酒身无事谁家多竹门可款为韵余得上七字  其五",
        "author": "周紫芝",
        "content": "人命甚脆弱，百歳良逡巡。\n日月不可恃，齿髮宁长新。\n但恐㰦欠间，二首仍六身。\n尘冠急须弹，荷佩便可纫。\n愿言同耦耕，永继沮溺尘。\n会看此水头，有人行问津。",
        "dynasty": "宋",
        "collection_info": null
    },
    {
        "uuid": "18a2db1ca05045f6bb31f2ef0d1133a3",
        "title": "次卿与余终日坐竹间以何人有酒身无事谁家多竹门可款为韵余得上七字  其六",
        "author": "周紫芝",
        "content": "子猷爱竹者，起卧与竹俱。\n未知有何好，不可一日无。\n我亦澹少欲，鸿毛视金珠。\n眇观霄壤间，无一可与娱。\n眷言此青士，平生有葭莩。\n可怜杜中舎，羽林观万夫。",
        "dynasty": "宋",
        "collection_info": null
    },
    {
        "uuid": "5dcd1bb452f94cc881b2fb36971038ce",
        "title": "次卿与余终日坐竹间以何人有酒身无事谁家多竹门可款为韵余得上七字  其七",
        "author": "周紫芝",
        "content": "人生天宇间，动作均有寄。\n谁知林下人，亦復有幽事。\n短步舒微芳，长吟抽逸思。\n有梦烦青奴，无絃须绿绮。\n寒日忽满窗，香销人未起。\n慎勿唤客来，昬昬败人意。",
        "dynasty": "宋",
        "collection_info": null
    },
    {
        "uuid": "f2b039d1d64bc8b1402591e6a78caf0c",
        "title": "次韵伯达大水见怀二绝  其一",
        "author": "周紫芝",
        "content": "雨涨平池绿似淮，半扉春水眼慵开。\n无钱得买扁舟去，莫道旧来今不来。",
        "dynasty": "宋",
        "collection_info": null
    },
    {
        "uuid": "5eec77c32ab8d6579f65b4636294659c",
        "title": "次韵伯达大水见怀二绝  其二",
        "author": "周紫芝",
        "content": "相望千家信不通，悬知春在雨声中。\n蹇驴欲去愁泥滑，安得西飞六尺鸿。",
        "dynasty": "宋",
        "collection_info": null
    },
    {
        "uuid": "cb574e5927cb734490f8047da4576af9",
        "title": "次韵赵思诚沈彦述春日和答",
        "author": "周紫芝",
        "content": "三千客裏贤公子，八咏诗中瘦沈郎。\n他日功名垂竹帛，只今歌笑共杯觞。\n鸟能娱客时相劝，雨亦怜花不打香。\n唤取春来同一醉，天教闲日为君长。",
        "dynasty": "宋",
        "collection_info": null
    },
    {
        "uuid": "b9333d6cf0e3410fac354dddaa2be9da",
        "title": "次韵次卿宴坐烧香二绝  其一",
        "author": "周紫芝",
        "content": "燕堂窗静一帘垂，鹊尾薫浓客未知。\n稍忆风流王子晋，月明闲弄玉参差。",
        "dynasty": "宋",
        "collection_info": null
    },
    {
        "uuid": "960794b4311c913e0b6863b0c56176b9",
        "title": "次韵次卿宴坐烧香二绝  其二",
        "author": "周紫芝",
        "content": "薄雾霏霏欲满空，炉烟不动宝薫浓。\n莫将俗语讥时辈，更学东京范蔚宗。",
        "dynasty": "宋",
        "collection_info": null
    },
    {
        "uuid": "a464eccf5ee751c380fc0af97b85df33",
        "title": "三月二十二日游昭山前一日讷禅师死",
        "author": "周紫芝",
        "content": "今日天色佳，晴光与山秀。\n道人邀我出，共访山中旧。\n马首转岩阿，佛屋露螭兽。\n残花趣春事，白水决崖溜。\n山行乱人影，香火各奔辏。\n禅师秋月空，遗像孤鹤瘦。\n平生三昩句，高压岛与昼。\n风吹水成纹，妙语本天就。\n莫言鸠摩罗，临死出神呪。",
        "dynasty": "宋",
        "collection_info": null
    },
    {
        "uuid": "2ea4188752a68ff79e7c997b8b49e0ae",
        "title": "与松林道人求竹栽",
        "author": "周紫芝",
        "content": "人生殊臭味，不异莸与薫。\n岁晚期金兰，矫矫惟此君。\n缅怀古招提，修竹如云屯。\n道人淡无与，所居竹为羣。\n余阴满窗户，肯惜为我分。\n他年蜗牛庐，浄几横清芬。\n疏疏便可意，霭霭亦足欣。\n千亩不足侯，万夫宁是军。\n客问有何好，仰屋不必言。\n幽径傥可开，迟子日款门。",
        "dynasty": "宋",
        "collection_info": null
    },
    {
        "uuid": "573d538202201268370981b288984923",
        "title": "次韵李姑溪过王次卿留终日",
        "author": "周紫芝",
        "content": "昔日风流李泰和，暮年流落竟如何。\n追随天骥元分路，蹭蹬金銮不上坡。\n人物眼高谁睥睨，江山兴在且婆娑。\n幅巾倒载归时莭，想得扁舟漾月波。",
        "dynasty": "宋",
        "collection_info": null
    },
    {
        "uuid": "9b1184bbad93916c3d0bcb6b5574fc74",
        "title": "次韵端叔题余所藏山谷茶诗尾",
        "author": "周紫芝",
        "content": "翰林门生两苍璧，似是天人人不识。\n学得黄初五字诗，不作人间万钱食。\n晚向江头看药栏，花前一笑聊开颜。\n自言千载司玉局，尚记桥山分省宿。\n今朝玉乳打团龙，昨夜新诗刻红烛。\n我识风流李元礼，人物流中有泾渭。\n平生漫刺不浪持，晚得龙门略相似。\n诗成袖手初相羊，便识从来锦作肠。\n梦回却诵矞云句，彷佛官焙闻余香。\n从今下客牛马走，问字不妨时载酒。",
        "dynasty": "宋",
        "collection_info": null
    },
    {
        "uuid": "d0a41f314bc10529e098190364082c8c",
        "title": "次韵端叔迭前韵见贻因以为别",
        "author": "周紫芝",
        "content": "夜光分得千金璧，从来有限未省识。\n一从韶濩到两耳，三月遂令忘肉食。\n高楼同倚百尺栏，江山满眼方怡颜。\n先生官冷不坐局，古寺分床雨中宿。\n清谈亹亹不断头，几度寒窗拔残烛。\n晚岁升堂来问礼，谁遣黄流入清渭。\n金华上天朝紫皇，往事空劳公举似。\n明日山中归牧羊，九回日断思公肠。\n他年华屋傥遂约，笑语尚闻兰芷香。\n青丝络马不须走，一杯且饮姑溪酒。",
        "dynasty": "宋",
        "collection_info": null
    },
    {
        "uuid": "d24d97d649d76f37ebcf1172708ba7f3",
        "title": "次韵沈彦述官舎书事二绝  其一",
        "author": "周紫芝",
        "content": "幕中从事最能诗，恐是当年杜牧之。\n渠为秋娘方觅句，莫将公事恼痴儿。",
        "dynasty": "宋",
        "collection_info": null
    },
    {
        "uuid": "9e4487ed065ea0a6e287272dfe8c20b2",
        "title": "次韵沈彦述官舎书事二绝  其二",
        "author": "周紫芝",
        "content": "晚得休文一解颜，识君曾是画图间。\n阳春白雪何由和，句有雌霓诵亦难。",
        "dynasty": "宋",
        "collection_info": null
    },
    {
        "uuid": "85aaa1433caa74983f14ff3fb771b968",
        "title": "撷野蔬示小儿",
        "author": "周紫芝",
        "content": "荒村无鸡豚，何以供刀机。\n山蔬杂百种，此物含妙理。\n幽居有胜事，一笑随稚子。\n朝甑饭凫茈，暮鼎羮马齿。\n笋包出土肥，蕨芽含露紫。\n试采少陵苣，更撷天随杞。\n举杯香覆坐，摇喉滑流匕。\n悠然理尘策，果腹万事已。\n君看金谷楼，步障五十里。\n韭虀及豆粥，为具咄嗟耳。\n回观奇祸作，一死政坐此。\n寄声肉食徒，吾事勿轻鄙。",
        "dynasty": "宋",
        "collection_info": null
    },
    {
        "uuid": "26c5028ab087c7bc527fa17a9ee5d7f6",
        "title": "题赵侯画沧江远岫图",
        "author": "周紫芝",
        "content": "公子风流绝代无，名高当与大年俱。\n自从剪得吴江水，不爱滕王蛱蝶图。",
        "dynasty": "宋",
        "collection_info": null
    },
    {
        "uuid": "c9a9bbbc14a2c4be7370a2ea69a35b50",
        "title": "次韵吴思道赠姑溪道人",
        "author": "周紫芝",
        "content": "残生拟觅山中伴，万事厌从儿辈谈。\n笑我携家常作客，羡君买地已成庵。\n早将辽海千年梦，换得曹溪一滴甘。\n闻与道人新结社，懒云今不是常参。",
        "dynasty": "宋",
        "collection_info": null
    },
    {
        "uuid": "7ba7936bc08841b51bafbcc1d89af733",
        "title": "次韵次卿携酒见过",
        "author": "周紫芝",
        "content": "睡过花时无好怀，柴门谁闭復谁开。\n拟从月夜放舟去，更趁东风携酒来。\n鬚髮且休论早白，悲欢正可付残杯。\n君无旧雨仍今雨，相见应须日百回。",
        "dynasty": "宋",
        "collection_info": null
    },
    {
        "uuid": "bfdbf552749190ff2bbafa02a5b9a280",
        "title": "送虞伯瞻以宣城尉为上元方田官",
        "author": "周紫芝",
        "content": "曩时人物询石渠，风流文采知诸虞。\n老成不见典刑在，定识载行家有书。\n此郎胸中有泾渭，不比当年灞陵尉。\n可怜汗血名家驹，未有长途试千里。\n空鞭赤兔鞬臂弓，射杀穷山赤丸子。\n只今廊庙方赓歌，羣材并用肩相摩。\n将分壤地辨垆{擥手=木}，要追禹迹穷岷嶓。\n悬知使者欲推毂，岂止朱墨精研磨。\n简书可畏君莫厌，会见天边给飞传。\n时来富贵亦偶然，且尽十分金潋滟。",
        "dynasty": "宋",
        "collection_info": null
    },
    {
        "uuid": "d592e69154f74508ef918ad3ac0b8f3b",
        "title": "收次卿近书二首  其一",
        "author": "周紫芝",
        "content": "故国春空老，三吴信不通。\n客犹如社燕，书或寄宾鸿。\n鬓髮风埃裏，林庐梦寐中。\n西归如有意，一笑復谁同。",
        "dynasty": "宋",
        "collection_info": null
    },
    {
        "uuid": "fe33aaf8bce43ba0937519e24d2e5356",
        "title": "收次卿近书二首  其二",
        "author": "周紫芝",
        "content": "白水彭门道，秋风古战场。\n人应思故国，楼更在斜阳。\n消息凭鱼素，游从问草堂。\n兰芽知己茁，何日见诸郎。",
        "dynasty": "宋",
        "collection_info": null
    },
    {
        "uuid": "8dcd83cc463cbc2576b0f2c385843add",
        "title": "怀旧一首",
        "author": "周紫芝",
        "content": "三月既晦，维暮之春。\n居我穷巷，门无杂宾。\n谁与晤语，千载一人。\n歌此好言，以侑清樽。\n酌我春醪，载笑载欣。\n言念我友，在彼彭门。\n江濆之别，于今三年。\n夐夐隻影，祗復自怜。\n素书聿至，式慰我心。\n蔚我嘉木，有莺在林。\n尚求其友，载好其音。\n人而不如，有怀其愔。\n何当言归，昔盟是寻。\n眷此二老，实为兰金。",
        "dynasty": "宋",
        "collection_info": null
    },
    {
        "uuid": "3aa32e236b82647c8e7bdd9578935f31",
        "title": "晚霁",
        "author": "周紫芝",
        "content": "翠叶看成幄，浓春唤不回。\n愁今连落絮，雨欲到黄梅。\n扫地花狼藉，开门燕往来。\n晴峰数点出，暝色一禽催。",
        "dynasty": "宋",
        "collection_info": null
    },
    {
        "uuid": "882c88156dc3b887e27216e676f839ed",
        "title": "过张参军故居曲肱亭旧基在焉山谷老人名亭且有诗所谓邻鸡呼不起拥被听松风者是也",
        "author": "周紫芝",
        "content": "脱手新诗咳唾成，曹刘鲍谢未为能。\n少时不厌家如磬，岁晚聊因酒作丞。\n天与吾人终淡泊，才如此老不飞腾。\n盖棺何物无遗恨，太史知公解曲肱。",
        "dynasty": "宋",
        "collection_info": null
    },
    {
        "uuid": "67c04b500cf40e117442f10349a2a8cd",
        "title": "雨余便有秋意夜闻络纬声甚急",
        "author": "周紫芝",
        "content": "朝来三尺雨，一洒遍原隰。\n秋风扫快霁，凉气便相袭。\n幽人倚寒窗，睡眼已生涩。\n淅沥闻井梧，风枝摆余湿。\n推枕夜未央，牵幌月还入。\n凄然裘褐念，感此络纬泣。\n嗟我岂不知，索衣寒无及。\n家机卧空轴，麻缕无可缉。\n殷勤语秋虫，相煎何太急。\n谁能太早计，不死会当给。\n吾言甚酸寒，不足劳掇拾。\n书之示二豪，以当一笑集。",
        "dynasty": "宋",
        "collection_info": null
    },
    {
        "uuid": "6198addff2ecf2206d6e9981bd819c61",
        "title": "入秋初种芭蕉",
        "author": "周紫芝",
        "content": "着叶芭蕉三四根，怕秋全似可怜人。\n老来安得无余事，细听维摩说是身。",
        "dynasty": "宋",
        "collection_info": null
    },
    {
        "uuid": "3ffdad7fb7a02ddf364154ddec332309",
        "title": "中秋无月夜半大雨忽忆去年江楼之会",
        "author": "周紫芝",
        "content": "去年秋半西江口，夜上江楼饮江酒。\n欲问青天借玉盘，等得浮云变苍狗。\n天风惨澹含清秋，夜色苍茫江水流。\n移床傍檐看月出，月未肯出令人愁。\n圆芦吹裂客罢语，恐在丹霄復何许。\n一声初自耳边来，三更却向楼前去。\n人生无定可堪论，东西南北似浮云。\n故人吹散天一角，惊鸿零落秋江羣。\n今年不听鸣江橹，月黑风悲窗绕树。\n一杯无酒可浇愁，夜闭蓬门听风雨。",
        "dynasty": "宋",
        "collection_info": null
    },
    {
        "uuid": "877e8878ba24da6b130b3dcb14573520",
        "title": "九日至苏家园",
        "author": "周紫芝",
        "content": "良辰不浪出，坐久无谁言。\n闲携老铃去，旋觅登高樽。\n悠然理孤策，徐行当华轩。\n步穿鼪鼯径，来过鸡犬村。\n炊烟起茅庐，衍沃多平原。\n翳翳桑柘密，霭霭禾黍繁。\n黄童与白叟，相携负朝暄。\n我求方寸地，拟设常关门。\n谁知南冈底，近有苏家园。\n心知淳朴处，可避喧嚣烦。\n归来得好语，高意谁当论。\n他年刘子骥，定觅桃花源。",
        "dynasty": "宋",
        "collection_info": null
    },
    {
        "uuid": "c4bf4d914d7f8a5dc952000b588a3440",
        "title": "过双庙",
        "author": "周紫芝",
        "content": "巡远功名绝古今，后先俱死只侵寻。\n两家子弟犹相訾，百世何由识此心。",
        "dynasty": "宋",
        "collection_info": null
    },
    {
        "uuid": "e887fcae1be1a9033b1e187ca923b5a3",
        "title": "行迈一首",
        "author": "周紫芝",
        "content": "秋山凄无风，木叶寒自萎。\n羁客不得归，行迈日靡靡。\n瘦马嘶暮涂，忍饥渡寒水。\n落日晚更明，栖鸟惊復起。\n人生各有求，谁能异生死。\n行行重行行，辛苦那得尔。\n乱石摧前辀，旋车亦当止。\n饥寒苦见驱，临风一长喟。",
        "dynasty": "宋",
        "collection_info": null
    },
    {
        "uuid": "2998d2b364f9507bd50b8019b845cbd2",
        "title": "暮宿一首",
        "author": "周紫芝",
        "content": "朝行绕山麓，暮宿投孤村。\n父老颇见招，落日犹在门。\n庖烟不满竈，汲水復抱薪。\n为我炊黄粱，一饱裁逡巡。\n百金得香醪，湛湛盈清樽。\n我虽不解饮，亦足濡我唇。\n濯足扪饱腹，燎衣暖余熏。\n原言息劬劳，少浣尘埃昏。\n慇懃戒鸣鸡，未用呼晨暾。",
        "dynasty": "宋",
        "collection_info": null
    },
    {
        "uuid": "e534e402c114854f906c2fa296c1c294",
        "title": "汴堤冬日二首  其一",
        "author": "周紫芝",
        "content": "榆柳风微不动尘，平沙如粉衬车轮。\n今年汴上三冬暖，已带长安二月春。",
        "dynasty": "宋",
        "collection_info": null
    },
    {
        "uuid": "d524bac832083b882e76ec4c0ab73631",
        "title": "汴堤冬日二首  其二",
        "author": "周紫芝",
        "content": "当年漫漫雪如尘，古汴重冰欲折轮。\n暖日如今着行客，长安三度见青春。",
        "dynasty": "宋",
        "collection_info": null
    },
    {
        "uuid": "412eb168ace452494ddf9dde3258421b",
        "title": "将出京",
        "author": "周紫芝",
        "content": "老恨愁千斛，饥须粟一囊。\n遂成迟去鲁，还作薄游梁。\n客思风尘恶，乡音道路长。\n何时秣归马，看我理晨装。",
        "dynasty": "宋",
        "collection_info": null
    },
    {
        "uuid": "e83afd936e09d3e991a6791f85e77d65",
        "title": "雪后再至菊坡",
        "author": "周紫芝",
        "content": "长安二月春风裏，马似游龙车似水。\n青鞋久惯踏江沙，黄帽岂堪随马尾。\n梁王旧筑黄金台，台荒草满谁復来。\n云中羽盖去不反，坡底菊苗寒欲开。\n老僧相对话乡井，童子瀹苗分乳杯。\n为言诸老有遗迹，细寻石刻摩苍苔。\n春风无情固相似，倦客逢春还少味。\n篱边踏雪忆故年，渡口呼船梦千里。\n人生万事要随缘，到处一身俱偶然。\n林间春动有佳兴，更携官焙来同煎。",
        "dynasty": "宋",
        "collection_info": null
    },
    {
        "uuid": "47bc32fc362b73f7184f16cb5fd74df9",
        "title": "寒食滁阳阻雨",
        "author": "周紫芝",
        "content": "去年束书薄游梁，今年下马古滁阳。\n滁阳寒食少人出，满城山雨惊淋浪。\n闭门客舎颇无事，五白大呼同舎郎。\n樽前谁唱醉翁曲，鸟歌花舞催红粧。\n竟须薄酒浇永日，肯放羁愁煎客肠。\n功名老矣白髮出，岁月几何归路长。\n江头藉草作寒食，细雨梨花思故乡。\n何当秣马候明发，便可一苇横长江。\n千村万落鸟呼客，山南岭北花吹香。\n仍须戒妇速作黍，会见鹿门归老庞。",
        "dynasty": "宋",
        "collection_info": null
    },
    {
        "uuid": "253d0590a7e98be301523c4be8816c53",
        "title": "游醉翁亭",
        "author": "周紫芝",
        "content": "醉翁诗裏识滁山，蚤岁神游只梦间。\n云外浅寒欺短帽，马头深秀得烟鬟。\n时携妓女人犹说，倒着接䍦谁与还。\n文物风流今扫地，乱泉空绕玉孱颜。",
        "dynasty": "宋",
        "collection_info": null
    },
    {
        "uuid": "2f67897ac2e8a2b687e3dfb8fa563a59",
        "title": "谢公墩",
        "author": "周紫芝",
        "content": "风流谢文静，世俗未可屈。\n但怪东山云，肯为老桓出。\n谁知姦雄心，本自畏豪逸。\n君看新亭会，此意未易诘。\n坦之独何者，手版遂倒执。\n烦公挥猬湏，谈笑安晋室。\n暮年淝水师，逆虏甚窘急。\n幅巾棋局间，百万一战袭。\n功名亦余事，聊为儿辈立。\n平时诮虚旷，闻此自羞涩。\n万古终悠悠，客意颇萧瑟。\n忍看西州门，更作羊昙泣。",
        "dynasty": "宋",
        "collection_info": null
    },
    {
        "uuid": "54197b61ca12c305b868739820ea2c8e",
        "title": "卞公祠",
        "author": "周紫芝",
        "content": "卞公古刚者，直莭不可挫。\n岩岩六龙子，矫矫中兴佐。\n可怜谢幼舆，梭飞齿还堕。\n志懐不事事，见面辄欲唾。\n非关执鄙吝，要欲激疲愞。\n茂弘岂驽骀，庙社因迁播。\n维公抗剧贼，婴此不测祸。\n平生忠义气，临绝不自奈。\n愤心握两拳，爪甲穿掌过。\n英风渺何之，末路悲坎轲。\n高堂风入帷，坏壁尘生坐。\n清魂不可招，聊为歌楚些。",
        "dynasty": "宋",
        "collection_info": null
    },
    {
        "uuid": "e87e9fdcbe9479c142fca17a92d1c670",
        "title": "游定林",
        "author": "周紫芝",
        "content": "青山绕招提，危磴迎屐齿。\n泉声去悠悠，秀色来亹亹。\n定林得幽处，胜践发新喜。\n当年手种树，来禽杂青李。\n横斜照壁诗，平淡如止水。\n尚想扶风帐，横经多士子。\n奈此后学徒，发冢用诗礼。\n朝回丹青像，暮撤配食簋。\n空余古祠荒，老木寒籐委。\n遗像犹便便，念往悲復起。\n举似与山僧，山僧岂知此。\n日暮归去来，林深足荆杞。",
        "dynasty": "宋",
        "collection_info": null
    },
    {
        "uuid": "ce6ad2301d9c41c429766ee0da4962a6",
        "title": "采石道中示伯尹",
        "author": "周紫芝",
        "content": "飞尽杨花京洛春，又将一舸到江滨。\n聊凭浅碧浮烟水，为洗软红随马尘。\n紫蟹黄鸡秋渐近，东阡北陌酒将醇。\n只今我与君同梦，他日君容我卜邻。",
        "dynasty": "宋",
        "collection_info": null
    },
    {
        "uuid": "059261d651a221cf0faf7e955dfa03e8",
        "title": "伯瞻作酒官植竹局中见索鄙句",
        "author": "周紫芝",
        "content": "虞郎种粟秋不收，一生坎轲多穷愁。\n有才无命百寮底，人笑猕猴骑土牛。\n蚤时脱身隐吴市，晚岁作吏分糟丘。\n贵人官高印如斗，君独鸡栖马如狗。\n骑曹只可呼马曹，漫仕何人知漫叟。\n平生好竹心未阑，小分云岭青檀栾。\n横窗尚恐翠露薄，得雨便作秋声寒。\n向来曲糵一扫尽，风月已足供蹒跚。\n吾门如市心若水，箕坐不知身是官。\n念我平生绝韵友，相从久结无情欢。\n君当下榻我亦往，风雨对眠听梦残。",
        "dynasty": "宋",
        "collection_info": null
    },
    {
        "uuid": "22dbc638d3c6d122e293f242598fdc35",
        "title": "次韵次卿寄李姑溪时欲问舎宛陵",
        "author": "周紫芝",
        "content": "我亦平生愿执鞭，拜公眉宇记当年。\n泰和人物真图画，李白风流是列仙。\n雪裏已无回棹意，文中新有卜居篇。\n幅巾还作溪堂梦，何日相从句水边。",
        "dynasty": "宋",
        "collection_info": null
    },
    {
        "uuid": "32cf157484f9b2a1f5f7b5a477175276",
        "title": "河鲀三绝  其一",
        "author": "周紫芝",
        "content": "水没春江不见沙，河鲀吹絮荻生芽。\n平生所欠但一死，可更杯中论镆邪。",
        "dynasty": "宋",
        "collection_info": null
    },
    {
        "uuid": "f8240c211897dbef915612f268004dc9",
        "title": "河鲀三绝  其二",
        "author": "周紫芝",
        "content": "钓蓑常恨此盟寒，两岁珍庖屡入盘。\n细雨春江从此逝，不应犹弃季鹰官。",
        "dynasty": "宋",
        "collection_info": null
    },
    {
        "uuid": "0de1e7d10230ff419bbfc68f64e5e5f8",
        "title": "河鲀三绝  其三",
        "author": "周紫芝",
        "content": "一饱欣然下箸余，庾郎鲑菜復何须。\n当时献纳堪怜许，只解区区说䱥鱼。",
        "dynasty": "宋",
        "collection_info": null
    },
    {
        "uuid": "777a765fdae7693c633bd6edf0147e10",
        "title": "戏蛙",
        "author": "周紫芝",
        "content": "梦回闲看绕灯蛾，窗外蛙声两更多。\n莫遣盘中种鲑菜，要留水底作笙歌。",
        "dynasty": "宋",
        "collection_info": null
    },
    {
        "uuid": "f63d5346c98df042e2f22bcfa3fea170",
        "title": "为蛙答",
        "author": "周紫芝",
        "content": "偶作长吟君莫嗔，一泓聊占小池春。\n斗升虽未分公廪，青紫犹堪作卖人。",
        "dynasty": "宋",
        "collection_info": null
    },
    {
        "uuid": "e4cc197a8f1245fc36f1f0135d7404b3",
        "title": "次韵李子泽过次卿溪堂二首  其一",
        "author": "周紫芝",
        "content": "溪雨廉纤作晚晴，斜川风物唤渊明。\n归来定自有新句，醉着乌巾一幅轻。",
        "dynasty": "宋",
        "collection_info": null
    },
    {
        "uuid": "767f29ec24e79edf2c2163ffe83de99a",
        "title": "次韵李子泽过次卿溪堂二首  其二",
        "author": "周紫芝",
        "content": "时人但数李北海，恶客远过元次山。\n笑我不能同一醉，也来溪上看烟鬟。",
        "dynasty": "宋",
        "collection_info": null
    },
    {
        "uuid": "ae455920a8cf6e831fb378e1fed815f5",
        "title": "次韵次卿穿池得古研",
        "author": "周紫芝",
        "content": "功名到手莫嫌迟，妙琢先分紫玉池。\n他日北门当视草，只今南涧且题诗。\n人间未忍终埋没，神力应先作护持。\n好替青毡成旧物，知君家有宁馨儿。",
        "dynasty": "宋",
        "collection_info": null
    },
    {
        "uuid": "5e5739a292c3862f7c5b74cc2b8b95aa",
        "title": "次韵次卿鸣琴终日二绝  其一",
        "author": "周紫芝",
        "content": "大音固自元无曲，绿绮何劳更着絃。\n此调最高人不会，未知今復为谁传。",
        "dynasty": "宋",
        "collection_info": null
    },
    {
        "uuid": "c8ac2a94db7b37b636d00e7518cb052f",
        "title": "次韵次卿鸣琴终日二绝  其二",
        "author": "周紫芝",
        "content": "平生有味在朱絃，想得清风入指寒。\n小阁香消帘不捲，知君不为俗人弹。",
        "dynasty": "宋",
        "collection_info": null
    },
    {
        "uuid": "62e4aba09e341b6114760b8577a2dd90",
        "title": "代人赠别二首  其一",
        "author": "周紫芝",
        "content": "缕金歌裏越姬羞，红蜡光中翠黛愁。\n贪向樽前话离别，不知郎酒十分流。",
        "dynasty": "宋",
        "collection_info": null
    },
    {
        "uuid": "734d69c2bca543997153e05cc2c576b7",
        "title": "代人赠别二首  其二",
        "author": "周紫芝",
        "content": "越奴年纪似罗敷，年纪无多情有余。\n别后此情能记否，好凭北雁寄南书。",
        "dynasty": "宋",
        "collection_info": null
    },
    {
        "uuid": "63d0b2451f012607c8ec2f17b55fee7c",
        "title": "端午日小雨已而復晴",
        "author": "周紫芝",
        "content": "断云飞雨过平川，吹作团栾碧玉天。\n酒绿强能开病眼，绦长那解繫流年。\n闲收艾叶晴窗外，忍对榴花白髮边。\n细葛香罗天上有，乌纱白簟北窗眠。",
        "dynasty": "宋",
        "collection_info": null
    },
    {
        "uuid": "a853c36ce971f7e64f91013ee6448846",
        "title": "五月七日南堂见杨花",
        "author": "周紫芝",
        "content": "柳深何处可藏鸦，窗绕长廊绿暗纱。\n造物惜春知有意，薫风时一度杨花。",
        "dynasty": "宋",
        "collection_info": null
    },
    {
        "uuid": "40c2349db5a2e466faacb39e0e526f1a",
        "title": "五月八夜月色明甚望麻姑昭亭二山",
        "author": "周紫芝",
        "content": "天高月白夜漫漫，倚杖来看月下山。\n老眼直穷烟霭外，诸峰浑在有无间。\n翰林耽酒今何处，仙女乘鸾去不还。\n天恐两山看未足，故飞明镜照孱颜。",
        "dynasty": "宋",
        "collection_info": null
    },
    {
        "uuid": "7b9a75922e153d206934d78c8776e570",
        "title": "读林和靖集书其尾",
        "author": "周紫芝",
        "content": "泉石膏肓挽不回，笑看嵩少仕涂开。\n暮年封禅无遗藁，平日江湖只钓台。\n月自黄昏人已老，鹤无消息客谁来。\n吴儿不解高人意，秋菊何当荐一杯。",
        "dynasty": "宋",
        "collection_info": null
    },
    {
        "uuid": "9bf5937ef6eff3dccb18d6aaf61d54f6",
        "title": "六月四日大水",
        "author": "周紫芝",
        "content": "夜雨声喧万壑雷，奔流明日自天来。\n深疑瓠子河初决，復讶浮山堰始摧。\n水涸成梁真漫尔，山行乘橇信悠哉。\n望中何物关诗眼，银海光中碧玉堆。",
        "dynasty": "宋",
        "collection_info": null
    },
    {
        "uuid": "fe07b9b264b82efb2d9ebbc91abc7197",
        "title": "潘择之惠合溪芦菔种",
        "author": "周紫芝",
        "content": "庾郎鲑菜只春蔬，新向金城得上酥。\n会见银丝堆细缕，酒香橙熟鲙江鲈。",
        "dynasty": "宋",
        "collection_info": null
    },
    {
        "uuid": "3052056b34fdb8713beca0f1513d440f",
        "title": "忻师开小轩秋霜之侧范龙阁名以绝尘要予作诗",
        "author": "周紫芝",
        "content": "虎溪大士轩虽小，龙阁老翁诗更新。\n积翠但令常到眼，软红元不解随人。\n抗容俗裏自得计，望拜马头渠岂嗔。\n只好与君供一笑，世间何事可关身。",
        "dynasty": "宋",
        "collection_info": null
    },
    {
        "uuid": "c68aa88c7d02e1a5d4197a3d8fce0665",
        "title": "次韵刘元亢读白乐天与刘梦得书",
        "author": "周紫芝",
        "content": "香山天下士，直道可事君。\n口语作奇祸，后来成积薪。\n巨栋虽已捐，白璧原自珍。\n百年付春梦，千载期斯人。\n可怜肉食子，议者空反唇。\n文华一照耀，今古无搢绅。\n才高固不世，盛德终少邻。\n鹿鹿数余子，琐琐非公伦。\n丰盈与名誉，讵可钟一身。\n暮年林壑意，觞咏全天真。\n君子与小人，两者自此分。\n寄言颜巷徒，勿语伤哉贫。",
        "dynasty": "宋",
        "collection_info": null
    },
    {
        "uuid": "955795dca63b16fb420601cbc065b054",
        "title": "五月二十四日避暑东寺折简邀子容不至",
        "author": "周紫芝",
        "content": "凉飈呼不来，恶热苦难避。\n城南有佳人，相望隔秋水。\n愿言倚琼瑶，相携谢簪履。\n花木通禅房，茶瓜供幽事。\n君方从簿书，相仍日填委。\n咫尺如参商，况乃在千里。\n日暮殊未来，清风为谁起。",
        "dynasty": "宋",
        "collection_info": null
    },
    {
        "uuid": "9974770f2155f34b22def5d7d4b8edad",
        "title": "次韵元亢见贻",
        "author": "周紫芝",
        "content": "人生如浮云，梦境无真乐。\n功名绕床卢，聚散合钱醵。\n可怜灯火读，圣处恨未博。\n我非金闺彦，敢静玉关柝。\n衰年未免俗，万事随猎较。\n安得共芳洲，相期采兰若。\n眷言平生欢，宁负岁寒约。\n唾手可书绅，君意良不薄。",
        "dynasty": "宋",
        "collection_info": null
    },
    {
        "uuid": "37da550eb9a11aecd711596906fa4833",
        "title": "次韵元亢雨中见寄",
        "author": "周紫芝",
        "content": "穷巷结蜗庐，仅有一席广。\n风雨不出门，山林负清赏。\n怅怀念幽人，道阻不得往。\n瀰漫隔江汉，契阔异霄壤。\n清风吹句来，念我作技痒。\n安得从君游，此意良惘惘。",
        "dynasty": "宋",
        "collection_info": null
    },
    {
        "uuid": "45c2bc1d803da80a4950b510416b222d",
        "title": "酌明寂泉",
        "author": "周紫芝",
        "content": "修途缭重冈，病足倦游历。\n山根得蒙泉，石盎贮深碧。\n亭虚绕朱栏，绿净明水色。\n老禅黄蘗米，弃置久復忆。\n振策望青云，清泉裂崖壁。\n至今一掬甘，长饮山中客。\n金鼎候松风，苍龙破圆璧。\n醉腹浇彭亨，真味付泯默。\n何当谋挈瓶，徙倚终日夕。\n清甘不可嗽，猿鸟与同吃。\n洗我两月尘，烂煮南山石。",
        "dynasty": "宋",
        "collection_info": null
    },
    {
        "uuid": "237b8132327e7324f616f47ee0598336",
        "title": "题王定父淑问堂",
        "author": "周紫芝",
        "content": "平生心笑伯州犁，罗织虽工不当威。\n莫采黄金铸刑鼎，要令青草入圜扉。\n于张必大君须记，六蓼先亡事恐非。\n闻说堂成已无讼，卧看庭树转斜晖。",
        "dynasty": "宋",
        "collection_info": null
    },
    {
        "uuid": "d69b67f43432bb25426d7d8c0a007f0b",
        "title": "次韵元素登城暮归二首  其一",
        "author": "周紫芝",
        "content": "天遣刘郎又白头，少年文学似求由。\n朱门华毂聊安命，藜杖芒鞋可散忧。\n大隐未成聊小隐，浊流谁得寘清流。\n赋成凖拟吾先读，王粲秋来正倚楼。",
        "dynasty": "宋",
        "collection_info": null
    },
    {
        "uuid": "946fc2662790c3a7acdcd964a11de8a7",
        "title": "次韵元素登城暮归二首  其二",
        "author": "周紫芝",
        "content": "晚来飞鞚上城头，欲蹑华镳苦末由。\n醉裏有乡须着屐，人间无地可埋忧。\n功名于我真聊尔，人物似君无此流。\n想对青天回白鸟，半鈎斜月挂江楼。",
        "dynasty": "宋",
        "collection_info": null
    },
    {
        "uuid": "6d86f7ed11f7e835a798e9f0b7a8ebf2",
        "title": "中秋月下作",
        "author": "周紫芝",
        "content": "去年城南作中秋，江云遮月烂不收。\n幽人独对秋风立，姮娥似隔重云羞。\n更长忽听晓鼓急，梦去只有残灯留。\n今岁不知身在此，门枕长江风自起。\n樽中有酒坐有客，江面如天月如水。\n秋风满树凉叶飞，新欢欲尽还成悲。\n身其余几事不偶，老之将至吾今衰。\n人生阅世自有数，万事反覆难预知。\n何当举酒一再拜，与月更作明年期。",
        "dynasty": "宋",
        "collection_info": null
    },
    {
        "uuid": "89c45ee0ebe9b301a3735dfbd5728db2",
        "title": "宿蒋山",
        "author": "周紫芝",
        "content": "薄游践初心，寓宿便晚静。\n山空秋有声，人寂夜更永。\n华鲸催晓色，有客动深省。\n焚香礼大士，杖策上危岭。\n黄金明窣堵，妙音生佛境。\n眼穷天无尽，地转江万顷。\n缅怀梁武帝，问法昔造请。\n识师鸟巢中，道契言自领。\n会令天龙宫，金碧粲绝顶。\n我来修法供，汲水具乳茗。\n愿同桑下留，覧胜毕余景。\n还从天际归，悠然理烟艇。",
        "dynasty": "宋",
        "collection_info": null
    },
    {
        "uuid": "1f2762b60a4c633d942e836415428002",
        "title": "九日登凤凰台",
        "author": "周紫芝",
        "content": "落木惊高秋，旅食念行役。\n含羞古祠花，青蘂未堪摘。\n云山不着脚，佳节似可惜。\n一啸百尺台，往趁凌风翮。\n羣山如玉玞，千古围故国。\n孤城打寒潮，往事谁记忆。\n玉树那得花，金莲去无迹。\n兴亡更六朝，溅血几飞镝。\n重瞳飞上天，毰毸避矰弋。\n何年覧德辉，古榜犹可识。\n父老无由询，残碑少遗刻。\n空余弔古涕，自对斜阳滴。",
        "dynasty": "宋",
        "collection_info": null
    },
    {
        "uuid": "019ef5e7f0061ed331a7bb0658b02a53",
        "title": "次韵元中芭蕉轩",
        "author": "周紫芝",
        "content": "道人悟无生，开轩有深意。\n是身如芭蕉，妙语良默契。\n婆娑坐芳藂，聊復此游戏。\n秋风鸣环佩，晓露湿苍翠。\n闭窗得阴多，凉簟惊雨细。\n索句清梦余，时能助幽思。\n我亦箇中人，平生会佳致。\n此乐倘见分，杖策时一至。",
        "dynasty": "宋",
        "collection_info": null
    },
    {
        "uuid": "1605536d5d70649ddeb90e3db6b9c514",
        "title": "符川逢次卿遂约同舟",
        "author": "周紫芝",
        "content": "被褐念游客，落帆逢故人。\n晚岁风露寒，一笑樽俎春。\n余子岂不佳，数面聊成亲。\n平生不漫与，知君意良真。\n少日共林壑，剧谈唾冠巾。\n皎然两玉壶，不受一点尘。\n各以口腹累，老大成参辰。\n政坐造物儿，有意相怒嗔。\n荏苒时不再，俛仰迹遂陈。\n秋风吹前溪，摇荡生碧鳞。\n不如载扁舟，相视聊饮醇。\n醉听篷底语，共卧南溪垠。",
        "dynasty": "宋",
        "collection_info": null
    },
    {
        "uuid": "c84bf22d2ee222c1a9f56ff0e9a52609",
        "title": "次韵国师对月见怀",
        "author": "周紫芝",
        "content": "老子关门不着书，奄奄真復似曹蜍。\n月来林下苦相忆，诗落眼前欢有余。\n满挹清光归酒面，小分秋色到吾庐。\n胸中拍塞愁千斛，特地烦君一扫除。",
        "dynasty": "宋",
        "collection_info": null
    },
    {
        "uuid": "993f0737d72779f66521fead757917f0",
        "title": "寄徐季长",
        "author": "周紫芝",
        "content": "念昔桃始华，别君漳水头。\n相别几何时，天事司蓐收。\n阙月六度圆，相见间何阔。\n百年飞电中，能得几回别。\n别君几何时，忆君如饥渇。\n饥渇良有时，思君无时节。\n野人苦幽独，相值谁与亲。\n流落在苍莽，坎轲一伤神。\n相望参与商，相隔云与泥。\n草木忝臭味，笑谈极相思。\n相思一何久，行行重回首。\n回首征雁行，中有来书否。",
        "dynasty": "宋",
        "collection_info": null
    },
    {
        "uuid": "e3256cbdfd7df077538255b3d8e3e75c",
        "title": "送王天民归双泉",
        "author": "周紫芝",
        "content": "旧闻双泉居，缥渺在寥廓。\n仙人上丛霄，遗甃结飞阁。\n广庭三百步，一木可四角。\n刀圭分苍虬，鳞鬛自皴错。\n至今风雨枝，疑有孤栖鹤。\n王郎吹玉箫，飞凫下双屩。\n时乘三峰云，来绕月城脚。\n人生多乖离，未践绣水约。\n知心念独君，时来慰牢落。\n我欲从之游，何当解羁缚。",
        "dynasty": "宋",
        "collection_info": null
    },
    {
        "uuid": "43ce15f20f5a1c647a25734ddf9bd82f",
        "title": "圩氓叹",
        "author": "周紫芝",
        "content": "圩氓筑败圩，饱腹无粟菽。\n强扶南亩犁，辛苦望一熟。\n插秧在中田，秋来半黄绿。\n白雨忽翻盆，积潦囓圩腹。\n波头卷春雷，汹涌裂坤轴。\n仓皇未出门，白水已半屋。\n攀椽栖木杪，寝饭杂鹅鹜。\n客行舣孤舟，繫缆怯水宿。\n叩门乞灯火，父老迎我哭。\n我亦一酸鼻，软语聊抚祝。\n老稚且相收，慎勿辄弃逐。\n行看散陈红，官仓有余粟。\n救尔无远谋，每饭惭食肉。",
        "dynasty": "宋",
        "collection_info": null
    },
    {
        "uuid": "2653f2e8ea03a823e6a18b6b0e142586",
        "title": "八月二十日种竹八本",
        "author": "周紫芝",
        "content": "东冈新种八龙孙，北岭清阴肯见分。\n留取一林听夜雨，莫教千亩僣封君。",
        "dynasty": "宋",
        "collection_info": null
    },
    {
        "uuid": "941031fefbc24cd7690de17406469495",
        "title": "次韵次卿中秋月下书所见",
        "author": "周紫芝",
        "content": "三载彭门梦，新年故国秋。\n月当千里共，酒要十分酬。\n翠幕知谁卷，双鬟不奈羞。\n寒螀莫相恼，啼作晚窗愁。",
        "dynasty": "宋",
        "collection_info": null
    },
    {
        "uuid": "f9027395e11c77f7073ea97cb5217a0a",
        "title": "题大着肚并引  其一",
        "author": "周紫芝",
        "content": "金陵朱世英官长沙，或有画箕踞而坐者号大着肚。\n旧有赞颂皆鄙语，朱为题小诗其上以易之。\n其尾云“但将贮酒三千钟，莫话容卿数百辈。\n”余爱其语有味，更作此诗以广其意。",
        "dynasty": "宋",
        "collection_info": null
    },
    {
        "uuid": "3e6bdb9aa3255d6a8624fdd78d6e540c",
        "title": "题大着肚并引  其二",
        "author": "周紫芝",
        "content": "平生颇笑王会稽，坦腹惊动郗家儿。\n暮年羞涩为怀祖，计较毫末如儿痴。\n嵚𡼭更诮周郎鄙，自说空洞终何为。\n达人大观无不可，无盐未必非西施。\n了知倚杖清言者，外示夷旷中难窥。\n不如此老身如寄，万事模棱真得计。\n掉臂行歌眼看天，拥膝长吟腹垂地。\n羞遣家奴捧玉环，肯为门生作经笥。\n白肥如瓠君莫轻，终年贮酒真酒罂。\n结喉道士倘復见，敢託石鼎讥彭亨。",
        "dynasty": "宋",
        "collection_info": null
    },
    {
        "uuid": "02cc26484804fd3ac8453aeb006904a5",
        "title": "次韵元杰病中书怀",
        "author": "周紫芝",
        "content": "本来无病是维摩，人说烟霞久卧疴。\n独闭衡门春尚在，却携藜杖句还多。\n已将名字传三语，懒作悲凄和九歌。\n止酒渊明今復饮，便须俗客到无何。",
        "dynasty": "宋",
        "collection_info": null
    },
    {
        "uuid": "8e479ce06087b6e8ac32e43c6cae214d",
        "title": "次韵几圣见贻二首  其一",
        "author": "周紫芝",
        "content": "梅花雪后有残枝，留与幽人照夕晖。\n已借水光浮净几，更将山翠染春衣。\n回中漫叟移舟去，月下渊明种豆归。\n知我短坡无客到，肯携长麈为翁挥。",
        "dynasty": "宋",
        "collection_info": null
    },
    {
        "uuid": "31912ef739dabaf5154cb89bf43dcab5",
        "title": "次韵几圣见贻二首  其二",
        "author": "周紫芝",
        "content": "坎止流行念已轻，常关虽设是吾扃。\n事如痛定何堪说，出为饥驱岂有情。\n满座自倾鸜鹆舞，半岩拟作凤凰声。\n醉中深意知谁解，付与前身阮步兵。",
        "dynasty": "宋",
        "collection_info": null
    },
    {
        "uuid": "b66a68d97d04fb6071aeedf8e33180db",
        "title": "李似表雪中置酒席上次韵",
        "author": "周紫芝",
        "content": "东风吹玉尘，十指寒欲堕。\n西斋借微温，妙语惊咳唾。\n诗成酒行间，一扫飞电过。\n坐令止酒陶，酒戒为君破。\n但愁飞絮零，似我霜鬓鬌。\n他年玉堂人，伴直谁对卧。\n恨无屈宋才，共续离骚些。",
        "dynasty": "宋",
        "collection_info": null
    },
    {
        "uuid": "fc74df92f65dfdb380471cc3f2b51595",
        "title": "次韵元素对雪十韵",
        "author": "周紫芝",
        "content": "云冻风仍急，天低雪未收。\n山寒飞鸟绝，江晚一蓑幽。\n晓树梅初放，风帘絮自投。\n孤鶱迷远鹤，痴立看饥鸥。\n枥马归鞍速，鞴鹰猎羽遒。\n连城理睥睨，千骑冷貔貅。\n何处回兰棹，谁人拥钓裘。\n闭门怜我病，得句付君搜。\n上瑞书三白，登年在九秋。\n何当明月夜，同作广寒游。",
        "dynasty": "宋",
        "collection_info": null
    },
    {
        "uuid": "21c7b72b40c9a8480a93c677ba8052d0",
        "title": "甘菊数本旧植之地沮洳湫隘颇有悴色十一月二十三日移植墙下明日小雨数刻欣然便有生意",
        "author": "周紫芝",
        "content": "小草偷微生，崛强沮洳间。\n託根倘失所，憔悴无好颜。\n嗟哉一大地，宁无尺寸闲。\n造物惜不与，无乃亦太悭。\n栎社岂不恶，盘错未易栞。\n下可百牛蔽，上可星斗干。\n此物有远韵，何人悯清孱。\n我移东篱栽，往近九畹兰。\n天心固有在，生理似可还。\n小雨喜霡霂，低枝湿斓斑。\n春苗已足采，落英行可餐。\n为我制颓龄，使我昇飞仙。\n物微自有知，报君以长年。",
        "dynasty": "宋",
        "collection_info": null
    },
    {
        "uuid": "360a3e436f8352da2b852b23214b8bc5",
        "title": "蜡梅六言三首  其一",
        "author": "周紫芝",
        "content": "剪蜡枝横陇月，酿花蜜满蜂房。\n谁遣凌寒枝上，中含百和花香。",
        "dynasty": "宋",
        "collection_info": null
    },
    {
        "uuid": "faa3fb0731af8d695489291fc2f14e32",
        "title": "蜡梅六言三首  其二",
        "author": "周紫芝",
        "content": "云佩风侵玉冷，仙裳雾卷罗黄。\n家在蘂珠宫裏，衣薫鹊尾炉香。",
        "dynasty": "宋",
        "collection_info": null
    },
    {
        "uuid": "574d48aaf7753d59bc4e8595f07dca3c",
        "title": "蜡梅六言三首  其三",
        "author": "周紫芝",
        "content": "桃花占上林簿，兰芷擅离骚经。\n欲吊花中遗逸，聊寻世外林垧。",
        "dynasty": "宋",
        "collection_info": null
    },
    {
        "uuid": "ae6237bbbd8056d10c9635e203b24f32",
        "title": "再赋三首  其一",
        "author": "周紫芝",
        "content": "孤根雅宜幽处，空明宛似僧房。\n我作蒲团燕坐，时参鼻观清香。",
        "dynasty": "宋",
        "collection_info": null
    },
    {
        "uuid": "ef3a9392e984e9667e440b9fe34b95de",
        "title": "再赋三首  其二",
        "author": "周紫芝",
        "content": "浅俗微嫌菊陋，麤粗不爱葵黄。\n花裏谁方高韵，人中可比黄香。",
        "dynasty": "宋",
        "collection_info": null
    },
    {
        "uuid": "d8e1e1d048aaa281996934ea096611d2",
        "title": "再赋三首  其三",
        "author": "周紫芝",
        "content": "移种定从天上，世间那有此香。\n白髪人应羞看，鹅儿酒可争尝。",
        "dynasty": "宋",
        "collection_info": null
    },
    {
        "uuid": "6e434e4676a379cdd0fa4343995e3bdc",
        "title": "送詹伯尹之大梁",
        "author": "周紫芝",
        "content": "寒风转平林，密雪吹重裘。\n游子当北征，朝曦趣行辀。\n人生会有别，一诀宁復愁。\n念君最少孤，束髮勤清修。\n寿母岂不力，白髮今满头。\n功名唾手事，岁月逝欲流。\n长安小车儿，哆口笑土牛。\n君才岂不高，逸气横九州。\n弊帚已千金，白璧价未酬。\n愿言慎行李，去去君勿留。",
        "dynasty": "宋",
        "collection_info": null
    },
    {
        "uuid": "7bb59f3c7179c005904417f23cf92a2f",
        "title": "次韵何师与梅花二绝示刘凝远  其一",
        "author": "周紫芝",
        "content": "月姊宫前玉树春，杏花菖叶不同村。\n多情谁道天无意，先与梅花雨露恩。",
        "dynasty": "宋",
        "collection_info": null
    },
    {
        "uuid": "5671c90fbd7bdc879614666ac2a1ad68",
        "title": "次韵何师与梅花二绝示刘凝远  其二",
        "author": "周紫芝",
        "content": "何人急遣蓬莱使，唤得春回江上村。\n谁信广平心已冷，老于花似太无恩。",
        "dynasty": "宋",
        "collection_info": null
    },
    {
        "uuid": "4fa7d8d020b7691f3b2cd63778e0d8c3",
        "title": "文殊老人寄和张宰共赋堂诗要余同作",
        "author": "周紫芝",
        "content": "世无陈太丘，民隐念谁诉。\n儿饥不肯乳，咿嘤復谁慕。\n殖禄膏妻孥，居官付羁旅。\n何心书下考，绝意蹑高步。\n张侯名家郎，作吏得奇趣。\n提携念疲劳，忧勤急朝暮。\n散作千家春，一洗五里雾。\n簪缨被余辉，草木饱朝露。\n官闲理朱丝，云静落飞屦。\n当期卓子康，扬镳各分路。\n飞书恐到来，筑屋宁久住。\n诗成梯几间，酬酢语交互。\n酒杯方流行，喜甚捷官渡。\n歌诗载懽谣，鞭棰息嗔怒。\n翰墨良从容，流冗自奔赴。\n声今诧父老，名亦借童孺。\n觞豆落明珠，万壑疾东注。\n宾从俱邹枚，含毫各惊顾。\n战须老将鏖，兵思勍敌遇。\n主人方燕喜，饮至非草具。\n人生俟河清，俯仰有新故。\n寄言三不欺，令尹勿轻忤。\n民今知己疲，着艾岂胜炷。\n锋传固应须，轺车少当驻。\n鲁山久寂寞，冠虎宁有数。\n苦恨郭林宗，未遇黄叔度。\n名尝仰韩老，雅意良默喻。\n何当奉周旋，看君琢幽句。\n愧无脱手弹，可逐马中兔。\n只今钓斜川，临流与谁赋。",
        "dynasty": "宋",
        "collection_info": null
    },
    {
        "uuid": "8203635d83cec6d0802babdaade896ae",
        "title": "读涪翁黔南诗作",
        "author": "周紫芝",
        "content": "阿香名字本无双，流落真成窜夜郎。\n蚤岁浪言肠是锦，只今空復鬓成霜。\n名传故国犹惊座，诗入浯川尚满囊。\n天为少陵增秀句，故教迁客上瞿塘。",
        "dynasty": "宋",
        "collection_info": null
    },
    {
        "uuid": "01196ab72154d5c8782f97f73e33fc66",
        "title": "次韵元亢和邦师喜其归自钱塘",
        "author": "周紫芝",
        "content": "道人青眼为君开，前度刘郎今又来。\n白雨饱催湖上句，红粧谁把醉时杯。\n篱边采菊山千迭，渡口呼船溪九回。\n便恐横翔到蓬阁，试寻林下小徘徊。",
        "dynasty": "宋",
        "collection_info": null
    },
    {
        "uuid": "ca1ee4efdb2c674f0233cf446e687b85",
        "title": "送吕霞卿吕当世弃官而出家今为道士",
        "author": "周紫芝",
        "content": "得钱梦秽官梦尸，等为臭腐焉用为。\n世人爱官如爱命，君独弃官如弃泥。\n道人胸中少荆棘，一色但种枣与梨。\n华名自毁不足取，高位疾颠无乃危。\n鱼须忽復入君手，三命循墙急须走。\n朝持玉磬诵琅函，夜着黄冠朝北斗。\n天上云车久未来，壶中日月空长久。\n吴山楚泽两西东，与子一笑殊匆匆。\n会当握手五百载，摩挲金狄还相逢。",
        "dynasty": "宋",
        "collection_info": null
    },
    {
        "uuid": "18b988dbb303aeaeb29b92cc9e832d88",
        "title": "赵丞家野堂",
        "author": "周紫芝",
        "content": "近喜崔斯立，新成背郭堂。\n傍崖深置屋，唤客小飞觞。\n稍遣花经眼，频移竹过墙。\n官清公事少，梦熟鸟声长。\n藤倚樛枝瘦，芸翻乱叶香。\n骑曹休问马，聱叟漫为郎。\n丘壑胸中事，干坤醉处乡。\n人间一游戏，出处两俱忘。",
        "dynasty": "宋",
        "collection_info": null
    },
    {
        "uuid": "107f926b1da7f121fad45c5791580d38",
        "title": "元夕睡起",
        "author": "周紫芝",
        "content": "元夕不復饮，夜寒谁与娱。\n人随千骑出，自对一灯孤。\n有梦须黄妳，无情问紫姑。\n鳌山在天上，回望隔中区。",
        "dynasty": "宋",
        "collection_info": null
    },
    {
        "uuid": "4dae017eeb8bd55679cd5ec63cdd72d2",
        "title": "次韵元素野步",
        "author": "周紫芝",
        "content": "金堤不復上蹒跚，矍铄何劳强据鞍。\n从我泥中甘蠖屈，看他高处作鹏抟。\n锦江春色能供醉，濠上游鱼亦可观。\n闻有平沙邀晚步，定随明月下林端。",
        "dynasty": "宋",
        "collection_info": null
    },
    {
        "uuid": "8e753018081ac22d6f6929e9853229b6",
        "title": "姑溪书报録近作因寄宣毫越简",
        "author": "周紫芝",
        "content": "五云书札何时得，古锦诗囊久未倾。\n急遣能言管城子，仍烦解事楮先生。\n饱霜穴兔秋方健，照雪溪藤捣更精。\n南雁去时人尚远，双鱼欲到眼先明。",
        "dynasty": "宋",
        "collection_info": null
    },
    {
        "uuid": "cfdc3e212e752b523bd497c7badd8263",
        "title": "次韵王次卿喜刘元亢登第",
        "author": "周紫芝",
        "content": "刘郎才思似春闲，文在阿房季孟间。\n尽把胸中着云梦，还从笔底看波澜。\n我无富贵询唐举，人说科名污次山。\n驰马行看归旧物，舞衣先喜慰亲颜。",
        "dynasty": "宋",
        "collection_info": null
    },
    {
        "uuid": "817abc05a7dabc8006a47f0775ee8ea9",
        "title": "奉酬韦深道见寄诗",
        "author": "周紫芝",
        "content": "盖世功名岂不佳，韦郎心事本烟霞。\n秋风自老千章木，春雨谁分一部蛙。\n夜鹤政愁云出岫，鲈鱼会遣客思家。\n从君细意论幽恨，准拟应须到落花。",
        "dynasty": "宋",
        "collection_info": null
    },
    {
        "uuid": "2334b008d78deb9be2c1184221415df3",
        "title": "韦深道和诗且以书坚扁舟之约仆以禁烟归扫邱墓未暇先寄此诗",
        "author": "周紫芝",
        "content": "阙然不见十年余，借屋新来共一湖。\n已向双鱼逢尺素，更因五字得明珠。\n子猷心欲随烟棹，摩诘居应似画图。\n会待庞公归上冢，便求奴饭马青刍。",
        "dynasty": "宋",
        "collection_info": null
    },
    {
        "uuid": "4a7b1c85a193fb8c8dea65ffd46ba3c3",
        "title": "次韵邦伯达春寒",
        "author": "周紫芝",
        "content": "岭外梅花使已来，江南正月未春回。\n顽云放日归蓬牖，残雪将寒入酒杯。\n便有社风催燕到，何须羯鼓打花开。\n老于春事浑无意，睡起羣书正作堆。",
        "dynasty": "宋",
        "collection_info": null
    },
    {
        "uuid": "6d54cd5e1f6b3fc348606a95c338fd08",
        "title": "高公墓",
        "author": "周紫芝",
        "content": "高公古遗直，三年立螭头。\n载笔有公言，高论肃冕旒。\n少年取巍科，妙学穷九流。\n晚窥青囊书，穴地生公侯。\n当时千载人，继出欧与刘。\n如何百年后，零落归山丘。\n墓门梗荒棘，长松泣高秋。\n佳城定天与，政自非人谋。\n我来倚墓木，伴客聊遨游。\n斗酒与隻鸡，谁为桥公羞。",
        "dynasty": "宋",
        "collection_info": null
    },
    {
        "uuid": "108dd8be9e6ee55812454595f10a9f8e",
        "title": "次韵章季常题石鱼研屏",
        "author": "周紫芝",
        "content": "苍崖百丈悬江滨，江潭下跃吞舟鳞。\n戏将双影倒挂崖石上，妙绝始信阳侯神。\n短屏谁为琢山骨，与君一障西风尘。\n世间百怪那可解，清诗宛转聊穷因。\n问谁幻出水底石，掉尾鼓鬛波粼粼。\n固应凤咮与龙尾，明窗净几长相亲。\n君家机云好兄弟，玉山对峙高嶙峋。\n为贫聊试漆园吏，手板拄颊心看云。\n要收江湖入几席，钓竿拂水垂风纶。\n谁当为我语石鱼，莫爱浪翻月白千顷江镕银。\n但愿玉堂常伴直，对此风流千载人。",
        "dynasty": "宋",
        "collection_info": null
    },
    {
        "uuid": "7b4f3549f64e1b5e46dc79531219c703",
        "title": "次韵何丈即席",
        "author": "周紫芝",
        "content": "春风无力柳嫣然，花欲争春作意妍。\n坐上诗成云态度，樽前人鬬玉婵娟。\n凤箫初暖参差竹，檀板还催大小絃。\n恶客正应妨作乐，主人浑似孟公贤。",
        "dynasty": "宋",
        "collection_info": null
    },
    {
        "uuid": "8c54ec146001f7b823204a5023690eb3",
        "title": "次韵子容池亭晚思二首  其一",
        "author": "周紫芝",
        "content": "便到青云尚黑头，有亭莫赋二宜休。\n如君岂是池中物，要趁官闲作浪游。",
        "dynasty": "宋",
        "collection_info": null
    },
    {
        "uuid": "d12b5927be99c871719b4aa70363c434",
        "title": "次韵子容池亭晚思二首  其二",
        "author": "周紫芝",
        "content": "漫叟江湖闲日月，辋川图画小池亭。\n谢郎春草有新句，付与老人双眼青。",
        "dynasty": "宋",
        "collection_info": null
    },
    {
        "uuid": "eb4f1905bf35079f87508908ef25fb6b",
        "title": "次韵次卿林下行，歌十首  其一",
        "author": "周紫芝",
        "content": "风吹苏小门前柳，雨暗罗敷陌上桑。\n遥想锦江春色暖，被花恼得少陵狂。",
        "dynasty": "宋",
        "collection_info": null
    },
    {
        "uuid": "12f8be2d109d92987505acf806f7eb48",
        "title": "次韵次卿林下行，歌十首  其二",
        "author": "周紫芝",
        "content": "闻道全家隐鹿门，竹篱茅屋寄江村。\n庞公事业无多子，只有平安遗子孙。",
        "dynasty": "宋",
        "collection_info": null
    },
    {
        "uuid": "dc884ee6a0a8428f2b11df69048e9213",
        "title": "次韵次卿林下行，歌十首  其三",
        "author": "周紫芝",
        "content": "事向闲中种种休，春来林下兴还幽。\n上山双屐与谁着，挂杖百钱时独游。",
        "dynasty": "宋",
        "collection_info": null
    },
    {
        "uuid": "151e94ea292b9c9735663736e8470d83",
        "title": "次韵次卿林下行，歌十首  其四",
        "author": "周紫芝",
        "content": "郡郭东边是草堂，岩花时杂涧花香。\n愁从把酒杯中少，日向读书窗下长。",
        "dynasty": "宋",
        "collection_info": null
    },
    {
        "uuid": "6a5286179c8166424808155d3ab6f511",
        "title": "次韵次卿林下行，歌十首  其五",
        "author": "周紫芝",
        "content": "愁多应怪独醒人，心事全凭曲米春。\n醉后逢花堪一笑，狂来曳杖却成真。",
        "dynasty": "宋",
        "collection_info": null
    },
    {
        "uuid": "a5261dca539bf4f4174966d43005965e",
        "title": "次韵次卿林下行，歌十首  其六",
        "author": "周紫芝",
        "content": "身世无营策最良，年来幽事不多忙。\n飰牛欲起方朝露，种豆纔归又夕阳。",
        "dynasty": "宋",
        "collection_info": null
    },
    {
        "uuid": "79c000af690f6c8a31c610997a0efec1",
        "title": "次韵次卿林下行，歌十首  其七",
        "author": "周紫芝",
        "content": "卖酒罾鱼只数家，卜邻元在水之涯。\n扁舟定自桃源去，斜日红飞两岸花。",
        "dynasty": "宋",
        "collection_info": null
    },
    {
        "uuid": "37e38d1d91fb32dd580bf852857a9ef3",
        "title": "次韵次卿林下行，歌十首  其八",
        "author": "周紫芝",
        "content": "人情危甚剑头炊，未可云鹏笑一枝。\n冠冕窟中元不到，云山堆裏復谁知。",
        "dynasty": "宋",
        "collection_info": null
    },
    {
        "uuid": "e4a9a0c36aa978e63b6d40bc41dd49e9",
        "title": "次韵次卿林下行，歌十首  其九",
        "author": "周紫芝",
        "content": "得酒固应聊復饮，有田何苦不亲锄。\n客来深巷闻鸡犬，便是渊明归后居。",
        "dynasty": "宋",
        "collection_info": null
    },
    {
        "uuid": "5b07b2a0ea68a3bfb8c46b6c4c64cbba",
        "title": "次韵次卿林下行，歌十首  其一○",
        "author": "周紫芝",
        "content": "勃窣蹒跚不上堤，却来林下小徘徊。\n已知修竹有千亩，更为桃花求百栽。",
        "dynasty": "宋",
        "collection_info": null
    },
    {
        "uuid": "d8f801549820382a5c5d52e9ce7427e2",
        "title": "闻蛙",
        "author": "周紫芝",
        "content": "草合平沟涨绿醅，乱蛙声在古城隈。\n何时细雨春风夜，还我西池鼓吹来。",
        "dynasty": "宋",
        "collection_info": null
    },
    {
        "uuid": "ff1061b5e40ca01eba4e6f8f1d4b6258",
        "title": "次韵赵钤饮次卿家时牡丹盛开而仆不及见",
        "author": "周紫芝",
        "content": "扬子草玄仍有居，河间好事復多书。\n独来林下相寻处，醉倒花间得句初。\n人去不知红烂熳，春残忍看绿扶疏。\n明年许作樽前客，准拟篮舆唤阿舒。",
        "dynasty": "宋",
        "collection_info": null
    },
    {
        "uuid": "7a74fc8f44706fee6e43afff53e3c445",
        "title": "林间烧笋戏作",
        "author": "周紫芝",
        "content": "满山稚子欲翻篱，莫管春风上番时。\n来伴野僧参玉版，不知今日已茶毗。",
        "dynasty": "宋",
        "collection_info": null
    },
    {
        "uuid": "f3ea2bf4dd1eefbd2e1e5d0162500dc8",
        "title": "夜读艾子书其尾",
        "author": "周紫芝",
        "content": "万里投荒海一隅，八年蜑子与同居。\n可怜金殿銮坡日，浑在蛮烟瘴雨余。\n奇怪谁书方朔传，滑稽空着子长书。\n不知平日经纶意，晚作儿曹一笑娱。",
        "dynasty": "宋",
        "collection_info": null
    },
    {
        "uuid": "815f57fa253217ad3cfefe93aac598dc",
        "title": "雨意甚浓方起而止",
        "author": "周紫芝",
        "content": "欲成冻雨又吹残，香稻垂垂不救干。\n谩对醨云讼风伯，还将火伞付炎官。\n未容涨绿浮烟艇，且看晴云转玉盘。\n谁与天工论赤地，尽倾银汉作波澜。",
        "dynasty": "宋",
        "collection_info": null
    },
    {
        "uuid": "e7e515e87451c26325921b8daf9daeef",
        "title": "次韵赵明叔喜雨不寐",
        "author": "周紫芝",
        "content": "云忽油然雨沛然，黄童白叟尽成颠。\n唤晴鸠妇鸣屋角，饱水秧孙明稻田。\n御史平冤魂亦喜，弘羊言利死谁怜。\n草玄窗下子扬子，凉入孤灯夜不眠。",
        "dynasty": "宋",
        "collection_info": null
    },
    {
        "uuid": "16fc28a736606da80cbf51710c8c688d",
        "title": "送强幼安",
        "author": "周紫芝",
        "content": "慈固必能勇，刚亦能近仁。\n内荏色徒厉，定知非仁人。\n强公本仁者，笑语生阳春。\n散为三年泽，不及千里民。\n庬恩出岂弟，雅量含清醇。\n应容盗取毡，肯叱吏吐茵。\n谁知乃中刚，临难气益振。\n前年摄虎符，折衝如有神。\n邻封堕贼手，齿寒已亡唇。\n孤城危纍卵，夜卧寄积薪。\n清诗见横槊，高会开重闉。\n羣奔窜狐鼠，万刃抗一身。\n岂但虎渡河，遂使盗入秦。\n至今忠义士，不数远与巡。\n嗟我挟策子，缪作升堂宾。\n忠风激中肠，别语聊重陈。\n公议谁能掩，伟绩终难湮。\n阴功及黎庶，天语形丝纶。\n富贵当自兹，照眼功名新。",
        "dynasty": "宋",
        "collection_info": null
    },
    {
        "uuid": "ce9df9e0b2aede71948d364316d5c538",
        "title": "东坡老人居儋耳尝独游城北过溪观闵客草舍偶得一蒻笠戴归妇女小儿皆笑邑犬皆吠吠所怪也六月六日恶热如堕甑中散髮南轩偶诵其语忽大风自北来骤雨弥刻",
        "author": "周紫芝",
        "content": "持节休夸海上苏，前身便是牧羊奴。\n应嫌朱绂当年梦，故作黄冠一笑娱。\n遗迹与公归物外，清风为我袭庭隅。\n凭谁唤起王摩诘，画作东坡戴笠图。",
        "dynasty": "宋",
        "collection_info": null
    },
    {
        "uuid": "0822aaf53d49ec99aa36efea466af285",
        "title": "娄黥庵纳凉",
        "author": "周紫芝",
        "content": "娄黥无骨可封王，生事全凭药一囊。\n闭户翻经头已白，开门延客酒初尝。\n竹从春后知无数，花自山来别有香。\n未有数椽容我老，聊分一榻借君凉。",
        "dynasty": "宋",
        "collection_info": null
    },
    {
        "uuid": "5f014339ed561c1b2ed3ae23eb025445",
        "title": "晚浴崇教寺",
        "author": "周紫芝",
        "content": "闲居谁与游，幸此招提邻。\n时乘下泽车，访我物外人。\n往往听鱼鼓，相随作朝昬。\n斋得饱佛饭，暮浴霑僧巾。\n情熟自不厌，无求亦何嗔。\n我生束世故，欲解未有因。\n愿丏一滴甘，为洗千刼尘。\n无冠顾安整，有衣聊自振。\n道人小轩窗，池凈花色新。\n芭蕉过微雨，苍翠争藂筠。\n劲节秋益好，柔葩委菅榛。\n岂但娱老眼，亦足观是身。\n欹眠寄静榻，小休只逡巡。\n茶甘犹在口，龛灯已前陈。\n日暮行当归，击柝催重闉。",
        "dynasty": "宋",
        "collection_info": null
    },
    {
        "uuid": "e36deeb8c75029646912c44e06f59918",
        "title": "次韵元杰暑中书事",
        "author": "周紫芝",
        "content": "刘郎家世尽名卿，晚岁怜君尚带经。\n道在莫嫌榆历历，诗高何媿草青青。\n杜门不出人应笑，与世相违我独醒。\n谁与林塘共清夜，绿荷时照两三萤。",
        "dynasty": "宋",
        "collection_info": null
    },
    {
        "uuid": "ec4690e02325f642ef3f0ce0cf90f971",
        "title": "次韵李子泽中秋无月",
        "author": "周紫芝",
        "content": "月在愁云黯淡中，绿樽谁与共秋风。\n君家自有人如玉，袅袅停停似楚宫。",
        "dynasty": "宋",
        "collection_info": null
    },
    {
        "uuid": "95e933e8fffde89481498b2f69b11c6f",
        "title": "次韵春卿游黄蘖道场",
        "author": "周紫芝",
        "content": "长安多贵人，被服萦宝带。\n名字垂鼎彛，功勋压崧岱。\n一怀上蔡悲，乐事钟我辈。\n知君汗漫游，食蛤据龟背。\n若若笑痴儿，洋洋飞大盖。\n梯空瞰千山，阅此烟雨态。\n小阁亦何有，长松飒微籁。\n聊将身世梦，净洗佛祖戒。\n行乐要及时，幸此无籍在。\n只今况丰年，禾黍已旆旆。\n狂风不鸣条，积雨不破块。\n赏心失幽期，噬脐有余悔。\n晓猿倘未惊，斯游君勿怪。\n便当买薄田，往抱躬耕耒。",
        "dynasty": "宋",
        "collection_info": null
    },
    {
        "uuid": "d1c95aa0292387a065f23f65c6c4d147",
        "title": "八月二十一日大热夜半微凉",
        "author": "周紫芝",
        "content": "八月大地千里赤，蓐收权轻苦无力。\n未许寒蝉饱风露，聊为秋蚊增羽翼。\n蒲葵呼扇腕欲摇，絺绤捐衣汗犹滴。\n谁遣秋风半夜来，先向高梧寄消息。",
        "dynasty": "宋",
        "collection_info": null
    },
    {
        "uuid": "794630495d2eaf96aeb744b2e11230ba",
        "title": "和李似表丞厅梅发用胡士曹韵",
        "author": "周紫芝",
        "content": "江头雪屋知谁家，雪中冷艶空争华。\n不知何郎闭东阁，坐看江梅初着花。\n谷底春回犹未透，天寒袖薄姿微瘦。\n黄昏有月谁復知，举世无花出君右。\n人生一月几胡卢，枝犹在手霜满鬚。\n湖边孤坐不饮酒，西湖处士空清臞。\n知君不学崔斯立，幅巾漫对枯松株。\n铁心虽冷白自胜，金缕醉歌欢岂无。\n明朝花在有新句，诗成阿买还当书。",
        "dynasty": "宋",
        "collection_info": null
    },
    {
        "uuid": "9c0d745e17dad3f3024f1368eaf3de83",
        "title": "次韵次卿约寻梅二绝  其一",
        "author": "周紫芝",
        "content": "拟摘寒梢一点春，佩囊无句久生尘。\n寻花会得王郎意，应为江梅似玉人。",
        "dynasty": "宋",
        "collection_info": null
    },
    {
        "uuid": "283af510f47369448e977b21bf7a5e66",
        "title": "次韵次卿约寻梅二绝  其二",
        "author": "周紫芝",
        "content": "想得瑶林玉树春，高标元自出风尘。\n殷勤欲共梅花笑，却恐梅花解笑人。",
        "dynasty": "宋",
        "collection_info": null
    },
    {
        "uuid": "22915cc50c78bd2efb6d0bd19a1bb54e",
        "title": "寄题折将军家忠勇堂",
        "author": "周紫芝",
        "content": "折侯古将家，雄筭詟边土。\n将军最晚出，骁勇不媚妩。\n十年守雁门，飞矢射猛虎。\n平生程不识，不作一钱数。\n誓言月支胡，唾手端可取。\n夜半奏捷书，欢声晓飞舞。\n云旗涂黄金，彩错映寰宇。\n谈笑开华堂，忠勇掲天语。\n功成倘坚壁，镇静古所与。\n何当使敌人，开户玩处女。\n置酒日高会，缓带击歌鼓。\n要令无智名，折衝在樽俎。",
        "dynasty": "宋",
        "collection_info": null
    },
    {
        "uuid": "6a38fb27aae472b17eeeef67afb4c802",
        "title": "东墙橘将熟催以长句",
        "author": "周紫芝",
        "content": "木奴袅袅半垂墙，故恼幽人苦未忙。\n雨细不妨无赖绿，帘疏时与可怜香。\n谁将磊落黄金颗，为赋甘酸白雪囊。\n只有天公真解事，便须先借满林霜。",
        "dynasty": "宋",
        "collection_info": null
    },
    {
        "uuid": "ab4d0cdd7602ec4b945f405986c59031",
        "title": "夜宿东寺雪作寒甚",
        "author": "周紫芝",
        "content": "古寺初投棰，荒陴已授更。\n雪飞穿幕片，风作撼窗声。\n今日招提境，当年敌骑营。\n可怜王处仲，江上筑孤城。",
        "dynasty": "宋",
        "collection_info": null
    },
    {
        "uuid": "697cb52dd0cbdea51859d471c3dbe8e6",
        "title": "哭普儿",
        "author": "周紫芝",
        "content": "胸中欠梨枣，种此无明根。\n造物初戏剧，忧伤裂心肝。\n夺我破殻雏，长鸣犹未翰。\n况乃渥洼种，堕地已足观。\n此理竟莫晓，老泪空阑干。\n端如卜子夏，泪尽双眼眢。\n母哭不忍听，听之鼻辛酸。\n人言有子尔，欲遣吾心寛。\n有生无短长，视死同一叹。\n晓人当如是，自晓终为难。\n究竟无奈何，哀哉亦何言。\n安得大灵龟，骑云款天门。",
        "dynasty": "宋",
        "collection_info": null
    },
    {
        "uuid": "d148b29ea667b27d1b7824c3aad05fa7",
        "title": "次韵答子容三首  其一",
        "author": "周紫芝",
        "content": "载酒念畴昔，幽寻日相过。\n十年登鬼録，奄冉今已多。\n旧盟难重寻，俗子终殊科。\n只今惊大巫，为我驱妖魔。\n但恐费推挽，劳君戒蹉跎。\n愿随翩翩子，徙倚南山阿。",
        "dynasty": "宋",
        "collection_info": null
    },
    {
        "uuid": "adde33da24743e4401bad084b2cc943f",
        "title": "次韵答子容三首  其二",
        "author": "周紫芝",
        "content": "老懒不出门，泯默抱穷独。\n赖此千载人，洗我双病目。\n公思如悬河，倾泻归四渎。\n我如眢井泉，凿地日不足。\n幸分一滴甘，濡此将槁木。\n行当奉周旋，归囊粲珠玉。",
        "dynasty": "宋",
        "collection_info": null
    },
    {
        "uuid": "d57a0e19eb01164879709eb166dc74ae",
        "title": "次韵答子容三首  其三",
        "author": "周紫芝",
        "content": "故交天一涯，涂路困修阻。\n新交同一邦，对面日晤语。\n知君相知心，政在亹亹处。\n朝屐穷幽深，夜床同晓雨。\n似闻跫然音，振翮便轻举。\n俗物多败人，公其勿轻许。",
        "dynasty": "宋",
        "collection_info": null
    },
    {
        "uuid": "c054ff22a168f025215e2d3e456909cb",
        "title": "次韵苏如圭乞猫",
        "author": "周紫芝",
        "content": "苏侯家四壁，每饭歌权舆。\n庾郎鲑菜盘，三韭罗春蔬。\n饥鼠窜旁舍，不復劳驱除。\n何为走老黥，贯鱼乞狸奴。\n颇知红锦囊，万卷家多书。\n我时醉着帽，过子城南居。\n手擎乌丝栏，棐几自卷舒。\n寒具久不设，趸尾亦足娱。\n犹恐遭咬囓，备豫须不虞。\n狸奴当努力，鼠辈勤诛锄。\n无为幸一饱，高卧依寒垆。",
        "dynasty": "宋",
        "collection_info": null
    },
    {
        "uuid": "ecc734c3e3ada9b56c2540c0c0dce135",
        "title": "食蛤蜊一首",
        "author": "周紫芝",
        "content": "旧闻若士昇中天，俗眼未识乌鸢肩。\n据龟食蛤结汗漫，卢敖尚肯游人间。\n高谈谩骂沈昭略，坐视元长嗤稚弱。\n更言且共食蛤蜊，忿气难平两讥谑。\n下临无地高无天，更作儿女争媸妍。\n平生我亦笑二子，岂知真味含芳鲜。\n何如结屋清江曲，风雨关门酒初熟。\n自烹折鼎吹湿薪，笑倚胡床摩醉腹。\n但愿年年对蛤蜊，一杯荐我梨花玉。",
        "dynasty": "宋",
        "collection_info": null
    },
    {
        "uuid": "295a2012077800e00b68f85172c3fa32",
        "title": "演师跳珠泉",
        "author": "周紫芝",
        "content": "阿𡡉事穷奢，供亿在寰宇。\n云锦张风帆，明珠溅飞雨。\n须臾就变灭，庆弔只仰俯。\n何如西山泉，迸石互吞吐。\n寻源上层巓，流脉下深坞。\n散作跳空珠，纍纍不堪数。\n虽无千金赏，玉漱罗堂庑。\n道人得摩尼，夜光还合浦。\n不知方外士，得失两安取。\n此意谁復知，寒流自千古。",
        "dynasty": "宋",
        "collection_info": null
    },
    {
        "uuid": "15763d48b013a988853323b9720fddb5",
        "title": "琼师苍筤轩",
        "author": "周紫芝",
        "content": "绝境渺天末，招提入云端。\n汪湾一溪水，似与山屈盘。\n僧房各上下，处处闻惊湍。\n道人更幽独，开窗对檀栾。\n细雨洗轻碧，微风生暮寒。\n云梢自袅袅，玉佩时珊珊。\n繄我绝韵友，久结无情欢。\n相逢如故人，弃置良独难。\n婆娑弄清影，夕阳殊未残。\n何当分清阴，与子同考槃。",
        "dynasty": "宋",
        "collection_info": null
    },
    {
        "uuid": "098109ef5d916c183b8984598d010096",
        "title": "蜡梅一首",
        "author": "周紫芝",
        "content": "彼美青楼倡，颜色岂不好。\n春风桃李花，过雨堪一扫。\n粲粲星冠女，云宫在三岛。\n雾帔卷黄罗，披风出云表。\n焚香礼夜坛，香雾生杳渺。\n恨无脂粉颜，千金聘袅袅。\n刘郎竟不来，含嚬弄清晓。\n谁怜傲霜枝，照眼自明瞭。\n永怀蕊宫姿，微黄淡飞标。\n清蟾耿寒枝，与月自相恼。\n真赏久未逢，残英惜空老。",
        "dynasty": "宋",
        "collection_info": null
    },
    {
        "uuid": "2c9d8b1afbfe456915cfc3f6c0b0a4f6",
        "title": "次韵雷飞卿雪中掉小舟见过",
        "author": "周紫芝",
        "content": "别时江上草离离，相见寒枝欲放梅。\n目送征鸿天外去，梦惊烟棹雪中来。\n青云谁料未十里，白髮政须同一杯。\n老日相逢能有几，春花欲动莫先回。",
        "dynasty": "宋",
        "collection_info": null
    },
    {
        "uuid": "b4707f8793d35f40a711f21f7e66861e",
        "title": "次韵似表谢胡士曹分梅花",
        "author": "周紫芝",
        "content": "李侯自以诗名家，诗成与月争霜华。\n谁将尤物调韵语，拄笏骑曹分好花。\n花寒力浅香微透，恼乱诗翁作诗瘦。\n对花欲作楚狂颠，草赋谁居广平右。\n但愁急管吹羌胡，便应买酒烦长鬚。\n参横想见绿衣舞，月中笑语花微臞。\n天香艷艷与谁好，君家兄弟元三株。\n明日新诗入花蕚，人间此事应久无。\n可怜多病闭门叟，对月痴坐空中书。",
        "dynasty": "宋",
        "collection_info": null
    },
    {
        "uuid": "ffe06e613e63c5f565b5127911d75e5b",
        "title": "雪中过庆老方丈",
        "author": "周紫芝",
        "content": "云满江天雪意酣，拥炉聊復听巴谈。\n老人不出真藏六，来客何劳说后三。\n已借团蒲摇短梦，更浇春饼荐余甘。\n此生试向闲中看，何止人间七不堪。",
        "dynasty": "宋",
        "collection_info": null
    },
    {
        "uuid": "8d27c23be68c3a5d0abe26b3b407aca9",
        "title": "次韵答春卿寻梅",
        "author": "周紫芝",
        "content": "霜梅槁立清江濆，谁当为挽归来魂。\n青鞋醉踏江沙路，玉蕤簪帽惊王孙。\n临风想见花有语，此郎词赋如文园。\n花开无情落亦易，闻香当款知谁门。\n怕看落地白雪满，便恐缀枝青子繁。\n温风明月不易得，绕树莫放花黄昏。\n知君共醉有佳客，此意归来谁与论。\n烦君与问花无恙，尚堪一笑同清樽。",
        "dynasty": "宋",
        "collection_info": null
    },
    {
        "uuid": "a6d6d3be48c687eec911fae5e7faefef",
        "title": "饮沈都曹家梅花下",
        "author": "周紫芝",
        "content": "去年夜走山百盘，山中飞雪朝漫漫。\n不知春向梦中尽，更有梅花醉后看。\n今年冬温寒力软，春入梅梢已堪剪。\n插花重饮故人樽，犹得一枝供细捻。\n岂知藂棘避戈鋋，还对粉香惊婉娈。\n花前楚客狂欲颠，月下吴牛空自喘。\n明年尚恐贼连营，零落肯教花满眼。\n只今犹可醉余香，杯行到君莫嫌满。",
        "dynasty": "宋",
        "collection_info": null
    },
    {
        "uuid": "a5fbe259676f6344e44afbea5e07ad5f",
        "title": "次韵舒天用元夕观灯喜甚成诗二首  其一",
        "author": "周紫芝",
        "content": "河陜妖氛渐欲平，不应戎马尚连营。\n声传万井灯花丽，月到中天夜气清。\n烂醉且须游阆苑，论功终合拟长城。\n归来袖手无人识，唤作风流阮步兵。",
        "dynasty": "宋",
        "collection_info": null
    },
    {
        "uuid": "68b834fd2defb801f29c06631034c6ab",
        "title": "次韵舒天用元夕观灯喜甚成诗二首  其二",
        "author": "周紫芝",
        "content": "乐事悠悠不繫情，生涯狗苟復蝇营。\n嫌渠灯烛红纱乱，为我歌词白雪清。\n岂料脱身归故国，可怜行乐记王城。\n开元盛事元如许，何日中原不用兵。",
        "dynasty": "宋",
        "collection_info": null
    },
    {
        "uuid": "355c0af3b4d93c3e538e5517400710e9",
        "title": "次韵元司理元夜三绝  其一",
        "author": "周紫芝",
        "content": "火龙衘烛御城游，喜入昇平四百州。\n惆怅长安今夜月，为谁重上汉宫楼。",
        "dynasty": "宋",
        "collection_info": null
    },
    {
        "uuid": "56e5a0e2b5e31c357dfce315c9dbe4c1",
        "title": "次韵元司理元夜三绝  其二",
        "author": "周紫芝",
        "content": "忆得葆真池上春，水晶帘底看灯人。\n当年京洛随车客，今夜江湖卧病身。",
        "dynasty": "宋",
        "collection_info": null
    },
    {
        "uuid": "2ce84750e8f430e4e2ad8c72f73b0f19",
        "title": "次韵元司理元夜三绝  其三",
        "author": "周紫芝",
        "content": "花落残缸睡味酣，九霄谁正梦传柑。\n百千灯满虚空界，半夜回光独闭庵。",
        "dynasty": "宋",
        "collection_info": null
    },
    {
        "uuid": "0e37ce240a39729c5aa72db17c531211",
        "title": "次韵同舒天用和元侯三绝  其一",
        "author": "周紫芝",
        "content": "舒郎人物是清流，不解蒲萄得一州。\n郡守无灯亦行乐，也随宾客上江楼。",
        "dynasty": "宋",
        "collection_info": null
    },
    {
        "uuid": "cf215b8bfad4ae0276992c8c85d0b88d",
        "title": "次韵同舒天用和元侯三绝  其二",
        "author": "周紫芝",
        "content": "乱离灯火不成春，月下归时有几人。\n我老尚堪陪一笑，世间无似此闲身。",
        "dynasty": "宋",
        "collection_info": null
    },
    {
        "uuid": "01fbf6218db2be7dca82b11b7836ce1c",
        "title": "次韵同舒天用和元侯三绝  其三",
        "author": "周紫芝",
        "content": "游骑归来尚半酣，一杯谁与瓮头柑。\n小窗梦断龛灯在，影落疏梅月上庵。",
        "dynasty": "宋",
        "collection_info": null
    },
    {
        "uuid": "958fdeeb42cd9ca278f90695811b3716",
        "title": "菖蒲山子歌",
        "author": "周紫芝",
        "content": "南人生长在山间，家家有窗窗有山。\n吴峰楚峤不知数，但见云埋雨洗堆烟鬟。\n谁知长安绮纨子，一拳何处镵云根。\n阳侯疏凿出岩穴，上有斓斑皱藓纹。\n下有千岁不死瑶草苍鬚繁，痴儿持此矜王孙。\n朝携磈礧登朱门，暮拥红旌辞帝阍。\n开元承平二十年，四边无警不控弦。\n绣衣半是花鸟使，达官避路谁敢言。\n大艑岢峨春浪碧，处处争看太湖石。\n天心不肯干太湖，八州万口空嗟吁。\n纍石作山齐华岳，千峰万峦撑碧落。\n樛龙夭矫揽云雨，彷佛去天无一握。\n锦帆东下飞龙舟，咸阳苑籞空萧索。\n杜陵野老哀江头，菖蒲之山兮谁尔留。",
        "dynasty": "宋",
        "collection_info": null
    },
    {
        "uuid": "3e0c654cac0dee1b911cd44826baf2ee",
        "title": "次韵罗仲共山村题咏十首  其一",
        "author": "周紫芝",
        "content": "晏坐销长日，禅心薫妙香。\n已成三折臂，安用九迴肠。",
        "dynasty": "宋",
        "collection_info": null
    },
    {
        "uuid": "a9a2cede0ddb4d5d85d4559b4c36a1c0",
        "title": "次韵罗仲共山村题咏十首  其二",
        "author": "周紫芝",
        "content": "花片风前落，江流雨后浑。\n少陵新得句，应似浣花村。",
        "dynasty": "宋",
        "collection_info": null
    },
    {
        "uuid": "60cf7d9883148409abd87edd9f2582b3",
        "title": "次韵罗仲共山村题咏十首  其三",
        "author": "周紫芝",
        "content": "丧乱何时定，江村愁杀人。\n日长空有睡，花在不成春。",
        "dynasty": "宋",
        "collection_info": null
    },
    {
        "uuid": "7b5af4f72f0a5f9dbe8280f541ca4d92",
        "title": "次韵罗仲共山村题咏十首  其四",
        "author": "周紫芝",
        "content": "老去家无定，名高席未前。\n如君尚穷约，谁与问苍天。",
        "dynasty": "宋",
        "collection_info": null
    },
    {
        "uuid": "a5d36e4d3e076b87bad99c59d253cf35",
        "title": "次韵罗仲共山村题咏十首  其五",
        "author": "周紫芝",
        "content": "避地成真隐，依山结草庐。\n此身无籍在，随寓即成居。",
        "dynasty": "宋",
        "collection_info": null
    },
    {
        "uuid": "7d9bc6bf4065a24c1198d28e6b483b77",
        "title": "次韵罗仲共山村题咏十首  其六",
        "author": "周紫芝",
        "content": "北阙书难上，南方贼未诛。\n诸公在廊庙，谁与问唐虞。",
        "dynasty": "宋",
        "collection_info": null
    },
    {
        "uuid": "9d1397611acd6a427217de52ae137c52",
        "title": "次韵罗仲共山村题咏十首  其七",
        "author": "周紫芝",
        "content": "欲问濯潭路，悬知隔数村。\n晓来茅屋梦，相对饱朝暄。",
        "dynasty": "宋",
        "collection_info": null
    },
    {
        "uuid": "984be5864b74441d07c23efc85cf4e04",
        "title": "次韵罗仲共山村题咏十首  其八",
        "author": "周紫芝",
        "content": "有醉销千日，无诗学四愁。\n几因君得句，技痒不能休。",
        "dynasty": "宋",
        "collection_info": null
    },
    {
        "uuid": "dec9139540ad7028689823256d71ca46",
        "title": "次韵罗仲共山村题咏十首  其九",
        "author": "周紫芝",
        "content": "塞北兵戈满，竹西歌吹空。\n何堪故乡梦，真在白头中。",
        "dynasty": "宋",
        "collection_info": null
    },
    {
        "uuid": "f6b0e00a93e6fd3d25d8c963a10d0b2d",
        "title": "次韵罗仲共山村题咏十首  其一○",
        "author": "周紫芝",
        "content": "两国兵难解，三春花自飞。\n愁因春鸟唤，心逐暮鸿归。",
        "dynasty": "宋",
        "collection_info": null
    },
    {
        "uuid": "f9686898125010c096c30a8adfe57e17",
        "title": "次韵草堂主人雨中十首  其一",
        "author": "周紫芝",
        "content": "反锁衡门谁復开，草堂殊不见兵埃。\n雄风斜卷云头去，雌霓横遮雨脚回。",
        "dynasty": "宋",
        "collection_info": null
    },
    {
        "uuid": "507492d42d854d878be240c2c77f72a2",
        "title": "次韵草堂主人雨中十首  其二",
        "author": "周紫芝",
        "content": "有家怜我无乡地，好事知君不世情。\n借得小窗安净榻，卧听风雨入荷声。",
        "dynasty": "宋",
        "collection_info": null
    },
    {
        "uuid": "483914acb9bc98f50eff84dbdbf74d20",
        "title": "次韵草堂主人雨中十首  其三",
        "author": "周紫芝",
        "content": "虎头山下元无路，龙骨溪边尚有窗。\n风裏荷花吹不倒，雨中鸂鶒自成双。",
        "dynasty": "宋",
        "collection_info": null
    },
    {
        "uuid": "aa19156f2b8b23b2cca9e5bcc3d5ea7e",
        "title": "次韵草堂主人雨中十首  其四",
        "author": "周紫芝",
        "content": "少年结客不思家，酒涴春衫白苎麻。\n今日江村烟雨裏，兵戈满地鬓双华。",
        "dynasty": "宋",
        "collection_info": null
    },
    {
        "uuid": "8bde7f4a50944f53c3af170e85d18f0f",
        "title": "次韵草堂主人雨中十首  其五",
        "author": "周紫芝",
        "content": "满溪烟雨湿芙蕖，绿叶红花锦不殊。\n闻说宛西桥畔宅，小园无地不荒芜。",
        "dynasty": "宋",
        "collection_info": null
    },
    {
        "uuid": "b6052c834eca5b7c25f3fd112a6184a6",
        "title": "次韵草堂主人雨中十首  其六",
        "author": "周紫芝",
        "content": "醉裏青春挽不留，眼前戈甲几时休。\n溪边雨细花吹尽，陇上风寒麦又秋。",
        "dynasty": "宋",
        "collection_info": null
    },
    {
        "uuid": "018dc3e520486d9420c492c64c012c15",
        "title": "次韵草堂主人雨中十首  其七",
        "author": "周紫芝",
        "content": "乱来岁月总如流，头白江村不奈愁。\n老罢此身何处着，尚堪同倚雨中楼。",
        "dynasty": "宋",
        "collection_info": null
    },
    {
        "uuid": "1b0477ec7c9512c2b29bb50a761e31af",
        "title": "次韵草堂主人雨中十首  其八",
        "author": "周紫芝",
        "content": "含桃熟后莺还语，柳絮飞时燕亦忙。\n风物但随时节好，不知人意自凄凉。",
        "dynasty": "宋",
        "collection_info": null
    },
    {
        "uuid": "11612135d01dd5a154e8f51a64604cb8",
        "title": "次韵草堂主人雨中十首  其九",
        "author": "周紫芝",
        "content": "浴凫飞鹭下横塘，花过莺归草自长。\n恰似碧鸡坊口望，浣花溪上一茅堂。",
        "dynasty": "宋",
        "collection_info": null
    },
    {
        "uuid": "07e43a78f1ac0c0a5a4fa6a645364628",
        "title": "次韵草堂主人雨中十首  其一○",
        "author": "周紫芝",
        "content": "避地偷生只闭门，不堪搔首对醨尊。\n行歌野哭江头路，雨叶风花总断魂。",
        "dynasty": "宋",
        "collection_info": null
    },
    {
        "uuid": "b41146a69f59a3a58d7ec74a3882f64b",
        "title": "避兵遣怀六首  其一",
        "author": "周紫芝",
        "content": "鸟噪乌江渡，鲸吞白下州。\n地分元帅重，声入贼营愁。\n近磔巡江尉，将俘北阙头。\n兵行速如鬼，高鼻半毡裘。",
        "dynasty": "宋",
        "collection_info": null
    },
    {
        "uuid": "8fef8e6205dce035f3ffec40722786a8",
        "title": "避兵遣怀六首  其二",
        "author": "周紫芝",
        "content": "江阔烽烟冷，城危战骑骁。\n虏从诸道入，将拥溃兵骄。\n万国昼多垒，三军夜击刁。\n干戈空满眼，蛇豕不胜枭。",
        "dynasty": "宋",
        "collection_info": null
    },
    {
        "uuid": "f9a87bc0ae88f11b62b8ec1fc68d1652",
        "title": "避兵遣怀六首  其三",
        "author": "周紫芝",
        "content": "避地苍黄夜，悲凉郡郭西。\n扪萝危绝磴，杖策困深泥。\n掩面怜痴女，回头愧老妻。\n惊魂犹未定，胡马莫频嘶。",
        "dynasty": "宋",
        "collection_info": null
    },
    {
        "uuid": "7ff5ad464ee958d611ad5dfc10425506",
        "title": "避兵遣怀六首  其四",
        "author": "周紫芝",
        "content": "野宿宁堪度，风餐寔自怜。\n妻孥浑在眼，戈甲暗凋年。\n夜月翻惊鹊，炎天看跕鸢。\n射敌无一矢，南渡几楼船。",
        "dynasty": "宋",
        "collection_info": null
    },
    {
        "uuid": "d34f9dfda492a5df48c5fa55a38bb0c2",
        "title": "避兵遣怀六首  其五",
        "author": "周紫芝",
        "content": "心折来时路，身行乱后村。\n土兵呵白昼，野妇哭黄昏。\n贼去烟留屋，人归日在门。\n舂陵四万户，今日几家存。",
        "dynasty": "宋",
        "collection_info": null
    },
    {
        "uuid": "b8237140523568131f8e8f2d83a662b9",
        "title": "避兵遣怀六首  其六",
        "author": "周紫芝",
        "content": "阊阖干坤大，封疆四百州。\n蒙尘二圣哲，伐叛六春秋。\n地入强胡阔，官封悍将优。\n奉天哀诏下，感泣万方愁。",
        "dynasty": "宋",
        "collection_info": null
    },
    {
        "uuid": "bb37da6fe95a24fa22b7419cd3a33a2c",
        "title": "次韵常元明西坑见寄二首  其一",
        "author": "周紫芝",
        "content": "西坑只在乱山间，寻得仇池十九泉。\n有句能催千嶂雨，无人共钓一川烟。",
        "dynasty": "宋",
        "collection_info": null
    },
    {
        "uuid": "bec502cd746392b82fee0881608bc8ee",
        "title": "次韵常元明西坑见寄二首  其二",
        "author": "周紫芝",
        "content": "南来贼骑欲凌川，北岭人家自烧原。\n闻道西坑堪避地，拟寻鸡犬问桃源。",
        "dynasty": "宋",
        "collection_info": null
    },
    {
        "uuid": "738bbc0adbe17de03a71678ab2c57508",
        "title": "寒食杂兴三首  其一",
        "author": "周紫芝",
        "content": "寒食只数日，天气殊未佳。\n轻云澹微茫，细雨吹横斜。\n青春似无情，不到愁人家。\n霁色忽浩荡，平原绣芳华。\n走马恶少年，挟矢射戟牙。\n白羽叫饿鸱，举网连五豝。\n会当斩长鲸，封侯鸣鼓笳。\n时危何不有，寒士空泥沙。\n凛凛羞侠气，悠悠但咨嗟。",
        "dynasty": "宋",
        "collection_info": null
    },
    {
        "uuid": "086178b0e14dcfe0cd82b111774f07fd",
        "title": "寒食杂兴三首  其二",
        "author": "周紫芝",
        "content": "忆昔在京华，醉踏长安市。\n长安白面郎，快马如流水。\n罗襦照暮春，鬬草携佳丽。\n就中五侯家，云幄耀金翠。\n九陌过香軿，都人拾遗珥。\n歌喧乐佳节，日暮多沉醉。\n荣华一消歇，祸乱苍黄起。\n北狩随两宫，血属六万指。\n征车去悠悠，河水日瀰瀰。\n浩歌哀江头，老泪不可止。",
        "dynasty": "宋",
        "collection_info": null
    },
    {
        "uuid": "4e2cfa143b63869359a881762edf6d90",
        "title": "寒食杂兴三首  其三",
        "author": "周紫芝",
        "content": "北邙何巍巍，高冢如鱼鳞。\n慨彼墓中士，中朝称贵人。\n万金树丰碑，千金琢麒麟。\n自从胡骑入，乱离隔中原。\n生者各奔窜，死者衔长冤。\n子孙无奠享，白杨悲馁魂。\n峨峨缨冠子，往往无丘坟。\n举酒西北向，野哭望白云。\n我今上先陇，覆杯松下根。\n时危不自保，念之殊酸辛。",
        "dynasty": "宋",
        "collection_info": null
    },
    {
        "uuid": "38f84ee3c9e8135aadfb78d22932be16",
        "title": "寒食夜月下作",
        "author": "周紫芝",
        "content": "一百五夜对明月，二十七种无蔬柈。\n莫嫌万点飞花恨，且结三人对影欢。\n流落忽成身老大，乱离谁不涕阑干。\n颠狂自笑那能寐，立尽春风午夜寒。",
        "dynasty": "宋",
        "collection_info": null
    },
    {
        "uuid": "2e637959af8f4da02d2a67032148b8b5",
        "title": "送詹伯尹丞泾邑",
        "author": "周紫芝",
        "content": "西溪寒食柳花飞，正是琴高欲到时。\n薄禄仅酬三釡志，新篇莫负两松诗。\n催科未办何妨拙，作吏能清不用知。\n高论平生期活国，一方疲瘵看君医。",
        "dynasty": "宋",
        "collection_info": null
    },
    {
        "uuid": "9ed8f1115ddd28a8d8ca2e2ffd0b78dc",
        "title": "题冯尉绿浄堂",
        "author": "周紫芝",
        "content": "不种平池玉井莲，卷帘堂下水如烟。\n溶溶自涨晴江绿，脉脉还通暗谷泉。\n谁道冯唐今白首，始知梅福是真仙。\n客来莫吐青铜面，要看蟾宫上下天。",
        "dynasty": "宋",
        "collection_info": null
    },
    {
        "uuid": "32a4320ed32871ecb43cb91dbab2bdc8",
        "title": "野饭",
        "author": "周紫芝",
        "content": "野饭聊娱老，登盘春物佳。\n芼羮横荻笋，煮饼荐槐芽。\n鱼尾初垂剑，台苗未着花。\n谁言庾郎瘦，蔬腹渐禁茶。",
        "dynasty": "宋",
        "collection_info": null
    },
    {
        "uuid": "2aa726b27d10c727c8716b7c9df7dc8b",
        "title": "明皇羯鼓图",
        "author": "周紫芝",
        "content": "禁籞莺声外，天袍拥御黄。\n曲名翻荔子，春苑绕沉香。\n白雨花奴手，风鬉舞马床。\n向来歌吹地，何处是渔阳。",
        "dynasty": "宋",
        "collection_info": null
    },
    {
        "uuid": "7d40ced0f595ae6960fd4115e89d8b40",
        "title": "送智上人",
        "author": "周紫芝",
        "content": "道人饮山流，颜色颇秀整。\n经营一庵足，偃蹇万事屏。\n忽随铜峰云，飞下铜峰顶。\n欲了一大缘，此意极勇猛。\n白昼多豺狼，横涂半坑穽。\n为言尸陁林，谁能保腰领。\n要凭降魔力，化作清净境。\n师亦初无言，薄俗时自警。\n尽洗历劫冤，愿力周涬溟。\n瘦藤行可支，慎勿厌驰骋。",
        "dynasty": "宋",
        "collection_info": null
    },
    {
        "uuid": "3c7bb2ba46f7a54872d229383c8426d6",
        "title": "张载扬言扬州燕子无屋可居即船为巢命黄叔鱼赋诗今年春余始见叔鱼诗于宣城遂同赋",
        "author": "周紫芝",
        "content": "塞北胡儿归去日，扬州燕子却来时。\n空寻画舸藏风雨，更为傍人话别离。\n回首凄迷春水路，伤心零落旧巢泥。\n斜阳不见乌衣巷，一读君诗泪欲垂。",
        "dynasty": "宋",
        "collection_info": null
    },
    {
        "uuid": "d02a9da1e1f17e4a39940be09fbfa9c8",
        "title": "送吕右丞罢镇宛陵",
        "author": "周紫芝",
        "content": "汉室承平久，侯邦拱卫尊。\n勋华垂日月，展错动干坤。\n开闢规模大，纷更制作繁。\n民劳箕敛日，虏痛凿空痕。\n鸣镝侵榆塞，穹庐指鳯阍。\n羽书飞始急，鱼鼎沸初浑。\n内禅皇图远，春宫晓日暾。\n羣妖悉葅醢，黄髪半腾鶱。\n公入登丞辖，忠称自諌垣。\n论思知蹇蹇，属意本元元。\n蠖濩资扶掖，奇庬力引援。\n犬羊盟易失，虎兕敌仍存。\n转战知何已，风尘忽再昏。\n仓皇趋帐殿，奔北弃弓鞬。\n倾日心应折，瞻天眼欲眢。\n徽音求太姒，基命本姜嫄。\n大物归明辟，苍生荷国恩。\n推符迎代邸，结绶拥尧轩。\n灞上真人出，涂山万国奔。\n回天功不世，徙突事堪论。\n已復安西土，犹烦护北门。\n要须调鼎手，为洗泣隅冤。\n万杵坚城垒，千兵列戍屯。\n贼锋忧寇钞，原燎畏烧燔。\n坐啸初何事，渠凶不足吞。\n持平本寛大，余事到平反。\n论说波澜阔，提携礼数蕃。\n时悬徐孺榻，亦置穆生樽。\n有客安圭筚，忘机在鸟猿。\n疾驰看騕褭，妙琢愧玙璠。\n始下横经帐，还攀欲去辕。\n月楼空窈窕，风旆舞缤翻。\n竹帛勋猷着，丝纶诏册温。\n磻溪未容老，琳馆且辞烦。\n閟计今犹在，忠怀不易谖。\n白麻终拜相，左衽待称藩。\n巨蠧消奸宄，良农植本根。\n抗章陈上策，补衮要嘉言。\n镇薄敦流俗，疏壅究治源。\n微生有荣耀，洗眼在山樊。",
        "dynasty": "宋",
        "collection_info": null
    },
    {
        "uuid": "e5f1c6605af61de7291070c65cbc639c",
        "title": "元素僻在草野羣盗纵横久不得问新作鼎来喜次其韵三首  其一",
        "author": "周紫芝",
        "content": "兵气纒沧海，斜阳入暮林。\n魂伤春落絮，泪湿晚啼禽。\n只有衣成结，浑无髪受簪。\n残生已飘泊，老日更侵寻。",
        "dynasty": "宋",
        "collection_info": null
    },
    {
        "uuid": "b27d57c8c1a2bcb4ea4f8c6127ed9483",
        "title": "元素僻在草野羣盗纵横久不得问新作鼎来喜次其韵三首  其二",
        "author": "周紫芝",
        "content": "自失云桥路，空伤烟树林。\n天骄犹射月，青犊未成禽。\n尚怯矛头米，空横柱后簪。\n春光无赖好，花落共谁寻。",
        "dynasty": "宋",
        "collection_info": null
    },
    {
        "uuid": "ad448ef5fe544186f132cf66ff779a24",
        "title": "元素僻在草野羣盗纵横久不得问新作鼎来喜次其韵三首  其三",
        "author": "周紫芝",
        "content": "近闻君隐处，茅屋带平林。\n但可占鸣犊，谁能黜展禽。\n书应藂浄几，尘已暗横簪。\n杖策终随子，云山上百寻。",
        "dynasty": "宋",
        "collection_info": null
    },
    {
        "uuid": "cd804804261feaa1ee41da4476fab83c",
        "title": "同仲共兄弟访赵行可行可置酒二首  其一",
        "author": "周紫芝",
        "content": "倚杖山头寺，维舟柳下堤。\n莫催金騕褭，且醉玉东西。\n乱后兵犹满，风惊鸟未栖。\n看君飞动意，两目在鲸鲵。",
        "dynasty": "宋",
        "collection_info": null
    },
    {
        "uuid": "6fcd1269f3bdd9abfc21319ef69858d7",
        "title": "同仲共兄弟访赵行可行可置酒二首  其二",
        "author": "周紫芝",
        "content": "坐客三珠秀，王孙玉树高。\n酒宁关尔軰，山合对吾曹。\n游子家何定，将军战未鏖。\n相逢莫相失，羣盗正如毛。",
        "dynasty": "宋",
        "collection_info": null
    },
    {
        "uuid": "73af2e2baede800dfe42e62dcca646fd",
        "title": "读陈公葆真宫诗有感而作",
        "author": "周紫芝",
        "content": "念昔全盛日，天子方祈年。\n崆峒拟问道，桂馆延列仙。\n葆真号上宫，柳色参云烟。\n方池下见底，上映壶中天。\n长安二三月，游女飞朱軿。\n蹒跚步金堤，依约遗翠钿。\n芙蕖倚红粧，弄影秋江边。\n我亦时结客，曵杖相周旋。\n不知客中人，有此稀世贤。\n临老诵公诗，抚卷徒惘然。",
        "dynasty": "宋",
        "collection_info": null
    },
    {
        "uuid": "5f6d0b136cfffdeea30bab658b95d31d",
        "title": "初夏",
        "author": "周紫芝",
        "content": "絮飞长陌又春余，绿满菖蒲夏已初。\n双蝶不来花蔌蔌，一莺时到树疏疏。\n平生懒作折杨曲，万事可占长柳书。\n只有故山真耐久，伴人闲处作踟蹰。",
        "dynasty": "宋",
        "collection_info": null
    },
    {
        "uuid": "e3a22e073b17b39a62f21c76cce84b88",
        "title": "贼退后经旧居",
        "author": "周紫芝",
        "content": "反侧虞戈兵，流离厌山谷。\n师兴解重围，乱定出荼毒。\n提携望郷关，老稚甘趼足。\n故里成丘墟，门巷亡诘曲。\n大木亦已薪，蔓草行可束。\n东邻杀翁媪，祸难云最酷。\n白骨在草间，零落不相属。\n西家各奔窜，系掳及僮仆。\n当时黄金囊，掉头不肯赎。\n新交半亡没，变故谁记録。\n举家竟何归，寄食叹局促。\n凶年大军后，旱气日熇熇。\n涸井不供炊，垢腻那得浴。\n不知病瘦躯，何以度蒸溽。\n自从关陜乱，威弧殊未韣。\n十人九无家，荡析岂所欲。\n微生何足论，主食久不玉。\n但愿早休兵，四海各安俗。",
        "dynasty": "宋",
        "collection_info": null
    },
    {
        "uuid": "6141d92e101723d95d55d465bb9c8887",
        "title": "悯雨叹",
        "author": "周紫芝",
        "content": "南方久不雨，旱气日益酷。\n起视夜何其，星斗灿满目。\n朝云蔼空蒙，暮雨思霢霂。\n雷师方鞭车，风伯忽舞纛。\n百神各颠倒，谁为调玉烛。\n两宫方蒙尘，百执被驱逐。\n万里沙漠行，长征犯三伏。\n悬知臣子心，北望眢两目。\n愿兴肤寸云，朝隮暮渗漉。\n天公倘悔祸，何止望一熟。\n皇舆既言归，壤地亦旋復。\n谁当挽天河，下洗忧愤辱。",
        "dynasty": "宋",
        "collection_info": null
    },
    {
        "uuid": "ffa94bf031caccb8c8031d2e3819ec8b",
        "title": "和人题徐献可倅厅池莲二首  其一",
        "author": "周紫芝",
        "content": "风流别乘水中仙，百丈新移玉井莲。\n试掉小舟花裏去，便如苕霅雨中眠。",
        "dynasty": "宋",
        "collection_info": null
    },
    {
        "uuid": "d8161ef42e294bf5fce54db2931427f0",
        "title": "和人题徐献可倅厅池莲二首  其二",
        "author": "周紫芝",
        "content": "西风吹雨绿杨湾，香满红粧一水间。\n不把监州比螃蟹，看花谁似两公闲。",
        "dynasty": "宋",
        "collection_info": null
    },
    {
        "uuid": "3c6727ef4fb475af3dcab4459852e0e4",
        "title": "毅果出示次卿诗编中有彭门见寄之作乃追和元韵",
        "author": "周紫芝",
        "content": "往忆乌衣郎，北走彭门道。\n六年隔音容，万事挂怀抱。\n相思枉停云，尺纸开小草。\n为言清夜梦，莞尔同一笑。\n黄楼渺天末，路远何由到。\n我亦仰屋梁，恍若落月照。\n神交见颜色，此理固良妙。\n抚事思少年，相期在嵩少。\n是时海内安，王师未征讨。\n尚有丘壑姿，可寄沮溺傲。\n一从胡鶵骄，斯民困征调。\n一死抗贼徒，奇祸发词藻。\n造物苦见憎，与俗坐殊好。\n微躯此栖迟，长夜悲静悄。\n苍狗变浮云，世事那可料。\n伤心埋白玉，急景转飞鸟。\n幸此好事人，遗编为倾倒。\n老眼倏巳明，权门益慵扫。",
        "dynasty": "宋",
        "collection_info": null
    },
    {
        "uuid": "bcf755f3d8536c624808c262928608bd",
        "title": "毅师以次卿诗编见示以二诗还之  其一",
        "author": "周紫芝",
        "content": "云锦当年事，伤心不忍思。\n江寒收骨后，山晚断魂时。\n直节君何恨，天心我独疑。\n老怀无处着，更復把君诗。",
        "dynasty": "宋",
        "collection_info": null
    },
    {
        "uuid": "758583f5bc9a1eaff841ee0e7b4ad45b",
        "title": "毅师以次卿诗编见示以二诗还之  其二",
        "author": "周紫芝",
        "content": "人物忽扫地，风流谁復知。\n子猷心爱竹，摩诘少能诗。\n畴昔山林意，残年丧乱悲。\n明珠在沧海，好句莫多遗。",
        "dynasty": "宋",
        "collection_info": null
    },
    {
        "uuid": "c8680e0edff521785c319f6f706fc9d5",
        "title": "蔡生缚毡根毛笔戏书小诗",
        "author": "周紫芝",
        "content": "卧沙细肋策勋余，点鼠何劳强挽鬚。\n毛颖典型空復在，髯郎今巳号中书。",
        "dynasty": "宋",
        "collection_info": null
    },
    {
        "uuid": "5d801eddfcd30f03198b861bcfd0a81b",
        "title": "九日度折岭",
        "author": "周紫芝",
        "content": "修途苦悠悠，行迈日靡靡。\n间道避羣凶，弛担倦行李。\n重冈颇峻极，一上三十里。\n荆榛塞旧蹊，设险防贼轨。\n凿空破狼石，猿径仅容趾。\n俯身视悬崖，骇汗如流水。\n回首问仆夫，仓皇谋进止。\n邓公固忠臣，王阳真孝子。\n经营能几何，蹈历乃至尔。\n佳晨怀故乡，绝顶步屐齿。\n醉帽落清樽，浮香嚼金蕊。\n岁事行晏阴，四郊復多垒。\n浩歌归去来，吾行且安竢。",
        "dynasty": "宋",
        "collection_info": null
    },
    {
        "uuid": "47ba11b4d2da0c0f4dcaafe15d478907",
        "title": "宿灵河寺",
        "author": "周紫芝",
        "content": "风餐倚虚壑，险步跻云梯。\n惊魂栖客枕，夜宿投招提。\n殷勤入檐月，肯为幽人低。\n沧海念横流，万方喧鼓鼙。\n胡为困行役，窜伏随麕麑。\n南枝越鸟巢，北风胡马嘶。\n耿耿念徒旅，依依怀故溪。\n脂车待明发，胡为尚栖栖。\n人生如醵饮，暂聚还復暌。\n百年能几何，行乐戒噬脐。",
        "dynasty": "宋",
        "collection_info": null
    },
    {
        "uuid": "c3b6bfc790a7c9dad7f6038a10d84561",
        "title": "秋霖叹",
        "author": "周紫芝",
        "content": "去年阴山雪，平地三尺余。\n人言土中蝗，入土不用驱。\n今年岁枯旱，野食无豆蔬。\n西来三尺蝗，旧岁雪不如。\n秋田有遗秉，未足饱一夫。\n细雨生谷芽，屯云几时舒。\n群凶剧豺虎，诸将劳驱除。\n横尸作京观，流血如决渠。\n高穹厌杀气，荆棘满郊墟。\n尚復此恒雨，未知当何如。\n岂欲令斯民，竟死不少纾。\n天亦念赤子，理岂有是欤。\n会当开晴云，却返羲和车。\n我廪虽巳殚，我地尚可锄。\n庶用种宿麦，更作来岁储。",
        "dynasty": "宋",
        "collection_info": null
    },
    {
        "uuid": "8c5b4307eee36933f722b97ca1b6a27f",
        "title": "次韵赵鹏翔秋夜叹",
        "author": "周紫芝",
        "content": "朝弹雍门琴，暮歌梁父吟。\n秋容日欲老，客愁秋更深。\n问言愁何许，万里怀归心。\n昔在洛阳日，颇遭胡骑侵。\n骨肉尽奔迸，岁月良侵寻。\n譬如痛定人，当痛难重任。\n辞亲就薄禄，夜寝无完衾。\n家亡河间书，囊鲜鸿宝金。\n谁能援一臂，使子无陆沉。\n老骥得平坂，惊鳯翔长林。\n佳名一朝白，高义千古钦。",
        "dynasty": "宋",
        "collection_info": null
    },
    {
        "uuid": "5536278d8bad3340e2accab585001fbd",
        "title": "山谷先生弔秦少游诗云少游醉卧古藤下谁与愁眉唱一杯解道樽前断肠句江南唯有贺方回此以言语文字知少游者也余乡人有官藤州者谓藤人为余言少游既病洗沐步上光华亭手持白玉杯命取江水立酌一杯而逝呜呼此岂徒然者哉东坡题少游自作挽词以为能一死生齐物我是真知少游者也",
        "author": "周紫芝",
        "content": "古藤阴下偶婆娑，南北随缘意若何。\n白玉杯寒亭上月，缕金衣断醉时歌。\n还将万里澄江水，尽洗平生绮语魔。\n能道秦郎解忘物，岭南唯有雪堂坡。",
        "dynasty": "宋",
        "collection_info": null
    },
    {
        "uuid": "3861f727b789328686a4da1b9fe7a971",
        "title": "岁杪雨雪连日闷题六绝  其一",
        "author": "周紫芝",
        "content": "春前旧雪连新雪，雨后春寒带腊寒。\n残日送年能几许，一番风雨岁将阑。",
        "dynasty": "宋",
        "collection_info": null
    },
    {
        "uuid": "68070f0504ffa312043c023a7670cb44",
        "title": "岁杪雨雪连日闷题六绝  其二",
        "author": "周紫芝",
        "content": "树头雪过梅犹在，地上春回柳未知。\n旧岁新年浑似梦，冻云寒雨不胜悲。",
        "dynasty": "宋",
        "collection_info": null
    },
    {
        "uuid": "9991b6ff09a26837fab451a2abc64aea",
        "title": "岁杪雨雪连日闷题六绝  其三",
        "author": "周紫芝",
        "content": "春回九地初颁历，人傍千门復看傩。\n尽是汉家无事日，白头扶杖意如何。",
        "dynasty": "宋",
        "collection_info": null
    },
    {
        "uuid": "3f96dd0344c3da8d6d06bfd83b8c586f",
        "title": "岁杪雨雪连日闷题六绝  其四",
        "author": "周紫芝",
        "content": "去年胡代马渡淮流，江北江南处处愁。\n破虏只今犹遣将，富民何日定封侯。",
        "dynasty": "宋",
        "collection_info": null
    },
    {
        "uuid": "f4f21155860749bd6d4aa271e7a3029c",
        "title": "岁杪雨雪连日闷题六绝  其五",
        "author": "周紫芝",
        "content": "鞭牛迎得春来了，爆竹催将岁欲徂。\n莫把流年作悲喜，人间万事有乘除。",
        "dynasty": "宋",
        "collection_info": null
    },
    {
        "uuid": "9dab983657bf97d7e67859072c6c7d18",
        "title": "岁杪雨雪连日闷题六绝  其六",
        "author": "周紫芝",
        "content": "大雪今宵一尺余，王春明日岁云初。\n丰年已识天公意，上瑞仍烦太史书。",
        "dynasty": "宋",
        "collection_info": null
    },
    {
        "uuid": "8a67fe98dcf71431e197b0df098a8caa",
        "title": "凌歊晚眺",
        "author": "周紫芝",
        "content": "故乡南望几时回，落日登临眼自开。\n倚杖独看飞鸟去，开窗忽拥大江来。\n伤心不见姑溪老，抱病聊寻宋武台。\n岁晚无人弔遗迹，壁间诗在半灰埃。",
        "dynasty": "宋",
        "collection_info": null
    },
    {
        "uuid": "bea70b8d66dad683eb376e3b0cb0cf06",
        "title": "次韵伯尹登严子陵钓台",
        "author": "周紫芝",
        "content": "明光宫中枭夜鸣，汉鼎何人窥重轻。\n老髗未污属镂血，四海掩鼻愁羶腥。\n当时避地岂得已，岩栖水宿俱非情。\n谁知举世无真隐，此意独高严子陵。\n一鈎明月满蓑雨，桃花水涨春江平。\n生涯颇似玄真子，端欲钓鱼非钓名。\n故人巳作飞龙起，犹着羊裘钓烟水。\n异时侯霸岂其俦，未可轻将衮衣比。\n心知不为世人屈，无故不作三公耳。\n富贵浮云只眼前，执戟长怜子扬子。\n丈夫名节倘未立，安用区区识奇字。",
        "dynasty": "宋",
        "collection_info": null
    },
    {
        "uuid": "3d359ff488372f455cb1785d9b5f90d4",
        "title": "环翠亭",
        "author": "周紫芝",
        "content": "客意长随倦鸟还，翠屏空梦小孱颜。\n更将临老双愁眼，来看平生未见山。\n西子为谁颦远黛，湘娥何事髻烟鬟。\n千岩万壑无人处，便是辋川图画间。",
        "dynasty": "宋",
        "collection_info": null
    },
    {
        "uuid": "04249f49d7f4533434bd1efe12768da1",
        "title": "种德亭",
        "author": "周紫芝",
        "content": "万缘宜作梦时看，只有情田种德难。\n但把胸中着梨枣，不愁庭下欠芝兰。\n倡条冶叶浑无赖，错节盘根颇耐寒。\n莫笑襄阳庞老子，全家长享鹿门安。",
        "dynasty": "宋",
        "collection_info": null
    },
    {
        "uuid": "1d3317f3bb580ab0837b8af3e9ae3c42",
        "title": "蔡澄源録三家诗见借各题一诗以还之  其一",
        "author": "周紫芝",
        "content": "翰林才大今师伯，目短曹刘数仭墙。\n我亦当年曾问字，云泥无路可升堂。",
        "dynasty": "宋",
        "collection_info": null
    },
    {
        "uuid": "7f0975dd51fc51168da758e53009a5a1",
        "title": "蔡澄源録三家诗见借各题一诗以还之  其二",
        "author": "周紫芝",
        "content": "早时得句唾成珠，晚岁分符雪似须。\n聊復把公诗过日，何心赋我食无余。",
        "dynasty": "宋",
        "collection_info": null
    },
    {
        "uuid": "7a8fbcc4c519d8ce0783f17bc1bcd19c",
        "title": "蔡澄源録三家诗见借各题一诗以还之  其三",
        "author": "周紫芝",
        "content": "少年湖海识元龙，老去功名事已空。\n笔阵旧知无与敌，诗城今復有谁攻。",
        "dynasty": "宋",
        "collection_info": null
    },
    {
        "uuid": "39d7d3847155fba46bdfb7e21e5f92c7",
        "title": "睡起有感",
        "author": "周紫芝",
        "content": "日长谁復款幽扉，睡到斜阳恰尽时。\n缺月要圆云未肯，青春欲老絮先知。\n天扵我辈元无分，梦比人间更不疑。\n门外故人千嶂远，灯前华髪万丝垂。",
        "dynasty": "宋",
        "collection_info": null
    },
    {
        "uuid": "75419dc164d47e4e4555740bbf6074ef",
        "title": "次韵伯远春雪",
        "author": "周紫芝",
        "content": "风寒欲下欺春雪，天近先垂压地云。\n堆得楼头成玉色，吹来酒面作波纹。\n凭陵暖日竟何事，调护新花谁解纷。\n温诏始闻如挟纩，九重应復念三军。",
        "dynasty": "宋",
        "collection_info": null
    },
    {
        "uuid": "6aee85d06e7aeb40dd94fd75d1fc80d5",
        "title": "光武二十八年五溪蛮反马文渊年六十三矣踊跃请行卒致困败班定远久在绝域上疏请归词甚切至其略曰臣不敢望至酒泉郡但愿生入玉门关遂老中朝辛亥季春三日灯下读此二传感而赋诗",
        "author": "周紫芝",
        "content": "平生长叹马文渊，功业遨游二帝间。\n洛社龙飞初有意，峤南鸢堕不知还。\n虽迷槃瓠壶头路，肯愧祈连冢上山。\n政坐不如班定远，乞身生入玉门关。",
        "dynasty": "宋",
        "collection_info": null
    },
    {
        "uuid": "5be63bec5a87022949cfd707a309b197",
        "title": "题赵周宾家夜猎图",
        "author": "周紫芝",
        "content": "翰林作醉石，偶似苍于菟。\n龙眠见之笑，为作匹马弯雕弧。\n云是将军出夜猎，上有仇池行草书。\n云沙苍茫日欲下，道逢伏虎南山隅。\n心知是虎不是石，双弦急控皆卢胡。\n明朝白羽饮顽石，摩挲欲尽金仆姑。\n君不见赐累千金新垣平，连佩六印栾将军。\n致君大略岂在尔，封侯细事不到君。\n先生言语妙天下，瘴海七年皮肉皴。\n邂逅英物数苏李，曹蜍如生亦如死。\n龙眠有眼识天人，异世同成一奇事。\n君当什袭勿漫摹，此人此画人间无。",
        "dynasty": "宋",
        "collection_info": null
    },
    {
        "uuid": "c34d6f65fca18ecaa12a4524e4047524",
        "title": "五禽言",
        "author": "周紫芝",
        "content": "余避贼山中，婆娑岩壑间。\n终日寂然不闻人声，惟春禽嘲哳不绝于耳。\n乃用其语效昔人为五禽言，亦山中一戏事也。",
        "dynasty": "宋",
        "collection_info": null
    },
    {
        "uuid": "4a3c5aa50388ba2dc59b35b2c6ef6f78",
        "title": "婆饼焦",
        "author": "周紫芝",
        "content": "云穰穰，麦穗黄，婆饼欲焦新麦香。\n今年麦熟不敢尝，斗量车载倾囷仓，化作三军马上粮。",
        "dynasty": "宋",
        "collection_info": null
    },
    {
        "uuid": "f375ef4babd4a8ac3282001fc608e1cf",
        "title": "泥滑滑",
        "author": "周紫芝",
        "content": "山中流水声聒聒，春禽说雨春泥滑。\n谁为春禽语，莫报幽人明日雨。\n幽人明日欲上山，山头雨足花斓斑。",
        "dynasty": "宋",
        "collection_info": null
    },
    {
        "uuid": "b7886f95dc82a0845ac3fe7e8988c720",
        "title": "提壶卢",
        "author": "周紫芝",
        "content": "提壶卢，树头劝酒声相呼，劝人沽酒无处沽。\n太岁何年当在酉，敲门问浆还得酒。\n田中黍穗处处黄，瓮头新绿家家有。",
        "dynasty": "宋",
        "collection_info": null
    },
    {
        "uuid": "bef9d70f9da8ea489f3388db92a67813",
        "title": "思归乐",
        "author": "周紫芝",
        "content": "山花冥冥山欲雨，杜鹃声酸客无语。\n客欲去山边，贼营夜鸣鼓。\n谁言杜鹃归去乐，归来处处无城郭。\n春日暖，春云薄。\n飞来日落还未落，春山相呼亦不恶。",
        "dynasty": "宋",
        "collection_info": null
    },
    {
        "uuid": "68b3de06799089190d6c72695adfb2c4",
        "title": "布谷",
        "author": "周紫芝",
        "content": "田中水涓涓，布谷催种田，贼今在邑农在山。\n但愿今年贼去早，春田处处无荒草。\n农夫呼妇出山来，深种春秧答飞鸟。",
        "dynasty": "宋",
        "collection_info": null
    },
    {
        "uuid": "8aff801382ef00356ed0ed01225c64e4",
        "title": "水西壁间见吕居仁绝句次其韵",
        "author": "周紫芝",
        "content": "秋霜落后题诗处，醉墨淋漓苦未干。\n不见穷愁孟东野，乱峰空锁一溪寒。",
        "dynasty": "宋",
        "collection_info": null
    },
    {
        "uuid": "8c20ba513bdbcc80991e84ff2c50584f",
        "title": "题圣龙泉时方避贼山中",
        "author": "周紫芝",
        "content": "泉声来自古龙湫，山底惊雷万壑秋。\n溅雹打窗空破梦，飞流无尽不湔愁。",
        "dynasty": "宋",
        "collection_info": null
    },
    {
        "uuid": "f6bf4dd3b52833ad8cb9d07229e513d7",
        "title": "次韵伯尹食糟民示赵鹏翔",
        "author": "周紫芝",
        "content": "十年用兵九不熟，人家有田不种谷。\n尽枯膏血作军储，却买官糟贮饥腹。\n富者鬻田贫鬻妻，夜困桁杨晓敲朴。\n长腰一粒不下咽，输入官仓常满屋。\n昔年贯朽内府钱，诸公何苦开汉边。\n自从胡马饮江水，便恐黔首流饥涎。\n黄尘白骨尚满眼，锦裘绣帽谁当前。\n烹羊炰羔固不恶，饥民食糟真可怜。\n元侯幕下短主簿，肯与斯民作调护。\n不愁吏考拙催科，宁脱青衫赋归去。\n詹侯老文称大手，乐府诗高古无有。\n安得狂歌彻圣明，便叱风雷清九有。\n却驱羣贼作良农，还我昭陵旧丁口。",
        "dynasty": "宋",
        "collection_info": null
    },
    {
        "uuid": "f02169ca3f8ddb330a297935aee7753c",
        "title": "山中避盗后十首  其一",
        "author": "周紫芝",
        "content": "丧乱今犹尔，安危了未分。\n叛羌初射月，羣盗忽如云。\n妙略归诸将，深忧轸圣君。\n灞陵逢醉尉，应有故将军。",
        "dynasty": "宋",
        "collection_info": null
    },
    {
        "uuid": "5aa2c8ad8d3001091addf5247f0220bd",
        "title": "山中避盗后十首  其二",
        "author": "周紫芝",
        "content": "避地今犹雪，移家春復深。\n岂无花到眼，可奈鸟惊心。\n茶动容时摘，兰香得细寻。\n山中有幽事，青犊未成禽。",
        "dynasty": "宋",
        "collection_info": null
    },
    {
        "uuid": "23e9988149cc8d053287c72e6882d07e",
        "title": "山中避盗后十首  其三",
        "author": "周紫芝",
        "content": "浩荡奔流急，仓黄突骑来。\n拥旌方满目，纵炬巳成灰。\n去踏青山道，归看白骨堆。\n须烦郭中令，一为洗胡埃。",
        "dynasty": "宋",
        "collection_info": null
    },
    {
        "uuid": "965b153aecf38f8c21d33fa433314ad6",
        "title": "山中避盗后十首  其四",
        "author": "周紫芝",
        "content": "横道俱蛇豕，亲交信绝疏。\n别来应隔岁，乱定始收书。\n转徙移家后，存亡雪涕余。\n微生一蝼蚁，播越念皇舆。",
        "dynasty": "宋",
        "collection_info": null
    },
    {
        "uuid": "4b0abbcf23f15ae2e9f1cf0b2f346369",
        "title": "山中避盗后十首  其五",
        "author": "周紫芝",
        "content": "夜燧余三月，新愁有百端。\n惊魂频雨泣，枵腹任风餐。\n射雉山居险，薫狐穴处难。\n胡来犹可尔，寇至不胜残。",
        "dynasty": "宋",
        "collection_info": null
    },
    {
        "uuid": "7998f44aa94cfd329a10a0f131c9a7fd",
        "title": "山中避盗后十首  其六",
        "author": "周紫芝",
        "content": "黯惨春归日，荒凉贼后村。\n鼓犹闻去寨，火未息平原。\n不恨室庐尽，重欣老稚存。\n此方惟是姥，亦復饭王孙。",
        "dynasty": "宋",
        "collection_info": null
    },
    {
        "uuid": "1534dbaf2b64f5638d3d47b987aa1fb1",
        "title": "山中避盗后十首  其七",
        "author": "周紫芝",
        "content": "今日报贼去，下山犹復迟。\n羣儿收泪笑，老眼顾人疑。\n梦入乡关屡，魂应躯干离。\n一春三避贼，十事九成悲。",
        "dynasty": "宋",
        "collection_info": null
    },
    {
        "uuid": "3a38e8d9d2a853a291f69c219aaaebe1",
        "title": "山中避盗后十首  其八",
        "author": "周紫芝",
        "content": "翠巘几曲折，往来三数家。\n捣皮催作纸，拥焙看烘茶。\n山尽始见日，溪晴时露沙。\n武陵知便是，隔岸有桃花。",
        "dynasty": "宋",
        "collection_info": null
    },
    {
        "uuid": "bf96c39ecc5851243cc3e097483aea93",
        "title": "山中避盗后十首  其九",
        "author": "周紫芝",
        "content": "贼去方烧县，兵来復打城。\n艰难唯有骨，生死两无情。\n欲住家何有，谋归计未成。\n人言李御史，满腹是精神。",
        "dynasty": "宋",
        "collection_info": null
    },
    {
        "uuid": "9f2e27ca4d427435b02f84b998a60525",
        "title": "山中避盗后十首  其一○",
        "author": "周紫芝",
        "content": "可怪子刘子，全家肯见存。\n长分夜雨榻，復共草堂樽。\n磊落吾何取，笑言君益温。\n它时此心在，结草报深恩。",
        "dynasty": "宋",
        "collection_info": null
    },
    {
        "uuid": "1bd9d1b19d3c346d068be01bd9228710",
        "title": "侯元进赋待鳯堂佳句见邀同作",
        "author": "周紫芝",
        "content": "见说封君竹，风枝饱岁寒。\n会看双鸑鷟，飞下碧琅玕。\n恶鸟良復厌，闲花吹自残。\n绝知门可款，梦对小檀栾。",
        "dynasty": "宋",
        "collection_info": null
    },
    {
        "uuid": "f8ab2adf4f8ca1a0f7976781571d8387",
        "title": "题赵钤家墨牛图",
        "author": "周紫芝",
        "content": "昔我筑室花姑川，短蓑青帽耕春田。\n一犁落尽菖叶雨，双犊自分春草眠。\n向晚归来卧牛背，小巷疏林日犹在。\n繫牛柳下门未关，邻翁携酒牛边醉。\n回头往事无十年，田入富家牛卖钱。\n草荒春陇贼烧屋，十口有家无一椽。\n眼昏头秃不如意，此画一见心惘然。\n河间岂是田家子，书多自可天禄比。\n平生眼厌玉骅骝，水牯作图聊復尔。\n北陌东阡唤未归，空遣农人告春事。\n田间望月看吴牛，老子从来乃如此。\n便当火急解龙泉，换取四蹄耕雨水。",
        "dynasty": "宋",
        "collection_info": null
    },
    {
        "uuid": "4645be575d8f2a7322aa4391e2093c73",
        "title": "贼后收拾残书作",
        "author": "周紫芝",
        "content": "此生空作短檠痴，老去犹惭阅市资。\n岂有邺书犹插架，更无班史可充饥。\n今朝过眼亡三箧，它日还君欠一瓻。\n乱叶纷披在悬磬，春风可是故相欺。",
        "dynasty": "宋",
        "collection_info": null
    },
    {
        "uuid": "ebf7dd143247f50d032c1ecb6e75bea5",
        "title": "燕欲来巢",
        "author": "周紫芝",
        "content": "乱后乌衣巷欲空，拟寻茅舍伴蓑翁。\n戏将鶵去春风裏，衔得泥归暮雨中。\n炙手不嫌门户冷，傍人如献语言工。\n明年记取来时节，应是桃花满院红。",
        "dynasty": "宋",
        "collection_info": null
    },
    {
        "uuid": "271fe160a09799c7fa2eea4eff529c5a",
        "title": "三月三夜得梅花数枝灯下作",
        "author": "周紫芝",
        "content": "故人远客天一涯，寄我万里风前枝。\n方壶含澌不受污，可着玉树瑶林姿。\n孤芳妙质不可说，天香肯復须人知。\n老人不作世间梦，但见玉友如儿时。\n急张青灯当明月，要看疏影横屏帏。\n花寒不睡斗欲落，笑语似与人追随。\n持杯未怪此宵乐，论情忍负平生期。\n回头却忆青山道，处处相逢花不老。\n短篱飞雪山更寒，古木啼乌月催晓。\n清魂屡往途路遥，故人久别相知少。\n只今如此邂逅何，莫厌诗成苦相恼。",
        "dynasty": "宋",
        "collection_info": null
    },
    {
        "uuid": "4a390d33c168df48172d27a300afb1b7",
        "title": "桓公祠",
        "author": "周紫芝",
        "content": "苏峻兵方急，桓公气未平。\n一身唯死节，四海但孤城。\n岁月人间梦，功勋纸上名。\n可怜山下老，浇酒问阴晴。",
        "dynasty": "宋",
        "collection_info": null
    },
    {
        "uuid": "219eb93067674a9a30018bff649bba96",
        "title": "次韵元进寒食感事",
        "author": "周紫芝",
        "content": "寒食江天雨弄晴，夕阳花草一川明。\n持杯欲下它乡泪，上冢宁无故国情。\n渐喜三春逢禁火，会须五斗解朝酲。\n知君屡作东莱梦，我亦飘零叹此生。",
        "dynasty": "宋",
        "collection_info": null
    },
    {
        "uuid": "db8aa2afc7e4dea3927d883ba3df89c9",
        "title": "次韵元进再示",
        "author": "周紫芝",
        "content": "屋角鸣鸠唤晚晴，眼惊新火一番明。\n兵戈处处伤时事，花柳村村恼客情。\n无復御廊分冷食，只将蹋鞠醒春酲。\n德公上冢知何日，满眼春愁太瘦生。",
        "dynasty": "宋",
        "collection_info": null
    },
    {
        "uuid": "9bff62876e5cd96ac494093b1bf8871e",
        "title": "雨后过琴高岩",
        "author": "周紫芝",
        "content": "夜雨喧旅枕，晓径深春泥。\n奔流自山来，转眼忽渺瀰。\n微生抱羁蹇，老病凌欹危。\n青山岌当前，客意恍若遗。\n空崖倚天立，怪石从云垂。\n云间笙箫声，隐约天风吹。\n斯人已仙去，孤踪邈何之。\n钓石屹中流，谁来把纶丝。\n一水绕山麓，浅碧涵涟漪。\n长年抗尘容，照水羞华髭。\n羡门不可遇，惜哉吾巳衰。\n人生不学仙，万冢空纍纍。\n于今岂未可，抚事聊歔欷。",
        "dynasty": "宋",
        "collection_info": null
    },
    {
        "uuid": "37d3ec1f707f4bc3263e2250aa12a90a",
        "title": "读枢密张公梅雪二诗公讳叔夜",
        "author": "周紫芝",
        "content": "禁中颇牧谁最良，上前论事张子房。\n张公九尺鬚眉苍，谈兵说剑眼为方。\n金城有策若未试，便恐谈笑无戎羌。\n时平不用临边手，乞得南州作醉郷。\n黄堂酒尽客未起，清畎风多禾自长。\n只今白雪醉中句，犹带东阁官梅香。\n胡狂敢挽射日弩，当年谁上东封章。\n王城三月断信息，贼军螘附方跳梁。\n白头侍郎最先至，拥兵直入趋咸阳。\n中人传诏天为喜，戎师夜遁军威张。\n太宰官高亦动色，毬路带禠腰金黄。\n功名无成落边土，此老此功谁更数。\n想得韦鞴毳幕寒，夜听边声泪如雨。",
        "dynasty": "宋",
        "collection_info": null
    },
    {
        "uuid": "4a012d9e49b55fa0623213524e7f84cc",
        "title": "次韵元进以长句见勉",
        "author": "周紫芝",
        "content": "一雨俱回草木春，槁枝着叶定何因。\n烦君笔底三昧句，洗我胸中千斛尘。\n忧患此生真已了，风烟万里正愁人。\n白头攘臂干戈裏，欲遣何人唤孔宾。",
        "dynasty": "宋",
        "collection_info": null
    },
    {
        "uuid": "0f003916bdbeba7e32b0a5bd1604f630",
        "title": "次韵元进病中书怀",
        "author": "周紫芝",
        "content": "一竿烟雨钓羊裘，稍负初心只自羞。\n拟学倦飞双去鸟，可怜无定一虚舟。\n未成大隐定小隐，为用人谋更鬼谋。\n君有胸中经济策，不须犹说二宜休。",
        "dynasty": "宋",
        "collection_info": null
    },
    {
        "uuid": "7fb9245986e89fa8b52aaec0d8b7bc07",
        "title": "次韵元进书事",
        "author": "周紫芝",
        "content": "七尺看君玉作山，倦游莫赋鸟知还。\n大椿本自八千岁，天马终縻十二闲。\n笑我生涯真草草，如公人物未班班。\n他时一枕江南梦，犹记相从水石间。",
        "dynasty": "宋",
        "collection_info": null
    },
    {
        "uuid": "a78a8437b840e33da238a84009d3b1b1",
        "title": "次韵元素见寄",
        "author": "周紫芝",
        "content": "吾曹心事寄微言，此意难从世俗论。\n妙句已先醒醉梦，尺书何止到寒温。\n因缘只睡心情懒，习气唯书眼力昬。\n知有草庐能避地，满村烟雨一柴门。",
        "dynasty": "宋",
        "collection_info": null
    },
    {
        "uuid": "37adb115fd011deb6746a723c1f07bdd",
        "title": "次韵奉答冯远猷",
        "author": "周紫芝",
        "content": "翩翩绮纨子，粲粲洁衣服。\n朱门酒肉臭，不饱膏粱腹。\n凄迷百草中，得比兰与玉。\n手持白瑶琴，欲鼓朱絃曲。\n閟兹清庙音，未易可流俗。\n名家千里驹，历块步巳独。\n妙年振华镳，肯折盐车轴。\n中原暗风尘，国步日窘促。\n勒铭树高勋，要是一夔足。\n期君乃如此，使我安小筑。",
        "dynasty": "宋",
        "collection_info": null
    },
    {
        "uuid": "ac6fd4424b883d938e778833581b69ba",
        "title": "刘将军宝刀歌",
        "author": "周紫芝",
        "content": "将军宝刀玉三尺，夜半有光如日赤。\n苍水使者谁敢扪，蓬头剑士眼不识。\n鸊鹈膏莹秋水光，切玉如泥不动芒。\n秋风夜作蛟龙吼，人言乃是真干将。\n知君老将家有种，谈兵论事书撑肠。\n不愿君持此刀日解三千牛，愿刳月支作饮器，却纒锦绦朝未央。\n妖腰乱领不自保，丰狐老猘谁跳梁。\n酒酣起舞为君语，时危此剑知难藏。",
        "dynasty": "宋",
        "collection_info": null
    },
    {
        "uuid": "7946bf06e49e4a8e77a4803177b200cc",
        "title": "雨过",
        "author": "周紫芝",
        "content": "池面过小雨，树腰生夕阳。\n云分一山翠，风与数荷香。\n素月自有约，绿瓜初可尝。\n鸬鷀莫飞去，留此伴新凉。",
        "dynasty": "宋",
        "collection_info": null
    },
    {
        "uuid": "17a91e549b0253977ba22afd235001bd",
        "title": "五月十八日魏宗明官舍作",
        "author": "周紫芝",
        "content": "黄尘白骨已无人，青谷朱楼尚有村。\n今夜三更山吐月，共倾双泪看金盆。",
        "dynasty": "宋",
        "collection_info": null
    },
    {
        "uuid": "70b253db271a21fd2f7b1a0f0fd1b8d3",
        "title": "蔡长源以老马见借驽甚戏作",
        "author": "周紫芝",
        "content": "羸骖已老莫嗔渠，涉世迂疏我自愚。\n马不能言当臆对，未知吾孰与君驽。",
        "dynasty": "宋",
        "collection_info": null
    },
    {
        "uuid": "067f7dc2b6e695c46761aec5eaaa3d48",
        "title": "吴思道示藏海小集",
        "author": "周紫芝",
        "content": "文物风流数建安，此生犹及见波澜。\n清诗更遣何人到，余子悬知一笑看。\n犹恐向来无鲍谢，谩劳当日话吴韩。\n知君有意分膏馥，老眼空惊白雪寒。",
        "dynasty": "宋",
        "collection_info": null
    },
    {
        "uuid": "85d3fb2470be39b00657e475de51124c",
        "title": "读郑公奉使録  其一",
        "author": "周紫芝",
        "content": "黠虏难交玉帛欢，只因献纳是争端。\n郑公不请长缨去，有口真堪伐可汗。",
        "dynasty": "宋",
        "collection_info": null
    },
    {
        "uuid": "7ee762a91bc30f81b4c11b1981118935",
        "title": "读郑公奉使録  其二",
        "author": "周紫芝",
        "content": "诸公有意勒燕然，不道昭陵闭玉关。\n却遣毡裘窥汉鼎，拜公遗像独何颜。",
        "dynasty": "宋",
        "collection_info": null
    },
    {
        "uuid": "5bd909f83fc87e150cb2f0685c711611",
        "title": "小蔡许借徐诗未至",
        "author": "周紫芝",
        "content": "马中未必无骅骝，人中岂可无曺刘。\n龙媒西来几万里，异士一出三千秋。\n李白坐诗窜夜郎，退之论佛流潮州。\n天公可笑无老眼，两翁憔悴令人愁。\n平生四海黄太史，长庚配月何曾死。\n西江自是南国纪，公有高名政如此。\n人言此老酷似舅，坐上拈花独公喜。\n分得西江一派流，万古正须公一洗。\n我老耽诗空瘠臞，起死鍼盲正要渠。\n子岂有意能起予，书来并寄囊中珠。",
        "dynasty": "宋",
        "collection_info": null
    },
    {
        "uuid": "6070b599b5a051adced9729bda896b44",
        "title": "次韵费茂和风月亭新成",
        "author": "周紫芝",
        "content": "十室煕煕俗自恬，令君岂弟不多严。\n簿书遣吏且堆案，风月撩人时到檐。\n剩种幽花无限好，满倾春酒十分甜。\n何劳结屋深防客，清节如君有底嫌。",
        "dynasty": "宋",
        "collection_info": null
    },
    {
        "uuid": "b9630b2bcd581883ffb80c80d6573bc0",
        "title": "孙耘老酒间出麻姑像要余作诗",
        "author": "周紫芝",
        "content": "青丝一尺高蓬松，玉颜微驻丹砂红。\n云軿飞来自何许，满山落叶元无踪。\n长天如烟月如雾，便恐乘鸾月边去。\n烦君急与问中郎，从此更谁知痒处。",
        "dynasty": "宋",
        "collection_info": null
    },
    {
        "uuid": "ec8a3c7e8a6363cf462121c4d1dfbe63",
        "title": "夏热叹",
        "author": "周紫芝",
        "content": "祝融当权不可夺，海水欲沸山欲裂。\n黄头父老见事多，谓有此身无此热。\n老人何得怨天公，山堂日日多南风。\n乌纱欹帽剪云叶，白鬓吹雪飞蓬松。\n已挹蔗浆浇热恼，更注井花回睡容。\n人生如此亦不恶，饱食安坐初何功。\n蒙尘况驻奉天辇，避暑望幸骊山宫。\n蕃兵入汉作巢窟，战骑横戈岁驰突。\n旌旗耀日红蔽天，铁甲烘云气销骨。\n安得壮士如恶来，上诉帝阍关钥开。\n尽泻天河作飞雨，四海八方无一埃。\n秋禾不槁敌不来，我亦高枕喧春雷。",
        "dynasty": "宋",
        "collection_info": null
    },
    {
        "uuid": "5c943112424af037193f39f9aeedcf18",
        "title": "送许体之守贵州",
        "author": "周紫芝",
        "content": "人物久衰谢，斯文寄渺茫。\n先生推老成，词采今擅场。\n交游数辈行，犹及晁与张。\n大坡渺云汉，小坡与相羊。\n岂兹丝纶手，不入鹓鹭行。\n尔来南中守，雨露新汉章。\n南中俱乐土，佩带安农桑。\n铜花秀铠甲，芝菌生桁杨。\n霜林荔子熟，酿瓮千家香。\n使君啸铃阁，宾客醉高堂。\n古来多循吏，治行何曾彰。\n愿公饮无何，坐使斯民康。",
        "dynasty": "宋",
        "collection_info": null
    },
    {
        "uuid": "371e58d488283c081cfe7bf68c06552b",
        "title": "许贵州出苏叔党树石",
        "author": "周紫芝",
        "content": "老坡骑鲸上天去，小坡落笔如风雨。\n能添老树着岩间，为石传神自翁语。\n两坡俱死真可惜，君有一拳何处得。\n谁向九原呼此翁，为我五日画一石。",
        "dynasty": "宋",
        "collection_info": null
    },
    {
        "uuid": "73eb9e6c5d6dfd567ee93f0526e98b90",
        "title": "立秋前三日夜雨",
        "author": "周紫芝",
        "content": "残漏催灯暗，风梧带雨鸣。\n细听惊梦点，浑作断肠声。\n乍冷秋应近，无眠句又成。\n愁多推不去，头白更忧兵。",
        "dynasty": "宋",
        "collection_info": null
    },
    {
        "uuid": "cea143f772f5799e1b64c61ebfbb6f02",
        "title": "乱后併得陶杜二集",
        "author": "周紫芝",
        "content": "少陵有句皆忧国，陶令无诗不说归。\n常恨两翁埋槁壤，顿惊双璧堕穷扉。\n风催锦里花枝少，草长江南豆叶稀。\n自古高才多寂寞，遗编读尽泪频挥。",
        "dynasty": "宋",
        "collection_info": null
    },
    {
        "uuid": "951859bb6951a7040f853fec35b9b319",
        "title": "读徐伯远书外家遗事作二绝句以纪之并序",
        "author": "周紫芝",
        "content": "就死由来不自疑，玉颜那为贼锋低。\n了知今日投渊妇，犹胜当年断臂妻。\n杀气骎骎战舰骄，春江漫漫湿金翘。\n但将红袖供歌舞，却为周郎笑二乔。",
        "dynasty": "宋",
        "collection_info": null
    },
    {
        "uuid": "9d2018be3776f7a770fe7c22313cf2ff",
        "title": "秋旱既久巳而大雨",
        "author": "周紫芝",
        "content": "霜旱忧千里，灵湫卧蛰龙。\n丛祠亦何力，女觋遂论功。\n冻雨云霓过，秋田寇盗空。\n饥肠蒙一饱，欢甚雪髯翁。",
        "dynasty": "宋",
        "collection_info": null
    },
    {
        "uuid": "a2929f0339005dfc4a3d1bfe80271c1f",
        "title": "夜雨不寐",
        "author": "周紫芝",
        "content": "岁已随流水，身犹转断蓬。\n秋风双鬓短，夜雨一灯红。\n衰病无多力，穷愁莫漫攻。\n残年消底物，溪外两三峰。",
        "dynasty": "宋",
        "collection_info": null
    },
    {
        "uuid": "3c9a22499d618c88c41aceb0a3b2c169",
        "title": "次韵罗叔共纪事见寄",
        "author": "周紫芝",
        "content": "中原困胡虏，此事昔固闻。\n何尝大江南，犬羊动成群。\n踊跃万骑入，苍黄两龙奔。\n五年三避狄，十室九见焚。\n相公既降虏，盗贼俱官军。\n遂令江以南，填山满屯营。\n老稚五六辈，相呼走荒村。\n君昔东道主，窜身亦荆榛。\n两家三十口，既死惊復存。\n共求草中生，有似麞与麕。\n平时巳蹭蹬，老恨有此身。\n湛湛两玉壶，炯炯无一尘。\n犹喜垂尽中，得此千载人。\n珠玑皎在前，自然洗妖氛。\n恨君济时策，百未有一伸。\n半通犹绾戾，两肘空悬鹑。\n无人作游扬，恐得按剑嗔。\n浓云卷肤寸，未许膏斯民。\n念昔仲夏夜，赤气腾天曛。\n雨足下垂地，诛斩当奸臣。\n敌将果夜遁，王师策殊勋。\n班荆记是夕，同我二三君。\n君歌独慷慨，泪下霑衣巾。\n愿言补周衮，八表均尧仁。\n昆虫及草木，同播一大钧。\n良会有如此，吾生岂非辰。\n吟君洗兵马，大雅何深醇。\n安得清庙瑟，朱絃奏春温。",
        "dynasty": "宋",
        "collection_info": null
    },
    {
        "uuid": "35e743609ce4bbd7ecedbadea20fdd00",
        "title": "七月十八日夜独坐静寄月出麻姑背开户徜徉夜久不寐",
        "author": "周紫芝",
        "content": "秋日忽復翳，暮色横陂陁。\n黯黯窗户暗，森森修竹多。\n我懒不点灯，枯藤与婆娑。\n青山忽吐月，隔竹翻金波。\n须臾满幽林，欸乃被岩阿。\n开门望天汉，星宿方森罗。\n秋风入梧楸，白露霑芰荷。\n夜寒有惊鹊，飞鸣绕南柯。\n苍生愿安枕，壮士方横戈。\n谁能请缨剑，故地收关河。\n我意忽不惬，邻鷄復当歌。\n诗成月巳落，奈此老狂何。",
        "dynasty": "宋",
        "collection_info": null
    },
    {
        "uuid": "415c49ca6455f4deaaf9cd7925287b7c",
        "title": "次韵魏宗明携酒小集",
        "author": "周紫芝",
        "content": "山翁烂醉习家池，碎剪黄花点玉巵。\n亹亹听君真有味，皇皇怜我欲何之。\n难陪痛饮心先醉，强作朱颜老昜衰。\n明日囊中有新句，尚堪醉墨写淋漓。",
        "dynasty": "宋",
        "collection_info": null
    },
    {
        "uuid": "3ee03421f88360ae69b6ede6bdcbf9f3",
        "title": "次韵吕居仁诗尾见及四绝  其一",
        "author": "周紫芝",
        "content": "诗成邂逅得穷愁，眼见郎潜又白头。\n人物向来山吏部，篇章今日谢宣州。",
        "dynasty": "宋",
        "collection_info": null
    },
    {
        "uuid": "c0da8f81291369e523135f8921d24fb7",
        "title": "次韵吕居仁诗尾见及四绝  其二",
        "author": "周紫芝",
        "content": "狗监连衡苦未平，秋成戈甲尚乘城。\n梦魂几欲随公去，为问高安路几程。",
        "dynasty": "宋",
        "collection_info": null
    },
    {
        "uuid": "6a9c1dd910ff0fda038d5bdc0a3c31ce",
        "title": "次韵吕居仁诗尾见及四绝  其三",
        "author": "周紫芝",
        "content": "楼上看山酒一巵，人间此乐岂儿知。\n秋风吹落霜前雁，寄得西来别后诗。",
        "dynasty": "宋",
        "collection_info": null
    },
    {
        "uuid": "cc14e45910685a35e9ffcdfb7af825a3",
        "title": "次韵吕居仁诗尾见及四绝  其四",
        "author": "周紫芝",
        "content": "白髪书生谁復论，萧然深闭一蓬门。\n自知赤壁功名晚，羞与周郎作耳孙。",
        "dynasty": "宋",
        "collection_info": null
    },
    {
        "uuid": "1f59b7ac6b09a3ffd6604b9133a2cf1f",
        "title": "题裴晋公画像二绝  其一",
        "author": "周紫芝",
        "content": "朝论当年汹汹时，此翁奇事少人知。\n梦中缚得吴元济，犹说绯衣是小儿。",
        "dynasty": "宋",
        "collection_info": null
    },
    {
        "uuid": "b246152fb3f4167d2da5e04d504cf441",
        "title": "题裴晋公画像二绝  其二",
        "author": "周紫芝",
        "content": "瘦着轻裘似不胜，书生事业復谁能。\n莫嗔小鸭可禽兔，真有禅师解放鹰。",
        "dynasty": "宋",
        "collection_info": null
    },
    {
        "uuid": "b6dcd4c5cb267e5eca3b2b2b1cad995b",
        "title": "玉友初成戏作二首  其一",
        "author": "周紫芝",
        "content": "小瓮鹅黄拨不开，晚风吹螘转荷杯。\n灯前细酌情何限，病后朱颜老却回。\n我亦平生笑余耳，人今何处有陈雷。\n方从欢伯作幽事，莫唤酪奴相继来。",
        "dynasty": "宋",
        "collection_info": null
    },
    {
        "uuid": "18940f3128cb1ecbb2f438d9895f9d83",
        "title": "玉友初成戏作二首  其二",
        "author": "周紫芝",
        "content": "旧交谁復可相忘，晚向林中得此郎。\n政恐大儿妨笑语，频呼小友共回翔。\n坐来乌有聊为客，醉后无何即是乡。\n多谢故人分玉粒，夜灯和雨捣新香。",
        "dynasty": "宋",
        "collection_info": null
    },
    {
        "uuid": "e89c17265dee71686935b0cf88ead6a2",
        "title": "捡故书得旧写真戏书",
        "author": "周紫芝",
        "content": "杨柳春风濯濯枝，深惭张绪少年时。\n期期尚有胸中意，种种真成鬓上悲。\n暮四朝三心巳了，年头月尾老俱遗。\n此中空洞今何有，曲尽周郎更不知。",
        "dynasty": "宋",
        "collection_info": null
    },
    {
        "uuid": "7d66fecb0bcaac0a52f36b71e122b2d5",
        "title": "八月三日早起",
        "author": "周紫芝",
        "content": "金枢坏残月，旸谷宾朝曦。\n九日浴沧海，一日腾上枝。\n上枝邈何许，但隐山半规。\n须臾挂铜钲，飞上天一涯。\n光景被草木，晔晔含幽姿。\n微暾入圆吭，飞鸣各嘤咿。\n物意自欣悦，人情伤岁时。\n卷我东窗帘，羣山抺修眉。\n炙背翻故书，搜肠出新诗。\n俟河几时清，种豆落为萁。\n人生行乐耳，富贵终何为。\n丈夫风云会，事业肩皋夔。\n时哉不我与，浩歌君勿疑。\n纫兰可为佩，制荷可为衣。\n驾以白玉虬，骖以苍精螭。\n翩翩八荒外，渺渺天风吹。\n世俗付一笑，造化真小儿。",
        "dynasty": "宋",
        "collection_info": null
    },
    {
        "uuid": "1b7e21698d0d0e5ec0d19dfe41ab41c0",
        "title": "雨作留水西溪涨不可復归",
        "author": "周紫芝",
        "content": "东溪打桨过西溪，南岭云飞北岭时。\n鸟语屡呼人载酒，山行不厌雨催诗。\n静中秋色人间少，客裏泉声夜半知。\n老去随缘皆可耳，愁霖未用苦相欺。",
        "dynasty": "宋",
        "collection_info": null
    },
    {
        "uuid": "9893e66f7bc966a35592ea6b611fd11f",
        "title": "病中王邦宪见过以诗为谢因以当别",
        "author": "周紫芝",
        "content": "别后衡门久不开，壮心消尽已成灰。\n白头羁客病中老，青眼故人天外来。\n相见有时那昜得，语离终在莫频催。\n山城归路应残腊，早寄春风岭上梅。",
        "dynasty": "宋",
        "collection_info": null
    },
    {
        "uuid": "3561843dd6d4d67edd99e88753b5058a",
        "title": "病起负暄菊篱一首",
        "author": "周紫芝",
        "content": "卧疴初肃霜，小间倏玄冬。\n老境知几何，半落呻吟中。\n医师固楚产，砭灼矜神功。\n巫师杂荒怪，呼吸生雷风。\n江乡鬰毒雾，御湿无鞠藭。\n况復窘行役，六月伤藴隆。\n寒热遂百战，药石徒屡攻。\n槁项与黄馘，苶然非昔容。\n逮兹脱九死，更生本苍穹。\n今晨颇欣悦，步我菊篱东。\n无谁与共语，梵诵庶可终。\n忧乐有乘除，涉世殊穷通。\n幸兹未暝间，有乐聊復从。",
        "dynasty": "宋",
        "collection_info": null
    },
    {
        "uuid": "c83f7b4cb661e1eef5d38f90c92d3ccf",
        "title": "送詹伯尹赴三衢酒官",
        "author": "周紫芝",
        "content": "东观谁临未见书，起居君不解何如。\n懒从瓜陇耕春雨，聊听糟床滴夜渠。\n满世棘荆浑未定，白头书尺莫全疏。\n官曹有禄仍无事，看着斑衣从版舆。",
        "dynasty": "宋",
        "collection_info": null
    },
    {
        "uuid": "6a3edda47136933adb4d9c2dbc373746",
        "title": "辛亥冬无雪天气妍暖如禁烟时书所感三绝句  其一",
        "author": "周紫芝",
        "content": "夕阳微傍小窗明，便遣飞虫作意鸣。\n天共梅花元有约，谁教草色上荒城。",
        "dynasty": "宋",
        "collection_info": null
    },
    {
        "uuid": "db501da019380e7e7e8ddff7df84abfe",
        "title": "辛亥冬无雪天气妍暖如禁烟时书所感三绝句  其二",
        "author": "周紫芝",
        "content": "当年白雨打凉州，春色还催禁籞游。\n记得端门迎辇路，轻冰一夜绿杨沟。",
        "dynasty": "宋",
        "collection_info": null
    },
    {
        "uuid": "acb42b4a7d26166cf5866bac5125b3ab",
        "title": "辛亥冬无雪天气妍暖如禁烟时书所感三绝句  其三",
        "author": "周紫芝",
        "content": "去年和雪卧榛丛，雪裏旌旗分外红。\n江上只今无盗贼，楼头昨夜已春风。",
        "dynasty": "宋",
        "collection_info": null
    },
    {
        "uuid": "e7a37f184c532751ef86441c476990c8",
        "title": "仁宗皇帝飞白歌",
        "author": "周紫芝",
        "content": "八神警跸羣灵趋，风师雨伯当前驱。\n汉家四叶圣主出，共扶日御升天衢。\n当时农桑三万里，地上钱流已如水。\n左有稷契右皋夔，四岳九官真济济。\n太师当国天下安，貂蝉绣衮身如山。\n范公特节下金銮，名落百蛮毛髪寒。\n郑公有口伐可汗，可使一言无契丹。\n太平天子坐垂拱，蝉蜵蠖濩朝千官。\n侍臣愕立蓬莱殿，看草宸奎丽云汉。\n中人传赐宣口勅，雨露恩光极昭焕。\n公家什袭宫锦囊，五彩属天惊夜光。\n试从父老说嘉佑，百年厚德知难忘。\n自从丧乱双眼暗，犹喜人间得时见。\n小臣拜舞喜欲颠，安得身随千官朝九天。\n眼见万骑无控弦，四海復似昭陵年。",
        "dynasty": "宋",
        "collection_info": null
    },
    {
        "uuid": "56a0d834fdd13c503421931267757ac6",
        "title": "雪中睡起书北窗二首  其一",
        "author": "周紫芝",
        "content": "断云疏雨暗楼台，春在寒空不肯回。\n梅亦羞人花未笑，柳知何事眼慵开。\n久拚双鬓缘诗老，忍放痴愁入酒来。\n犹有暮年文字业，睡余重秩乱书堆。",
        "dynasty": "宋",
        "collection_info": null
    },
    {
        "uuid": "cb9817c7db54041740da8bb1b1903e92",
        "title": "雪中睡起书北窗二首  其二",
        "author": "周紫芝",
        "content": "窗下梅花冻玉壶，梦回闲听雪跳珠。\n樽中酒尽何由得，枕上诗成可自娱。\n身世固应浑是梦，功名知巳不成卢。\n明朝醉倒春风路，试问黄公觅旧垆。",
        "dynasty": "宋",
        "collection_info": null
    },
    {
        "uuid": "1cc34380d53676744b38ad9877c42d07",
        "title": "次韵元素自东皋寄新诗贼退犹未久  其一",
        "author": "周紫芝",
        "content": "北风胡马自长鸣，月到南枝鸟共惊。\n留我小溪回短棹，看渠红旆作长城。\n人思庞老皆知隐，贼说康成亦畏名。\n乱后欲从君一笑，满林荆棘未堪行。",
        "dynasty": "宋",
        "collection_info": null
    },
    {
        "uuid": "ea88f6cb6cb73093cc6ae3d69c33f6c9",
        "title": "次韵元素自东皋寄新诗贼退犹未久  其二",
        "author": "周紫芝",
        "content": "先生老去以诗鸣，乱定诗来眼倍惊。\n但把明珠照兼乘，未须白璧换连城。\n人言陶令尝耽酒，我识玄真不钓名。\n晚日追随嘆才尽，始知天马足能行。",
        "dynasty": "宋",
        "collection_info": null
    },
    {
        "uuid": "5a00912a8d4eecf118cc375850cc2265",
        "title": "奉圣山中邂逅忻师相与话十年旧事为之惘然二十一日同游陈侍讲附子园偶作此篇",
        "author": "周紫芝",
        "content": "不见跳珠巳十年，旧游重说固依然。\n此生如我岂非梦，到处逢师真是缘。\n倦客来看栽药圃，先生昔侍讲经筵。\n人间作计无多子，也合归耕种谷田。",
        "dynasty": "宋",
        "collection_info": null
    },
    {
        "uuid": "8e317735eb303f1c249a93ce923b24f1",
        "title": "过石壁",
        "author": "周紫芝",
        "content": "两峰夹天高，一水绕山麓。\n鸟道盘山腰，下临千仭谷。\n仰视寸草青，千章罗巨木。\n转峡泻哀湍，惊雷裂坤轴。\n日月所隐庇，光景不到目。\n道险当舍车，重趼摩两足。\n不知谁凿空，穿穴入山腹。\n平生蜀道难，耳目闻见熟。\n兹山亦尤物，初未挂史牍。\n了知天宇间，万险自重复。\n穷人重锱铢，凌冒取危辱。\n岁晏霜雪多，归途戒当速。",
        "dynasty": "宋",
        "collection_info": null
    },
    {
        "uuid": "6ac61080a2bbe078df46e67e88483f1a",
        "title": "出石壁",
        "author": "周紫芝",
        "content": "倚空山崭岩，平地石龃龉。\n修途绕危磴，千里无寸土。\n山高不见日，雾重自成雨。\n入壁天始明，出壁日过午。\n青苍断崖谷，开豁见天宇。\n稻田棋局方，梯山种禾黍。\n道傍两三家，稍稍闻笑语。\n始知在人寰，邂逅得徒旅。\n倦仆饥欲啼，游子欢自许。\n携孥老一廛，白髪无处所。\n何当把春犁，望月耕陇亩。\n闭门了残年，危磴不復取。",
        "dynasty": "宋",
        "collection_info": null
    },
    {
        "uuid": "c36ce561ef6fbb8d840dcb4a8264544f",
        "title": "徽州道中观山二首  其一",
        "author": "周紫芝",
        "content": "老去心安一味闲，江南江北饱看山。\n不知今日徽州路，始落千岩万壑间。",
        "dynasty": "宋",
        "collection_info": null
    },
    {
        "uuid": "d01c6da5a4f083cd67909f542a1d5918",
        "title": "徽州道中观山二首  其二",
        "author": "周紫芝",
        "content": "暖日岩花上翠藤，半岩松桂耸亭亭。\n南来到处无山似，唤作东川小锦屏。",
        "dynasty": "宋",
        "collection_info": null
    },
    {
        "uuid": "7e5c52cb4c30ed6dc3eaa377e32e53da",
        "title": "上饶道中望月岩",
        "author": "周紫芝",
        "content": "瘦马度莽苍，悠悠忽长年。\n群山不知数，衮衮来眼前。\n忽逢天上月，下挂苍崖巅。\n炯如碧玉玦，中空窦云天。\n岩柯亦薄相，为作蟾桂圆。\n阴晴无显晦，千古长婵娟。\n坐令马上梦，忆我江南川。\n江空月自吐，万顷含风烟。\n静闻欸乃声，入我独宿船。\n误从尘网中，见似喜欲颠。\n何当追昔游，摆脱区中缘。\n买地结茅屋，攀云蹑飞仙。\n朝吸白露光，暮饮山根泉。\n清欢倘可结，浩歌与周旋。",
        "dynasty": "宋",
        "collection_info": null
    },
    {
        "uuid": "966272d54e6209cb01ece677276d9119",
        "title": "于潜道中戏作",
        "author": "周紫芝",
        "content": "徐娘虽老风流在，学得啼眉时世粧。\n只有于潜旧家女，但携篷沓嫁新郎。",
        "dynasty": "宋",
        "collection_info": null
    },
    {
        "uuid": "58ceea890b7d28871a22d7002e3fe669",
        "title": "收伯尹三衢书",
        "author": "周紫芝",
        "content": "近有南州使，双持赤鲤鱼。\n花时孤客泪，乱后故人书。\n一别真如许，三年少定居。\n时危消息好，老去莫情疏。",
        "dynasty": "宋",
        "collection_info": null
    },
    {
        "uuid": "b0799a4cd7eec2931a68fa947bdffa4a",
        "title": "正月十日雪",
        "author": "周紫芝",
        "content": "维时孟春月，岁事司勾芒。\n微阳力犹弱，未足扶百昌。\n风伯偶偃旆，电师亦潜光。\n坚冰顿欲解，蛰户不肯藏。\n群阴势未屈，寒飈忽飞翔。\n积阴既得泄，雪意亦异常。\n痴云迷澒洞，烟水俱苍茫。\n行人有堕指，裹足畏前冈。\n疏梅强解事，一笑矜芳香。\n谁怜百草死，万木寒仍僵。\n东君始用事，抗此凛冽刚。\n那知假微暾，乃復为此祥。\n幽人解春衣，酒券仅可偿。\n倚此数日暖，苍黄索衣裳。\n万事多反覆，天心难重量。\n赖我有残榼，聊足资清狂。\n此意谁復论，醉眼空望羊。",
        "dynasty": "宋",
        "collection_info": null
    },
    {
        "uuid": "7c6788e52e4c1fbdabf64a831e990f9d",
        "title": "铜爵研",
        "author": "周紫芝",
        "content": "藁街夜腹空燃脂，可怜汉祚终陵夷。\n老瞒自在作家主，欺它寡妇并孤儿。\n洛阳宫殿皆颓圯，更作高台半天起。\n台上吹香十里闻，台下洗粧漳水浑。\n当时歌管一消歇，回望西陵空断魂。\n百年岁月空中鸟，花不长妍人易老。\n台倾人去不復存，碧瓦澄泥为谁好。\n那知流落向寒窗，乞与诗人赋花草。",
        "dynasty": "宋",
        "collection_info": null
    },
    {
        "uuid": "02cbdc6876b7f3aeeb977edd9024f182",
        "title": "次韵伯尹见寄二首  其一",
        "author": "周紫芝",
        "content": "种种星星苦见侵，已无心作四愁吟。\n三秋令我频成梦，一月劳君几嗣音。\n臭味每嗟无草木，因缘已定只山林。\n此心耿耿从谁语，遗恨依然泪满襟。",
        "dynasty": "宋",
        "collection_info": null
    },
    {
        "uuid": "ed1a60717b2e8a39b9c57a365f4bcadc",
        "title": "次韵伯尹见寄二首  其二",
        "author": "周紫芝",
        "content": "从古何人解识真，夜光欲到了无因。\n只今怀璧还归赵，它日挥毫有过秦。\n余子不应霑厚禄，此郎宁合坐长贫。\n白衣苍狗俱成梦，富贵功名不在人。",
        "dynasty": "宋",
        "collection_info": null
    },
    {
        "uuid": "7e5cc76b1b23fd98e1e3728383ee4506",
        "title": "次韵常元明寄侯元进",
        "author": "周紫芝",
        "content": "丞哉风味似崔侯，松下行吟万事休。\n乱后只应堪一笑，官闲如此復何求。\n看花欲下春衫泪，射月先忧塞草秋。\n赖有道人三昧句，为君一洗向来愁。",
        "dynasty": "宋",
        "collection_info": null
    },
    {
        "uuid": "a450a262f8b57c82f2abed2874079c2f",
        "title": "和赵鹏翔赠李生",
        "author": "周紫芝",
        "content": "人间作画如作诗，妙由心得非人为。\n五日一石十日水，此事无乃亦可期。\n向来郭恕先，妙手真復奇。\n经年不肯下一笔，胸中丘壑谁当知。\n忽然有兴不可遏，写作槎枒风雨枝。\n回头却笑阎立本，缓急与人为画师。\n李生闻是成远后，一生落魄唯饮酒。\n贵人金多不可呼，閒日为多画日偶。\n心知公子非俗人，平生笔底波澜翻。\n故作沧江与巨石，要看万里风涛相吐吞。\n谁知此老不足数，自笑一生常苦辛。\n桃花水暖小艇窄，十年辜负江边春。\n时危力小去未得，画图入眼空伤神。",
        "dynasty": "宋",
        "collection_info": null
    },
    {
        "uuid": "df0cbc5f4e94393a77ac8ae46193f647",
        "title": "次韵韦深道哭陈谏议",
        "author": "周紫芝",
        "content": "自是羣姦误圣君，初心岂愿作忠臣。\n平生劲气埋黄壤，当日嘉言在紫宸。\n諌议裂麻方伏閤，诸公鸣玉自垂绅。\n向来六子俱诛灭，此道于谁较屈伸。",
        "dynasty": "宋",
        "collection_info": null
    },
    {
        "uuid": "7036b6b4acbb15a41abf0c7809f57a4e",
        "title": "叔达许分萱柳二栽作二绝  其一",
        "author": "周紫芝",
        "content": "华颠老去几霜秋，知处元应不奈愁。\n但得稍分花到眼，谁能更觅地埋忧。",
        "dynasty": "宋",
        "collection_info": null
    },
    {
        "uuid": "af6d9cdbbeca7a8d8c5cb6d8704fa5dc",
        "title": "叔达许分萱柳二栽作二绝  其二",
        "author": "周紫芝",
        "content": "锄荒巳出墙根路，剪绿仍分雪后栽。\n便与数椽容我老，当留一径待君来。",
        "dynasty": "宋",
        "collection_info": null
    },
    {
        "uuid": "a5cb6587c92eb9519920633fbbb8454b",
        "title": "谢元不伐寄灵岩七诗用梅圣俞韵",
        "author": "周紫芝",
        "content": "灵岩胜绝天下稀，开凿乃自太古出。\n山名初岂有显晦，胜处要须诗黼黻。\n自从梅老登列仙，尤物谁怜久埋没。\n具茨笔力扛九鼎，坐遣清诗入山骨。\n据龟食蛤谁与游，绛节云车到仙窟。\n云间招手疑有无，月下吹箫真仿佛。\n飞云杳蔼风吹香，翠润空蒙雨垂湿。\n谁从洞口看金书，想对神清时独立。\n我家灵岩山脚底，识面何由恍如失。\n虽无幽梦到三山，尚有明珠容什袭。",
        "dynasty": "宋",
        "collection_info": null
    },
    {
        "uuid": "054d0c20217db7dfeaa9ed0cf3fece5b",
        "title": "送别徐南美",
        "author": "周紫芝",
        "content": "谋臣如云将如雨，欲剪天骄奉明主。\n御营飞诏肃虎貔，妙略纵横自神武。\n谁骑驳马蹄双朱，梦从璜溪亲帝舆。\n手提大钺杀两将，日御少却公重扶。\n此公堂堂出当国，羣盗相看少颜色。\n江上鲸鲵尽扫除，草中狐兔无窠窟。\n折衝自可销戈兵，寸地尺天归圣明。\n帐下偏禆何足数，幕中宾客公独称。\n愿资硕画戡祸乱，坐遣四海歌昇平。\n书生白首亦安用，尚可平戎作短行。",
        "dynasty": "宋",
        "collection_info": null
    },
    {
        "uuid": "0d91047efe83f27aa1b3a84c066577b7",
        "title": "送侯元进罢泾溪丞",
        "author": "周紫芝",
        "content": "胡雏饮马窥长江，巨鼎一沸俱仓黄。\n我携老稚不知处，流离夜窜泾山阳。\n山中小邑真蕞尔，井邑无声但流水。\n乱石巉峥虎看人，贾客稀疏市争米。\n忆昔相逢羣盗中，过我天宫宝坊裏。\n人言觅句崔立之，恐是前身侯叔起。\n当官论事嚼寒冰，醉后诗成只弹指。\n三年兵火梦中游，别去何堪日千里。\n人生直气忌太高，论少卑之亦聊尔。\n功名唾手良偶然，邂逅庸奴亦如此。\n如公人物自有余，似我苍华真老矣。\n只今满世尚干戈，应念相思遣双鲤。",
        "dynasty": "宋",
        "collection_info": null
    },
    {
        "uuid": "0ca90661b8175aa079c4c5f6367327b4",
        "title": "李使君示开化诸诗",
        "author": "周紫芝",
        "content": "使君一出承明庐，当年两佩龟峰鱼。\n龟峰小儿骑竹马，笑挽朱轓归故闾。\n门外春风吹画戟，小阁香浓绮疏碧。\n苏州五字老更奇，东阳八咏人谁敌。\n山堂闻说公自开，烟雨遥供翠鬟色。\n更向招提山窟中，竹杖穿云饱经历。\n夜上孤峰看明月，晓趁钟鱼着僧屐。\n诗成知復几牛腰，倒廪倾囷公不惜。\n他人举似与何人，知我耽诗老成僻。\n平日看囊止一钱，惊见纵横着圭璧。\n当遣儿童勿浪传，按剑从来少人识。",
        "dynasty": "宋",
        "collection_info": null
    },
    {
        "uuid": "37fa25248c6069fed3d10cee2e19c38b",
        "title": "赠元具茨二首  其一",
        "author": "周紫芝",
        "content": "平生结客少年塲，人物如君见未尝。\n早岁风流知漫叟，一时师友是黄香。\n相从便作双凫去，欲见应须一苇航。\n只恐涪翁门下士，九重应合奉清光。",
        "dynasty": "宋",
        "collection_info": null
    },
    {
        "uuid": "49f978614be51b571b24890a839868c0",
        "title": "赠元具茨二首  其二",
        "author": "周紫芝",
        "content": "名在金华季孟间，流传佳句落人寰。\n异时文采今何在，扫地风流唤欲还。\n剩馥见分虽有意，小巫自顾独何颜。\n源明不恨生衰俗，尚喜人中识鲁山。",
        "dynasty": "宋",
        "collection_info": null
    },
    {
        "uuid": "c5fb762d682e8602cd59145abbbc486b",
        "title": "罗仲共兄弟文集为贼所残",
        "author": "周紫芝",
        "content": "照眼明珠两陆离，机云兄弟似当时。\n文章未许轻霑丏，神物何为欠护持。\n白璧悬知从间道，青毡亦復付偷儿。\n谁言举世无苏暐，收得香奁第一诗。",
        "dynasty": "宋",
        "collection_info": null
    },
    {
        "uuid": "837ae55f5155aa58679b44df414c0bc8",
        "title": "何元静以诗索花次韵诗尾致剪花之约",
        "author": "周紫芝",
        "content": "城南有客身倦游，饭无脱粟衣无裘。\n短墙雨湿花木晚，穷巷草深篱落秋。\n心常自许玉川辈，人言恐是原宪流。\n千奴安得封君禄，偶有一花聊可目。\n綵椽作架恐未暇，春到听花飞上屋。\n衡门无酒客不知，寒谷少春花更迟。\n慇勤未足供一笑，惭愧烦君作好诗。\n谁遣春风吹急雨，枝头会见花无数。\n夜窗月白得暗香，晓枕风微战轻素。\n已办并州快剪刀，为剪长条送春去。\n君当酿酒买肥羔，莫倚匆匆陈草具。",
        "dynasty": "宋",
        "collection_info": null
    },
    {
        "uuid": "c1ec36c9c88b1e76150cf10f48a2a04e",
        "title": "后数日以诗偿剪花之约",
        "author": "周紫芝",
        "content": "春风吹云不成雨，暖日将春到花坞。\n知君不羡鹤林神，但将诗作催花鼓。\n饕风虐雨一扫空，国艶天香为君吐。\n金刀盟在不敢寒，急走送君花满盘。\n何郎要将汤饼试，不放枝头朝露干。\n樽虽有酒莫谩把，客未可人谁共看。\n想当风暖月更白，流苏帐挂香团栾。\n应笑老翁门寂寂，咫尺谁来草玄宅。\n暗香和月与谁同，芳条委地无人摘。\n春与幽姿似少情，雨打风翻漫狼藉。",
        "dynasty": "宋",
        "collection_info": null
    },
    {
        "uuid": "d8f22717fe95591d818dcc124d67c24c",
        "title": "送舒永丰",
        "author": "周紫芝",
        "content": "斯民如草木，九圣含春温。\n秋风一披拂，零落难重陈。\n嗣皇回日御，杲杲昇朝暾。\n谁令天骄子，欲肆长鲸吞。\n王师一倡乱，诸将皆星奔。\n可怜尔羣苍，终不负汉恩。\n固亦念颠仆，所喜邦本存。\n舒侯名家郎，翔鸾未鶱腾。\n稍分民社寄，似欲亲拨烦。\n盍敷寛大诏，力补疮痍痕。\n勿谓蕞尔邑，安能着华轩。\n妙割俱有用，鸡牛无足言。\n君看密县宰，视民真子孙。\n汗马无寸劳，太傅岂不尊。\n扶衰其有意，愿復矜元元。",
        "dynasty": "宋",
        "collection_info": null
    },
    {
        "uuid": "141a8723b09f64e3ccffb1f533894490",
        "title": "次韵何君与晚晴",
        "author": "周紫芝",
        "content": "花深雨过一鸠鸣，唤起何郎对晚晴。\n暮霭连山明白鹭，夕阳回处带啼莺。\n浮生可笑能几屐，万事政须论一枰。\n想得追随共飞盖，玉觞零乱酒催行。",
        "dynasty": "宋",
        "collection_info": null
    },
    {
        "uuid": "992b08451006e7d11d04419542f7adfe",
        "title": "次韵刘元素暮春书怀",
        "author": "周紫芝",
        "content": "断肠风雨落花时，空遣刘郎赋柳枝。\n涉世功名真螘穴，送春歌吹只蛙池。\n尚堪短策时乘兴，犹有寒杯可共持。\n更愿余生似东野，云龙无地不相随。",
        "dynasty": "宋",
        "collection_info": null
    },
    {
        "uuid": "3855b2d69be157c41bd115087f136efc",
        "title": "次韵元素再用前作",
        "author": "周紫芝",
        "content": "春晴无復少年时，那作惊乌夜绕枝。\n愿与君游云梦泽，不愁人夺鳯凰池。\n北窗付我常高卧，手板看渠自倒持。\n拟伴遗民钓烟水，萧规真欲效曹随。",
        "dynasty": "宋",
        "collection_info": null
    },
    {
        "uuid": "cf5181d59f3d865335dfadeda82559ac",
        "title": "元素将与余别再赋前篇因以留之",
        "author": "周紫芝",
        "content": "江头云雁欲飞时，倦翮依然在一枝。\n少竚晚潮青版舫，共听朝雨绿荷池。\n伯生醉熟惭空洞，梦得诗高有护持。\n南浦分襟定何日，悬知清梦与君随。",
        "dynasty": "宋",
        "collection_info": null
    },
    {
        "uuid": "cf9a3fa46430d6589a6d5223fe17a039",
        "title": "送元素",
        "author": "周紫芝",
        "content": "重来樽酒定何时，藜杖同谁把一枝。\n雅量久知吞梦泽，高飞犹恨隔天池。\n凌烟事业归骠骑，乐府歌行付总持。\n自载笔床茶竈去，喜君风味似天随。",
        "dynasty": "宋",
        "collection_info": null
    },
    {
        "uuid": "3012e593a651144283434b9ad707b2f4",
        "title": "次韵元不伐暮春再游俞氏园期任道卿刘长孺不至",
        "author": "周紫芝",
        "content": "素心失前期，幽事萦老念。\n小筑犹未成，残年作逋欠。\n五字俯见投，光芒肯收敛。\n遐想徒意消，从游知礼僭。\n流离兵盗余，有籍犹未占。\n尚想南冈花，依依弄残艶。\n栖迟倘会意，往返殊未厌。\n如何两公子，盟寒久无验。\n我语良可删，公当为磨玷。\n载酒苦未能，兹焉负深歉。",
        "dynasty": "宋",
        "collection_info": null
    },
    {
        "uuid": "a7cc0fd38c5eb217246635bf7885b4da",
        "title": "春晚绝句二首  其一",
        "author": "周紫芝",
        "content": "春来白水欲平田，未拆秋韆已禁烟。\n伤雨落花空着地，倚风轻絮解漫天。",
        "dynasty": "宋",
        "collection_info": null
    },
    {
        "uuid": "012d715e34a7acf979bad78429a16913",
        "title": "春晚绝句二首  其二",
        "author": "周紫芝",
        "content": "鸟声时向静中闻，尽日阴晴漫不分。\n庭下落花如落絮，眼前春思似春云。",
        "dynasty": "宋",
        "collection_info": null
    },
    {
        "uuid": "2f5f2a2accc69433a6df66a8e607bc1f",
        "title": "访张元明山斋",
        "author": "周紫芝",
        "content": "张侯诗似岭云闲，飞鸟何心只愿还。\n醉裏有官如物外，眼前无客似山间。\n来听春枕连宵雨，看画秋屏着色山。\n老去此身无处用，固应容我作跻攀。",
        "dynasty": "宋",
        "collection_info": null
    },
    {
        "uuid": "bed175610c03dfe13beda47cc71cd743",
        "title": "次韵张元明书刘氏草堂",
        "author": "周紫芝",
        "content": "草堂闻出碧鸡西，一色桃花去路迷。\n有眼固应元自白，无腰略可为人低。\n池塘看浴双凫雨，帘幙时衔燕子泥。\n想得君家旧蓑笠，依然犹在太真溪。",
        "dynasty": "宋",
        "collection_info": null
    },
    {
        "uuid": "96904c2b037c9371c54df534d622ae99",
        "title": "四月二十八日江元楷置酒坐客皆醉卧已而主人亦就睡戏作数语以纪其事",
        "author": "周紫芝",
        "content": "西园春事阑，歌管罢丝竹。\n青钱落高榆，幽鸟啭空谷。\n江侯不能闲，折简到吾属。\n凈扫南窗尘，共把一樽玉。\n重觞各颓然，睡味久乃熟。\n齁齁两鼻雷，艶艶当筵烛。\n因知欢有余，谁谓饮不足。\n伟哉三玉人，曾不愧坦腹。\n应怜俗子陋，礼法困窘束。\n坐中饮湿生，起舞自成曲。\n主人亦忘客，去留随所欲。\n可笑陶渊明，欲睡客须逐。",
        "dynasty": "宋",
        "collection_info": null
    },
    {
        "uuid": "a17ed959694fc678a34b884e24a1c9c5",
        "title": "题张元眀四鬼捕懒龙图",
        "author": "周紫芝",
        "content": "五月江南地无黍，帝遣雷师下行雨。\n百神受职羣龙奔，一龙藏头翳玄云。\n雷师奋虬叱四鬼，拽取老龙朝帝阍。\n张侯直气不可屈，云间睥睨旁怒嗔。\n归来面壁聊一吐，画作新图走儿女。\n潜虬怕死不肯行，夜叉飞天髪毛竖。\n人间空笑虎头痴，笔底风云遽如许。\n今年雨足年亦丰，蜥蜴蝘蜓俱论功。\n龙方下避千里赤，疾雷破柱颂天公。\n天公有令那得尔，寄语痴龙莫辞死。",
        "dynasty": "宋",
        "collection_info": null
    },
    {
        "uuid": "20ac66ac38954c529ca4dae50b720fe5",
        "title": "次韵赵伯武病中即事五首  其一",
        "author": "周紫芝",
        "content": "卧疴念经时，勿药有新喜。\n便应走骎骎，谁復称起起。\n啸歌理壶觞，婆娑在窗几。\n想当呼浊醪，与客谈妙理。",
        "dynasty": "宋",
        "collection_info": null
    },
    {
        "uuid": "d1c548be1d67877166e4d7780759f68b",
        "title": "次韵赵伯武病中即事五首  其二",
        "author": "周紫芝",
        "content": "赵侯佳公子，妙伎数三绝。\n对君如春水，熇熇消内热。\n一为药石误，良会能契阔。\n便当亟相过，共此良夜月。",
        "dynasty": "宋",
        "collection_info": null
    },
    {
        "uuid": "c8c4553c7fea45a6d744b99323835509",
        "title": "次韵赵伯武病中即事五首  其三",
        "author": "周紫芝",
        "content": "爱酒知有癖，耽书久成痴。\n官曹足余暇，幽策约屡枝。\n但恐蒹葭陋，缪倚琼玉姿。\n况无弹丸手，突过黄初诗。",
        "dynasty": "宋",
        "collection_info": null
    },
    {
        "uuid": "de27f7f33913fe858ce70c86c2a57137",
        "title": "次韵赵伯武病中即事五首  其四",
        "author": "周紫芝",
        "content": "病余春巳归，飞花满空堂。\n萱草欲成窠，戎葵粲微黄。\n高门有贺客，新篘怯初尝。\n人生贵强健，余事亦渺茫。",
        "dynasty": "宋",
        "collection_info": null
    },
    {
        "uuid": "d1397f1f3ffddacfa85ec787fedcd553",
        "title": "次韵赵伯武病中即事五首  其五",
        "author": "周紫芝",
        "content": "平生沈东阳，鹤骨俨如故。\n朝来闻巾车，载酒定何处。\n暮归坐东轩，翰墨有佳趣。\n当持乌丝栏，为乞锦囊句。",
        "dynasty": "宋",
        "collection_info": null
    },
    {
        "uuid": "5097afe0a0fab864f2095dfe344f917c",
        "title": "送费茂和二首  其一",
        "author": "周紫芝",
        "content": "谁言令尹拙催科，鞭朴当如岂弟何。\n楼下久传于蔿曲，人间方唱纥那歌。\n虎知低首须应杀，雉已将雏不可罗。\n太史若书神爵传，慈祥未愧昔人多。",
        "dynasty": "宋",
        "collection_info": null
    },
    {
        "uuid": "a355dd2ae510ebfe51e0e4369cdf5493",
        "title": "送费茂和二首  其二",
        "author": "周紫芝",
        "content": "前贤零落谩知名，后辈何由识老成。\n谁遣斯民俱卧辙，因知循吏本无声。\n眼前公事何时了，月下清樽且復倾。\n想得新栽池上柳，送君归棹亦多情。",
        "dynasty": "宋",
        "collection_info": null
    },
    {
        "uuid": "54f5ea9f54adea1ed882a8170889bb77",
        "title": "汪才任寺簿得刘遗民钓台于泾水之上将作小亭而未暇有诗次其韵",
        "author": "周紫芝",
        "content": "眼前时事只纷纷，林下谁来弔逸民。\n断石至今留故物，赤栏何日照江濵。\n飘流岁月人空远，料理风烟意转新。\n拟借一椽垂短钓，此生真欲继前尘。",
        "dynasty": "宋",
        "collection_info": null
    },
    {
        "uuid": "7ce0c860ee3ba6084df1118afb0e7a34",
        "title": "秋暑卧病示庄簿",
        "author": "周紫芝",
        "content": "老火倏巳尽，金行殊未刚。\n弱枣渐可剥，七月犹骄阳。\n赤日不可嚮，白汗惊流浆。\n谁将穷谷冰，为我濡枯肠。\n况兹老病躯，息偃真在床。\n敲秋赖风玉，微飈袭衣裳。\n言念北征士，万里方拓疆。\n秋云静边日，光耀剑戟场。\n君今饱韬略，论事时抗章。\n诸公颇动色，有策云甚良。\n何当给锋车，结佩朝明光。\n一鼓收关河，再鼓擒戎王。\n兵戈既静洗，不復腥犬羊。\n万夫各解甲，四海均清凉。",
        "dynasty": "宋",
        "collection_info": null
    },
    {
        "uuid": "aa20aadef94e130159dd07e2bd1f20e9",
        "title": "雨后微凉再示庄簿",
        "author": "周紫芝",
        "content": "蓐收始用事，健行肃干刚。\n微飈生淅沥，一雨洗亢阳。\n香罗阨团扇，玉椀辞蔗浆。\n况蒙慷慨词，犹激卑懦膓。\n当食忽亡匕，起立遂失床。\n鷄鸣中夜兴，呼灯揽冠裳。\n自从羯胡乱，四海失故疆。\n向来桑麻区，半作荆棘场。\n黔首未安堵，皂囊思献章。\n闻有圯上书，今代谁张良。\n风云须嘉会，日月依末光。\n当宁方侧席，谁能荐吾王。\n鸷鸟尚垂翅，老眼空望羊。\n秋风一夕起，抚事增悲凉。",
        "dynasty": "宋",
        "collection_info": null
    },
    {
        "uuid": "54225fed4027a3fc9f634706fc100b61",
        "title": "观大阅",
        "author": "周紫芝",
        "content": "落日鸣笳鼓，西风卷旆旌。\n熊罴千骑肃，锦绣一川明。\n猛士方投石，将军未请缨。\n不须夸剑舞，却縠是书生。",
        "dynasty": "宋",
        "collection_info": null
    },
    {
        "uuid": "9e83506919a36d6013d993527a71ae27",
        "title": "復愁二首  其一",
        "author": "周紫芝",
        "content": "秋风袅袅秋云愁，寒日耿耿还西流。\n昬鸦接翅带远水，暮雨满山昏北楼。\n微凉渐欲入枕簟，白露復恐霑梧楸。\n横戈壮士半茅土，云壑布衣悲素秋。",
        "dynasty": "宋",
        "collection_info": null
    },
    {
        "uuid": "245060d733d2a617a1c41baaa3f281eb",
        "title": "復愁二首  其二",
        "author": "周紫芝",
        "content": "江南郡邑半成灰，江北诸藩信不来。\n此日兵连殊未解，向来边衅復谁开。\n三关故地何时得，二帝征銮几日回。\n白髪草莱无远策，时垂双泪只兴哀。",
        "dynasty": "宋",
        "collection_info": null
    },
    {
        "uuid": "7751596c3e2e6e4d8fa3e824a26bd16c",
        "title": "次韵冯远猷夜雨屋漏有作",
        "author": "周紫芝",
        "content": "我昔在田间，秋霖伤岁熟。\n常忧床床雨，夜下东屯屋。\n饭牛起晨耕，短蓑聊栉沐。\n违湿因五迁，劳形真仆仆。\n坐歌南山粲，那惜清夜促。\n平生小冯君，秀齿粲冰玉。\n生余华屋姿，岂识霑濡辱。\n谁知折角巾，肯念滹沱轴。\n会将秋雨谣，写入朱弦曲。\n知君有过秦，妙画行见録。\n衮衣坐法宫，当宁调玉烛。\n吾庐虽独破，受冻死亦足。",
        "dynasty": "宋",
        "collection_info": null
    },
    {
        "uuid": "bf001416d4b89fedea1c1aad42cd5a82",
        "title": "饮魏宗明家分韵得酒字",
        "author": "周紫芝",
        "content": "闭门苦秋炎，散髪卧北牖。\n小雨度微凉，西风飒衰柳。\n起邀马服君，步过云中守。\n云中雅好事，酌我玉巵酒。\n诸公饮方豪，何曾问升斗。\n而我纔饮湿，已復困濡首。\n臭味本自同，初何间能否。\n不然琼瑶林，何以着老叟。\n欢同一笑间，义重千载后。\n脱弹无新诗，刻烛愧敏手。\n诗成慎勿再，坐客惊欲走。",
        "dynasty": "宋",
        "collection_info": null
    },
    {
        "uuid": "2fff53cde0736a20fe4d894f4a2e82d4",
        "title": "感韩碑用李义山韵",
        "author": "周紫芝",
        "content": "长蛇封豕矜雄姿，弄兵三世窥皇羲。\n自从胡骑入中土，侥倖岁月寛诛夷。\n锦纒红帕五十载，肯输赤豹兼黄罴。\n宪皇神算本天授，指顾不劳戈一挥。\n元和上相拜元帅，黄金铸印手自持。\n三军踏雪砍墉入，夜摩贼垒朝搴旗。\n侍中西平老将种，属鞬拜舞行相随。\n绯衣小儿却健武，未怕贼首如虎貔。\n功垂竹帛不可掩，名在万古谁能訾。\n行军司马号大手，苍珉承诏镵瑰词。\n平生直笔有公议，从人乞米知羞为。\n狗功须赖发纵者，尽勒殊勋归鼎司。\n宫中小女强解事，敛祍雪涕垂丰颐。\n絺章绘句随断裂，厖恩下沛惊淋漓。\n空余大雅配吉甫，春秋庙享存歌诗。\n当时左右无諌者，应惭鸣佩趋龙墀。\n襄阳太守独何事，殷勤自刻平吴碑。\n将军更勒燕然石，蛮风瘴雨侵蟠螭。\n张功耀武示万世，二子无乃为已私。\n晋公纯德古未有，彊藩悍将亲平治。\n羣奸闻风胆为落，自奋老拳擒宛脾。\n都人尚想白羽扇，野蔓已理黄绢词。\n唐家晚岁事如此，谁令举世跻纯煕。\n君不见郑公之死肉未冷，停婚碎石恩还追。\n文皇英明犹復尔，功臣谁肯躬胼胝。\n玉溪慷慨书万本，要识元老为邦基。",
        "dynasty": "宋",
        "collection_info": null
    },
    {
        "uuid": "9756bf0a25cd751934f5452934ff9274",
        "title": "寄题元具茨双梅庵",
        "author": "周紫芝",
        "content": "高节知公冠九州，梅花却对令君羞。\n诗如往日陶彭泽，人是只今陈太邱。\n挽得繁枝供宴坐，小分疏影入清流。\n簿书堆裏浑无事，玉雪香中醉即休。",
        "dynasty": "宋",
        "collection_info": null
    },
    {
        "uuid": "cf118fe6298b3536f6265a5e2b86d538",
        "title": "读东坡儋耳新诗",
        "author": "周紫芝",
        "content": "先生流落久居夷，属国前身事巳非。\n万里岷峨空入梦，七年海峤不思归。\n桄榔叶暗蛮村雨，荔子红垂瘴岭扉。\n政坐诗穷关底事，云鹏谁道总卑飞。",
        "dynasty": "宋",
        "collection_info": null
    },
    {
        "uuid": "14b373f133d4680d8343a686e541c024",
        "title": "次韵时然惠徽州近作",
        "author": "周紫芝",
        "content": "庄侯四海习凿齿，鸾栖一枝亦聊尔。\n沸镬那寻袁处州，独跨羸骖度徽水。\n羊肠路绕十八坡，危磴天悬三十里。\n扪参历井不復休，一握去天真有此。\n军符夜下星火急，吏习文书日填委。\n青山倥偬未可厌，方外周旋人有几。\n坐看云生拄颊间，便恐诗成横槊裏。\n万壑千岩入句来，天遣江山助奇伟。\n我昔经行五岭头，芙蓉峰高天正秋。\n凄音怨曲不成调，细雨寒烟空復愁。\n晓得新诗惊欲倒，句似当年山色好。\n一生忍泪泣秋风，可笑区区郊与岛。",
        "dynasty": "宋",
        "collection_info": null
    },
    {
        "uuid": "c4922789cd861145c4d7ecae1d97f46f",
        "title": "题吕节夫园亭十一首 云林堂",
        "author": "周紫芝",
        "content": "高情恶喧嚣，结屋傍空旷。\n草堂寄云林，远目聊自放。\n偃蹇良不疑，世情真可抗。\n不知堂中人，谁同倚藤杖。",
        "dynasty": "宋",
        "collection_info": null
    },
    {
        "uuid": "ac02537f3bde93e833b69134910292f3",
        "title": "题吕节夫园亭十一首 半隐寮",
        "author": "周紫芝",
        "content": "显晦固有时，出处本同致。\n乘流与遇坎，等是一戏事。\n真隐了无心，宁须论朝市。\n君看半隐名，是中有深意。",
        "dynasty": "宋",
        "collection_info": null
    },
    {
        "uuid": "348a92f7cad6e259af8701b77788079c",
        "title": "题吕节夫园亭十一首 岁寒披",
        "author": "周紫芝",
        "content": "山中与谁语，俗士不我过。\n时携登山屐，闲上岁寒坡。\n不知青女威，奈此苍官何。\n从今桃李花，漫漫空復多。",
        "dynasty": "宋",
        "collection_info": null
    },
    {
        "uuid": "c67def245a3e5827d1691548d1bfb63d",
        "title": "题吕节夫园亭十一首 朝阳台",
        "author": "周紫芝",
        "content": "残月坏金枢，朝曦吐旸谷。\n南台凌日观，杲杲明万木。\n白露亦巳晞，桐阴转檐曲。\n危坐读黄庭，想像巾一幅。",
        "dynasty": "宋",
        "collection_info": null
    },
    {
        "uuid": "a5360b22d61c84eb0c3dacd6559a6f6b",
        "title": "题吕节夫园亭十一首 众芳阁",
        "author": "周紫芝",
        "content": "草木有盛德，俗眼未易观。\n幽姿不可见，微香在林间。\n植我东篱菊，艺此九畹兰。\n芳意似有知，为君笑朱栏。",
        "dynasty": "宋",
        "collection_info": null
    },
    {
        "uuid": "3247746207a852264dc00876f7a96204",
        "title": "题吕节夫园亭十一首 藤洞",
        "author": "周紫芝",
        "content": "云山渺无何，地胜余草木。\n苍藤饱风霜，夭矫作岩谷。\n幽香出空洞，清樾交翠麓。\n想时携客来，班荆对棋局。",
        "dynasty": "宋",
        "collection_info": null
    },
    {
        "uuid": "030b76de757c20e8ae32ee0e4541e647",
        "title": "题吕节夫园亭十一首 学圃亭",
        "author": "周紫芝",
        "content": "疏泉灌空畦，折柳樊小圃。\n关心有幽事，寄意在衡宇。\n但恐经纶人，兹焉忽高举。\n慎勿厌荷锄，烟蓑湿春雨。",
        "dynasty": "宋",
        "collection_info": null
    },
    {
        "uuid": "75284de83c563762a16d9a21b4ac453f",
        "title": "题吕节夫园亭十一首 卷书阁",
        "author": "周紫芝",
        "content": "机云佳兄弟，胸中几石渠。\n万事资不理，三箧补有余。\n它时策高勋，已復得异书。\n安用结飞楼，傍架时卷舒。",
        "dynasty": "宋",
        "collection_info": null
    },
    {
        "uuid": "87c6caf7c013ebb343411f8dc4a81f2b",
        "title": "题吕节夫园亭十一首 舒啸轩",
        "author": "周紫芝",
        "content": "渊明磊落人，啾唧倦吟讽。\n聊将舒啸声，一为洗喧閧。\n寄言枭獍徒，请勿恣嘲咔。\n君看半岭间，依稀有鸣鳯。",
        "dynasty": "宋",
        "collection_info": null
    },
    {
        "uuid": "db933157ed6b9359c877e88d217a5ef4",
        "title": "题吕节夫园亭十一首 越香堂",
        "author": "周紫芝",
        "content": "佳木寄深坞，自与春有期。\n幽姿谁復省，轩轩颇矜持。\n真赏倘已逢，清香袭人衣。\n士为知己死，此语良不欺。",
        "dynasty": "宋",
        "collection_info": null
    },
    {
        "uuid": "47484f70692dadf586ddad70cb4fad93",
        "title": "题吕节夫园亭十一首 容安轩",
        "author": "周紫芝",
        "content": "生理须几何，安分一枝足。\n向来高明中，百鬼作祸福。\n何如此衡茅，长年乐幽独。\n慎勿将蜗牛，轻比蛮与触。",
        "dynasty": "宋",
        "collection_info": null
    },
    {
        "uuid": "74f900d02d043cd7cfc9115f602ee60d",
        "title": "金华老人分老潘点漆墨十月二十三日久雨新霁弄笔北窗戏作此语华严经云须弥山笔大海聚墨不能书写一字法门",
        "author": "周紫芝",
        "content": "老来窗几漫尘埃，谁与潘郎点漆煤。\n一字法门书不得，又撩风月作诗媒。",
        "dynasty": "宋",
        "collection_info": null
    },
    {
        "uuid": "28801591d3bf0fcf969af3ab8a7c42db",
        "title": "东窗对雪六言四首  其一",
        "author": "周紫芝",
        "content": "月观云台何处，瑶林玉树谁家。\n幻成银色世界，雨此天女宝花。",
        "dynasty": "宋",
        "collection_info": null
    },
    {
        "uuid": "dfce459bae1dbe4409164a542c352e7a",
        "title": "东窗对雪六言四首  其二",
        "author": "周紫芝",
        "content": "天净银潢渺渺，林寒玉佩珊珊。\n有月时翻瑶草，无人来踏琼田。",
        "dynasty": "宋",
        "collection_info": null
    },
    {
        "uuid": "05b8ad6d2da8928344f24feae49c2621",
        "title": "东窗对雪六言四首  其三",
        "author": "周紫芝",
        "content": "拥鼻驼裘不暖，浇肠蚁榼还空。\n助我茶瓯玉雪，煎成石鼎松风。",
        "dynasty": "宋",
        "collection_info": null
    },
    {
        "uuid": "6e407cf6e06a50412d05721b14ae9f08",
        "title": "东窗对雪六言四首  其四",
        "author": "周紫芝",
        "content": "睡起山惊堆玉，诗成研欲敲冰。\n飘瓦莫嫌碎点，打窗留伴寒灯。",
        "dynasty": "宋",
        "collection_info": null
    },
    {
        "uuid": "7540cdbffdaf355867ef07aeba49d702",
        "title": "闻雪二首  其一",
        "author": "周紫芝",
        "content": "黄昏雪意未全成，寒入重衾晓更清。\n风裏未看穿幕片，梦中先听打窗声。",
        "dynasty": "宋",
        "collection_info": null
    },
    {
        "uuid": "c645e8d524fe0004c8439c86a62005a3",
        "title": "闻雪二首  其二",
        "author": "周紫芝",
        "content": "朔风初唤梦魂回，晓枕时闻急雪来。\n未有春衣堪换酒，明朝谁办送寒杯。",
        "dynasty": "宋",
        "collection_info": null
    },
    {
        "uuid": "ab8ea2f3f77456d94ec49120685eb956",
        "title": "次韵庄簿对雪",
        "author": "周紫芝",
        "content": "月姊云冠玉作肤，白鸾飞鞚下天衢。\n欲酬平地雪三尺，正要浇愁酒一壶。\n林下闭门须好句，庙堂调烛费嘉谟。\n它时琼佩朝银阙，共醉寒江记老夫。",
        "dynasty": "宋",
        "collection_info": null
    },
    {
        "uuid": "62a7726fb9ef2010e8db41b3c2bb3005",
        "title": "读外舅高晋翁诗集",
        "author": "周紫芝",
        "content": "结髪论人物，倾心慕老成。\n扫门嗟齿暮，洗眼失冰清。\n心苦弹冠懒，名应脱屦轻。\n眼高空尔辈，醉熟自平生。\n长啸苏门冷，微颦下蔡倾。\n千兵森武库，五字筑诗城。\n鲍谢篇章丽，阴何句法精。\n聱牙徒自放，贞耀復谁旌。\n草露功名薄，春云岁月更。\n鸭头江自绿，马鬛墓还平。\n踪迹荆襄在，文华剑佩荣。\n尘编愁独把，清泪一纵横。",
        "dynasty": "宋",
        "collection_info": null
    },
    {
        "uuid": "8dd3a944f7f86786bcedb106c533224d",
        "title": "吴几圣许分蜡梅栽二首  其一",
        "author": "周紫芝",
        "content": "林下幽姿恼杀人，书来分我月黄昏。\n杜陵老子堪怜许，枉乞桃栽一百根。",
        "dynasty": "宋",
        "collection_info": null
    },
    {
        "uuid": "04ed8ed7e1ca63f4167a9d8162a4cb0b",
        "title": "吴几圣许分蜡梅栽二首  其二",
        "author": "周紫芝",
        "content": "越罗新学染宫黄，不着红蓝一点粧。\n移取綵衣歌舞树，莫教晓梦怨余香。",
        "dynasty": "宋",
        "collection_info": null
    },
    {
        "uuid": "28bf2f79691293ec6006c9aa112ec62f",
        "title": "几圣以三诗寄蜡梅栽次韵  其一",
        "author": "周紫芝",
        "content": "寄将琢玉风前句，剪送和香雪后枝。\n要识此花真面目，细看无色画中诗。",
        "dynasty": "宋",
        "collection_info": null
    },
    {
        "uuid": "931c2e00ab0fc792791708167a1bf037",
        "title": "几圣以三诗寄蜡梅栽次韵  其二",
        "author": "周紫芝",
        "content": "酿蜜成花此似难，移根深恨老来看。\n丰肌弱骨须调护，可怕寒梢白露团。",
        "dynasty": "宋",
        "collection_info": null
    },
    {
        "uuid": "8aec708916386051ad3b8134294b287f",
        "title": "几圣以三诗寄蜡梅栽次韵  其三",
        "author": "周紫芝",
        "content": "惯见江边雪様梅，此根常恐自天来。\n悬知老去醉中眼，便是姚黄花懒开。",
        "dynasty": "宋",
        "collection_info": null
    },
    {
        "uuid": "3376f6bbe5a43f5ada7adefdb5b194e4",
        "title": "次韵沈给事对雪长句二首  其一",
        "author": "周紫芝",
        "content": "洒天飞雪被长峦，落絮萦风醉后观。\n塞上餐毡公独记，月中回棹我知寒。\n已书上瑞归天阙，又挽丰年到笔端。\n悬瓠功名知有意，微生底处更求安。",
        "dynasty": "宋",
        "collection_info": null
    },
    {
        "uuid": "dba561d9c979bd5abafccc1039a9dbe3",
        "title": "次韵沈给事对雪长句二首  其二",
        "author": "周紫芝",
        "content": "翠失千峰与万峦，烂银宫阙纵奇观。\n楼空翠湿衣裘重，诗就风生齿颊寒。\n聊与江山分绝致，浪陪樽俎问更端。\n莫嗔郢曲无人和，七子风流负建安。",
        "dynasty": "宋",
        "collection_info": null
    },
    {
        "uuid": "7b91f8868cc6b5bb97c808835914b0c6",
        "title": "韵庄时然徽州山下见梅三绝  其一",
        "author": "周紫芝",
        "content": "冻蘂寒梢也自芳，断桥深坞独闻香。\n山中行处花吹面，马上归时诗满囊。",
        "dynasty": "宋",
        "collection_info": null
    },
    {
        "uuid": "e1017719e203f85ac5928a26aa4800c5",
        "title": "韵庄时然徽州山下见梅三绝  其二",
        "author": "周紫芝",
        "content": "雪后花开人未归，津亭谁共把寒杯。\n句中解道梅如雪，梦裏可无人似梅。",
        "dynasty": "宋",
        "collection_info": null
    },
    {
        "uuid": "ae7a9ff9f781dc34aad55d7dd3a38ae6",
        "title": "韵庄时然徽州山下见梅三绝  其三",
        "author": "周紫芝",
        "content": "春到梅梢雪作堆，庾郎愁眼为谁开。\n白龟城裏未曾见，徽岭句中浑寄来。",
        "dynasty": "宋",
        "collection_info": null
    },
    {
        "uuid": "43a0cd8410e87137013d92ca5a856d35",
        "title": "雪将晴闻梅已有开者",
        "author": "周紫芝",
        "content": "腊雪自知春欲回，冻云元不耐朝晖。\n便须急买寻山屐，莫放梅花一片飞。",
        "dynasty": "宋",
        "collection_info": null
    },
    {
        "uuid": "72551aba7cd5f092ee9240ee63559080",
        "title": "题雪堂大研一首",
        "author": "周紫芝",
        "content": "河间多书人共知，未见紫岩方玉池。\n东坡老人上天去，流落人间君得之。\n宝匣初开眼光眩，相约君家与同看。\n麝煤霮䨴云满天，尺璧坚温玉微汗。\n峨眉山高两苏出，自是斯文有秦汉。\n先生着书书满家，晚得穷愁坐城旦。\n只今虿尾人争传，异时龟趺不须断。\n百年荣辱一梦余，空与高人作奇玩。\n安得大手揭阳君，为我铭此元宾研。",
        "dynasty": "宋",
        "collection_info": null
    },
    {
        "uuid": "c7ead06bcd39cba5ea4043e86c091bc0",
        "title": "次韵具茨老人观腊月十五日按兵",
        "author": "周紫芝",
        "content": "六花阵合红满川，鼓鼙声喧旌暗天。\n锦裘绣帽不动鞭，腰鞬两弓谁更先。\n城狐社鼠空百千，一呼辟易投戈鋋。\n霹雳昼射蛟螭渊，妖星夜落蚩尤躔。\n谷城老父书谁传，可为帝师策万全。\n脱兔一出忽復旋，风声鹤唳惊虚弦。\n常山蛇势孰后前，四头八尾屡变迁。\n何止内政分轨连，部伍聊足相纠联。\n势如漂石奔流泉，蒙衝未数浮江船。\n三军不用呼飞燕，功成唾手岂待年。\n长安贼平不改廛，万里玉关沉夕烟。\n降王曳组未解纒，白麻晓下彤庭宣。\n兵雄泽潞非公贤，谈笑自足空戎边。",
        "dynasty": "宋",
        "collection_info": null
    },
    {
        "uuid": "ff86bdda1025fa12d7d3a67a237836f5",
        "title": "沈元用太守和具茨诗张元明两用其韵见邀同赋",
        "author": "周紫芝",
        "content": "汉阳胡骑嘶秦川，六龙御日升中天。\n翠銮亲巡耀宝鞭，神武自作诸将先。\n子阳盗据众万千，井中蛙腹不受鋋。\n虎头谁敢当文渊，一洗万古空英躔。\n风威巳落诸蕃传，上兵伐谋军贵全。\n固应玉陛当周旋，朱幡犹此阅望弦。\n安危以身谁肯前，愿扶国步整播迁。\n劲兵出塞鏖祁连，长缨曳首来翩联。\n尽驱酋长朝甘泉，未惭骠骑羞戈船。\n先声旋下齐与燕，称觞拜舞呼万年。\n黄童佩犊无征廛，农桑万里通人烟。\n蓬头舞剑空腰纒，要分颇牧来藩宣。\n古来千里制一贤，长城未必能防边。",
        "dynasty": "宋",
        "collection_info": null
    },
    {
        "uuid": "953ee63ee6dcda3f56f9e24d12a3dc6d",
        "title": "横溪小市再宿慨然有感",
        "author": "周紫芝",
        "content": "小市人烟南北头，清江贾客去来舟。\n儿时风物依然在，老去光阴不奈愁。\n可怜白髪无好意，更对故城思旧游。\n烟尘蓬勃兵火急，岁晚棹歌归去休。",
        "dynasty": "宋",
        "collection_info": null
    },
    {
        "uuid": "a8f3ab70a9e06f7cfbc45195ae446e00",
        "title": "夜宿长林明日游仙坛宫",
        "author": "周紫芝",
        "content": "麻川过长林，路转无百里。\n积雨断津梁，日乱十六水。\n忽从冈阜间，稍得千家市。\n凌晨上仙祠，遂作折屐喜。\n水流自汪湾，山亦甚雄伟。\n小邑颇下临，扰扰屯聚蚁。\n一笑相与言，黄冠有仙子。\n为言庭前菊，霜余烂黄蘂。\n采之制颓龄，可以坚髪齿。\n不须事虚旷，至道亦良迩。\n神仙固可学，吐纳乃余事。\n斯言虽甚简，中亦含妙理。",
        "dynasty": "宋",
        "collection_info": null
    },
    {
        "uuid": "94a603e4628c1f519926a643e51b778f",
        "title": "星源逢仲共兄弟别后道中奉寄二首  其一",
        "author": "周紫芝",
        "content": "晓色凄迷客梦长，贾胡留滞更他乡。\n自随匹马家千里，眼见故人天一方。\n霜落驼裘朝着帽，雨来山驿夜分床。\n与君相别无多日，已听鸣鸿欲断肠。",
        "dynasty": "宋",
        "collection_info": null
    },
    {
        "uuid": "86443c24b94bb7e25dd1da100d06d61a",
        "title": "星源逢仲共兄弟别后道中奉寄二首  其二",
        "author": "周紫芝",
        "content": "十年四海不解甲，一日三秋更忆君。\n别后光阴逐流水，老来踪迹似浮云。\n心怀丘壑情虽在，眼暗风尘首重分。\n满眼尚添新战骨，何年真起故将军。",
        "dynasty": "宋",
        "collection_info": null
    },
    {
        "uuid": "6c35cce633217efa9960a0fbe77a686b",
        "title": "苦寒二首  其一",
        "author": "周紫芝",
        "content": "朔风吹雪天漫漫，厚地欲裂江水干。\n悬知北客未省见，太古以来无此寒。\n冰檐垂笋风撼屋，布衣生棱体生粟。\n老翁炙手厌朱门，明朝晨暾更堪曝。",
        "dynasty": "宋",
        "collection_info": null
    },
    {
        "uuid": "7195ed692fcf21576559a37048d94a5c",
        "title": "苦寒二首  其二",
        "author": "周紫芝",
        "content": "天容黯惨悲风吹，寒日欲出寒云垂。\n千门昼闭人迹绝，万里长空鸟不飞。\n豺虎号寒声怒急，行人指堕毛为立。\n易水风高燕地寒，白头书生望云泣。",
        "dynasty": "宋",
        "collection_info": null
    },
    {
        "uuid": "3697f77f9c1241c13016f8b5ac29d58e",
        "title": "具茨老人读书寮",
        "author": "周紫芝",
        "content": "具茨四壁无斗储，载行书多常满庐。\n胸中嵬垒几石渠，三箧补亡无復余。\n起居谁不解何如，校书着作虚诏除。\n元元本本穷古初，雌黄付与金银车。\n朅来穷山岁三徂，催科政拙民力苏。\n黄童佩犊耕菑畬，戴白未见空欷歔。\n焚香晏坐临绮疏，三年不识园中蔬。\n迩来结屋聊卷舒，手抄平生未见书。\n曼倩两目如悬珠，四十四万何多欤。\n较公所得无锱铢，门生校雠谁与居。\n我欲从公路郁迃，着鞭何时跨蹇驴。\n不求奴饭马青刍，得公奇字归自娱。",
        "dynasty": "宋",
        "collection_info": null
    },
    {
        "uuid": "0ec7748b12c21aafec8d24146c129151",
        "title": "送元具茨归黄山",
        "author": "周紫芝",
        "content": "元佑宗师数圣朝，两公分路久扬镳。\n具茨人物真奇伟，双井风流未寂寥。\n可怪鲁山犹簿领，不应聱叟是渔樵。\n何时收拾江湖句，归作歌诗补舜韶。",
        "dynasty": "宋",
        "collection_info": null
    },
    {
        "uuid": "233b7cb95db79805e926d5a98c325a1a",
        "title": "乞蜡梅  其一",
        "author": "周紫芝",
        "content": "老翁真是可怜人，却觅花医病眼昏。\n乞取疏枝更疏蘂，莫论桃叶又桃根。",
        "dynasty": "宋",
        "collection_info": null
    },
    {
        "uuid": "ba8ccdafbb96b0a6db9cbe183a88c1b4",
        "title": "乞蜡梅  其二",
        "author": "周紫芝",
        "content": "腊尽冰消未见时，春风应入近南枝。\n悬知老树开花早，苦恨幽人得句迟。",
        "dynasty": "宋",
        "collection_info": null
    },
    {
        "uuid": "809ccd329f4c84d76ca1bf5b66304c45",
        "title": "秀淮亭晚眺",
        "author": "周紫芝",
        "content": "未得三吴去，东来且过淮。\n要须烦晓浪，聊为洗风霾。\n飘泊从人笑，穷愁费力排。\n平生临水意，老去若为怀。",
        "dynasty": "宋",
        "collection_info": null
    },
    {
        "uuid": "10b8ac15b831abcda5eee058bf88abd4",
        "title": "次韵赵师是题乌江连云观二绝  其一",
        "author": "周紫芝",
        "content": "项王才器固无双，秦鼎虽轻可独扛。\n丰沛故人如不用，济师犹得问长江。",
        "dynasty": "宋",
        "collection_info": null
    },
    {
        "uuid": "e1e1240213eda2179a253bf318bb2e1f",
        "title": "次韵赵师是题乌江连云观二绝  其二",
        "author": "周紫芝",
        "content": "连云台上倚阑干，着眼何妨尽日闲。\n公子胸中有云梦，更须为助借江山。",
        "dynasty": "宋",
        "collection_info": null
    },
    {
        "uuid": "d5c9bcd4240ad6d4a16ff00ab7c32bfd",
        "title": "送潘择之尉南巢",
        "author": "周紫芝",
        "content": "潘郎胸中有文艺，白髪青衫初试吏。\n少年欲射汉庭策，晚乃去作南巢尉。\n寒厅结屋八九椽，导骑挽弓三数辈。\n但愿君如梅子真，人物风流亦何愧。",
        "dynasty": "宋",
        "collection_info": null
    },
    {
        "uuid": "63c3789472d8d4595705f2d7daf56b8e",
        "title": "题善应师毋我庵",
        "author": "周紫芝",
        "content": "今君无我亦无人，谁识毗邪妙悟身。\n宴坐只应山是伴，夜禅唯与月相亲。\n支郎好马元成癖，懒瓒垂洟却是真。\n更待众生总无病，万金良药不妨神。",
        "dynasty": "宋",
        "collection_info": null
    },
    {
        "uuid": "68c2a6f6b42dc8c86a325f1f9efc6a64",
        "title": "元夕访忍毋我已睡復起",
        "author": "周紫芝",
        "content": "残缸零落数枝红，春在空蒙薄雾中。\n月似冰轮人似玉，车如流水马如龙。\n山僧睡起三更后，游客闲来一笑同。\n明暗短檠君莫厌，此灯无尽法无穷。",
        "dynasty": "宋",
        "collection_info": null
    },
    {
        "uuid": "9557dea7b7653423d616ac888266f570",
        "title": "次韵忍毋我春日三绝句  其一",
        "author": "周紫芝",
        "content": "暖入平林啭鸟鶵，日烘花气满庭隅。\n道人元不关春事，肯把新晴饷客无。",
        "dynasty": "宋",
        "collection_info": null
    },
    {
        "uuid": "cfeb41b89a6fa14a6ef4a177f8a16e6b",
        "title": "次韵忍毋我春日三绝句  其二",
        "author": "周紫芝",
        "content": "雨余绕屋一渠水，日落满帘何处山。\n我亦时来开病眼，怕将春色照愁颜。",
        "dynasty": "宋",
        "collection_info": null
    },
    {
        "uuid": "8b0ddc263c6d5fd1102416ab59ed28d6",
        "title": "次韵忍毋我春日三绝句  其三",
        "author": "周紫芝",
        "content": "春意全灰病后心，粥鱼斋鼓听禅林。\n鸟啼南岭梦初断，花发故园人懒寻。",
        "dynasty": "宋",
        "collection_info": null
    },
    {
        "uuid": "3936e654eb19eaced802714cfa9e9907",
        "title": "灯下读韩致光外集",
        "author": "周紫芝",
        "content": "吴宫花草弄纤柔，西子粧成特地羞。\n笑我老情难妩媚，爱渠好句尽风流。\n香奁诗在人何处，断腕名高事已休。\n更欲与谁论此恨，遗编读罢一灯留。",
        "dynasty": "宋",
        "collection_info": null
    },
    {
        "uuid": "2cca938fd4c18e55f6629ea42d11f068",
        "title": "春寒",
        "author": "周紫芝",
        "content": "寒意苦未解，春阴连昼霾。\n文书堆午枕，风雨闭寒斋。\n花落空惊眼，愁多欲满怀。\n客情须一醉，安得酒如淮。",
        "dynasty": "宋",
        "collection_info": null
    },
    {
        "uuid": "4a00f435d75f1935aaa8c0648a378543",
        "title": "试湖阴徐道久笔",
        "author": "周紫芝",
        "content": "山中三窟遭荡焚，十年遗种无礽云。\n管城已老既谢事，柔毛遂出收微勋。\n骚人手握奴隶管，人间自此无莸薫。\n徐生晚出颇自喜，妙伎天与人皆闻。\n羝羊退舍栗尾避，族非东郭不肯论。\n往岁江南说诸葛，至今有口皆能言。\n眼前厚利聊取足，身后典刑宁復存。\n骍牲自是犁牛出，忠臣岂但孝子门。\n古来取士贵阀阅，未必元成俱有孙。",
        "dynasty": "宋",
        "collection_info": null
    },
    {
        "uuid": "f81f6736f2bd8ef24bab0a9cbc03e609",
        "title": "送孙秀才兼寄达道人",
        "author": "周紫芝",
        "content": "当年御史凛霜风，见说金狨玉面骢。\n汗简有名知不朽，皂囊无稾岂非忠。\n梦思故国兵犹满，身落它乡路更穷。\n只有老禅真具眼，识君应在典型中。",
        "dynasty": "宋",
        "collection_info": null
    },
    {
        "uuid": "7b04c6fe85e3a765ca55969c657ea1c1",
        "title": "鰔鲊",
        "author": "周紫芝",
        "content": "放筯朝盘空，食指昨夜动。\n软玉开香包，桃花点春瓮。\n平生江瑶柱，异名寔同用。\n何当登禹书，永作淮海贡。",
        "dynasty": "宋",
        "collection_info": null
    },
    {
        "uuid": "c141cf1d6ba693f5de4b1bc703ff6848",
        "title": "淮寇及境而退喜甚成诗",
        "author": "周紫芝",
        "content": "近喜横戈寇，南来偃旆旌。\n濒江犹树栅，带甲谩持兵。\n夜柝初寒枕，春田已趣耕。\n使君今尚父，应便是长城。",
        "dynasty": "宋",
        "collection_info": null
    },
    {
        "uuid": "3a896aef16b7aab6b17d6c036dfe53dc",
        "title": "题米元章祠堂",
        "author": "周紫芝",
        "content": "绣溪遗迹巳茫茫，父老时能说漫郎。\n苍碣尚余唐翰墨，古祠犹是晋衣裳。\n旌旗还向江湖老，檐庑空悲草木长。\n我亦敢持寒具手，为公来炷影前香。",
        "dynasty": "宋",
        "collection_info": null
    },
    {
        "uuid": "ff6f4e6cccd5fa9e01f6fc751c9e1112",
        "title": "次韵魏定甫早春题咏五首  其一",
        "author": "周紫芝",
        "content": "腊雪初晴梅欲花，有人闻说鬓如鸦。\n清诗勾引江南梦，应向今宵还到家。",
        "dynasty": "宋",
        "collection_info": null
    },
    {
        "uuid": "042b4e6adc332403b9e3ff54b763dbd8",
        "title": "次韵魏定甫早春题咏五首  其二",
        "author": "周紫芝",
        "content": "三十六番风未回，微红难倩剪刀裁。\n魏侯句裏有春色，不打凉州花自开。",
        "dynasty": "宋",
        "collection_info": null
    },
    {
        "uuid": "a8172d18d7c785cf50c6259f73c6d5bb",
        "title": "次韵魏定甫早春题咏五首  其三",
        "author": "周紫芝",
        "content": "雨后桃花可意红，一川杨柳醉春风。\n舞衣歌扇重撩理，百尺朱楼烟树中。",
        "dynasty": "宋",
        "collection_info": null
    },
    {
        "uuid": "8959b3e3089416ee1a8238174b3cc399",
        "title": "次韵魏定甫早春题咏五首  其四",
        "author": "周紫芝",
        "content": "白头憔悴未归身，羞作须江入社人。\n自是愁多无好句，不关诗瘦与伤春。",
        "dynasty": "宋",
        "collection_info": null
    },
    {
        "uuid": "53a1b15d866dc7353085c380fba660b4",
        "title": "次韵魏定甫早春题咏五首  其五",
        "author": "周紫芝",
        "content": "柴扉春亦借融和，客少高轩谁肯过。\n醉裏我应惭毕阮，诗中君合是阴何。",
        "dynasty": "宋",
        "collection_info": null
    },
    {
        "uuid": "9060e87b5a40254e1a461a4dc5150756",
        "title": "正月十八日谒客意甚不乐已而过正师犹未起书小诗窗间而已",
        "author": "周紫芝",
        "content": "玉壶花暖日烘窗，夺我寒衾晓梦长。\n惭愧高人方拥鼻，小炉沉水宿残香。",
        "dynasty": "宋",
        "collection_info": null
    },
    {
        "uuid": "d442f61ac1824fc24a6e081d121d0cf3",
        "title": "张老借东轩昼睡",
        "author": "周紫芝",
        "content": "谁言知处是闲愁，一入华胥万事休。\n借得东轩还宿愿，何须云梦泽南州。",
        "dynasty": "宋",
        "collection_info": null
    },
    {
        "uuid": "4a14ccb0c5b0d29044ad3a18672b00e9",
        "title": "畦蔬一首",
        "author": "周紫芝",
        "content": "猗嗟老人，如水中槎。\n携壶挈榼，泛宅浮家。\n飘然北来，寓此一蜗。\n食无畎亩，衣无桑麻。\n藜苋满腹，杂以蚬虾。\n以鼓我腹，妻孥笑譁。\n旅人之食，岂曰不腆。\n不足则求，我颜亦腼。\n乃即舍隅，蒿莱是剪。\n艺此春蔬，侵畦覆畹。\n雨叶风枝，忽其满眼。\n撷之掇之，以芼以烹。\n聊以当肉，亦足彭亨。\n摇喉泽吻，茹葅啜羮。\n如天酥酡，饭在家僧。\n彼哉膏粱，孰为重轻。\n安得长江，载扬我舲。\n买地五亩，抱瓮躬耕。\n驾言聿归，以毕余生。",
        "dynasty": "宋",
        "collection_info": null
    },
    {
        "uuid": "7d57c4f6be968a38481626be5bc18d4e",
        "title": "解人敦武郎富君为余言解池广二百里其利不赀又有六小池官虽置戍以为厉禁而民寔擅其利或悉以属县官则盐不復成其事颇怪作小诗以纪之",
        "author": "周紫芝",
        "content": "天意悬知损有余，小池分水计非疏。\n谁知当日萧丞相，亦解区区说海鱼。",
        "dynasty": "宋",
        "collection_info": null
    },
    {
        "uuid": "48ebe1907a9e4780ad4c783dd9d62569",
        "title": "春日小诗三首  其一",
        "author": "周紫芝",
        "content": "乱离回首又春风，江上人家一半空。\n燕子多情依旧舞，桃花无语可怜红。",
        "dynasty": "宋",
        "collection_info": null
    },
    {
        "uuid": "7a6389d73bf0152ff9008cba21959299",
        "title": "春日小诗三首  其二",
        "author": "周紫芝",
        "content": "乌鸢衔纸欲成窠，寒食羁愁不奈多。\n梦到鹿门亲上冢，花前老泪欲悬河。",
        "dynasty": "宋",
        "collection_info": null
    },
    {
        "uuid": "b97c62a664dfa748720571aad044f52b",
        "title": "春日小诗三首  其三",
        "author": "周紫芝",
        "content": "兵戈无地可窥临，风物依然恼客心。\n未有莺时春欲尽，已无花处绿成阴。",
        "dynasty": "宋",
        "collection_info": null
    },
    {
        "uuid": "1ae7b0b7de2ca938d10e4b659ffcd084",
        "title": "抄宛邱先生集见和许贵州诗因以悼之",
        "author": "周紫芝",
        "content": "台阁诸公尽要途，一麾新拜岭南除。\n当时为我歌新句，别后何人哭讣书。\n梦断世间青琐闼，醉倾天上碧琳腴。\n平生交旧晁张辈，余子纷纷可作奴。",
        "dynasty": "宋",
        "collection_info": null
    },
    {
        "uuid": "4eadf9936ad575731d24ffddc6863686",
        "title": "米元章为须江太守闻有怪石在河壖莫知其所自来人以为异而不敢取公命移置州沼为燕游之玩石至而惊遽命设席拜于庭下曰吾欲见石兄二十年矣闻者以为言坐是罢去余游濡须而石犹在询之邦人信然乃作此诗",
        "author": "周紫芝",
        "content": "漫郎与世苦不偶，俶傥如公世安有。\n平生学书笔似锥，晚岁得州大如斗。\n淮西道院长江边，天公付与公高眠。\n使君闭阁作奇字，门前白浪春风颠。\n人言异石天所出，三十六峰如洞天。\n亟呼我兄更再拜，俗眼相看颇惊怪。\n唤钱作兄真可怜，唤石作兄无乃贤。\n望尘罗拜良可笑，米公拜石不同调。\n愚智相悬乃如此，何啻人间三十里。\n是非从古无公论，彼此相笑何时巳。\n巉岩对客初不言，尧桀纷纷渠自尔。",
        "dynasty": "宋",
        "collection_info": null
    },
    {
        "uuid": "675e36ee9bc3cc16c75e77608dbefa36",
        "title": "芍药今岁着三花",
        "author": "周紫芝",
        "content": "春归那肯为侬留，尚有三花慰客愁。\n十里红楼卷珠箔，不知谁在古扬州。",
        "dynasty": "宋",
        "collection_info": null
    },
    {
        "uuid": "276d808c340fabb5351156dd9f2f2e20",
        "title": "羣山台暮雨",
        "author": "周紫芝",
        "content": "杰观凌寒江，朱栏俯平野。\n羣峰江上来，屹立罗万马。\n山容多态度，显晦入模写。\n朝云结烟鬟，翠色远相射。\n夜月横修眉，娟娟亦闲雅。\n天生此尤物，政復为闲者。\n冯夷翻怒涛，汹汹激风榭。\n神女亦将云，时从楚台下。\n造物出奇杰，娱客助挥洒。\n时方苦积潦，百里无十舍。\n我虽非官曹，对酒那忍把。\n人生急行乐，有味如啖蔗。\n悲喜有乘除，归愁耿长夜。",
        "dynasty": "宋",
        "collection_info": null
    },
    {
        "uuid": "9eb7e8ea2e9ae2b163ac3b13891afe58",
        "title": "须江暮春杂题三首  其一",
        "author": "周紫芝",
        "content": "三月阴晴江上天，江花落尽水平川。\n红蚕老去桑垂椹，黄鸟飞来柳扑绵。\n千里心常悬梦裏，十分春总在愁边。\n时时更谢苏司业，乞与杖头沽酒钱。",
        "dynasty": "宋",
        "collection_info": null
    },
    {
        "uuid": "9c711c62c62bda6f8dda9394d28d351c",
        "title": "须江暮春杂题三首  其二",
        "author": "周紫芝",
        "content": "须江旧事与谁论，万古悠悠入夕曛。\n楚子名今推伍伯，阿瞒功独盖三分。\n空埋冶父山边骨，已散濡须坞口军。\n欲为英雄弔遗迹，笔头无古战场文。",
        "dynasty": "宋",
        "collection_info": null
    },
    {
        "uuid": "b57a16b8081451504f744a846d885453",
        "title": "须江暮春杂题三首  其三",
        "author": "周紫芝",
        "content": "淮上风埃满客衣，二年楼阁送斜晖。\n心如落絮随风去，春与残花作伴归。\n塞外夕烽悲鼓角，江边飞雨湿旌旗。\n只今便觅东皋路，巳失南山种豆期。",
        "dynasty": "宋",
        "collection_info": null
    },
    {
        "uuid": "c05796ae4383b4a5e8b033c73e721156",
        "title": "寓舍杂题三首  其一",
        "author": "周紫芝",
        "content": "久作乘风去，重寻听雨眠。\n更无轻絮落，又见小荷圆。\n芍药何人种，茂葵一笑妍。\n乱离归未得，且復此经年。",
        "dynasty": "宋",
        "collection_info": null
    },
    {
        "uuid": "2a3641f0783016a01dfb467198ac1e58",
        "title": "寓舍杂题三首  其二",
        "author": "周紫芝",
        "content": "老去书中得，心因病后衰。\n栖栖身是梦，种种鬓成丝。\n鸟自知时节，人犹说乱离。\n倚楼天万里，无地置吾锥。",
        "dynasty": "宋",
        "collection_info": null
    },
    {
        "uuid": "cb60bdc7d501f40c63c47bbd53dea73a",
        "title": "寓舍杂题三首  其三",
        "author": "周紫芝",
        "content": "客路犹飘泊，江山未定居。\n卖刀安得犊，弹铗竟无鱼。\n一饱非难事，平生不愿余。\n但能休旅枕，便可税征车。",
        "dynasty": "宋",
        "collection_info": null
    },
    {
        "uuid": "aa2b2dfe24eacd7b8f94c40acdf04bf2",
        "title": "客舍有井极深而寒今岁大暑日汲以供盥濯喜甚赋此",
        "author": "周紫芝",
        "content": "重廊阴阴与天隔，下有井泉余百尺。\n乍垂修绠已復寒，深注花甆不胜白。\n山城夏旱百井眢，盥濯从谁问涓滴。\n暮年来此看老黥，日倚银床卷深碧。\n炎官火伞空自张，玉川清风已生腋。\n翰林醉熟呼不醒，宫中谁赋花娉婷。\n中人传诏玉起立，井花吹面诗还成。\n诗成白雪真同调，咫尺回姿妃子笑。\n此郎自是醉谪仙，肯作官家诗待诏。\n北窗老子贪昼眠，蓬头突鬓良可怜。\n但将饱睡答长健，安得新诗追昔年。\n我生无誉亦无毁，老去功名薄如纸。\n日向山堂洗睡容，空费君家一壶水。",
        "dynasty": "宋",
        "collection_info": null
    },
    {
        "uuid": "9506a382be01c51e02bf9b8f06e1b190",
        "title": "六月十二日过笑庵道人颇出近诗二首  其一",
        "author": "周紫芝",
        "content": "无人与作绣川游，共看荷花一雨秋。\n乞得道人三昧句，破除千斛庾郎愁。",
        "dynasty": "宋",
        "collection_info": null
    },
    {
        "uuid": "7452510f3e2fa27555c558ac9d436c5d",
        "title": "六月十二日过笑庵道人颇出近诗二首  其二",
        "author": "周紫芝",
        "content": "来寻午枕林间梦，分得羲皇窗底风。\n且与笑庵同一笑，不知家在大江东。",
        "dynasty": "宋",
        "collection_info": null
    },
    {
        "uuid": "9dcb0d7df6fc7e5edac7d94b0f880a07",
        "title": "笑庵两和前韵復作二绝  其一",
        "author": "周紫芝",
        "content": "莫把须江作浪游，笑庵如水气如秋。\n但知有道能忘我，便恐无天可寄愁。",
        "dynasty": "宋",
        "collection_info": null
    },
    {
        "uuid": "4893e4ba5f6bd1eb97de576fcb76547f",
        "title": "笑庵两和前韵復作二绝  其二",
        "author": "周紫芝",
        "content": "新诗时出笑谈中，清似松江夜雨风。\n邂逅碧云来入句，老夫真欲愧辽东。",
        "dynasty": "宋",
        "collection_info": null
    },
    {
        "uuid": "876ae46e3147adbe6210d9cd0a999cab",
        "title": "徐使君送冰",
        "author": "周紫芝",
        "content": "江南地暖不藏雪，六月无冰破烦热。\n俱在炎官火伞中，暍死行人不堪说。\n今年渡江当入淮，淮人荫子恰復开。\n眼明一见玉壶面，仿佛肺腑无尘埃。\n使君忽遣铃下走，金盆分似来铃斋。\n方圭圆璧不可数，玉峰中立高崔嵬。\n蔗浆退舍不入口，井花避席当停杯。\n我生坐甑安得此，借以清风亦聊尔。\n明年公復侍甘泉，御府分光照窗几。\n却忆敲冰饷野人，回望江城在千里。",
        "dynasty": "宋",
        "collection_info": null
    },
    {
        "uuid": "9a95260a1e2761e24fa099ecb39513f0",
        "title": "寓秀师房",
        "author": "周紫芝",
        "content": "寂寂疏窗秋更催，班班菊蘂为谁开。\n山曾有约终相负，鸟解嘲人怪復来。\n阅世了知心是梦，倒床须放鼻如雷。\n又从白足西庵老，共试斋余双井杯。",
        "dynasty": "宋",
        "collection_info": null
    },
    {
        "uuid": "76e2a28068a3e89ee8f8d8c5a2a4aefe",
        "title": "雨过凉甚",
        "author": "周紫芝",
        "content": "龙脚蜿蜒苦未收，乱云携雨过西州。\n倚栏斜日到烟树，回首数星横夕楼。\n乐岁岂关羁客事，好风聊为老人留。\n今宵枕簟凉如水，又向华胥作烂游。",
        "dynasty": "宋",
        "collection_info": null
    },
    {
        "uuid": "0d16f37509bed7807483de7930a6f4e1",
        "title": "望黄山",
        "author": "周紫芝",
        "content": "宿云忽解驳，晓色明朝暾。\n高秋寓远目，万象秋毫分。\n羣峰杂沓来，突骑从横奔。\n骅骝独骧首，迥出凢马羣。\n嵩高实维岳，罗列如儿孙。\n玉京与金阙，亭亭在云峦。\n羣仙骖苍虬，冠佩朝至尊。\n往者风露夕，妙奏闻清圆。\n名理以絃歌，异事父老传。\n丹成已仙去，流脉在山根。\n至今兹山下，幽泉湛余温。\n安得从浴沂，聊以濯我冠。\n一沐去尘土，再沐生羽翰。\n朝游参安期，暮躅追羡门。\n振足八荒外，垂手青云端。",
        "dynasty": "宋",
        "collection_info": null
    },
    {
        "uuid": "aeb0e08bc64a05544a35ce6223749008",
        "title": "次韵郑使君白菊",
        "author": "周紫芝",
        "content": "平生郑康成，不种花婵娟。\n但闻书带草，罗生满堂前。\n佳菊苦解事，殷勤为公妍。\n红油护霜日，一笑真嫣然。\n秋风转寒枝，束素争回旋。\n团栾立芳砌，皎若璧月圆。\n使君颇牧手，年来出临边。\n燕衎自折衝，宾从时招延。\n苦爱白玉姿，临风嗅芳鲜。\n扬州东阁梅，自此復谁怜。\n安得白云词，写入朱丝絃。\n渊明眼独醒，载酒知谁先。\n骚人茹精蘂，世尘聊自蠲。\n幽姿倏已空，二士穷益坚。\n人生五马贵，行乐须何年。\n绝胜杜陵老，江花恼成颠。\n才名与富贵，似公真两全。\n新诗如脱弹，一出万口传。\n锋车行復来，琬琰殊未镌。\n且当对香雪，燕寝凝沉笺。",
        "dynasty": "宋",
        "collection_info": null
    },
    {
        "uuid": "4c27763abaf4b995966fe76dff11e260",
        "title": "次韵远猷旅夕二首  其一",
        "author": "周紫芝",
        "content": "西风满眼莫登楼，回望乡关去末由。\n晚色不催金络马，夜灯空梦玉搔头。\n梁王行识相如赋，楚国方悲宋玉秋。\n万里长途知不晚，一杯聊为老人留。",
        "dynasty": "宋",
        "collection_info": null
    },
    {
        "uuid": "c592e2e0c13fa6bc60043862adef8552",
        "title": "次韵远猷旅夕二首  其二",
        "author": "周紫芝",
        "content": "久占无何作醉乡，人间万事只逢场。\n潘郎已老谩华髪，梦得多情还断肠。\n政恐新愁无处着，不知清夜为谁长。\n烦君试草思归曲，付与蛾眉小抑扬。",
        "dynasty": "宋",
        "collection_info": null
    },
    {
        "uuid": "2b5db76df4301d7950185cd1afdd4900",
        "title": "王将军以李伯时二马遗张天民",
        "author": "周紫芝",
        "content": "龙眠笔意天与妙，尺素幻出双骅骝。\n一马不动尾，四蹄踣铁边风秋。\n一马争前趋，平坡欲下方回头。\n两马交颈万里愁，龙媒未免羁长秋。\n风鬃雾鬛不受囚，锦韀坐遣驽骀羞。\n将军六郡良家子，卷送归君深有意。\n蹶如历块一过都，使恐谈笑无狂胡。\n人间岂有渥洼足，不与天骥争长途。\n草黄沙晚天欲黑，纵有权奇少人识。\n眼中千里不易得，时危愿尔一努力。",
        "dynasty": "宋",
        "collection_info": null
    },
    {
        "uuid": "095efb1bbdbbd716c2a9bed5eeae2a7a",
        "title": "须江雨中",
        "author": "周紫芝",
        "content": "须江楼上倚秋风，草树荒凉故垒空。\n吹尽角声人不见，画桥和雨繫艨艟。",
        "dynasty": "宋",
        "collection_info": null
    },
    {
        "uuid": "754c9ada594928f8369c3dbfffa5b7e6",
        "title": "择之得鹿割鲜见饷以诗为谢",
        "author": "周紫芝",
        "content": "潘郎尉居巢，月止万钱俸。\n遥怜寒孟郊，午食勤夜诵。\n空庖无鸡豚，敢设亚父供。\n如何得伊尼，割鲜勤远送。\n老夫极惊喜，儿曹亦嘲讽。\n悯我太常斋，此意君良重。\n饥肠罄一饱，状若蹲鸱冻。\n茅檐坐局促，山禽听晓咔。\n安得随少年，短衣飞挽鞚。\n烧野得惊麋，即之那忍纵。\n呦呦寒声微，麌麌一矢中。\n聊復从左盂，猎我江南梦。",
        "dynasty": "宋",
        "collection_info": null
    },
    {
        "uuid": "609095e90f021a4d08d60b946cf75e07",
        "title": "秋意三首  其一",
        "author": "周紫芝",
        "content": "雨细方淋露，云疏欲护霜。\n老情常落莫，秋物半青黄。\n榆塞弓窥月，天田马犯疆。\n防城江上急，时节近重阳。",
        "dynasty": "宋",
        "collection_info": null
    },
    {
        "uuid": "699de319f2c8470ab145b921dbd970c2",
        "title": "秋意三首  其二",
        "author": "周紫芝",
        "content": "老去何曾健，秋来白髪新。\n万方多难日，四海独愁人。\n论愧倾三耳，年今已六身。\n太平犹眼见，知復几青春。",
        "dynasty": "宋",
        "collection_info": null
    },
    {
        "uuid": "9bd4e3a9dd45294cb5b1291d586802ca",
        "title": "秋意三首  其三",
        "author": "周紫芝",
        "content": "病骨骎骎老，清愁日日深。\n寒添青士节，霜与木奴金。\n迹共云无定，愁随月满林。\n幽虫泣床下，可是不知心。",
        "dynasty": "宋",
        "collection_info": null
    },
    {
        "uuid": "de3750060dca9183d9cac4b14c3979a5",
        "title": "次韵远猷东池晚思",
        "author": "周紫芝",
        "content": "多事冯公子，含情不奈秋。\n东池寄飘泊，画舫信夷犹。\n烽尚连三月，诗应拟四愁。\n且须倾酒椀，未可唤归舟。",
        "dynasty": "宋",
        "collection_info": null
    },
    {
        "uuid": "18571d7e96643b326e3ea8bd682f0268",
        "title": "次韵元素见寄二首  其一",
        "author": "周紫芝",
        "content": "秋来烹鲤得明珠，颇胜当年获异书。\n里社相从真是伴，江湖作计未全疏。\n愁须强把樽中蚁，老亦宁思组上鱼。\n回望花姑溪北墅，可能无路到华胥。",
        "dynasty": "宋",
        "collection_info": null
    },
    {
        "uuid": "cb34db415a76fb5630fcafbad784de1d",
        "title": "次韵元素见寄二首  其二",
        "author": "周紫芝",
        "content": "人间何处不蘧庐，匹马来游偶束书。\n晚岁光阴频入梦，雁来消息莫相疏。\n淮南乘兴非关米，筯下烹鲜喜有鱼。\n避地偷生落闲处，功名无復似包胥。",
        "dynasty": "宋",
        "collection_info": null
    },
    {
        "uuid": "7106d1d8a3e460c3a7bf9c2e6d2b50c9",
        "title": "次韵王彦猷参谋避胡山中寄茶字韵诗卷二首  其一",
        "author": "周紫芝",
        "content": "诗如摩诘自名家，未数刘颠赋雪车。\n问字谁携子云酒，敲门拟送玉川茶。\n回头拾得风前句，扫地先除眼界花。\n老去无缘浑似梦，相随真欲问毗邪。",
        "dynasty": "宋",
        "collection_info": null
    },
    {
        "uuid": "d4f1efb53980121ca6cf87024d5fcd72",
        "title": "次韵王彦猷参谋避胡山中寄茶字韵诗卷二首  其二",
        "author": "周紫芝",
        "content": "扁舟流浪作浮家，病齿凋零脱左车。\n千里归心秋后燕，一年春事雨前茶。\n它时我自开三径，此去君当判六花。\n相见已还平日愿，豚蹄何用祝污邪。",
        "dynasty": "宋",
        "collection_info": null
    },
    {
        "uuid": "08290a45348fb96af03d68e52b385b0b",
        "title": "绣溪秋晚二首  其一",
        "author": "周紫芝",
        "content": "羁客三年别，风裘九月寒。\n暮鸦啼日落，红叶坠霜干。\n地接淮山远，天浮楚服寛。\n须江无父老，旧事说曹瞒。",
        "dynasty": "宋",
        "collection_info": null
    },
    {
        "uuid": "5ef4ec2c63f47e1c37fc95de78316cac",
        "title": "绣溪秋晚二首  其二",
        "author": "周紫芝",
        "content": "不作黄花梦，空悲紫塞秋。\n泪悬江上点，心结雨边愁。\n久客犹千里，残年念一邱。\n倚栏多少恨，暝色满江楼。",
        "dynasty": "宋",
        "collection_info": null
    },
    {
        "uuid": "f73d9415eeb4dcbad2797a7ef9be473b",
        "title": "历阳道中二绝  其一",
        "author": "周紫芝",
        "content": "斜照孤村一水闲，维舟尽日柳阴间。\n此生已作淮西梦，更看江南隔岸山。",
        "dynasty": "宋",
        "collection_info": null
    }
]