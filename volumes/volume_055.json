[
    {
        "uuid": "eb337a5a68bc5f77d2c2d32a3c931a14",
        "title": "王良百一歌 疗黄 一",
        "author": "徐成",
        "content": "头闷忽衔缰，此即是心黄。\n先须用火烙，时下得安康。",
        "dynasty": "唐",
        "collection_info": null
    },
    {
        "uuid": "996922b0925a63692167e57eed1bb146",
        "title": "王良百一歌 疗黄 二",
        "author": "徐成",
        "content": "胸黄忽肿硬，未可用鍼鍼。\n须使消黄药，无令痛所侵。",
        "dynasty": "唐",
        "collection_info": null
    },
    {
        "uuid": "9ea322e8b9f8e9ae6830559b792d71b5",
        "title": "王良百一歌 疗黄 三",
        "author": "徐成",
        "content": "偏次黄虽少，还缘积热成。\n尝闻连五臟，根向肺中生。",
        "dynasty": "唐",
        "collection_info": null
    },
    {
        "uuid": "8d86e8fe5a60139c91e7c26c93df7a71",
        "title": "王良百一歌 疗黄 四",
        "author": "徐成",
        "content": "喉内若生黄，此病实难当。\n药鍼但少效，向裏结成囊。",
        "dynasty": "唐",
        "collection_info": null
    },
    {
        "uuid": "4dab61bfca2ea5656112303e4a03de74",
        "title": "王良百一歌 疗黄 五",
        "author": "徐成",
        "content": "急慢肠黄候，患时俱一般。\n慢时一月多，急则当时间。",
        "dynasty": "唐",
        "collection_info": null
    },
    {
        "uuid": "0d7a4f68b31cb8bf93c3020b01720132",
        "title": "王良百一歌 疗黄 六",
        "author": "徐成",
        "content": "肾黄肾脉肿，积冷致如然。\n还须熁腰上，以此出顽涎。",
        "dynasty": "唐",
        "collection_info": null
    },
    {
        "uuid": "8b6cedf20b832f045488e71ad469c03f",
        "title": "王良百一歌 疗黄 七",
        "author": "徐成",
        "content": "水黄连带脉，虚肿在皮肤。\n先用火鍼治，消时脓出余。",
        "dynasty": "唐",
        "collection_info": null
    },
    {
        "uuid": "77b186052807ebd62c4e1c40e6737135",
        "title": "王良百一歌 疗黄 八",
        "author": "徐成",
        "content": "肷黄不用鍼，涂药妙能深。\n涓石并葶苈，橘皮使蔚金。",
        "dynasty": "唐",
        "collection_info": null
    },
    {
        "uuid": "1cb94d47f7ec1e125ae2826cfc61c98f",
        "title": "王良百一歌 疗黄 九",
        "author": "徐成",
        "content": "骡马缘风热，因此作妳黄。\n涂药教驹匝，切恐结成囊。",
        "dynasty": "唐",
        "collection_info": null
    },
    {
        "uuid": "18e47e950b7207dbe830c149fa389939",
        "title": "王良百一歌 疗黄 十",
        "author": "徐成",
        "content": "一切黄虚肿，多缘积热生。\n宜抽喉脉血，诸毒不能成。",
        "dynasty": "唐",
        "collection_info": null
    },
    {
        "uuid": "cb5b90cafacd3d27d445cfa777efdb21",
        "title": "王良百一歌 疮痍 一",
        "author": "徐成",
        "content": "竹节疗膊疮，骨钻亦难当。\n若涂先用洗，欲使洗盐汤。",
        "dynasty": "唐",
        "collection_info": null
    },
    {
        "uuid": "5d00616085958600316d16c6dc34007f",
        "title": "王良百一歌 疮痍 二",
        "author": "徐成",
        "content": "贴疮须用药，艾炙且令焦。\n干姜将入内，根出始方消。",
        "dynasty": "唐",
        "collection_info": null
    },
    {
        "uuid": "b59c73ee62893085dcca2c77d6d20ea7",
        "title": "王良百一歌 疮痍 三",
        "author": "徐成",
        "content": "疳疮生眼畔，疳血化为虫。\n即渐侵于脑，和睛变作脓。",
        "dynasty": "唐",
        "collection_info": null
    },
    {
        "uuid": "0a260737f14f76d636a926f0ae5b848d",
        "title": "王良百一歌 疮痍 四",
        "author": "徐成",
        "content": "口内忽生涎，心臟热如然。\n有疮须用药，包药使绵缠。\n。",
        "dynasty": "唐",
        "collection_info": null
    },
    {
        "uuid": "41f90c043dfae0c0d1774975a9c8a900",
        "title": "王良百一歌 疮痍 五",
        "author": "徐成",
        "content": "肺毒若生疮，医之要肺凉。\n贴药虽宜洗，可用甘草汤。",
        "dynasty": "唐",
        "collection_info": null
    },
    {
        "uuid": "1fd36f8d8ed6be623a175596307f00a4",
        "title": "王良百一歌 疮痍 六",
        "author": "徐成",
        "content": "断踠缘风血，燥蹄亦一般。\n麝香葶苈子，贯众及黄丹。",
        "dynasty": "唐",
        "collection_info": null
    },
    {
        "uuid": "269be1e2354495955695a28e014d8b08",
        "title": "王良百一歌 疮痍 七",
        "author": "徐成",
        "content": "冷病缘草结，脓多疮口寒。\n乳香幷附子，贴此始应看。",
        "dynasty": "唐",
        "collection_info": null
    },
    {
        "uuid": "ed60732e4a2840177158728e80cab0fe",
        "title": "王良百一歌 疮痍 八",
        "author": "徐成",
        "content": "疥癣深秋旺，爪疮盛夏多。\n都缘风血聚，忙疗莫蹉跎。",
        "dynasty": "唐",
        "collection_info": null
    },
    {
        "uuid": "73f19c6f2a9543d4026141904510bc31",
        "title": "王良百一歌 疮痍 九",
        "author": "徐成",
        "content": "血躁连蹄肿，筋风血作脓。\n芜荑鹤风妙，能杀此般虫。",
        "dynasty": "唐",
        "collection_info": null
    },
    {
        "uuid": "f46d75d210268f79b42339aa5e6fd531",
        "title": "王良百一歌 疮痍 十",
        "author": "徐成",
        "content": "一切破损疮，勿令口自伤。\n㿉疮难治疗，客风须是防。",
        "dynasty": "唐",
        "collection_info": null
    },
    {
        "uuid": "5e4a633e82502c2db648cb80d0d906cc",
        "title": "王良百一歌 齿岁 一",
        "author": "徐成",
        "content": "齿有数般苍，教伊识不妨。\n莫言为小事，识得大贤良。",
        "dynasty": "唐",
        "collection_info": null
    },
    {
        "uuid": "9a505d2f5f74559411d83b5670d49589",
        "title": "王良百一歌 齿岁 二",
        "author": "徐成",
        "content": "黑白一齐全，生来始八年。\n中间初似破，十二岁无偏。",
        "dynasty": "唐",
        "collection_info": null
    },
    {
        "uuid": "2fd37e5c65b29cb97ec1112a511af854",
        "title": "王良百一歌 齿岁 三",
        "author": "徐成",
        "content": "齿如十二月，𮪃牙象四时。\n二十四气足，伯乐视为规。",
        "dynasty": "唐",
        "collection_info": null
    },
    {
        "uuid": "68f003fa6079751d9664044bb233dac6",
        "title": "王良百一歌 齿岁 四",
        "author": "徐成",
        "content": "四齿不曾退，年已只似驹。\n但看边畔者，咬得臼还殊。",
        "dynasty": "唐",
        "collection_info": null
    },
    {
        "uuid": "1bb4134cd62aa187e130e5586941dbe2",
        "title": "王良百一歌 齿岁 五",
        "author": "徐成",
        "content": "向南马齿口，野放咬山多。\n区臼虽先破，莫言齿岁过。",
        "dynasty": "唐",
        "collection_info": null
    },
    {
        "uuid": "48f22168409cca1845effa27416de987",
        "title": "王良百一歌 齿岁 六",
        "author": "徐成",
        "content": "黄区将欲尽，黑白以全无。\n上下齿更展，十二岁应余。",
        "dynasty": "唐",
        "collection_info": null
    },
    {
        "uuid": "21b5c61baf262338ba80a6db1db1db17",
        "title": "王良百一歌 齿岁 七",
        "author": "徐成",
        "content": "𮪃牙初出肉，俗言五六春。\n至老或不生，须凭区臼真。\n（以上均见宛委山堂本《说郛》弓一○七徐成《相马书》）（〖1〗《旧唐书·经籍志》子部农家类着录：「《相马经》，又二卷，徐成等撰。\n」）（〖2〗《新唐书·艺文志》子部农家类着录：「徐成等《相马经》二卷。\n」〖3〗《太平御览》卷八九六引《伯乐相马经》云：「江淮津督徐成字子长，兄弟蒙宠于府君，治马方以报，千金不传，号《淮津方》。\n」〖4〗今人王毓瑚《中国农学书录》云：「据现有的线索推测，〖徐成〗极可能是唐代人。\n《说郛》收的有一种徐咸的《相马书》，『咸』、『成』二字字形相近，或者就是此书。\n」今按：《郑堂读书记补逸》谓徐咸为宋人，今人编《中国丛书综录》从之。\n核以文献，尚无明证。\n《说郛》收此书于陆龟蒙《耒耜经》、傅肱《蟹谱》之间，卷首署「代郡徐咸」，不言时代。\n「代郡」非宋时地名。\n两《唐志》既已着录此书，其时代当在开元以前。\n《伯乐相马经》见载于《隋书·经籍志》五行类，《旧唐志》录此书于隋诸葛颖之前，据此二证，颇疑成为隋前人。\n但《隋志》不录此书，至《旧唐志》始见收，终不能排除其为唐人的可能性。\n今收入先宋诗，以俟考定。\n）。",
        "dynasty": "唐",
        "collection_info": null
    },
    {
        "uuid": "326457112487e00eca0345bb07a480eb",
        "title": "还丹歌",
        "author": "阴真君",
        "content": "北方正气为河车，东方甲乙为金砂。\n两情含养归一体，朱省调养生金华。\n金华生出天地宝，人会此言真正道。\n子称虎，卯为龙，龙虎相生自合同。\n龙居震位当其八，虎数元生在一宫。\n采有日，取有时，世人用之而不知。\n收取气候若差错，万般工力徒劳施。\n至神至圣极容易，先向宫中求鼎器。\n温养火候审阴阳，安排鑪室须择地。\n不得地，莫妄为，切须隐密审护持。\n保守莫洩天地机，此药变化不思议。\n阳真砂，阴真汞，时人求之莫妄动。\n无质生质是还丹，凡汞凡砂不劳弄。\n（见《道藏·洞真部·玉诀类》陈抟《阴真君还丹歌注》）（按：阴真君即阴长生，为汉时神仙，详《太平广记》卷八引《引仙传》。\n此首当发依託。\n宋董逌《广川书跋》卷八载李贻孙书阴真人诗，当即此首，知其应为中唐以前之作。\n）。",
        "dynasty": "唐",
        "collection_info": null
    },
    {
        "uuid": "54d702ebfb66971810dcf3083122d1d2",
        "title": "登天台",
        "author": "葛玄",
        "content": "高就山上山，山中白云闲。\n瀑布低头看，青天举手扳。\n石桥横海外，风笛落人间。\n不见红尘客，时时鹤往还。\n（见《四库珍本初集》本《天台集·拾遗》）（按：葛谛晋前神仙，见《太平广记》卷七十一引《神仙传》。\n此首五律显为齐梁以后人依託。\n）。",
        "dynasty": "唐",
        "collection_info": null
    },
    {
        "uuid": "d3382e626d128e1dad8659c3645bcc34",
        "title": "丑妇赋",
        "author": "刘思真",
        "content": "人皆得令室，我命独何[咎]（吝）（从安刻本改）。\n不遇姜任德，正值丑恶妇。\n才质陋且俭，姿容剧嫫母。\n鹿头猕猴面，推额復出口。\n折頞靥楼鼻，两眼䫜（一交切）如臼。\n肤如老桑皮，耳如侧两手。\n头如研米槌，髮如掘扫帚。\n恶观丑仪容，不媚似铺首。\n闇钝拙梳髻，刻画又更丑。\n妆颊如狗舐，额上独偏厚。\n朱唇如踏血，画眉如鼠负。\n傅粉堆颐下，面中不徧有。\n领如盐豉囊，袖如常拭釜。\n履中如和泥，爪甲长有垢。\n脚皲可容箸，熟视今人呕。\n（见《初学记》卷十九）。",
        "dynasty": "唐",
        "collection_info": null
    },
    {
        "uuid": "48f566e34ddde02db14df5e1161f4726",
        "title": "失父零丁",
        "author": "戴良",
        "content": "敬白诸君行路者，敢告重罪自为积。\n恶致灾交天困我，今月七日失阿爹。\n念此酷毒可痛伤，当以重币（重）用相赏，请为诸君说事状。\n我父躯体与众异，脊背伛偻捲如胾。\n唇吻参差不相值，此其庶形何能备。\n请復重陈其面目，鸱头鹄颈獦狗啄，眼泪鼻涕相追逐，吻中含纳无牙齿，食不能嚼左右蹉。\n[□]似西域[□]骆駞。\n请復重陈其形骸，为人虽长甚细材。\n面目芒苍如死灰，眼眶臼陷如（米）羹柸。\n（见《太平御览》卷五九八）（按：戴良时代不明，或作东汉人，非，详王重民《敦煌变文研究》。\n今从王说收入并据以校改。\n）。",
        "dynasty": "唐",
        "collection_info": null
    },
    {
        "uuid": "c43db659bfabdaae9b0bbfb80a5b0dbb",
        "title": "道藏歌诗 一",
        "author": "无名氏",
        "content": "王龟七宝林，唱讚愿同舟。\n丹景曜目精，令我心踟蹰。",
        "dynasty": "唐",
        "collection_info": null
    },
    {
        "uuid": "6bd33ed522c4b90edf9616cd24f8f037",
        "title": "道藏歌诗 二",
        "author": "无名氏",
        "content": "解带天皇寝，停驾高上兵。\n玉真造角节，翊衞自相扶。",
        "dynasty": "唐",
        "collection_info": null
    },
    {
        "uuid": "2e262fb2eb0a50d587f2d764b9908186",
        "title": "道藏歌诗 三",
        "author": "无名氏",
        "content": "玉皇命真王，飞轩浪天陔。\n诸天驩且悦，琼音自玱凄。",
        "dynasty": "唐",
        "collection_info": null
    },
    {
        "uuid": "9c0a14ca872ad9cd221037334384e651",
        "title": "道藏歌诗 四",
        "author": "无名氏",
        "content": "重萌郁以赫，朱风引鸣鸠。\n既忘荣曜契，何不宝僊居。",
        "dynasty": "唐",
        "collection_info": null
    },
    {
        "uuid": "9db287065fe2a0ed8c169111fd31d261",
        "title": "道藏歌诗 五",
        "author": "无名氏",
        "content": "不见九灵母，北真道相遒。\n九龙运东井，天马发西嵎。",
        "dynasty": "唐",
        "collection_info": null
    },
    {
        "uuid": "a180fa6a8fd33f325257cc1f2d52834c",
        "title": "道藏歌诗 六",
        "author": "无名氏",
        "content": "仰翕长庚井，练胎反婴孩。\n太一保命籍，南陵拔夜居。",
        "dynasty": "唐",
        "collection_info": null
    },
    {
        "uuid": "6e41ddfa433bb4ac82c0853417e0c8bc",
        "title": "道藏歌诗 七",
        "author": "无名氏",
        "content": "同欢舞云华，众真欣谁喻。\n丹景曜目精，令我心踟蹰。",
        "dynasty": "唐",
        "collection_info": null
    },
    {
        "uuid": "306e5545ebeb481cb7f891cf97986536",
        "title": "道藏歌诗 八",
        "author": "无名氏",
        "content": "日月粲华晖，迴光照真符。\n忆兆不同劫，千载莫之尤。\n。",
        "dynasty": "唐",
        "collection_info": null
    },
    {
        "uuid": "2513a9c7b2235718696e8c45706e46e2",
        "title": "道藏歌诗 九",
        "author": "无名氏",
        "content": "白帝行炁道当新，名书紫府得其篇，西龟定录位真人。\n（以上均见吴械《韵补》卷一）。",
        "dynasty": "唐",
        "collection_info": null
    },
    {
        "uuid": "d4369a9420e59bdcb0331dbd6db4663a",
        "title": "道藏歌诗 十",
        "author": "无名氏",
        "content": "游云落太阳，飈景凌三天。\n千秋似清旦，万岁犹日半。",
        "dynasty": "唐",
        "collection_info": null
    },
    {
        "uuid": "8f2de1ee2b78fe511ca5e795bead0fd4",
        "title": "道藏歌诗 十一",
        "author": "无名氏",
        "content": "玄挺（一作「庭」）自嘉会，金书东华名。\n贤安密所戒，相期阳洛汧。\n（按：《孟东野诗集》卷九《列仙文·方诸青童君》末四句与此首相似，详附按。\n）。",
        "dynasty": "唐",
        "collection_info": null
    },
    {
        "uuid": "7b3fc211e4424e520495dd5c11a954e9",
        "title": "道藏歌诗 十二",
        "author": "无名氏",
        "content": "观见学仙客，蹊路放炎烟。\n阳光不復朗，阴精不復明。",
        "dynasty": "唐",
        "collection_info": null
    },
    {
        "uuid": "ed100d9507028bcd8d0f0b036b7ae126",
        "title": "道藏歌诗 十三",
        "author": "无名氏",
        "content": "终劫復[始]（姑）劫，愈觉灵颜新。\n道林蔚天京，下光诸地仙。",
        "dynasty": "唐",
        "collection_info": null
    },
    {
        "uuid": "58734df07a2f2d2562a6b942e4e5292f",
        "title": "道藏歌诗 十四",
        "author": "无名氏",
        "content": "推校千精，热馘雷震。\n五帝秉钺，神公吐烟。",
        "dynasty": "唐",
        "collection_info": null
    },
    {
        "uuid": "c2f0fd5dc8c90492f82ab7a003d89b2d",
        "title": "道藏歌诗 十五",
        "author": "无名氏",
        "content": "徘徊二元际，内观自缠绵。\n灵胎运九霞，永保亿万椿。",
        "dynasty": "唐",
        "collection_info": null
    },
    {
        "uuid": "c920cad3e4c83daacb763262fcebff42",
        "title": "道藏歌诗 十六",
        "author": "无名氏",
        "content": "齐（一作「跻」）景西那东，肆欢（一作「观」）善因缘。\n常融无地官，皆是圣皇臣。",
        "dynasty": "唐",
        "collection_info": null
    },
    {
        "uuid": "63bfd800fae7803b247a4da1128e85e8",
        "title": "道藏歌诗 十七",
        "author": "无名氏",
        "content": "今日庆元吉，亿（一作「忆」）曾状曲泉。\n法师及弟子，至德自然勋。",
        "dynasty": "唐",
        "collection_info": null
    },
    {
        "uuid": "85ea2ea086e27fbed7fb237705fc1949",
        "title": "道藏歌诗 十八",
        "author": "无名氏",
        "content": "白鹄挥轻翮，神虬奋绿鳞。\n羣仙严轩驾，玉女散华烟。",
        "dynasty": "唐",
        "collection_info": null
    },
    {
        "uuid": "564a42e3a69fb115000d892d05651e71",
        "title": "道藏歌诗 十九",
        "author": "无名氏",
        "content": "策驾玄中汉，辔素扶希（一作「桑」）林。\n妙微浑混遘，长扇回五烟。",
        "dynasty": "唐",
        "collection_info": null
    },
    {
        "uuid": "ff1b36285173eb8e99c18e46a751d19a",
        "title": "道藏歌诗 二十",
        "author": "无名氏",
        "content": "逍遥聚无散，身生水火先。\n大运会开度，弥劫为一龄。",
        "dynasty": "唐",
        "collection_info": null
    },
    {
        "uuid": "2c532f43ca37d6cce43e8f6f3878b1b0",
        "title": "道藏歌诗 二十一",
        "author": "无名氏",
        "content": "冥化自有数，我真法自然。\n妙曲发空洞，宫商结仙灵。",
        "dynasty": "唐",
        "collection_info": null
    },
    {
        "uuid": "36ae8b5ed03a9cd2a629914c255bd54c",
        "title": "道藏歌诗 二十二",
        "author": "无名氏",
        "content": "今日度（一作「庆」）元吉，忆曾状曲泉。\n万神同斯和，亿劫岂知沦。",
        "dynasty": "唐",
        "collection_info": null
    },
    {
        "uuid": "b9f3f33bbc443b1b6a9f401c7a0a6a2d",
        "title": "道藏歌诗 二十三",
        "author": "无名氏",
        "content": "椿龄会足衰，劫往岂足辽。\n虚刀挥至空，鄙滞五神愁。\n。",
        "dynasty": "唐",
        "collection_info": null
    },
    {
        "uuid": "af8738dcf9aa1cd50dc281950f6293ea",
        "title": "道藏歌诗 二十四",
        "author": "无名氏",
        "content": "迴舞太空岭，六气运重幽。\n我际岂能寻，使尔终不雕。",
        "dynasty": "唐",
        "collection_info": null
    },
    {
        "uuid": "6a6f29b1c817e2b94c771c876bc26951",
        "title": "道藏歌诗 二十五",
        "author": "无名氏",
        "content": "仙童掇朱实，神女献玉瓜。\n浴身丹浥池，濯髮甘泉波。",
        "dynasty": "唐",
        "collection_info": null
    },
    {
        "uuid": "62784d0cb00b074a96767e4361bb7a7a",
        "title": "道藏歌诗 二十六",
        "author": "无名氏",
        "content": "宴景玉京上，游轮蹲玄都。\n逍遥大明中，长灯焕翠罗。",
        "dynasty": "唐",
        "collection_info": null
    },
    {
        "uuid": "614e1d733ee6ea9f804dc135546fa69c",
        "title": "道藏歌诗 二十七",
        "author": "无名氏",
        "content": "乞免五难中，制召诸天魔。\n灵岳不崩陷，福地更炼胎。",
        "dynasty": "唐",
        "collection_info": null
    },
    {
        "uuid": "c091c98ed7e65fabfbd3e3d83661f61e",
        "title": "道藏歌诗 二十八",
        "author": "无名氏",
        "content": "运役自然气，于是息三徒。\n一畅万劫感，庆贺西玉那。",
        "dynasty": "唐",
        "collection_info": null
    },
    {
        "uuid": "1b4e56187c8367c40f2cd5e6b9009dcb",
        "title": "道藏歌诗 二十九",
        "author": "无名氏",
        "content": "五道息对魂，九幽罢三途。\n不闻孤魂声，但闻兴乐歌。",
        "dynasty": "唐",
        "collection_info": null
    },
    {
        "uuid": "95c0b4e5fd5a0122021308ab5b1397de",
        "title": "道藏歌诗 三十",
        "author": "无名氏",
        "content": "荣秀椿却期，乘运应灵图。\n兜术开大有，一庆享祚多。",
        "dynasty": "唐",
        "collection_info": null
    },
    {
        "uuid": "f7caae487f61a9d6d347b5ee2a452a84",
        "title": "道藏歌诗 三十一",
        "author": "无名氏",
        "content": "下看荣竟子，笃似蛙与蟆。\n顾盼庆浊中，忧患自相罗。",
        "dynasty": "唐",
        "collection_info": null
    },
    {
        "uuid": "431d8dd2c255a67fdc4c7d8b93fda5ec",
        "title": "道藏歌诗 三十二",
        "author": "无名氏",
        "content": "静心念至真，随运顺离罗。\n感应理常通，神适逮自徂。",
        "dynasty": "唐",
        "collection_info": null
    },
    {
        "uuid": "6ce7cda7e9b4e5c498af8a6895e732a7",
        "title": "道藏歌诗 三十三",
        "author": "无名氏",
        "content": "弹璈北寒台，七灵曜紫霄。\n济济羣仙举，纷纷尘中罗。",
        "dynasty": "唐",
        "collection_info": null
    },
    {
        "uuid": "751de9c8b8ec351e6bfb554e07f7ce74",
        "title": "道藏歌诗 三十四",
        "author": "无名氏",
        "content": "太虚感灵会，命我生成章。\n诸天普欣悦，一切稽首恭。",
        "dynasty": "唐",
        "collection_info": null
    },
    {
        "uuid": "5beaf989ff009de3079ee7261f062e08",
        "title": "道藏歌诗 三十五",
        "author": "无名氏",
        "content": "开度飞玄真，凝化轮空洞。\n帝真始明精，号曰字元阳。",
        "dynasty": "唐",
        "collection_info": null
    },
    {
        "uuid": "2694eef24a96c18e4d1cae9397ee11c0",
        "title": "道藏歌诗 三十六",
        "author": "无名氏",
        "content": "绿盖协晨霞，青軿掷空峒。\n右揖东林帝，上朝太虚皇。\n（按：嘉庆刊张伯魁《崆峒山志》收此诗，似即引自《韵补》。\n）。",
        "dynasty": "唐",
        "collection_info": null
    },
    {
        "uuid": "32de77797ca41741287d1bd8a4406325",
        "title": "道藏歌诗 三十七",
        "author": "无名氏",
        "content": "郁郁对启明，圆华焕三冲。\n飈粲丽九天，天绿绕丹房。",
        "dynasty": "唐",
        "collection_info": null
    },
    {
        "uuid": "7ec6c65b603bde25ddc09870158713bf",
        "title": "道藏歌诗 三十八",
        "author": "无名氏",
        "content": "斩灭六天，严整北酆。\n束精缚妖，受事玉皇。",
        "dynasty": "唐",
        "collection_info": null
    },
    {
        "uuid": "91fa271946be3fd0e5a9bb46366ab7bc",
        "title": "道藏歌诗 三十九",
        "author": "无名氏",
        "content": "停盖濯碧溪，采秀月支峯。\n咀嚼三灵华，吐吸九神芒。",
        "dynasty": "唐",
        "collection_info": null
    },
    {
        "uuid": "6cbde4b1211eedbde4bd73732ef3b014",
        "title": "道藏歌诗 四十",
        "author": "无名氏",
        "content": "灵章癊玄方，仰感旋曜精。\n诜诜繁茂萌，重德必克昌。",
        "dynasty": "唐",
        "collection_info": null
    },
    {
        "uuid": "bbe82c8bf4c53cd7ec022dde459742bc",
        "title": "道藏歌诗 四十一",
        "author": "无名氏",
        "content": "携袂明真馆，仰期天上皇。\n北钧唱羽人，玉女粲贤众。",
        "dynasty": "唐",
        "collection_info": null
    },
    {
        "uuid": "975f20b7bfe85e08fb4a57dcddb9178e",
        "title": "道藏歌诗 四十二",
        "author": "无名氏",
        "content": "引领嚣庭内，开心机秽衝。\n一静安居苦，试去视沧浪。",
        "dynasty": "唐",
        "collection_info": null
    },
    {
        "uuid": "4f22033944580baecfc5fe25715c9747",
        "title": "道藏歌诗 四十三",
        "author": "无名氏",
        "content": "渊响启灵扉，七门扇羽章。\n阳台大洞野，幽逸英芝充。",
        "dynasty": "唐",
        "collection_info": null
    },
    {
        "uuid": "d9b275b8c21b0da1e9163acb11895cbb",
        "title": "道藏歌诗 四十四",
        "author": "无名氏",
        "content": "神畅（一作「粲」）感寂庭，嘿思彻九重。\n灵歌理冥运，百和结成章。",
        "dynasty": "唐",
        "collection_info": null
    },
    {
        "uuid": "211182ccdc784332d8356d93b7c6b28d",
        "title": "道藏歌诗 四十五",
        "author": "无名氏",
        "content": "霄軿纵横舞，紫盖託朱方。\n风尘有忧哀，陨我白鬓翁。",
        "dynasty": "唐",
        "collection_info": null
    },
    {
        "uuid": "ad947dc07c070e70f2a946672a02c416",
        "title": "道藏歌诗 四十六",
        "author": "无名氏",
        "content": "司命保算，丹书南昌。\n解技七元，腐骨更蓊。",
        "dynasty": "唐",
        "collection_info": null
    },
    {
        "uuid": "824bb5cee2860b160f4ecdad3a634bac",
        "title": "道藏歌诗 四十七",
        "author": "无名氏",
        "content": "提携高上宾。\n反我素灵房。\n道场灵沫内，高歌登太虚。",
        "dynasty": "唐",
        "collection_info": null
    },
    {
        "uuid": "32d78ccb0a8a08a30b0d6e1e1cd1f00b",
        "title": "道藏歌诗 四十八",
        "author": "无名氏",
        "content": "玉台敷朱霄，绿霞高有墉。\n体矫万津波，神生摄十方。",
        "dynasty": "唐",
        "collection_info": null
    },
    {
        "uuid": "d67fb37d5ad284004f1ee87c4e433743",
        "title": "道藏歌诗 四十九",
        "author": "无名氏",
        "content": "但闻仙道贵，不闻鬼道隆。\n谣謌参天炁，贾生元正章。\n（以上四十首均见同书卷二）。",
        "dynasty": "唐",
        "collection_info": null
    },
    {
        "uuid": "d729a9be30f972d8d23e11469ff9245f",
        "title": "道藏歌诗 五十",
        "author": "无名氏",
        "content": "提携宴玉宾，契驾乘烟骋。\n黄箓命玉符，公子运我上。",
        "dynasty": "唐",
        "collection_info": null
    },
    {
        "uuid": "68306aa321b7f979f5dd5e4207d36267",
        "title": "道藏歌诗 五十一",
        "author": "无名氏",
        "content": "玉虚范玄象，高会通冥想。\n三曜无停晖，明真焕云芒。",
        "dynasty": "唐",
        "collection_info": null
    },
    {
        "uuid": "d8e1fefe3d801bb000784fa68d06aed0",
        "title": "道藏歌诗 五十二",
        "author": "无名氏",
        "content": "解散七玄祖，更法无中影。\n七化反自然，帝一同玄飨。\n（以上见同书卷三）。",
        "dynasty": "唐",
        "collection_info": null
    },
    {
        "uuid": "24ae8ff84e59681d33c70880b6db2fd2",
        "title": "道藏歌诗 五十三",
        "author": "无名氏",
        "content": "飞轮蔼太宗，无形亦无迹。\n纵路任飞轮，萧萧起界外。",
        "dynasty": "唐",
        "collection_info": null
    },
    {
        "uuid": "8fa348781eb2cf54b1c78cccad614ad5",
        "title": "道藏歌诗 五十四",
        "author": "无名氏",
        "content": "清明重霄上，合期庆云际。\n玉条流逸响，从容灵妙话。\n。",
        "dynasty": "唐",
        "collection_info": null
    },
    {
        "uuid": "5e76282073bd28f61eee9c9bd9a1e910",
        "title": "道藏歌诗 五十五",
        "author": "无名氏",
        "content": "夕游蓬莱岛，期对华景宴。\n神仙结丹藻，流晖寄文翰。",
        "dynasty": "唐",
        "collection_info": null
    },
    {
        "uuid": "87cc4affc5f9eada3ad766d7526fa304",
        "title": "道藏歌诗 五十六",
        "author": "无名氏",
        "content": "风云隐宛微，讲论五岳匠。\n砗磲精流璃，琥珀金刚镜。",
        "dynasty": "唐",
        "collection_info": null
    },
    {
        "uuid": "c30b057db4737adde5c18c1a47b1c2ad",
        "title": "道藏歌诗 五十七",
        "author": "无名氏",
        "content": "绛衣表羣会，生始似久梦。\n德隐冲内迹，至寂不觉当。\n（当，去声。\n）（以上见同书卷四）。",
        "dynasty": "唐",
        "collection_info": null
    },
    {
        "uuid": "b6d5d104ece2242acfe9e23cac07607e",
        "title": "道藏元君诗",
        "author": "无名氏",
        "content": "彼云泛灵舆，倏忽适下土。\n崆峒灭玄云，至感不容冶。\n（同前卷三）。",
        "dynasty": "唐",
        "collection_info": null
    },
    {
        "uuid": "00bfb59e2e6fcb82835d1772cfbfa1c6",
        "title": "道藏元始歌",
        "author": "无名氏",
        "content": "黄庭戊己无流源，彻通五藏十二纶。\n（见同书卷二）。",
        "dynasty": "唐",
        "collection_info": null
    },
    {
        "uuid": "e2e137fe7ac6ce8ca025ce4e36728396",
        "title": "道藏左夫人歌",
        "author": "无名氏",
        "content": "腾跃云景辕，浮观霞上空。\n霄軿纵横舞，紫盖记灵方。",
        "dynasty": "唐",
        "collection_info": null
    },
    {
        "uuid": "849efb8cdcfcbfd37a52579268f41b97",
        "title": "道藏中岳仙人歌",
        "author": "无名氏",
        "content": "徘徊玄岳巓，翻焉御飞龙。\n齐腾八纮外，翱翔阊阖房。\n（见同书卷一。\n以上所录《韵补》中诗，均以中华书局影宋本为底本，校以《连筠簃丛书》本、影印文渊阁《四库全书》本）（〖1〗《韵补》卷首书目释《道藏》歌诗云：「当是魏晋时人所作。\n其文词非儒家所急，取其韵古也。\n多阳声，与《黄庭》同。\n」今人逯钦立《先秦汉魏晋南北朝诗后记》云：「《韵补》引用的《道藏》歌诗，其中就有唐孟郊作的《列仙文·方诸青童歌》，……为此，《韵补》所用道歌，本书一概不取。\n」今按：以孟郊诗与吴棫所录对校，二十字中有八字不同，故前仍录出。\n据逯先生所云，《韵补》诸诗虽不能断定为魏）（晋间人作，但为宋以前人作，殆无疑义。\n宋代道家着作中常见的「坎离交媾、婴儿姹女、道家修养之术」〖《四库全书总目》卷一四七《金丹诗诀》提要语〗，诸诗中皆未见，即为一证。\n今收入先宋诗。\n）。",
        "dynasty": "唐",
        "collection_info": null
    },
    {
        "uuid": "c02390eb4c9a2642c18e269ebbfbe2c9",
        "title": "迭韵诗",
        "author": "无名氏",
        "content": "看河水漠沥，望野草苍黄。\n露停君子树，霜宿女姓姜。",
        "dynasty": "唐",
        "collection_info": null
    },
    {
        "uuid": "7d0b4a4bb70891a2d5781dbc1fd7230d",
        "title": "迭连韵诗",
        "author": "无名氏",
        "content": "羁客意盘桓，流泪下阑干。\n虽对琴觞乐，烦情仍未欢。",
        "dynasty": "唐",
        "collection_info": null
    },
    {
        "uuid": "4e754d638ce1d9e7aad254a918a2ad2f",
        "title": "掷韵诗 一",
        "author": "无名氏",
        "content": "不知羞，不敢留。\n但好去，莫相虑。\n孤客惊，百愁生。\n饭蔬簟食乐道，忘饥陋巷不疲。",
        "dynasty": "唐",
        "collection_info": null
    },
    {
        "uuid": "91a705175e4b73a5324cebc5b84d47d8",
        "title": "掷韵诗 二",
        "author": "无名氏",
        "content": "不知羞，不肯留。\n集丽城，夜啼声。\n出长安，过上兰。\n指杨都，越江湖。\n念邯郸，忘朝飡。\n但好去，莫相虑。",
        "dynasty": "唐",
        "collection_info": null
    },
    {
        "uuid": "cd093842d80ef9c374b80851173e737f",
        "title": "重字韵诗",
        "author": "无名氏",
        "content": "望野草青青，临河水活活。\n斜峰缆舟行，曲浦浮积沫。",
        "dynasty": "唐",
        "collection_info": null
    },
    {
        "uuid": "b697a722cd989bfabe750d8ad807ecfa",
        "title": "同音韵诗",
        "author": "无名氏",
        "content": "今朝是何夕，良人谁观觌。\n中心实怜爱，夜寐不安席。\n（以上六首均见《文镜秘府论校注》天卷《八种韵》）（按：《八种韵》节凡引诗九首，除梁萧绎、唐王昌龄、李白各一首外，余六首作者不详。\n王利器《文镜秘府论校注》引任学良《文镜秘府论校注》稿本云：「本节曾引王昌龄李白诗，疑系元兢《脑髓》之文，皎然《诗议》不致有此种琐屑声）（韵之论也。\n」然兢为高宗时人，安得引及李、王之诗。\n其说未谛。\n诸诗为六朝至盛唐间作品，殆无可疑。\n）。",
        "dynasty": "唐",
        "collection_info": null
    },
    {
        "uuid": "0883e523b8748271d0aeb3e94297c802",
        "title": "同音韵诗 一",
        "author": "无名氏",
        "content": "斟清酒，拍青琴。",
        "dynasty": "唐",
        "collection_info": null
    },
    {
        "uuid": "1f391a5a4ed7377ec2349aee4a97afdc",
        "title": "同音韵诗 二",
        "author": "无名氏",
        "content": "寻往信，访来音。",
        "dynasty": "唐",
        "collection_info": null
    },
    {
        "uuid": "ef5d3bd3e7cd9bf4ee069b8713d07de5",
        "title": "同音韵诗 三",
        "author": "无名氏",
        "content": "春可乐，秋可哀。",
        "dynasty": "唐",
        "collection_info": null
    },
    {
        "uuid": "91a2752d7d88203f40c95d1b47bb107c",
        "title": "同音韵诗 四",
        "author": "无名氏",
        "content": "朝燃兽炭，夜秉鱼灯。",
        "dynasty": "唐",
        "collection_info": null
    },
    {
        "uuid": "a3f16c565874bcac73e7c96108070a25",
        "title": "同音韵诗 五",
        "author": "无名氏",
        "content": "宋腊已歌，秦姬欲笑。",
        "dynasty": "唐",
        "collection_info": null
    },
    {
        "uuid": "6cbf6a68a79fa9b0b13bc29d00e37937",
        "title": "同音韵诗 六",
        "author": "无名氏",
        "content": "雾开山有媚，云闭日无光。",
        "dynasty": "唐",
        "collection_info": null
    },
    {
        "uuid": "0db7d497ac18aee1e069c49ae470e0a5",
        "title": "同音韵诗 七",
        "author": "无名氏",
        "content": "燥尘笼野白，寒树染村黄。",
        "dynasty": "唐",
        "collection_info": null
    },
    {
        "uuid": "f286ae343e1e6ad724159919c91352a2",
        "title": "同音韵诗 八",
        "author": "无名氏",
        "content": "素琴奏乎五三拍，绿酒倾乎一两巵。",
        "dynasty": "唐",
        "collection_info": null
    },
    {
        "uuid": "21ba4e2455b921695818238aaafdba14",
        "title": "同音韵诗 九",
        "author": "无名氏",
        "content": "嗟余薄德从役至他乡，筋力疲顿无意入长杨。",
        "dynasty": "唐",
        "collection_info": null
    },
    {
        "uuid": "1195c9d823207e2f3d3cb7a674bb9af9",
        "title": "的名对诗",
        "author": "无名氏",
        "content": "送酒东南去，迎琴西北来。",
        "dynasty": "唐",
        "collection_info": null
    },
    {
        "uuid": "65fa1b6a4a69bbfa9fcf2b8bd0659b10",
        "title": "异类对诗",
        "author": "无名氏",
        "content": "风织池间树（一作「字」），虫穿草（一作「叶」）上文。",
        "dynasty": "唐",
        "collection_info": null
    },
    {
        "uuid": "c4b03fa38573e7b05826944eebde5ad0",
        "title": "双声对诗",
        "author": "无名氏",
        "content": "秋露香佳菊，春风馥丽兰。",
        "dynasty": "唐",
        "collection_info": null
    },
    {
        "uuid": "84deef3b48e4c382957b62aa69196e07",
        "title": "双拟树诗",
        "author": "无名氏",
        "content": "议月眉欺月，论花颊胜花。",
        "dynasty": "唐",
        "collection_info": null
    },
    {
        "uuid": "c0d1b340583fd62cef3209ca796a2c54",
        "title": "隔句对诗",
        "author": "无名氏",
        "content": "相思復相忆，夜夜泪沾衣。\n空叹復空泣，朝朝君未归。\n（以上五题均见《诗人玉屑》卷七引李淑《诗苑类格》引上官仪语引。\n又见《文镜秘府论》东卷《二十九种对》。\n疑即出上官仪《笔札华梁》）。",
        "dynasty": "唐",
        "collection_info": null
    },
    {
        "uuid": "321af1a62e0a4ce014ac0e0b9e91a31a",
        "title": "句 一",
        "author": "无名氏",
        "content": "风花无定影，露竹有余清。",
        "dynasty": "唐",
        "collection_info": null
    },
    {
        "uuid": "ddc93da819029c75023020516679ba41",
        "title": "句 二",
        "author": "无名氏",
        "content": "映浦树疑浮，入云峰似灭（一作「截」）（以上二联为形似体）。",
        "dynasty": "唐",
        "collection_info": null
    },
    {
        "uuid": "ec4d952ca4741e018134fb76ef2077f4",
        "title": "句 三",
        "author": "无名氏",
        "content": "四邻不相识，自然成掩扉。\n（此为情理体）。",
        "dynasty": "唐",
        "collection_info": null
    },
    {
        "uuid": "81b4f36468e49f6c32af388dc79f8c02",
        "title": "句 四",
        "author": "无名氏",
        "content": "隐隐山分地，沧沧海接天。\n（此为直置体）。",
        "dynasty": "唐",
        "collection_info": null
    },
    {
        "uuid": "12389fbdfeeb6a8655a41931975f0553",
        "title": "句 五",
        "author": "无名氏",
        "content": "侵云蹀征骑，带月倚雕弓。",
        "dynasty": "唐",
        "collection_info": null
    },
    {
        "uuid": "123063f25c160c3b3708752bb31e4a5a",
        "title": "句 六",
        "author": "无名氏",
        "content": "舒（一作「野」）桃临远骑，垂柳映连营。\n（以上联为映带体）。",
        "dynasty": "唐",
        "collection_info": null
    },
    {
        "uuid": "f56661911db5749e6a14fb345e58da68",
        "title": "句 七",
        "author": "无名氏",
        "content": "月光随浪动，山影逐波流。\n（此为飞动体）。",
        "dynasty": "唐",
        "collection_info": null
    },
    {
        "uuid": "5d8bc3f8aeb0fe79535608e8d879ca68",
        "title": "句 八",
        "author": "无名氏",
        "content": "歌前日照梁，舞处尘生袜。",
        "dynasty": "唐",
        "collection_info": null
    },
    {
        "uuid": "95808858044ddaa2f203fe26fff9ff07",
        "title": "句 九",
        "author": "无名氏",
        "content": "泛色松烟举，凝花菊露滋。\n（以上二联为婉转体）。",
        "dynasty": "唐",
        "collection_info": null
    },
    {
        "uuid": "2d62b9cc74623aaa1ae70d095960d6d4",
        "title": "句 十",
        "author": "无名氏",
        "content": "寒葭凝露色，落叶动秋声。\n（此为清切体）。",
        "dynasty": "唐",
        "collection_info": null
    },
    {
        "uuid": "ce8ca31ebb5707976992438e0dd84ba7",
        "title": "句 十一",
        "author": "无名氏",
        "content": "青田未矫翰，丹穴欲乘风（一作「凤」）。",
        "dynasty": "唐",
        "collection_info": null
    },
    {
        "uuid": "457904f3368931d826f88473e146a58e",
        "title": "句 十二",
        "author": "无名氏",
        "content": "曲沼疏秋盖，长林卷夏帷。",
        "dynasty": "唐",
        "collection_info": null
    },
    {
        "uuid": "cf96118be46b21b5d303e831ca960c52",
        "title": "句 十三",
        "author": "无名氏",
        "content": "积翠彻（王利器疑当作「澈」）深潭，舒丹明浅濑。\n（以上三联为菁华体）（以上十三联均见《文镜秘府论》地卷《十体》引崔融《唐朝新定诗格》）（按：《十体》节共引诗二十一题，今可查知作者之作凡八题，分属宋鲍照、齐王融、梁戴暠、陈江总、隋杨广、孔德绍、虞世基、唐崔信明。\n不知作者之作凡十三联，当为六朝至初唐人所作，惜已无从甄辨。\n）。",
        "dynasty": "唐",
        "collection_info": null
    },
    {
        "uuid": "eab24b95777db935315ffd0972eb65e6",
        "title": "繁说病诗",
        "author": "无名氏",
        "content": "从风似飞絮，照日类繁英。\n拂岩如写镜，封林若耀琼。",
        "dynasty": "唐",
        "collection_info": null
    },
    {
        "uuid": "71769d4bb2b76b00801275a06a1ac454",
        "title": "龃龉病诗 一",
        "author": "无名氏",
        "content": "雾生极野碧，日下远山红。",
        "dynasty": "唐",
        "collection_info": null
    },
    {
        "uuid": "4d93ece2106df957668832ca2ebdfa72",
        "title": "龃龉病诗 二",
        "author": "无名氏",
        "content": "晨风惊迭树，晓月落危峰。",
        "dynasty": "唐",
        "collection_info": null
    },
    {
        "uuid": "45b649661f9f3633f1c33e2823ed75f6",
        "title": "丛木病诗",
        "author": "无名氏",
        "content": "庭梢桂林树，檐度苍梧云。\n棹唱喧难辨，樵歌近易闻。\n（以上三题均见《文镜秘府论》西卷《文二十八种病》引崔融《唐朝新定诗格》引）。",
        "dynasty": "唐",
        "collection_info": null
    },
    {
        "uuid": "8fe62ab79f48e5a36358ddecd23a40bd",
        "title": "切侧对诗",
        "author": "无名氏",
        "content": "浮钟宵响彻，飞镜晓光斜。",
        "dynasty": "唐",
        "collection_info": null
    },
    {
        "uuid": "9e41acbccfb47fb91f93154f4e991cd4",
        "title": "双声侧对诗 一",
        "author": "无名氏",
        "content": "花明金谷树，叶映首山薇。",
        "dynasty": "唐",
        "collection_info": null
    },
    {
        "uuid": "331ca8b8009be27512c9a4245257a0d0",
        "title": "双声侧对诗 二",
        "author": "无名氏",
        "content": "翠微分雉堞，丹气隐檐楹。",
        "dynasty": "唐",
        "collection_info": null
    },
    {
        "uuid": "ca4296d6d4d6be7685b3fff59b6cf84a",
        "title": "迭韵侧对诗 一",
        "author": "无名氏",
        "content": "平生披黼帐，窈窕步花庭。",
        "dynasty": "唐",
        "collection_info": null
    },
    {
        "uuid": "64353e7161a615b983e6be0bcf6f6205",
        "title": "迭韵侧对诗 二",
        "author": "无名氏",
        "content": "自得优游趣，宁知圣政隆。\n（以上三题均见《文镜秘腐论》东卷《二十九种对》引崔融《唐朝新定诗格》）。",
        "dynasty": "唐",
        "collection_info": null
    },
    {
        "uuid": "18da4a7d85ec299aaae0454e952bf636",
        "title": "声对诗 一",
        "author": "无名氏",
        "content": "彤驺初惊路，白简未含霜。",
        "dynasty": "唐",
        "collection_info": null
    },
    {
        "uuid": "d37c83bc2efe82c60dc4e857eeb09590",
        "title": "声对诗 二",
        "author": "无名氏",
        "content": "初禅韵高柳，密茑挂深松。",
        "dynasty": "唐",
        "collection_info": null
    },
    {
        "uuid": "fd24765723bdc91f27b3e2270339f545",
        "title": "字侧对诗 一",
        "author": "无名氏",
        "content": "忘怀接英彦，申劝引桂酒。",
        "dynasty": "唐",
        "collection_info": null
    },
    {
        "uuid": "4fe354f59abee89374ca2dbff5dc26b8",
        "title": "字侧对诗 二",
        "author": "无名氏",
        "content": "玉鸡清五洛，瑞雉映三秦。",
        "dynasty": "唐",
        "collection_info": null
    },
    {
        "uuid": "28a411c78f91a39398d958715b7e98c5",
        "title": "字侧对诗 三",
        "author": "无名氏",
        "content": "桓山分羽翼，荆树折枝条。",
        "dynasty": "唐",
        "collection_info": null
    },
    {
        "uuid": "b5a1cec0206edbe5957bde7a1e2b3208",
        "title": "字对诗 一",
        "author": "无名氏",
        "content": "山椒架寒雾，池篠韵凉飙。",
        "dynasty": "唐",
        "collection_info": null
    },
    {
        "uuid": "1be12ee8633c92ad0bac0381bdeb6e74",
        "title": "字对诗 二",
        "author": "无名氏",
        "content": "何用金扉敞，终醉石崇家。",
        "dynasty": "唐",
        "collection_info": null
    },
    {
        "uuid": "cc1187c23c29412caa5d4ea93fee789f",
        "title": "字对诗 三",
        "author": "无名氏",
        "content": "原风振平楚，野雪被长菅。\n（均见《文镜秘府论》东卷《二十九种对》，似出元兢《诗髓脑》）。",
        "dynasty": "唐",
        "collection_info": null
    },
    {
        "uuid": "a33fcdeca3db42006494de69c4d8f509",
        "title": "句 一",
        "author": "无名氏",
        "content": "夜闻木叶落，疑是洞庭秋。",
        "dynasty": "唐",
        "collection_info": null
    },
    {
        "uuid": "a07d259441a2e143481b11af121bedd6",
        "title": "句 二",
        "author": "无名氏",
        "content": "竹声先知秋。",
        "dynasty": "唐",
        "collection_info": null
    },
    {
        "uuid": "f8130c7d7b262e3cd8aa957a09aa80a1",
        "title": "句 三",
        "author": "无名氏",
        "content": "绿（一作「流」）水溢金塘。",
        "dynasty": "唐",
        "collection_info": null
    },
    {
        "uuid": "e582cd9f4716f82f203da4bae738c83c",
        "title": "诗",
        "author": "无名氏",
        "content": "明月下山头，天河横戍楼。\n白云千万里，沧江朝夕流。\n浦沙望如雪，松风听似秋。\n不觉烟霞曙，花鸟乱芳洲。\n（以上均见《文镜秘府论》南卷《论文意》引王昌龄《诗格》）。",
        "dynasty": "唐",
        "collection_info": null
    },
    {
        "uuid": "ffbe059b37041bca3bcbb31b37a57d16",
        "title": "平头诗 一",
        "author": "无名氏",
        "content": "芳时淑气清，提壶台上倾。",
        "dynasty": "唐",
        "collection_info": null
    },
    {
        "uuid": "b26ef4a8252b35100a4ab12749a4b003",
        "title": "平头诗 二",
        "author": "无名氏",
        "content": "山方翻类矩，波圆更若规。\n树表看猿挂，林侧望熊驰。",
        "dynasty": "唐",
        "collection_info": null
    },
    {
        "uuid": "910591d0f8772347c91b271f77fd2bba",
        "title": "平头诗 三",
        "author": "无名氏",
        "content": "朝云晦初景，丹池晚飞雪。\n飘枝聚还散，吹杨凝且灭。",
        "dynasty": "唐",
        "collection_info": null
    },
    {
        "uuid": "820960d38bd525978e6e4aceb13adcec",
        "title": "上尾诗 一",
        "author": "无名氏",
        "content": "可怜双飞凫，俱来下建章。\n一个今依是，拂翮独先翔。",
        "dynasty": "唐",
        "collection_info": null
    },
    {
        "uuid": "5c621382230e2c9a0c8ae17368ddafbe",
        "title": "上尾诗 二",
        "author": "无名氏",
        "content": "荡子别倡楼，秋庭夜月华。\n桂叶侵云长，轻光逐汉斜。\n。",
        "dynasty": "唐",
        "collection_info": null
    },
    {
        "uuid": "1bad2ee31952d4a0ec3ff2c71cd9007a",
        "title": "蜂腰诗",
        "author": "无名氏",
        "content": "徐步金门出，言寻上苑春。",
        "dynasty": "唐",
        "collection_info": null
    },
    {
        "uuid": "fbc085dc633ab5bf03ada9d349316dc8",
        "title": "鹤膝诗 一",
        "author": "无名氏",
        "content": "拨棹金陵渚，遵流背城阙。\n浪蹙飞船影，山挂垂轮月。",
        "dynasty": "唐",
        "collection_info": null
    },
    {
        "uuid": "0b9cf31c11d8118db46cc7c1496fc17b",
        "title": "鹤膝诗 二",
        "author": "无名氏",
        "content": "陟野看阳春，登楼望初节。\n绿池始沾裳，弱兰未央结。",
        "dynasty": "唐",
        "collection_info": null
    },
    {
        "uuid": "2bc23d8c8f168d018688b0a50663f316",
        "title": "大韵诗",
        "author": "无名氏",
        "content": "游鱼牵细藻，鸣琴咔好音。\n谁知迟暮节，悲吟伤寸心。",
        "dynasty": "唐",
        "collection_info": null
    },
    {
        "uuid": "48b621af1be2486a7d6a5b3c295b65a9",
        "title": "小韵诗 一",
        "author": "无名氏",
        "content": "搴帘出户望，霜花朝瀁日。\n晨莺傍杼飞，早燕挑（一作「排」）轩出。",
        "dynasty": "唐",
        "collection_info": null
    },
    {
        "uuid": "978586e1bc39981293ed1c15adcf12e4",
        "title": "小韵诗 二",
        "author": "无名氏",
        "content": "夜中无与悟（一作「语」），独寤抚躬叹。\n唯惭一片月，流彩照南端。",
        "dynasty": "唐",
        "collection_info": null
    },
    {
        "uuid": "76d10f597f4892c590fdbe32220c0f5d",
        "title": "傍纽诗 一",
        "author": "无名氏",
        "content": "鱼游见风月，兽走畏伤蹄。",
        "dynasty": "唐",
        "collection_info": null
    },
    {
        "uuid": "ae296ab7678519a767c5e092c97c4829",
        "title": "傍纽诗 二",
        "author": "无名氏",
        "content": "元生爱皓月，阮氏愿清风。\n取乐情无已，赏玩未能同。",
        "dynasty": "唐",
        "collection_info": null
    },
    {
        "uuid": "452633bc8ec5dbe7d3c5ac9e61d48541",
        "title": "傍纽诗 三",
        "author": "无名氏",
        "content": "云生遮丽月，波动乱游鱼。\n凉风便入体，寒气渐钻肤。",
        "dynasty": "唐",
        "collection_info": null
    },
    {
        "uuid": "01b5f7ae9efcacdfb4c590af0598a6f7",
        "title": "正纽诗 一",
        "author": "无名氏",
        "content": "抚琴起和曲，迭管泛鸣驱（王利器云：「疑当作『讴』」）。\n停轩未忍去，白日小踟蹰。\n。",
        "dynasty": "唐",
        "collection_info": null
    },
    {
        "uuid": "c3a14031b4adcbb31a7d61845558cd73",
        "title": "正纽诗 二",
        "author": "无名氏",
        "content": "心中肝如割，腹（一作「肠」）裏气便燋。\n逢风迴无信，早雁转成遥。",
        "dynasty": "唐",
        "collection_info": null
    },
    {
        "uuid": "a04aff9a87ab304fec9f6e5ba5718511",
        "title": "春诗 一",
        "author": "无名氏",
        "content": "沼萍遍水缬，榆荚满枝钱。",
        "dynasty": "唐",
        "collection_info": null
    },
    {
        "uuid": "5a3112c2d862763045a07217d2d85f4c",
        "title": "春诗 二",
        "author": "无名氏",
        "content": "斜云朝列陈，迴娥夜抱弦。\n（二联为水浑病）。",
        "dynasty": "唐",
        "collection_info": null
    },
    {
        "uuid": "485363ba4bef3aacd4168500f0b0e7f3",
        "title": "闺怨诗 一",
        "author": "无名氏",
        "content": "尘暗离后镜，带永别前腰。",
        "dynasty": "唐",
        "collection_info": null
    },
    {
        "uuid": "157c4f218e43f3419bc75f72d16bae45",
        "title": "闺怨诗 二",
        "author": "无名氏",
        "content": "怨心千过绝，啼眼百迴垂。\n（二联为火灭病）。",
        "dynasty": "唐",
        "collection_info": null
    },
    {
        "uuid": "8db5f9ac6e7a49f59edcfa9b73ed7081",
        "title": "秋诗 一",
        "author": "无名氏",
        "content": "金风晨泛菊，玉露宵沾兰（一作「悬珠」）。",
        "dynasty": "唐",
        "collection_info": null
    },
    {
        "uuid": "89a8c758f0ae36abfa7c08ae5f93f95e",
        "title": "秋诗 二",
        "author": "无名氏",
        "content": "玉轮夜进辙，金车昼灭途。\n（二联为木枯病）。",
        "dynasty": "唐",
        "collection_info": null
    },
    {
        "uuid": "eeb687a791dc02677d212c2b2e0ffcf0",
        "title": "寒诗 一",
        "author": "无名氏",
        "content": "兽炭陵晨送，鱼灯彻宵燃。",
        "dynasty": "唐",
        "collection_info": null
    },
    {
        "uuid": "9aa4086d87c32297021708e0f10ff33b",
        "title": "寒诗 二",
        "author": "无名氏",
        "content": "狐裘朝除冷，亵褥夜排寒。\n（二联为金缺病）。",
        "dynasty": "唐",
        "collection_info": null
    },
    {
        "uuid": "4d762d8c6b875fb21c4fe654d8ef46e2",
        "title": "述怀诗 一",
        "author": "无名氏",
        "content": "鸣琴四五弄，桂酒復盈杯。",
        "dynasty": "唐",
        "collection_info": null
    },
    {
        "uuid": "10599f5c5884e650b0660fd535da9039",
        "title": "述怀诗 二",
        "author": "无名氏",
        "content": "夜夜怜琴酒，优游足畅情。\n（二联为阙偶病）。",
        "dynasty": "唐",
        "collection_info": null
    },
    {
        "uuid": "40798c678bef8190b4d65a0ea1248ec5",
        "title": "缺偶诗",
        "author": "无名氏",
        "content": "苏秦时刺股，勤学我便耽。",
        "dynasty": "唐",
        "collection_info": null
    },
    {
        "uuid": "ec7dcfb4de5cf42e0f738d175c0df0e8",
        "title": "不缺偶诗",
        "author": "无名氏",
        "content": "刺股君称丽，悬头我未能。",
        "dynasty": "唐",
        "collection_info": null
    },
    {
        "uuid": "3c28b6b299552c34a5f71b5cdd69df0b",
        "title": "对酒诗 一",
        "author": "无名氏",
        "content": "清觞酒恒满，绿酒会盈杯。",
        "dynasty": "唐",
        "collection_info": null
    },
    {
        "uuid": "35275bf2f2fee2d04c8c64a888c42e90",
        "title": "对酒诗 二",
        "author": "无名氏",
        "content": "满酌余当进，弥瓯我自倾。",
        "dynasty": "唐",
        "collection_info": null
    },
    {
        "uuid": "6ead9a7a17c61da8fb80172e4018d94d",
        "title": "诗",
        "author": "无名氏",
        "content": "远岫开翠雰，遥山卷青霭。\n（以上三联为繁说病）。",
        "dynasty": "唐",
        "collection_info": null
    },
    {
        "uuid": "49e713b36d9025585c6463946c5bde7f",
        "title": "不犯支离诗",
        "author": "无名氏",
        "content": "春人对春酒，新树间新花。",
        "dynasty": "唐",
        "collection_info": null
    },
    {
        "uuid": "698c7a4d07e5ebf2ace26aaf7b38103e",
        "title": "犯支离诗",
        "author": "无名氏",
        "content": "人人皆偃息，唯我独从戎。",
        "dynasty": "唐",
        "collection_info": null
    },
    {
        "uuid": "3955c45441bc6b7b4fa08692967ad807",
        "title": "犯相滥诗",
        "author": "无名氏",
        "content": "玉绳耿长汉，金波丽碧空。\n星光暗云裏，月影碎帘中。",
        "dynasty": "唐",
        "collection_info": null
    },
    {
        "uuid": "00b1ea3cfaa8998357b1edc78b682dcf",
        "title": "咏月诗",
        "author": "无名氏",
        "content": "玉钩千丈挂，金波万里遥。\n蚌亏轮影灭，蓂落桂阴销。\n入风花气馥，出树鸟声娇。\n独使高楼妇，空度可怜宵。",
        "dynasty": "唐",
        "collection_info": null
    },
    {
        "uuid": "e5a1339d573d326932ac4c15eadd097e",
        "title": "咏春诗",
        "author": "无名氏",
        "content": "何处觅消愁？春园可暂游。\n菊黄堪泛酒，梅红可插头。\n（以上二首为落节诗）。",
        "dynasty": "唐",
        "collection_info": null
    },
    {
        "uuid": "fadf78708c7c30da95902ebb07305b22",
        "title": "忆友诗",
        "author": "无名氏",
        "content": "思君不可见，徒令年鬓秋。\n独惊积寒暑，迢遰阻风牛。\n奥余慕樵隐，萧然重一丘。\n（此为杂乱诗）。",
        "dynasty": "唐",
        "collection_info": null
    },
    {
        "uuid": "7afab76003e1be6adfafbfa52a955be1",
        "title": "秋诗",
        "author": "无名氏",
        "content": "熠耀庭中度，蟋蟀傍窗吟。\n条间垂白露，菊上带黄金。",
        "dynasty": "唐",
        "collection_info": null
    },
    {
        "uuid": "115cb2a32c477193d446eb711e11d349",
        "title": "咏秋诗",
        "author": "无名氏",
        "content": "熠耀流寒火，蟋蟀动秋音。\n凝露如悬玉，攒菊似披金。",
        "dynasty": "唐",
        "collection_info": null
    },
    {
        "uuid": "b43e748028196b71b2de12726f59bf5e",
        "title": "句 一",
        "author": "无名氏",
        "content": "渭滨迎宰相。",
        "dynasty": "唐",
        "collection_info": null
    },
    {
        "uuid": "86448a42439617e868ae75aeed8769c1",
        "title": "句 二",
        "author": "无名氏",
        "content": "树荫逢歇马，鱼潭见洗船。",
        "dynasty": "唐",
        "collection_info": null
    },
    {
        "uuid": "eec205d35a74508c3ec7a23ece46ff5e",
        "title": "句 三",
        "author": "无名氏",
        "content": "隔花遥劝酒，就水更移床。\n（以上均为文赘诗）。",
        "dynasty": "唐",
        "collection_info": null
    },
    {
        "uuid": "924d6becd4b149e0ff28b68db4c652a3",
        "title": "相反诗",
        "author": "无名氏",
        "content": "晴云开极野，积雾掩长洲。\n。",
        "dynasty": "唐",
        "collection_info": null
    },
    {
        "uuid": "8921a7de9a332f92a62dfbdf70c2f237",
        "title": "相重诗",
        "author": "无名氏",
        "content": "驱马清渭滨，飞镳犯夕尘。\n川波张远盖，山日下遥轮。\n柳叶眉行尽，桃花骑转新。\n（自《平头诗》以下二十八题均见《文镜秘府论》西卷《文二十八种病》）（按：《文二十八种病》节，为弘法大师综合刘善经、元兢、崔融及《文笔式》等诸家之说而成。\n所引作品，可考知者有六朝及初唐人之作，多数为作者无考之佚诗佚句。\n今将可考知出某家着作所引者另录，余皆附于此，虽难定时代，为六朝至初唐人作则无问题。\n）。",
        "dynasty": "唐",
        "collection_info": null
    },
    {
        "uuid": "2e8b432b6b28d2e041cd5846e0af0fa6",
        "title": "的名对诗 一",
        "author": "无名氏",
        "content": "东圃青梅发，西园绿草开。\n砌下花徐去，阶前絮缓来。",
        "dynasty": "唐",
        "collection_info": null
    },
    {
        "uuid": "f4aeeb9a58ee3f2336f0f21c9df47f5a",
        "title": "的名对诗 二",
        "author": "无名氏",
        "content": "手披黄卷尽，目送白云征。\n玉霜摧草色，金风断雁声。\n片云愁近戍，半月隐遥城。",
        "dynasty": "唐",
        "collection_info": null
    },
    {
        "uuid": "92ddf29e6bd60dfc9b54f6eb2f776549",
        "title": "的名对诗 三",
        "author": "无名氏",
        "content": "鲜光叶上动，艷彩花中出。\n疏桐映兰阁，密柳盖荷池。",
        "dynasty": "唐",
        "collection_info": null
    },
    {
        "uuid": "89c4a787998cb7a5aa603c56e60cb27f",
        "title": "隔句对诗 一",
        "author": "无名氏",
        "content": "昨夜越溪难，含悲赴上兰。\n今朝逾岭易，抱笑入长安。",
        "dynasty": "唐",
        "collection_info": null
    },
    {
        "uuid": "48bbe870aea14710a5a1de5fd024b126",
        "title": "隔句对诗 二",
        "author": "无名氏",
        "content": "月映茱萸锦，艷起桃花颊。\n风发蒲桃秀，香生云母帖。",
        "dynasty": "唐",
        "collection_info": null
    },
    {
        "uuid": "404427a0cce501ef854a25531b484d90",
        "title": "隔句对诗 三",
        "author": "无名氏",
        "content": "翠苑翠峰外，单蜂拾蘂归。\n芳园芳树裏，双燕历花飞。",
        "dynasty": "唐",
        "collection_info": null
    },
    {
        "uuid": "b40822160f6c0687ca58eabeacefaedb",
        "title": "双拟对诗 一",
        "author": "无名氏",
        "content": "夏暑夏不衰，秋阴秋未归。\n炎至炎难却，凉消凉易追。\n。",
        "dynasty": "唐",
        "collection_info": null
    },
    {
        "uuid": "fbf81cbbceab35c2c64c9db04f38b823",
        "title": "双拟对诗 二",
        "author": "无名氏",
        "content": "乍行乍理髮，或笑或看衣。",
        "dynasty": "唐",
        "collection_info": null
    },
    {
        "uuid": "9acfaae042e00241e3e512f43c4b3515",
        "title": "双拟对诗 三",
        "author": "无名氏",
        "content": "结萼结花九，飞岚飞叶始。",
        "dynasty": "唐",
        "collection_info": null
    },
    {
        "uuid": "1991ce53017ac81cdf680886ba3eff92",
        "title": "联绵对诗 一",
        "author": "无名氏",
        "content": "看山山已峻，望水水仍清。\n听蝉蝉响急，思乡乡别情。",
        "dynasty": "唐",
        "collection_info": null
    },
    {
        "uuid": "b8ae7d603439499589ea3d8904f02b72",
        "title": "联绵对诗 二",
        "author": "无名氏",
        "content": "嫩荷荷似颊，浅河河似带，初月月似眉。",
        "dynasty": "唐",
        "collection_info": null
    },
    {
        "uuid": "936a3e96a059c57c85c2cd8bc65bb673",
        "title": "联绵对诗 三",
        "author": "无名氏",
        "content": "烟离离万代，雨绝绝千年。",
        "dynasty": "唐",
        "collection_info": null
    },
    {
        "uuid": "d583168a27383312f01560be5f86d9e9",
        "title": "联绵对诗 四",
        "author": "无名氏",
        "content": "望日日已晚，怀人人不归。",
        "dynasty": "唐",
        "collection_info": null
    },
    {
        "uuid": "b25c129980c5faf60541bc1ad75493ec",
        "title": "联绵对诗 五",
        "author": "无名氏",
        "content": "霏霏敛夕雾，赫赫吐晨曦。\n轩轩多秀气，奕奕有光仪。",
        "dynasty": "唐",
        "collection_info": null
    },
    {
        "uuid": "3a27617add0afdccab3e69ff6f7030e4",
        "title": "联绵对诗 六",
        "author": "无名氏",
        "content": "视日日将晚，望云云渐积。",
        "dynasty": "唐",
        "collection_info": null
    },
    {
        "uuid": "96962c12416c7fbc8c1376f3906ff8f9",
        "title": "互成对诗 一",
        "author": "无名氏",
        "content": "天地心间静，日月眼中明。\n麟凤千年贵，金银一代荣。",
        "dynasty": "唐",
        "collection_info": null
    },
    {
        "uuid": "4b7413cc78d0df365397b2dde89350d2",
        "title": "互成对诗 二",
        "author": "无名氏",
        "content": "玉钗丹翠缠，象榻金银镂。\n青㫙丹碧度，轻雾历檐飞。",
        "dynasty": "唐",
        "collection_info": null
    },
    {
        "uuid": "adb9c5169182c681e7738a0ef5e2b3a2",
        "title": "互成对诗 三",
        "author": "无名氏",
        "content": "岁时伤道路，亲友念东西。",
        "dynasty": "唐",
        "collection_info": null
    },
    {
        "uuid": "9480ba326df3dc32e3368a2923a040f4",
        "title": "异类对诗 一",
        "author": "无名氏",
        "content": "天清时云外，山峻紫微中。\n鸟飞随去影，花落逐摇风。",
        "dynasty": "唐",
        "collection_info": null
    },
    {
        "uuid": "3e0700c5af47ac75befd1ee49ef625e2",
        "title": "异类对诗 二",
        "author": "无名氏",
        "content": "鲤跃排荷戏，燕舞拂泥飞。\n琴上丹花拂，酒侧黄鹂度。\n。",
        "dynasty": "唐",
        "collection_info": null
    },
    {
        "uuid": "8011a952e9a5514d486c379fc6e0a382",
        "title": "赋体对诗 一",
        "author": "无名氏",
        "content": "褭褭树惊风，丽丽云蔽月。",
        "dynasty": "唐",
        "collection_info": null
    },
    {
        "uuid": "03306538647056dad18cfe15fee8206f",
        "title": "赋体对诗 二",
        "author": "无名氏",
        "content": "皎皎夜蝉鸣，晒晒晓光发。\n（二联为句首重字）。",
        "dynasty": "唐",
        "collection_info": null
    },
    {
        "uuid": "6cf7608df9a624c2925b2d86c5401457",
        "title": "赋体对诗 三",
        "author": "无名氏",
        "content": "汉月朝朝暗，胡风夜夜寒。\n（句腹重字）。",
        "dynasty": "唐",
        "collection_info": null
    },
    {
        "uuid": "6807b8c62e5fcac6316c60bede93b225",
        "title": "赋体对诗 四",
        "author": "无名氏",
        "content": "月蔽云晒晒，风惊树褭褭。\n（句尾重字）。",
        "dynasty": "唐",
        "collection_info": null
    },
    {
        "uuid": "fab677613d7d154f15a6f5b88a6a99e1",
        "title": "赋体对诗 五",
        "author": "无名氏",
        "content": "徘徊四顾望，怅悢独心愁。\n（句首迭韵）。",
        "dynasty": "唐",
        "collection_info": null
    },
    {
        "uuid": "52daadf3466ec94f0df28efd2d1f60f7",
        "title": "赋体对诗 六",
        "author": "无名氏",
        "content": "君赴燕然戍，妾坐逍遥楼。\n（句腹迭韵）。",
        "dynasty": "唐",
        "collection_info": null
    },
    {
        "uuid": "b53322bd2a7a8bf8e0bcd3f1ae4820e4",
        "title": "赋体对诗 七",
        "author": "无名氏",
        "content": "疏云雨滴沥，薄雾树朦胧。\n（句尾迭韵）。",
        "dynasty": "唐",
        "collection_info": null
    },
    {
        "uuid": "a5bed0e5829275baa83560830c938274",
        "title": "赋体对诗 八",
        "author": "无名氏",
        "content": "留连千里宾，留待一年春。\n（句首双声）。",
        "dynasty": "唐",
        "collection_info": null
    },
    {
        "uuid": "4068b57b9ed7ccc62067ef333f2b1d7d",
        "title": "赋体对诗 九",
        "author": "无名氏",
        "content": "我陟崎岖岭，君行峣崅山。\n（句腹双声）。",
        "dynasty": "唐",
        "collection_info": null
    },
    {
        "uuid": "20d9251a98656e00eb69b87d1f2e8686",
        "title": "赋体对诗 十",
        "author": "无名氏",
        "content": "妾意逐行云，君身入暮门。\n（句尾双声）。",
        "dynasty": "唐",
        "collection_info": null
    },
    {
        "uuid": "bf2b154753dfb120d5d7664dbdf0ef4f",
        "title": "赋体对诗 十一",
        "author": "无名氏",
        "content": "团团月挂岭，纳纳（《文镜秘府论校注》引日本密僧伽维宝《文镜秘府论笺》云：「『纳』疑当作『细』。\n」）露沾衣。\n（头）。",
        "dynasty": "唐",
        "collection_info": null
    },
    {
        "uuid": "0c9a00ddb5842a83224f09c41d6ae1c7",
        "title": "赋体对诗 十二",
        "author": "无名氏",
        "content": "花承滴滴露，风垂褭褭衣。\n（腹）。",
        "dynasty": "唐",
        "collection_info": null
    },
    {
        "uuid": "6591123bfbcff67fc85144eb26aaddae",
        "title": "赋体对诗 十三",
        "author": "无名氏",
        "content": "山风晚习习，水浪鱼淫淫。\n（尾）。",
        "dynasty": "唐",
        "collection_info": null
    },
    {
        "uuid": "3dc448023e01c236f5a0b132ef834271",
        "title": "双声对诗 一",
        "author": "无名氏",
        "content": "飋䫻岁阴晓，皎洁寒流清。\n结交一顾重，然诺百金香。\n。",
        "dynasty": "唐",
        "collection_info": null
    },
    {
        "uuid": "ba266a498efccbbdac7ec905a1080ebe",
        "title": "双声对诗 二",
        "author": "无名氏",
        "content": "五章纷冉弱，三冬粲陆离。\n怅望一途阻，参差百虑违。",
        "dynasty": "唐",
        "collection_info": null
    },
    {
        "uuid": "306ac8e6636c9e10da4e7cefc92699a4",
        "title": "双声对诗 三",
        "author": "无名氏",
        "content": "洲渚递萦映，树石相因依。",
        "dynasty": "唐",
        "collection_info": null
    },
    {
        "uuid": "639be954fcc9bd4bc66b85cb442b592d",
        "title": "迭韵对诗 一",
        "author": "无名氏",
        "content": "放畅千般意，逍遥一个心。\n潄流还枕石，步月復弹琴。",
        "dynasty": "唐",
        "collection_info": null
    },
    {
        "uuid": "fa458855e253fa0d314f443d119b7c75",
        "title": "迭韵对诗 二",
        "author": "无名氏",
        "content": "徘徊夜月满，肃穆晓风清。\n此时一罇酒，无君徒自盈。",
        "dynasty": "唐",
        "collection_info": null
    },
    {
        "uuid": "de995e883ec762545de033ab44549fa9",
        "title": "迴文对诗",
        "author": "无名氏",
        "content": "情亲由得意，得意遂情亲。\n新情终会故，会故亦经新。\n（自《的名对诗》以下十题均出《文镜秘府论》东卷《二十九种对》）。",
        "dynasty": "唐",
        "collection_info": null
    },
    {
        "uuid": "4724b813cf22e20295885ee88c03ffa5",
        "title": "诗",
        "author": "无名氏",
        "content": "净宫邻博望，香剎对承华。\n（见《文镜秘府论》地卷《十四例》引皎公《诗议》引）。",
        "dynasty": "唐",
        "collection_info": null
    },
    {
        "uuid": "eb86d78fa22d4e6d124d3e9a274a8ed9",
        "title": "双虚实对诗",
        "author": "无名氏",
        "content": "故人云雨散，空山来往疏。",
        "dynasty": "唐",
        "collection_info": null
    },
    {
        "uuid": "b9028973aa90562211a54834cadee3ce",
        "title": "假对诗",
        "author": "无名氏",
        "content": "不献胸中策，空归海上山。\n（同前书东卷引皎然《诗议》）。",
        "dynasty": "唐",
        "collection_info": null
    },
    {
        "uuid": "a919070b9f6471a56debbf79f980057a",
        "title": "咏物阶诗 一",
        "author": "无名氏",
        "content": "双眉学新绿，二脸例轻红。\n言模（一作摸）出浪鸟，字写入花虫。",
        "dynasty": "唐",
        "collection_info": null
    },
    {
        "uuid": "8cfb0583d08dd4e557e73d7f5af04fd6",
        "title": "咏物阶诗 二",
        "author": "无名氏",
        "content": "洒尘成细迹，点水作圆文。\n白银花裏散，明珠叶上分。\n。",
        "dynasty": "唐",
        "collection_info": null
    },
    {
        "uuid": "17b683f6d0ff5423b0ab61c85d380df4",
        "title": "赠物阶诗 一",
        "author": "无名氏",
        "content": "心贞如玉性，志洁若金为。\n託曾同心叶，因附合欢枝。",
        "dynasty": "唐",
        "collection_info": null
    },
    {
        "uuid": "1032baa8558a6ccb600f1940ac3eca00",
        "title": "赠物阶诗 二",
        "author": "无名氏",
        "content": "合瞑刺缝罢，守啼方达曙。\n带长垂两巾，代人交手处。",
        "dynasty": "唐",
        "collection_info": null
    },
    {
        "uuid": "e5eeec80ee319ddb753889da891904af",
        "title": "述志阶诗 一",
        "author": "无名氏",
        "content": "有鸟异孤鸾，飞无羣独漾。\n鹤戏逐轻风，起响（一作「聊起」）三台上。",
        "dynasty": "唐",
        "collection_info": null
    },
    {
        "uuid": "d35f988f6e0873a13ca068beb6d59be0",
        "title": "述志阶诗 二",
        "author": "无名氏",
        "content": "丈夫怀慷慨，胆（一作瞻）上涌波奔。\n只将三尺剑，决构一朱门。",
        "dynasty": "唐",
        "collection_info": null
    },
    {
        "uuid": "2f20797cc5387a65d792f9ffaf283d6c",
        "title": "写心阶诗 一",
        "author": "无名氏",
        "content": "命礼遣舟车，伫望谈言志。\n若值信来符（一作府），共子同琴瑟。",
        "dynasty": "唐",
        "collection_info": null
    },
    {
        "uuid": "e41686f6b4366b481a55817981813409",
        "title": "写心阶诗 二",
        "author": "无名氏",
        "content": "插花花未歇，熏衣衣已香。\n望望遥心断，悽悽愁切肠。",
        "dynasty": "唐",
        "collection_info": null
    },
    {
        "uuid": "f9a3b255df1166167e4e7b5481d92a09",
        "title": "近酬阶诗 一",
        "author": "无名氏",
        "content": "盛夏盛炎光（一作光炎），焦天焦气烈。",
        "dynasty": "唐",
        "collection_info": null
    },
    {
        "uuid": "05ee9d168b4ac74796a92e2c262821a8",
        "title": "近酬阶诗 二",
        "author": "无名氏",
        "content": "清阶清溜泻，凉户凉风入。",
        "dynasty": "唐",
        "collection_info": null
    },
    {
        "uuid": "383a7cd5d807dc46538a019574f28074",
        "title": "讚毁阶诗 一",
        "author": "无名氏",
        "content": "施朱桃恶彩，点黛柳惭色。",
        "dynasty": "唐",
        "collection_info": null
    },
    {
        "uuid": "6955de981f493c93b490567d12e08ca7",
        "title": "讚毁阶诗 二",
        "author": "无名氏",
        "content": "皓雪已藏晖，凝霜方迭影。",
        "dynasty": "唐",
        "collection_info": null
    },
    {
        "uuid": "aed8e8575458122db41746d1f91a0522",
        "title": "援寡阶诗",
        "author": "无名氏",
        "content": "。",
        "dynasty": "唐",
        "collection_info": null
    },
    {
        "uuid": "d5e908126766402ff5f06d552c5fe0b7",
        "title": "援寡阶诗 一",
        "author": "无名氏",
        "content": "女萝本细草，抽茎信不功。\n凭高出岭上，假树入云中。",
        "dynasty": "唐",
        "collection_info": null
    },
    {
        "uuid": "7d5e905a3daee15d69f61f069e7abc0b",
        "title": "援寡阶诗 二",
        "author": "无名氏",
        "content": "愁临玉台镜，泪垂金缕裙。",
        "dynasty": "唐",
        "collection_info": null
    },
    {
        "uuid": "ec01ec262585807f1cb1cd8843e4f0a4",
        "title": "和诗阶诗 一",
        "author": "无名氏",
        "content": "花桃微散红，萠兰稍开紫。\n客子情已多，春望復如此。",
        "dynasty": "唐",
        "collection_info": null
    },
    {
        "uuid": "ed30bcda5f675e3517ff66e47fb52f54",
        "title": "和诗阶诗 二",
        "author": "无名氏",
        "content": "风光摇陇麦，日华映林蘂。\n春情重以伤，归念（一作命）何由弭？（均见《文镜秘府论》地卷《八阶》录佚名《文笔式》）（〖1〗今人逯钦立《先秦汉魏晋南北朝诗后记》云：「又如《文镜秘府》也曾征引许多诗篇，但这些诗篇率不着作者，其中有一部分又可能是初唐之作，因此，这裏也不加辑录。\n」按：逯说甚是。\n今参照王利器先生《文镜秘府论校注》的考订，将《文镜秘府论》中不见于《先秦汉魏晋南北朝诗》及《全唐诗》的作品，皆录入先宋诗，以便研究者检用。\n）。",
        "dynasty": "唐",
        "collection_info": null
    },
    {
        "uuid": "0da624ba176f62dc6c044cce14e196e4",
        "title": "北方歌",
        "author": "无名氏",
        "content": "北方玄武身本黑，家乡体住昆崙国。\n寻常定志有长生，方圆任性可生得。\n随流信运长为客，谁识我身性无白。\n不独含着五行精，就中偏感阴阳魄。\n调和兑震为夫妇，四象排来在高处。\n分明指似后人言，莫使昏迷错天路。",
        "dynasty": "唐",
        "collection_info": null
    },
    {
        "uuid": "5b00d8a1ba52e7cbc27cf137e2ab20ed",
        "title": "西方歌",
        "author": "无名氏",
        "content": "西方白虎本属阴，为男为女亦为金。\n长立子宫胎产午，成形兑体坎同心。\n娇姿玉貌欺冰雪，素质含光洒轻血。\n则知唤作白琅玕，怎识我身是明月。\n无媒自嫁得黄芽，生死在归戊己家。\n炎烈下时寒国上，阴阳催强緫成砂。\n若人会得吾此语，目前便是三清路。\n驾鹤冲天日有菁定知永劫抛尘土。",
        "dynasty": "唐",
        "collection_info": null
    },
    {
        "uuid": "7ecf0e3598e6f1b142bd3500b76b7962",
        "title": "南方歌",
        "author": "无名氏",
        "content": "南方朱雀其身赤，猛烈雄强势难敌。\n性共干坤造化齐，体并阴阳难消息。\n水妻土母木家子，白帝金形胎受此。\n四象皆因我气生，万类须由我气死。\n性连甲乙气偏通，媾扇金娘嫁木翁。\n归投戊己到中宫，看看变转緫交红。\n此謌不悟慇懃说，句句从头细分雪。\n莫言积学但阴功，始解消详吾志诀。",
        "dynasty": "唐",
        "collection_info": null
    },
    {
        "uuid": "726ea012c624aef4e5d6a8c234ba3f54",
        "title": "东方歌",
        "author": "无名氏",
        "content": "东方有木本名砂，为男为女亦为芽。\n受气午成须立子，含精育质长金家。\n自从成长多年月，朝朝各自向天涯。\n莫欺形貌黑皴皵，浑身緫是日精华。\n忽若遇着阴家子，不假良媒自相许。\n迎归宝帐到中宫，阴阳气合情意与。\n特地为胎重造化，运动坎离巡八卦。\n十月怀胎母子分，定知霄汉骖鸾驾。",
        "dynasty": "唐",
        "collection_info": null
    },
    {
        "uuid": "9454893c59db9db067944912e808e3fe",
        "title": "中方歌",
        "author": "无名氏",
        "content": "中央戊己属句陈，体合虚无与道隣。\n纯抱元和精粹气，陶身万炼緫成真。\n木妻火子水家鬼，水土相镇不能起。\n还教却产西方金，递代相承壮精髓。\n虽然我身无正形，志事隈凭四象生。\n四象不因连我气，水金木火岂能成？徧通金木恩情熟，留向胎中亲养育。\n丽物相和气緫幷，须凭丙火来煎蹙。\n丙火元来是我命，节候轮排依法令。",
        "dynasty": "唐",
        "collection_info": null
    },
    {
        "uuid": "c19a37d9a78d75a2e6b48152463a4279",
        "title": "二气产黄芽歌",
        "author": "无名氏",
        "content": "干坤感应始为形，造化元因北户成。\n日月周旋魂魄合，阴阳交媾结为精。\n分明一气从金长，认取黄芽自水生。\n无限虚于尘世裏，时人日用不知名。",
        "dynasty": "唐",
        "collection_info": null
    },
    {
        "uuid": "aec1fdcf8d448ff1fed82a4b93527cf3",
        "title": "广成子口诀",
        "author": "无名氏",
        "content": "世上忙忙没了程，百年如梦瞥然荣。\n不知道有云衢客，刚自争超尘裏名。\n若欲留年从太一，须吞灵药便长生。\n纯烧无地阴阳髓，炼取干坤日月精。",
        "dynasty": "唐",
        "collection_info": null
    },
    {
        "uuid": "0e7fab6b7e6af000f7c0e196137521af",
        "title": "广成子传附二味",
        "author": "无名氏",
        "content": "要伏离宫亦等闲，搜求坎户取精研。\n但比夫妇成交感，孕出黄芽见本源。\n若不亲传师指受，此外徒劳虚费钱。\n火候仍修终九九，丹成直待是三年。\n（按：广成子为古神仙，事见《庄子·在宥》。\n）。",
        "dynasty": "唐",
        "collection_info": null
    },
    {
        "uuid": "8d19543a3f1e6e56f06e14209498a369",
        "title": "抱朴子口诀",
        "author": "无名氏",
        "content": "朱砂水银入华池，收得黄芽人不知。\n本是仙人留口诀，世上喧喧乱言说。\n七十年中付一人，分付还须有仙骨。\n一一事须手眼传，采取只在片时间。\n河专覆在丹田裏，制伏只在黄芽边。\n（按：抱朴子即晋葛洪。\n）。",
        "dynasty": "唐",
        "collection_info": null
    },
    {
        "uuid": "86ecdaf71715155bb92105a5a7090beb",
        "title": "张华真人铅汞歌",
        "author": "无名氏",
        "content": "赤龙化为粉，白虎利如霜。\n其中投石液，还要帝流浆。\n调神清五臟，欲得炼三光。\n专守坚冰性，如何阴使阳？。",
        "dynasty": "唐",
        "collection_info": null
    },
    {
        "uuid": "f168c89de84710ded4e64671c70905a3",
        "title": "张华真人二味口诀",
        "author": "无名氏",
        "content": "虎伏龙亦藏，龙潜先伏虎。\n但毕河车功，不用堤防虑。\n黄老学飞仙，狂迷不得路。\n迴首指牝鷄，不测阴阳数。\n却坐太一宫，参商方始遇。\n左右得近神，四相皆扶护。\n干坤法象成，自有仙人顾。\n（按：张华为西晋时人。\n）。",
        "dynasty": "唐",
        "collection_info": null
    },
    {
        "uuid": "8e54d4d207ffa28b81d48df2149f921c",
        "title": "尹喜真人口诀",
        "author": "无名氏",
        "content": "至药须用铅，杯向黑中聚。\n若欲识黄芽，先应问阴土。\n真铅配坎男，戊己来相顾。\n只此号黄矾，便是还丹祖。\n（按：尹喜即关尹喜，传为老子同时人。\n）。",
        "dynasty": "唐",
        "collection_info": null
    },
    {
        "uuid": "901dc7a9592295834b1ae23c4d18533f",
        "title": "函谷关元君铅汞謌",
        "author": "无名氏",
        "content": "红铅黑铅大丹头，红铅黑铅体同金。\n黑金取精赤取髓，解用赤黑药无比。\n用赤入黑保长生，用黑入赤天仙矣。\n颠倒两法緫称铅，黑能变化赤天仙。\n至道之人莫容易，贪财好色不须传。\n函谷关头梁石山，老君镌石留此言。",
        "dynasty": "唐",
        "collection_info": null
    },
    {
        "uuid": "8abdf0263c7646166ff5870fffce6707",
        "title": "汉祖天师口诀",
        "author": "无名氏",
        "content": "铅抽髓，髓抽精，精髓相合丹必成。\n一斤水银十七两，一两变化是铅精。\n将此铅精作大丹，老子九转入生研。\n一丽水银特牛力，服之令人貌若仙，貌若仙兮筋骨坚。\n筋骨坚强返枯槁，截舌人间不须道。\n未能隐显出没藏，切慎惧口莫颠狂。\n若教上界天神怒，恐遭非横及刀光。\n。",
        "dynasty": "唐",
        "collection_info": null
    },
    {
        "uuid": "1a009ad072df9724afaa404e2fddbcd2",
        "title": "严君平口诀",
        "author": "无名氏",
        "content": "铅是铅，汞是汞，只这两般是铅汞。\n龙是龙，虎是虎，只这两箇同宗祖。\n若能识此坎离宫，离宫之下出黄土。\n黄土出黄芽，黄芽之下金花成。\n金花成，金花之下结紫精。\n紫精成，紫精之下出白金。\n白金沉，黄金浮，世人采沉作丹头，搜取赤髓相和种。\n种有时，采有日，换筋骨，添寿历，天仙地仙不思议。\n点铅铁，兼瓦砾，一二三四五，水火木金土。\n但知明此诀，便是长生路。",
        "dynasty": "唐",
        "collection_info": null
    },
    {
        "uuid": "3ff9f2fb7ba367ead4ad819abe38f1f3",
        "title": "阴长生口诀",
        "author": "无名氏",
        "content": "金作骨兮铅作身，阴阳定配龙虎亲。\n红颜二八三才合，八卦分张斗建寅。\n从子午，不须移，七十二候莫参差。\n姹女因媒归太一，紫微宫内生雄雌。\n铅中宝，砂中珍，此物含弘象五神。\n七月怀胎分六甲，终岁人转乃成真。\n淮南法，炼秋石，黄帝金花烧琥珀。\n白酒杯添九醖香，晶辉甘甜号龙液。\n一人有，一人无，三姓同家二子俱。\n狐兔非羣不乳马，异类天然种性殊。\n冥復冥，玄復玄，此法非人不可传。\n世人不知世上药，知我还命不由天。\n（按：严君平、阴长生皆汉时人。\n）。",
        "dynasty": "唐",
        "collection_info": null
    },
    {
        "uuid": "5f269c0d760142e5da504aecc54a725c",
        "title": "果州谢自然口诀",
        "author": "无名氏",
        "content": "白女正当年十六，自夸弱质颜如玉。\n常嗟岁月无良媒，昼夜孤单唯独宿。\n爷娘不审他心意，谩说张三并李四。\n几度为话緫不成，教人羞天復愧地。\n忽遇黄婆来扣门，说道金公体性温，遂将二命问君平。\n君平断言此好婚，不偏不曲合干坤。\n审此因缘甚宜良，至今子孙满帝乡。\n昔时不因黄婆力，如何得契合阴阳。\n（以上皆见《正统道藏》本《大还丹照鑑》）（按：《大还丹照鑑》编者不详，卷首有后蜀广政二十五年序，称「偶因闲暇，采摭仙经，重删先圣格言，留为后人轨范，名曰《照鑑登仙集》，总成一卷，分作三十三篇」。\n《通志·艺文略》着录作《大还丹照鑑登仙集》一卷。\n知今本书名未完。\n此书所收诗以唐的之作为多。\n上录自《北方歌》以下六篇不题撰人，自《广成子口诀》以下十篇皆题古圣前哲之名，应皆为唐人或唐以前人所依託。\n谢自然，为唐德宗贞元时人，事详《太平广记》卷六六引《集仙录》。\n然此诗显为时人咏其事之作。\n与前列诸诗不同，姑录存于此。\n）。",
        "dynasty": "唐",
        "collection_info": null
    },
    {
        "uuid": "019019e64f1a75d0189db064114edda9",
        "title": "太微天帝君讚大有妙经颂一章",
        "author": "无名氏",
        "content": "丹晖映云庭，紫烟光玉林。\n焕烂七宝花，璀璨瑶灵音。\n宫商自相和，妙灵开人衿。\n玄唱种福田，广度无界心。",
        "dynasty": "唐",
        "collection_info": null
    },
    {
        "uuid": "1771245bd576a29851efe27c1e169e98",
        "title": "天帝君讚大有妙经颂一章",
        "author": "无名氏",
        "content": "玄化本无迹，有迹生道宗。\n遨游九天际，息驾六领宫，道畅虚漠内，灵歌发太空。\n形感至寂庭，思咏希微通。",
        "dynasty": "唐",
        "collection_info": null
    },
    {
        "uuid": "2fc36318d17a8a3ed3d53bc092a135f9",
        "title": "太帝君讚大有妙经颂一章",
        "author": "无名氏",
        "content": "翳翳元化初，眇眇晨霞散。\n太寂空玄上，寥朗二仪判。\n凝精抱空胎，结化孕灵观。\n含真颐神内，倏歘启㝠旦。\n始悟忧促龄，运交反天汉。",
        "dynasty": "唐",
        "collection_info": null
    },
    {
        "uuid": "c038c6cd8664d09b22a7f53b51dd1f0b",
        "title": "老君本生经颂一章",
        "author": "无名氏",
        "content": "众生之本际，寂然无起灭。\n弱丧迷其根，自与真源别。\n妄作善恶缘，祸福报无绝。\n欲得苦海倾，当使爱河竭。\n守一固专柔，持此无疵缺。\n正智通羣有，妙慧摧诸结。\n万行混同归，三乘泯殊辙。\n真静离尘垢，清凉无恼热。",
        "dynasty": "唐",
        "collection_info": null
    },
    {
        "uuid": "f7c44e7ae51e2c26cc312723b5804335",
        "title": "太上智慧佪玄经颂一章",
        "author": "无名氏",
        "content": "灵仙乘庆霄，驾龙蹑玄波。\n洽真表嘉祥，濯足八天河。\n福应不我期，故能释天罗。\n道德冠三界，地网亦以过。\n感遇灵真会，净慧经莲华。",
        "dynasty": "唐",
        "collection_info": null
    },
    {
        "uuid": "90364601f57aad3c0c5d5178d62c4c26",
        "title": "太上智慧经讚一章",
        "author": "无名氏",
        "content": "学仙绝华念，念念相因积。\n去来乱我神，神躁靡不历。\n灭念停虚闲，萧萧入空寂。\n请经若饥渴，持志如金石。\n保子飞玄路，五灵度符籍。",
        "dynasty": "唐",
        "collection_info": null
    },
    {
        "uuid": "4682793e8db879b8bbec53ced3b33441",
        "title": "本愿大戒经颂一章",
        "author": "无名氏",
        "content": "学自行为急，奉戒制情心。\n虚夷正气居，仙圣自相寻。",
        "dynasty": "唐",
        "collection_info": null
    },
    {
        "uuid": "c28e3cdb324b933cde66dd5c745f85a8",
        "title": "玉皇授歘生大洞三十九章与登龙台歌二章 一",
        "author": "无名氏",
        "content": "飈飈三霞领，佪刚七元盖。\n八景入太元，飞洒九天外。\n琼扉生景云，灵烟絶幽蔼。\n西宫咏洞玄，清唱扶桑际。\n守雌森峯间，玄吟五老会。\n歘生有心哉，与尔结中带。",
        "dynasty": "唐",
        "collection_info": null
    },
    {
        "uuid": "268589011b34924679e7dfb43ba60a93",
        "title": "玉皇授歘生大洞三十九章与登龙台歌二章 二",
        "author": "无名氏",
        "content": "匏河振沧茫，天津鼓万流。\n八风驾神霄，缅缅虚中游。\n咏洞神明唱，音为汝玄投。\n歘生必至行，肘伏尘中趋。\n可为苦心哉，当告尔所求。\n。",
        "dynasty": "唐",
        "collection_info": null
    },
    {
        "uuid": "29f81b28add88af917d7ce75aa009ab0",
        "title": "西王母授紫度炎光神变经颂三篇 一",
        "author": "无名氏",
        "content": "啸歌九玄台，崖岭凝凄端。\n心理六觉畅，目弃尘滓氛。\n流霞耀金室，虚堂散重玄。\n积感致灵降，形单道亦分。\n倏歘盼万劫，岂觉周亿椿。",
        "dynasty": "唐",
        "collection_info": null
    },
    {
        "uuid": "8ae2b7ae5a540d8f01f3f23240259faa",
        "title": "西王母授紫度炎光神变经颂三篇 二",
        "author": "无名氏",
        "content": "秀圃蔚神阶，朱扉琼林庭。\n流风鼓空洞，玉籁乘虚鸣。\n紫烟缠曲户，丹晖映绿軿。\n飞旗欝玄盖，羽节耀紫清。\n登景九霄际，遨游戏凤城。\n顾爱幽境子，一乐同朝生。",
        "dynasty": "唐",
        "collection_info": null
    },
    {
        "uuid": "93265517d593c9fe67bf6ca94a4a0d0d",
        "title": "西王母授紫度炎光神变经颂三篇 三",
        "author": "无名氏",
        "content": "腾辔控朗晖，宴景洞野外。\n流浪寻灵人，合形庆霄际。\n手披朱岛户，朗若神冲泰。\n金阙欝嵯峨，清景无尘秽，解衿玄阆台，适我良愿会。\n脱屣三涂难，保炼固年迈。",
        "dynasty": "唐",
        "collection_info": null
    },
    {
        "uuid": "bbfa6f8eb328ed7242367b5d05bd9f43",
        "title": "灵宝真一自然太上玄一真人颂一章",
        "author": "无名氏",
        "content": "众妙出洞真，焕烂曜太清。\n奉者号仙人，体无永长生。\n逍遥戏玄虚，宫殿罗无形。\n蒨粲七宝林，晃朗日月精。\n龙鳞交横驰，凤皇翔悲鸣。\n太上治紫台，众真诵洞经。\n捻香稽首礼，旋行遶宫城。\n三周归高座，道王为应声。\n人主弘至道，天下普安宁。",
        "dynasty": "唐",
        "collection_info": null
    },
    {
        "uuid": "cb294648dd5732a47c81358235f3e3e3",
        "title": "太上弘道颂一章",
        "author": "无名氏",
        "content": "太上玄虚宗，弘道尊其经。\n俯仰已得仙，历劫无数龄。\n巍巍太真德，寂寂因无生。\n霄景结空构，乘虚自然征。\n明月光炳灼，安和乐未央。",
        "dynasty": "唐",
        "collection_info": null
    },
    {
        "uuid": "48ab5fd50a5498490b09f55ff8caa420",
        "title": "吴王夫差书一章（幷序）",
        "author": "无名氏",
        "content": "玄津流绛波，昆碧映琅山。\n朝日控晨辉，荟艳何婉蜒。\n游云落太阳，飈景凌三天。\n灵宝曜九虚，幽明钟山间。\n夏禹登八牕，散气响金兰。\n因枝振玉条，缘波讨洪源。\n扶质立灵榦，垂叶以结繁。\n渺邈龙凤迹，焕烂九天翰。\n仰挹三辰精，保身永长安。\n俯漱五华液，还復反童颜。\n腾神温凉宫，岂知热与寒。\n千秋似清旦，万岁犹日半。\n鼓翼空洞上，要我灵宝官。\n棼棼五帝驾，俱会景漠端。\n相问饥与渴，玄泉饶流丹。\n永仙方寸内，八遐无易难。\n顾闻朱门臭，当涂中有难。\n铭碣劳岩阴，穴岫可稽盘。\n（以上皆见《云笈七籤》卷九六）。",
        "dynasty": "唐",
        "collection_info": null
    },
    {
        "uuid": "43a2d0d6732b79682971f95445926db2",
        "title": "众仙步虚词五首 一",
        "author": "无名氏",
        "content": "飘飘上云路，黯黯入长霄。\n星宫日去远，光阴劫数遥。\n仰德金颜隐，倾想伫神飈。\n愿得暎霞轸，焚香稽首朝。",
        "dynasty": "唐",
        "collection_info": null
    },
    {
        "uuid": "bc01ad1093075d385153623f0e97a9a3",
        "title": "众仙步虚词五首 二",
        "author": "无名氏",
        "content": "玄风转飞盖，紫气泛仙车。\n浮空不侍驾，倐忽昇虚无。\n徘徊哀下界，顾眄愍羣诸。\n三元真化毕，翛然入太虚。",
        "dynasty": "唐",
        "collection_info": null
    },
    {
        "uuid": "e1ef22f916f122f19b36d8def6d089a6",
        "title": "众仙步虚词五首 三",
        "author": "无名氏",
        "content": "万气浮空上，千光合太微。\n霄间望华盖，虚裏眄霞衣。\n真仪入云路，圆曜逐风飞。\n愿得三元会，金容乘运归。",
        "dynasty": "唐",
        "collection_info": null
    },
    {
        "uuid": "239ceea7fdc0d4a8fc714486c52d4d23",
        "title": "众仙步虚词五首 四",
        "author": "无名氏",
        "content": "吉光腾紫气，霄路逸丹天。\n蟠扬香风转，盖动超浮烟。\n道中还復道，玄中已復玄。\n真光不识际，大道竟无形。\n法轮常自转，希音不可听。\n空闲待三宝，虚中闻洞经。\n七变游魂反，万气驻颓龄。",
        "dynasty": "唐",
        "collection_info": null
    },
    {
        "uuid": "6a25a4f120ba28cb2370d921f5703f4b",
        "title": "众仙步虚词五首 五",
        "author": "无名氏",
        "content": "香风飘羽盖，游气转飈车。\n泠泠上云路，窈窈入长虚。\n顾愍埃尘子，应运演灵书。\n妙果谐今日，㝠契自然符。\n（《云笈七籤》卷九九）。",
        "dynasty": "唐",
        "collection_info": null
    },
    {
        "uuid": "25edda3018ba1be4bb66d94ea7bf1990",
        "title": "青童天君常吟一首",
        "author": "无名氏",
        "content": "欲植灭度根，当拔生死栽。\n沉吟堕九泉，但坐惜形骸。\n（同前）。",
        "dynasty": "唐",
        "collection_info": null
    },
    {
        "uuid": "2afa23c0510e16d3a1a09eae47c64044",
        "title": "陶隐居望江南 一",
        "author": "无名氏",
        "content": "长生药，本是五行作。\n子午三门开卯酉，四时运火合干坤。\n龙虎自相吞。",
        "dynasty": "唐",
        "collection_info": null
    },
    {
        "uuid": "bb178eab2ed6f1884757c3774e7f98aa",
        "title": "过崔驸马山池",
        "author": "王维",
        "content": "画楼吹笛妓，金椀酒家胡。\n锦石称贞女，青松学大夫。\n脱貂贳桂醑，射雁与山厨。\n闻道高阳会，愚公谷正愚。",
        "dynasty": "唐",
        "collection_info": null
    },
    {
        "uuid": "4b646d5785a1103f7e6c89c845bf0a66",
        "title": "过福禅师兰若",
        "author": "王维",
        "content": "岩壑转微径，云林隐法堂。\n羽人飞奏乐，天女跪焚香。\n竹外峰偏曙，藤阴水更凉。\n欲知禅坐久，行路长春芳。",
        "dynasty": "唐",
        "collection_info": null
    },
    {
        "uuid": "e3cd79ff83094395fecbf7bfc68f8247",
        "title": "过香积寺",
        "author": "王维",
        "content": "不知香积寺，数里入云峰。\n古木无人径，深山何处钟。\n泉声咽危石，日色冷青松。\n薄暮空潭曲，安禅制毒龙。",
        "dynasty": "唐",
        "collection_info": null
    },
    {
        "uuid": "f49a9a930ad3a37f69d00ace8b2dc1b1",
        "title": "过感化寺昙兴上人山院",
        "author": "王维",
        "content": "暮持筇竹杖，相待虎溪头。\n催客闻山响，归房逐水流。\n野花丛发好，谷鸟一声幽。\n夜坐空林寂，松风直似秋。",
        "dynasty": "唐",
        "collection_info": null
    },
    {
        "uuid": "6e84b944500329b8b1f090f646a62ad5",
        "title": "夏日过青龙寺谒操禅师",
        "author": "王维",
        "content": "龙钟一老翁，徐步谒禅宫。\n欲问义心义，遥知空病空。\n山河天眼裏，世界法身中。\n莫怪销炎热，能生大地风。",
        "dynasty": "唐",
        "collection_info": null
    },
    {
        "uuid": "530807becb0e1ecf92901b65bddc47a5",
        "title": "登辨觉寺",
        "author": "王维",
        "content": "竹径从初地，莲峰出化城。\n窗中三楚尽，林上九江平。\n软草承趺坐，长松响梵声。\n空居法云外，观世得无生。",
        "dynasty": "唐",
        "collection_info": null
    },
    {
        "uuid": "4847e6dcfa6a67cb5fdb643670ebfd79",
        "title": "喜祖三至留宿",
        "author": "王维",
        "content": "门前洛阳客，下马拂征衣。\n不枉故人驾，平生多掩扉。\n行人返深巷，积雪带余晖。\n早岁同袍者，高车何处归。",
        "dynasty": "唐",
        "collection_info": null
    },
    {
        "uuid": "c0bc73305b6fbb30c3af175aba235ede",
        "title": "黎拾遗昕裴秀才迪见过秋夜对雨之作",
        "author": "王维",
        "content": "促织鸣已急，轻衣行向重。\n寒灯坐高馆，秋雨闻疎钟。\n白法调狂象，玄言问老龙。\n何人顾蓬径，空愧求羊踪。",
        "dynasty": "唐",
        "collection_info": null
    },
    {
        "uuid": "062981dbe4cb8e6a84b0969ca630f455",
        "title": "慕容承携素馔见过",
        "author": "王维",
        "content": "纱帽乌皮几，闲居懒赋诗。\n门看五柳识，年筭六身知。\n灵寿君王赐，雕胡弟子炊。\n空劳酒食馔，持底解人颐。",
        "dynasty": "唐",
        "collection_info": null
    },
    {
        "uuid": "f8f1d5304dc6173ffe8605616a64451b",
        "title": "晚春严少尹与诸公见过",
        "author": "王维",
        "content": "松菊荒三径，图书共五车。\n烹葵邀上客，看竹到贫家。\n鹊乳先春草，莺啼过落花。\n自怜黄髪暮，一倍惜年华。",
        "dynasty": "唐",
        "collection_info": null
    },
    {
        "uuid": "895efd421cb2c2c7dd2f210a7ba20dce",
        "title": "郑果州相过",
        "author": "王维",
        "content": "丽日照残春，初晴草木新。\n床前磨镜客，树下灌园人。\n五马惊穷巷，双童逐老身。\n中厨办麤饭，当恕阮家贫。",
        "dynasty": "唐",
        "collection_info": null
    },
    {
        "uuid": "6c9ad78f0685d252ff0cf58d3337fd71",
        "title": "山居秋暝",
        "author": "王维",
        "content": "空山新雨后，天气晚来秋。\n明月松间照，清泉石上流。\n竹喧归浣女，莲动下渔舟。\n随意春芳歇，王孙自可留。",
        "dynasty": "唐",
        "collection_info": null
    },
    {
        "uuid": "1e61dd3248b114a74e8f52bb52ab2967",
        "title": "终南别业",
        "author": "王维",
        "content": "中岁颇好道，晚家南山陲。\n兴来每独往，胜事空自知。\n行到水穷处，坐看云起时。\n偶然值林叟，谈笑无还期。",
        "dynasty": "唐",
        "collection_info": null
    },
    {
        "uuid": "c7b690e040f10b4ad2b5aa08a80dffcd",
        "title": "归嵩山作",
        "author": "王维",
        "content": "清川带长薄，车马去闲闲。\n流水如有意，暮禽相与还。\n荒城临古渡，落日满秋山。\n迢递嵩高下，归来且闭关。",
        "dynasty": "唐",
        "collection_info": null
    },
    {
        "uuid": "29f72f6af1863e9b06b14095b4593a78",
        "title": "归辋川作",
        "author": "王维",
        "content": "谷口疎钟动，渔樵稍欲稀。\n悠然远山暮，独向白云归。\n菱蔓弱难定，杨花轻易飞。\n东皋春草色，惆怅掩柴扉。",
        "dynasty": "唐",
        "collection_info": null
    },
    {
        "uuid": "5c1b3424e03352aeb430add2519b66ea",
        "title": "韦给事山居",
        "author": "王维",
        "content": "幽寻得此地，讵有一人曾。\n大壑随阶转，羣山入户登。\n庖厨出深竹，印绶隔垂藤。\n即事辞轩冕，谁云病未能。",
        "dynasty": "唐",
        "collection_info": null
    },
    {
        "uuid": "d751ba41f4fd3f9d88aa9895910c3033",
        "title": "山居即事",
        "author": "王维",
        "content": "寂寞掩柴扉，苍茫对落晖。\n鹤巢松树遍，人访荜门稀。\n绿竹含新粉，红莲落故衣。\n渡头烟火起，处处采菱归。",
        "dynasty": "唐",
        "collection_info": null
    },
    {
        "uuid": "6ce79837fc4c79d383b1fcd7084f45b8",
        "title": "终南山",
        "author": "王维",
        "content": "太乙近天都，连山接海隅。\n白云迴望合，青霭入看无。\n分野中峰变，阴晴众壑殊。\n欲投人处宿，隔水问樵夫。",
        "dynasty": "唐",
        "collection_info": null
    },
    {
        "uuid": "5022cd99d945ab1bdc56b5136f9ebe4b",
        "title": "辋川闲居",
        "author": "王维",
        "content": "一从归白社，不復到青门。\n时倚檐前树，远看原上村。\n青菰临水拔，白鸟向山翻。\n寂寞于陵子，桔槔方灌园。",
        "dynasty": "唐",
        "collection_info": null
    },
    {
        "uuid": "5736ceec3918d2cc12818fb8d5e59c0a",
        "title": "春园即事",
        "author": "王维",
        "content": "宿雨乘轻屐，春寒着弊袍。\n开畦分白水，间柳发红桃。\n草际成棋局，林端举桔槔。\n还持鹿皮几，日暮隐蓬蒿。",
        "dynasty": "唐",
        "collection_info": null
    },
    {
        "uuid": "36caf6e2186f0782afc318c7bcf20f63",
        "title": "淇上田园即事",
        "author": "王维",
        "content": "屏居淇水上，东野旷无山。\n日隐桑柘外，河明闾井间。\n牧童望村去，猎犬随人还。\n静者亦何事，荆扉乘昼关。",
        "dynasty": "唐",
        "collection_info": null
    },
    {
        "uuid": "ae55242a4a9433b9262c94428c1a9f5a",
        "title": "凉州郊外游望",
        "author": "王维",
        "content": "野老纔三户，边村少四邻。\n婆娑依里社，箫鼓赛田神。\n洒酒浇刍狗，焚香拜木人。\n女巫纷屡舞，罗袜自生尘。",
        "dynasty": "唐",
        "collection_info": null
    },
    {
        "uuid": "2ef0d19bddf5706538e5100d22deb541",
        "title": "观猎",
        "author": "王维",
        "content": "风劲角弓鸣，将军猎渭城。\n草枯鹰眼疾，雪尽马蹄轻。\n忽过新丰市，还归细柳营。\n迴看射鵰处，千里暮云平。",
        "dynasty": "唐",
        "collection_info": null
    },
    {
        "uuid": "cc0dc53c350e6964af91cf783846689b",
        "title": "春日上方即事",
        "author": "王维",
        "content": "好读高僧传，时看辟谷方。\n鸠形将刻杖，龟壳用支床。\n柳色春山暎，梨花夕鸟藏。\n北窗桃李下，闲坐但焚香。",
        "dynasty": "唐",
        "collection_info": null
    },
    {
        "uuid": "88287994f68b72b3f934c6717cff3b2d",
        "title": "汉江临泛",
        "author": "王维",
        "content": "楚塞三湘接，荆门九派通。\n江流天地外，山色有无中。\n郡邑浮前浦，波澜动远空。\n襄阳好风日，留醉与山翁。",
        "dynasty": "唐",
        "collection_info": null
    },
    {
        "uuid": "1ce0d954e4ef0101dc5f80c6dc9a09f8",
        "title": "泛前陂",
        "author": "王维",
        "content": "秋空自明迥，况復远人间。\n畅以沙际鹤，兼之云外山。\n澄波澹将夕，清月皓方闲。\n此夜任孤棹，夷犹殊未还。",
        "dynasty": "唐",
        "collection_info": null
    },
    {
        "uuid": "1f5d51af3fbafe7e55d496da8ae908e2",
        "title": "登河北城楼作",
        "author": "王维",
        "content": "井邑傅岩上，客亭云雾间。\n高城眺落日，极浦暎苍山。\n岸火孤舟宿，渔家夕鸟还。\n寂寥天地暮，心与广川闲。",
        "dynasty": "唐",
        "collection_info": null
    },
    {
        "uuid": "2b19e59b9ed7cc592dfc499b3ac1fe30",
        "title": "千塔主人",
        "author": "王维",
        "content": "逆旅逢佳节，征帆未可前。\n窗临汴河水，门渡楚人船。\n鸡犬散墟落，桑榆荫远田。\n所居人不见，枕席生云烟。",
        "dynasty": "唐",
        "collection_info": null
    },
    {
        "uuid": "0fc79384ee776592187de3e3774ea491",
        "title": "使至塞上",
        "author": "王维",
        "content": "单车欲问边，属国过居延。\n征蓬出汉塞，归雁入胡天。\n大漠孤烟直，长河落日圆。\n萧关逢候吏，都护在燕然。",
        "dynasty": "唐",
        "collection_info": null
    },
    {
        "uuid": "6fd5b77d16e292f639b9383cdd9a76d6",
        "title": "使至塞上",
        "author": "王维",
        "content": "衔命辞天阙，单车欲问边。\n征蓬出汉塞，归雁入胡天。\n大漠孤烟直，长河落日圆。\n萧关逢候吏，都护在燕然。",
        "dynasty": "唐",
        "collection_info": null
    },
    {
        "uuid": "c5192b36212acbc0eea0c55df736c190",
        "title": "晚春归思",
        "author": "王维",
        "content": "新妆可怜色，落日卷罗帷。\n鑪气清珍簟，墙阴上玉墀。\n春虫飞网户，暮雀隐花枝。\n向晚多愁思，闲窗桃李时。",
        "dynasty": "唐",
        "collection_info": null
    },
    {
        "uuid": "55cf8e1d6aa9d6b9f95318e7039128d9",
        "title": "戏题示萧氏甥",
        "author": "王维",
        "content": "怜尔解临池，渠爷未学诗。\n老夫何足似，弊宅倘因之。\n芦笋穿荷叶，菱花罥雁儿。\n郗公不易胜，莫着外家欺。",
        "dynasty": "唐",
        "collection_info": null
    },
    {
        "uuid": "9217d2128770fea37c4ebc200b69c867",
        "title": "秋夜独坐",
        "author": "王维",
        "content": "独坐悲双鬓，空堂欲二更。\n雨中山果落，灯下草虫鸣。\n白髮终难变，黄金不可成。\n欲知除老病，唯有学无生。",
        "dynasty": "唐",
        "collection_info": null
    },
    {
        "uuid": "511570a6223bd05f13b0e1fa8e4f3b08",
        "title": "待储光羲不至",
        "author": "王维",
        "content": "重门朝已启，起坐听车声。\n要欲闻清佩，方将出户迎。\n晚钟鸣上苑，疎雨过春城。\n了自不相顾，临堂空復情。",
        "dynasty": "唐",
        "collection_info": null
    },
    {
        "uuid": "98e0165d56da1496cddff02bfec5d54e",
        "title": "听宫莺",
        "author": "王维",
        "content": "春树遶宫墙，宫莺啭曙光。\n忽惊啼暂断，移处弄还长。\n隐叶栖承露，攀花出未央。\n游人未应返，为此始思乡。",
        "dynasty": "唐",
        "collection_info": null
    },
    {
        "uuid": "6f67f8dfd734c9b2b54946b2551d516f",
        "title": "杂诗",
        "author": "王维",
        "content": "双燕初命子，五桃新作花。\n王昌是东舍，宋玉次西家。\n小小能织绮，时时出浣纱。\n亲劳使君问，南陌驻香车。",
        "dynasty": "唐",
        "collection_info": null
    },
    {
        "uuid": "e9e82a12e554770d79574d68d9d0a2ca",
        "title": "留别钱起",
        "author": "王维",
        "content": "卑栖却得性，每与白云归。\n徇禄仍怀橘，看山免采薇。\n暮禽先去马，新月待开扉。\n霄汉时回首，知音青琐闱。",
        "dynasty": "唐",
        "collection_info": null
    },
    {
        "uuid": "81dfaa5d673785e531826ca550cc6f23",
        "title": "留别丘为",
        "author": "王维",
        "content": "归鞍白云外，缭绕出前山。\n今日又明日，自知心不闲。\n亲劳簪组送，欲趂莺花还。\n一步一迴首，迟迟向近关。",
        "dynasty": "唐",
        "collection_info": null
    },
    {
        "uuid": "e2f924a130e6feb0c122c822b5e11559",
        "title": "愚公谷三首 一",
        "author": "王维",
        "content": "愚谷与谁去，唯将黎子同。\n非须一处住，不那两心空。\n宁问春将夏，谁论西復东。\n不知吾与子，若箇是愚公。",
        "dynasty": "唐",
        "collection_info": null
    },
    {
        "uuid": "9c798e4cd079b4d888624406e2786f75",
        "title": "愚公谷三首 二",
        "author": "王维",
        "content": "吾家愚谷裏，此谷本来平。\n虽则行无迹，还能响应声。\n不随云色暗，只待日光明。\n缘底名愚谷，都由愚所成。",
        "dynasty": "唐",
        "collection_info": null
    },
    {
        "uuid": "a994c6ec1683c6e7a74d07b2cc86ce15",
        "title": "愚公谷三首 三",
        "author": "王维",
        "content": "借问愚公谷，与君聊一寻。\n不寻翻到谷，此谷不离心。\n行处曾无险，看时岂有深。\n寄言尘世客，何处欲归临。",
        "dynasty": "唐",
        "collection_info": null
    },
    {
        "uuid": "3a90ffd0d4dae1de7af03a40c6c71a07",
        "title": "酬慕容十一",
        "author": "王维",
        "content": "行行西陌返，驻幰问车公。\n挟毂双官骑，应门五尺僮。\n老年如塞北，强起离墙东。\n为报壶丘子，来人道姓蒙。",
        "dynasty": "唐",
        "collection_info": null
    },
    {
        "uuid": "9ee6e4bac6bbdcda77f28c91fbc2fb22",
        "title": "过始皇墓",
        "author": "王维",
        "content": "古墓成苍岭，幽宫象紫台。\n星辰七曜隔，河汉九泉开。\n有海人宁渡，无春雁不回。\n更闻松韵切，疑是大夫哀。",
        "dynasty": "唐",
        "collection_info": null
    },
    {
        "uuid": "2bccafe39ff577ae67ef671a2fb88bb6",
        "title": "恭懿太子挽歌五首 一",
        "author": "王维",
        "content": "何悟藏环早，纔知拜璧年。\n翀天王子去，对日圣君怜。\n树转宫犹出，笳悲马不前。\n虽蒙绝驰道，京兆别开阡。",
        "dynasty": "唐",
        "collection_info": null
    },
    {
        "uuid": "d559599038dc47dd04b50b3c7233e666",
        "title": "恭懿太子挽歌五首 二",
        "author": "王维",
        "content": "兰殿新恩切，椒宫夕临幽。\n白云随凤管，明月在龙楼。\n人向青山哭，天临渭水愁。\n鸡鸣常问膳，今恨玉京留。",
        "dynasty": "唐",
        "collection_info": null
    },
    {
        "uuid": "589fb9bc89d6a907c3e588f094d3f3f7",
        "title": "恭懿太子挽歌五首 三",
        "author": "王维",
        "content": "骑吹凌霜发，旌旗夹路陈。\n凯容金节护，册命玉符新。\n傅母悲香褓，君家拥画轮。\n射熊今梦帝，秤象问何人。",
        "dynasty": "唐",
        "collection_info": null
    },
    {
        "uuid": "1c418134be7a27bb707e47c6258f6a4f",
        "title": "恭懿太子挽歌五首 四",
        "author": "王维",
        "content": "苍舒留帝宠，子晋有仙才。\n五岁过人智，三天使鹤催。\n心悲阳禄馆，目断望思台。\n若道长安近，何为更不来。",
        "dynasty": "唐",
        "collection_info": null
    },
    {
        "uuid": "d0dd18ad91fec4c75dba88accaa07a74",
        "title": "恭懿太子挽歌五首 五",
        "author": "王维",
        "content": "西望昆池阔，东瞻下杜平。\n山朝豫章馆，树转凤凰城。\n五校连旗色，千门迭鼓声。\n金环如有验，还向画堂生。",
        "dynasty": "唐",
        "collection_info": null
    },
    {
        "uuid": "9cf61232dc4491f14c0e35d70e451ece",
        "title": "故太子太师徐公挽歌四首 一",
        "author": "王维",
        "content": "功德冠羣英，弥纶有大名。\n轩皇用风后，傅说是星精。\n就第优遗老，来朝诏不名。\n留侯常辟谷，何苦不长生。",
        "dynasty": "唐",
        "collection_info": null
    },
    {
        "uuid": "65342715f0197d6a4064382453d4bdb1",
        "title": "故太子太师徐公挽歌四首 二",
        "author": "王维",
        "content": "谋猷为相国，翊戴奉宸舆。\n劒履升前殿，貂蝉託后车。\n齐侯疏土宇，汉室赖图书。\n僻处留田宅，仍纔十顷余。",
        "dynasty": "唐",
        "collection_info": null
    },
    {
        "uuid": "774858d243e9a2774246a623f9e329b2",
        "title": "故太子太师徐公挽歌四首 三",
        "author": "王维",
        "content": "旧里趋庭日，新年置酒辰。\n闻诗鸾渚客，献赋凤楼人。\n北首辞明主，东堂哭大臣。\n犹思御朱辂，不惜[污]车茵。",
        "dynasty": "唐",
        "collection_info": null
    },
    {
        "uuid": "1ff17a22ff3a12ab99ac851308e84263",
        "title": "故太子太师徐公挽歌四首 四",
        "author": "王维",
        "content": "久践中台座，终登上将坛。\n谁言断车骑，空忆盛衣冠。\n风日咸阳惨，笳箫渭水寒。\n无人当便阙，应罢太师官。",
        "dynasty": "唐",
        "collection_info": null
    },
    {
        "uuid": "102d0b6d6b8fca469212db1c19464289",
        "title": "故西河郡杜太守挽歌三首 一",
        "author": "王维",
        "content": "天上去西征，云中护北平。\n生擒白马将，连破黑鵰城。\n忽见刍灵苦，徒闻竹使荣。\n空留左氏传，谁继卜商名。",
        "dynasty": "唐",
        "collection_info": null
    },
    {
        "uuid": "8d09eaa59862431306e14b040c2272f9",
        "title": "故西河郡杜太守挽歌三首 二",
        "author": "王维",
        "content": "返葬金符守，同归石窌妻。\n卷衣悲画翟，持翣待鸣鸡。\n容衞都人惨，山川驷马嘶。\n犹闻陇上客，相对哭征西。",
        "dynasty": "唐",
        "collection_info": null
    },
    {
        "uuid": "b752e59865df9b39d6952107ff24e988",
        "title": "故西河郡杜太守挽歌三首 三",
        "author": "王维",
        "content": "涂刍去国门，秘器出东园。\n太守留金印，夫人罢锦轩。\n旌旗转衰木，箫鼓上寒原。\n坟树应西靡，长思魏阙恩。",
        "dynasty": "唐",
        "collection_info": null
    },
    {
        "uuid": "e0640c52d446c91f2f4fd18883181473",
        "title": "故南阳夫人樊氏挽歌",
        "author": "王维",
        "content": "锦衣余翟茀，绣毂罢鱼轩。\n淑女诗长在，夫人法尚存。\n凝笳随晓斾，行哭向秋原。\n归去将何见，谁能返戟门。",
        "dynasty": "唐",
        "collection_info": null
    },
    {
        "uuid": "635a3bdfa967e0512f9af11f33b80d0c",
        "title": "达奚侍郎夫人寇氏挽词二首 一",
        "author": "王维",
        "content": "束带将朝日，鸣环映牖辰。\n能令谏明主，相劝识贤人。\n遗挂空留壁，回文日覆尘。",
        "dynasty": "唐",
        "collection_info": null
    },
    {
        "uuid": "7fb5d1e04878e3097ff9b4c2a71f8070",
        "title": "达奚侍郎夫人寇氏挽词二首 二",
        "author": "王维",
        "content": "女史悲彤管，夫人罢锦轩。\n卜茔占二室，行哭度千门。\n秋日光能淡，寒川波自翻。\n一朝成万古，松柏暗平原。",
        "dynasty": "唐",
        "collection_info": null
    },
    {
        "uuid": "4207fe680e3112570455730f08cfcd22",
        "title": "送孙秀才",
        "author": "王维",
        "content": "帝城风日好，况復建平家。\n玉枕双文簟，金盘五色瓜。\n山中无鲁酒，松下饭胡麻。\n莫厌田家苦，归期远復赊。",
        "dynasty": "唐",
        "collection_info": null
    },
    {
        "uuid": "27ccec2780b051e98adace675ae9bc8b",
        "title": "奉和圣制庆玄元皇帝玉像之作应制",
        "author": "王维",
        "content": "明君梦帝先，宝命上齐天。\n秦后徒闻乐，周王耻卜年。\n玉京移大像，金箓会羣仙。\n承露调天供，临空敞御筵。\n斗回迎寿酒，山近起鑪烟。\n愿奉无为化，斋心学自然。",
        "dynasty": "唐",
        "collection_info": null
    },
    {
        "uuid": "780e4a298cb2f6150a84f23a385fdf9c",
        "title": "奉和圣制与太子诸王三月三日龙池春禊应制",
        "author": "王维",
        "content": "故事修春禊，新宫展豫游。\n明君移凤辇，太子出龙楼。\n赋掩陈王作，桮如洛水流。\n金人来捧劒，画鹢去回舟。\n苑树浮宫阙，天池照冕旒。\n宸章在云表，垂象满皇州。",
        "dynasty": "唐",
        "collection_info": null
    },
    {
        "uuid": "b2624ecc0d42ca346fb21920df00f269",
        "title": "奉和圣制上巳于望春亭观禊饮应制",
        "author": "王维",
        "content": "长乐青门外，宜春小苑东。\n楼开万井上，辇过百花中。\n画鹢移仙妓，金貂列上公。\n清歌邀落日，妙舞向春风。\n渭水明秦甸，黄山入汉宫。\n君王来祓禊，灞浐亦朝宗。",
        "dynasty": "唐",
        "collection_info": null
    },
    {
        "uuid": "dc827734e06829533bdcb8d0160035ce",
        "title": "奉和圣制暮春送朝集使归郡应制",
        "author": "王维",
        "content": "万国仰宗周，衣冠拜冕旒。\n玉乘迎大客，金节送诸侯。\n祖席倾三省，褰帷向九州。\n杨花飞上路，槐色荫通沟。\n来预钧天乐，归分汉主忧。\n宸章类河汉，垂象满中州。",
        "dynasty": "唐",
        "collection_info": null
    },
    {
        "uuid": "af034a14fa3ac7ad7cb537f6755b2710",
        "title": "三月三日曲江侍宴应制",
        "author": "王维",
        "content": "万乘亲斋祭，千官喜豫游。\n奉迎从上苑，祓禊向中流。\n草树连容衞，山河对冕旒。\n画旗摇浦溆，春服满汀洲。\n仙籞龙媒下，神皋凤跸留。\n从今亿万岁，天宝纪春秋。",
        "dynasty": "唐",
        "collection_info": null
    },
    {
        "uuid": "90c7c30b57a31052b69676da93d61343",
        "title": "奉和圣制重阳节宰臣及羣官上寿应制",
        "author": "王维",
        "content": "四海方无事，三秋大有年。\n百生无此日，万寿愿齐天。\n芍药和金鼎，茱萸插玳筵。\n玉堂开右个，天乐动宫悬。\n御柳疎秋景，城鸦拂曙烟。\n无穷菊花节，长奉柏梁篇。",
        "dynasty": "唐",
        "collection_info": null
    },
    {
        "uuid": "0c609559494f51cf25f1c1ace8b18ff3",
        "title": "三月三日勤政楼侍宴应制",
        "author": "王维",
        "content": "綵仗连宵合，琼楼拂曙通。\n年光三月裏，宫殿百花中。\n不数秦王日，谁将洛水同。\n酒筵嫌落絮，舞袖怯春风。\n天保无为德，人欢不战功。\n仍临九衢宴，更达四门聪。",
        "dynasty": "唐",
        "collection_info": null
    },
    {
        "uuid": "2a4959337a2b9f87e9532c6e6157588a",
        "title": "奉和圣制十五夜然灯继以酺宴应制",
        "author": "王维",
        "content": "上路笙歌满，春城漏刻长。\n游人多昼日，明月让灯光。\n鱼钥通翔凤，龙舆出建章。\n九衢陈广乐，百福透名香。\n仙伎来金殿，都人遶玉堂。\n定应偷妙舞，从此学新妆。\n奉引迎三事，司仪列万方。\n愿将天地寿，同以献君王。",
        "dynasty": "唐",
        "collection_info": null
    },
    {
        "uuid": "ad357fc58c9cd0e6d602c6009846804b",
        "title": "奉和圣制幸玉真公主山庄因题石壁十韵之作应制",
        "author": "王维",
        "content": "碧落风烟外，瑶台道路赊。\n如何连帝苑，别自有仙家。\n此地回鸾驾，缘溪转翠华。\n洞中开日月，窗裏发云霞。\n庭养冲天鹤，溪流上汉查。\n种田生白玉，泥竈化丹砂。\n谷静泉逾响，山深日易斜。\n御羹和石髓，香饭进胡麻。\n大道今无外，长生讵有涯。\n还瞻九霄上，来往五云车。",
        "dynasty": "唐",
        "collection_info": null
    },
    {
        "uuid": "84ffc3c678af98adaa4b98c35b6bdf67",
        "title": "春日直门下省早朝",
        "author": "王维",
        "content": "骑省直明光，鸡鸣谒建章。\n遥闻侍中佩，闇识令君香。\n玉漏随铜史，天书拜夕郎。\n旌旗暎阊阖，歌吹满昭阳。\n官舍梅初紫，宫门柳欲黄。\n愿将迟日意，同与圣恩长。",
        "dynasty": "唐",
        "collection_info": null
    },
    {
        "uuid": "e591c5be52f7247e94fbba84ca8b6c25",
        "title": "和仆射晋公扈从温汤",
        "author": "王维",
        "content": "天子幸新丰，旌旗渭水东。\n寒山天仗外，温谷幔城中。\n奠玉羣仙座，焚香太乙宫。\n出游逢牧马，罢猎见非熊。\n上宰无为化，明时太古同。\n灵芝三秀紫，陈粟万箱红。\n王礼奠儒教，天兵小战功。\n谋犹归哲匠，词赋属文宗。\n司谏方无阙，陈诗且未工。\n长吟吉甫颂，朝夕仰清风。",
        "dynasty": "唐",
        "collection_info": null
    },
    {
        "uuid": "db3e9c00dc998fbc3b28a598c92f3022",
        "title": "和宋中丞夏日游福贤观天长寺寺即陈左相宅所施之作",
        "author": "王维",
        "content": "已相殷王国，空余尚父溪。\n钓矶开月殿，筑道出云梯。\n积水浮香象，深山鸣白鸡。\n虚空陈伎乐，衣服制虹霓。\n墨点三千界，丹飞六一泥。\n桃源勿遽返，再访恐君迷。",
        "dynasty": "唐",
        "collection_info": null
    },
    {
        "uuid": "ce6f2d89264bd86b12a533174921ad5a",
        "title": "和陈监四郎秋雨中思从弟据",
        "author": "王维",
        "content": "袅袅秋风动，凄凄烟雨繁。\n声连鳷鹊观，色暗凤凰原。\n细柳疎高阁，轻槐落洞门。\n九衢行欲断，万井寂无喧。\n忽有愁霖唱，更陈多露言。\n平原思令弟，康乐谢贤昆。\n逸兴方三接，衰颜强七奔。\n相如今老病，归守茂陵园。",
        "dynasty": "唐",
        "collection_info": null
    },
    {
        "uuid": "21b4efc0c5254d7eac6be99bf6be3a46",
        "title": "上张令公",
        "author": "王维",
        "content": "珥笔趋丹陛，垂珰上玉除。\n步檐青琐闼，方幰画轮车。\n市阅千金字，朝闻五色书。\n致君光帝典，荐士满公车。\n伏奏回金驾，横经重石渠。\n从兹罢角抵，且復幸储胥。\n天统知尧后，王章笑鲁初。\n匈奴遥俯伏，汉相俨簪裾。\n贾生非不遇，汲黯自堪疎。\n学易思求我，言诗或起予。\n当从大夫后，何惜隶人余。",
        "dynasty": "唐",
        "collection_info": null
    },
    {
        "uuid": "aaec7f7fa648c1d9eaa0db3690461788",
        "title": "赠焦道士",
        "author": "王维",
        "content": "海上游三岛，淮南预八公。\n坐知千里外，跳向一壶中。\n缩地朝珠阙，行天使玉童。\n饮人聊割酒，送客乍分风。\n天老能行气，吾师不养空。\n谢君徒雀跃，无可问鸿蒙。",
        "dynasty": "唐",
        "collection_info": null
    },
    {
        "uuid": "f82a4c35a7a277cdee7a2ab38d753298",
        "title": "赠东岳焦炼师",
        "author": "王维",
        "content": "先生千岁余，五岳遍曾居。\n遥识齐侯鼎，新过王母庐。\n不能师孔墨，何事问长沮。\n玉管时来凤，铜盘即钓鱼。\n竦身空裏语，明目夜中书。\n自有还丹术，时论太素初。\n频蒙露版诏，时降软轮车。\n山静泉逾响，松高枝转疎。\n搘颐问樵客，世上復何如。",
        "dynasty": "唐",
        "collection_info": null
    },
    {
        "uuid": "0ea17e2a1ccf0b2c520c7f01a728daf9",
        "title": "送秘书晁监还日本国",
        "author": "王维",
        "content": "积水不可极，安知沧海东。\n九州何处远，万里若乘空。\n向国唯看日，归帆但信风。\n鰲身暎天黑，鱼眼射波红。\n乡树扶桑外，主人孤岛中。\n别离方异域，音信若为通。",
        "dynasty": "唐",
        "collection_info": null
    },
    {
        "uuid": "0b5bd41a345b80ca87c175f08387bf7f",
        "title": "送祢郎中",
        "author": "王维",
        "content": "东郊春草色，驱马去悠悠。\n况復乡山外，猿啼湘水流。\n岛夷传露版，江馆候鸣驺。\n卉服为诸吏，珠官拜本州。\n孤鸎吟远墅，野杏发山邮。\n早晚方归奏，南中纔忌秋。",
        "dynasty": "唐",
        "collection_info": null
    },
    {
        "uuid": "756d5a78513de79240b63bf1baade69e",
        "title": "送李太守赴上洛",
        "author": "王维",
        "content": "商山包楚邓，积翠蔼沈沈。\n驿路飞泉洒，关门落照深。\n野花开古戍，行客响空林。\n板屋春多雨，山城昼欲阴。\n丹泉通虢略，白羽抵荆岑。\n若见西山爽，应知黄绮心。",
        "dynasty": "唐",
        "collection_info": null
    },
    {
        "uuid": "2d91d1f14071c94e6d1255d10d680d06",
        "title": "送熊九赴任安阳",
        "author": "王维",
        "content": "魏国应刘后，寂寥文雅空。\n漳河如旧日，之子继清风。\n阡陌铜台下，闾阎金虎中。\n送车盈灞上，轻骑出关东。\n相去千余里，西园明月同。",
        "dynasty": "唐",
        "collection_info": null
    },
    {
        "uuid": "289608c5de148bca6561a75bae515602",
        "title": "山中示弟",
        "author": "王维",
        "content": "山林吾丧我，冠带尔成人。\n莫学嵇康懒，且安原宪贫。\n山阴多北户，泉水在东邻。\n缘合妄相有，性空无所亲。\n安知广成子，不是老夫身。",
        "dynasty": "唐",
        "collection_info": null
    },
    {
        "uuid": "ca19b6f4cb7b1c69c9002732eb040717",
        "title": "青龙寺昙璧上人兄院集",
        "author": "王维",
        "content": "高处敞招提，虚空讵有倪。\n坐看南陌骑，下听秦城鸡。\n眇眇孤烟起，芊芊远树齐。\n青山万井外，落日五陵西。\n眼界今无染，心空安可迷。",
        "dynasty": "唐",
        "collection_info": null
    },
    {
        "uuid": "23d93c2025aadf0006b2e4c6d62f78bd",
        "title": "济州过赵叟家宴",
        "author": "王维",
        "content": "虽与人境接，闭门成隐居。\n道言庄叟事，儒行鲁人余。\n深巷斜晖静，闲门高柳疎。\n荷锄修药圃，散帙曝农书。\n上客摇芳翰，中厨馈野蔬。\n夫君第高饮，景晏出林闾。",
        "dynasty": "唐",
        "collection_info": null
    },
    {
        "uuid": "c5a8d151367b8a5eb6473cfe23e88fd8",
        "title": "春过贺遂员外药园",
        "author": "王维",
        "content": "前年槿篱故，新作药栏成。\n香草为君子，名花是长卿。\n水穿盘石透，藤繫古松生。\n画畏开厨走，来蒙到屣迎。\n蔗浆菰米饭，蒟酱露葵羹。\n颇识灌园意，于陵不自轻。",
        "dynasty": "唐",
        "collection_info": null
    },
    {
        "uuid": "944033aab85fe53762f71b7b94f66e64",
        "title": "过卢四员外宅看饭僧共题七韵",
        "author": "王维",
        "content": "三贤异七贤，青眼慕青莲。\n乞饭从香积，裁衣学水田。\n上人飞锡杖，檀越施金钱。\n趺作檐前日，焚香竹下烟。\n寒空法云地，秋色净居天。\n身逐因缘法，心过次第禅。\n不须愁日暮，自有一灯然。",
        "dynasty": "唐",
        "collection_info": null
    },
    {
        "uuid": "89694dfb87269f29d2c47bf29a89a797",
        "title": "河南严尹弟见宿弊庐访别人赋十韵",
        "author": "王维",
        "content": "上客能论道，吾生学养蒙。\n贫交世情外，才子古人中。\n冠上方簪豸，车边已画熊。\n拂衣迎五马，垂手凭双童。\n花醥和松屑，茶香透竹丛。\n薄霜澄夜月，残雪带春风。\n古壁苍苔黑，寒山远烧红。\n眼看东候别，心事北川同。\n为学轻先辈，何能访老翁。\n欲知今日后，不乐为车公。",
        "dynasty": "唐",
        "collection_info": null
    },
    {
        "uuid": "669a89910c22ad20c86bfe1248489d49",
        "title": "投道一师兰若宿",
        "author": "王维",
        "content": "一公栖太白，高顶出风烟。\n梵流诸壑遍，花雨一峰偏。\n迹为无心隐，名因立教传。\n鸟来还语法，客去更安禅。\n昼涉松路尽，暮投兰若边。\n洞房隐深竹，清夜闻遥泉。\n向是云霞裏，今成枕席前。\n岂唯暂留宿，服事将穷年。",
        "dynasty": "唐",
        "collection_info": null
    },
    {
        "uuid": "8402fa51e684c585bb4a71bb9765d753",
        "title": "游感化寺",
        "author": "王维",
        "content": "翡翠香烟合，琉璃宝地平。\n龙宫连栋宇，虎穴傍檐楹。\n谷静唯松响，山深无鸟声。\n琼峰当户拆，金涧透林明。\n郢路云端逈，秦川雨外晴。\n鴈王衔果献，鹿女踏花行。\n抖擞辞贫里，归依宿化城。\n绕篱生野蕨，空馆发山樱。\n香饭青菰米，嘉蔬绿笋茎。\n誓陪清梵末，端坐学无生。",
        "dynasty": "唐",
        "collection_info": null
    },
    {
        "uuid": "78819428529440839aaf1bcea295deb0",
        "title": "游悟真寺",
        "author": "王维",
        "content": "闻道黄金地，仍开白玉田。\n掷山移巨石，呪岭出飞泉。\n猛虎同三径，愁猿学四禅。\n买香然绿桂，乞火踏红莲。\n草色摇霞上，松声泛月边。\n山河穷百二，世界接三千。\n梵宇聊凭视，王城遂渺然。\n灞陵纔出树，渭水欲连天。\n远县分诸郭，孤村起白烟。\n望云思圣主，披雾隐羣贤。\n薄宦惭尸素，终身拟尚玄。\n谁知草庵客，曾和柏梁篇。",
        "dynasty": "唐",
        "collection_info": null
    },
    {
        "uuid": "44ba309def8f2f0693aa275cc419cd51",
        "title": "与苏卢二员外期游方丈寺而苏不至因有是作",
        "author": "王维",
        "content": "共仰头陀行，能忘世谛情。\n回看双凤阙，相去一牛鸣。\n法向空林说，心随宝地平。\n手巾花氎净，香帔稻畦成。\n闻道邀同舍，相期宿化城。\n安知不来往，翻得似无生。",
        "dynasty": "唐",
        "collection_info": null
    },
    {
        "uuid": "2a9ab9da31456d89eddcb2d10a2304b1",
        "title": "晓行巴峡",
        "author": "王维",
        "content": "际晓投巴峡，余春忆帝京。\n晴江一女浣，朝日众鸡鸣。\n水国舟中市，山桥树杪行。\n登高万井出，眺迥二流明。\n人作殊方语，鸎为故国声。\n赖多山水趣，稍解别离情。",
        "dynasty": "唐",
        "collection_info": null
    },
    {
        "uuid": "4d6643411be01ecd7c9bdb99c906f77b",
        "title": "清如玉壶冰",
        "author": "王维",
        "content": "玉壶何用好，偏许素冰居。\n未共销丹日，还同照绮疏。\n抱明中不隐，含净外疑虚。\n气似庭霜积，光言砌月余。\n晓凌飞鹊镜，宵暎聚萤书。\n若向夫君比，清心尚不如。",
        "dynasty": "唐",
        "collection_info": null
    },
    {
        "uuid": "c8d845353ff688e109d5d9755180c908",
        "title": "赋得秋日悬清光",
        "author": "王维",
        "content": "寥廓凉天静，晶明白日秋。\n圆光含万象，碎影入闲流。\n迥与青冥合，遥同江甸浮。\n昼阴殊众木，斜影下危楼。\n宋玉登高怨，张衡望远愁。\n余辉如可託，云路岂悠悠。",
        "dynasty": "唐",
        "collection_info": null
    },
    {
        "uuid": "10905dcd257fcc0ff531f7c6144354cc",
        "title": "东溪玩月",
        "author": "王维",
        "content": "月从断山口，遥吐柴门端。\n万木分空霁，流阴中夜攒。\n光连虚象白，气与风露寒。\n谷静秋泉响，岩深青霭残。\n清灯入幽梦，破影抱空峦。\n恍惚琴窗裏，松溪晓思难。",
        "dynasty": "唐",
        "collection_info": null
    },
    {
        "uuid": "df110b69da18458bffd91c7a23c1f323",
        "title": "田家",
        "author": "王维",
        "content": "旧谷行将尽，良苗未可希。\n老年方爱粥，卒岁且无衣。\n雀乳青苔井，鸡鸣白板扉。\n柴车驾羸牸，草屩牧豪狶。\n夕雨红榴拆，新秋绿芋肥。\n饷田桑下憩，旁舍草中归。\n住处名愚谷，何烦问是非。",
        "dynasty": "唐",
        "collection_info": null
    },
    {
        "uuid": "a1fe784294af1d777a23db14fb254677",
        "title": "沈十四拾遗新竹生读经处同诸公之作",
        "author": "王维",
        "content": "闲居日清静，修竹自檀栾。\n嫩节留余箨，新丛出旧阑。\n细枝风响乱，疎影月光寒。\n乐府裁龙笛，渔家伐钓竿。\n何如道门裏，青翠拂仙坛。",
        "dynasty": "唐",
        "collection_info": null
    },
    {
        "uuid": "25ba2a2aea0b565aa853bf1cb99ee586",
        "title": "杂诗",
        "author": "王维",
        "content": "朝因折杨柳，相见洛阳隅。\n楚国无如妾，秦家自有夫。\n对人传玉腕，暎烛解罗襦。\n人见东方骑，皆言夫壻殊。\n持谢金吾子，烦君提玉壶。",
        "dynasty": "唐",
        "collection_info": null
    },
    {
        "uuid": "7fca74598870899dd3286f53ba525cd3",
        "title": "哭褚司马",
        "author": "王维",
        "content": "妄识皆心累，浮生定死媒。\n谁言老龙吉，未免伯牛灾。\n故有求仙药，仍余遯俗杯。\n山川秋树苦，窗户夜泉哀。\n尚忆青骡去，宁知白马来。\n汉臣修史记，莫蔽褚生才。",
        "dynasty": "唐",
        "collection_info": null
    },
    {
        "uuid": "151805ba69752c8587e5419ff94c685e",
        "title": "过沈居士山居哭之",
        "author": "王维",
        "content": "杨朱来此哭，桑扈返于真。\n独自成千古，依然旧四邻。\n闲檐喧鸟鹊，故榻满埃尘。\n曙月孤莺啭，空山五柳春。\n野花愁对客，泉水咽迎人。\n善卷明时隐，黔娄在日贫。\n逝川嗟尔命，丘井叹吾身。\n前后徒言隔，相悲讵几晨。",
        "dynasty": "唐",
        "collection_info": null
    },
    {
        "uuid": "7969f749d5d818d805d3249eef3e1adf",
        "title": "哭祖六自虚",
        "author": "王维",
        "content": "否极尝闻泰，嗟君独不然。\n悯凶纔稚齿，羸疾主中年。\n余力文章秀，生知礼乐全。\n翰留天帐览，词入帝宫传。\n国讶终军少，人知贾谊贤。\n公卿尽虚左，朋识共推先。\n不恨依穷辙，终期济巨川。\n才雄望羔雁，寿促背貂蝉。\n福善闻前录，歼良昧上玄。\n何辜铩鸾翮，底事碎龙泉。\n鵩起长沙赋，麟终曲阜编。\n域中君道广，海内我情偏。\n乍失疑犹见，沈思悟绝缘。\n生前不忍别，死后向谁宣。\n为此情难尽，弥令忆更缠。\n本家清渭曲，归葬旧茔边。\n永去长安道，徒闻京兆阡。\n旌车出郊甸，乡国隐云天。\n定作无期别，宁同旧日旋。\n候门家属苦，行路国人怜。\n送客哀难进，征途泥復前。\n赠言为挽曲，奠席是离筵。\n念昔同携手，风期不暂捐。\n南山俱隐逸，东洛类神仙。\n未省音容间，那堪生死迁。\n花时金谷饮，月夜竹林眠。\n满地传都赋，倾朝看药船。\n羣公咸属目，微物敢齐肩。\n谬合同人旨，而将玉树连。\n不期先挂劒，长恐后施鞭。\n为善吾无矣，知音子绝焉。\n琴声纵不没，终亦继悲弦。",
        "dynasty": "唐",
        "collection_info": null
    },
    {
        "uuid": "ab7dfcde3d7665bcb9271f112e3fd45e",
        "title": "奉和圣制从蓬莱向兴庆阁道中留春雨中春望之作应制",
        "author": "王维",
        "content": "渭水自萦秦塞曲，黄山旧遶汉宫斜。\n銮舆迥出千门柳，阁道回看上苑花。\n云裏帝城双凤阙，雨中春树万人家。\n为乘阳气行时令，不是宸游玩物华。",
        "dynasty": "唐",
        "collection_info": null
    },
    {
        "uuid": "631b3b9248fec3eda6cc5d803a486b82",
        "title": "大同殿柱产玉芝龙池上有庆云神光照殿百官共覩圣恩便赐宴乐敢书即事",
        "author": "王维",
        "content": "欲笑周文歌宴镐，遥轻汉武乐横汾。\n岂知玉殿生三秀，讵有铜池出五云。\n陌上尧樽倾北斗，楼前舜乐动南熏。\n共欢天意同人意，万岁千秋奉圣君。",
        "dynasty": "唐",
        "collection_info": null
    },
    {
        "uuid": "d5de0685520c4244571ff18e341d555e",
        "title": "敕赐百官樱桃",
        "author": "王维",
        "content": "芙蓉阙下会千官，紫禁朱樱出上[兰]。\n纔是寝园春荐后，非关御苑鸟衔残。\n归鞍竞带青丝笼，中使频倾赤玉盘。\n饱食不须愁内热，大官还有蔗浆寒。",
        "dynasty": "唐",
        "collection_info": null
    },
    {
        "uuid": "c8846b2b15bd6e61427ec37033b70219",
        "title": "敕借岐王九成宫避暑应教",
        "author": "王维",
        "content": "帝子远辞丹凤阙，天书遥借翠微宫。\n隔窗云雾生衣上，卷幔山泉入镜中。\n林下水声喧语笑，岩间树色隐房栊。\n仙家未必能胜此，何事吹笙向碧空。",
        "dynasty": "唐",
        "collection_info": null
    },
    {
        "uuid": "a635313548cdf364785accca1c5b5fde",
        "title": "和贾舍人早朝大明宫之作",
        "author": "王维",
        "content": "绛帻鸡人送晓筹，尚衣方进翠云裘。\n九天阊阖开宫殿，万国衣冠拜冕旒。\n日色纔临仙掌动，香烟欲傍衮龙浮。\n朝罢须裁五色诏，佩声归向凤池头。",
        "dynasty": "唐",
        "collection_info": null
    },
    {
        "uuid": "0b08f569c5cfef711f3c7089b6e33338",
        "title": "和太常韦主簿五郎温汤寓目之作",
        "author": "王维",
        "content": "汉主离宫接露台，秦川一半夕阳开。\n青山尽是朱旗绕，碧涧翻从玉殿来。\n新丰树裏行人度，小苑城边猎骑回。\n闻道甘泉能献赋，悬知独有子云才。",
        "dynasty": "唐",
        "collection_info": null
    },
    {
        "uuid": "e735573ef09fc11377daa8044ad54fc7",
        "title": "苑舍人能书梵字兼达梵音皆曲尽其妙戏为之赠",
        "author": "王维",
        "content": "名儒待诏满公车，才子为郎典石渠。\n莲花法藏心悬悟，贝叶经文手自书。\n楚词共许胜杨马，梵字何人辨鲁鱼。\n故旧相望在三事，愿君莫厌承明庐。",
        "dynasty": "唐",
        "collection_info": null
    },
    {
        "uuid": "15bc68118835872cf1f36c38b95b722e",
        "title": "重酬苑郎中",
        "author": "王维",
        "content": "何幸含香奉至尊，多惭未报主人恩。\n草木尽能酬雨露，荣枯安敢问干坤。\n仙郎有意怜同舍，丞相无私断埽门。\n扬子解嘲徒自遣，冯唐已老復何论。",
        "dynasty": "唐",
        "collection_info": null
    },
    {
        "uuid": "e89255cdad0a0fe0757707b4914d43fe",
        "title": "酬郭给事",
        "author": "王维",
        "content": "洞门高阁霭余辉，桃李阴阴柳絮飞。\n禁裏疎钟官舍晚，省中啼鸟吏人稀。\n晨摇玉佩趋金殿，夕奉天书拜琐闱。\n强欲从君无那老，将因卧病解朝衣。",
        "dynasty": "唐",
        "collection_info": null
    },
    {
        "uuid": "7cacc3c9c0c96f962005f1aafe951870",
        "title": "出塞",
        "author": "王维",
        "content": "居延城外猎天骄，白草连山野火烧。\n暮云空碛时驱马，秋日平原好射鵰。\n护羗校尉朝乘障，破虏将军夜渡辽。\n玉靶角弓珠勒马，汉家将赐霍嫖姚。",
        "dynasty": "唐",
        "collection_info": null
    },
    {
        "uuid": "96a3aa72be0ddf58fbcc51d34dbc518f",
        "title": "既蒙宥罪旋復拜官伏感圣恩窃书鄙意兼奉简新除使君等诸公",
        "author": "王维",
        "content": "忽蒙汉诏还冠冕，始觉殷王解网罗。\n日比皇明犹自暗，天齐圣寿未云多。\n花迎喜气皆知笑，鸟识欢心亦解歌。\n闻道百城新佩印，还来双阙共鸣珂。",
        "dynasty": "唐",
        "collection_info": null
    },
    {
        "uuid": "156e421e2b825a94e1e4349e23fed712",
        "title": "送方尊师归嵩山",
        "author": "王维",
        "content": "仙官欲往九龙潭，旄节朱幡倚石龛。\n山压天中半天上，洞穿江底出江南。\n瀑布杉松常带雨，夕阳苍翠忽成岚。\n借问迎来双白鹤，已曾衡岳送苏耽。",
        "dynasty": "唐",
        "collection_info": null
    },
    {
        "uuid": "c28ef6cee8fc8017c77fd03d5fb2d92a",
        "title": "送杨少府贬郴州",
        "author": "王维",
        "content": "明到衡山与洞庭，若为秋月听猿声。\n愁看北渚三湘远，恶说南风五两轻。\n青草瘴时过夏口，白头浪裏出湓城。\n长沙不久留才子，贾谊何须弔屈平。",
        "dynasty": "唐",
        "collection_info": null
    },
    {
        "uuid": "4ddc9a05e8d9c303e7dda33f07d4d34f",
        "title": "过乘如禅师萧居士嵩丘兰若",
        "author": "王维",
        "content": "无着天亲弟与兄，嵩丘兰若一峰晴。\n食随鸣磬巢乌下，行踏空林落叶声。\n迸水定侵香案湿，雨花应共石床平。\n深洞长松何所有，俨然天竺古先生。",
        "dynasty": "唐",
        "collection_info": null
    },
    {
        "uuid": "f5d3a6c3f7f7d5f4b1259c1629e893ac",
        "title": "春日与裴迪过新昌里访吕逸人不遇",
        "author": "王维",
        "content": "桃源一向绝风尘，柳市南头访隐沦。\n到门不敢题凡鸟，看竹何须问主人。\n城上青山如屋裏，东家流水入西邻。\n闭户着书多岁月，种松皆老作龙鳞。",
        "dynasty": "唐",
        "collection_info": null
    },
    {
        "uuid": "d80c441d851b707e1ba031eb55a7c36e",
        "title": "酌酒与裴迪",
        "author": "王维",
        "content": "酌酒与君君自宽，人情翻覆似波澜。\n白首相知犹按劒，朱门先达笑弹冠。\n草色全经细雨湿，花枝欲动春风寒。\n世事浮云何足问，不如高卧且加餐。",
        "dynasty": "唐",
        "collection_info": null
    },
    {
        "uuid": "2d83cdc78455ed34dedb168314427a69",
        "title": "辋川别业",
        "author": "王维",
        "content": "不到东山向一年，归来纔及种春田。\n雨中草色绿堪染，水上桃花红欲然。\n优娄比丘经论学，伛偻丈人乡里贤。\n披衣倒屣且相见，相欢语笑衡门前。",
        "dynasty": "唐",
        "collection_info": null
    },
    {
        "uuid": "bf679d8b03ce1a41b5aeca909e03e6e4",
        "title": "早秋山中作",
        "author": "王维",
        "content": "无才不敢累明时，思向东溪守故篱。\n岂厌尚平婚嫁早，却嫌陶令去官迟。\n草间蛩响临秋急，山裏蝉声薄暮悲。\n寂寞柴门人不到，空林独与白云期。",
        "dynasty": "唐",
        "collection_info": null
    },
    {
        "uuid": "8d2e308048f1a081a2ef51b040f8662c",
        "title": "积雨辋川庄作",
        "author": "王维",
        "content": "积雨空林烟火迟，蒸藜炊黍饷东菑。\n漠漠水田飞白鹭，阴阴夏木啭黄鹂。\n山中习静观朝槿，松下清斋折露葵。\n野老与人争席罢，海鸥何事更相疑。",
        "dynasty": "唐",
        "collection_info": null
    },
    {
        "uuid": "3441c9cc250d475ab2d3c2f94a32cb2f",
        "title": "听百舌鸟",
        "author": "王维",
        "content": "上兰门外草萋萋，未央宫中花裏栖。\n亦有相随过御苑，不知若箇向金堤。\n入春解作千般语，拂曙能先百鸟啼。\n万户千门应觉晓，建章何必听鸣鸡。",
        "dynasty": "唐",
        "collection_info": null
    },
    {
        "uuid": "c25765713550249ffea06c85a0162cb4",
        "title": "息夫人",
        "author": "王维",
        "content": "莫以今时宠，难忘旧日恩。\n看花满眼泪，不共楚王言。",
        "dynasty": "唐",
        "collection_info": null
    },
    {
        "uuid": "4334f39d1ac4cefdd7d33f0bdf17b8bb",
        "title": "班婕妤三首 一",
        "author": "王维",
        "content": "玉窗萤影度，金殿人声绝。\n秋夜守罗帷，孤灯耿不灭。",
        "dynasty": "唐",
        "collection_info": null
    },
    {
        "uuid": "6f9acce630d06e335900169b80cfe16f",
        "title": "班婕妤三首 二",
        "author": "王维",
        "content": "宫殿生秋草，君王恩幸疎。\n那堪闻凤吹，门外度金舆。",
        "dynasty": "唐",
        "collection_info": null
    },
    {
        "uuid": "9caa2ad719c87dcf9c8fd0f1c695850f",
        "title": "班婕妤三首 三",
        "author": "王维",
        "content": "怪来妆阁闭，朝下不相迎。\n总向春园裏，花间笑语声。",
        "dynasty": "唐",
        "collection_info": null
    },
    {
        "uuid": "f69dd5f80f39e71c29108d82b57a6024",
        "title": "辋川集 孟城坳",
        "author": "王维",
        "content": "新家孟城口，古木余衰柳。\n来者復为谁，空悲昔人有。",
        "dynasty": "唐",
        "collection_info": null
    },
    {
        "uuid": "91c271f14b10edf0acf4d218125f6f29",
        "title": "辋川集 华子冈",
        "author": "王维",
        "content": "飞鸟去不穷，连山復秋色。\n上下华子冈，惆怅情何极。",
        "dynasty": "唐",
        "collection_info": null
    },
    {
        "uuid": "269adbc8ea5682c6bf6eac04464a3c30",
        "title": "辋川集 文杏馆",
        "author": "王维",
        "content": "文杏裁为梁，香茅结为宇。\n不知栋裏云，去作人间雨。",
        "dynasty": "唐",
        "collection_info": null
    },
    {
        "uuid": "8b3fb0fdaae40b7e60779ce9981b6c5d",
        "title": "辋川集 斤竹岭",
        "author": "王维",
        "content": "檀栾暎空曲，青翠漾涟漪。\n暗入商山路，樵人不可知。",
        "dynasty": "唐",
        "collection_info": null
    },
    {
        "uuid": "b95e88b854deafc6f645726f45405056",
        "title": "辋川集 鹿柴",
        "author": "王维",
        "content": "空山不见人，但闻人语响。\n返景入深林，復照青苔上。",
        "dynasty": "唐",
        "collection_info": null
    },
    {
        "uuid": "661187e658d13154086931dbc3c59b83",
        "title": "辋川集 木兰柴",
        "author": "王维",
        "content": "秋山敛余照，飞鸟逐前侣。\n彩翠时分明，夕岚无处所。",
        "dynasty": "唐",
        "collection_info": null
    },
    {
        "uuid": "c6d56f842790a11541b3b6efa5ac1fc5",
        "title": "辋川集 茱萸沜",
        "author": "王维",
        "content": "结实红且绿，復如花更开。\n山中傥留客，置此芙蓉杯。",
        "dynasty": "唐",
        "collection_info": null
    },
    {
        "uuid": "7119ccf5aeff14997dcdae7488b39113",
        "title": "辋川集 宫槐陌",
        "author": "王维",
        "content": "仄径荫宫槐，幽阴多绿苔。\n应门但迎埽，畏有山僧来。",
        "dynasty": "唐",
        "collection_info": null
    },
    {
        "uuid": "5b393a7a41707474cc71db56d65dc932",
        "title": "辋川集 临湖亭",
        "author": "王维",
        "content": "轻舸迎上客，悠悠湖上来。\n当轩对尊酒，四面芙蓉开。",
        "dynasty": "唐",
        "collection_info": null
    },
    {
        "uuid": "39d1b6c0f4137fe3ea64ad9ff68c8f0f",
        "title": "辋川集 南垞",
        "author": "王维",
        "content": "轻舟南垞去，北垞淼难即。\n隔浦望人家，遥遥不相识。",
        "dynasty": "唐",
        "collection_info": null
    },
    {
        "uuid": "f9195c74ee91a1ebe814c963e9701fa5",
        "title": "辋川集 欹湖",
        "author": "王维",
        "content": "吹箫凌极浦，日暮送夫君。\n湖上一回首，青山卷白云。",
        "dynasty": "唐",
        "collection_info": null
    },
    {
        "uuid": "62146cf9de22c1452703c92292cb684b",
        "title": "辋川集 柳浪",
        "author": "王维",
        "content": "分行接绮树，倒影入清漪。\n不学御沟上，春风伤别离。",
        "dynasty": "唐",
        "collection_info": null
    },
    {
        "uuid": "bd370c5a850f5c5dd46b58dbb635b677",
        "title": "辋川集 栾家濑",
        "author": "王维",
        "content": "飒飒秋雨中，浅浅石溜泻。\n跳波自相溅，白鹭惊復下。",
        "dynasty": "唐",
        "collection_info": null
    },
    {
        "uuid": "8bb078adb351fc77aacf583478740f10",
        "title": "辋川集 金屑泉",
        "author": "王维",
        "content": "日饮金屑泉，少当千余岁。\n翠凤翊文螭，羽节朝玉帝。",
        "dynasty": "唐",
        "collection_info": null
    },
    {
        "uuid": "c3756ba55468c75cc52c70fe5114716f",
        "title": "辋川集 白石滩",
        "author": "王维",
        "content": "清浅白石滩，绿蒲向堪把。\n家住水东西，浣纱明月下。",
        "dynasty": "唐",
        "collection_info": null
    },
    {
        "uuid": "27a7a754a5f23a3c94c538943e7a1259",
        "title": "辋川集 北垞",
        "author": "王维",
        "content": "北垞湖水北，杂树暎朱阑。\n逶迤南川水，明灭青林端。",
        "dynasty": "唐",
        "collection_info": null
    },
    {
        "uuid": "307b7e853b4b4ab196b77c275582f10e",
        "title": "辋川集 竹里馆",
        "author": "王维",
        "content": "独坐幽篁裏，弹琴復长啸。\n深林人不知，明月来相照。",
        "dynasty": "唐",
        "collection_info": null
    },
    {
        "uuid": "c75bfb9a2060e26eefc24845c3b7fecf",
        "title": "辋川集 辛夷坞",
        "author": "王维",
        "content": "木末芙蓉花，山中发红萼。\n涧户寂无人，纷纷开且落。",
        "dynasty": "唐",
        "collection_info": null
    },
    {
        "uuid": "5e998c0aa5f4cc1ca0c60c2391d2ed9d",
        "title": "辋川集 漆园",
        "author": "王维",
        "content": "古人非傲吏，自阙经世务。\n偶寄一微官，婆娑数株树。",
        "dynasty": "唐",
        "collection_info": null
    },
    {
        "uuid": "8d9c2a8e66c6df02353a02cd9cc3a3c0",
        "title": "辋川集 椒园",
        "author": "王维",
        "content": "桂尊迎帝子，杜若赠佳人。\n椒浆奠瑶席，欲下云中君。",
        "dynasty": "唐",
        "collection_info": null
    },
    {
        "uuid": "96e01992ed1f74a917c79738607996a7",
        "title": "皇甫岳云溪杂题五首 鸟鸣涧",
        "author": "王维",
        "content": "人闲桂花落，夜静春山空。\n月出惊山鸟，时鸣春涧中。",
        "dynasty": "唐",
        "collection_info": null
    },
    {
        "uuid": "cb2f8cada60047acf0e2541084d8a4e5",
        "title": "皇甫岳云溪杂题五首 莲花坞",
        "author": "王维",
        "content": "日日采莲去，洲长多暮归。\n弄篙莫溅水，畏湿红莲衣。",
        "dynasty": "唐",
        "collection_info": null
    },
    {
        "uuid": "5cf60825857a3d20e3925b8dc4cbc094",
        "title": "皇甫岳云溪杂题五首 鸬鹚堰",
        "author": "王维",
        "content": "乍向红莲没，復出清蒲扬。\n独立何䙰褷，衔鱼古查上。",
        "dynasty": "唐",
        "collection_info": null
    },
    {
        "uuid": "d308414f772565e06d27a6e2eb1954ea",
        "title": "皇甫岳云溪杂题五首 上平田",
        "author": "王维",
        "content": "朝耕上平田，暮耕上平田。\n借问问津者，宁知沮溺贤。",
        "dynasty": "唐",
        "collection_info": null
    },
    {
        "uuid": "67761e82fe7a4ad9e56b8dab6242a117",
        "title": "皇甫岳云溪杂题五首 萍池",
        "author": "王维",
        "content": "春池深且广，会待轻舟迴。\n靡靡绿萍合，垂杨埽復开。",
        "dynasty": "唐",
        "collection_info": null
    },
    {
        "uuid": "491c6ea303a445b2dfdc0d679c24ca45",
        "title": "荅裴迪辋口遇雨忆终南山之作",
        "author": "王维",
        "content": "淼淼寒流广，苍苍秋雨晦。\n君问终南山，心知白云外。",
        "dynasty": "唐",
        "collection_info": null
    },
    {
        "uuid": "6a4ad0d6ac7e93057adcf827a1d52115",
        "title": "山中寄诸弟妹",
        "author": "王维",
        "content": "山中多法侣，禅诵自为羣。\n城郭遥相望，唯应见白云。",
        "dynasty": "唐",
        "collection_info": null
    },
    {
        "uuid": "438d57b278c583f1cfe0262a9cfce658",
        "title": "闻裴秀才迪吟诗因戏赠",
        "author": "王维",
        "content": "猿吟一何苦，愁朝復悲夕。\n莫作巫峡声，肠断秋江客。",
        "dynasty": "唐",
        "collection_info": null
    },
    {
        "uuid": "1049c340f2ac6b59b786af671aa58541",
        "title": "赠韦穆十八",
        "author": "王维",
        "content": "与君青眼客，共有白云心。\n不相东山去，日令春草深。",
        "dynasty": "唐",
        "collection_info": null
    },
    {
        "uuid": "ae8ea6d7362379b3840802973082e946",
        "title": "送别",
        "author": "王维",
        "content": "山中相送罢，日暮掩柴扉。\n春草明年绿，王孙归不归。",
        "dynasty": "唐",
        "collection_info": null
    },
    {
        "uuid": "f741ebc6d2722be07968ca058263f5ad",
        "title": "临高台送黎拾遗",
        "author": "王维",
        "content": "相送临高台，川原杳何极。\n日暮飞鸟还，行人去不息。",
        "dynasty": "唐",
        "collection_info": null
    },
    {
        "uuid": "cbc536a0f6b7fa0dc3bb8afc6508887b",
        "title": "别辋川别业",
        "author": "王维",
        "content": "依迟动车马，惆怅出松萝。\n忍别青山去，其如绿水何。",
        "dynasty": "唐",
        "collection_info": null
    },
    {
        "uuid": "338d0831cd6883f46c1738225a666bd1",
        "title": "崔九弟欲往南山马上口号与别",
        "author": "王维",
        "content": "城隅一分手，几日还相见。\n山中有桂花，莫待花如霰。",
        "dynasty": "唐",
        "collection_info": null
    },
    {
        "uuid": "5bc51f70611225930200d4bbf9a5e772",
        "title": "题友人云母障子",
        "author": "王维",
        "content": "君家云母障，时向野庭开。\n自有山泉入，非因采画来。",
        "dynasty": "唐",
        "collection_info": null
    },
    {
        "uuid": "c61ccf31fc5e1a07f0bc52e37334f335",
        "title": "红牡丹",
        "author": "王维",
        "content": "绿艳闲且静，红衣浅復深。\n花心愁欲断，春色岂知心。",
        "dynasty": "唐",
        "collection_info": null
    },
    {
        "uuid": "e562664ac0612eeffc73119d94da087b",
        "title": "左掖梨花",
        "author": "王维",
        "content": "闲洒阶边草，轻随箔外风。\n黄莺弄不足，衔入未央宫。",
        "dynasty": "唐",
        "collection_info": null
    },
    {
        "uuid": "a2910618c1375b62aa0821a5c37f5995",
        "title": "菩提寺禁口号又示裴迪",
        "author": "王维",
        "content": "安得舍罗网，拂衣辞世喧。\n悠然策藜杖，归向桃花源。",
        "dynasty": "唐",
        "collection_info": null
    },
    {
        "uuid": "ec03981b2885f5f7170506827bb0e67b",
        "title": "杂诗三首 一",
        "author": "王维",
        "content": "家住孟津河，门对孟津口。\n常有江南船，寄书家中否。",
        "dynasty": "唐",
        "collection_info": null
    },
    {
        "uuid": "c2bd25c48476b5f4e4eb8f77da53d49e",
        "title": "杂诗三首 二",
        "author": "王维",
        "content": "君自故乡来，应知故乡事。\n来日绮窗前，寒梅着花未。",
        "dynasty": "唐",
        "collection_info": null
    },
    {
        "uuid": "c181d1fdc2ddcc23d8cd5000a35b8bfb",
        "title": "杂诗三首 三",
        "author": "王维",
        "content": "已见寒梅发，復闻啼鸟声。\n心心视春草，畏向阶前生。",
        "dynasty": "唐",
        "collection_info": null
    },
    {
        "uuid": "ff34aeebd227011b385ec1c15c7547b5",
        "title": "崔兴宗写真咏",
        "author": "王维",
        "content": "画君年少时，如今君已老。\n今时新识人，知君旧时好。",
        "dynasty": "唐",
        "collection_info": null
    },
    {
        "uuid": "66d48d3ca488876300904bed51a9c9cb",
        "title": "山茱萸",
        "author": "王维",
        "content": "朱实山下开，清香寒更发。\n幸与丛桂花，窗前向秋月。",
        "dynasty": "唐",
        "collection_info": null
    },
    {
        "uuid": "2a74113a873a6a81550cd97b80fd5af9",
        "title": "相思",
        "author": "王维",
        "content": "红豆生南国，秋来发故枝。\n愿君多采撷，此物最相思。",
        "dynasty": "唐",
        "collection_info": null
    },
    {
        "uuid": "f5f6ea117deaa3d868b73654533306c4",
        "title": "书事",
        "author": "王维",
        "content": "轻阴阁小雨，深院昼慵开。\n坐看苍苔色，欲上人衣来。",
        "dynasty": "唐",
        "collection_info": null
    },
    {
        "uuid": "9dfdae0022d306e0aac8b4ce52279b0d",
        "title": "哭孟浩然",
        "author": "王维",
        "content": "故人不可见，汉水日东流。\n借问襄阳老，江山空蔡州。",
        "dynasty": "唐",
        "collection_info": null
    },
    {
        "uuid": "fef6c59302fcbceee33053345f111eeb",
        "title": "阙题二首 一",
        "author": "王维",
        "content": "荆溪白石出，天寒红叶稀。\n山路元无雨，空翠湿人衣。",
        "dynasty": "唐",
        "collection_info": null
    },
    {
        "uuid": "b89ce188a3701b076cf89301ef6575db",
        "title": "阙题二首 二",
        "author": "王维",
        "content": "相看不忍发，惨淡暮潮平。\n语罢更携手，月明洲渚生。",
        "dynasty": "唐",
        "collection_info": null
    },
    {
        "uuid": "66f63de23e314835426a1b5d24b4d194",
        "title": "田园乐七首 一",
        "author": "王维",
        "content": "厌见千门万户，经过北里南邻。\n官府鸣珂有底，崆峒散髪何人。",
        "dynasty": "唐",
        "collection_info": null
    },
    {
        "uuid": "02968c623fae660dc8a626ca7e30ddf5",
        "title": "田园乐七首 二",
        "author": "王维",
        "content": "再见封侯万户，立谈赐璧一双。\n讵胜耦耕南亩，何如高卧东窗。",
        "dynasty": "唐",
        "collection_info": null
    },
    {
        "uuid": "a8c82d2a35041b61127d7533af93ce55",
        "title": "田园乐七首 三",
        "author": "王维",
        "content": "采菱渡头风急，策杖林西日斜。\n杏树坛边渔父，桃花源裏人家。",
        "dynasty": "唐",
        "collection_info": null
    },
    {
        "uuid": "8f2bd838e14a9ca9ef751ba41d747472",
        "title": "田园乐七首 四",
        "author": "王维",
        "content": "萋萋春草秋绿，落落长松夏寒。\n牛羊自归村巷，童稚不识衣冠。",
        "dynasty": "唐",
        "collection_info": null
    },
    {
        "uuid": "a5e9a5882875b70914943b3fec94ead0",
        "title": "田园乐七首 五",
        "author": "王维",
        "content": "山下孤烟远村，天边独树高原。\n一瓢颜回陋巷，五柳先生对门。",
        "dynasty": "唐",
        "collection_info": null
    },
    {
        "uuid": "f02f991a26bf1f9b9bcca32f365cdcd2",
        "title": "田园乐七首 六",
        "author": "王维",
        "content": "桃红復含宿雨，柳绿更带朝烟。\n花落家童未埽，莺啼山客犹眠。",
        "dynasty": "唐",
        "collection_info": null
    },
    {
        "uuid": "75e1abcd0335d8d59af981a77854632b",
        "title": "田园乐七首 七",
        "author": "王维",
        "content": "酌酒会临泉水，抱琴好倚长松。\n南园露葵朝折，东谷黄粱夜舂。",
        "dynasty": "唐",
        "collection_info": null
    },
    {
        "uuid": "7cee1c143bdea4b186eb1c41f7ce08e4",
        "title": "少年行四首 一",
        "author": "王维",
        "content": "新丰美酒斗十千，咸阳游侠多少年。\n相逢意气为君饮，繫马高楼垂柳边。",
        "dynasty": "唐",
        "collection_info": null
    },
    {
        "uuid": "2e16ab8c4345acb54a63370dd755c8db",
        "title": "少年行四首 二",
        "author": "王维",
        "content": "出身仕汉羽林郎，初随骠骑战渔阳。\n孰知不向边庭苦，纵死犹闻侠骨香。",
        "dynasty": "唐",
        "collection_info": null
    },
    {
        "uuid": "301813a386d9f9b0e7bb4a3f57546737",
        "title": "少年行四首 三",
        "author": "王维",
        "content": "一身能擘两雕弧，虏骑千重只似无。\n偏坐金鞍调白羽，纷纷射杀五单于。",
        "dynasty": "唐",
        "collection_info": null
    },
    {
        "uuid": "c3034bd718499b095eda8e9bd540d820",
        "title": "少年行四首 四",
        "author": "王维",
        "content": "汉家君臣欢宴终，高议云台论战功。\n天子临轩赐侯印，将军佩出明光宫。",
        "dynasty": "唐",
        "collection_info": null
    },
    {
        "uuid": "8d2f26fa3ec5f8b3538a392cd1e44c86",
        "title": "赠裴旻将军",
        "author": "王维",
        "content": "腰间宝劒七星文，臂上琱弓百战勋。\n见说云中擒黠虏，始知天上有将军。",
        "dynasty": "唐",
        "collection_info": null
    },
    {
        "uuid": "8b43834cce3c8bd93695087e26029c4b",
        "title": "九月九日忆山东兄弟",
        "author": "王维",
        "content": "独在异乡为异客，每逢佳节倍思亲。\n遥知兄弟登高处，遍插茱萸少一人。",
        "dynasty": "唐",
        "collection_info": null
    },
    {
        "uuid": "dff1cd0aa1f82a8c455f1f2602bc1046",
        "title": "送王尊师归蜀中拜埽",
        "author": "王维",
        "content": "大罗天上神仙客，濯锦江头花柳春。\n不为碧鸡称使者，唯令白鹤报乡人。",
        "dynasty": "唐",
        "collection_info": null
    },
    {
        "uuid": "468a56caac662b86440b20e2ba2aa6ce",
        "title": "渭城曲",
        "author": "王维",
        "content": "渭城朝雨浥轻尘，客舍青青杨柳春。\n劝君更尽一杯酒，西出阳关无故人。",
        "dynasty": "唐",
        "collection_info": null
    },
    {
        "uuid": "8166f1c19c4e67031eb7ae154b65adc0",
        "title": "齐州送祖二",
        "author": "王维",
        "content": "送君南浦泪如丝，君向东州使我悲。\n为报故人顦顇尽，如今不似洛阳时。",
        "dynasty": "唐",
        "collection_info": null
    },
    {
        "uuid": "6872ad2b6bb3e149d5bb39a2431808eb",
        "title": "送韦评事",
        "author": "王维",
        "content": "欲逐将军取右贤，沙场走马向居延。\n遥知汉使萧关外，愁见孤城落日边。",
        "dynasty": "唐",
        "collection_info": null
    },
    {
        "uuid": "d70e3dfb8a7f2148dc5ee9eb42fe2843",
        "title": "灵云池送从弟",
        "author": "王维",
        "content": "金杯缓酌清歌转，画舸轻移艳舞回。\n自叹鹡鸰临水别，不同鸿鴈向池来。",
        "dynasty": "唐",
        "collection_info": null
    },
    {
        "uuid": "5347dba8a44cc47a04375e7625e24476",
        "title": "送沈子归江东",
        "author": "王维",
        "content": "杨柳渡头行客稀，罟师荡桨向临圻。\n唯有相思似春色，江南江北送君归。",
        "dynasty": "唐",
        "collection_info": null
    },
    {
        "uuid": "2402d615221abe93708618f4003cfb96",
        "title": "与卢员外象过崔处士兴宗林亭",
        "author": "王维",
        "content": "绿树重阴盖四邻，青苔日厚自无尘。\n科头箕踞长松下，白眼看他世上人。",
        "dynasty": "唐",
        "collection_info": null
    },
    {
        "uuid": "f74d664618a54c81f935fce850a1fa5b",
        "title": "寒食汜上作",
        "author": "王维",
        "content": "广武城边逢暮春，汶阳归客泪沾巾。\n落花寂寂啼山鸟，杨柳青青渡水人。",
        "dynasty": "唐",
        "collection_info": null
    },
    {
        "uuid": "ec7f24d81cdd682197fe7ac2a31c8a32",
        "title": "戏题辋川别业",
        "author": "王维",
        "content": "柳条拂地不须折，松树披云从更长。\n藤花欲暗藏猱子，柏叶初齐养麝香。",
        "dynasty": "唐",
        "collection_info": null
    },
    {
        "uuid": "79184e843d40558aac9f24326268227c",
        "title": "戏题盘石",
        "author": "王维",
        "content": "可怜盘石临泉水，復有垂杨拂酒杯。\n若道春风不解意，何因吹送落花来。",
        "dynasty": "唐",
        "collection_info": null
    },
    {
        "uuid": "f15dfbe621aacda3403858aadce8f9be",
        "title": "寄河上段十六",
        "author": "王维",
        "content": "与君相见即相亲，闻道君家在孟津。\n为见行舟试借问，客中时有洛阳人。",
        "dynasty": "唐",
        "collection_info": null
    },
    {
        "uuid": "5d2cb6f2b5aa6290ee30270aef2c2019",
        "title": "菩提寺禁裴迪来相看说逆贼等凝碧池上作音乐供奉人等举声便一时泪下私成口号诵示裴迪",
        "author": "王维",
        "content": "万户伤心生野烟，百僚何日更朝天。\n秋槐叶落空宫裏，凝碧池头奏管弦。",
        "dynasty": "唐",
        "collection_info": null
    },
    {
        "uuid": "0b8dee0684446f44f672f1b816d3ac14",
        "title": "凉州赛神",
        "author": "王维",
        "content": "凉州城外少行人，百尺峰头望虏尘。\n健儿击鼓吹羌笛，共赛城东越骑神。",
        "dynasty": "唐",
        "collection_info": null
    },
    {
        "uuid": "d44e9484685a9adddd4b270509bddc4c",
        "title": "剧嘲史寰",
        "author": "王维",
        "content": "清风细雨湿梅花，骤马先过碧玉家。\n正值楚王宫裏至，门前初下七香车。",
        "dynasty": "唐",
        "collection_info": null
    },
    {
        "uuid": "87dae1510c25414923e0839feb3f26d6",
        "title": "叹白髪",
        "author": "王维",
        "content": "宿昔朱颜成暮齿，须臾白髮变垂髫。\n一生几许伤心事，不向空门何处销。",
        "dynasty": "唐",
        "collection_info": null
    },
    {
        "uuid": "a8b2e9f1e7d7e6a9fde34e371e8e3d93",
        "title": "伊州歌",
        "author": "王维",
        "content": "清风明月苦相思，荡子从戎十载余。\n征人去日慇懃嘱，归鴈来时数附书。",
        "dynasty": "唐",
        "collection_info": null
    },
    {
        "uuid": "5fd200784d5fd053c6edd76eaea11c05",
        "title": "送殷四葬",
        "author": "王维",
        "content": "送君返葬石楼山，松栢苍苍宾驭还。\n埋骨白云长已矣，空余流水向人间。",
        "dynasty": "唐",
        "collection_info": null
    },
    {
        "uuid": "bae43de55e3c685a7b3f368ea9c6e415",
        "title": "疑梦",
        "author": "王维",
        "content": "莫惊宠辱空忧喜，莫计恩讐浪苦辛。\n黄帝孔丘何处问？安知不是梦中身。",
        "dynasty": "唐",
        "collection_info": null
    },
    {
        "uuid": "82d41923c12b3fc61b17dbc41f74457d",
        "title": "句",
        "author": "王维",
        "content": "人家在仙掌，云气欲生衣。",
        "dynasty": "唐",
        "collection_info": null
    },
    {
        "uuid": "2fc77e8c94359de5ffa8d86c1e3a0255",
        "title": "古离别",
        "author": "王缙",
        "content": "下阶欲离别，相对映兰丛。\n含辞未及吐，泪落兰丛中。\n高堂静秋日，罗衣飘暮风。\n谁能待明月，迴首见床空。",
        "dynasty": "唐",
        "collection_info": null
    },
    {
        "uuid": "6d717b9e2a72757df6f97b39607addf8",
        "title": "青雀歌",
        "author": "王缙",
        "content": "林间青雀儿，来往翩翩绕一枝。\n莫言不解衔环报，但闻君恩今若为。",
        "dynasty": "唐",
        "collection_info": null
    },
    {
        "uuid": "1d6f76012d86caa5c22409592b9f3098",
        "title": "同王昌龄裴迪游青龙寺昙壁上人兄院集和兄维",
        "author": "王缙",
        "content": "林中空寂舍，阶下终南山。\n高卧一床上，迴看六合间。\n浮云几处灭，飞鸟何时还？问义天人接，无心世界闲。\n谁知大隐者，兄弟自追攀。",
        "dynasty": "唐",
        "collection_info": null
    },
    {
        "uuid": "d99a56732596fec76147103bf5e2eb35",
        "title": "别辋川别业",
        "author": "王缙",
        "content": "山月晓仍在，林风凉不绝。\n殷勤如有情，惆怅令人别。",
        "dynasty": "唐",
        "collection_info": null
    },
    {
        "uuid": "d6a9c9de9993dcb11f1dc00c0317bca6",
        "title": "与卢员外象过崔处士兴宗林亭",
        "author": "王缙",
        "content": "身名不问十年余，老大谁能更读书。\n林中独酌邻家酒，门外时闻长者车。",
        "dynasty": "唐",
        "collection_info": null
    },
    {
        "uuid": "5ff883340117368bc94a97ac1ca94478",
        "title": "九日作",
        "author": "王缙",
        "content": "莫将边地比京都，八月严霜草已枯。\n今日登高樽酒裏，不知能有菊花无。",
        "dynasty": "唐",
        "collection_info": null
    },
    {
        "uuid": "00d171479d9c3d9c8978443be3f41c4c",
        "title": "送孙秀才",
        "author": "王缙",
        "content": "帝城风日好，况復建平家。\n玉枕双纹簟，金盘五色瓜。\n山中无鲁酒，松下饭胡麻。\n莫厌田家苦，归期远復赊。",
        "dynasty": "唐",
        "collection_info": null
    },
    {
        "uuid": "e9dacbdb8c716bac349b641b8d9a0820",
        "title": "游悟真寺",
        "author": "王缙",
        "content": "闻道黄金地，仍开白玉田。\n掷山移巨石，呪岭出飞泉。\n猛虎同三径，愁猨学四禅。\n买香然绿桂，乞火蹈红莲。\n草色摇霞上，松声泛月边。\n山河穷百二，世界接三千。\n梵宇聊凭视，王城遂渺然。\n灞陵纔出树，渭水欲连天。\n远县分朱郭，孤村起白烟。\n望云思圣主，披雾忆羣贤。\n薄宦惭尸素，终身拟尚玄。\n谁知草庵客，曾和柏梁篇。",
        "dynasty": "唐",
        "collection_info": null
    },
    {
        "uuid": "4a0e2b32addbdec64487ef159d2c10bf",
        "title": "青龙寺昙壁上人院集",
        "author": "裴迪",
        "content": "灵境信为绝，法堂出尘氛。\n自然成高致，向下看浮云。\n迤逦峯岫列，参差闾井分。\n林端远堞见，风末疎钟闻。\n吾师久禅寂，在世超人羣。",
        "dynasty": "唐",
        "collection_info": null
    },
    {
        "uuid": "03703582a4f16b46ed18c1be9b51e769",
        "title": "青雀歌",
        "author": "裴迪",
        "content": "动息自适性，不曾妄与燕雀羣。\n幸忝鹓鸾早相识，何时提携致青云。",
        "dynasty": "唐",
        "collection_info": null
    },
    {
        "uuid": "f49a0082ddbc37b65f8d6d70c3aaa4c6",
        "title": "游感化寺昙兴上人山院",
        "author": "裴迪",
        "content": "不远灞陵边，安居向十年。\n入门穿竹径，留客听山泉。\n鸟啭深林裏，心闲落照前。\n浮名竟何益，从此愿栖禅。",
        "dynasty": "唐",
        "collection_info": null
    },
    {
        "uuid": "b766842b1bbc5a029a25115311178285",
        "title": "夏日过青龙寺谒操禅师",
        "author": "裴迪",
        "content": "安禅一室内，左右竹亭幽。\n有法知不染，无言谁敢酬。\n鸟飞争向夕，蝉噪已先秋。\n烦暑自兹适，清凉何所求。",
        "dynasty": "唐",
        "collection_info": null
    },
    {
        "uuid": "19e4d466a316551266e9d85293aa5b94",
        "title": "春日与王右丞过新昌里访吕逸人不遇",
        "author": "裴迪",
        "content": "恨不逢君出荷簑，青松白屋更无他。\n陶令五男曾不有，蒋生三径枉相过。\n芙蓉曲沼春流满，薜荔成帷晚霭多。\n闻说桃源好迷客，不如高卧眄庭柯。",
        "dynasty": "唐",
        "collection_info": null
    },
    {
        "uuid": "18986129a5908baedbb0d9472eb9adbd",
        "title": "辋川集二十首 孟城坳",
        "author": "裴迪",
        "content": "结庐古城下，时登古城上。\n古城非畴昔，今人自来往。",
        "dynasty": "唐",
        "collection_info": null
    },
    {
        "uuid": "4e5fe0ff39918bc74d6041fb4c755305",
        "title": "辋川集二十首 华子冈",
        "author": "裴迪",
        "content": "落日松风起，还家草露晞。\n云光侵履迹，山翠拂人衣。",
        "dynasty": "唐",
        "collection_info": null
    },
    {
        "uuid": "4f80816eeebf479f75d4f69c3f27e22c",
        "title": "辋川集二十首 文杏馆",
        "author": "裴迪",
        "content": "迢迢文杏馆，跻攀日已屡。\n南岭与北湖，前看復迴顾。",
        "dynasty": "唐",
        "collection_info": null
    },
    {
        "uuid": "45e153914f9af82cd68071511acaa6e8",
        "title": "辋川集二十首 斤竹岭",
        "author": "裴迪",
        "content": "明流纡且直，绿篠密復深。\n一径通山路，行歌望旧岑。",
        "dynasty": "唐",
        "collection_info": null
    },
    {
        "uuid": "787bb8d433569fb88ff0e9231e1c5ab4",
        "title": "辋川集二十首 鹿柴",
        "author": "裴迪",
        "content": "日夕见寒山，便为独往客。\n不知深林事，但有麏麚迹。",
        "dynasty": "唐",
        "collection_info": null
    },
    {
        "uuid": "da26e2bf8d07d29b62545e90d1140b65",
        "title": "辋川集二十首 木兰柴",
        "author": "裴迪",
        "content": "苍苍落日时，鸟声乱溪水。\n缘溪路转深，幽兴何时已。",
        "dynasty": "唐",
        "collection_info": null
    },
    {
        "uuid": "174d671068cac783c4d7c055564a8c0b",
        "title": "辋川集二十首 茱萸沜",
        "author": "裴迪",
        "content": "飘香乱椒桂，布叶间檀栾。\n云日虽迴照，森沈犹自寒。",
        "dynasty": "唐",
        "collection_info": null
    },
    {
        "uuid": "1914dcb285155a2832f8e177d1d3bfc2",
        "title": "辋川集二十首 宫槐陌",
        "author": "裴迪",
        "content": "门前宫槐陌，是向欹湖道。\n秋来山雨多，落叶无人扫。",
        "dynasty": "唐",
        "collection_info": null
    },
    {
        "uuid": "a674865a6cf3aad2eaf0166d6a7e8b2f",
        "title": "辋川集二十首 临湖亭",
        "author": "裴迪",
        "content": "当轩弥滉漾，孤月正裴回。\n谷口猨声发，风传入户来。",
        "dynasty": "唐",
        "collection_info": null
    },
    {
        "uuid": "0b512447c14cfc2a206b351f00bd3ca2",
        "title": "辋川集二十首 南垞",
        "author": "裴迪",
        "content": "孤舟信一泊，南垞湖水岸。\n落日下崦嵫，清波殊淼漫。",
        "dynasty": "唐",
        "collection_info": null
    },
    {
        "uuid": "4bf532b756b3f40950d6376eaf22011d",
        "title": "辋川集二十首 欹湖",
        "author": "裴迪",
        "content": "空阔湖水广，青荧天色同。\n舣舟一长啸，四面来清风。",
        "dynasty": "唐",
        "collection_info": null
    },
    {
        "uuid": "5f92ae4bb2c7d4be7e0e172f27c2d6dc",
        "title": "辋川集二十首 柳浪",
        "author": "裴迪",
        "content": "映池同一色，逐吹散如丝。\n结阴既得地，何谢陶家时。",
        "dynasty": "唐",
        "collection_info": null
    },
    {
        "uuid": "644e43d8281cbe1706a28bd965709ff8",
        "title": "辋川集二十首 栾家濑",
        "author": "裴迪",
        "content": "濑声喧极浦，沿涉向南津。\n泛泛鸥凫渡，时时欲近人。",
        "dynasty": "唐",
        "collection_info": null
    },
    {
        "uuid": "26955b8ef7cc22a7effce6212ea93209",
        "title": "辋川集二十首 金屑泉",
        "author": "裴迪",
        "content": "萦渟澹不流，金碧如可拾。\n迎晨含素华，独往事朝汲。",
        "dynasty": "唐",
        "collection_info": null
    },
    {
        "uuid": "0ced819218286dae11eafed5f0cde0c5",
        "title": "辋川集二十首 白石滩",
        "author": "裴迪",
        "content": "跂石復临水，弄波情未极。\n日下川上寒，浮云澹无色。",
        "dynasty": "唐",
        "collection_info": null
    },
    {
        "uuid": "48b9957ff708d1f82d1643c7ce203fbe",
        "title": "辋川集二十首 北垞",
        "author": "裴迪",
        "content": "南山北垞下，结宇临欹湖。\n每欲采樵去，扁舟出菰蒲。",
        "dynasty": "唐",
        "collection_info": null
    },
    {
        "uuid": "2dc622a6a2a932190644fd32f80fb91a",
        "title": "辋川集二十首 竹里馆",
        "author": "裴迪",
        "content": "来过竹里馆，日与道相亲。\n出入唯山鸟，幽深无世人。",
        "dynasty": "唐",
        "collection_info": null
    },
    {
        "uuid": "d21e4dcac2e26f457d0f838ff2d2b29c",
        "title": "辋川集二十首 辛夷坞",
        "author": "裴迪",
        "content": "绿堤春草合，王孙自留玩/。\n况有辛夷花，色与芙蓉乱。",
        "dynasty": "唐",
        "collection_info": null
    },
    {
        "uuid": "95423e08ebb8fa4fe5e1d2eefd2b2136",
        "title": "辋川集二十首 漆园",
        "author": "裴迪",
        "content": "好闲早成性，果此谐宿诺。\n今日漆园游，还同庄叟乐。",
        "dynasty": "唐",
        "collection_info": null
    },
    {
        "uuid": "83650d29d3abb2fb535742cc4cbf770b",
        "title": "辋川集二十首 椒园",
        "author": "裴迪",
        "content": "丹刺罥人衣，芳香留过客。\n幸堪调鼎用，愿君垂采摘。",
        "dynasty": "唐",
        "collection_info": null
    },
    {
        "uuid": "86b92430515e279ff508709b7b9609cb",
        "title": "辋口遇雨忆终南山因献王维",
        "author": "裴迪",
        "content": "积雨晦空曲，平沙灭浮彩。\n辋水去悠悠，南山復何在。",
        "dynasty": "唐",
        "collection_info": null
    },
    {
        "uuid": "1671e8c62d694b68c3d3ef1c3b48a83c",
        "title": "崔九欲往南山马上口号与别",
        "author": "裴迪",
        "content": "归山深浅去，须尽丘壑美。\n莫学武陵人，暂游桃源裏。",
        "dynasty": "唐",
        "collection_info": null
    },
    {
        "uuid": "e4511657fca1104c2891af47eb460aa6",
        "title": "与卢员外象过崔处士兴宗林亭",
        "author": "裴迪",
        "content": "乔柯门裏自成阴，散髪窗中曾不簪。\n逍遥且喜从吾事，荣宠从来非我心。",
        "dynasty": "唐",
        "collection_info": null
    },
    {
        "uuid": "2439635236118349f338368726074d41",
        "title": "西塔寺陆羽茶泉",
        "author": "裴迪",
        "content": "竟陵西塔寺，踪迹尚空虚。\n不独支公住，曾经陆羽居。\n草堂荒产蛤，茶井冷生鱼。\n一汲清泠水，高风味有余。",
        "dynasty": "唐",
        "collection_info": null
    },
    {
        "uuid": "26dd75cc571f41f82ae645905184209e",
        "title": "同王右丞送瑗公南归",
        "author": "崔兴宗",
        "content": "行苦神亦秀，泠然溪上松。\n铜瓶与竹杖，来自祝融峯。\n常愿入灵岳，藏经访遗踪。\n南归见长老，且为说心胸。",
        "dynasty": "唐",
        "collection_info": null
    },
    {
        "uuid": "9750199117f3819072d4e6d0356dfb63",
        "title": "青雀歌",
        "author": "崔兴宗",
        "content": "青扈绕青林，翩翾陋体一微禽。\n不应常在藩篱下，他日凌云谁见心。",
        "dynasty": "唐",
        "collection_info": null
    },
    {
        "uuid": "ef681158928c43c0726aa38515501f35",
        "title": "和王维敕赐百官樱桃",
        "author": "崔兴宗",
        "content": "未央朝谒正逶迤，天上樱桃锡此时。\n朱实初传九华殿，繁花旧杂万年枝。\n未胜晏子江南橘，莫比潘家大谷梨。\n闻道令人好颜色，神农本草自应知。",
        "dynasty": "唐",
        "collection_info": null
    },
    {
        "uuid": "0a7ac3c6a7b59dfc2ce04b3260aec026",
        "title": "留别王维",
        "author": "崔兴宗",
        "content": "驻马欲分襟，清寒御沟上。\n前山景气佳，独往还惆怅。",
        "dynasty": "唐",
        "collection_info": null
    },
    {
        "uuid": "505ef253f6c1a9098808a88f2ad89820",
        "title": "酬王维卢象见过林亭",
        "author": "崔兴宗",
        "content": "穷巷空林常闭关，悠然独卧对前山。\n今朝忽枉嵇生驾，倒屣开门遥解颜。",
        "dynasty": "唐",
        "collection_info": null
    },
    {
        "uuid": "72c1d8baf984416790116d418154a901",
        "title": "送大理正摄御史判凉州别驾",
        "author": "苑咸",
        "content": "天子念西疆，咨君去不遑。\n垂银棘庭印，持斧柏台纲。\n雪下天山白，泉枯塞草黄。\n伫闻河陇外，还继海沂康。",
        "dynasty": "唐",
        "collection_info": null
    },
    {
        "uuid": "8a35f69cfeb6314661dba669ae04b783",
        "title": "酬王维",
        "author": "苑咸",
        "content": "莲花梵字本从天，华省仙郎早悟禅。\n三点成伊犹有想，一观如幻自忘筌。\n为文已变当时体，入用还推间气贤。\n应同罗汉无名欲，故作冯唐老岁年。",
        "dynasty": "唐",
        "collection_info": null
    },
    {
        "uuid": "4030f26e07de21061f291d9ca858c714",
        "title": "寻西山隐者不遇",
        "author": "丘为",
        "content": "绝顶一茅茨，直[上]三十里。\n扣关无僮仆，窥室唯案几。\n若非巾柴车，应是钓秋水。\n差池不相见，黾勉空仰止。\n草色新雨中，松声晚牕裏。\n及兹契幽绝，自足荡心耳。\n虽无宾主意，颇得清净理。\n兴尽方下山，何必待之子。",
        "dynasty": "唐",
        "collection_info": null
    },
    {
        "uuid": "0bc56878acdb3d7dab414e1e35cbf4f5",
        "title": "题农父庐舍",
        "author": "丘为",
        "content": "东风何时至，已绿湖上山。\n湖上春已早，田家日不闲。\n沟塍流水处，耒耜平芜间。\n薄暮饭牛罢，归来还闭关。",
        "dynasty": "唐",
        "collection_info": null
    },
    {
        "uuid": "50d306d9f74a074f3daf40eb84517a3d",
        "title": "泛若耶溪",
        "author": "丘为",
        "content": "结庐若耶裏，左右若耶水。\n无日不钓鱼，有时向城市。\n溪中水流急，渡口水流宽。\n每得樵风便，往来殊不难。\n一川草长绿，四时那得辨。\n短褐衣妻儿，余粮及鸡犬。\n日暮鸟雀稀，稚子呼牛归。\n住处无邻里，柴门独掩扉。",
        "dynasty": "唐",
        "collection_info": null
    },
    {
        "uuid": "845d883f521817f17a16ecc50c730f67",
        "title": "湖中寄王侍御",
        "author": "丘为",
        "content": "日日湖水上，好登湖上楼。\n终年不向郭，过午始梳头。\n尝自爱桮酒，得无相献酬。\n小僮能脍鲤，少妾事莲舟。\n每有南浦信，仍期后月游。\n方春转摇荡，孤兴时淹留。\n骢马真傲吏，翛然无所求。\n晨趋玉阶下，心许沧江流。\n少别如昨日，何言经数秋。\n应知方外事，独往非悠悠。",
        "dynasty": "唐",
        "collection_info": null
    },
    {
        "uuid": "675299ed71e8ffec2a82f1e40909b0b6",
        "title": "登润州城",
        "author": "丘为",
        "content": "天末江城晚，登临客望迷。\n春潮平岛屿，残雨隔虹蜺。\n鸟与孤帆远，烟和独树低。\n乡山何处是？目断广陵西。",
        "dynasty": "唐",
        "collection_info": null
    },
    {
        "uuid": "a744b05953a7bf3c7dfb3e731a586c5b",
        "title": "寻庐山崔征君",
        "author": "丘为",
        "content": "日高鸡犬静，门掩向寒塘。\n夜竹深茅宇，秋亭冷石床。\n住山年已远，服药寿偏长。\n虚弃浮生者，相逢益自伤。",
        "dynasty": "唐",
        "collection_info": null
    },
    {
        "uuid": "cfab18b0f1be0ccf15317b0b56f71b79",
        "title": "留别王维",
        "author": "丘为",
        "content": "归鞍白云外，缭绕出前山。\n今日又明日，自知心不闲。\n亲劳簪组送，欲趂莺花还。\n一步一回首，迟迟向近关。",
        "dynasty": "唐",
        "collection_info": null
    },
    {
        "uuid": "6b50f261cb1e681176d7707a3805b76c",
        "title": "竹下残雪",
        "author": "丘为",
        "content": "一点消未尽，孤月在竹阴。\n晴光夜转莹，寒气晓仍深。\n还对读书牖，且关乘兴心。\n已能依此地，终不傍瑶琴。",
        "dynasty": "唐",
        "collection_info": null
    },
    {
        "uuid": "8cff349a34e80bcdedcc9192460f4e26",
        "title": "送阎校书之越",
        "author": "丘为",
        "content": "南入剡中路，草云应转微。\n湖边好花照，山口细泉飞。\n此地饶古迹，世人多忘归。\n经年松雪在，永日世情稀。\n芸阁应相望，芳时不可违。",
        "dynasty": "唐",
        "collection_info": null
    },
    {
        "uuid": "5dfbc635c978b9f26f0965ae8db2c404",
        "title": "省试夏日可畏",
        "author": "丘为",
        "content": "赫赫温风扇，炎炎夏日徂。\n火威驰迥野，畏景烁遥途。\n势矫翔阳翰，功分造化炉。\n禁城千品烛，黄道一轮孤。\n落照频空簟，余晖卷夕梧。\n如何倦游子，中路独踟蹰。",
        "dynasty": "唐",
        "collection_info": null
    },
    {
        "uuid": "13cb2880fbc0a0a35fb05e446a23e1bb",
        "title": "左掖梨花",
        "author": "丘为",
        "content": "冷艳全欺雪，余香乍入衣。\n春风且莫定，吹向玉阶飞。",
        "dynasty": "唐",
        "collection_info": null
    },
    {
        "uuid": "d2017d0b2e3596f69a9389b11401ce17",
        "title": "渡汉江",
        "author": "丘为",
        "content": "漾舟汉江上，挂席候风生。\n临泛何容与，爱此江水清。\n芦洲隐遥嶂，露日隐孤城。\n自顾疎野性，难忘鸥鸟情。\n聊復与时顾，暂欲解尘缨。\n跋涉非吾愿，虚怀浩已盈。",
        "dynasty": "唐",
        "collection_info": null
    },
    {
        "uuid": "fd89b75676bd0193cc82508beedeb4ac",
        "title": "冬至下寄舍弟时应赴入京",
        "author": "丘为",
        "content": "去去知未远，依依甚初别。\n他乡至下心，昨夜阶前雪。\n终日读书仍少孤，家贫兄弟未当途。\n适远纔过宿舂料，相随惟一平头奴。\n男儿出门事四海，立身世业文章在。\n莫漫忆柴扉，驷马高车朝紫微。\n江南驿使不曾断，迎前为尔非春衣。",
        "dynasty": "唐",
        "collection_info": null
    },
    {
        "uuid": "11c37beec8cfc64d112605e0ffff2d33",
        "title": "送晁补阙归日本国",
        "author": "赵骅",
        "content": "西掖承休澣，东隅返故林。\n来称郯子学，归是越人吟。\n马上秋郊远，舟中曙海阴。\n知君怀魏阙，万里独摇心。",
        "dynasty": "唐",
        "collection_info": null
    },
    {
        "uuid": "41e6ac92960ee3f01aac1b8aa2ed0c86",
        "title": "古游侠呈军中诸将",
        "author": "崔颢",
        "content": "少年负胆气，好勇復知机。\n仗剑出门去，孤城逢合围。\n杀人辽水上，走马渔阳归。\n错落金锁甲，蒙茸貂鼠衣。\n还家行且猎，弓矢速如飞。\n地迥鹰犬疾，草深狐兔肥。\n腰间带两绶，转盼生光辉。\n顾谓今日战，何如随建威。",
        "dynasty": "唐",
        "collection_info": null
    },
    {
        "uuid": "16badaf2abf703dbc33b63b1b7845ae9",
        "title": "赠轻车",
        "author": "崔颢",
        "content": "悠悠远行归，经春涉长道。\n幽冀桑始青，洛阳蚕欲老。\n忆昨戎马地，别时心草草。\n烽火从北来，边城闭常早。\n平生少相遇，未得展怀抱。\n今日杯酒间，见君交情好。",
        "dynasty": "唐",
        "collection_info": null
    },
    {
        "uuid": "a0dd5a807d9d1f55c04e2cd2cc8c355e",
        "title": "赠王威古",
        "author": "崔颢",
        "content": "三十羽林将，出身常事边。\n春风吹浅草，猎骑何翩翩。\n插羽两相顾，鸣弓新上弦。\n射麋入深谷，饮马投荒泉。\n马上共倾酒，野中聊割鲜。\n相看未及饮，杂虏寇幽燕。\n烽火去不息，胡尘高际天。\n长驱救东北，战解城亦全。\n报国行赴难，古来皆共然。",
        "dynasty": "唐",
        "collection_info": null
    },
    {
        "uuid": "e661a4f060c75b0a488851f37145d02f",
        "title": "赠怀一上人",
        "author": "崔颢",
        "content": "法师东南秀，世实豪家子。\n削髮十二年，诵经峨眉裏。\n自此照羣蒙，卓然为道雄。\n观生尽入妄，悟有皆成空。\n净体无众染，苦心归妙宗。\n一朝敕书至，召入承明宫。\n说法金殿裏，焚香清禁中。\n传灯遍都邑，杖锡游王公。\n天子揖妙道，羣僚趋下风。\n我法本无着，时来出林壑。\n因心得化城，随病皆与药。\n上启黄屋心，下除苍生缚。\n一从入君门，说法无朝昏。\n帝作转轮王，师为持戒尊。\n轩风洒甘露，佛雨生慈根。\n但有灭度理，而生开济恩。\n復闻江海曲，好杀成风俗。\n帝曰我上人，为除羶腥欲。\n是日发西秦，东南至蕲春。\n风将衡桂接，地与吴楚邻。\n旧少清信士，实多渔猎人。\n一闻吾师至，舍网江湖滨。\n作礼忏前恶，洁诚期后因。\n因成日既久，事济身不守。\n更出淮楚间，復来荆河口。\n荆河马卿岑，兹地近道林。\n入讲鸟常狎，坐禅兽不侵。\n都非缘未尽，曾是教所任。\n故我一来事，永承微妙音。\n竹房见衣钵，松宇清身心。\n早悔业至浅，晚成计可寻。\n善哉远公义，清净如黄金。",
        "dynasty": "唐",
        "collection_info": null
    },
    {
        "uuid": "867910834da233c20057c7d0badcda4f",
        "title": "游天竺寺",
        "author": "崔颢",
        "content": "晨登天竺山，山殿朝阳晓。\n厓泉争喷薄，江岫相萦绕。\n直上孤顶高，平看众峰小。\n南州十二月，地暖冰雪少。\n青翠满寒山，藤萝覆冬沼。\n花龛瀑布侧，青壁石林杪。\n鸣钟集人天，施饭聚猨鸟。\n洗意归清净，澄心悟空了。\n始知世上人，万物一何扰。",
        "dynasty": "唐",
        "collection_info": null
    },
    {
        "uuid": "0bfec51232ea0e46a08b36e06349054f",
        "title": "入若耶溪",
        "author": "崔颢",
        "content": "轻舟去何疾，已到云林境。\n起坐鱼鸟间，动摇山水影。\n岩中响自答，溪裏言弥静。\n事事令人幽，停桡向余景。",
        "dynasty": "唐",
        "collection_info": null
    },
    {
        "uuid": "dbe63d8c993e5905deb27df9bfaa6a00",
        "title": "杂诗",
        "author": "崔颢",
        "content": "可怜青铜镜，挂在白玉堂。\n玉堂有美女，娇弄明月光。\n罗袖拂金鹊，綵屏点红妆。\n妆罢含情坐，春风桃李香。",
        "dynasty": "唐",
        "collection_info": null
    },
    {
        "uuid": "2c106c034501442313b7e2020125c30a",
        "title": "结定襄郡狱效陶体",
        "author": "崔颢",
        "content": "我在河东时，使往定襄里。\n定襄诸小儿，争讼纷城市。\n长老莫敢言，太守不能理。\n谤书盈几案，文墨相填委。\n牵引肆中翁，追呼田家子。\n我来折此狱，五听辨疑似。\n小大必以情，未尝施鞭棰。\n是时三月暮，遍野农桑起。\n里巷鸣春鸠，田园引流水。\n此乡多杂俗，戎夏殊音旨。\n顾问边塞人，劳情曷云已。",
        "dynasty": "唐",
        "collection_info": null
    },
    {
        "uuid": "80f7a5efd539021df3a6d0809d304238",
        "title": "长安道",
        "author": "崔颢",
        "content": "长安甲第高入云，谁家居住霍将军。\n日晚朝迴拥宾从，路傍揖拜何纷纷。\n莫言炙手手可热，须臾火尽灰亦灭。\n莫言贫贱即可欺，人生富贵自有时。\n一朝天子赐眼色，世上悠悠应始知。",
        "dynasty": "唐",
        "collection_info": null
    },
    {
        "uuid": "7ef5c39f340436d15996d2417beab117",
        "title": "行路难",
        "author": "崔颢",
        "content": "君不见建章宫中金明枝，万万长条拂地垂。\n二月三月花如霰，九重幽深君不见。\n艳彩朝含四宝宫，香风旦入朝云殿。\n汉家宫女春未阑，爱此芳香朝暮看。\n看来看去心不忘，攀折将安镜台上。\n双双素手剪不成，两两红妆笑相向。\n建章昨夜起春风，一花飞落长信宫。\n长信丽人见花泣，忆此珍树何嗟及。\n我昔初在昭阳时，朝攀暮折登玉墀。\n只言岁岁长相对，不悟今朝遥相思。",
        "dynasty": "唐",
        "collection_info": null
    },
    {
        "uuid": "45b7edde4d50e735dc2bba2a9355f78a",
        "title": "孟门行",
        "author": "崔颢",
        "content": "黄雀衔黄花，翩翩傍檐隙。\n本拟报君恩，如何反弹射。\n金罍美酒满座春，平原爱才多众宾。\n满堂尽是忠义士，何意得有谗谀人。\n谀言反覆那可道，能令君心不自保。\n北园新栽桃李枝，根株未固何转移。\n成阴结实君自取，若问傍人那得知。",
        "dynasty": "唐",
        "collection_info": null
    },
    {
        "uuid": "aee369ea302e8acf43722922cf85da00",
        "title": "渭城少年行",
        "author": "崔颢",
        "content": "洛阳三月梨花飞，秦地行人春忆归。\n扬鞭走马城南陌，朝逢驿使秦川客。\n驿使前日发章台，传道长安春早来。\n棠梨宫中燕初至，葡萄馆裏花正开。\n念此使人归更早，三月便达长安道。\n长安道上春可怜，摇风荡日曲江边。\n万户楼台临渭水，五陵花柳满秦川。\n秦川寒食盛繁华，游子春来不见家。\n鬬鸡下杜尘初合，走马章台日半斜。\n章台帝城称贵里，青楼日晚歌钟起。\n贵里豪家白马骄，五陵年少不相饶。\n双双挟弹来金市，两两鸣鞭上渭桥。\n渭城桥头酒新熟，金鞍白马谁家宿。\n可怜锦瑟筝琵琶，玉壶清酒就倡家。\n小妇春来不解羞，娇歌一曲杨柳花。",
        "dynasty": "唐",
        "collection_info": null
    },
    {
        "uuid": "660d48c85f99acc743b63a026e8e8f74",
        "title": "卢姬篇",
        "author": "崔颢",
        "content": "卢姬少小魏王家，绿鬓红唇桃李花。\n魏王绮楼十二重，水晶帘箔绣芙蓉。\n白玉栏干金作柱，楼上朝朝学歌舞。\n前堂后堂罗袖人，南窗北窗花发春。\n翠幌珠帘鬬丝管，一弹一奏云欲断。\n君王日晚下朝归，鸣环佩玉生光辉。\n人生今日得娇贵，谁道卢姬身细微。",
        "dynasty": "唐",
        "collection_info": null
    },
    {
        "uuid": "25afe4286ef987ea51717db9b5506b77",
        "title": "江畔老人愁",
        "author": "崔颢",
        "content": "江南年少十八九，乘舟欲渡青溪口。\n青溪口边一老翁，鬓眉皓白已衰朽。\n自言家代仕梁陈，垂朱拖紫三十人。\n两朝出将復入相，五世迭鼓乘朱轮。\n父兄三叶皆尚主，子女四代为妃嫔。\n南山赐田接御苑，北宫甲第连紫宸。\n直言荣华未休歇，不觉山崩海将竭。\n兵戈乱入建康城，烟火连烧未央阙。\n衣冠士子陷锋刃，良将名臣尽埋没。\n山川改易失市朝，衢路纵横填白骨。\n老人此时尚少年，脱身走得投海边。\n罢兵岁余未敢出，去乡三载方来旋。\n蓬蒿忘却五城宅，草木不识青溪田。\n虽然得归到乡土，零丁贫贱长辛苦。\n采樵屡入历阳山，刈稻常过新林浦。\n少年欲知老人岁，岂知今年一百五。\n君今少壮我已衰，我昔少年君不睹。\n人生贵贱各有时，莫见羸老相轻欺。\n感君相问为君说，说罢不觉令人悲。",
        "dynasty": "唐",
        "collection_info": null
    },
    {
        "uuid": "fe4f0e84aa851b9d83b15882b95c8dd9",
        "title": "邯郸宫人怨",
        "author": "崔颢",
        "content": "邯郸陌上三月春，暮行逢见一妇人。\n自言乡里本燕赵，少小随家西入秦。\n母兄怜爱无俦侣，五岁名为阿娇女。\n七岁丰茸好颜色，八岁黠惠能言语。\n十三兄弟教诗书，十五青楼学歌舞。\n我家青楼临道傍，纱窗绮幔暗闻香。\n日暮笙歌君驻马，春日妆梳妾断肠。\n不用城南使君壻，本求三十侍中郎。\n何知汉帝好容色，玉辇携登归建章。\n建章宫殿不知数，万户千门深且长。\n百堵涂椒接青琐，九华阁道连洞房。\n水晶帘箔云母扇，琉璃窗牖玳瑁床。\n岁岁年年奉欢宴，娇贵荣华谁不羡。\n恩情莫比陈皇后，宠爱全胜赵飞燕。\n瑶房侍寝世莫知，金屋更衣人不见。\n谁言一朝復一日，君王弃世市朝变。\n宫车出葬茂陵田，贱妾独留长信殿。\n一朝太子升至尊，宫中人事如掌翻。\n同时侍女见谗毁，后来新人莫敢言。\n兄弟印绶皆被夺，昔年赏赐不復存。\n一旦放归旧乡里，乘车垂泪还入门。\n父母愍我曾富贵，嫁与西舍金王孙。\n念此翻覆復何道，百年盛衰谁能保。\n忆昨尚如春日花，悲今已作秋时草。\n少年去去莫停鞭，人生万事由上天。\n非我今日独如此，古今歇薄皆共然。",
        "dynasty": "唐",
        "collection_info": null
    },
    {
        "uuid": "7753116943de6752caaf88a75c13dbee",
        "title": "川上女",
        "author": "崔颢",
        "content": "川上女，晚妆鲜。\n日落青渚试轻檝，汀长花满正迴船。\n暮来浪起风转紧，自言此去横塘近。\n绿江无伴夜独行，独行心绪愁无尽。",
        "dynasty": "唐",
        "collection_info": null
    },
    {
        "uuid": "763508d65b255a50568bb020ad514880",
        "title": "鴈门胡人歌",
        "author": "崔颢",
        "content": "高山代郡东接燕，鴈门胡人家近边。\n解放胡鹰逐塞鸟，能将代马猎秋田。\n山头野火寒多烧，雨裏孤峰湿作烟。\n闻道辽西无鬬战，时时醉向酒家眠。",
        "dynasty": "唐",
        "collection_info": null
    },
    {
        "uuid": "6926bd6f61bbd60d5652cc18fc609df0",
        "title": "代闺人答轻薄少年",
        "author": "崔颢",
        "content": "妾家近隔凤凰池，粉壁纱窗杨柳垂。\n本期汉代金吾壻，误嫁长安游侠儿。\n儿家夫壻多轻薄，借客探丸重然诺。\n平明挟弹入新丰，日晚挥鞭出长乐。\n青丝白马冶游园，能使行人驻马看。\n自矜陌上繁华盛，不念闺中花鸟阑。\n花间陌上春将晚，走马鬬鸡犹未返。\n三时出望无消息，一去那知行近远。\n桃李花开覆井栏，朱楼落日捲帘看。\n愁来欲奏相思曲，抱得秦筝不忍弹。",
        "dynasty": "唐",
        "collection_info": null
    },
    {
        "uuid": "9682cc2d1232a453da309c2540703805",
        "title": "七夕",
        "author": "崔颢",
        "content": "长安城中月如练，家家此夜持针线。\n仙裙玉佩空自知，天上人间不相见。\n长信深阴夜转幽，瑶阶金阁数萤流。\n班姬此夕愁无限，河汉三更看斗牛。",
        "dynasty": "唐",
        "collection_info": null
    },
    {
        "uuid": "e8850793ca3bb85f15046c29c93cdef2",
        "title": "长门怨",
        "author": "崔颢",
        "content": "君王宠初歇，弃妾长门宫。\n紫殿青苔满，高楼明月空。\n夜愁生枕席，春意罢帘栊。\n泣尽无人问，容华落镜中。",
        "dynasty": "唐",
        "collection_info": null
    },
    {
        "uuid": "95577851c406e408974d1a2086c1be72",
        "title": "王家少妇",
        "author": "崔颢",
        "content": "十五嫁王昌，盈盈入画堂。\n自矜年最少，復倚壻为郎。\n舞爱前溪绿，歌怜子夜长。\n闲来鬬百草，度日不成妆。",
        "dynasty": "唐",
        "collection_info": null
    },
    {
        "uuid": "606f328dfd6843b51ec8205b8a395c44",
        "title": "岐王席观妓",
        "author": "崔颢",
        "content": "二月春来半，宫中日渐长。\n柳垂金屋暖，花发玉楼香。\n拂匣先临镜，调笙更炙簧。\n还将歌舞态，只拟奉君王。",
        "dynasty": "唐",
        "collection_info": null
    },
    {
        "uuid": "7c16760ba1a438a7a25f4196b17f6aeb",
        "title": "上巳",
        "author": "崔颢",
        "content": "巳日帝城春，倾都祓禊晨。\n停车须傍水，奏乐要惊尘。\n弱柳障行骑，浮桥拥看人。\n犹言日尚早，更向九龙津。",
        "dynasty": "唐",
        "collection_info": null
    },
    {
        "uuid": "cc9d12a69acd8dcdd9468db4d327175d",
        "title": "赠梁州张都督",
        "author": "崔颢",
        "content": "闻君为汉将，虏骑罢南侵。\n出塞清沙漠，还家拜羽林。\n风霜臣节苦，岁月主恩深。\n为语西河使，知余报国心。",
        "dynasty": "唐",
        "collection_info": null
    },
    {
        "uuid": "5907e430cb402a0eb153f0232bbadcb6",
        "title": "赠卢八象",
        "author": "崔颢",
        "content": "客从巴水渡，传尔泝行舟。\n是日风波霁，高堂雨半收。\n青山满蜀道，绿水向荆州。\n不作书相问，谁能慰别愁。",
        "dynasty": "唐",
        "collection_info": null
    },
    {
        "uuid": "a9fedd25d1862c2e6c06cfdf985b67f6",
        "title": "题潼关楼",
        "author": "崔颢",
        "content": "客行逢雨霁，歇马上津楼。\n山势雄三辅，关门扼九州。\n川从陕路去，河遶华阴流。\n向晚登临处，风烟万里愁。",
        "dynasty": "唐",
        "collection_info": null
    },
    {
        "uuid": "0e780514f5a68c25259f62853b98a551",
        "title": "题沈隐侯八咏楼",
        "author": "崔颢",
        "content": "梁日东阳守，为楼望越中。\n绿窗明月在，青史古人空。\n江静闻山狖，川长数塞鸿。\n登临白云晚，流恨此遗风。",
        "dynasty": "唐",
        "collection_info": null
    },
    {
        "uuid": "4485e9408d629766a1498af247001433",
        "title": "晚入汴水",
        "author": "崔颢",
        "content": "昨晚南行楚，今朝北泝河。\n客愁能几日，乡路渐无多。\n晴景摇津树，春风起棹歌。\n长淮亦已尽，宁復畏潮波。",
        "dynasty": "唐",
        "collection_info": null
    },
    {
        "uuid": "7b21ae80d2ffdd6e3211aff8455cc114",
        "title": "发锦沙村",
        "author": "崔颢",
        "content": "北上途未半，南行岁已阑。\n孤舟下建德，江水入新安。\n海近山常雨，溪深地早寒。\n行行泊不可，须及子陵滩。",
        "dynasty": "唐",
        "collection_info": null
    },
    {
        "uuid": "f7920172cc16e4d069e44f492d8dd0b4",
        "title": "送单于裴都护赴西河",
        "author": "崔颢",
        "content": "征马去翩翩，城秋月正圆。\n单于莫近塞，都护欲临边。\n汉驿通烟火，胡沙乏井泉。\n功成须献捷，未必去经年。",
        "dynasty": "唐",
        "collection_info": null
    },
    {
        "uuid": "a399c1496a3220a8a3a0d8a6a5def17f",
        "title": "黄鹤楼",
        "author": "崔颢",
        "content": "昔人已乘白云去，此地空余黄鹤楼。\n黄鹤一去不復返，白云千载空悠悠。\n晴川历历汉阳树，春草萋萋鹦鹉洲。\n日暮乡关何处是，烟波江上使人愁。",
        "dynasty": "唐",
        "collection_info": null
    },
    {
        "uuid": "0012a9bce1e2f6f353e3a8ee71014da5",
        "title": "行经华阴",
        "author": "崔颢",
        "content": "岧嶤太华俯咸京，天外三峰削不成。\n武帝祠前云欲散，仙人掌上雨初晴。\n河山北枕秦关险，驿树西连汉畤平。\n借问路傍名利客，无如此处学长生。",
        "dynasty": "唐",
        "collection_info": null
    },
    {
        "uuid": "5709611701228d8ae544da14de9680b4",
        "title": "相逢行",
        "author": "崔颢",
        "content": "妾年初二八，家住洛桥头。\n玉户临驰道，朱门近御沟。\n使君何假问，夫壻大长秋。\n女弟新承宠，诸兄近拜侯。\n春生百子殿，花发五城楼。\n出入千门裏，年年乐未休。",
        "dynasty": "唐",
        "collection_info": null
    },
    {
        "uuid": "685deb28197048ae6b3983c7c094b5ef",
        "title": "辽西作",
        "author": "崔颢",
        "content": "燕郊芳岁晚，残雪冻边城。\n四月青草合，辽阳春水生。\n胡人正牧马，汉将日征兵。\n露重宝刀湿，沙虚金鼓鸣。\n寒衣着已尽，春服与谁成。\n寄语洛阳使，为传边塞情。",
        "dynasty": "唐",
        "collection_info": null
    },
    {
        "uuid": "9a0d1ffebff36bb6b944b4ed8222a552",
        "title": "奉和许给事夜直简诸公",
        "author": "崔颢",
        "content": "西掖黄枢近，东曹紫禁连。\n地因才子拜，人用省郎迁。\n夜直千门静，河明万象悬。\n建章宵漏急，阊阖晓钟传。\n宠列貂蝉位，恩深侍从年。\n九重初起草，五夜即成篇。\n顾己无官次，循涯但自怜。\n远陪兰署作，空此仰神仙。",
        "dynasty": "唐",
        "collection_info": null
    },
    {
        "uuid": "87e27d32fcac1b3277a591efbe143df9",
        "title": "舟行入剡",
        "author": "崔颢",
        "content": "鸣棹下东阳，回舟入剡乡。\n青山行不尽，绿水去何长。\n地气秋仍湿，江风晚渐凉。\n山梅犹作雨，溪橘未知霜。\n谢客文逾盛，林公未可忘。\n多惭越中好，流恨阅时芳。",
        "dynasty": "唐",
        "collection_info": null
    },
    {
        "uuid": "2dfd77ffa6c78ab93a3e7eebaef29b73",
        "title": "澄水如鑑",
        "author": "崔颢",
        "content": "圣贤将立喻，上善贮情深。\n洁白依全德，澄清有片心。\n浇浮知不挠，滥浊固难侵。\n方寸悬高鑑，生涯讵陆沈。\n对泉能自诫，如镜静相临。\n廉慎传家政，流芳合古今。",
        "dynasty": "唐",
        "collection_info": null
    },
    {
        "uuid": "639898d769005f7dd844ef52ace299bc",
        "title": "长干曲四首 一",
        "author": "崔颢",
        "content": "君家何处住？妾住在横塘。\n停船暂借问，或恐是同乡。",
        "dynasty": "唐",
        "collection_info": null
    },
    {
        "uuid": "65ffb1411d83a574c4bb687286f06d43",
        "title": "长干曲四首 二",
        "author": "崔颢",
        "content": "家临九江水，来去九江侧。\n同是长干人，自小不相识。",
        "dynasty": "唐",
        "collection_info": null
    },
    {
        "uuid": "87e1428e270e948c62c863a5a33772b4",
        "title": "长干曲四首 三",
        "author": "崔颢",
        "content": "下渚多风浪，莲舟渐觉稀。\n那能不相待，独自逆潮归。",
        "dynasty": "唐",
        "collection_info": null
    },
    {
        "uuid": "f9423daad3200b35542df48c6ba18cb7",
        "title": "长干曲四首 四",
        "author": "崔颢",
        "content": "三江潮水急，五湖风浪涌。\n由来花性轻，莫畏莲舟重。",
        "dynasty": "唐",
        "collection_info": null
    },
    {
        "uuid": "de8872e48aa51124b28eb2519fdbd159",
        "title": "维扬送友还苏州",
        "author": "崔颢",
        "content": "长安南下几程途，得到邗沟弔绿芜。\n渚畔鲈鱼舟上钓，羡君归老向东吴。",
        "dynasty": "唐",
        "collection_info": null
    },
    {
        "uuid": "061fad32ae7b37514339cbadee5d0620",
        "title": "古意二首 一",
        "author": "祖咏",
        "content": "夫差日淫放，举国求妃嫔。\n自谓得王宠，代间无美人。\n碧罗象天阁，坐辇乘芳春。\n宫女数千骑，常游江水滨。\n年深玉颜老，时薄花妆新。\n拭泪下金殿，娇多不顾身。\n生前妬歌舞，死后同灰尘。\n冢墓令人哀，哀于铜雀台。",
        "dynasty": "唐",
        "collection_info": null
    },
    {
        "uuid": "b00f285db33d0abd6c0f3f15305e1f04",
        "title": "古意二首 二",
        "author": "祖咏",
        "content": "楚王竟何去，独自留巫山。\n偏使世人见，迢迢江汉间。\n驻舟春溪裏，誓愿拜灵颜。\n梦寐覩神女，金沙鸣佩环。\n闲艳绝世姿，令人气力微。\n含笑默不语，化作朝云飞。",
        "dynasty": "唐",
        "collection_info": null
    },
    {
        "uuid": "d38075ac6e98a61ddc6bc13fb14acfe9",
        "title": "渡淮河寄平一",
        "author": "祖咏",
        "content": "天色混波涛，岸阴匝村墅。\n微微汉祖庙，隐隐江陵渚。\n云树森已重，时明郁相拒。",
        "dynasty": "唐",
        "collection_info": null
    },
    {
        "uuid": "77535f589e8e2ef2bd6efc9db9ed80ab",
        "title": "归汝坟山庄留别卢象",
        "author": "祖咏",
        "content": "淹留岁将[晏]，久废南山期。\n旧业不见弃，还山从此辞。\n沤麻入南涧，刈麦向东菑。\n对酒鸡黍熟，闭门风雪时。\n非君一延首，谁慰遥相思。",
        "dynasty": "唐",
        "collection_info": null
    },
    {
        "uuid": "6aa8515f332fe4e463460fdeaa80e600",
        "title": "夕次圃田店",
        "author": "祖咏",
        "content": "前路入郑郊，尚经百余里。\n马烦时欲歇，客归程未已。\n落日桑柘阴，遥村烟火起。\n西还不遑宿，中夜渡泾水。",
        "dynasty": "唐",
        "collection_info": null
    },
    {
        "uuid": "f6ec41d6d0574fe6f1320f33c8e75d5d",
        "title": "田家即事",
        "author": "祖咏",
        "content": "旧居东皋上，左右俯荒村。\n樵路前傍岭，田家遥对门。\n欢娱始披拂，惬意在郊原。\n余霁荡川雾，新秋仍昼昏。\n攀条憩林麓，引水开泉源。\n稼穑岂云倦，桑麻今正繁。\n方求静者赏，偶与潜夫论。\n鸡黍何必具，吾心知道尊。",
        "dynasty": "唐",
        "collection_info": null
    },
    {
        "uuid": "0b247925edcb157a55a8f7d5b1bb5e35",
        "title": "扈从御宿池",
        "author": "祖咏",
        "content": "君王既巡狩，辇道入秦京。\n远树低枪垒，孤峯入幔城。\n寒疎清禁漏，夜警羽林兵。\n谁念迷方客，长怀魏阙情。",
        "dynasty": "唐",
        "collection_info": null
    },
    {
        "uuid": "ab9baed9dc9819ec7c12022533614008",
        "title": "赠苗发员外",
        "author": "祖咏",
        "content": "宿雨朝来歇，空山天气清。\n盘云双鹤下，隔水一蝉鸣。\n古道黄花落，平芜赤烧生。\n茂陵虽有病，犹得伴君行。",
        "dynasty": "唐",
        "collection_info": null
    },
    {
        "uuid": "9c2899885f7feb1ec71af066357e7002",
        "title": "答王维留宿",
        "author": "祖咏",
        "content": "四年不相见，相见復何为。\n握手言未毕，却令伤别离。\n升堂还驻马，酌醴便呼儿。\n语嘿自相对，安用傍人知。",
        "dynasty": "唐",
        "collection_info": null
    },
    {
        "uuid": "163b5191bb8524f5d1c1657e0c7197d5",
        "title": "长乐驿留别卢象裴总",
        "author": "祖咏",
        "content": "朝来已握手，宿别更伤心。\n灞水行人渡，商山驿路深。\n故情君且足，谪宦我难任。\n直道皆如此，谁能泪满襟。",
        "dynasty": "唐",
        "collection_info": null
    },
    {
        "uuid": "f43bb7fd696d77c87bad55dcb19544d5",
        "title": "送刘高邮棁使入都",
        "author": "祖咏",
        "content": "常闻积归思，昨夜又兼秋。\n乡路京华远，王程江水流。\n吴歌喧两岸，楚客醉孤舟。\n渐觉潮初上，悽然多暮愁。",
        "dynasty": "唐",
        "collection_info": null
    },
    {
        "uuid": "bd28b88b4d243a190c40726ea25f7307",
        "title": "宴吴王宅",
        "author": "祖咏",
        "content": "吴王承国宠，列第禁城东。\n连夜征词客，当春试舞童。\n砌分池水岸，牕度竹林风。\n更待西园月，金尊乐未终。",
        "dynasty": "唐",
        "collection_info": null
    },
    {
        "uuid": "0b396d71d1e975c159757f72bd09168a",
        "title": "观华岳",
        "author": "祖咏",
        "content": "西入秦关口，南瞻驿路连。\n彩云生阙下，松树到祠边。\n作镇当官道，雄都俯大川。\n莲峯径上处，彷佛有神仙。",
        "dynasty": "唐",
        "collection_info": null
    },
    {
        "uuid": "0e9149358837c35af1fd6baae0d40556",
        "title": "泗上冯使君南楼作",
        "author": "祖咏",
        "content": "井邑连淮泗，南楼向晚过。\n望滩沙鹭起，寻岸浴童歌。\n近海云偏出，兼秋雨更多。\n明晨拟回棹，乡思恨风波。",
        "dynasty": "唐",
        "collection_info": null
    },
    {
        "uuid": "6ad732ef76be2aa2b310a572458ab1d8",
        "title": "苏氏别业",
        "author": "祖咏",
        "content": "别业居幽处，到来生隐心。\n南山当户牖，沣水映园林。\n屋覆经冬雪，庭昏未夕阴。\n寥寥人境外，闲坐听春禽。",
        "dynasty": "唐",
        "collection_info": null
    },
    {
        "uuid": "ffa89fa4f2366acc5b39e34d438123fa",
        "title": "汝坟别业",
        "author": "祖咏",
        "content": "失路农为业，移家到汝坟。\n独愁常废卷，多病久离羣。\n鸟雀垂窻柳，虹霓出涧云。\n山中无外事，樵唱有时闻。",
        "dynasty": "唐",
        "collection_info": null
    },
    {
        "uuid": "f2fccc7e3e8444841eb32a6bdd33f344",
        "title": "陆浑水亭",
        "author": "祖咏",
        "content": "昼眺伊川曲，岩间霁色明。\n浅沙平有路，流水漫无声。\n浴鸟沿波聚，潜鱼触钓惊。\n更怜春岸绿，幽意满前楹。",
        "dynasty": "唐",
        "collection_info": null
    },
    {
        "uuid": "34de0edd5874b3b601c3a73b97035119",
        "title": "过郑曲",
        "author": "祖咏",
        "content": "路向荣川谷，晴来望尽通。\n细烟生水上，圆月在舟中。\n岸势迷行客，秋声乱草虫。\n旅怀劳自慰，淅淅有凉风。",
        "dynasty": "唐",
        "collection_info": null
    },
    {
        "uuid": "5eb5a1b8d50085ac540aa2ed64d3d91d",
        "title": "宿陈留李少府揆厅",
        "author": "祖咏",
        "content": "相知有叔卿，讼简夜弥清。\n旅泊倦愁卧，堂空闻曙更。\n风帘摇烛影，秋雨带虫声。\n归思那堪说，悠悠限洛城。",
        "dynasty": "唐",
        "collection_info": null
    },
    {
        "uuid": "55f40482edb908cc90409598df1b41e4",
        "title": "题韩少府水亭",
        "author": "祖咏",
        "content": "梅福幽栖处，佳期不忘还。\n鸟吟当户竹，花绕傍池山。\n水气侵阶冷，松阴覆座闲。\n宁知武陵趣，宛在市朝间。",
        "dynasty": "唐",
        "collection_info": null
    },
    {
        "uuid": "44e3f46dae342f191050eaeafaba00d9",
        "title": "题远公经台",
        "author": "祖咏",
        "content": "兰若无人到，真僧出復稀。\n苔侵行道席，云湿坐禅衣。\n涧鼠缘香案，山蝉噪竹扉。\n世间长不见，宁止暂忘归。",
        "dynasty": "唐",
        "collection_info": null
    },
    {
        "uuid": "2793c2efffb62c72d060c5c4dad32daf",
        "title": "中峯居喜见苗发",
        "author": "祖咏",
        "content": "自得中峰住，深林亦闭关。\n经秋无客到，入夜有僧还。\n暗涧泉声小，荒冈树影闲。\n高窻不可望，星月满空山。",
        "dynasty": "唐",
        "collection_info": null
    },
    {
        "uuid": "20b993fd750ca9c4482509f5c404ea22",
        "title": "江南旅情",
        "author": "祖咏",
        "content": "楚山不可极，归路但萧条。\n海色晴看雨，江声夜听潮。\n劒留南斗近，书寄北风遥。\n为报空潭橘，无媒寄洛桥。",
        "dynasty": "唐",
        "collection_info": null
    },
    {
        "uuid": "6e1c9b0a8aa3fc5c9bbe9671e4ce3ac9",
        "title": "泊扬子津",
        "author": "祖咏",
        "content": "纔入维扬郡，乡关此路遥。\n林藏初过雨，风退欲归潮。\n江火明沙岸，云帆碍浦桥。\n客衣今日薄，寒气近来饶。",
        "dynasty": "唐",
        "collection_info": null
    },
    {
        "uuid": "9aa3b74d76f600b4c4a338aa7cdd22a0",
        "title": "晚泊金陵水亭",
        "author": "祖咏",
        "content": "江亭当废国，秋景倍萧骚。\n夕照明残垒，寒潮涨古濠。\n就田看鹤大，隔水见僧高。\n无限前朝事，醒吟易觉劳。",
        "dynasty": "唐",
        "collection_info": null
    },
    {
        "uuid": "5c38b5a76a2bd890cb5791bd1d7f6e3f",
        "title": "七夕",
        "author": "祖咏",
        "content": "闺女求天女，更阑意未阑。\n玉庭开粉席，罗袖捧金盘。\n向月穿针易，临风整线难。\n不知谁得巧，明旦试相看。",
        "dynasty": "唐",
        "collection_info": null
    },
    {
        "uuid": "6aef555fdec61ded9812cc5152f3a3f6",
        "title": "望蓟门",
        "author": "祖咏",
        "content": "燕台一望客心惊，箫鼓喧喧汉将营。\n万里寒光生积雪，三边曙色动危旌。\n沙场烽火连胡月，海畔云山拥蓟城。\n少小虽非投笔吏，论功还欲请长缨。",
        "dynasty": "唐",
        "collection_info": null
    },
    {
        "uuid": "f33d61d313b05bb1aa1abb3681bbcaa2",
        "title": "家园夜坐寄郭微",
        "author": "祖咏",
        "content": "前阶微雨歇，开户散窥林。\n月出夜方浅，水凉池更深。\n余风生竹树，清露薄衣襟。\n遇物遂遥叹，怀人滋远心。\n依稀成梦想，影响绝徽音。\n谁念穷居者，明时嗟陆沈。",
        "dynasty": "唐",
        "collection_info": null
    },
    {
        "uuid": "0efeaf4d3de33722f8a8561b9fcba445",
        "title": "酬汴州李别驾赠",
        "author": "祖咏",
        "content": "秋风多客思，行旅厌艰辛。\n自洛非才子，游梁得主人。\n文章参末议，荣贱岂同伦。\n叹逝逢三演，怀贤忆四真。\n情因恩旧好，契託死生亲。\n所媿能投赠，清言益润身。",
        "dynasty": "唐",
        "collection_info": null
    },
    {
        "uuid": "011944ddd7165cc27ee00eca299fac7f",
        "title": "清明宴司勋刘郎中别业",
        "author": "祖咏",
        "content": "田家復近臣，行乐不违亲。\n霁日园林好，清明烟火新。\n以文长会友，唯德自成邻。\n池照窻阴晚，杯香药味春。\n檐前花覆地，竹外鸟窥人。\n何必桃源裏，深居作隐沦。",
        "dynasty": "唐",
        "collection_info": null
    },
    {
        "uuid": "3516563cf1c23b3854a6cb448dc19b4c",
        "title": "汝坟秋同仙州王长史翰闻百舌鸟",
        "author": "祖咏",
        "content": "秋天闻好鸟，惊起出帘帷。\n却念殊方月，能鸣已后时。\n迁乔诚可早，出谷此何迟。\n顾影惭无对，怀羣空所思。\n凄凉岁欲晚，萧索燕将辞。\n留听未终曲，弥令心独悲。\n高飞凭力致，巧啭任天姿。\n返覆知而静，间关断若遗。\n花繁上林路，霜落汝川湄。\n且长凌风翮，乘春自有期。",
        "dynasty": "唐",
        "collection_info": null
    },
    {
        "uuid": "d88b880b078a6d50fd284250aa065ae0",
        "title": "送丘为下第",
        "author": "祖咏",
        "content": "沧江一身客，献赋空十年。\n明主岂能好，今人谁举贤。\n国门税征驾，旅食谋归旋。\n皦日媚春水，绿苹香客船。\n无媒既不达，予亦思归田。",
        "dynasty": "唐",
        "collection_info": null
    },
    {
        "uuid": "083a880e604906bad00522308e24026f",
        "title": "赠苗发员外",
        "author": "祖咏",
        "content": "朱户敞高扉，青槐碍落晖。\n八龙乘庆重，三虎递朝归。\n坐竹人声绝，横琴鸟语稀。\n花惭潘岳貌，年称老莱衣。\n叶暗朱樱熟，丝长粉蝶飞。\n应怜鲁儒贱，空与故山违。",
        "dynasty": "唐",
        "collection_info": null
    },
    {
        "uuid": "ec924cc038b1f914a3bdc1ad49dc6080",
        "title": "寄王长史",
        "author": "祖咏",
        "content": "汝颍俱宿好，往来託层峦。\n终日何寂寞，绕篱生蕙兰。",
        "dynasty": "唐",
        "collection_info": null
    },
    {
        "uuid": "c57bb851ebba2a0c57bf42a666cd239a",
        "title": "别怨",
        "author": "祖咏",
        "content": "送别到中流，秋船倚渡头。\n相看尚不远，未可即回舟。",
        "dynasty": "唐",
        "collection_info": null
    },
    {
        "uuid": "a048f0981e831fedd8fb0bd478d0ee52",
        "title": "终南望余雪",
        "author": "祖咏",
        "content": "终南阴岭秀，积雪浮云端。\n林表明霁色，城中增暮寒。",
        "dynasty": "唐",
        "collection_info": null
    },
    {
        "uuid": "9aa6c8de31c06e6d14952f7973e62a1d",
        "title": "句",
        "author": "祖咏",
        "content": "不知迭嶂夜来雨，清晓石楠花乱流。",
        "dynasty": "唐",
        "collection_info": null
    },
    {
        "uuid": "7acc8aeb353329f538658964c5812add",
        "title": "湘夫人",
        "author": "李颀",
        "content": "九嶷日已暮，三湘云復愁。\n窅霭罗袂色，潺湲江水流。\n佳期来北渚，捐佩在芳洲。",
        "dynasty": "唐",
        "collection_info": null
    },
    {
        "uuid": "262afe5f8dee5a56874b664383648e2e",
        "title": "塞下曲",
        "author": "李颀",
        "content": "黄云雁门郡，日暮风沙裏。\n千骑黑貂裘，皆称羽林子。\n金笳吹朔雪，铁马嘶云水。\n帐下饮蒲萄，平生寸心是。",
        "dynasty": "唐",
        "collection_info": null
    },
    {
        "uuid": "c9d8011548a599013160c3a7c984ae09",
        "title": "古塞下曲",
        "author": "李颀",
        "content": "行人朝走马，直指蓟城傍。\n蓟城通漠北，万里别吾乡。\n海上千烽火，沙中百战场。\n军书发上郡，春色度河阳。\n褭褭汉宫柳，青青胡地桑。\n琵琶出塞曲，横笛断君肠。",
        "dynasty": "唐",
        "collection_info": null
    },
    {
        "uuid": "bc3c65232377fbda2ea168de060aa1dc",
        "title": "渔父歌",
        "author": "李颀",
        "content": "白首何老人，蓑笠蔽其身。\n避世长不仕，钓鱼清江滨。\n浦沙明濯足，山月静垂纶。\n寓宿湍与濑，行歌秋復春。\n持竿湘岸竹，爇火芦洲薪。\n绿水饭香稻，青荷包紫鳞。\n于中还自乐，所欲全吾真。\n而笑独醒者，临流多苦辛。",
        "dynasty": "唐",
        "collection_info": null
    },
    {
        "uuid": "11fcb1685249ed135f73ba00d4777066",
        "title": "东京寄万楚",
        "author": "李颀",
        "content": "濩落久无用，隐身甘采薇。\n仍闻薄宦者，还事田家衣。\n颍水日夜流，故人相见稀。\n春山不可望，黄鸟东南飞。\n濯足岂长往，一樽聊可依。\n了然潭上月，适我胷中机。\n在昔同门友，如今出处非。\n优游白虎殿，偃息青琐闱。\n且有荐君表，当看携手归。\n寄书不待面，兰茝空芳菲。",
        "dynasty": "唐",
        "collection_info": null
    },
    {
        "uuid": "a393c7da05ba721e494515de08f7a2fd",
        "title": "寄焦炼师",
        "author": "李颀",
        "content": "得道凡百岁，烧丹惟一身。\n悠悠孤峰顶，日见三花春。\n白鹤翠微裏，黄精幽涧滨。\n始知世上客，不及山中人。\n仙境若在梦，朝云如可亲。\n何由覩颜色，挥手谢风尘。",
        "dynasty": "唐",
        "collection_info": null
    },
    {
        "uuid": "267c85156c6bd4343e9986b6f1ee2e37",
        "title": "望鸣皋山白云寄洛阳卢主簿",
        "author": "李颀",
        "content": "饮马伊水中，白云鸣皋上。\n氛氲山绝顶，行子时一望。\n照日龙虎姿，攒空冰雪状。\n嵡嵸殊未已，崚嶒忽相向。\n皎皎横绿林，霏霏澹青嶂。\n远映村更失，孤高鹤来傍。\n胜气欣有逢，仙游且难访。\n故人吏京剧，每事多闲放。\n室画峨眉峯，心格洞庭浪。\n惜哉清兴裏，不见予所尚。",
        "dynasty": "唐",
        "collection_info": null
    },
    {
        "uuid": "30b782530db0c6d378df655402b6604f",
        "title": "寄万齐融",
        "author": "李颀",
        "content": "名高不择仕，委世随虚舟。\n小邑常叹屈，故乡行可游。\n青枫半村户，香稻盈田畴。\n为政日清净，何人同海鸥。\n摇巾北林夕，把菊东山秋。\n对酒池云满，向家湖水流。\n岸阴止鸣鹄，山色映潜虬。\n靡靡俗中理，萧萧川上幽。\n昔年至吴郡，常隐临江楼。\n我有一书札，因之芳杜洲。",
        "dynasty": "唐",
        "collection_info": null
    },
    {
        "uuid": "4e6b087d941273591e2f4dcd359b5a57",
        "title": "赠张旭",
        "author": "李颀",
        "content": "张公性嗜酒，豁达无所营。\n皓首穷草隶，时称太湖精。\n露顶据胡床，长呌三五声。\n兴来洒素壁，挥笔如流星。\n下舍风萧条，寒草满户庭。\n问家何所有，生事如浮萍。\n左手持蟹螯，右手执丹经。\n瞪目视霄汉，不知醉与醒。\n诸宾且方坐，旭日临东城。\n荷叶裹江鱼，白瓯贮香秔。\n微禄心不屑，放神于八纮。\n时人不识者，即是安期生。",
        "dynasty": "唐",
        "collection_info": null
    },
    {
        "uuid": "a903f89cdf2fd0033a909214adf73731",
        "title": "赠苏明府",
        "author": "李颀",
        "content": "苏君年几许，状貌如玉童。\n采药傍梁宋，共言随日翁。\n常辞小县宰，一往东山东。\n不復有家室，悠悠人世中。\n子孙皆老死，相识悲转蓬。\n髮白还更黑，身轻行若风。\n泛然无所繫，心与孤云同。\n出入虽一杖，安然知始终。\n愿闻素女事，去采山花丛。\n诱我为弟子，逍遥寻葛洪。",
        "dynasty": "唐",
        "collection_info": null
    },
    {
        "uuid": "bc2b46b2d92ac5ac6395de016f0e4308",
        "title": "登首阳山谒夷齐庙",
        "author": "李颀",
        "content": "古人已不见，乔木竟谁过。\n寂寞首阳山，白云空復多。\n苍苔归地骨，皓首采薇歌。\n毕命无怨色，成仁其若何。\n我来入遗庙，时候微清和。\n落日弔山鬼，回风吹女萝。\n石崖向西豁，引领望黄河。\n千里一飞鸟，孤光东逝波。\n驱车层城路，惆怅此岩阿。",
        "dynasty": "唐",
        "collection_info": null
    },
    {
        "uuid": "465113b485353544a63bff02b463e3a2",
        "title": "谒张果先生",
        "author": "李颀",
        "content": "先生谷神者，甲子焉能计。\n自说轩辕师，于今几千岁。\n寓游城郭裏，浪迹希夷际。\n应物云无心，逢时舟不繫。\n餐霞断火粒，野服兼荷制。\n白雪净肌肤，青松养身世。\n韬精殊豹隐，炼骨同蝉蜕。\n忽去不知谁，偶来宁有契。\n二仪齐寿考，六合随休憩。\n彭耼犹婴孩，松期且微细。\n尝闻穆天子，更忆汉皇帝。\n亲屈万乘尊，将穷四海裔。\n车徒徧草木，锦帛招谈说。\n八骏空往还，三山转亏蔽。\n吾君感至德，玄老欣来诣。\n受箓金殿开，清斋玉堂闭。\n笙歌迎拜首，羽帐崇严衞。\n禁柳垂香鑪，宫花拂仙袂。\n祈年宝祚广，致福苍生惠。\n何必待龙髯，鼎成方取济。",
        "dynasty": "唐",
        "collection_info": null
    },
    {
        "uuid": "b075a12275856f1a4211a29e95c580b7",
        "title": "光上座廊下众山五韵",
        "author": "李颀",
        "content": "名岳在庑下，吾师居一床。\n每闻楞伽经，只对清翠光。\n百谷聚雪色，莓苔侵屋梁。\n气盘古壁转，势引幽阶长。\n愿游薜叶下，日见金鑪香。",
        "dynasty": "唐",
        "collection_info": null
    },
    {
        "uuid": "4dc53e569da0730380660a19088d8a74",
        "title": "九月九日刘十八东堂集",
        "author": "李颀",
        "content": "风俗尚九日，此情安可忘。\n菊花辟恶酒，汤饼茱萸香。\n云入授衣假，风吹闲宇凉。\n主人尽欢意，林景昼微茫。\n清切晚砧动，东西归鸟行。\n淹留怅为别，日醉秋云光。",
        "dynasty": "唐",
        "collection_info": null
    },
    {
        "uuid": "64bbc169b0d17ce14be09ff79cedf108",
        "title": "宋少府东溪泛舟",
        "author": "李颀",
        "content": "登岸还入舟，水禽惊笑语。\n晚叶低众色，湿云带残暑。\n落日乘醉归，溪流復几许。",
        "dynasty": "唐",
        "collection_info": null
    },
    {
        "uuid": "f99d729fc5d3fa862b4fa11edcb07985",
        "title": "与诸公游济渎泛舟",
        "author": "李颀",
        "content": "济水出王屋，其源来不穷。\n洑泉数眼沸，平地流清通。\n皇帝崇祀典，诏书视三公。\n分官祷灵庙，奠璧沈河宫。\n神应每如荅，松篁气葱茏。\n苍螭送飞雨，赤鲤喷迴风。\n洒酒布瑶席，吹箫下玉童。\n玄冥掌阴事，祝史告年丰。\n百谷趋潭底，三光悬镜中。\n浅深露沙石，苹藻生虚空。\n晚景临泛美，亭皋轻霭红。\n晴山傍舟楫，白鹭惊丝桐。\n我本家颍北，开门见维嵩。\n焉知松峰外，又有天坛东。\n左手正接䍦，浩歌眄青穹。\n夷犹傲清吏，偃仰狎渔翁。\n对此川上闲，非君谁与同。\n霜凝远村渚，月静蒹葭丛。\n兹境信难遇，为欢殊未终。\n淹留怅言别，烟屿夕微蒙。",
        "dynasty": "唐",
        "collection_info": null
    },
    {
        "uuid": "8303fd5aa8c692bea89cacf7d2fe5920",
        "title": "送綦毋三谒房给事",
        "author": "李颀",
        "content": "夫子大名下，家无钟石储。\n惜哉湖海上，曾校蓬莱书。\n外物非本意，此生空澹如。\n所思但乘兴，远适唯单车。\n高道时坎坷，故交愿吹嘘。\n徒言青琐闼，不爱承明庐。\n百里人户满，片言争讼疎。\n手持莲花经，目送飞鸟余。\n晚景南路别，炎云中伏初。\n此行傥不遂，归食芦洲鱼。",
        "dynasty": "唐",
        "collection_info": null
    },
    {
        "uuid": "6e0ebfb3fe9cd89ed494ee1e3595418d",
        "title": "送刘四",
        "author": "李颀",
        "content": "爱君少岐嶷，高视白云乡。\n九岁能属文，谒帝游明光。\n奉诏赤墀下，拜为童子郎。\n尔来屡迁易，三度尉洛阳。\n洛阳十二门，官寺郁相望。\n青槐罗四面，渌水贯中央。\n听讼破秋毫，应物利干将。\n辞满如脱屣，立言无否臧。\n岁暮风雪暗，秦中川路长。\n行人饮腊酒，立马带晨霜。\n生事岂须问，故园寒草荒。\n从今署右职，莫笑在农桑。",
        "dynasty": "唐",
        "collection_info": null
    },
    {
        "uuid": "fec3b8a95805a62d2bf7d56b11e5c534",
        "title": "送裴腾",
        "author": "李颀",
        "content": "养德为众许，森然此丈夫。\n放情白云外，爽气连虬鬚。\n衡镜合知子，公心谁谓无。\n还令不得意，单马遂长驱。\n桑野蚕忙时，怜君久踟蹰。\n新晴荷卷叶，孟夏雉将雏。\n令弟为县尹，高城汾水隅。\n相将簿领闲，倚望恆峰孤。\n香露团百草，紫梨分万株。\n归来授衣假，莫使故园芜。",
        "dynasty": "唐",
        "collection_info": null
    },
    {
        "uuid": "dda95f2d9ce0885e4eb60641a2f2eca5",
        "title": "送司农崔丞",
        "author": "李颀",
        "content": "黄鹂鸣官寺，香草色未已。\n同时皆省郎，而我独留此。\n维监太仓粟，常对府小史。\n清阴罗广庭，政事如流水。\n奉使往长安，今承朝野欢。\n宰臣应记识，明主必迁官。\n塞外貔将虎，池中鸳与鸾。\n词人洞箫赋，公子鵕䴊冠。\n邑里春方晚，昆明花欲阑。\n行行取高位，当使路傍看。",
        "dynasty": "唐",
        "collection_info": null
    },
    {
        "uuid": "61c6be4e6ce3fd5d377c8ca538bb30a4",
        "title": "送崔侍御赴京",
        "author": "李颀",
        "content": "绿槐荫长路，骏马垂青丝。\n柱史谒承明，翩翩将有期。\n千官大朝日，奏事临赤墀。\n肃肃仪仗裏，风生鹰隼姿。\n一从登甲科，三拜皆宪司。\n按俗又如此，为郎何太迟。\n送君暮春月，花落城南陲。\n惜别醉芳草，前山劳梦思。",
        "dynasty": "唐",
        "collection_info": null
    },
    {
        "uuid": "cf04f977484f5ceba5a2a718eeb1f4e5",
        "title": "春送从叔游襄阳",
        "author": "李颀",
        "content": "言别恨非一，弃置我宗英。\n向用五经笥，今为千里行。\n裹粮顾庭草，羸马诘朝鸣。\n斗酒对寒食，杂花宜晚晴。\n春衣采洲路，夜饮南阳城。\n客梦岘山晓，渔歌江水清。\n楚俗少相知，远游难称情。\n同人应馆谷，刺史在郊迎。\n只合侍丹扆，翻令辞上京。\n时方春欲暮，叹息向流莺。",
        "dynasty": "唐",
        "collection_info": null
    },
    {
        "uuid": "d3f9c7fc78efcf42818d0b3372f74234",
        "title": "赠别高三十五",
        "author": "李颀",
        "content": "五十无产业，心轻百万资。\n屠酤亦与羣，不问君是谁。\n饮酒或垂钓，狂歌兼咏诗。\n焉知汉高士，莫识越鸱夷。\n寄迹栖霞山，蓬头睢水湄。\n忽然辟命下，众谓趋丹墀。\n沐浴着赐衣，西来马行迟。\n能令相府重，且有函关期。\n僶俛从寸禄，旧游梁宋时。\n皤皤邑中叟，相候鬓如丝。\n官舍柳林静，河梁杏叶滋。\n摘芳云景[晏]，把手秋蝉悲。\n小县情未惬，折腰君莫辞。\n吾观主人意，不久召京师。",
        "dynasty": "唐",
        "collection_info": null
    },
    {
        "uuid": "fc305f6a088eb2c392449b043c0df936",
        "title": "崔五宅送刘跂入京",
        "author": "李颀",
        "content": "行人惜寸景，繫马暂留欢。\n昨日辞小沛，何时到长安。\n乡中饮酒礼，客裏行路难。\n清洛云鸿度，故关风日寒。\n维将道可乐，不念身无官。\n生事东山远，田园芳岁阑。\n东归余谢病，西去子加餐。\n宋伯非徒尔，明时正可干。\n躬耕守贫贱，失计在林端。\n宿昔奉颜色，惭无双玉盘。",
        "dynasty": "唐",
        "collection_info": null
    },
    {
        "uuid": "cdd2176c4dddf2153297e7b86ae7eb77",
        "title": "送马录事赴永阳",
        "author": "李颀",
        "content": "子为郡从事，主印清淮边。\n谈笑一州裏，从容羣吏先。\n手持三尺令，遣决如流泉。\n太守既相许，诸公谁不然。\n孤城连海树，万室带山烟。\n春日溪湖净，芳洲葭菼连。\n炊秔蟹螯熟，下筯鲈鱼鲜。\n野鹤宿檐际，楚云飞面前。\n听歌送离曲，且驻木兰船。\n赠尔八行字，当闻佳政传。",
        "dynasty": "唐",
        "collection_info": null
    },
    {
        "uuid": "0c3869a1f2e2545121c4777f01241467",
        "title": "临别送张諲入蜀",
        "author": "李颀",
        "content": "出门便为客，惘然悲徒御。\n四海维一身，茫茫欲何去？经山復历水，百恨将千虑。\n劒阁望梁州，是君断肠处。\n孤云伤客心，落日感君深。\n梦裏蒹葭渚，天边橘柚林。\n蜀江流不测，蜀路险难寻。\n木有相思号，猿多愁苦音。\n莫向愚山隐，愚山地非近。\n故乡可归来，眼见芳菲尽。",
        "dynasty": "唐",
        "collection_info": null
    },
    {
        "uuid": "d599aec80f1b8d50c9ea635172d23802",
        "title": "送王昌龄",
        "author": "李颀",
        "content": "漕水东去远，送君多暮情。\n淹留野寺出，向背孤山明。\n前望数千里，中无蒲稗生。\n夕阳满舟檝，但爱微波清。\n举酒林月上，解衣沙鸟鸣。\n夜来莲花界，梦裏金陵城。\n叹息此离别，悠悠江海行。",
        "dynasty": "唐",
        "collection_info": null
    },
    {
        "uuid": "710c0ce599dc039ce7803e5e38342def",
        "title": "留别王卢二拾遗",
        "author": "李颀",
        "content": "此别不可道，此心当报谁。\n春风灞水上，饮马桃花时。\n误作好文士，只令游宦迟。\n留书下朝客，我有故山期。",
        "dynasty": "唐",
        "collection_info": null
    },
    {
        "uuid": "579ddcd71034c5ec4f363be29aa872d9",
        "title": "赠别穆元林",
        "author": "李颀",
        "content": "贰职久辞满，藏名三十年。\n丹墀策频献，白首官不迁。\n明主日征士，吏曹何忽贤。\n空怀济世业，欲棹沧浪船。\n举酒洛门外，送君春海边。\n彼乡有令弟，小邑试烹鲜。\n转浦云壑媚，涉江花岛连。\n绿芳暗楚水，白鸟飞吴烟。\n赠赆亦奚贵，流乱期早旋。\n金闺会通籍，生事岂徒然。",
        "dynasty": "唐",
        "collection_info": null
    },
    {
        "uuid": "aa1c787dbfa157580171bd4be17dd028",
        "title": "不调归东川别业",
        "author": "李颀",
        "content": "寸禄言可取，託身将见遗。\n惭无匹夫志，悔与名山辞。\n绂冕谢知己，林园多后时。\n葛巾方濯足，蔬食但垂帷。\n十室对河岸，渔樵祗在兹。\n青郊香杜若，白水映茅茨。\n昼景彻云树，夕阴澄古逵。\n渚花独开晚，田鹤静飞迟。\n且復乐生事，前贤为我师。\n清歌聊鼓楫，永日望佳期。",
        "dynasty": "唐",
        "collection_info": null
    },
    {
        "uuid": "4ec3b6f0fa3d18d4a0c1f896006437e1",
        "title": "晚归东园",
        "author": "李颀",
        "content": "出郭喜见山，东行亦未远。\n夕阳带归路，霭霭秋稼晚。\n樵者乘霁归，野夫及星饭。\n请谢朱轮客，垂竿不復返。",
        "dynasty": "唐",
        "collection_info": null
    },
    {
        "uuid": "4191320cd15dbf3db2c9e14e53d4ed9d",
        "title": "龙门西峰晓望刘十八不至",
        "author": "李颀",
        "content": "春台临永路，跂足望行子。\n片片云触峯，离离鸟渡水。\n丛林远山上，霁景杂花裏。\n不见携手人，下山采绿芷。",
        "dynasty": "唐",
        "collection_info": null
    },
    {
        "uuid": "3709cca53d7b776175bbaf7f23c28f9d",
        "title": "裴尹东溪别业",
        "author": "李颀",
        "content": "公才廊庙器，官亚河南守。\n别墅临都门，惊湍激前后。\n旧交与羣从，十日一携手。\n幅巾望寒山，长啸对高柳。\n清欢信可尚，散吏亦何有。\n岸雪清城阴，水光远林首。\n闲观野人筏，或饮川上酒。\n幽云澹徘徊，白鹭飞左右。\n庭竹垂卧内，村烟隔南阜。\n始知物外情，簪绂同刍狗。",
        "dynasty": "唐",
        "collection_info": null
    },
    {
        "uuid": "a1a1033562a8a3cc82193c2f7cd38f8e",
        "title": "无尽上人东林禅居",
        "author": "李颀",
        "content": "草堂每多暇，时谒山僧门。\n所对但羣木，终朝无一言。\n我心爱流水，此地临清源。\n含吐山上日，蔽亏松外村。\n孤峯隔身世，百衲老寒暄。\n禅户积朝雪，花龛来暮猿。\n顾余守耕稼，十载隐田园。\n萝篠慰舂汲，岩潭恣讨论。\n洩云岂知限，至道莫探元。\n且愿启关锁，于焉微尚存。",
        "dynasty": "唐",
        "collection_info": null
    },
    {
        "uuid": "7bf23f493d6570dfd635bdc3c94c72c0",
        "title": "题綦毋校书别业",
        "author": "李颀",
        "content": "常称挂冠吏，昨日归沧洲。\n行客暮帆远，主人庭树秋。\n岂伊问天命，但欲为山游。\n万物我何有，白云空自幽。\n萧条江海上，日夕见丹丘。\n生事非渔钓，赏心随去留。\n惜哉旷微月，欲济无轻舟。\n倏忽令人老，相思河水流。",
        "dynasty": "唐",
        "collection_info": null
    },
    {
        "uuid": "399812503c4438ade9e6eaf33611e5c4",
        "title": "题卢道士房",
        "author": "李颀",
        "content": "秋砧响落木，共坐茅君家。\n惟见两童子，林前汲井华。\n空坛静白日，神鼎飞丹砂。\n麈尾拂霜草，金铃摇霁霞。\n上章人世隔，看[弈]桐阴斜。\n稽首问仙要，黄精堪饵花。",
        "dynasty": "唐",
        "collection_info": null
    },
    {
        "uuid": "59a7613aba2977623af6549b010fa2f1",
        "title": "题神力师院",
        "author": "李颀",
        "content": "大师神杰貌，五岳森禅房。\n坚持日月珠，豁见沧江长。\n随病拔诸苦，致身如法王。\n阶庭药草徧，饭食天花香。\n树色向高阁，昼阴横半墙。\n每闻第一义，心净琉璃光。",
        "dynasty": "唐",
        "collection_info": null
    },
    {
        "uuid": "f89017dcd00776b4798682e8cb29db0e",
        "title": "题僧房双桐",
        "author": "李颀",
        "content": "青桐双拂日，傍带凌霄花。\n绿叶传僧磬，清阴润井华。\n谁能事音律，焦尾蔡邕家。",
        "dynasty": "唐",
        "collection_info": null
    },
    {
        "uuid": "6a067b6877e58b6c76e85a069f58d186",
        "title": "粲公院各赋一物得初荷",
        "author": "李颀",
        "content": "微风和众草，大叶长圆阴。\n晴露珠共合，夕阳花映深。\n从来不着水，清净本因心。",
        "dynasty": "唐",
        "collection_info": null
    },
    {
        "uuid": "3df68116dc9e59a563bda4ddfff9f31b",
        "title": "李兵曹壁画山水各赋得桂水帆",
        "author": "李颀",
        "content": "片帆浮桂水，落日天涯时。\n飞鸟看共度，闲云相与迟。\n长波无晓夜，泛泛欲何之。",
        "dynasty": "唐",
        "collection_info": null
    },
    {
        "uuid": "eb1ca622c18475ecd1b8de48afeaf025",
        "title": "题合欢",
        "author": "李颀",
        "content": "开花復卷叶，艳眼又惊心。\n蝶遶西枝露，风披东干阴。\n黄衫漂细蘂，时拂女郎砧。",
        "dynasty": "唐",
        "collection_info": null
    },
    {
        "uuid": "e5b076f5092ee748c60eaa9b37796fc8",
        "title": "古从军行",
        "author": "李颀",
        "content": "白日登山望烽火，黄昏饮马傍交河。\n行人刁斗风沙暗，公主琵琶幽怨多。\n野云万里无城郭，雨雪纷纷连大漠。\n胡鴈哀鸣夜夜飞，胡儿眼泪双双落。\n闻道玉门犹被遮，应将性命逐轻车。\n年年战骨埋荒外，空见蒲桃入汉家。",
        "dynasty": "唐",
        "collection_info": null
    },
    {
        "uuid": "81904b2f950a184c738044a8b7730b15",
        "title": "行路难",
        "author": "李颀",
        "content": "汉家名臣杨德祖，四代五公享茅土。\n父子兄弟绾银黄，跃马鸣珂朝建章。\n火浣单衣绣方领，茱萸锦带玉盘囊。\n宾客填街復满座，片言出口生辉光。\n世人逐势争奔走，沥胆堕肝惟恐后。\n当时一顾登青云，自谓生死长随君。\n一朝谢病还乡里，穷巷苍苔绝知己。\n秋风落叶闭重门，昨日论交竟谁是。\n薄俗嗟嗟难重陈，深山麋鹿可为邻。\n鲁连所以蹈东海，古往今来称达人。",
        "dynasty": "唐",
        "collection_info": null
    },
    {
        "uuid": "9154e6532ce5411f55d20a898067473e",
        "title": "缓歌行",
        "author": "李颀",
        "content": "小来託身攀贵游，倾财破产无所忧。\n暮拟经过石渠署，朝将出入铜龙楼。\n结交杜陵轻薄子，谓言可生復可死。\n一沈一浮会有时，弃我翻然如脱屣。\n男儿立身须自强，十年闭户颍水阳。\n业就功成见明主，击钟鼎食坐华堂。\n二八蛾眉梳堕马，美酒清歌曲房下。\n文昌宫中赐锦衣，长安陌上退朝归。\n五陵宾从莫敢视，三省官僚揖者稀。\n早知今日读书是，悔作从前任侠非。",
        "dynasty": "唐",
        "collection_info": null
    },
    {
        "uuid": "fdbcb4a9da6ff21fb931b9a84e0992ff",
        "title": "琴歌",
        "author": "李颀",
        "content": "主人有酒欢今夕，请奏鸣琴广陵客。\n月照城头乌半飞，霜凄万树风入衣。\n铜鑪华烛烛增辉，初弹渌水后楚妃。\n一声已动物皆静，四座无言星欲稀。\n清淮奉使千余里，敢告云山从此始。",
        "dynasty": "唐",
        "collection_info": null
    },
    {
        "uuid": "6f8c5a4d613e420046d6ba916b67ac73",
        "title": "放歌行荅从弟墨卿",
        "author": "李颀",
        "content": "小来好文耻学武，世上功名不解取。\n虽沾寸禄已后时，徒欲出身事明主。\n柏梁赋诗不及宴，长楸走马谁相数。\n敛迹俛眉心自甘，高歌击节声半苦。\n由是蹉跎一老夫，养鸡牧豕东城隅。\n空歌汉代萧相国，肯事霍家冯子都。\n徒尔当年声籍籍，滥作词林两京客。\n故人斗酒安陵桥，黄鸟春风洛阳陌。\n吾家令弟才不羁，五言破的人共推。\n兴来逸气若涛涌，千里长江归海时。\n别离短景何萧索，佳句相思能间作。\n举头遥望鲁阳山，木叶纷纷向人落。",
        "dynasty": "唐",
        "collection_info": null
    },
    {
        "uuid": "7c3bf9905ef07d771bec3b543171c7fb",
        "title": "王母歌",
        "author": "李颀",
        "content": "武皇斋戒承华殿，端拱须臾王母见。\n霓旌照耀麒麟车，羽盖淋漓孔雀扇。\n手指交梨遣帝食，可以长生临宇县。\n头上復戴九星冠，总领玉童坐南面。\n欲闻要言今告汝，帝乃焚香请此语。\n若能炼魄去三尸，后当见我天皇所。\n顾谓侍女董双成，酒阑可奏云和笙。\n红霞白日俨不动，七龙五凤纷相迎。\n惜哉志骄神不悦，叹息马蹄与车辙。\n复道歌钟杳将暮，深宫桃李花成雪。\n为看青玉五枝灯，蟠螭吐火光欲绝。",
        "dynasty": "唐",
        "collection_info": null
    },
    {
        "uuid": "c99e42ad99a6f331c9e19a15f4f157e8",
        "title": "鲛人歌",
        "author": "李颀",
        "content": "鲛人潜织水底居，侧身上下随游鱼。\n轻绡文綵不可识，夜夜澄波连月色。\n有时寄宿来城市，海岛青冥无极已。\n泣珠报恩君莫辞，今年相见明年期。\n始知万族无不有，百尺深泉架户牖。\n鸟没空山谁復望，一望云涛堪白首。",
        "dynasty": "唐",
        "collection_info": null
    },
    {
        "uuid": "7f6acb05d90b629bba18188293d678e9",
        "title": "夏宴张兵曹东堂",
        "author": "李颀",
        "content": "重林华屋堪避暑，况乃烹鲜会佳客。\n主人三十朝大夫，满座森然见矛戟。\n北窓卧簟连心花，竹裏蝉鸣西日斜。\n羽扇摇风却珠汗，玉盆贮水割甘瓜。\n云峰峨峨自冰雪，坐对芳樽不知热。\n醉来但挂葛巾眠，莫道明朝有离别。",
        "dynasty": "唐",
        "collection_info": null
    },
    {
        "uuid": "c59b6f2920bb5a4a3e21b05c46669072",
        "title": "同张员外諲詶荅之作",
        "author": "李颀",
        "content": "洛中高士日沈冥，手自灌园方带经。\n王湛床头见周易，长康传裏好丹青。\n鹖冠葛屦无名位，博[弈]赋诗聊遣意。\n清言只到衞家儿，用笔能夸钟太尉。\n东篱二月种兰荪，穷巷人稀鸟雀喧。\n闻道郎官问生事，肯令鬓髮老柴门。",
        "dynasty": "唐",
        "collection_info": null
    },
    {
        "uuid": "2c8d3f94bc1551d6cc5cd90b91cd6ca7",
        "title": "欲之新乡荅崔颢綦毋潜",
        "author": "李颀",
        "content": "数年作吏家屡空，谁道黑头成老翁。\n男儿在世无产业，行子出门如转蓬。\n吾属交欢此何夕，南家捣衣动归客。\n铜鑪将炙相欢饮，星宿纵横露华白。\n寒风卷叶度滹沱，飞雪布地悲峨峨。\n孤城日落见栖鸟，马上时闻渔者歌。\n明朝东路把君手，腊日辞君期岁首。\n自知寂寞无去思，敢望县人致牛酒。",
        "dynasty": "唐",
        "collection_info": null
    },
    {
        "uuid": "4f8d70cf2d02b2749d3cecfcd955c39e",
        "title": "荅高三十五留别便呈于十一",
        "author": "李颀",
        "content": "累荐贤良皆不就，家近陈留访耆旧。\n韩康虽復在人间，王霸终思隐岩窦。\n清冷池水灌园蔬，万物沧江心澹如。\n妻子欢同五株柳，云山老对一床书。\n昨日公车见三事，明君赐衣遣为吏。\n怀章不使郡邸惊，待诏初从阙庭至。\n散诞由来自不羁，低头授职尔何为。\n故园壁挂乌纱帽，官舍尘生白接䍦。\n寄书寂寂于陵子，蓬蒿没身胡不仕。\n藜羹被褐环堵中，岁晚将贻故人耻。",
        "dynasty": "唐",
        "collection_info": null
    },
    {
        "uuid": "7ee50e3e0018c1961243914c29c49964",
        "title": "送康洽入京进乐府歌",
        "author": "李颀",
        "content": "识子十年何不遇，只爱欢游两京路。\n朝吟左氏娇女篇，夜诵相如美人赋。\n长安春物旧相宜，小苑蒲萄花满枝。\n柳色偏浓九华殿，莺声醉杀五陵儿。\n曳裾此日从何所，中贵由来尽相许。\n白夹春衫仙吏赠，乌皮隐几台郎与。\n新诗乐府唱堪愁，御妓应传鳷鹊楼。\n西上虽因长公主，终须一见曲陵侯。",
        "dynasty": "唐",
        "collection_info": null
    },
    {
        "uuid": "e500c54dbcd2d95f7120a79867a3570c",
        "title": "送刘十",
        "author": "李颀",
        "content": "三十不官亦不娶，时人焉识道高下。\n房中唯有老氏经，枥上空余少游马。\n往来嵩华与函秦，放歌一曲前山春。\n西林独鹤引闲步，南涧飞泉清角巾。\n前年上书不得意，归卧东窓兀然醉。\n诸兄相继掌青史，第五之名齐骠骑。\n烹葵摘果告我行，落日夏云纵復横。\n闻道谢安掩口笑，知君不免为苍生。",
        "dynasty": "唐",
        "collection_info": null
    },
    {
        "uuid": "207466dd1a1361af57178de4d1e2618b",
        "title": "送王道士还山",
        "author": "李颀",
        "content": "嵩阳道士餐柏实，居处三花对石室。\n心穷伏火阳精丹，口诵淮王万毕术。\n自言神诀不可求，我师闻之玄圃游。\n出入彤庭佩金印，承恩赫赫如王侯。\n双峰树下曾受业，应传肘后长生法。\n吾闻仙地多后身，安知不是具茨人。\n玉膏清泠瀑泉水，白云溪中日方此。\n后今不见数十年，鬓髮颜容只如是。\n先生舍我欲何归，竹杖黄裳登翠微。\n当有岩前白蝙蝠，迎君日暮双来飞。",
        "dynasty": "唐",
        "collection_info": null
    },
    {
        "uuid": "21af28ec7a98d7066329440c7ea9a71e",
        "title": "别梁锽",
        "author": "李颀",
        "content": "梁生倜傥心不羁，途穷气盖长安儿。\n回头转眄似鵰鹗，有志飞鸣人岂知。\n虽云四十无禄位，曾与大军掌书记。\n抗辞请刃诛部曲，作色论兵犯二帅。\n一言不合龙頟侯，击劒拂衣从此弃。\n朝朝饮酒黄公垆，脱帽露顶争叫呼。\n庭中犊鼻昔尝挂，怀裏琅玕今在无。\n时人见子多落魄，共笑狂歌非远图。\n忽然遣跃紫骝马，还是昂藏一丈夫。\n洛阳城头晓霜白，层冰峨峨满川泽。\n但闻行路吟新诗，不叹举家无担石。\n莫言贫贱长可欺，覆篑成山当有时。\n莫言富归长可託，木槿朝看暮还落。\n不见古时塞上翁，倚伏由来任天作。\n去去沧波勿復陈，五湖三江愁杀人。",
        "dynasty": "唐",
        "collection_info": null
    },
    {
        "uuid": "27aad2e8448b1b9bae89ec79c2b9cd54",
        "title": "送从弟游江淮兼谒鄱阳刘太守",
        "author": "李颀",
        "content": "都门柳色朝朝新，念尔今为江上人。\n穆陵关带清风远，彭蠡湖连芳草春。\n泊舟借问西林寺，晓听猿声在山翠。\n浔阳北望鸿鴈回，湓水东流客心醉。\n须知圣代举贤良，不使遗才滞一方。\n应见鄱阳虎符守，思归共指白云乡。",
        "dynasty": "唐",
        "collection_info": null
    },
    {
        "uuid": "5fafdb0ae2f93bd0aad2f4f840a2b2c9",
        "title": "双笋歌送李回兼呈刘四",
        "author": "李颀",
        "content": "并抽新笋色渐绿，迥出空林双碧玉。\n春风解箨雨润根，一枝半叶清露痕。\n为君当面拂云日，孤生四远何足论。\n再三抱此怅为别，嵩洛故人与之说。",
        "dynasty": "唐",
        "collection_info": null
    },
    {
        "uuid": "6498fc74dcd61132cfab053b390814fb",
        "title": "送刘四赴夏县",
        "author": "李颀",
        "content": "九霄特立红鸾姿，万仞孤生玉树枝。\n刘侯致身能若此，天骨自然多叹美。\n声名播扬二十年，足下长途几千里。\n举世皆亲丞相阁，我心独爱伊川水。\n脱略势利犹埃尘，啸傲时人而已矣。\n新诗数岁即文雄，上书昔召蓬莱宫。\n明主拜官麒麟阁，光车骏马看玉童。\n高人往来庐山远，隐士往来张长公。\n扶南甘蔗甜如蜜，杂以荔枝龙州橘。\n赤县繁词满剧曹，白云孤峯晖永日。\n朝持手板望飞鸟，暮诵楞伽对空室。\n一朝出宰汾河间，明府下车人吏闲。\n端坐讼庭更无事，开门咫尺巫咸山。\n男耕女织蒙惠化，麦熟雉鸣长秋稼。\n明年九府议功时，五辟三征当在兹。\n闻道桐乡有遗老，邑中还欲置生祠。",
        "dynasty": "唐",
        "collection_info": null
    },
    {
        "uuid": "3e5aa9e7501095e29d43a1693c4daf8b",
        "title": "少室雪晴送王宁",
        "author": "李颀",
        "content": "少室众峯几峰别，一峰晴见一峰雪。\n隔城半山连青松，素色峨峨千万重。\n过景斜临不可道，白云欲尽难为容。\n行人与我翫幽境，北风切切吹衣冷。\n惜别浮桥驻马时，举头试望南山岭。",
        "dynasty": "唐",
        "collection_info": null
    },
    {
        "uuid": "4d267541eefaf49a2cfc3d7268103688",
        "title": "送陈章甫",
        "author": "李颀",
        "content": "四月南风大麦黄，枣花未落桐阴长。\n青山朝别暮还见，嘶马出门思旧乡。\n陈侯立身何坦荡，虬鬚虎眉仍大颡。\n腹中贮书一万卷，不肯低头在草莽。\n东门酤酒饮我曹，心轻万事皆鸿毛。\n醉卧不知白日暮，有时空望孤云高。\n长河浪头连天黑，津口停舟渡不得。\n郑国游人未及家，洛阳行子空叹息。\n闻道故林相识多，罢官昨日今如何。",
        "dynasty": "唐",
        "collection_info": null
    },
    {
        "uuid": "85fd797a642c4ca6a5598eb10ba0df04",
        "title": "听安万善吹觱篥歌",
        "author": "李颀",
        "content": "南山截竹为觱篥，此乐本自龟兹出。\n流传汉地曲转奇，凉州胡人为我吹。\n傍邻闻者多叹息，远客思乡皆泪垂。\n世人解听不解赏，长飙风中自来往。\n枯桑老柏寒飕飗，九雏鸣凤乱啾啾。\n龙吟虎啸一时发，万籁百泉相与秋。\n忽然更作渔阳掺，黄云萧条白日暗。\n变调如闻杨柳春，上林繁花照眼新。\n岁夜高堂列明烛，美酒一杯声一曲。",
        "dynasty": "唐",
        "collection_info": null
    },
    {
        "uuid": "d0562457c5473856b684648e8e5d1aa9",
        "title": "魏仓曹东堂柽树",
        "author": "李颀",
        "content": "爱君双柽一树奇，千叶齐生万叶垂。\n长头拂石带烟雨，独立空山人莫知。\n攒青蓄翠阴满屋，紫穗红英曾断目。\n洛阳墨客游云间，若到麻源第三谷。",
        "dynasty": "唐",
        "collection_info": null
    },
    {
        "uuid": "9528edbf001e10573e02668a3217fd84",
        "title": "照公院双橙",
        "author": "李颀",
        "content": "种橙夹阶生得地，细叶隔帘见双翠。\n抽条向长未及肩，泉水遶根日三四。\n青青何必楚人家，带雨凝烟新着花。\n永愿香炉洒甘露，夕阳时映东枝斜。",
        "dynasty": "唐",
        "collection_info": null
    },
    {
        "uuid": "24f8a29b79976969d0100cc7cfaae28a",
        "title": "爱敬寺古藤歌",
        "author": "李颀",
        "content": "古藤池水盘树根，左攫右拏龙虎蹲。\n横空直上相陵突，丰茸离纚若无骨。\n风雷霹雳连黑枝，人言其下藏妖魑。\n空庭落叶乍开合，十月苦寒常倒垂。\n忆昨花飞满空殿，密叶吹香饭僧遍。\n南阶双桐一百尺，相与年年老霜霰。",
        "dynasty": "唐",
        "collection_info": null
    },
    {
        "uuid": "5c871623dd9d1cf91bfaa15266aa9b6b",
        "title": "崔五六图屏风各赋一物得乌孙佩刀",
        "author": "李颀",
        "content": "乌孙腰间佩两刀，刃可吹毛锦为带。\n握手枕宿穹庐室，马上割飞翳螉塞。\n执之魍魉谁能前，气凛清风沙漠边。\n磨用阴山一片玉，洗将胡地独流泉。\n主人屏风写奇状，铁鞘金镮俨相向。\n回头瞪目时一看，使予心在江湖上。",
        "dynasty": "唐",
        "collection_info": null
    },
    {
        "uuid": "460b067f62855b03353990ff588208a8",
        "title": "古意",
        "author": "李颀",
        "content": "男儿事长征，少小幽燕客。\n赌胜马蹄下，由来轻七尺。\n杀人莫敢前，鬚如猬毛磔。\n黄云陇底白雪飞，未得报恩不能归。\n辽东小妇年十五，惯弹琵琶解歌舞。\n今为羗笛出塞声，使我三军泪如雨。",
        "dynasty": "唐",
        "collection_info": null
    },
    {
        "uuid": "df4d6dff18e8920612d90544421cf444",
        "title": "采莲",
        "author": "李颀",
        "content": "越溪女，越溪莲，齐菡萏，双婵娟。\n嬉游向何处，采摘且同船。\n浩唱发容与，清波生漪涟。\n时逢岛屿泊，几伴鸯鸳眠。\n襟袖既盈溢，馨香亦相传。\n薄暮归去来，苎罗生碧烟。",
        "dynasty": "唐",
        "collection_info": null
    },
    {
        "uuid": "7b8aee3956b3ab31d256fff7031d87d5",
        "title": "杂兴",
        "author": "李颀",
        "content": "沈沈牛渚矶，旧说多灵怪。\n行人夜秉生犀烛，洞照洪深闢滂湃。\n乘车驾马往復旋，赤绂朱冠何伟然。\n波惊海若潜幽石，龙抱胡髯卧黑泉。\n水滨丈人曾有语，物或恶之当害汝。\n武昌妖梦果为灾，百代英威埋鬼府。\n青青兰艾本殊香，察见泉鱼固不祥。\n济水自清河自浊，周公大圣接舆狂。\n千年魑魅逢华表，九日茱萸作佩囊。\n善恶死生齐一贯，祗应斗酒任苍苍。",
        "dynasty": "唐",
        "collection_info": null
    },
    {
        "uuid": "4512e9c5a9aaf681f8db446b1b4d7da5",
        "title": "绝缨歌",
        "author": "李颀",
        "content": "楚王宴客章华台，章华美人善歌舞。\n玉颜艳艳空相向，满堂目成不得语。\n红烛灭，芳酒阑，罗衣半醉春夜寒。\n绝缨解带一为欢，君王赦过不之罪。\n暗中珠翠鸣珊珊，宁爱贤，不爱色。\n青娥买死谁能识，果却一军全社稷。",
        "dynasty": "唐",
        "collection_info": null
    },
    {
        "uuid": "ba51d640f7a85440dbe7e2bc10742b42",
        "title": "郑樱桃歌",
        "author": "李颀",
        "content": "石季龙，僭天禄，擅雄豪，美人姓郑名樱桃。\n樱桃美颜香且泽，娥娥侍寝专宫掖。\n后庭卷衣三万人，翠眉清镜不得亲。\n宫军女骑一千匹，繁花照耀漳河春。\n织成花映红纶巾，红旗掣曳卤簿新。\n鸣鼙走马接飞鸟，铜驮瑟瑟随去尘。\n凤阳重门如意馆，百尺金梯倚银汉。\n自言富贵不可量，女为公主男为王。\n赤花双簟珊瑚床，盘龙斗帐琥珀光。\n淫昏僞位神所恶，灭石者陵终不悟。\n邺城苍苍白露微，世事翻覆黄云飞。",
        "dynasty": "唐",
        "collection_info": null
    },
    {
        "uuid": "4269fd38d6028712e5f95f3800761bb9",
        "title": "送刘昱",
        "author": "李颀",
        "content": "八月寒苇花，秋江浪头白。\n北风吹五两，谁是浔阳客。\n鸬鷀山头微雨晴，扬州郭裏暮潮生。\n行人夜宿金陵渚，试听沙边有鴈声。",
        "dynasty": "唐",
        "collection_info": null
    },
    {
        "uuid": "25820c43a05ca063c09760410afdf6be",
        "title": "送郝判官",
        "author": "李颀",
        "content": "楚城木叶落，夏口青山遍。\n鸿鴈向南时，君乘使者传。\n枫林带水驿，夜火明山县。\n千里送行人，蔡州如眼见。\n江连清汉东逶迤，遥望荆云相蔽亏。\n应问襄阳旧风俗，为余骑马习家池。",
        "dynasty": "唐",
        "collection_info": null
    },
    {
        "uuid": "683fd9e0a8206fddf834c98eb531dab3",
        "title": "送刘方平",
        "author": "李颀",
        "content": "绮纨游上国，多作少年行。\n二十二词赋，惟君着美名。\n童颜且白皙，佩德如瑶琼。\n荀氏风流盛，胡家公子清。\n有才不偶谁之过，肯即藏锋事高卧。\n洛阳草色犹自春，游子东归喜拜亲。\n漳水桥头值鸣鴈，朝歌县北少行人。\n别离斗酒心相许，落日青郊半微雨。\n请君骑马望西陵，为我殷勤弔魏武。",
        "dynasty": "唐",
        "collection_info": null
    },
    {
        "uuid": "52d5c0d4aa8b4e9949e93a10c1e9448a",
        "title": "听董大弹胡笳声兼寄语弄房给事",
        "author": "李颀",
        "content": "蔡女昔造胡笳声，一弹一十有八拍。\n胡人落泪沾边草，汉使断肠对归客。\n古戍苍苍烽火寒，大荒沈沈飞雪白。\n先拂商弦后角羽，四郊秋叶惊摵摵。\n董夫子，通神明，深山窃听来妖精。\n言迟更速皆应手，将往復旋如有情。\n空山百鸟散还合，万里浮云阴且晴。\n嘶酸雏鴈失羣夜，断绝胡儿恋母声。\n川为净其波，鸟亦罢其鸣。\n乌孙部落家乡远，逻娑沙尘哀怨生。\n幽音变调忽飘洒，长风吹林雨堕瓦。\n迸泉飒飒飞木末，野鹿呦呦走堂下。\n长安城连东掖垣，凤凰池对青琐门。\n高才脱略名与利，日夕望君抱琴至。",
        "dynasty": "唐",
        "collection_info": null
    },
    {
        "uuid": "01bb14c237118cda3aba5f87be69128b",
        "title": "弹棋歌",
        "author": "李颀",
        "content": "崔侯善弹棋，巧妙尽于此。\n蓝田美玉清如砥，白黑相分十二子。\n联翩百中皆造微，魏文手巾不足比。\n缘边度陇未可嘉，鸟跂星悬危復斜。\n迴飙转指速飞电，拂四取五旋风花。\n坐中齐声称绝艺，仙人六博何能继。\n一别常山道路遥，为余更作三五势。",
        "dynasty": "唐",
        "collection_info": null
    },
    {
        "uuid": "b9087a6dbd5b112b1ff35a4d75811464",
        "title": "送山阴姚丞携妓之任兼寄苏少府",
        "author": "李颀",
        "content": "东风香草路，南客心容与。\n白皙吴王孙，青蛾柳家女。\n都门数骑出，河口片帆举。\n夜簟眠橘洲，春衫傍枫屿。\n山阴政简甚从容，到罢惟求物外踪。\n落日花边剡溪水，晴烟竹裏会稽峰。\n才子风流苏伯玉，同官晓暮应相逐。\n加飡共爱鲈鱼肥，醒酒仍怜甘蔗熟。\n知君练思本清新，季子如今得为邻。\n他日知寻始宁墅，题诗早晚寄西人。",
        "dynasty": "唐",
        "collection_info": null
    },
    {
        "uuid": "cc2bf25f9685b3572cb378abad3c3054",
        "title": "塞下曲",
        "author": "李颀",
        "content": "少年学骑射，勇冠幷州儿。\n直爱出身早，边功沙漠垂。\n戎鞭腰下插，羌笛雪中吹。\n膂力今应尽，将军犹未知。",
        "dynasty": "唐",
        "collection_info": null
    },
    {
        "uuid": "b6cb978c9b7f724d369401ecf4e2816d",
        "title": "寄镜湖朱处士",
        "author": "李颀",
        "content": "澄霁晚流阔，微风吹绿苹。\n鳞鳞远峰见，淡淡平湖春。\n芳草日堪把，白云心所亲。\n何时可为乐，梦裏东山人。",
        "dynasty": "唐",
        "collection_info": null
    },
    {
        "uuid": "00838f731bfe87cde8bbac524e9119f0",
        "title": "宴陈十六楼",
        "author": "李颀",
        "content": "西楼对金谷，此地古人心。\n白日落庭内，黄花生涧阴。\n四邻见疎木，万井度寒砧。\n石上题诗处，千年留至今。",
        "dynasty": "唐",
        "collection_info": null
    },
    {
        "uuid": "0c06d18be4f12c0a8c34f01caa7c7ae6",
        "title": "送相里造入京",
        "author": "李颀",
        "content": "子月过秦正，寒云覆洛城。\n嗟君未得志，犹作苦辛行。\n暖酒嫌衣薄，瞻风候雨晴。\n春官含笑待，驱马速前程。",
        "dynasty": "唐",
        "collection_info": null
    },
    {
        "uuid": "7256073c0752ded2b9d2098db0be321c",
        "title": "送钱子入京",
        "author": "李颀",
        "content": "夜梦还京北，乡心恨捣衣。\n朝逢入秦使，走马唤君归。\n驿路清霜下，关门黄叶稀。\n还家应信宿，看子速如飞。",
        "dynasty": "唐",
        "collection_info": null
    },
    {
        "uuid": "3f20c6ffa60acf568bc68a17d9f99c4a",
        "title": "送綦毋三寺中赋得纱灯",
        "author": "李颀",
        "content": "禅室吐香烬，轻纱笼翠烟。\n长绳挂青竹，百尺垂红莲。\n熠爚众星下，玲珑双塔前。\n含光待明发，此别岂徒然。",
        "dynasty": "唐",
        "collection_info": null
    },
    {
        "uuid": "89b9c3e1ecee54e98e11b22f71c526f7",
        "title": "送人尉闽中",
        "author": "李颀",
        "content": "可叹芳菲日，分为万里情。\n阊门折垂柳，御苑听残莺。\n海戍通闽邑，江航过楚城。\n客心君莫问，春草是王程。",
        "dynasty": "唐",
        "collection_info": null
    },
    {
        "uuid": "01a600c66ff77a147e88071205648bba",
        "title": "送人归沔南",
        "author": "李颀",
        "content": "梅花今正发，失路復何如。\n旧国云山在，新年风景余。\n春饶汉阳梦，日寄武陵书。\n可即明时老，临川莫羡鱼。",
        "dynasty": "唐",
        "collection_info": null
    },
    {
        "uuid": "830f559f412e0a4ae474ff15fae73761",
        "title": "送卢逸人",
        "author": "李颀",
        "content": "洛阳为此别，携手更何时。\n不復人间见，祗应海上期。\n清溪入云木，白首卧茅茨。\n共惜卢敖去，天边望所思。",
        "dynasty": "唐",
        "collection_info": null
    },
    {
        "uuid": "4c50f8017c4d68c610f6bb61155a3f12",
        "title": "送顾朝阳还吴",
        "author": "李颀",
        "content": "寂寞俱不偶，裹粮空入秦。\n宦途已可识，归卧包山春。\n旧国指飞鸟，沧波愁旅人。\n开樽洛水上，怨别柳花新。",
        "dynasty": "唐",
        "collection_info": null
    },
    {
        "uuid": "719efebed8b7b986c26861361288b969",
        "title": "送窦参军",
        "author": "李颀",
        "content": "城南送归客，举酒对林峦。\n暄鸟迎风啭，春衣度雨寒。\n桃花开翠幕，柳色拂金鞍。\n公子何时至，无令芳草阑。",
        "dynasty": "唐",
        "collection_info": null
    },
    {
        "uuid": "63a190a189e2d10d6eadd2907c9dcf75",
        "title": "望秦川",
        "author": "李颀",
        "content": "秦川朝望迥，日出正东峰。\n远近山河净，逶迤城阙重。\n秋声万户竹，寒色五陵松。\n客有归欤叹，悽其霜露浓。",
        "dynasty": "唐",
        "collection_info": null
    },
    {
        "uuid": "e4ca9aa2e2ad8b99403e06bfd178d801",
        "title": "晚归东园",
        "author": "李颀",
        "content": "荆扉带郊郭，稼穑满东葘。\n倚杖寒山暮，鸣梭秋叶时。\n回云覆阴谷，返景照霜梨。\n澹泊真吾事，清风别自兹。",
        "dynasty": "唐",
        "collection_info": null
    },
    {
        "uuid": "92d0597ad0bd19b8dd05002b049c855a",
        "title": "觉公院施鸟石台",
        "author": "李颀",
        "content": "石台置香饭，斋后施诸禽。\n童子亦知善，众生无惧心。\n苔痕苍晓露，盘势出香林。\n锡杖或围绕，吾师一念深。",
        "dynasty": "唐",
        "collection_info": null
    },
    {
        "uuid": "a0f492c9388cd23f9e6d685e9ab1c2df",
        "title": "篱笋",
        "author": "李颀",
        "content": "东园长新笋，映日復穿篱。\n迸出依青嶂，攒生半绿池。\n色因林向背，行逐地高卑。\n但恐春将老，青青独尔为。",
        "dynasty": "唐",
        "collection_info": null
    },
    {
        "uuid": "0624f147696b240f645832313e4213b6",
        "title": "达奚吏部夫人寇氏挽歌",
        "author": "李颀",
        "content": "存殁令名传，青青松柏田。\n事姑称孝妇，生子继先贤。\n露湿铭旌重，风吹卤簿前。\n阴堂从此闭，谁诵女师篇。",
        "dynasty": "唐",
        "collection_info": null
    },
    {
        "uuid": "5a1c0e77366d54bfbf4bcb6ba0a6ede6",
        "title": "寄司勋卢员外",
        "author": "李颀",
        "content": "流澌腊月下河阳，草色新年发建章。\n秦地立春传太史，汉宫题柱忆仙郎。\n归鸿欲度千门雪，侍女新添五夜香。\n早晚荐雄文似者，故人今已赋长杨。",
        "dynasty": "唐",
        "collection_info": null
    },
    {
        "uuid": "d7942b406880943777e6f8eae44c59bc",
        "title": "寄綦毋三",
        "author": "李颀",
        "content": "新加大邑绶仍黄，近与单车去洛阳。\n顾眄一过丞相府，风流三接令公香。\n南川稉稻花侵县，西岭云霞色满堂。\n共道进贤蒙上赏，看君几岁作台郎。",
        "dynasty": "唐",
        "collection_info": null
    },
    {
        "uuid": "726f23069b386a495e6f35219dd84807",
        "title": "送魏万之京",
        "author": "李颀",
        "content": "朝闻游子唱离歌，昨夜微霜初渡河。\n鸿鴈不堪愁裏听，云山况是客中过。\n关城树色催寒近，御苑砧声向晚多。\n莫见长安行乐处，空令岁月易蹉跎。",
        "dynasty": "唐",
        "collection_info": null
    },
    {
        "uuid": "7624987c57217a622d72fb81d8fa2deb",
        "title": "送李回",
        "author": "李颀",
        "content": "知君官属大司农，诏幸骊山职事雄。\n岁发金钱供御府，昼看仙液注离宫。\n千岩曙雪旌门上，十月寒花辇路中。\n不覩声明与文物，自伤流滞去关东。",
        "dynasty": "唐",
        "collection_info": null
    },
    {
        "uuid": "22f49ccfedace191d71c490c5039bf7b",
        "title": "宿莹公禅房闻梵",
        "author": "李颀",
        "content": "花宫仙梵远微微，月隐高城钟漏稀。\n夜动霜林惊落叶，晓闻天籁发清机。\n萧条已入寒空静，飒沓仍随秋雨飞。\n始觉浮生无住着，顿令心地欲皈依。",
        "dynasty": "唐",
        "collection_info": null
    },
    {
        "uuid": "17b673ba88e19f94aecb90ca70ca26fd",
        "title": "题璇公山池",
        "author": "李颀",
        "content": "远公遯迹庐山岑，开士幽居祇树林。\n片石孤峯窥色相，清池皓月照禅心。\n指挥如意天花落，坐卧闲房春草深。\n此外俗尘都不染，惟余玄度得相寻。",
        "dynasty": "唐",
        "collection_info": null
    },
    {
        "uuid": "3180877bd0c1d66cc30c02f56cc1d94d",
        "title": "题卢五旧居",
        "author": "李颀",
        "content": "物在人亡无见期，闲庭繫马不胜悲。\n窓前绿竹生空地，门外青山如旧时。\n怅望秋天鸣坠叶，巑岏枯柳宿寒鸱。\n忆君泪落东流水，岁岁花开知为谁。",
        "dynasty": "唐",
        "collection_info": null
    },
    {
        "uuid": "60f58a3ae59c0cb2c68bee83514164c7",
        "title": "赠别张兵曹",
        "author": "李颀",
        "content": "汉家萧相国，功盖五诸侯。\n勋业河山重，丹青锡命优。\n君为禁脔壻，争看玉人游。\n荀令焚香日，潘郎振藻秋。\n新成鹦鹉赋，能衣鹔鹴裘。\n不惮轩车远，仍寻薜荔幽。\n苑梨飞绛叶，伊水净寒流。\n雪满故关道，云遮祥凤楼。\n一身轻寸禄，万物任虚舟。\n别后如相问，沧波双白鸥。",
        "dynasty": "唐",
        "collection_info": null
    },
    {
        "uuid": "83b7deb25105d8143d66a182ef9510e4",
        "title": "宿香山寺石楼",
        "author": "李颀",
        "content": "夜宿翠微半，高楼闻暗泉。\n渔舟带远火，山磬发孤烟。\n衣拂云松外，门清河汉边。\n峰峦低枕席，世界接人天。\n霭霭花出雾，辉辉星映川。\n东林曙莺满，惆怅欲言旋。",
        "dynasty": "唐",
        "collection_info": null
    },
    {
        "uuid": "0016fa35418542a1caf19e3c30b6b5e8",
        "title": "圣善阁送裴迪入京",
        "author": "李颀",
        "content": "云华满高阁，苔色上鈎栏。\n药草空阶静，梧桐返照寒。\n清吟可愈疾，携手暂同欢。\n堕叶和金磬，饥乌鸣露盘。\n伊流惜东别，灞水向西看。\n旧託含香署，云霄何足难。",
        "dynasty": "唐",
        "collection_info": null
    },
    {
        "uuid": "c121e44f0482c8c866c11263f58331fb",
        "title": "奉送漪叔游颍川兼谒淮阳太守",
        "author": "李颀",
        "content": "罢吏今何适，辞家方独行。\n嵩阳入归梦，颍水半前程。\n闻道淮阳守，东南卧理清。\n郡斋观政日，人马望乡情。\n迭岭雪初霁，寒砧霜后鸣。\n临川嗟拜手，寂寞事躬耕。",
        "dynasty": "唐",
        "collection_info": null
    },
    {
        "uuid": "e6927c3b5a69280e1e7f81af1752bb61",
        "title": "二妃庙送裴侍御使桂阳",
        "author": "李颀",
        "content": "沅上秋草晚，苍苍尧女祠。\n无人见精魄，万古寒猿悲。\n桂水身殁后，椒浆神降时。\n回云迎赤豹，骤雨飒文狸。\n受命出炎海，焚香征楚词。\n乘骢感遗迹，一弔清川湄。",
        "dynasty": "唐",
        "collection_info": null
    },
    {
        "uuid": "b816a8a7627e15227c2708075904a5ad",
        "title": "送暨道士还玉清观",
        "author": "李颀",
        "content": "仙宫有名籍，度世吴江濆。\n大道本无我，青春长与君。\n中州俄已到，至理得而闻。\n明主降黄屋，时人看白云。\n空山何窈窕，三秀日氛氲。\n遂此留书客，超遥烟驾分。",
        "dynasty": "唐",
        "collection_info": null
    },
    {
        "uuid": "097d1665a536bcd440cf608154de706d",
        "title": "送刘主簿归金坛",
        "author": "李颀",
        "content": "与子十年旧，其如离别何。\n宦游邻故国，归梦是沧波。\n京口青山远，金陵芳草多。\n云帆晓容裔，江日昼清和。\n县郭舟人饮，津亭渔者歌。\n茅山有仙洞，羡尔再经过。",
        "dynasty": "唐",
        "collection_info": null
    },
    {
        "uuid": "a5ba6b10e96e885f070a28b01b361f2b",
        "title": "送卢少府赴延陵",
        "author": "李颀",
        "content": "问君从宦所，何日府中趋。\n遥指金陵县，青山天一隅。\n行人怀寸禄，小吏献新图。\n北固波涛险，南天风俗殊。\n春江连橘柚，晚景媚菰蒲。\n漠漠花生渚，亭亭云过湖。\n滩沙映村火，水雾敛樯乌。\n回首东门路，乡书不可无。",
        "dynasty": "唐",
        "collection_info": null
    },
    {
        "uuid": "6201ac71fdc4e05f65ccbc79322ca085",
        "title": "送皇甫曾游襄阳山水兼谒韦太守",
        "author": "李颀",
        "content": "岘山枕襄阳，滔滔江汉长。\n山深卧龙宅，水净斩蛟乡。\n元凯春秋传，昭明文选堂。\n风流满今古，烟岛思微茫。\n白鴈暮衝雪，青林寒带霜。\n芦花独戍晚，柑实万家香。\n旧国欲兹别，轻舟眇未央。\n百花亭漫漫，一柱观苍苍。\n按俗荆南牧，持衡吏部郎。\n逢君立五马，应醉习家塘。",
        "dynasty": "唐",
        "collection_info": null
    },
    {
        "uuid": "e91a0b2a8d483a792dd9037878fe1b2b",
        "title": "龙门送裴侍御监五岭选",
        "author": "李颀",
        "content": "万里番禺地，官人继帝忧。\n君为柱下史，将命出东周。\n歇马傍川路，张灯临石楼。\n棱棱静疎木，濞濞响寒流。\n榔叶四荒外，梅花五岭头。\n明珠尉佗国，翠羽夜郎洲。\n夷俗富珍产，土风资宦游。\n心清物不杂，弊革事无留。\n举善必称最，持姦当去尤。\n何辞桂江远，今日用贤秋。",
        "dynasty": "唐",
        "collection_info": null
    },
    {
        "uuid": "1dc66cc1c0a2354fffb0ade645f40deb",
        "title": "送乔琳",
        "author": "李颀",
        "content": "草绿小平津，花开伊水滨。\n今君不得意，孤负帝乡春。\n口不言金帛，心常任屈伸。\n阮公惟饮酒，陶令肯羞贫。\n阳羡风流地，沧海游寓人。\n菱歌五湖远，桂树八公邻。\n青鸟迎孤棹，白云随一身。\n潮随秣陵上，月映石头新。\n未可逃名利，应须在缙绅。\n汀洲芳杜色，劝尔暂垂纶。",
        "dynasty": "唐",
        "collection_info": null
    },
    {
        "uuid": "b754d85aa51fd739779c61aa2d24643e",
        "title": "题少府监李丞山池",
        "author": "李颀",
        "content": "能向府亭内，置兹山与林。\n他人骕骦马，而我薜萝心。\n雨止禁门肃，莺啼官柳深。\n长廊閟军器，积水背城阴。\n窓外王孙草，床头中散琴。\n清风多仰慕，吾亦尔知音。",
        "dynasty": "唐",
        "collection_info": null
    },
    {
        "uuid": "3d88994d8f83902a7a23d51b1bc19197",
        "title": "长寿寺粲公院新甃井",
        "author": "李颀",
        "content": "僧房来往久，露井每同观。\n白石抱新甃，苍苔依旧栏。\n空瓶宛转下，长绠辘轳盘。\n境界因心净，泉源见底寒。\n钟鸣时灌顶，对此日闲安。",
        "dynasty": "唐",
        "collection_info": null
    },
    {
        "uuid": "6cd84c0fd147622ef2ae55c725f55a1b",
        "title": "魏仓曹宅各赋一物得当轩石竹",
        "author": "李颀",
        "content": "罗生殊众色，独为表华滋。\n虽杂蕙兰处，无争桃李时。\n同人趋府暇，落日后庭期。\n密叶散红点，灵条惊紫蕤。\n芳菲看不厌，采摘愿来兹。",
        "dynasty": "唐",
        "collection_info": null
    },
    {
        "uuid": "fd8b732dc63de46544ce07464b6dec77",
        "title": "奉送五叔入京兼寄綦毋三",
        "author": "李颀",
        "content": "云阴带残日，怅别此何时。\n欲望黄山道，无由见所思。",
        "dynasty": "唐",
        "collection_info": null
    },
    {
        "uuid": "570c73737a7ea06b62b244127158f337",
        "title": "寄韩鹏",
        "author": "李颀",
        "content": "为政心闲物自闲，朝看飞鸟暮飞还。\n寄书河上神明宰，羡尔城头姑射山。",
        "dynasty": "唐",
        "collection_info": null
    },
    {
        "uuid": "1b760a506908b76cdbbbd6bd1e75322b",
        "title": "百花原",
        "author": "李颀",
        "content": "百花原头望京师，黄河水流无已时。\n穷秋旷野行人绝，马首东来知是谁。",
        "dynasty": "唐",
        "collection_info": null
    },
    {
        "uuid": "c25473a1b97ea9941bd82729dcb3941b",
        "title": "遇刘五",
        "author": "李颀",
        "content": "洛阳一别梨花新，黄鸟飞飞逢故人。\n携手当年共为乐，无惊蕙草惜残春。",
        "dynasty": "唐",
        "collection_info": null
    },
    {
        "uuid": "799e691bb80ae1c84e3b19ade6398feb",
        "title": "送崔婴赴汉阳",
        "author": "李颀",
        "content": "中外相连弟与兄，新加小县子男名。\n纔年三十佩铜印，知尔弦歌汉水清。",
        "dynasty": "唐",
        "collection_info": null
    },
    {
        "uuid": "f83993492bbab69fd81b7d51939e73ff",
        "title": "送五叔入京兼寄綦毋三",
        "author": "李颀",
        "content": "吏部明年拜官后，西城必与故人期。\n寄书春草年年色，莫道相逢玉女祠。",
        "dynasty": "唐",
        "collection_info": null
    },
    {
        "uuid": "e183dcf868d2ed8b7f66db4df4b83a46",
        "title": "野老曝背",
        "author": "李颀",
        "content": "百岁老翁不种田，惟知曝背乐残年。\n有时扪虱独搔首，目送归鸿篱下眠。",
        "dynasty": "唐",
        "collection_info": null
    },
    {
        "uuid": "4b6c8001aab46b186f86a5c789a4eb34",
        "title": "送东阳王太守",
        "author": "李颀",
        "content": "江皋杜蘅绿，芳草日迟迟。\n桧楫今何去，星郎出守时。\n彤襜问风俗，明主寄惸嫠。\n令下不徒尔，人和当在兹。\n昔年经此地，微月有佳期。\n洞口桂花白，岩前春草滋。\n素沙静津濑，青壁带川坻。\n野鹤每孤立，林鼯常昼悲。",
        "dynasty": "唐",
        "collection_info": null
    },
    {
        "uuid": "7839d65f3a1685e5e486a7faa957741d",
        "title": "咏张諲山水",
        "author": "李颀",
        "content": "小山破体闲支策，落日梨花照空壁。\n诗堪记室妬风流，画与将军作勍敌。",
        "dynasty": "唐",
        "collection_info": null
    },
    {
        "uuid": "8b5790b958cc6263c3bb4660f287dfc7",
        "title": "失题",
        "author": "李颀",
        "content": "紫极殿前朝伏奏，龙华会裏日相望。\n别离岁岁如流水，谁辨他乡与故乡。",
        "dynasty": "唐",
        "collection_info": null
    },
    {
        "uuid": "12f9313faf1d627918476a3126127c83",
        "title": "冬夜寓居寄储太祝",
        "author": "綦毋潜",
        "content": "自为洛阳客，夫子吾知音。\n尽义能下士，时人无此心。\n奈何离居夜，巢鸟悲空林。\n愁坐至月上，復闻南邻砧。",
        "dynasty": "唐",
        "collection_info": null
    },
    {
        "uuid": "855f4fad8218ab94b7fc608036c5add6",
        "title": "春泛若耶溪",
        "author": "綦毋潜",
        "content": "幽意无断绝，此去随所偶。\n晚风吹行舟，花路入溪口。\n际夜转西壑，隔山望南斗。\n潭烟飞溶溶，林月低向后。\n生事且弥漫，愿为持竿叟。",
        "dynasty": "唐",
        "collection_info": null
    },
    {
        "uuid": "de4bfa69ccee23d52ba120937e924794",
        "title": "题鹤林寺",
        "author": "綦毋潜",
        "content": "道林隐形胜，向背临层霄。\n松覆山殿[冷]，花藏溪路遥。\n珊珊宝幡挂，焰焰明灯烧。\n迟日半空谷，春风连上潮。\n少凭水木兴，暂令身心调。\n愿谢携手客，兹山禅诵饶。",
        "dynasty": "唐",
        "collection_info": null
    },
    {
        "uuid": "a94bcc4d2766a7c6d48e9430b997b1e7",
        "title": "题栖霞寺",
        "author": "綦毋潜",
        "content": "南山势迴合，灵境依此住。\n殿转云崖阴，僧探石泉度。\n龙蛇争翕习，神鬼皆密护。\n万壑奔道场，羣峰向双树。\n天花飞不着，水月白成路。\n今日观身我，归心復何处。",
        "dynasty": "唐",
        "collection_info": null
    },
    {
        "uuid": "c06c90376f04257a6fc7f5782db675b3",
        "title": "送储十二还庄城",
        "author": "綦毋潜",
        "content": "西坂何缭绕，青林问子家。\n天寒噪野雀，日晚度城鸦。\n寂历道傍树，曈昽原上霞。\n兹情不可说，长恨隐沦赊。",
        "dynasty": "唐",
        "collection_info": null
    },
    {
        "uuid": "913deb13e0f82d6518d9fc1ad8153e4d",
        "title": "送章彝下第",
        "author": "綦毋潜",
        "content": "长安渭桥路，行客别时心。\n献赋温泉毕，无媒魏阙深。\n黄莺啼就马，白日暗归林。\n三十名未立，君还惜寸阴。",
        "dynasty": "唐",
        "collection_info": null
    },
    {
        "uuid": "8a7472c2896c8a0a388dc27b2d17d0d5",
        "title": "送崔员外黔中监选",
        "author": "綦毋潜",
        "content": "持衡出帝畿，星指夜郎飞。\n神女云迎马，荆门雨湿衣。\n听猿收泪罢，繫鴈待书稀。\n蛮貊虽殊俗，知君肝胆微。",
        "dynasty": "唐",
        "collection_info": null
    },
    {
        "uuid": "853059237d674c6290d3002e7d87d3d5",
        "title": "送贾恆明府兼寄温张二司户",
        "author": "綦毋潜",
        "content": "越客新安别，秦人旧国情。\n舟乘晚风便，月带上潮平。\n花路西施石，云峰句践城。\n明州报两掾，相忆二毛生。",
        "dynasty": "唐",
        "collection_info": null
    },
    {
        "uuid": "b3b2147bb2e0da937f2edbf1fddec740",
        "title": "送宋秀才",
        "author": "綦毋潜",
        "content": "冠古积荣盛，当时数戟门。\n旧交丞相子，继世五侯孙。\n长劒倚天外，短书盈万言。\n秋风一送别，江上黯消魂。",
        "dynasty": "唐",
        "collection_info": null
    },
    {
        "uuid": "7178caca841ba4eee81492d3f57efef3",
        "title": "送平判官入秦",
        "author": "綦毋潜",
        "content": "谪远自安命，三年已忘归。\n同声愿执手，驿骑到门扉。\n云是帝乡去，军书谒紫微。\n曾为金马客，向日泪沾衣。",
        "dynasty": "唐",
        "collection_info": null
    },
    {
        "uuid": "ce68ec9caf8ee5978b5d7530d7196246",
        "title": "送郑务拜伯父",
        "author": "綦毋潜",
        "content": "名公作逐臣，驱马拂行尘。\n旧国问郧子，劳歌过郢人。\n一川花送客，二月柳宜春。\n奉料竹林兴，宽怀此别晨。",
        "dynasty": "唐",
        "collection_info": null
    },
    {
        "uuid": "6ce9913227cd7c1a5df7004bbc471168",
        "title": "题招隐寺绚公房",
        "author": "綦毋潜",
        "content": "开士度人久，空岩花雾深。\n徒知燕坐处，不见有为心。\n兰若门对壑，田家路隔林。\n还言证法性，归去比黄金。",
        "dynasty": "唐",
        "collection_info": null
    },
    {
        "uuid": "693ff795a265204386ea3f2e30d1e4a8",
        "title": "宿太平观",
        "author": "綦毋潜",
        "content": "夕到玉京寝，窅冥云汉低。\n魂交仙室蝶，曙听羽人鸡。\n滴沥花上露，清泠松下溪。\n明当访真隐，挥手入无倪。",
        "dynasty": "唐",
        "collection_info": null
    },
    {
        "uuid": "95c322c72119542680b10a0991bc8988",
        "title": "题灵隐寺山顶禅院",
        "author": "綦毋潜",
        "content": "招提此山顶，下界不相闻。\n塔影挂清汉，钟声和白云。\n观空静室掩，行道众香焚。\n且驻西来驾，人天日未曛。",
        "dynasty": "唐",
        "collection_info": null
    },
    {
        "uuid": "afc9cab823170cc8d42f02993b6c37ef",
        "title": "若耶溪逢孔九",
        "author": "綦毋潜",
        "content": "相逢此溪曲，胜託在烟霞。\n潭影竹间动，岩阴檐外斜。\n人言上皇代，犬吠武陵家。\n借问淹留日，春风满若耶。",
        "dynasty": "唐",
        "collection_info": null
    },
    {
        "uuid": "c5635fd50fa0c854c96b929602650b25",
        "title": "宿龙兴寺",
        "author": "綦毋潜",
        "content": "香剎夜忘归，松青古殿扉。\n灯明方丈室，珠繫比丘衣。\n白日传心静，青莲喻法微。\n天花落不尽，处处鸟衔飞。",
        "dynasty": "唐",
        "collection_info": null
    },
    {
        "uuid": "065f9309f403484f3cb561f62d571ad0",
        "title": "题沈东美员外山池",
        "author": "綦毋潜",
        "content": "仙郎偏好道，凿沼象瀛洲。\n鱼乐随情性，船行任去留。\n秦人辨鸡犬，尧日识巢由。\n归客衡门外，仍怜返景幽。",
        "dynasty": "唐",
        "collection_info": null
    },
    {
        "uuid": "260c7236d2b7b36725717a80a4605d12",
        "title": "茅山洞口",
        "author": "綦毋潜",
        "content": "华阳仙洞口，半岭拂云看。\n窈窕穿苔壁，差池对石坛。\n方随地脉转，稍觉水晶寒。\n未果变金骨，归来兹路难。",
        "dynasty": "唐",
        "collection_info": null
    },
    {
        "uuid": "1a6d62af34715a98f9a5dc7d61beb3f7",
        "title": "过方尊师院",
        "author": "綦毋潜",
        "content": "羽客北山寻，草堂松径深。\n养神宗示法，得道不知心。\n洞户逢双履，寥天有一琴。\n更登玄圃上，仍种杏成林。",
        "dynasty": "唐",
        "collection_info": null
    },
    {
        "uuid": "6f34a1a0df2264bf3b45960e29b52510",
        "title": "经陆补阙隐居",
        "author": "綦毋潜",
        "content": "不敢要君征亦起，致君全得似唐虞。\n谠言昨叹离天听，新象今闻入县图。\n琴锁坏窗风自响，鹤归乔木隐难呼。\n学书弟子何人在，点检犹存谏草无。",
        "dynasty": "唐",
        "collection_info": null
    },
    {
        "uuid": "a93f0ab9a94a4f437f20b9fc1093a90e",
        "title": "登天竺寺",
        "author": "綦毋潜",
        "content": "郡有化城最，西穷迭嶂深。\n松门当涧口，石路在峰心。\n幽见夕阳霁，高逢暮雨阴。\n佛身瞻绀髮，宝地践黄金。\n云向竹溪尽，月从花洞临。\n因物成真悟，遗世在兹岑。",
        "dynasty": "唐",
        "collection_info": null
    },
    {
        "uuid": "bbaacd5cf0aac7892128336ab2cb9dec",
        "title": "满公房",
        "author": "綦毋潜",
        "content": "世界莲花藏，行人香火缘。\n灯王照不尽，中夜寂相传。",
        "dynasty": "唐",
        "collection_info": null
    },
    {
        "uuid": "138ed457122fb60ef09f8e16289dd9d7",
        "title": "过融上人兰若",
        "author": "綦毋潜",
        "content": "山头禅室挂僧衣，窗外无人溪鸟飞。\n黄昏半在下山路，却听钟声连翠微。",
        "dynasty": "唐",
        "collection_info": null
    },
    {
        "uuid": "46fad19a327d7984fa56832000062332",
        "title": "早发上东门",
        "author": "綦毋潜",
        "content": "十五能行西入秦，三十无家作路人。\n时命不将明主合，布衣空染洛阳尘。",
        "dynasty": "唐",
        "collection_info": null
    },
    {
        "uuid": "52a3e41704c2e4027d6fc637745e5b21",
        "title": "祇园寺",
        "author": "綦毋潜",
        "content": "宝坊求往迹，神理驻沿洄。\n鴈塔酬前愿，王身更后来。\n加持将暝合，朗悟豁然开。\n两世分明见，余生復几哉。",
        "dynasty": "唐",
        "collection_info": null
    },
    {
        "uuid": "e7467f2ba611af4415f32e6e5d967567",
        "title": "送集贤学士伊阙史少府放归江东觐省",
        "author": "綦毋潜",
        "content": "墨客钟张侣，材高吴越珍。\n千门来谒帝，驷马去荣亲。\n吏邑沿清洛，乡山指白苹。\n归期应不远，当及未央春。",
        "dynasty": "唐",
        "collection_info": null
    },
    {
        "uuid": "027b28d2f9a31e5d896deb2fbfa5ffe7",
        "title": "述韦昭应画犀牛",
        "author": "储光羲",
        "content": "遐方献文犀，万里随南金。\n大邦柔远人，以之居山林。\n食棘无秋冬，绝流无浅深。\n双角前崭崭，三蹄下骎骎。\n朝贤壮其容，未能辨其音。\n有我衰鸟郎，新邑长鸣琴。\n陛阁飞嘉声，丘甸盈仁心。\n闲居命国工，作绘北堂阴。\n眈眈若有神，庶比来仪禽。\n昔有舞天庭，为君奏龙吟。",
        "dynasty": "唐",
        "collection_info": null
    },
    {
        "uuid": "500bd61592a32eb539d11e97b8ff73c6",
        "title": "献王威仪",
        "author": "储光羲",
        "content": "入与真主言，有骑天马来。\n但有华清宫，不用神明台。\n肃肃长自闲，门静无人开。",
        "dynasty": "唐",
        "collection_info": null
    },
    {
        "uuid": "236c0ad535d72c51943753631341795c",
        "title": "野田黄雀行",
        "author": "储光羲",
        "content": "啧啧野田雀，不知躯体微。\n闲穿深蒿裏，争食復争飞。\n穷老一颓舍，枣多桑树稀。\n无枣犹可食，无桑何以衣。\n萧条空仓暮，相引时来归。\n斜路岂不捷，渚田岂不肥。\n水长路且坏，恻恻与心违。",
        "dynasty": "唐",
        "collection_info": null
    },
    {
        "uuid": "268433e2eb8e69667d91b26a3c2889d0",
        "title": "樵父词",
        "author": "储光羲",
        "content": "山北饶朽木，山南多枯枝。\n枯枝作采薪，爨室私自知。\n诘朝砺斧寻，视暮行歌归。\n先雪隐薜荔，迎暄卧茅茨。\n清涧日濯足，乔木时曝衣。\n终年登险阻，不復忧安危。\n荡漾与神游，莫知是与非。",
        "dynasty": "唐",
        "collection_info": null
    },
    {
        "uuid": "b491b5ca234925abb63c5bbd571dbcef",
        "title": "渔父词",
        "author": "储光羲",
        "content": "泽鱼好鸣水，溪鱼好上流。\n渔梁不得意，下渚潜垂钩。\n乱荇时碍楫，新芦復隐舟。\n静言念终始，安坐看沈浮。\n素髮随风扬，远心与云游。\n逆浪还极浦，信潮下沧洲。\n非为徇形役，所乐在行休。",
        "dynasty": "唐",
        "collection_info": null
    },
    {
        "uuid": "ac31da92942df8cba0d1e14b88ee65be",
        "title": "牧童词",
        "author": "储光羲",
        "content": "不言牧田远，不道牧陂深。\n所念牛驯扰，不乱牧童心。\n圆笠覆我首，长簑披我襟。\n方将忧暑雨，亦以惧寒阴。\n大牛隐层坂，小牛穿近林。\n同类相鼓舞，触物成讴吟。\n取乐须臾间，宁问声与音。",
        "dynasty": "唐",
        "collection_info": null
    },
    {
        "uuid": "537aa6f2195045de448029cb65e4c9a7",
        "title": "采莲词",
        "author": "储光羲",
        "content": "浅渚荇花繁，深潭菱叶疎。\n独往方自得，耻邀淇上姝。\n广江无术阡，大泽绝方隅。\n浪中海童语，流下鲛人居。\n春鴈时隐舟，新萍復满湖。\n采采乘日暮，不思贤与愚。",
        "dynasty": "唐",
        "collection_info": null
    },
    {
        "uuid": "5418318ff31a549ccb3588d72cc7ac30",
        "title": "采菱词",
        "author": "储光羲",
        "content": "浊水菱叶肥，清水菱叶鲜。\n义不游浊水，志士多苦言。\n潮没具区薮，潦深云梦田。\n朝随北风去，暮逐南风旋。\n浦口多渔家，相与邀我船。\n饭稻以终日，羹莼将永年。\n方冬水物穷，又欲休山樊。\n尽室相随从，所贵无忧患。",
        "dynasty": "唐",
        "collection_info": null
    },
    {
        "uuid": "de825118d5676a39a70201112ca362c6",
        "title": "射雉词",
        "author": "储光羲",
        "content": "曝暄理新翳，迎春射鸣雉。\n原田遥一色，皋陆旷千里。\n遥闻咿喔声，时见双飞起。\n幂䍥疎蒿下，毰毸深丛裏。\n顾敌已忘生，争雄方决死。\n仁心贵勇义，岂能復伤此。\n超遥下故墟，迢递回高畤。\n大夫昔何苦，取笑欢妻子。",
        "dynasty": "唐",
        "collection_info": null
    },
    {
        "uuid": "05dfcb187a0dbc6c0617e6f1c18c6073",
        "title": "猛虎词",
        "author": "储光羲",
        "content": "寒亦不忧雪，饥亦不食人。\n人肉岂不甘，所恶伤明神。\n太室为我宅，孟门为我邻。\n百兽为我膳，五龙为我宾。\n蒙马一何威，浮江一以仁。\n彩章耀朝日，爪牙雄武臣。\n高云逐气浮，厚地随声震。\n君能贾余勇，日夕长相亲。",
        "dynasty": "唐",
        "collection_info": null
    },
    {
        "uuid": "754ad15c84f3d234ad696f853db7a574",
        "title": "渭桥北亭作",
        "author": "储光羲",
        "content": "停车渭阳暮，望望入秦京。\n不见鹓鸾道，如闻歌吹声。\n乡魂涉江水，客路指蒲城。\n独有故楼月，今来亭上明。",
        "dynasty": "唐",
        "collection_info": null
    },
    {
        "uuid": "ede14a3c315999ed7e2e99ae1b496bbb",
        "title": "述华清宫五首 一",
        "author": "储光羲",
        "content": "上在蓬莱宫，莫若居华清。\n朝朝礼玄阁，日日闻体轻。\n大圣不私己，精禋为羣氓。",
        "dynasty": "唐",
        "collection_info": null
    },
    {
        "uuid": "9ff6efd40d91ad86923b3733a3bfc312",
        "title": "述华清宫五首 二",
        "author": "储光羲",
        "content": "上出蓬莱时，六龙俨齐首。\n长道舒羽仪，彤云暎前后。\n天声殷宇宙，真气到林薮。",
        "dynasty": "唐",
        "collection_info": null
    },
    {
        "uuid": "5f3f5f210428b3687ef2459c22f8ea13",
        "title": "述华清宫五首 三",
        "author": "储光羲",
        "content": "昔在轩辕朝，五城十二楼。\n今我神泉宫，独在骊山陬。\n羣方趋顺动，百辟随天游。",
        "dynasty": "唐",
        "collection_info": null
    },
    {
        "uuid": "3c1611e4b24c68a526418a7ae42e6b95",
        "title": "述华清宫五首 四",
        "author": "储光羲",
        "content": "正月开阳和，通门缉元化。\n穆穆睟容归，岂为明灯夜。\n高山大风起，肃肃随龙驾。",
        "dynasty": "唐",
        "collection_info": null
    },
    {
        "uuid": "12d6e84ac056dd641c3ee131e955b130",
        "title": "述华清宫五首 五",
        "author": "储光羲",
        "content": "上林神君宫，此地即明庭。\n山开鸿蒙色，天转招摇星。\n三雪报大有，孰为非我灵。",
        "dynasty": "唐",
        "collection_info": null
    },
    {
        "uuid": "c971dd355be54368701e3c75c549b21f",
        "title": "杂咏五首 石子松",
        "author": "储光羲",
        "content": "盘石青岩下，松生盘石中。\n冬春无异色，朝暮有清风。\n五鬣何人采，西山旧两童。",
        "dynasty": "唐",
        "collection_info": null
    },
    {
        "uuid": "3147764ad5133ff6dddf3b43d55cf09a",
        "title": "杂咏五首 架檐藤",
        "author": "储光羲",
        "content": "得从轩墀下，殊胜松柏林。\n生枝逐架远，吐叶向门深。\n何许答君子，檐间朝暝阴。",
        "dynasty": "唐",
        "collection_info": null
    },
    {
        "uuid": "7fe9572c6bf705a219c57f72fc0d282b",
        "title": "杂咏五首 池边鹤",
        "author": "储光羲",
        "content": "舞鹤傍池边，水清毛羽鲜。\n立如依岸雪，飞似向池泉。\n江海虽言旷，无如君子前。",
        "dynasty": "唐",
        "collection_info": null
    },
    {
        "uuid": "64a404501d0f49b2952751dc2339ca02",
        "title": "杂咏五首 钓鱼湾",
        "author": "储光羲",
        "content": "垂钓绿湾春，春深杏花乱。\n潭清疑水浅，荷动知鱼散。\n日暮待情人，维舟绿杨岸。",
        "dynasty": "唐",
        "collection_info": null
    },
    {
        "uuid": "026359963e49511cefd32aba093e7337",
        "title": "杂咏五首 幽人居",
        "author": "储光羲",
        "content": "幽人下山径，去去夹青林。\n滑处莓苔湿，暗中萝薜深。\n春朝烟雨散，犹带浮云阴。",
        "dynasty": "唐",
        "collection_info": null
    },
    {
        "uuid": "af4db0892322abba95e824ec9365053a",
        "title": "题太玄观",
        "author": "储光羲",
        "content": "门外车马喧，门裏宫殿清。\n行即翳若木，坐即吹玉笙。\n所喧既非我，真道其冥冥。",
        "dynasty": "唐",
        "collection_info": null
    },
    {
        "uuid": "17213c114341f96bfcebc28863273eed",
        "title": "至嵩阳观观即天皇故宅",
        "author": "储光羲",
        "content": "真人上清室，乃在中峰前。\n花雾生玉井，霓裳画列仙。\n念兹宫故宇，多此地新泉。\n松柏有清阴，薜萝亦自妍。\n一闻步虚子，又话逍遥篇。\n忽若在云汉，风中意泠然。",
        "dynasty": "唐",
        "collection_info": null
    },
    {
        "uuid": "ab9d58c29eed8cd5accfb4ceb3cce90d",
        "title": "贻韦炼师",
        "author": "储光羲",
        "content": "精思莫知日，意静如空虚。\n三鸟自来去，九光遥卷舒。\n新池近天井，玉宇停云车。\n余亦苦山路，洗心祈道书。",
        "dynasty": "唐",
        "collection_info": null
    },
    {
        "uuid": "145571be90cb4e6a27a1544be1d97393",
        "title": "霁后贻马十二巽",
        "author": "储光羲",
        "content": "高天风雨散，清气在园林。\n况我夜初静，当轩鸣绿琴。\n云开北堂月，庭满南山阴。\n不见长裾者，空歌游子吟。",
        "dynasty": "唐",
        "collection_info": null
    },
    {
        "uuid": "427019947005b444ab0e2306b8e864c5",
        "title": "题陆山人楼",
        "author": "储光羲",
        "content": "暮声杂初鴈，夜色涵早秋。\n独见海中月，照君池上楼。\n山云拂高栋，天汉入云流。\n不惜朝光满，其如千里游。",
        "dynasty": "唐",
        "collection_info": null
    },
    {
        "uuid": "96ef2c056eea0ff72aef9dac8c2ab98c",
        "title": "献八舅东归",
        "author": "储光羲",
        "content": "高位莫能舍，舍之世所贤。\n云车游日华，岂比龙楼前。\n寝疾乃就枕，情感唯灵仙。\n帝鸿思道宗，臣彭亦长年。\n天书加羽服，又许归东川。\n镜水涵太清，禹山朝上玄。\n诚亡真混沌，玉立方婵娟。\n素业作仙居，子孙当自传。\n门多松柏树，箧有逍遥篇。\n独往不可羣，沧海成桑田。",
        "dynasty": "唐",
        "collection_info": null
    },
    {
        "uuid": "8d453b2e291a1da46a1c0a95ea81bc96",
        "title": "泛茅山东溪",
        "author": "储光羲",
        "content": "清晨登仙峰，峰远行未极。\n江海霁初景，草木含新色。\n而我任天和，此时聊动息。\n望乡白云裏，发棹清溪侧。\n松柏生深山，无心自贞直。",
        "dynasty": "唐",
        "collection_info": null
    },
    {
        "uuid": "f487a28de899b55018f2d17419a7d464",
        "title": "吃茗粥作",
        "author": "储光羲",
        "content": "当昼暑气盛，鸟雀静不飞。\n念君高梧阴，復解山中衣。\n数片远云度，曾不蔽炎晖。\n淹留膳茶粥，共我饭蕨薇。\n敝庐既不远，日暮徐徐归。",
        "dynasty": "唐",
        "collection_info": null
    },
    {
        "uuid": "86df6e4b5083e0f205ed2def2b32b250",
        "title": "游茅山五首 一",
        "author": "储光羲",
        "content": "十年别乡县，西去入皇州。\n此意在观国，不言空远游。\n九衢平若水，利往无轻舟。\n北洛反初路，东江还故丘。\n春山多秀木，碧涧尽清流。\n不见子桑扈，当从方外求。",
        "dynasty": "唐",
        "collection_info": null
    },
    {
        "uuid": "9fd7b157777a94fbeff8302909bdd34e",
        "title": "游茅山五首 二",
        "author": "储光羲",
        "content": "世业传儒行，行成非不荣。\n其如怀独善，况以闻长生。\n家近华阳洞，早年深此情。\n巾车云路入，理棹瑶溪行。\n天地朝光满，江山春色明。\n王庭有轩冕，此日方知轻。",
        "dynasty": "唐",
        "collection_info": null
    },
    {
        "uuid": "6e69aa7070ea80072f5babf74068ad9a",
        "title": "游茅山五首 三",
        "author": "储光羲",
        "content": "平生非作者，望古怀清芬。\n心以道为际，行将时不羣。\n兹山在人境，灵贶久传闻。\n远势一峰出，近形千嶂分。\n冬春有茂草，朝暮多鲜云。\n此去亦何极，但言西日曛。",
        "dynasty": "唐",
        "collection_info": null
    },
    {
        "uuid": "a4f73e4f1963fa6301918432f60c28a0",
        "title": "游茅山五首 四",
        "author": "储光羲",
        "content": "昔贤居柱下，今我去人间。\n良以直心旷，兼之外视闲。\n垂纶非钓国，好学异希颜。\n落日登高屿，悠然望远山。\n溪流碧水去，云带清阴还。\n想见中林士，岩扉长不关。",
        "dynasty": "唐",
        "collection_info": null
    },
    {
        "uuid": "d0ebeef73a9bd8ee04d94a37c929af9a",
        "title": "游茅山五首 五",
        "author": "储光羲",
        "content": "名岳征仙事，清都访道书。\n山门入松柏，天路涵空虚。\n南极见朝采，西潭闻夜渔。\n远心尚云宿，浪迹出林居。\n为己存实际，忘形同化初。\n此行良已矣，不乐復何如。",
        "dynasty": "唐",
        "collection_info": null
    },
    {
        "uuid": "352fcf6ad70d5a2d6946f2680f8e1172",
        "title": "述降圣观",
        "author": "储光羲",
        "content": "一山尽天苑，一峰开道宫。\n道花飞羽衞，天鸟游云空。\n玉殿俯玄水，春旗摇素风。\n夹门小松柏，覆井新梧桐。\n自昔大仙下，乃知元化功。\n神皇作桂馆，此意与天通。",
        "dynasty": "唐",
        "collection_info": null
    },
    {
        "uuid": "46afd080dd9a8581364b2f827242c0af",
        "title": "题眄上人禅居",
        "author": "储光羲",
        "content": "真王清净子，燕居復行心。\n结宇邻居邑，寤言非远寻。\n丹青丈室满，草树一庭深。\n秀色玄冬发，交枝白日阴。\n江流暎朱户，山鸟鸣香林。\n独住已寂寂，安知浮与沈。",
        "dynasty": "唐",
        "collection_info": null
    },
    {
        "uuid": "307b1cb8b29c7a1880168f6fe3abbb71",
        "title": "过新丰道中",
        "author": "储光羲",
        "content": "西下长乐坂，东入新丰道。\n雨多车马稀，道上生秋草。\n太阴蔽皋陆，莫知晚与早。\n雷雨杳冥冥，川谷漫浩浩。\n诏书植嘉木，众言桃李好。\n自媿无此容，归从汉阴老。",
        "dynasty": "唐",
        "collection_info": null
    },
    {
        "uuid": "2a2a851ea6a80598da27cbc9b5723f3b",
        "title": "夜到洛口入黄河",
        "author": "储光羲",
        "content": "河洲多青草，朝暮增客愁。\n客愁惜朝暮，枉渚蹔停舟。\n中宵大川静，解缆逐归流。\n浦溆既清旷，沿洄非阻修。\n登舻望落月，击汰悲新秋。\n倘遇乘槎客，永言星汉游。",
        "dynasty": "唐",
        "collection_info": null
    },
    {
        "uuid": "fd57ec3ec4628bff0cdd0bdf3edff839",
        "title": "使过弹筝峡作",
        "author": "储光羲",
        "content": "鸟雀知天雪，羣飞復羣鸣。\n原田无遗粟，日暮满空城。\n达士忧世务，鄙夫念王程。\n晨过弹筝峡，马足凌兢行。\n双壁隐灵曜，莫能知晦明。\n皑皑坚冰白，漫漫阴云平。\n始信古人言，苦节不可贞。",
        "dynasty": "唐",
        "collection_info": null
    },
    {
        "uuid": "ea84f4c12585b635edab147aee602301",
        "title": "泊舟贻潘少府",
        "author": "储光羲",
        "content": "行子苦风潮，维舟未能发。\n宵分卷前幔，卧视清秋月。\n四泽蒹葭深，中洲烟火绝。\n苍苍水雾起，落落疎星没。\n所遇尽渔商，与言多楚越。\n其如念极浦，又以思明哲。\n常若千里余，况之异乡别。",
        "dynasty": "唐",
        "collection_info": null
    },
    {
        "uuid": "487d320cf1a5a0f501b0ea80f300e997",
        "title": "仲夏入园中东陂",
        "author": "储光羲",
        "content": "方塘深且广，伊昔俯吾庐。\n环岸垂绿柳，盈泽发红蕖。\n上延北原秀，下属幽人居。\n暑雨若混沌，清明如空虚。\n此乡多隐逸，水陆见樵渔。\n废赏亦何贵，为欢良易摅。\n且言重观国，当此赋归欤。",
        "dynasty": "唐",
        "collection_info": null
    },
    {
        "uuid": "893638d7d58cd99967b435b6a148e657",
        "title": "效古二首 一",
        "author": "储光羲",
        "content": "晨登凉风台，暮走邯郸道。\n曜灵何赫烈，四野无青草。\n大军北集燕，天子西居镐。\n妇人役州县，丁男事征讨。\n老幼相别离，哭泣无昏早。\n稼穑既殄绝，川泽復枯槁。\n旷哉远此忧，冥冥商山皓。",
        "dynasty": "唐",
        "collection_info": null
    },
    {
        "uuid": "78f454225eb19aa954ca9ae9cfe41018",
        "title": "效古二首 二",
        "author": "储光羲",
        "content": "东风吹大河，河水如倒流。\n河洲尘沙起，有若黄云浮。\n赪霞烧广泽，洪曜赫高丘。\n野老泣相语，无地可荫休。\n翰林有客卿，独负苍生忧。\n中夜起踯躅，思欲献厥谋。\n君门峻且深，踠足空夷犹。",
        "dynasty": "唐",
        "collection_info": null
    },
    {
        "uuid": "24b1a4c91bba2e77ab5e0fd0c2566948",
        "title": "杂诗二首 一",
        "author": "储光羲",
        "content": "混沌本无象，末路多是非。\n达士志寥廓，所在能忘禨。\n耕凿时未至，还山聊采薇。\n虎豹对我蹲，鸑鷟旁我飞。\n仙人空中来，谓我勿復归。\n格泽为君驾，虹蜺为君衣。\n西游昆崙墟，可与世人违。",
        "dynasty": "唐",
        "collection_info": null
    },
    {
        "uuid": "a68b90a60391e17e2a1002e1aac92e13",
        "title": "杂诗二首 二",
        "author": "储光羲",
        "content": "秋气肃天地，太行高崔嵬。\n猨狖清夜吟，其声一何哀。\n寂寞掩圭荜，梦寐游蓬莱。\n琪树远亭亭，玉堂云中开。\n洪崖吹箫管，玉女飘飖来。\n雨师既先后，道路无纤埃。\n鄙哉楚襄王，独好阳云台。",
        "dynasty": "唐",
        "collection_info": null
    },
    {
        "uuid": "d25cd1daefb1dc3b5680ea99699c49c1",
        "title": "陆着作挽歌 一",
        "author": "储光羲",
        "content": "世业江湖侧，郊原休沐处。\n独言五日归，未道千秋去。\n乡亭春水绿，昌阁寒光暮。\n昔为昼锦游，今成逝川路。",
        "dynasty": "唐",
        "collection_info": null
    },
    {
        "uuid": "15d4fa50bc581ce12f024a9f82f01370",
        "title": "陆着作挽歌 二",
        "author": "储光羲",
        "content": "归路秦城下，寒云惨平田。\n故园沧海边，绿柳覆平川。\n送客异他日，还舟殊昔年。\n华亭有明月，长向陇头悬。",
        "dynasty": "唐",
        "collection_info": null
    },
    {
        "uuid": "a6dd0f83b0fad3dac22aa40ca0850e74",
        "title": "陆着作挽歌 三",
        "author": "储光羲",
        "content": "剑水千人石，荆江万里流。\n英英有君子，才德满中州。\n明道俟良佐，惟贤初薄游。\n生涯一朝尽，寂寞夜台幽。",
        "dynasty": "唐",
        "collection_info": null
    },
    {
        "uuid": "505df249186c5d3144c4f281b9ffd9be",
        "title": "陆着作挽歌 四",
        "author": "储光羲",
        "content": "金堂策令名，仙掖居清位。\n鸣玉朝双阙，垂缨游两地。\n朝夕既论思，春秋仍书事。\n何言鲁声伯，忽下琼珠泪。",
        "dynasty": "唐",
        "collection_info": null
    },
    {
        "uuid": "29c66477643ac18489e9ba563fa1dea5",
        "title": "陆着作挽歌 五",
        "author": "储光羲",
        "content": "令德弃人世，明朝降宠章。\n起居存有位，着作没为郎。\n寒水落南浦，月华虚北堂。\n松门一长想，彷佛见清扬。",
        "dynasty": "唐",
        "collection_info": null
    },
    {
        "uuid": "ee3702e451a4589c75525387c817d512",
        "title": "山居贻裴十二迪",
        "author": "储光羲",
        "content": "落叶满山砌，苍烟埋竹扉。\n远怀青冥士，书劒常相依。\n霜卧眇兹地，琴言纷已违。\n衡阳今万里，南雁将何归。\n出径惜松引，入舟怜钓矶。\n西林有明月，夜久空微微。",
        "dynasty": "唐",
        "collection_info": null
    },
    {
        "uuid": "1766c8b1e5f1fb9edcc67da1a2f7ca49",
        "title": "秦中岁晏马舍人宅宴集",
        "author": "储光羲",
        "content": "冬暮久无乐，西行至长安。\n故人处东第，清夜多新欢。\n广庭竹阴静，华池月色寒。\n知音尽词客，方见交情难。",
        "dynasty": "唐",
        "collection_info": null
    },
    {
        "uuid": "cc32b7e84a3bf6530843777286f201f2",
        "title": "荐玄德公庙",
        "author": "储光羲",
        "content": "神道本无已，成化亦自然。\n君居寥天上，德在玉华泉。\n真游践王豫，永日迟云仙。\n表微在营道，明祀将祈年。\n灵山俯新邑，松上生彩烟。\n岂知穆天子，远去瑶池边。",
        "dynasty": "唐",
        "collection_info": null
    },
    {
        "uuid": "ff53e946182885399f081f101c69e2cc",
        "title": "上长史王公责躬",
        "author": "储光羲",
        "content": "覆舟无伯夷，覆车无仲尼。\n自咎失明义，宁由贝锦诗。\n松柏日已坚，桃李日以滋。\n顾己独暗昧，所居成蒺藜。\n大贤荐时文，丑妇用蛾眉。\n惕惕愧不已，岂敢论其私。\n方朔既有言，子建亦有诗。\n恻隐及先世，析薪成自悲。\n灵鸟酬德辉，黄雀报仁慈。\n若公庶伏罪，此事安能迟。",
        "dynasty": "唐",
        "collection_info": null
    },
    {
        "uuid": "ed648e3c5213ee140abc05ccbe9551f4",
        "title": "至岳寺即大通大照禅塔上温上人",
        "author": "储光羲",
        "content": "秋山下暎宫，宫色宜朝阳。\n迢递在半岭，参差非一行。\n燕息云满门，出游花隐房。\n二尊此成道，禅宇遥相望。\n凤铎天中鸣，岩梯松下长。\n山墟响信鼓，蘅薄生蕙香。\n起灭一以雪，往来亦诚亡。\n悲哉门弟子，要自知心长。",
        "dynasty": "唐",
        "collection_info": null
    },
    {
        "uuid": "560147d6c3e4090cff24fad5fec76995",
        "title": "终南幽居献苏侍郎三首时拜太祝未上 一",
        "author": "储光羲",
        "content": "暮春天气和，登岭望层城。\n朝日悬清景，巍峨宫殿明。\n圣君常临朝，达士復悬衡。\n道近燕艮足，归来卧山楹。\n灵阶曝仙书，深室炼金英。\n春岩松柏秀，晨路鵾鸡鸣。\n羽化既有言，无然悲不成。",
        "dynasty": "唐",
        "collection_info": null
    },
    {
        "uuid": "a657ae47f6bb4ada8c5a5a29dcbca08a",
        "title": "终南幽居献苏侍郎三首时拜太祝未上 二",
        "author": "储光羲",
        "content": "中岁尚微道，始知将谷神。\n抗策还南山，水木自相亲。\n深林开一道，青嶂成四邻。\n平明去采薇，日入行刈薪。\n云归万壑暗，雪罢千崖春。\n始看玄鸟来，已见瑶华新。\n寄言搴芳者，无乃后时人。",
        "dynasty": "唐",
        "collection_info": null
    },
    {
        "uuid": "fe4141ae23431af64e38e97205dd4f01",
        "title": "终南幽居献苏侍郎三首时拜太祝未上 三",
        "author": "储光羲",
        "content": "卜筑青岩裏，云萝四垂阴。\n虚室若无人，乔木自成林。\n时有清风至，侧闻樵采音。\n凤皇鸣南冈，望望隔层岑。\n既言山路远，復道溪流深。\n偓佺空中游，虬龙水间吟。\n何当见轻翼，为我达远心。",
        "dynasty": "唐",
        "collection_info": null
    },
    {
        "uuid": "11093ef5feb1a7a808bc2eb8df17b926",
        "title": "题应圣观",
        "author": "储光羲",
        "content": "空中望小山，山下见余雪。\n皎皎河汉女，在兹养真骨。\n登门骇天书，启籥问仙诀。\n池光摇水雾，灯色连松月。\n合砖起花台，折草成玉节。\n天鸡弄白羽，王母垂玄髮。\n北有上年宫，一路在云霓。\n上心方嚮道，时復朝金阙。",
        "dynasty": "唐",
        "collection_info": null
    },
    {
        "uuid": "fd710e1889d5b052ec76c2b1d467527a",
        "title": "至闲居精舍呈正上人",
        "author": "储光羲",
        "content": "太室三招提，其趣皆不同。\n不同非一趣，况是天游宫。\n双岭前夹门，阁道復横空。\n宝坊若花积，宛转不可穷。\n流泉自成池，清松信饶风。\n秋晏景气逈，皛明丹素功。\n将近隐者邻，远与西山通。\n大师假惠照，念以息微躬。",
        "dynasty": "唐",
        "collection_info": null
    },
    {
        "uuid": "406a15983651c0a2315e1725f6415556",
        "title": "酬綦毋校书梦耶溪见赠之作",
        "author": "储光羲",
        "content": "校文在仙掖，每有沧洲心。\n况以北窗下，梦游清溪阴。\n春看湖水漫，夜入迴塘深。\n往往缆垂葛，出舟望前林。\n山人松下饭，钓客芦中吟。\n小隐何足贵，长年固可寻。\n还车首东道，惠言若黄金。\n以我采薇意，传之天姥岑。",
        "dynasty": "唐",
        "collection_info": null
    },
    {
        "uuid": "a234c2c8f49fe6105130209d8ee46b96",
        "title": "田家即事",
        "author": "储光羲",
        "content": "蒲叶日已长，杏花日已滋。\n老农要看此，贵不违天时。\n迎晨起饭牛，双驾耕东菑。\n蚯蚓土中出，田乌随我飞。\n羣合乱啄噪，嗷嗷如道饥。\n我心多恻隐，顾此两伤悲。\n拨食与田乌，日暮空筐归。\n亲戚更相诮，我心终不移。",
        "dynasty": "唐",
        "collection_info": null
    },
    {
        "uuid": "1548d6bb70c58a611b1a0fe9470aca1b",
        "title": "同王十三维偶然作十首 一",
        "author": "储光羲",
        "content": "仲夏日中时，草木看欲燋。\n田家惜工力，把锄来东皋。\n顾望浮云阴，往往误伤苗。\n归来悲困极，兄嫂共相譊。\n无钱可沽酒，何以解劬劳？夜深星汉明，庭宇虚寥寥。\n高柳三五株，可以独逍遥。",
        "dynasty": "唐",
        "collection_info": null
    },
    {
        "uuid": "9a7d437791ad706e0209582e0c75c33c",
        "title": "同王十三维偶然作十首 二",
        "author": "储光羲",
        "content": "北山种松柏，南山种蒺藜。\n出入虽同趣，所向各有宜。\n孔丘贵仁义，老氏好无为。\n我心若虚空，此道将安施。\n暂过伊阙间，晼晚三伏时。\n高阁入云中，芙蓉满清池。\n要自非我室，还望南山陲。",
        "dynasty": "唐",
        "collection_info": null
    },
    {
        "uuid": "72fcaa73bb8d511ff8ea535046928b28",
        "title": "同王十三维偶然作十首 三",
        "author": "储光羲",
        "content": "野老本贫贱，冒暑锄瓜田。\n一畦未及终，树下高枕眠。\n荷莜者谁子，皤皤来息肩。\n不復问乡墟，相见但依然。\n腹中无一物，高话羲皇年。\n落日临层隅，逍遥望晴川。\n使妇提蚕筐，呼儿榜渔船。\n悠悠泛绿水，去摘浦中莲。\n莲花艳且美，使我不能还。",
        "dynasty": "唐",
        "collection_info": null
    },
    {
        "uuid": "c19783840aa86c9e411194cad04e77e9",
        "title": "同王十三维偶然作十首 四",
        "author": "储光羲",
        "content": "浮云在虚空，随风復卷舒。\n我心方处顺，动作何忧虞。\n但言婴世网，不復得间居。\n迢递别东国，超遥来西都。\n见人乃恭敬，曾不问贤愚。\n虽若不能言，中心亦难诬。\n故乡满亲戚，道远情日疎。\n偶欲陈此意，復无南飞凫。",
        "dynasty": "唐",
        "collection_info": null
    },
    {
        "uuid": "17fd8c178d0599b01287c5fb3a9a00d1",
        "title": "同王十三维偶然作十首 五",
        "author": "储光羲",
        "content": "草木花叶生，相与命为春。\n当非草木意，信是故时人。\n静念恻羣物，何由知至真。\n狂歌问夫子，夫子莫能陈。\n凤皇飞且鸣，容裔下天津。\n清净无言语，兹焉庶可亲。",
        "dynasty": "唐",
        "collection_info": null
    },
    {
        "uuid": "cb54909c9b3d62f7f62e021e8c7b842d",
        "title": "同王十三维偶然作十首 六",
        "author": "储光羲",
        "content": "黄河流向东，弱水流向西。\n趋舍各有异，造化安能齐。\n妾本邯郸女，生长在丛台。\n既闻容见宠，復想玄为妻。\n刻画尚风流，幸会君招携。\n逶迤歌舞座，婉娈芙蓉闺。\n日月方向除，恩爱忽焉暌。\n弃置谁復道，但悲生不谐。\n羡彼匹妇意，偕老常同栖。",
        "dynasty": "唐",
        "collection_info": null
    },
    {
        "uuid": "ee12894bc0b4ed0420f8a42bd1a25eac",
        "title": "同王十三维偶然作十首 七",
        "author": "储光羲",
        "content": "日暮登春山，山鲜云復轻。\n远近看春色，踟蹰新月明。\n仙人浮丘公，对月时吹笙。\n丹鸟飞熠熠，苍蝇乱营营。\n羣动汩吾真，讹言伤我情。\n安得如子晋，与之游太清。",
        "dynasty": "唐",
        "collection_info": null
    },
    {
        "uuid": "bf1d39469e5df081db7b243e0b6cdb4d",
        "title": "同王十三维偶然作十首 八",
        "author": "储光羲",
        "content": "耽耽铜鞮宫，遥望长数里。\n宾客无多少，出入皆珠履。\n朴儒亦何为，辛苦读旧史。\n不道无家舍，效他养妻子。\n冽冽玄冬暮，衣裳无准拟。\n偶然着道书，神人养生理。\n公卿时见赏，赐赉难具纪。\n莫问身后事，且论朝夕是。",
        "dynasty": "唐",
        "collection_info": null
    },
    {
        "uuid": "90442a1fcdce40a8b4a26495f98dc97a",
        "title": "同王十三维偶然作十首 九",
        "author": "储光羲",
        "content": "空山暮雨来，众鸟竟栖息。\n斯须照夕阳，双双復抚翼。\n我念天时好，东田有稼穑。\n浮云蔽川原，新流集沟洫。\n裴回顾衡宇，僮仆邀我食。\n卧览床头书，睡看机中织。\n想见明膏煎，中夜起唧唧。",
        "dynasty": "唐",
        "collection_info": null
    },
    {
        "uuid": "41a4a51a93f4d30cd5b64686bcd4237f",
        "title": "同王十三维偶然作十首 十",
        "author": "储光羲",
        "content": "四邻竞丰屋，我独好卑室。\n窈窕高台中，时闻抚新瑟。\n狂飙动地起，拔木乃非一。\n相顾始知悲，中心忧且栗。\n蚩蚩命子弟，恨不居高秩。\n日入宾从归，清晨冠盖出。\n中庭有奇树，荣早衰復疾。\n此道犹不知，微言安可述。",
        "dynasty": "唐",
        "collection_info": null
    },
    {
        "uuid": "4f90a3019a30909109c825ab779231d3",
        "title": "昇天行贻卢六健",
        "author": "储光羲",
        "content": "真人居阆风，时奏清商音。\n听者即王母，泠泠和瑟琴。\n坐对三花枝，行随五云阴。\n天长昆崙小，日久蓬莱深。\n上由玉华宫，下视首阳岑。\n神州亦清净，要自有浮沈。\n恻恻苦哉行，呱呱游子吟。\n庐山逢若士，思欲化黄金。\n雨雪没太山，谁能无归心。\n逍遥在云汉，可以来相寻。",
        "dynasty": "唐",
        "collection_info": null
    },
    {
        "uuid": "e0d5fc41bb48f9e841758e5c9ee2456d",
        "title": "田家杂兴八首 一",
        "author": "储光羲",
        "content": "春至鸧鹒鸣，薄言向田墅。\n不能自力作，黾勉娶邻女。\n既念生子孙，方思广田圃。\n闲时相顾笑，喜悦好禾黍。\n夜夜登啸台，南望洞庭渚。\n百草被霜露，秋山响砧杵。\n却羡故年时，中情无所取。",
        "dynasty": "唐",
        "collection_info": null
    },
    {
        "uuid": "5f251ddd8d26e0e6e65fe988d4d651b4",
        "title": "田家杂兴八首 二",
        "author": "储光羲",
        "content": "众人耻贫贱，相与尚膏腴。\n我情既浩荡，所乐在畋渔。\n山泽时晦暝，归家蹔闲居。\n满园植葵藿，绕屋树桑榆。\n禽雀知我闲，翔集依我庐。\n所愿在优游，州县莫相呼。\n日与南山老，兀然倾一壶。",
        "dynasty": "唐",
        "collection_info": null
    },
    {
        "uuid": "de01bdf181c3dc2f0934d03fa0e3b6fd",
        "title": "田家杂兴八首 三",
        "author": "储光羲",
        "content": "逍遥阡陌上，远近无相识。\n落日照秋山，千岩同一色。\n网罟绕深莽，鹰鹯始轻翼。\n猎马既如风，奔兽莫敢息。\n驻旗沧海上，犒士吴宫侧。\n楚国有夫人，性情本贞直。\n鲜禽徒自致，终岁竟不食。",
        "dynasty": "唐",
        "collection_info": null
    },
    {
        "uuid": "d444b58bdaa40e86668b6dc631768a04",
        "title": "田家杂兴八首 四",
        "author": "储光羲",
        "content": "田家趋壠亩，当昼掩虚关。\n邻里无烟火，儿童共幽闲。\n桔槔悬空圃，鸡犬满桑间。\n时来农事隙，采药游名山。\n但言所采多，不念路险艰。\n人生如蜉蝣，一往不可攀。\n君看西王母，千载美容颜。",
        "dynasty": "唐",
        "collection_info": null
    },
    {
        "uuid": "64bf31ebc8305b41a42abbe8d69c5099",
        "title": "田家杂兴八首 五",
        "author": "储光羲",
        "content": "平生养情性，不復计忧乐。\n去家行卖畚，留滞南阳郭。\n秋至黍苗黄，无人可刈获。\n稚子朝未饭，把竿逐鸟雀。\n忽见梁将军，乘车出宛洛。\n意气轶道路，光辉满墟落。\n安知负薪者，咥咥笑轻薄。",
        "dynasty": "唐",
        "collection_info": null
    },
    {
        "uuid": "bddb6df65b68bcd5bad0cc1fb0abb880",
        "title": "田家杂兴八首 六",
        "author": "储光羲",
        "content": "楚山有高士，梁国有遗老。\n筑室既相邻，向田復同道。\n糗糒常共饭，儿孙每更抱。\n忘此耕耨劳，媿彼风雨好。\n蟪蛄鸣空泽，鶗鴂伤秋草。\n日夕寒风来，衣裳苦不早。",
        "dynasty": "唐",
        "collection_info": null
    },
    {
        "uuid": "12acf19841ea8658b52b8b558d2f1fa7",
        "title": "田家杂兴八首 七",
        "author": "储光羲",
        "content": "梧桐荫我门，薜荔网我屋。\n迢迢两夫妇，朝出暮还宿。\n稼穑既自种，牛羊还自牧。\n日旰懒耕锄，登高望川陆。\n空山足禽兽，墟落多乔木。\n白马谁家儿，联翩相驰逐。",
        "dynasty": "唐",
        "collection_info": null
    },
    {
        "uuid": "5849728368649c07a04cb7bde66ae697",
        "title": "田家杂兴八首 八",
        "author": "储光羲",
        "content": "种桑百余树，种黍三十亩。\n衣食既有余，时时会亲友。\n夏来菰米饭，秋至菊花酒。\n孺人喜逢迎，稚子解趋走。\n日暮闲园裏，团团荫榆柳。\n酩酊乘夜归，凉风吹户牖。\n清浅望河汉，低昂看北斗。\n数瓮犹未开，明朝能饮否。",
        "dynasty": "唐",
        "collection_info": null
    },
    {
        "uuid": "e3b11efe22c66414e19caa89ac600811",
        "title": "题辨觉精舍",
        "author": "储光羲",
        "content": "朝随秋云阴，乃至青松林。\n花阁空中远，方池岩下深。\n竹风乱天语，溪响成龙吟。\n试问真君子，游山非世心。",
        "dynasty": "唐",
        "collection_info": null
    },
    {
        "uuid": "353b32d88e6e78e6ed23a74d7a4bd7d3",
        "title": "题慎言法师故房",
        "author": "储光羲",
        "content": "精庐不住子，自有无生乡。\n过客知何道，裴回雁子堂。\n浮云归故岭，落月还西方。\n日夕虚空裏，时时闻异香。",
        "dynasty": "唐",
        "collection_info": null
    },
    {
        "uuid": "a90e10147bac0804ece29fdc0fdd3113",
        "title": "石瓮寺",
        "author": "储光羲",
        "content": "遥山起真宇，西向尽花林。\n下见宫殿小，上看廊庑深。\n苑花落池水，天语闻松音。\n君子又知我，焚香期化心。",
        "dynasty": "唐",
        "collection_info": null
    },
    {
        "uuid": "921a37ddd92efcceaff5acf98394bcff",
        "title": "题崔山人别业",
        "author": "储光羲",
        "content": "南阳隐居者，筑室丹溪源。\n溪冷惧秋[晏]，室寒欣景暾。\n山鸡鸣菌阁，水雾入衡门。\n东岭或舒啸，北窗时讨论。\n封君渭阳竹，逸士汉阴园。\n何必崆峒上，独为尧所尊。",
        "dynasty": "唐",
        "collection_info": null
    },
    {
        "uuid": "5b2b53b12027b646962796d3c3ec708f",
        "title": "行次田家澳梁作",
        "author": "储光羲",
        "content": "田家俯长道，邀我避炎氛。\n当暑日方昼，高天无片云。\n桑间禾黍气，柳下牛羊羣。\n野雀栖空屋，晨昏不復闻。\n前登澳梁坂，极望温泉分。\n逆旅方三舍，西山犹未曛。",
        "dynasty": "唐",
        "collection_info": null
    },
    {
        "uuid": "5af27a240a5413f81bb5300e48b8f674",
        "title": "昭圣观",
        "author": "储光羲",
        "content": "主家隐溪口，微路入花源。\n数日朝青阁，彩云犹在门。\n双楼夹一殿，玉女侍玄元。\n扶橑尽蟠木，步櫩多画翻。\n新松引天籁，小柏绕山樊。\n坐弄竹阴远，行随溪水喧。\n石池辨春色，林兽知人言。\n未逐凤皇去，真宫在此原。",
        "dynasty": "唐",
        "collection_info": null
    },
    {
        "uuid": "350395b1e756ba4a4f97cb783a2387b3",
        "title": "题辛道士房",
        "author": "储光羲",
        "content": "全神不言命，所尚道家流。\n迨此远南楚，遂令思北游。\n先生秀衡岳，玉立居玄丘。\n门带江山静，房随瑶草幽。\n逍遥三花发，罔象五云浮。\n自有太清纪，曾垂华髮忧。\n大年方橐籥，小智即蜉蝣。\n七日赤龙至，莫令余独留。",
        "dynasty": "唐",
        "collection_info": null
    },
    {
        "uuid": "da01ac6336ec2c9dbad1cc0e4d0c9127",
        "title": "登秦岭作时陷贼归国",
        "author": "储光羲",
        "content": "朝出猛兽林，躨跜登高峰。\n僮仆履云雾，随我行太空。\n羲和舒灵晖，倏忽西极通。\n迴首望泾渭，隐隐如长虹。\n九逵合苍芜，五陵遥瞳蒙。\n鹿游大明殿，雾湿华清宫。\n网罗蠛蠓时，顾齿熊罴锋。\n失途走江汉，不能有其功。\n气逐招遥星，魂随阊阖风。\n惟言宇宙清，復使车书同。\n林木被繁霜，合沓连山红。\n鹏鹗励羽翼，俯视荆棘丛。\n誓将食鸧鸮，然后归崆峒。",
        "dynasty": "唐",
        "collection_info": null
    },
    {
        "uuid": "bdd890de896af6415d7c78be86a657ea",
        "title": "晦日任桥池亭",
        "author": "储光羲",
        "content": "温泉作天邑，直北开新洲。\n未有菰蒲生，即闻凫雁游。\n六亭在高岸，数岛居中流。\n晦日望清波，相与期泛游。\n西道苦转毂，北堤疲行舟。\n清泠水木阴，纔可适我忧。",
        "dynasty": "唐",
        "collection_info": null
    },
    {
        "uuid": "5cff1c63dc48d03882099397d1c275b7",
        "title": "望幸亭",
        "author": "储光羲",
        "content": "五年一巡狩，西幸过东畿。\n周国易居守，周人多怨思。\n君王敷惠政，程作贵从时。\n大厦非一木，沈沈临九逵。\n庆云宿飞栋，嘉树罗青墀。\n疎屏宜朝享，方塘堪水嬉。\n云中仰华盖，桁下望春旗。\n天意知如此，星言归洛师。",
        "dynasty": "唐",
        "collection_info": null
    },
    {
        "uuid": "f3c388b1458859c026d0923aaa7b1186",
        "title": "哥舒大夫颂德",
        "author": "储光羲",
        "content": "天纪启真命，君生臣亦生。\n乃知赤帝子，復有苍龙精。\n神武建皇极，文昌开将星。\n超超渭滨器，落落山西名。\n画阃入受脤，凿门出扞城。\n戎人昧正朔，我有轩辕兵。\n陇路起丰镐，关云随斾旌。\n河湟训兵甲，义勇方横行。\n韩魏多锐士，蹶张在幕庭。\n大非四决轧，石堡高峥嵘。\n攻伐若振槁，孰云非神明。\n嘉谋即天意，骤胜由师贞。\n枯草被西陆，烈风昏太清。\n戢戈旄头落，牧马昆崙平。\n宾从俨冠盖，封山纪天声。\n来朝芙蓉阙，鸣玉飘华缨。\n直道济时宪，天邦遂轻刑。\n抗书报知己，松柏亦以荣。\n嘉命列上第，德辉照天京。\n在车持简墨，粲粲皆词英。\n顾我抢榆者，莫能翔青冥。\n游燕非骐骥，踯躅思长鸣。",
        "dynasty": "唐",
        "collection_info": null
    },
    {
        "uuid": "d15baef8808b60ca0a4974a55cd151e7",
        "title": "安宜园林献高使君",
        "author": "储光羲",
        "content": "直道已三出，幸从江上迴。\n新居茅茨逈，起见秋云开。\n十里次舟楫，二桥交往来。\n楚言满邻里，鴈呌喧池台。\n鱼鳖乐仁政，浮沈亦至哉。\n小山宜大隐，要自望蓬莱。",
        "dynasty": "唐",
        "collection_info": null
    },
    {
        "uuid": "4b27075a8807de3c1bc1150b7512e748",
        "title": "",
        "author": "储光羲",
        "content": "伊昔好观国，自乡西入秦。\n往復万余里，相逢皆众人。\n大君幸东岳，世哲扈时巡。\n予亦从此去，闲居清洛滨。\n稍稍寒木直，彩彩阳华新。\n迭宕孔文举，风流石季伦。\n妙年一相得，白首定相亲。\n重此虚宾馆，欢言冬及春。\n哲兄盛文史，出入驰高轨。\n令德本同人，深心重知己。\n绛衣朝圣主，纱帐延才子。\n伯淮与季江，清浚各孤峙。\n羣芳趋泛爱，万物通情理。\n而我信空虚，提携过杞梓。\n夫君美声德，直道期终始。\n孰谓忽离居，优游郑东里。\n东里近王城，山连路亦平。\n何言相去远，闲言独凄清。\n万里鸿鴈度，四邻砧杵鸣。\n其如久离别，重以霜风惊。",
        "dynasty": "唐",
        "collection_info": null
    },
    {
        "uuid": "77a594cdd21d532185c5915b823a6998",
        "title": "河中望鸟滩作贻吕四郎中",
        "author": "储光羲",
        "content": "河流有深曲，舟子莫能知。\n弭棹临沙屿，微吟西日驰。\n平明春色霁，两岸好风吹。\n去去川途尽，悠悠亲友离。\n汉宫成羽翼，伊水弄参差。\n为惜淮南子，如何攀桂枝。",
        "dynasty": "唐",
        "collection_info": null
    },
    {
        "uuid": "358a05fb6f729d475eb5ec84c8191d0f",
        "title": "秦中初霁献给事二首 一",
        "author": "储光羲",
        "content": "渭水收暮雨，处处多新泽。\n宫苑傍山明，云林带天碧。\n君子耸高驾，英声邈今昔。\n锵佩出中台，彯缨入仙掖。\n夙心幸清鉴，晚志欣良觌。\n鸣盗非足征，愿言同下客。",
        "dynasty": "唐",
        "collection_info": null
    },
    {
        "uuid": "f3a313709e243c55a075d19ecceb8a42",
        "title": "秦中初霁献给事二首 二",
        "author": "储光羲",
        "content": "南国久为思，西都尝作宾。\n云开天地色，日照山河春。\n善听在知己，扬光唯达人。\n妙年弄柔翰，弱冠偶良晨。\n擢第文昌阁，还家沧海滨。\n寸心何所望，东掖有贤臣。",
        "dynasty": "唐",
        "collection_info": null
    },
    {
        "uuid": "ee6810d1c1834c488f1ee77fc4339f21",
        "title": "晚次东亭献郑州宋使君文",
        "author": "储光羲",
        "content": "自初宾上国，乃到邹人乡。\n曾点与曾子，俱升阙里堂。\n武皇恢大略，逸翮思寥廓。\n三居清宪台，两拜文昌阁。\n为道既贞信，处名犹謇谔。\n铁柱励风威，锦轴含光辉。\n夜闻持简立，朝看伏奏归。\n洞门清佩响，广路玉珂飞。\n骧首入丹掖，抟空趋太微。\n丝纶逢圣主，出入飘华组。\n愔愔宿帝梧，侃侃居文府。\n海内语三独，朝端谋六户。\n善计在弘羊，清严归仲举。\n侍郎跨方朔，中丞蔑周处。\n天眷择循良，惟贤降宠章。\n分符指聊摄，为政本农桑。\n籍籍歌五袴，祁祁颂千箱。\n随车微雨洒，逐扇清风扬。\n既以迁列国，復兹邻帝乡。\n褰帷乃仍旧，坐啸非更张。\n居敬物无扰，履端人自康。\n薄游出京邑，引领东南望。\n林晚鸟雀噪，田秋稼穑黄。\n成皋天地险，广武征战场。\n道丧苦兵赋，时来开井疆。\n霏霏渠门色，晻晻制岩光。\n徒念京索近，犹悲溱洧长。\n大明潜照耀，淑慝自昭彰。\n昔岁幸西土，今兹归洛阳。\n同焉知郑伯，当辅我周王。",
        "dynasty": "唐",
        "collection_info": null
    },
    {
        "uuid": "9f2bdb667a42e6ce7b96b3f7c30bd77b",
        "title": "秋次霸亭寄申大",
        "author": "储光羲",
        "content": "橘柚植寒陵，芙蓉蔕修坂。\n无言不得意，得意何由展。\n况我行且徒，而君往犹蹇。\n既伤人事近，復言天道远。\n薄暮入空亭，中夜不能饭。\n南听鸿雁尽，西见招摇转。\n千门汉主宫，百里周王苑。\n杲杲初景出，油油鲜云卷。\n会朝幸岁正，校猎从新狝。\n念君久京国，双涕如露泫。\n无人荐子云，太息竟谁辨。",
        "dynasty": "唐",
        "collection_info": null
    },
    {
        "uuid": "531ff63279d01288a6a60d0b7aa57a32",
        "title": "舟中别武金坛",
        "author": "储光羲",
        "content": "曰予轻皎洁，坦率宾混元。\n忽乃异羣萃，高歌信陵门。\n信陵好宾客，清夜开华轩。\n月光丽池阁，野气浮林园。\n偶坐烂明星，归志潜崩奔。\n漾舟清潭裏，慰我别离魂。\n落日下西山，左右惨无言。\n萧条风雨散，窅霭江湖昏。\n秋荷尚幽郁，暮鸟復翩翻。\n纸笔亦何为，写我心中冤。",
        "dynasty": "唐",
        "collection_info": null
    },
    {
        "uuid": "a2a7d346fbbf29b9cb224dfadd6340a5",
        "title": "巩城东庄道中作",
        "author": "储光羲",
        "content": "北陵散寒鸟，西山照初日。\n婉娈晋阳京，踟蹰野人室。\n南轩草间去，后乘林中出。\n霭霭长路暖，迟迟狭路归。\n蜉蝣时蔽月，枳棘復伤衣。\n城上东风起，河边早雁飞。\n夏王纪冬令，殷人乃正月。\n涯口度新云，山阴留故雪。\n幸逢耆耋话，余待亲隣别。\n总辔出丛薄，歇鞍登峻隅。\n春源既荡漭，伏战亦睢盱。\n未获遵平道，徒言信薄夫。",
        "dynasty": "唐",
        "collection_info": null
    },
    {
        "uuid": "11375d2a3a4c397df2bb7661ca56e5da",
        "title": "赴冯翊作",
        "author": "储光羲",
        "content": "本自江海人，且无寥廓志。\n大明耀天宇，霭霭风雨被。\n迢递别荆吴，飘飖涉沂泗。\n广川俟舟檝，峻坂伤骐骥。\n蹭蹬失归道，崎岖从下位。\n西出太华阴，北走少梁地。\n葱茏墟落色，泱漭关河气。\n耻从侠烈游，甘为刀笔吏。\n宝劒茱萸匣，岂忘知音贵。\n大道且泛然，沈浮未云异。",
        "dynasty": "唐",
        "collection_info": null
    },
    {
        "uuid": "fcdf18e6d6ed6bf77f2119b4e4eac060",
        "title": "晚霁中园喜赦作",
        "author": "储光羲",
        "content": "五月黄梅时，阴气蔽远迩。\n浓云连晦朔，菰菜生隣里。\n落日烧霞明，农夫知雨止。\n几悲衽席湿，长叹垣墙毁。\n曭朗天宇开，家族跃以喜。\n涣汗发大号，坤元更资始。\n散衣出中园，小径尚滑履。\n池光摇万象，倏忽灭復起。\n嘉树如我心，欣欣岂云已。",
        "dynasty": "唐",
        "collection_info": null
    },
    {
        "uuid": "fc9c67e7feee0ff00b5ee66dca7c62d0",
        "title": "观范阳递俘",
        "author": "储光羲",
        "content": "北河旄星陨，鬼方狝林胡。\n羣师舞弓矢，电发归燕墟。\n皇皇轩辕君，赞赞皋陶谟。\n方思壮军实，远近递生俘。\n车马践大逵，合沓成深渠。\n牧人过橐駞，校正引騊駼。\n烈风朝送寒，云雪霭天隅。\n草木同一色，谁能辨荣枯。\n四履封元戎，百金酬勇夫。\n大邦武功爵，固与炎皇殊。",
        "dynasty": "唐",
        "collection_info": null
    },
    {
        "uuid": "63ff678e1648b6c5d1cb942f93c2d9e5",
        "title": "次天元十载华阴发兵作时有郎官点发",
        "author": "储光羲",
        "content": "鬼方生猃狁，时寇卢龙营。\n帝念霍嫖姚，诏发咸林兵。\n天星下文阁，简师临我城。\n三陌观勇夫，五饵谋长缨。\n雷野大车发，震云灵鼓鸣。\n太华色莽苍，清渭风交横。\n胡马悲雨雪，诗人歌斾旌。\n阏氏为女奴，单于作边氓。\n神皇麒麟阁，大将不书名。",
        "dynasty": "唐",
        "collection_info": null
    },
    {
        "uuid": "3e8a00d9d900ee8a96875fd12c0aaaf3",
        "title": "送丘健至州敕放作时任下邽县",
        "author": "储光羲",
        "content": "太史登观台，天街耀旄头。\n大君忽霆震，诏爵冠军侯。\n南必梁孙源，西将圉昆丘。\n河陇征击卒，虎符到我州。\n朝集咸林城，师言乱啁啾。\n杀气变木德，凛凛如高秋。\n元戎启神皇，庙堂发嘉谋。\n息兵业稼穑，归马復休牛。\n和风开阴雪，大耀中天流。\n欢声殷河岳，涵荡非烟浮。\n邦牧新下车，德礼彼甿讴。\n干坤日交泰，吾亦遂优游。",
        "dynasty": "唐",
        "collection_info": null
    },
    {
        "uuid": "6ab94e8dc27b8794d41552645a369971",
        "title": "登商丘",
        "author": "储光羲",
        "content": "河水日夜流，客心多殷忧。\n维梢历宋国，结缆登商丘。\n汉皇封子弟，周室命诸侯。\n摇摇世祀怨，伤古復兼秋。\n鸣鸿念极浦，征旅慕前俦。\n太息梁王苑，时非牧马游。",
        "dynasty": "唐",
        "collection_info": null
    },
    {
        "uuid": "4969534edbf013637486297db851a3ba",
        "title": "羣鸦咏",
        "author": "储光羲",
        "content": "新宫骊山阴，龙衮时出豫。\n朝阳照羽仪，清吹肃逵路。\n羣鸦随天车，夜满新丰树。\n所思在腐余，不復忧霜露。\n河低宫阁深，灯影鼓钟曙。\n缤纷集寒枝，矫翼时相顾。\n冢宰收琳琅，侍臣尽鸳鹭。\n高举摩太清，永绝矰缴惧。\n兹禽亦翱翔，不以微小故。",
        "dynasty": "唐",
        "collection_info": null
    },
    {
        "uuid": "2cd63927a4a903b69de5359dfc39ee71",
        "title": "尚书省受誓诫贻太庙裴丞",
        "author": "储光羲",
        "content": "皇家有恆宪，斋祭崇明祀。\n严车伊洛间，受誓文昌裏。\n沈沈云阁见，稍稍城乌起。\n曙色照衣冠，虚庭鸣劒履。\n裴回念私觌，怅望临清汜。\n点翰欲何言，相思从此始。",
        "dynasty": "唐",
        "collection_info": null
    },
    {
        "uuid": "22b4c7bf7f59ccbe5f7d3a23ca3e8da7",
        "title": "夏日寻蓝田唐丞登高宴集",
        "author": "储光羲",
        "content": "东望春明门，驾言聊出游。\n南行小径尽，绿竹临清流。\n君出罢六安，居此澹忘忧。\n园林与城市，闾里随人幽。\n披颜闢衡闱，置酒登崇丘。\n山河临咫尺，宇宙穷寸眸。\n是时春载阳，佳气满皇州。\n宫殿碧云裏，鸳鸯初命俦。\n良辰方在兹，志士安得休。\n成名苟有地，何必东陵侯。",
        "dynasty": "唐",
        "collection_info": null
    },
    {
        "uuid": "75c8fba0152df87ac06b6df85428fadb",
        "title": "田家即事答崔二东皋作四首 一",
        "author": "储光羲",
        "content": "玄鸟双双飞，杏林初发花。\n喣偷命僮仆，可以树桑麻。\n清旦理犂锄，日入未还家。",
        "dynasty": "唐",
        "collection_info": null
    },
    {
        "uuid": "d12c639c0fadeca6f83765d1a78821f4",
        "title": "田家即事答崔二东皋作四首 二",
        "author": "储光羲",
        "content": "有客山中至，言传故人讯。\n荡漾敷远情，飘飖吐清韵。\n猗欤春皋上，无乃成秋兴。",
        "dynasty": "唐",
        "collection_info": null
    },
    {
        "uuid": "e936bbe0e5924d12782e35fd45f97227",
        "title": "田家即事答崔二东皋作四首 三",
        "author": "储光羲",
        "content": "念别求须臾，忽至嘤鸣时。\n菜田烧故草，初树养新枝。\n所寓非幽深，梦寐相追随。",
        "dynasty": "唐",
        "collection_info": null
    },
    {
        "uuid": "a72c672cc8cbff90de82684b18a843f2",
        "title": "田家即事答崔二东皋作四首 四",
        "author": "储光羲",
        "content": "依依亲陇亩，寂寂无隣里。\n不闻鸡犬音，日见和风起。\n赖君遗掞藻，忧来散能弭。",
        "dynasty": "唐",
        "collection_info": null
    },
    {
        "uuid": "be3c84b90e7b41c4f879faa42555fc0a",
        "title": "敬酬陈掾亲家翁秋夜有赠",
        "author": "储光羲",
        "content": "大姬配胡公，位乃三恪宾。\n盛德百代祀，斯言良不泯。\n敬仲为齐卿，当国名益震。\n仲举登宰辅，太丘荣缙绅。\n武皇受瑶图，爵士封其新。\n繁祉既骤集，裔孙生贤臣。\n特达踰珪璋，节操方松筠。\n云汉一矫翼，天池三振鳞。\n曳裾朝赤墀，酌醴侍紫宸。\n大君锡车马，时復过平津。\n言则广台阶，道亦资天均。\n清秋忽高兴，震藻若有神。\n曜曜趋宫廷，洸洸迈徐陈。\n镐京既赐第，门巷交朱轮。\n方将袭伊皋，永以崇夏殷。\n宗党无远近，敬恭依仁人。\n雪尽宇宙暄，雁归沧海春。\n沈吟白华颂，帝闼降丝纶。\n驿骑及芜城，相逢在郊鄄。\n别离旷南北，谴谪罹苦辛。\n昼游还荆吴，迷方客咸秦。\n惟贤惠重义，男女期嘉姻。\n梧桐生朝阳，鶗鴂鸣萧晨。\n岂不畏时暮，坎壈无与邻。\n中夜凉风来，顾我阙音尘。\n琼瑶不遐弃，寤寐如日新。",
        "dynasty": "唐",
        "collection_info": null
    },
    {
        "uuid": "88e0d9f114a7f357ae97a1c7750a1720",
        "title": "苏十三瞻登玉泉寺峰入寺中见赠作",
        "author": "储光羲",
        "content": "庆门迭华组，盛列钟英彦。\n贞信发天姿，文明叶邦选。\n为情贵深远，作德齐隐见。\n别业在春山，怀归出芳甸。\n逖听多时友，招邀及浮贱。\n朝沿霸水穷，暮瞩蓝田徧。\n百花照阡陌，万木森乡县。\n涧净绿萝深，岩暄新鸟转。\n依然造华薄，豁尔开灵院。\n淹留火禁辰，愉乐弦歌宴。\n肃肃列樽俎，锵锵引缨弁。\n天籁激微风，阳光轹奔箭。\n以兹小人腹，不胜君子馔。\n是日既低迷，中宵方眄眩。\n枕上思独往，胸中理交战。\n碧云暗雨来，旧原芳色变。\n欢然自此绝，心赏何由见。\n鸿蒙已笑云，列缺仍挥电。\n忽与去人远，俄逢归者便。\n想像玉泉宫，依稀明月殿。\n峰峦如登陟，水木以游衍。\n息心幸自忘，点翰仍留眷。\n恨无荆文璧，以答丹青绚。",
        "dynasty": "唐",
        "collection_info": null
    },
    {
        "uuid": "50841e6d4a77b7246f90016074fa3b0d",
        "title": "酬李处士山中见赠",
        "author": "储光羲",
        "content": "厥初游太学，相与极周旋。\n含采共朝暮，知言同古先。\n孟阳题劒阁，子云献甘泉。\n斯须旷千里，婉娩将十年。\n今来艳阳月，好鸟鸣翩翩。\n同声既求友，不肖亦怀贤。\n引领迟芳信，果枉瑶华篇。\n成颂非其德，高文徒自妍。\n声尘邈超越，比兴起孤绝。\n始信郢中人，乃能歌白雪。\n跂予北堂夜，摇笔酬明哲。\n绿竹动清风，层轩静华月。\n想像南山下，恬然谢朝列。\n犹恐鶗鴂鸣，坐看芳草歇。\n邀以青松色，同之白华洁。\n永愿登龙门，相将持此节。",
        "dynasty": "唐",
        "collection_info": null
    },
    {
        "uuid": "a9171493254150276a2d31fb9e843e9e",
        "title": "同诸公秋日游昆明池思古",
        "author": "储光羲",
        "content": "仆人理车骑，西出金光逵。\n苍苍白帝郊，我将游灵池。\n太阴连晦朔，雨与天根违。\n凄风披田原，横污益山陂。\n农畯尽颠沛，顾望稼穑悲。\n皇灵恻羣甿，神政张天维。\n坤纪戮屏翳，元纲扶逶迤。\n迴塘清沧流，大曜悬金晖。\n秋色浮浑沌，清光随涟漪。\n豫章尽莓苔，柳杞成枯枝。\n骤闻汉天子，征彼西南夷。\n伐棘开洪渊，秉旄训我师。\n震云灵鼍鼓，照水蛟龙旗。\n锐士千万人，猛气如熊罴。\n刑罚一以正，干戈自有仪。\n坐作河汉倾，进退楼船飞。\n羽发鸿鴈落，桧动芙蓉披。\n峨峨三云宫，肃肃振旅归。\n恶德忽小丑，器用穷地赀。\n上兵贵伐谋，此道不能为。\n吁哉蒸人苦，始曰征伐非。\n穆穆轩辕朝，耀德守方陲。\n君臣日安闲，远近无怨思。\n石鲸既蹭蹬，女牛亦流离。\n獱獭游渚隅，葭芦生漘湄。\n坎埳四十里，填淤今已微。\n江伯方翱翔，天吴亟往来。\n桑榆惨无色，伫立暮霏霏。\n老幼樵木还，宾从迴鞿羁。\n帝梦鲜鱼索，明月当报时。",
        "dynasty": "唐",
        "collection_info": null
    },
    {
        "uuid": "e046631244d04860b54a8620ec4e6289",
        "title": "同诸公登慈恩寺塔",
        "author": "储光羲",
        "content": "金祠起真宇，直上青云垂。\n地静我亦闲，登之秋清时。\n苍芜宜春苑，片碧昆明池。\n谁道天汉高，逍遥方在兹。\n虚形宾太极，携手行翠微。\n雷雨傍杳冥，鬼神中躨跜。\n灵变在倏忽，莫能穷天涯。\n冠上阊阖开，履下鸿雁飞。\n宫室低逦迤，羣山小参差。\n俯仰宇宙空，庶随了义归。\n崱屴非大厦，久居亦以危。",
        "dynasty": "唐",
        "collection_info": null
    },
    {
        "uuid": "04421da53f2dff3ea505eb20bb93eacd",
        "title": "同诸公秋霁曲江俯见南山",
        "author": "储光羲",
        "content": "天静终南高，俯暎江水明。\n有若蓬莱下，浅深见澄瀛。\n羣峰悬中流，石壁如瑶琼。\n鱼龙隐苍翠，鸟兽游清泠。\n菰蒲林下秋，薜荔波中轻。\n山戛浴兰阯，水若居云屏。\n岚气浮渚宫，孤光随曜灵。\n阴阴豫章馆，宛宛百花亭。\n大君及羣臣，[宴]乐方嘤鸣。\n吾党二三子，萧辰怡性情。\n逍遥沧洲时，乃在长安城。",
        "dynasty": "唐",
        "collection_info": null
    },
    {
        "uuid": "e4d33dd6917de01d9d05c09399665bbb",
        "title": "同诸公送李云南伐蛮",
        "author": "储光羲",
        "content": "昆明滨滇池，蠢尔敢逆常。\n天星耀鈇锧，弔彼西南方。\n冢宰统元戎，太守齿军行。\n囊括千万里，矢谟在庙堂。\n耀耀金虎符，一息到炎荒。\n蒐兵自交趾，茇舍出泸阳。\n羣山高崭岩，凌越如鸟翔。\n封豕骤跧伏，巨象遥披攘。\n迴溪深天渊，揭厉踰舟梁。\n玄武扫孤蜮，蛟龙除方良。\n雷霆随神兵，硼磕动穹苍。\n斩伐若草木，繫缧同犬羊。\n余丑隐弭河，啁啾乱行藏。\n君子恶薄险，王师耻重伤。\n广车设罝梁，太白收光芒。\n边吏静县道，新书行纪纲。\n劒关掉鞅归，武弁朝建章。\n龙楼加命服，獬豸拥秋霜。\n邦人颂灵旗，侧听何洋洋。\n京观在七德，休哉我神皇。",
        "dynasty": "唐",
        "collection_info": null
    },
    {
        "uuid": "89180e1d4023ec4fac9cd3a9aec28ce0",
        "title": "奉和韦判官献侍郎叔除河东采访使",
        "author": "储光羲",
        "content": "天卿小冢宰，道大名亦大。\n丑正在权臣，建旟千里外。\n楚山俯江汉，汴水连谯沛。\n两持方伯珪，再转诸侯盖。\n恬淡轻黜陟，优游邈千载。\n干象变台衡，羣贤尽交泰。\n聿徕股肱郡，河岳即襟带。\n盛德滋冀方，仁风清汾浍。\n四封尽高足，相府轺车最。\n超超青云器，婉婉竹林会。\n贱士敢知言，成颂文明代。\n燕雀依大厦，期之保贞悔。",
        "dynasty": "唐",
        "collection_info": null
    },
    {
        "uuid": "a5cfd58bfdae20efd4899259fe042829",
        "title": "同王十三维哭殷遥",
        "author": "储光羲",
        "content": "生理无不尽，念君在中年。\n游道虽未深，举世莫能贤。\n筮仕苦贫贱，为客少田园。\n膏腴不可求，乃在许西偏。\n四邻尽桑柘，咫尺开墙垣。\n内艰未及虞，形影随化迁。\n茅茨俯苫盖，双殡两楹间。\n时闻孤女号，逈出陌与阡。\n慈乌乱飞鸣，猛兽亦以跧。\n故人王夫子，静念无生篇。\n哀乐久已绝，闻之将泫然。\n太阳蔽空虚，雨雪浮苍山。\n迢遰亲灵榇，顾予悲绝絃。\n处顺与安时，及此乃空言。",
        "dynasty": "唐",
        "collection_info": null
    },
    {
        "uuid": "a24f067e9573c4cca0dd144b429ec279",
        "title": "贻丁主簿仙芝别",
        "author": "储光羲",
        "content": "赫赫明天子，翘翘羣秀才。\n昭昭皇宇广，隐隐云门开。\n摇曳君初起，联翩予復来。\n兹年不得意，相命游灵台。\n骅骝多逸气，琳琅有清响。\n联行击水飞，独影凌虚上。\n关河施芳听，江海徼新赏。\n敛袵归故山，敷言播天壤。\n云峰虽有异，楚越幸相亲。\n既别復游处，道深情更殷。\n下愚忝闻见，上德犹邅迍。\n偃仰东城曲，栖迟依水滨。\n脱巾从会府，结绶归海裔。\n亲知送河门，邦族迎江澨。\n夫子安恬淡，他人怅迢递。\n飞艎既眇然，洲渚徒亏蔽。\n人谋固无准，天德谅难知。\n高名处下位，逸翮栖卑枝。\n去去水中沚，摇摇天一涯。\n蓬壶不可见，来泛跃龙池。",
        "dynasty": "唐",
        "collection_info": null
    },
    {
        "uuid": "1298b372ad0d5e974b13bdfb57838e09",
        "title": "京口送别王四谊",
        "author": "储光羲",
        "content": "江上枫林秋，江中秋水流。\n清晨惜分袂，秋日尚同舟。\n落潮洗鱼浦，倾荷枕驿楼。\n明年菊花熟，洛东泛觞游。",
        "dynasty": "唐",
        "collection_info": null
    },
    {
        "uuid": "1e6b50e223bd5072239f6976b6ecdde7",
        "title": "同房宪部应旋",
        "author": "储光羲",
        "content": "衡山法王子，慧见息诸苦。\n落髮自南州，燕居在西土。\n养正不因晦，得中宁患旅。\n旷然长虚閒，即理寄行补。\n四句了自性，一音亦非取。\n橘柚故园枝，随人植庭户。\n我地少安住，念天时启处。\n宪卿文昌归，愉悦来晤语。\n车骑践香草，仆人沐花雨。\n长风散繁云，万里静天宇。\n起灭信易觉，清真知有所。\n逍遥高殿阴，六月无炎暑。\n微言发新偈，粲粲如悬圃。\n直心视惠光，在此大法鼓。",
        "dynasty": "唐",
        "collection_info": null
    },
    {
        "uuid": "8d301258f5927ffa50d41b8a7fac55cf",
        "title": "奉别长史庾公太守徐公应召",
        "author": "储光羲",
        "content": "烈风起江汉，白浪忽如山。\n方伯骤勤王，杞人亦忧天。\n酆镐顷霾晦，云龙召我贤。\n车骑北艰苦，艅艎西泝沿。\n水灵静湍濑，猛兽趋后先。\n龙楼开新阳，万里出云间。\n宇宙既焜耀，崇德济巨川。\n受命在神宗，振兵犹轩辕。\n煌煌踰涿鹿，穆穆更坤元。\n明王朝太阶，远迩望嘉言。\n游子淡何思，江湖将永年。",
        "dynasty": "唐",
        "collection_info": null
    },
    {
        "uuid": "b6e456fb7937600de84141cfc25a9f34",
        "title": "狱中贻姚张薛李郑柳诸公",
        "author": "储光羲",
        "content": "直道时莫亲，起羞见谗口。\n舆人是非怪，西子言有咎。\n诬善不足悲，失听一何丑。\n大来敢遐望，小往且虚受。\n中夜囹圄深，初秋缧绁久。\n疎萤出暗草，朔风鸣衰柳。\n河汉低在户，蟏蛸垂向牖。\n雁声远天末，凉气生霁后。\n负户愁读书，劒光忿衝斗。\n哀哀害神理，恻恻伤慈母。\n妻子垂涕泣，家僮日奔走。\n书词苦人吏，馈食劳交友。\n寒服犹未成，繁霜渐将厚。\n吉凶问詹尹，倚伏信北叟。\n鬼哭知己冤，鸟言诚所诱。\n诸公深惠爱，朝夕相左右。\n束湿虽欲操，钩金庶无负。\n伤罗念摇翮，踠足思骧首。\n瑾瑜颇匿瑕，邦国方含垢。\n眷言出深穽，永日常携手。",
        "dynasty": "唐",
        "collection_info": null
    },
    {
        "uuid": "6b8c440b0275c6404eb86563a0667829",
        "title": "贻鼓吹李丞时信安王北伐李公王之所器者也",
        "author": "储光羲",
        "content": "北伐昧天造，王师示有征。\n辕门统元律，帝室命宗英。\n灵威方首事，仗钺按边城。\n膏雨被春草，黄云浮太清。\n文儒託后乘，武旅趋前旌。\n出车发西洛，营军临北平。\n曰予深固陋，志气颇纵横。\n尝思骠骑幕，愿逐嫖姚兵。\n惟贤美无度，海内依扬声。\n河间旧相许，车骑日逢迎。\n折节下谋士，深心论客卿。\n忠言虽未列，庶以知君诚。",
        "dynasty": "唐",
        "collection_info": null
    },
    {
        "uuid": "379c11cc2262ac50dfc4df7d165398a8",
        "title": "贻王侍御出台掾丹阳",
        "author": "储光羲",
        "content": "高高琅琊台，台下生箘簵。\n照车十二乘，光彩不足谕。\n既当少微星，復隐高山雾。\n金丘华阳下，仙伯养晦处。\n茅茨对三峰，梧桐开一路。\n神溪绕皋陆，樵牧自成趣。\n时登青冥游，若从天江度。\n墟里献薇蕨，羣公致衣缕。\n深沈復清净，偃仰视太素。\n猛兽识宾仆，赪霞知早暮。\n峨峨云龙开，忽有方伯遇。\n达人无不可，壮志且驰骛。\n融泄长鸡鸣，缤纷大鹏翥。\n赤墀高崱屴，一见如三顾。\n礼服正邦祀，刑冠肃王度。\n三辰明昭代，光启玄元祚。\n章台收杞梓，太液满鹓鹭。\n丰泽耀纯仁，八方晏黔庶。\n沈沈阊阖起，殷殷蓬莱曙。\n旌戟俨成行，鸡人传发煦。\n翔翼一如鹗，百辟莫不惧。\n清庙奉烝尝，灵山扈銮辂。\n天街时蹴鞠，直指讌梐枑。\n四月纯阳初，雷雨始奋豫。\n逆星孛皇极，鈇锧静天步。\n酆镐舒曜灵，干戈藏武库。\n析㯕增广运，直道有好恶。\n回迹清宪台，传骑东南去。\n列城异畴昔，近饯寡徒御。\n缠绵西关道，婉娈新丰树。\n伊洛不敢息，淮河任沿泝。\n乡亭茱萸津，先后非疏附。\n炎时方怵惕，有若践霜露。\n惆怅长岑长，寂寞梁王傅。\n纷吾家延州，结友在童孺。\n岑阳沐天德，邦邑持民务。\n踯躅望朝阴，如何復沦误。\n牙旷三千里，击辕非所慕。\n秋涛联沧溟，舟檝凑北固。\n江汜日绵眇，朝夕空寐寤。\n中洞松栝新，东皋阡陌故。\n余辉方焜耀，可以欢邑聚。\n南华在濠上，谁辩魏王瓠。\n登陟芙蓉楼，为我时一赋。",
        "dynasty": "唐",
        "collection_info": null
    },
    {
        "uuid": "febdbd56220c31223386ad2e75ec1db7",
        "title": "贻刘高士别",
        "author": "储光羲",
        "content": "夙驾出东城，城傍早霞散。\n初日照龙阙，峨峨在天半。\n壮哉丽百常，美矣崇两观。\n俯视趋朝客，簪佩何璀璨。\n而我送将归，裴回霸陵岸。\n北云去吴越，南雁离江汉。\n伊昔蹈丘园，翩翩理文翰。\n高谈闵仲叔，逸气刘公干。\n每言竹柏贞，尝轻朝市玩。\n山昼猿狖静，溪曛鱼鸟乱。\n宁止卧崆峒，直云期汗漫。\n圣君既理历，族士咸炳焕。\n矫首来天池，振羽泛漪澜。\n元淑命不达，伯鸾吟可叹。\n东去姑苏台，乃过陟阳馆。\n舍辔函关道，浮舟沧海畔。\n耳目旷暄凉，怀抱盈悲惋。\n沈沈青岁晚，霭霭秋云换。\n自言永遁栖，无復从羁绊。\n挥手谢知己，知己莫能讚。",
        "dynasty": "唐",
        "collection_info": null
    },
    {
        "uuid": "e4cba30b8b57a1540543e04c41d91085",
        "title": "山中贻崔六琪华",
        "author": "储光羲",
        "content": "恍惚登高岭，裴回看落日。\n遥想仲长园，如亲幼安室。\n春渚菖蒲登，山中拨谷鸣。\n相思不道远，太息未知情。\n意君来此地，时復疎林薄。\n中夜扫闲门，迎晨闭菌阁。\n屣履清池上，家童奉信归。\n忧随落花散，目送归云飞。\n故交在天末，心知復千里。\n无人暂往来，独作中林士。",
        "dynasty": "唐",
        "collection_info": null
    },
    {
        "uuid": "074c6843079b7c994f659d3a6dd3be33",
        "title": "贻余处士",
        "author": "储光羲",
        "content": "故园至新浦，遥復未百里。\n北望是他邦，纷吾即游士。\n潮来津门启，罢楫信流水。\n客意乃成欢，舟人亦相喜。\n迟迟菱荇上，泛泛孤蒲裏。\n渐闻商旅喧，犹见凫鹥起。\n市亭忽云构，方物如山峙。\n吴王昔丧元，隋帝又灭祀。\n停舻一以眺，太息兴亡理。\n秋苑故池田，宫门新柳杞。\n我行苦炎月，乃及清昊始。\n此地日逢迎，终思隐君子。\n莫言异舒卷，形音在心耳。",
        "dynasty": "唐",
        "collection_info": null
    },
    {
        "uuid": "814805a6d04ebf1690f74b4f6569d716",
        "title": "刘先生闲居",
        "author": "储光羲",
        "content": "高第后归道，乃居玉华宫。\n逍遥人间世，不异浮丘公。\n甘寝何秉羽，出门忽从戎。\n方将游昆崙，又欲小崆峒。\n进退既在我，归来长安中。\n焚香东海君，侍坐西山童。\n善行无辙迹，吾亦安能穷。\n但见神色闲，中心如虚空。\n期之比天老，真德辅帝鸿。",
        "dynasty": "唐",
        "collection_info": null
    },
    {
        "uuid": "32d06a927d817c69fbc2cc71ed512c12",
        "title": "京口题崇上人山亭",
        "author": "储光羲",
        "content": "清旦历香岩，岩径纡復直。\n花林开宿雾，游目清霄极。\n分明窗户中，远近山川色。\n金沙童子戏，香饭诸天食。\n呌呌海鸿声，轩轩江燕翼。\n寄言清静者，闾阎徒自踣。",
        "dynasty": "唐",
        "collection_info": null
    },
    {
        "uuid": "b8ea0f938bfa95a7ec53fafc77e7f9c7",
        "title": "朝邑蔡主簿期不会二首 一",
        "author": "储光羲",
        "content": "下位日趋走，久之宾会疎。\n空迟偶词赋，所媿比园庐。\n朝念池上酌，暮逢林下书。\n方将固封守，暂欲混畋渔。\n衰柳隐长路，秋云满太虚。\n遥遥望左右，日入未迴车。",
        "dynasty": "唐",
        "collection_info": null
    },
    {
        "uuid": "2563c65ee54458d0a2d4394115cad9fc",
        "title": "朝邑蔡主簿期不会二首 二",
        "author": "储光羲",
        "content": "日入清风至，知君在西偏。\n车舆既成列，宾仆復能贤。\n迢递下墟坂，逍遥看井田。\n苍山起暮雨，极浦浮长烟。\n服义大如志，交欢数尽年。\n宁言十余里，不见空来还。",
        "dynasty": "唐",
        "collection_info": null
    },
    {
        "uuid": "72c7a568fd2703e9c146161edc0c8c00",
        "title": "巩城南河作寄徐三景晖",
        "author": "储光羲",
        "content": "初年雨候迟，巩洛河流小。\n摇摇芳草岸，屡见春山晓。\n清露洗云林，轻波戏鱼鸟。\n唯言故人远，不念乡川眇。\n舟檝去潆回，湍溆行奔峭。\n寄书千里路，莫道南鸿少。",
        "dynasty": "唐",
        "collection_info": null
    },
    {
        "uuid": "56bd8cd169cf7f07618d5b42de32a9fa",
        "title": "贻阎处士防卜居终南",
        "author": "储光羲",
        "content": "春风摇杂树，言别还江汜。\n坚冰生绿潭，又客三千里。\n兆梦唯颜色，悬情乃文史。\n涤耳贵清言，披欢迟玉趾。\n秦城疑旧庐，伫立问焉如。\n稚子跪而说，还山将隐居。\n竹林既深远，松宇復清虚。\n迹逈事多逸，心安趣有余。\n石门动高韵，草堂新着书。\n骞飞久超绝，蹇足空踌躇。\n犹有昔时意，望君当照车。\n驱车当六国，何以须潜默。\n圣主常征贤，羣公每举德。\n此时方独往，身志将何欲。\n愿谢山中人，回车首归躅。",
        "dynasty": "唐",
        "collection_info": null
    },
    {
        "uuid": "9b81206d6d9388c704b9099fdde87604",
        "title": "新丰作贻殷四校书",
        "author": "储光羲",
        "content": "汉皇思旧邑，秦地作新丰。\n南出华阳路，西分长乐宫。\n安知天地久，不与昔年同。\n鸡犬暮声合，城池秋霁空。\n纷吾从此去，望极咸阳中。\n不见芸香阁，徒思文雅雄。",
        "dynasty": "唐",
        "collection_info": null
    },
    {
        "uuid": "7e4961eac9582186b5cc70fb817c6961",
        "title": "华阳作贻祖三咏",
        "author": "储光羲",
        "content": "朝行敷水上，暮出华山东。\n高馆宿初静，长亭秋转空。\n日余久沦汨，重此闻霜风。\n淅沥入溪树，飕飗惊夕鸿。\n[悽]然望伊洛，如见息阳宫。\n旧识无高位，新知尽固穷。\n夫君独轻举，远近善文雄。\n岂念千里驾，崎岖秦塞中。",
        "dynasty": "唐",
        "collection_info": null
    },
    {
        "uuid": "c27daa0c868591d4b7dff58772204459",
        "title": "贻袁三拾遗谪作",
        "author": "储光羲",
        "content": "倾盖洛之滨，依然心事亲。\n龙门何以峻，曾是好词人。\n珥笔朝文陛，含章讽紫宸。\n帝城多壮观，被服长如春。\n天子俭为德，而能清约身。\n公卿尽虚位，天下自趣尘。\n如君物望美，令德声何已。\n高帝黜儒生，文皇谪才子。\n朝廷非不盛，谴谪良难恃。\n路出大江阴，川行碧峰裏。\n斯言徒自玷，白玉岂为滓。\n希声尽众人，深识唯知己。\n知己怨生离，悠悠天一涯。\n寸心因梦断，孤愤为年移。\n花满芙蓉阙，春深朝夕池。\n空令千万里，长望白云垂。",
        "dynasty": "唐",
        "collection_info": null
    },
    {
        "uuid": "f73c841859352c1918e85eaf981e6881",
        "title": "洛中贻朝校书衡朝即日本人也",
        "author": "储光羲",
        "content": "万国朝天中，东隅道最长。\n吾生美无度，高驾仕春坊。\n出入蓬山裏，逍遥伊水傍。\n伯鸾游太学，中夜一相望。\n落日悬高殿，秋风入洞房。\n屡言相去远，不觉生朝光。",
        "dynasty": "唐",
        "collection_info": null
    },
    {
        "uuid": "34268582d4be16aa33331a642a38c56a",
        "title": "贻崔太祝",
        "author": "储光羲",
        "content": "天都分礼阁，肃肃临清渠。\n春山照前屏，高槐荫内除。\n惟贤尚廪禄，弟去兄来居。\n文雅更骧首，风流信有余。\n中年幸从事，乃遇两吹嘘。\n何以知君子，交情復淡如。",
        "dynasty": "唐",
        "collection_info": null
    },
    {
        "uuid": "b54571f42b8d17a1f675ac6f56dd2d46",
        "title": "贻王处士子文",
        "author": "储光羲",
        "content": "春草生洞渚，春风入上林。\n春皋有黄鹤，抚翮未扬音。\n王屋尝嘉遁，伊川復陆沈。\n张弦鵾鸡弄，闭室蓬蒿深。\n避地歌三乐，游山赋九吟。\n大君思左右，无乃化黄金。",
        "dynasty": "唐",
        "collection_info": null
    },
    {
        "uuid": "398571bbf9c9353d2bc4c3f8ea3d2520",
        "title": "献华阴罗丞别",
        "author": "储光羲",
        "content": "华山薄游者，玄髮当青春。\n道德同仙吏，尊卑即丈人。\n县城俯京路，获见官舍裏。\n淹留琼树枝，谑浪春泉水。\n昔余在天目，总角奉游从。\n寒暑递来往，今復莲花峰。\n别情无远近，道别方愁予。\n孰想古人言，乃知悲风雨。",
        "dynasty": "唐",
        "collection_info": null
    },
    {
        "uuid": "291fb2e29c9c59b42c9929f5626e5a58",
        "title": "闲居",
        "author": "储光羲",
        "content": "薄游何所媿，所媿在闲居。\n亲故不来往，中园时读书。\n步栏滴余雪，春塘抽新蒲。\n梧桐渐覆井，时鸟自相呼。\n悠然念故乡，乃在天一隅。\n安得如浮云，来往方须臾。",
        "dynasty": "唐",
        "collection_info": null
    },
    {
        "uuid": "076d9c6ff861292f34a87540be0aa096",
        "title": "送恂上人还吴",
        "author": "储光羲",
        "content": "洛城本天邑，洛水即天池。\n君王既行幸，法子復来仪。\n虚室香花满，清川杨柳棰。\n乘闲道归去，远意谁能知。",
        "dynasty": "唐",
        "collection_info": null
    },
    {
        "uuid": "14a0457c73f79005e6566c183aa28a34",
        "title": "送周十一",
        "author": "储光羲",
        "content": "秋风陨羣木，众草下严霜。\n復问子何如？自言之帝乡。\n岂无亲所爱，将欲济时康。\n握手别征驾，返悲岐路长。",
        "dynasty": "唐",
        "collection_info": null
    },
    {
        "uuid": "417d25349a0bc4a0deea3aa7355030be",
        "title": "新丰主人",
        "author": "储光羲",
        "content": "新丰主人新酒熟，旧客还归旧堂宿。\n满酌香含北砌花，盈尊色泛南轩竹。\n云散天高秋月明，东家少女解秦筝。\n醉来忘却巴陵道，梦中疑是洛阳城。",
        "dynasty": "唐",
        "collection_info": null
    },
    {
        "uuid": "b3d299a0b87de7623cb188d69e27dc70",
        "title": "登戏马台作",
        "author": "储光羲",
        "content": "君不见宋公仗钺诛燕后，英雄踊跃争趋走。\n小会衣冠吕梁壑，大征甲卒碻磝口。\n天门神武树元勋，九日茱萸飨六军。\n泛泛楼船游极浦，摇摇歌吹动浮云。\n居人满目市朝变，覇业犹存齐楚甸。\n泗水南流桐柏川，沂山北走琅琊县。\n沧海沈沈晨雾开，彭城烈烈秋风来。\n少年自古未得意，日暮萧条登古台。",
        "dynasty": "唐",
        "collection_info": null
    },
    {
        "uuid": "9c26291ee75ba8adc7eb8654d5b0a79a",
        "title": "贻从军行",
        "author": "储光羲",
        "content": "取胜小非用，来朝明光殿，东平不足先。\n梦出凤林间，梦还沧海阙。\n万里尽阴色，岂为我离别。\n马上吹笛起寒风，道傍舞劒飞春雪。\n男儿悬弧非一日，君去成高节。",
        "dynasty": "唐",
        "collection_info": null
    },
    {
        "uuid": "cc365abb20d40abe6ebc2a5266a1d80f",
        "title": "酬李壶关奉使行县忆诸公",
        "author": "储光羲",
        "content": "青枫江上沧浪吟，白月宫中鹦鹉林。\n非有净清心，同道同房若断金。\n离居忽有云山意，清韵遥转舟檝事。\n去时能忆竹园游，来时莫忘桃园记。",
        "dynasty": "唐",
        "collection_info": null
    },
    {
        "uuid": "d8b37729f5dbd675174797ac584b9a4f",
        "title": "蔷薇",
        "author": "储光羲",
        "content": "袅袅长数寻，青青不作林。\n一茎独秀当庭心，数枝分作满庭阴。\n春日迟迟欲将半，庭影离离正堪玩。\n枝上莺娇不畏人，叶底蛾飞自相乱。\n秦家女儿爱芳菲，画眉相伴采葳蕤。\n高处红鬚欲就手，低边绿刺已牵衣。\n蒲萄架上朝光满，杨柳园中暝鸟飞。\n连袂踏歌从此去，风吹香气逐人归。",
        "dynasty": "唐",
        "collection_info": null
    },
    {
        "uuid": "a6736f17b45f05be954301892b83c0b8",
        "title": "同张侍御宴北楼",
        "author": "储光羲",
        "content": "今之太守古诸侯，出入双旌垂七旒。\n朝览干戈时听讼，暮延宾客復登楼。\n西山漠漠崦嵫色，北渚沈沈江汉流。\n良宵清净方高会，绣服光辉联皂盖。\n鱼龙恍惚阶墀下，云雾杳冥窗户外。\n水灵慷慨行泣珠，游女飘飖思解佩。\n苍苍低月半遥城，落落疎星满太清。\n不分开襟悲楚奏，愿言吹笛退胡兵。\n轩后青丘埋䝟貐，周王白羽扫欃枪。\n期君武节朝龙阙，余亦翱翔归玉京。",
        "dynasty": "唐",
        "collection_info": null
    },
    {
        "uuid": "06d8a138e2223ff4a961a1876356b985",
        "title": "临江亭五咏 一",
        "author": "储光羲",
        "content": "晋家南作帝，京镇北为关。\n江水中分地，城楼下带山。\n金陵事已往，青盖理无还。\n落日空亭上，愁看龙尾湾。",
        "dynasty": "唐",
        "collection_info": null
    },
    {
        "uuid": "f2122a8e234e08c48af66338e2fad5d3",
        "title": "临江亭五咏 二",
        "author": "储光羲",
        "content": "山横小苑前，路尽大江边。\n此地兴王业，无如宋主贤。\n潮生建业水，风散广陵烟。\n直望[清]波裏，秪言别有天。",
        "dynasty": "唐",
        "collection_info": null
    },
    {
        "uuid": "959b26134501916f3eea1b0dd1b268f4",
        "title": "临江亭五咏 三",
        "author": "储光羲",
        "content": "城头落暮晖，城外捣秋衣。\n江水青云挹，芦花白雪飞。\n南州王气疾，东国海风微。",
        "dynasty": "唐",
        "collection_info": null
    },
    {
        "uuid": "aa8aa90cd4dea0395be4b44be7ffd5fa",
        "title": "临江亭五咏 四",
        "author": "储光羲",
        "content": "古木啸寒禽，层城带夕阴。\n梁园多绿柳，楚岸尽枫林。\n山际空为险，江流长自深。\n平生何以恨，天地本无心。",
        "dynasty": "唐",
        "collection_info": null
    },
    {
        "uuid": "874396b7ae9007b93989ffca4e188663",
        "title": "临江亭五咏 五",
        "author": "储光羲",
        "content": "京山千里过，孤愤望中来。\n江势将天合，城门向水开。\n落霞明楚岸，夕露湿吴台。",
        "dynasty": "唐",
        "collection_info": null
    },
    {
        "uuid": "51c67ca0c0c6072c3b47e32614d4383c",
        "title": "饯张七琚任宗城即环之季也同产八人俱以才名知",
        "author": "储光羲",
        "content": "他日曾游魏，魏家余趾存。\n可怜宫殿所，但见桑榆繁。\n此去拜新职，为荣近故园。\n高阳八才子，况復在君门。",
        "dynasty": "唐",
        "collection_info": null
    },
    {
        "uuid": "c3804c598ca6e72cdc0222d2bdf5ad44",
        "title": "留别安庆李太守",
        "author": "储光羲",
        "content": "明牧念行子，又言悲解携。\n初筵方落日，醉止到鸣鸡。\n过客来自北，大军居在西。\n兵家如讨逆，敢以庶盘溪。",
        "dynasty": "唐",
        "collection_info": null
    },
    {
        "uuid": "288badc3e5adf42cc9848618bf50ad9d",
        "title": "洛阳东门送别",
        "author": "储光羲",
        "content": "东城别故人，腊月迟芳辰。\n不惜孤舟去，其如两地春。\n花明洛阳苑，水绿小平津。\n是日不相见，莺声徒自新。",
        "dynasty": "唐",
        "collection_info": null
    },
    {
        "uuid": "0689b8a70bd1a1b3103885cb54a3def4",
        "title": "汉阳即事",
        "author": "储光羲",
        "content": "楚国千里远，孰知方寸违。\n春游欢有客，夕寝赋无衣。\n江水带冰绿，桃花随雨飞。\n九歌有深意，捐佩乃言归。",
        "dynasty": "唐",
        "collection_info": null
    },
    {
        "uuid": "73469e4aa57cb7f5938647b06950a0ab",
        "title": "泊江潭贻马校书",
        "author": "储光羲",
        "content": "明月挂青天，遥遥如目前。\n故人游画阁，却望似云边。\n水宿依渔父，歌声好采莲。\n采莲江上曲，今夕为君传。",
        "dynasty": "唐",
        "collection_info": null
    },
    {
        "uuid": "17f49e0e394d2297971b8abd458f417e",
        "title": "送沈校书吴中搜书",
        "author": "储光羲",
        "content": "郊外亭皋远，野中岐路分。\n苑门临渭水，山翠杂春云。\n秦阁多遗典，吴台访阙文。\n君王思校理，莫滞清江濆。",
        "dynasty": "唐",
        "collection_info": null
    },
    {
        "uuid": "27d0b5b9b1851d23c77e4942b853677b",
        "title": "寒夜江口泊舟",
        "author": "储光羲",
        "content": "寒潮信未起，出浦缆孤舟。\n一夜苦风浪，自然增旅愁。\n吴山迟海月，楚火照江流。\n欲有知音者，异乡谁可求。",
        "dynasty": "唐",
        "collection_info": null
    },
    {
        "uuid": "a43ce65514378914e1434038ae226f65",
        "title": "苑外至龙兴院作",
        "author": "储光羲",
        "content": "朝游天苑外，忽见法筵开。\n山势当空出，云阴满地来。\n疎钟清月殿，幽梵静花台。\n日暮香林下，飘飘仙步迴。",
        "dynasty": "唐",
        "collection_info": null
    },
    {
        "uuid": "81cc405cee881a0f789076fb278f6789",
        "title": "题虬上人房",
        "author": "储光羲",
        "content": "禅宫分两地，释子一为心。\n入道无来去，清言见古今。\n江寒池水绿，山[暝]竹园深。\n别有中天月，遥遥散夕阴。",
        "dynasty": "唐",
        "collection_info": null
    },
    {
        "uuid": "dc8a2c10fa218906545ceebd6571ed69",
        "title": "咏山泉",
        "author": "储光羲",
        "content": "山中有流水，借问不知名。\n映地为天色，飞空作雨声。\n转来深涧满，分出小池平。\n恬澹无人见，年年长自清。",
        "dynasty": "唐",
        "collection_info": null
    },
    {
        "uuid": "712fac86994f4693e362bb4abbc4bbc7",
        "title": "贻主客吕郎中",
        "author": "储光羲",
        "content": "上士既开天，中朝为得贤。\n青云方羽翼，画省比神仙。\n委佩云霄裏，含香日月前。\n君王傥借问，客有上林篇。",
        "dynasty": "唐",
        "collection_info": null
    },
    {
        "uuid": "af97210fd64db9b8fb1e6873488bb1f4",
        "title": "京口留别徐大补阙赵二零陵",
        "author": "储光羲",
        "content": "皇州月初晓，处处鼓钟喧。\n树出蓬莱殿，城开阊阖门。\n近臣朝琐闼，词客向文园。\n独有三川路，空伤游子魂。",
        "dynasty": "唐",
        "collection_info": null
    },
    {
        "uuid": "7826dce6af7337b1433700df9514cb69",
        "title": "答王十三维",
        "author": "储光羲",
        "content": "门生故来往，知欲命浮觞。\n忽奉朝青阁，回车入上阳。\n落花满春水，疎柳映新塘。\n是日归来暮，劳君奏雅章。",
        "dynasty": "唐",
        "collection_info": null
    },
    {
        "uuid": "f7ce3add913557412fe6e064f9f56814",
        "title": "奉和中书徐侍郎中书省玩白云寄颕阳赵大",
        "author": "储光羲",
        "content": "青阙朝初退，白云遥在天。\n非关取雷雨，故欲伴神仙。\n泛滟鹓池曲，飘飖琐闼前。\n犹多远山意，幸入侍臣篇。",
        "dynasty": "唐",
        "collection_info": null
    },
    {
        "uuid": "e8340e58c0f8159367cd0f10aacede69",
        "title": "和张太祝冬祭马步",
        "author": "储光羲",
        "content": "故坛何肃肃，中野自无喧。\n烈火见陈信，扬言闻永存。\n房星隐曙色，朔风动寒原。\n今日歌天马，非关征大宛。",
        "dynasty": "唐",
        "collection_info": null
    },
    {
        "uuid": "f0158329da1b67276758bf918f514227",
        "title": "祭风伯坛应张太祝作",
        "author": "储光羲",
        "content": "圣主御青春，纶言命使臣。\n将修风伯祀，更福太平人。\n帟幕宵联事，坛场晓降神。\n帝心矜动物，非为属车人。",
        "dynasty": "唐",
        "collection_info": null
    },
    {
        "uuid": "ca448f0d9f041b98c0fe3e108c41f9b9",
        "title": "寻徐山人遇马舍人",
        "author": "储光羲",
        "content": "泊舟伊川右，正见野人归。\n日暮春山绿，我心清且微。\n岩声风雨度，水气云霞飞。\n復有金门客，来参萝薜衣。",
        "dynasty": "唐",
        "collection_info": null
    },
    {
        "uuid": "8569f8d0ca30004c0824a05070ebee4c",
        "title": "夜观妓",
        "author": "储光羲",
        "content": "白雪宜新舞，清宵召楚妃。\n娇童携锦荐，侍女整罗衣。\n花映垂鬟转，香迎步履飞。\n徐徐敛长袖，双烛送将归。",
        "dynasty": "唐",
        "collection_info": null
    },
    {
        "uuid": "108e9daebaa95886435b0b319efe0366",
        "title": "洛桥送别",
        "author": "储光羲",
        "content": "河桥送客舟，河水正安流。\n远见轻桡动，遥怜故国游。\n海禽逢早鴈，江月值新秋。\n一听南津曲，分明散别愁。",
        "dynasty": "唐",
        "collection_info": null
    },
    {
        "uuid": "5a9b3e71230314b8ced47d8accd31408",
        "title": "秦中送人觐省",
        "author": "储光羲",
        "content": "二月清江外，遥遥饯故人。\n南山晴有雪，东陌霁无尘。\n骑别章台晚，舟行洛水春。\n知君梁苑去，日见白华新。",
        "dynasty": "唐",
        "collection_info": null
    },
    {
        "uuid": "ac1ad57baa5f9321b4925aa8d3284a1f",
        "title": "洛中送人还江东",
        "author": "储光羲",
        "content": "洛城春雨霁，相送下江乡。\n树绿天津道，山明伊水阳。\n孤舟从此去，客思一何长。\n直望清波裏，唯余落日光。",
        "dynasty": "唐",
        "collection_info": null
    },
    {
        "uuid": "794e574bc055b4a1b053c5b9eb4c0d38",
        "title": "送姚六昆客任会稽何大蹇任孟县",
        "author": "储光羲",
        "content": "越城临渤澥，晋国在河汾。\n仙绶两乡意，青郊一路分。\n野棠春未发，田雀暮成羣。\n他日思吴会，尝因西北云。",
        "dynasty": "唐",
        "collection_info": null
    },
    {
        "uuid": "403c7606ec33b5386e8fd08a8e107b43",
        "title": "洛潭送人觐省",
        "author": "储光羲",
        "content": "清洛带芝田，东流入大川。\n舟轻水復急，别望杳如仙。\n细草生春岸，明霞散早天。\n送君唯一曲，当是白华篇。",
        "dynasty": "唐",
        "collection_info": null
    },
    {
        "uuid": "662fd8e77de820c7530e0dac46bc5b75",
        "title": "送人随大夫和蕃",
        "author": "储光羲",
        "content": "西方有六国，国国愿来宾。\n圣主今无外，怀柔遣使臣。\n大夫开幕府，才子作行人。\n解劒聊相送，边城二月春。",
        "dynasty": "唐",
        "collection_info": null
    },
    {
        "uuid": "f95366884e17213dfce76c717eb4d075",
        "title": "仲夏饯魏四河北觐叔",
        "author": "储光羲",
        "content": "落日临御沟，送君还北州。\n树凉征马去，路暝归人愁。\n吴岳夏云尽，渭河秋水流。\n东篱摘芳菊，想见竹林游。",
        "dynasty": "唐",
        "collection_info": null
    },
    {
        "uuid": "6db309113d86349dee75454c38fa4b36",
        "title": "送人寻裴斐",
        "author": "储光羲",
        "content": "柱史迴清宪，谪居临汉川。\n迟君千里驾，方外赏云泉。\n路断因春水，山深隔暝烟。\n湘江见游女，寄摘一枝莲。",
        "dynasty": "唐",
        "collection_info": null
    },
    {
        "uuid": "c242c2446c68b7c69a141e8ca9c9a06e",
        "title": "陇头水送别",
        "author": "储光羲",
        "content": "相送陇山头，东西陇水流。\n从来心胆盛，今日为君愁。\n暗雪迷征路，寒云隐戍楼。\n唯余旌斾影，相逐去悠悠。",
        "dynasty": "唐",
        "collection_info": null
    },
    {
        "uuid": "7ca46b513fee88577871c00f5708d03f",
        "title": "送王上人还襄阳",
        "author": "储光羲",
        "content": "朝看法云散，知有至人还。\n送客临伊水，行车出故关。\n天花满南国，精舍在空山。\n虽復时来去，中心长日闲。",
        "dynasty": "唐",
        "collection_info": null
    },
    {
        "uuid": "a1070717739eb13565aafea730726cec",
        "title": "官庄池观竞渡",
        "author": "储光羲",
        "content": "落日吹箫管，清池发棹歌。\n船争先后渡，岸激去来波。\n水叶藏鱼鸟，林花间绮罗。\n踟蹰仙女处，犹似望天河。",
        "dynasty": "唐",
        "collection_info": null
    },
    {
        "uuid": "3cf0af0c24e34600d0343139d346e51f",
        "title": "重寄虬上人",
        "author": "储光羲",
        "content": "一作云峰别，三看花柳朝。\n青山隔远路，明月空长霄。\n鹊浴西江雨，鸡鸣东海潮。\n此情劳梦寐，况道双林遥。",
        "dynasty": "唐",
        "collection_info": null
    },
    {
        "uuid": "13fad289a472ef6ff22ce29ba662861b",
        "title": "蓝上茅茨期王维补阙",
        "author": "储光羲",
        "content": "山中人不见，云去夕阳过。\n浅濑寒鱼少，丛兰秋蝶多。\n老年疎世事，幽性乐天和。\n酒熟思才子，溪头望玉珂。",
        "dynasty": "唐",
        "collection_info": null
    },
    {
        "uuid": "5046f31185769ec397ba053441ba875f",
        "title": "大酺得长字韵时任安宜尉",
        "author": "储光羲",
        "content": "大道启元命，时人居太康。\n中朝发玄泽，下国被天光。\n明诏始端午，初筵当履霜。\n鼓鼙迎爽气，羽籥映新阳。\n太守即悬圃，淮夷成葆疆。\n小臣惭下位，拜手颂灵长。",
        "dynasty": "唐",
        "collection_info": null
    },
    {
        "uuid": "872271c9a6e831052aaf2a9745bcf74f",
        "title": "同张侍御鼎和京兆萧兵曹华岁晚南园",
        "author": "储光羲",
        "content": "公府传休沐，私庭效陆沈。\n方知从大隐，非復在幽林。\n阙下忠贞志，人间孝友心。\n既将冠盖雅，仍与薜萝深。\n寒变中园柳，春归上苑禽。\n池涵青草色，山带白云阴。\n潘岳闲居赋，钟期流水琴。\n一经当自足，何用遗黄金。",
        "dynasty": "唐",
        "collection_info": null
    },
    {
        "uuid": "3cc013c19f049edd608655a05dd54788",
        "title": "奉酬张五丈垂赠",
        "author": "储光羲",
        "content": "綵服去江汜，白云生大梁。\n星辰动异色，羔鴈成新行。\n日望天朝近，时忧郢路长。\n情言间薖轴，惠念及沧浪。\n松柏以之茂，江湖亦自忘。\n贾生方弔屈，岂敢比南昌。",
        "dynasty": "唐",
        "collection_info": null
    },
    {
        "uuid": "a1dc71e7e4087cf6a62a02eed9957bb0",
        "title": "秦中守岁",
        "author": "储光羲",
        "content": "众星已穷次，青帝方行春。\n永感易成戚，离居难重陈。\n阖门守初夜，燎火到清晨。\n或念无生法，多伤未出尘。\n广庭日将晏，虚室自为宾。\n愿以桑榆末，常逢甲子新。",
        "dynasty": "唐",
        "collection_info": null
    },
    {
        "uuid": "f102a3c72d4c69a8ec56d5206846ab66",
        "title": "献高使君大酺作",
        "author": "储光羲",
        "content": "肃穆郊禋毕，工歌赏事幷。\n三朝遵湛露，一道洽仁明。\n布德言皆应，无为物自成。\n花添罗绮色，莺乱管弦声。\n独有同高唱，空陪乐太平。",
        "dynasty": "唐",
        "collection_info": null
    },
    {
        "uuid": "341511b3a64c3e46b679a92247dd4672",
        "title": "荥阳马氏二子",
        "author": "储光羲",
        "content": "圣君封太岳，十月建行旃。\n辇路开千里，寒云霁九天。\n故人多侍从，二子留伊川。\n河兖冰初合，关城月屡圆。\n暝过荥水上，闻说郑卿贤。\n材蔽行人右，名居东里先。\n制岩开别业，桑柘亦依然。\n待至金园侧，相将居一廛。",
        "dynasty": "唐",
        "collection_info": null
    },
    {
        "uuid": "b578381fa89b8c003c85e15c6bd554bd",
        "title": "观竞渡",
        "author": "储光羲",
        "content": "大夫沈楚水，千祀国人哀。\n习棹江流长，迎神雨雾开。\n标随绿云动，船逆清波来。\n下怖鱼龙起，上惊凫鴈迴。\n能令秋大有，鼓吹远相催。",
        "dynasty": "唐",
        "collection_info": null
    },
    {
        "uuid": "d08dd08f6f05e04e663c7ded2d0c50dc",
        "title": "太学贻张筠",
        "author": "储光羲",
        "content": "璧池忝门子，俄顷变炎凉。\n绿竹深虚馆，清流响洞房。\n园林在建业，新友去咸阳。\n中夜鼓钟静，初秋漏刻长。\n浮云开太室，华盖上明堂。\n空此远相望，劳歌还自伤。",
        "dynasty": "唐",
        "collection_info": null
    },
    {
        "uuid": "905de94606400ba77598b3ccfdef5fb0",
        "title": "田家即事",
        "author": "储光羲",
        "content": "桑柘悠悠水蘸堤，晚风晴景不妨犂。\n高机犹织卧蚕子，下坂饥逢饷馌妻。\n杏色满林羊酪熟，麦凉浮壠雉媒低。\n生时乐死皆由命，事在皇天志不迷。",
        "dynasty": "唐",
        "collection_info": null
    },
    {
        "uuid": "c88b90bd04eb7a2846989cd202c3dca5",
        "title": "洛阳道五首献吕四郎中 一",
        "author": "储光羲",
        "content": "洛水春冰开，洛城春水绿。\n朝看大道上，落花乱马足。",
        "dynasty": "唐",
        "collection_info": null
    },
    {
        "uuid": "689727364e2b25ef35ef8de671548c44",
        "title": "洛阳道五首献吕四郎中 二",
        "author": "储光羲",
        "content": "剧孟不知名，千金买宝剑/。\n出入平津邸，自言娇且艳。",
        "dynasty": "唐",
        "collection_info": null
    },
    {
        "uuid": "c3a523186f3d0924a5329c26a9c2bede",
        "title": "洛阳道五首献吕四郎中 三",
        "author": "储光羲",
        "content": "大道直如髮，春日佳气多。\n五陵贵公子，双双鸣玉珂。",
        "dynasty": "唐",
        "collection_info": null
    },
    {
        "uuid": "709739577fea3379987ffb45ab2def88",
        "title": "洛阳道五首献吕四郎中 四",
        "author": "储光羲",
        "content": "春风二月时，道傍柳堪把。\n上枝覆官阁，下枝覆车马。",
        "dynasty": "唐",
        "collection_info": null
    },
    {
        "uuid": "0adae0814fd00e034c366150da35ac50",
        "title": "洛阳道五首献吕四郎中 五",
        "author": "储光羲",
        "content": "洛水照千门，千门碧空裏。\n少年不得志，走马游新市。",
        "dynasty": "唐",
        "collection_info": null
    },
    {
        "uuid": "6e9f5865915d3f0a88ca6ddcf36ac9fc",
        "title": "同武平一员外游湖",
        "author": "储光羲",
        "content": "竹吹留歌扇，莲香入舞衣。\n前溪多曲溆，乘兴莫先归。",
        "dynasty": "唐",
        "collection_info": null
    },
    {
        "uuid": "654ac78c6a77db849dc5c5ac2838868b",
        "title": "长安道 一",
        "author": "储光羲",
        "content": "鸣鞭过酒肆，袨服游倡门。\n百万一时尽，含情无片言。",
        "dynasty": "唐",
        "collection_info": null
    },
    {
        "uuid": "245978bd1312ff5dce9c2b4bf08ac0b6",
        "title": "长安道 二",
        "author": "储光羲",
        "content": "西行一千里，暝色生寒树。\n暗闻歌吹声，知是长安路。",
        "dynasty": "唐",
        "collection_info": null
    },
    {
        "uuid": "98b53d9ecb9fd4007622b54ee1b076e5",
        "title": "江南曲四首 一",
        "author": "储光羲",
        "content": "绿江深见底，高浪直翻空。\n惯是湖边住，舟轻不畏风。",
        "dynasty": "唐",
        "collection_info": null
    },
    {
        "uuid": "a9a277861c260d707470ae8e2418bd6e",
        "title": "江南曲四首 二",
        "author": "储光羲",
        "content": "逐流牵荇叶，绿岸摘芦苗。\n为惜鸳鸯鸟，轻轻动画桡。",
        "dynasty": "唐",
        "collection_info": null
    },
    {
        "uuid": "fe83a1a900347a4c8345f80c5dcc8699",
        "title": "江南曲四首 三",
        "author": "储光羲",
        "content": "日暮长江裏，相邀归渡头。\n落花如有意，来去逐船流。",
        "dynasty": "唐",
        "collection_info": null
    },
    {
        "uuid": "a35dc58ab633f073f2225c36b619292d",
        "title": "江南曲四首 四",
        "author": "储光羲",
        "content": "隔江看树色，沿月听歌声。\n不是长干住，那从此路行。",
        "dynasty": "唐",
        "collection_info": null
    },
    {
        "uuid": "d862e7cf1884d223e1ba6a74f5df748e",
        "title": "关山月",
        "author": "储光羲",
        "content": "一鴈过连营，繁霜覆古城。\n胡笳在何处？半夜起边声。",
        "dynasty": "唐",
        "collection_info": null
    },
    {
        "uuid": "c9d857827f56589a3c186abafb8f3316",
        "title": "玉真公主山居",
        "author": "储光羲",
        "content": "山北天泉苑，山西凤女家。\n不言沁园好，独隐武陵花。",
        "dynasty": "唐",
        "collection_info": null
    },
    {
        "uuid": "9a28064312be620e218b7e81a5cec239",
        "title": "沧浪峡",
        "author": "储光羲",
        "content": "沧浪临古道，道上若成尘。\n自有沧浪峡，谁为无事人。",
        "dynasty": "唐",
        "collection_info": null
    },
    {
        "uuid": "fdea5c135a695b93a59b73fddbe9e2b8",
        "title": "奉真观",
        "author": "储光羲",
        "content": "真门逈向北，驰道直向西。\n为与天光近，云色成虹霓。",
        "dynasty": "唐",
        "collection_info": null
    },
    {
        "uuid": "fff4302de9e882cd8982ce8374954c19",
        "title": "明妃曲四首 一",
        "author": "储光羲",
        "content": "西行陇上泣胡天，南向云中指渭川。\n毳幕夜来时宛转，何由得似汉王边。",
        "dynasty": "唐",
        "collection_info": null
    },
    {
        "uuid": "7bb87664331fe7f038a93190096d40ba",
        "title": "明妃曲四首 二",
        "author": "储光羲",
        "content": "胡王知妾不胜悲，乐府皆传汉国辞。\n朝来马上箜篌引，稍似宫中闲夜时。",
        "dynasty": "唐",
        "collection_info": null
    },
    {
        "uuid": "56bba79aa39408434a0334c8c1b27de3",
        "title": "明妃曲四首 三",
        "author": "储光羲",
        "content": "日暮惊沙乱雪飞，傍人相劝易罗衣。\n强来前殿看歌舞，共待单于夜猎归。",
        "dynasty": "唐",
        "collection_info": null
    },
    {
        "uuid": "5c0cc2a916f1eef804c58ff5ebc72e54",
        "title": "明妃曲四首 四",
        "author": "储光羲",
        "content": "彩骑双双引宝车，羌笛两两奏胡笳。\n若为别得横桥路，莫隐宫中玉树花。",
        "dynasty": "唐",
        "collection_info": null
    },
    {
        "uuid": "b52c3b034cde5e0a6075df83ee6e833e",
        "title": "同武平一员外游湖五首时武贬金坛令 一",
        "author": "储光羲",
        "content": "红荷碧篠夜相鲜，皂盖兰桡浮翠筵。\n舟中对舞邯郸曲，月下双弹卢女弦。",
        "dynasty": "唐",
        "collection_info": null
    },
    {
        "uuid": "a3ca228140899d8e48f9f1c4ce96c477",
        "title": "同武平一员外游湖五首时武贬金坛令 二",
        "author": "储光羲",
        "content": "青林碧屿暗相期，缓楫挥觥欲赋诗。\n借问高歌凡几转，河低月落五更时。",
        "dynasty": "唐",
        "collection_info": null
    },
    {
        "uuid": "b3dd05bb4b0e04ea2a1837d3bbc13f22",
        "title": "同武平一员外游湖五首时武贬金坛令 三",
        "author": "储光羲",
        "content": "朝来仙阁听弦歌，暝入花亭见绮罗。\n池边命酒怜风月，浦口回船惜芰荷。",
        "dynasty": "唐",
        "collection_info": null
    }
]