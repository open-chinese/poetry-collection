[
    {
        "uuid": "750bc9c6479da015ce45ab04aa84962f",
        "title": "以端溪砚酬张员外水精珠兼和来篇",
        "author": "徐铉",
        "content": "请以端溪润，酬君水玉明。\n方圆虽异器，功用信俱呈。\n自得山川秀，能分日月精。\n巾箱各珍重，所贵在交情。",
        "dynasty": "唐",
        "collection_info": null
    },
    {
        "uuid": "d5225b2f52fb7e8aa1cceb5fbf2e5767",
        "title": "奉使九华山中途遇青阳薛郎中",
        "author": "徐铉",
        "content": "故人相别动相思，此地相逢岂素期。\n九子峰前闲未得，五溪桥上坐多时。\n甘泉从幸余知忝，宣室征还子未迟。\n且饮一杯消别恨，野花风起渐离披。",
        "dynasty": "唐",
        "collection_info": null
    },
    {
        "uuid": "cc3b6840bbefe50d61f9a0b159a675f7",
        "title": "奉命南使经彭泽",
        "author": "徐铉",
        "content": "远使程途未一分，离心常要醉醺醺。\n那堪彭泽门前立，黄菊萧疎不见君。",
        "dynasty": "唐",
        "collection_info": null
    },
    {
        "uuid": "19f28bcda20bbd070630f2b62b7f88bb",
        "title": "南都遇前嘉鱼刘令言游闽岭作此与之",
        "author": "徐铉",
        "content": "我持使节经韶石，君作闲游过武夷。\n两地山光成独赏，隔年乡思暗相知。\n洪厓坛上长岑寂，孺子亭前自别离。\n珍重分岐一杯酒，强加餐饭数吟诗。",
        "dynasty": "唐",
        "collection_info": null
    },
    {
        "uuid": "74e4ba4344a2aa871b54b7b084015699",
        "title": "阁皁山",
        "author": "徐铉",
        "content": "殿影高低云掩映，松阴缭绕步徘徊。\n从今莫厌簪裾累，不是乘轺不得来。",
        "dynasty": "唐",
        "collection_info": null
    },
    {
        "uuid": "8860ad7c68bb80afe704cc1ccbe1a8e6",
        "title": "玉笥山留题",
        "author": "徐铉",
        "content": "仙乡会应远，王事知何极。\n征传莫辞劳，玉峰聊一息。\n形骸已销散，心想都凝寂。\n真气自清虚，非关好松石。\n九仙皆积学，洞壑多遗迹。\n游子归去来，胡为但征役。",
        "dynasty": "唐",
        "collection_info": null
    },
    {
        "uuid": "c1cc3c2d60ba83a4e80d0b84f0173174",
        "title": "庐陵别朱观先辈",
        "author": "徐铉",
        "content": "桂籍知名有几人，翻飞相续上青云。\n解怜才子宁唯我，远作卑官尚见君。\n岭外独持严助节，宫中谁荐长卿文。\n新诗试为重高咏，朝汉台前不可闻。",
        "dynasty": "唐",
        "collection_info": null
    },
    {
        "uuid": "b7c6b685470ea33eaa84ad32cc6cd108",
        "title": "文彧少卿文山郎中交好深至二纪已余暌别数年二子长逝奉使岭表途次南康弔孙氏之孤于其家覩文彧手书于僧室慷慨悲叹留题此诗",
        "author": "徐铉",
        "content": "孙家虚坐弔诸孤，张叟僧房见手书。\n二纪欢游今若此，满衣零泪欲何如。\n腰间金印从如斗，镜裏霜华已满梳。\n珍重远公应笑我，尘心唯此未能除。",
        "dynasty": "唐",
        "collection_info": null
    },
    {
        "uuid": "2257a3c46ffe34b7320b9b83df8617c1",
        "title": "朱处士相与有山水之愿见送至南康作此以别之",
        "author": "徐铉",
        "content": "怜君送我至南康，更忆梅花庾岭芳。\n多少仙山共游在，愿君百岁尚康强。",
        "dynasty": "唐",
        "collection_info": null
    },
    {
        "uuid": "26282c159d670802be91e15c6892d242",
        "title": "清明日清远峡作",
        "author": "徐铉",
        "content": "岭外春过半，途中火又新。\n殷勤清远峡，留恋北归人。",
        "dynasty": "唐",
        "collection_info": null
    },
    {
        "uuid": "41566e362d7841382973c867e8a72710",
        "title": "迴至南康题紫极宫裏道士房",
        "author": "徐铉",
        "content": "王事信靡盬，饮冰安足辞。\n胡为拥征传，乃至天南陲。\n天南非我乡，留滞忽踰时。\n还经羽人家，豁若云雾披。\n何以宽吾怀，老庄有微词。\n达士无不可，至人岂偏为。\n客愁勿復道，为君吟此诗。",
        "dynasty": "唐",
        "collection_info": null
    },
    {
        "uuid": "6227c959885579e3fcc7d9a1e98cdf6c",
        "title": "和歙州陈使君见寄",
        "author": "徐铉",
        "content": "新安风景好，时令肃辕门。\n身贵心弥下，功多口不言。\n韬钤家法在，儒雅素风存。\n簪履陪游盛，乡闾俗化敦。\n临窗山色秀，绕郭水声喧。\n织络文章丽，矜严道义尊。\n楼台秋月静，京庾晚云屯。\n晓吹传衙鼓，晴阳展信旛。\n一篇贻友好，千里倍心论。\n未见归骖动，空能役梦魂。",
        "dynasty": "唐",
        "collection_info": null
    },
    {
        "uuid": "27e83dfd48e104d96a6d6e079c873781",
        "title": "和贾员外戬见赠玉蘂花栽",
        "author": "徐铉",
        "content": "琼瑶一簇带花来，便斸苍苔手自栽。\n喜见唐昌旧颜色，为君判病酌金罍。",
        "dynasty": "唐",
        "collection_info": null
    },
    {
        "uuid": "22215c7e26cef43cd504ff9c18ec4ba6",
        "title": "光穆皇后挽歌三首 一",
        "author": "徐铉",
        "content": "仙驭期难改，坤仪道自光。\n閟宫新表德，沙麓旧膺祥。\n素帟尧门掩，凝笳毕陌长。\n东风惨陵树，无復见亲桑。",
        "dynasty": "唐",
        "collection_info": null
    },
    {
        "uuid": "cd8a47641a98ba62cf94177d52323053",
        "title": "光穆皇后挽歌三首 二",
        "author": "徐铉",
        "content": "永乐留虚位，长陵启夕扉。\n返虞严吉杖，復土掩空衣。\n功业投三母，光灵极四妃。\n唯应彤史在，不与露花晞。",
        "dynasty": "唐",
        "collection_info": null
    },
    {
        "uuid": "4a67990f227f109b78daa4512e66bccd",
        "title": "光穆皇后挽歌三首 三",
        "author": "徐铉",
        "content": "隐隐阊门路，烟云晓更愁。\n空瞻金辂出，非是濯龙游。\n德感人伦正，风行内职修。\n还随偶物化，同此思轩丘。",
        "dynasty": "唐",
        "collection_info": null
    },
    {
        "uuid": "caab08c1d49700149b1b6b1e6735f349",
        "title": "严相公宅牡丹",
        "author": "徐铉",
        "content": "但是豪家重牡丹，争如丞相阁前看。\n凤楼日暖开偏早，鸡树阴浓谢更难。\n数朵已应迷国艳，一枝何幸上尘冠。\n不知更许凭栏否，烂熳春光未肯残。",
        "dynasty": "唐",
        "collection_info": null
    },
    {
        "uuid": "1c4c127b3e01795a0f25a8e8a6480b48",
        "title": "侍宴赋得归鴈",
        "author": "徐铉",
        "content": "夜静羣动息，翩翩一鴈归。\n清音天际远，寒影月中微。\n何处云同宿，长空雪共飞。\n阳和常借便，免与素心违。",
        "dynasty": "唐",
        "collection_info": null
    },
    {
        "uuid": "d9f90abdb884e3f9002cade9c0900389",
        "title": "又赋早春书事",
        "author": "徐铉",
        "content": "苑裏芳华早，皇家胜事多。\n弓声达春气，弈思养天和。\n暖酒红炉火，浮舟绿水波。\n雪晴农事起，击壤听赓歌。",
        "dynasty": "唐",
        "collection_info": null
    },
    {
        "uuid": "69b78a30e72c23c311458369426abf9b",
        "title": "依韵和令公大王蔷薇诗",
        "author": "徐铉",
        "content": "绿树成阴后，羣芳稍歇时。\n谁将新濯锦，挂向最长枝。\n卷箔香先入，凭栏影任移。\n赏频嫌酒渴，吟苦怕霜髭。\n架迥笼云幄，庭虚展绣帷。\n有情萦舞袖，无力罥游丝。\n嫩蘂莺偷采，柔条柳伴垂。\n荀池波自照，梁苑客尝窥。\n玉李寻皆谢，金桃亦暗衰。\n花中应独贵，庭下故开迟。\n委艳妆苔砌，分华借槿篱。\n低昂匀灼烁，浓淡迭参差。\n幸植王宫裏，仍逢宰府知。\n芳心向谁许，醉态不能支。\n芍药天教避，玫瑰众共嗤。\n光明烘昼景，润腻裛轻𩅰。\n丽似期神女，珍如重卫姬。\n君王偏属咏，七子尽搜奇。",
        "dynasty": "唐",
        "collection_info": null
    },
    {
        "uuid": "92f2e4bbf2b40508957a740ba025dccb",
        "title": "和门下殷侍郎新茶二十韵",
        "author": "徐铉",
        "content": "暖吹入春园，新芽竞粲然。\n才教鹰觜拆，未放雪花妍。\n荷杖青林下，携筐旭景前。\n孕灵资雨露，钟秀自山川。\n碾后香弥远，烹来色更香。\n名随土地贵，味逐水泉迁。\n力藉流黄暖，形模紫笋圆。\n正当钻柳火，遥想涌金泉。\n任道时新物，须依古法煎。\n轻瓯浮绿乳，孤竈散余烟。\n甘荠非予匹，宫槐让我先。\n竹孤空冉冉，荷弱谩田田。\n解渴消残酒，清神感夜眠。\n十浆何足馈，百榼尽堪捐。\n采撷唯忧晚，营求不计钱。\n任公因焙显，陆氏有经传。\n爱甚真成癖，尝多合得仙。\n亭台虚静处，风月艳阳天。\n自可临泉石，何妨杂管弦。\n东山似蒙顶，愿得从诸贤。",
        "dynasty": "唐",
        "collection_info": null
    },
    {
        "uuid": "eb91a8081e322199da745f99f87194bc",
        "title": "春雪应制",
        "author": "徐铉",
        "content": "繁阴连曙景，瑞雪洒芳辰。\n势密犹疑腊，风和始觉春。\n萦林开玉蘂，飘座裛香尘。\n欲识宸心悦，云谣慰兆人。",
        "dynasty": "唐",
        "collection_info": null
    },
    {
        "uuid": "27850ac1f20af3eee3aa3a23ad6ab945",
        "title": "进雪诗",
        "author": "徐铉",
        "content": "欲使新正识有年，故飘轻絮伴春还。\n近看琼树笼银阙，远想瑶池带玉关。\n润逐麳麰铺绿野，暖随杯酒上朱颜。\n朝来花萼楼中宴，数曲赓歌雅颂间。",
        "dynasty": "唐",
        "collection_info": null
    },
    {
        "uuid": "e2bc21074340de617fa98b2b2502ca2e",
        "title": "自题山亭三首 一",
        "author": "徐铉",
        "content": "簪组非无累，园林未是归。\n世喧长不到，何必故山薇。",
        "dynasty": "唐",
        "collection_info": null
    },
    {
        "uuid": "a0c389d51160554542a6a172c8379529",
        "title": "自题山亭三首 二",
        "author": "徐铉",
        "content": "小舫行乘月，高斋卧看山。\n退公聊自足，争敢望长闲。",
        "dynasty": "唐",
        "collection_info": null
    },
    {
        "uuid": "100a1c38643e8644ca295dd8df499e6e",
        "title": "自题山亭三首 三",
        "author": "徐铉",
        "content": "跂石仍临水，披襟復挂冠。\n机心忘未得，棊局与鱼竿。",
        "dynasty": "唐",
        "collection_info": null
    },
    {
        "uuid": "f3975226058c74ab1874f264c8357c5e",
        "title": "和陈表用员外求酒",
        "author": "徐铉",
        "content": "暑天频雨亦频晴，帘外闲云重復轻。\n珍重一壶酬绝唱，向风遥想醉吟声。",
        "dynasty": "唐",
        "collection_info": null
    },
    {
        "uuid": "329cb5e9d93d6558855d0462c0f6d3da",
        "title": "奉和右省仆射西亭高卧作",
        "author": "徐铉",
        "content": "院静苍苔积，庭幽怪石欹。\n蝉声当槛急，虹影向檐垂。\n昼漏犹怜永，丛兰未觉衰。\n疎篁巢翡翠，折苇覆鸬鷀。\n对酒襟怀旷，围棊旨趣迟。\n景皆随所尚，物各遂其宜。\n道与时相会，才非世所羇。\n赋诗贻座客，秋事尔何悲。",
        "dynasty": "唐",
        "collection_info": null
    },
    {
        "uuid": "c9c5847691fa4c9c481abc3073888ecd",
        "title": "忆新淦觞池寄孟宾于员外",
        "author": "徐铉",
        "content": "往年淦水驻行轩，引得清流似月圆。\n自有溪光还碧甃，不劳人力递金船。\n润滋苔藓欺茵席，声入杉松当管弦。\n珍重诗人频管领，莫教尘土咽潺潺。",
        "dynasty": "唐",
        "collection_info": null
    },
    {
        "uuid": "a5470b361446dc655cc7248dcf9b99ce",
        "title": "右省仆射后湖亭闲宴铉以宿直先归赋诗留献",
        "author": "徐铉",
        "content": "湖上一阳生，虚亭启高宴。\n枫林烟际出，白鸟波心见。\n主人忘贵达，座客容疵贱。\n独惭残照催，归宿明光殿。",
        "dynasty": "唐",
        "collection_info": null
    },
    {
        "uuid": "24bbff3edcedcbca90d9237b0d6dc57e",
        "title": "送孟宾于员外还新淦",
        "author": "徐铉",
        "content": "暂来城阙不从容，却佩银鱼隐玉峰。\n双涧水边欹醉石，九仙台下听风松。\n题诗翠壁称逋客，采药春畦狎老农。\n野鹤乘轩云出岫，不知何日再相逢。",
        "dynasty": "唐",
        "collection_info": null
    },
    {
        "uuid": "a1ea8d6f18b77031cddcc6be2de41371",
        "title": "孟君别后相续寄书作此酬之",
        "author": "徐铉",
        "content": "多病怯烦暑，短才忧近职。\n跂足北窗风，遥怀浩无极。\n故人易成别，诗句空相忆。\n尺素寄天涯，淦江秋水色。",
        "dynasty": "唐",
        "collection_info": null
    },
    {
        "uuid": "6f247c5f656ffb5e7326a37c8e6777c8",
        "title": "纳后夕侍宴",
        "author": "徐铉",
        "content": "天上轩星正，云间湛露垂。\n礼容过渭水，宴喜胜瑶池。\n彩雾笼花烛，升龙肃羽仪。\n君臣欢乐日，文物盛明时。\n帘捲银河转，香凝玉漏迟。\n华封倾祝意，觞酒与声诗。",
        "dynasty": "唐",
        "collection_info": null
    },
    {
        "uuid": "1f758aaaf6a46ac887fe2aca2deb2839",
        "title": "又三绝 一",
        "author": "徐铉",
        "content": "时平物茂岁功成，重翟排云到玉京。\n四海未知春色至，今宵先入九重城。",
        "dynasty": "唐",
        "collection_info": null
    },
    {
        "uuid": "d7684142c4c6ef61a1db0ed9f4c7f0da",
        "title": "又三绝 二",
        "author": "徐铉",
        "content": "银烛金炉禁漏移，月轮初照万年枝。\n造舟已似文王事，卜世应同八百期。",
        "dynasty": "唐",
        "collection_info": null
    },
    {
        "uuid": "f1af84fdafe8cc976a7ab06a79da5da9",
        "title": "又三绝 三",
        "author": "徐铉",
        "content": "汉主承干帝道光，天家花烛宴昭阳。\n六衣盛礼如金屋，彩笔分题似柏梁。",
        "dynasty": "唐",
        "collection_info": null
    },
    {
        "uuid": "33bc21e18e1e1a1ec92879f4b2f9fea8",
        "title": "北苑侍宴杂咏诗 竹",
        "author": "徐铉",
        "content": "劲节生宫苑，虚心奉豫游。\n自然名价重，不羡渭川侯。",
        "dynasty": "唐",
        "collection_info": null
    },
    {
        "uuid": "bc164a3654b44b0da2d6c137bac7f337",
        "title": "北苑侍宴杂咏诗 松",
        "author": "徐铉",
        "content": "细韵风中远，寒青雪后浓。\n繁阴堪避雨，効用待东封。",
        "dynasty": "唐",
        "collection_info": null
    },
    {
        "uuid": "d57253b05a19f50a3b6af3baae9cfd82",
        "title": "北苑侍宴杂咏诗 水",
        "author": "徐铉",
        "content": "碧草垂低岸，东风起细波。\n横汾从游宴，何谢到天河。",
        "dynasty": "唐",
        "collection_info": null
    },
    {
        "uuid": "387b8dfa3c711c4fc0608d2e7f29f0eb",
        "title": "北苑侍宴杂咏诗 风",
        "author": "徐铉",
        "content": "昨朝纔解冻，今日又开花。\n帝力无人识，谁知玩物华。",
        "dynasty": "唐",
        "collection_info": null
    },
    {
        "uuid": "4c09d221a4ab208a3978071004f1b7b7",
        "title": "北苑侍宴杂咏诗 菊",
        "author": "徐铉",
        "content": "细丽披金彩，氛氲散远馨。\n泛杯频奉赐，缘解制颓龄。",
        "dynasty": "唐",
        "collection_info": null
    },
    {
        "uuid": "3def1d8e33a2933b334081bede16ca69",
        "title": "柳枝词十首 一",
        "author": "徐铉",
        "content": "金马辞臣赋小诗，梨园弟子唱新词。\n君恩还似东风意，先入灵和蜀柳枝。",
        "dynasty": "唐",
        "collection_info": null
    },
    {
        "uuid": "5c168e9847f7fb8cc04246e424f8b209",
        "title": "柳枝词十首 二",
        "author": "徐铉",
        "content": "百草千花共待春，绿杨颜色最惊人。\n天边雨露年年在，上苑芳华岁岁新。",
        "dynasty": "唐",
        "collection_info": null
    },
    {
        "uuid": "d6edf7bd4319e05defb157fad8176a3c",
        "title": "柳枝词十首 三",
        "author": "徐铉",
        "content": "长爱龙池二月时，𣯶𣯶金线弄春姿。\n假饶叶落枝空后，更有梨园笛裏吹。",
        "dynasty": "唐",
        "collection_info": null
    },
    {
        "uuid": "c1f90c11dd28a7692451cf6503cc9be7",
        "title": "柳枝词十首 四",
        "author": "徐铉",
        "content": "绿水成文柳带摇，东风初到不鸣条。\n龙舟欲过偏留恋，万缕轻丝拂御桥。",
        "dynasty": "唐",
        "collection_info": null
    },
    {
        "uuid": "1607866564b4d515e366edfec8d1fe61",
        "title": "柳枝词十首 五",
        "author": "徐铉",
        "content": "百尺长条婉曲尘，诗题不尽画难真。\n凭君折向人间种，还似君恩处处春。",
        "dynasty": "唐",
        "collection_info": null
    },
    {
        "uuid": "a45fc4b26ec1af9ef37261d8658e7594",
        "title": "柳枝词十首 六",
        "author": "徐铉",
        "content": "风暖云开晚照明，翠条深映凤皇城。\n人间欲识灵和态，听取新词玉管声。",
        "dynasty": "唐",
        "collection_info": null
    },
    {
        "uuid": "a8908f7039d439908cd85a40ce832960",
        "title": "柳枝词十首 七",
        "author": "徐铉",
        "content": "醉折垂杨唱柳枝，金城三月走金羁。\n年年为爱新条好，不觉苍华也似丝。",
        "dynasty": "唐",
        "collection_info": null
    },
    {
        "uuid": "997913df227eda0b62335776eb6d0165",
        "title": "柳枝词十首 八",
        "author": "徐铉",
        "content": "新春花柳竞芳姿，偏爱垂杨拂地枝。\n天子徧教词客赋，宫中要唱洞箫词。",
        "dynasty": "唐",
        "collection_info": null
    },
    {
        "uuid": "a8264fd55242a13ea84f6b7ae082ffac",
        "title": "柳枝词十首 九",
        "author": "徐铉",
        "content": "凝碧池头蘸翠涟，凤皇楼畔簇晴烟。\n新词欲咏知难咏，说与双成入管弦。",
        "dynasty": "唐",
        "collection_info": null
    },
    {
        "uuid": "9a0b5d04c9e828f99862848f30fcf6c9",
        "title": "柳枝词十首 十",
        "author": "徐铉",
        "content": "侍从甘泉与未央，移舟偏要近垂杨。\n樱桃未绽梅花老，折得柔条百尺长。",
        "dynasty": "唐",
        "collection_info": null
    },
    {
        "uuid": "b1bed59ffd1267c7fce0c05a56859abf",
        "title": "奉和宫傅相公怀旧见寄四十韵",
        "author": "徐铉",
        "content": "谢傅功成德望全，鸾台初下正萧然。\n抟风乍息三千里，感旧重怀四十年。\n西掖新官同贾马，南朝兴运似开天。\n文辞职业分工拙，流辈班资让后先。\n每愧陋容劳刻画，长惭顽石费雕镌。\n晨趋纶掖吟春永，夕会精庐待月圆。\n立马有时同草昭，联镳几处共成篇。\n闲歌柳叶翻新曲，醉咏桃花促绮筵。\n少壮况逢时世好，经过宁虑岁华迁。\n云龙得路须腾跃，社栎非材合弃捐。\n再谒湘江犹是幸，两还宣室竟何缘。\n已知瑕玷劳磨莹，又有官司重接连。\n听漏分宵趋建礼，从游同召赴甘泉。\n云开阊阖分台殿，风过华林度管弦。\n行止不离宫仗影，衣裾尝惹御炉烟。\n师资稷契论中礼，依止山公典小铨。\n多谢天波垂赤管，敢教晨景过华塼。\n翾飞附骥方经远，巨楫垂风遂济川。\n玉烛调时钧轴正，台阶平处德星悬。\n岩廊礼绝威容肃，布素情深友好偏。\n长拟营巢安大厦，忽惊操钺领中权。\n吴门日丽龙衔节，京口沙晴鹢画船。\n盖代名高方赫赫，恋恩心切更干干。\n袁安辞气忠仍恳，吴汉精诚直且专。\n却许丘明师纪传，更容疎广奉周旋。\n朱门自得施行马，厚禄何妨食万钱。\n密疏尚应劳献替，清谈唯见论空玄。\n东山妓乐供闲步，北牖风凉足晏眠。\n玄武湖边林隐见，五城桥下棹洄沿。\n曾移苑树开红药，新凿家池种白莲。\n不遣前驺妨野逸，别寻逋客互招延。\n棊枰寂静陈虚阁，诗笔沉吟劈彩笺。\n往事偶来春梦裏，闲愁因动落花前。\n青云旧侣嗟谁在，白首亲情倍见怜。\n尽日凝思殊怅望，一章追叙信精研。\n韶颜莫与年争竞，世虑须凭道节宣。\n幸喜书生为将相，定由阴德致神仙。\n羊公剩有登临兴，尚子都无嫁娶牵。\n退象天山镇浮竞，起为霖雨润原田。\n从容自保君臣契，何必扁舟始是贤。",
        "dynasty": "唐",
        "collection_info": null
    },
    {
        "uuid": "da45f8ae59d041a84139fa53969c3d0c",
        "title": "右省仆射相公垂览和诗復贻长句輙次来韵",
        "author": "徐铉",
        "content": "西院春归道思深，披衣闲听暝猨吟。\n铺陈政事留黄阁，偃息神机在素琴。\n玉柄暂时疎末座，瑶华频復惠清音。\n开晴便作东山约，共赏烟霞放旷心。",
        "dynasty": "唐",
        "collection_info": null
    },
    {
        "uuid": "9e5233494c74dd79982c836652862b31",
        "title": "九日落星山登高",
        "author": "徐铉",
        "content": "秋暮天高稻穟成，落星山上会诸宾。\n黄花泛酒依流俗，白髮满头思古人。\n岩影晚看云出岫，湖光遥见客垂纶。\n风烟不改年长度，终待林泉老此身。",
        "dynasty": "唐",
        "collection_info": null
    },
    {
        "uuid": "d22771d8892f2c1e5cbd1e402279e3f2",
        "title": "十日和张少监",
        "author": "徐铉",
        "content": "重阳高会古平台，吟徧秋光始下来。\n黄菊后期香未减，新诗捧得眼还开。\n每因佳节知身老，却忆前欢似梦迴。\n且喜清时屡行乐，是非名利尽悠哉。",
        "dynasty": "唐",
        "collection_info": null
    },
    {
        "uuid": "fe1854c1383834d2d16f4316357b62cf",
        "title": "御筵送邓王",
        "author": "徐铉",
        "content": "禁裏秋光似水清，林烟池影共离情。\n暂移黄阁只三载，却望紫垣都数程。\n满座清风天子送，随车甘雨郡人迎。\n绮霞阁上诗题在，从此还应有颂声。",
        "dynasty": "唐",
        "collection_info": null
    },
    {
        "uuid": "90930df1b1e2d8c61361ee83db3796b4",
        "title": "和张少监晚菊",
        "author": "徐铉",
        "content": "忆共庭兰倚砌裁，柔条轻吹独依隈。\n自知佳节终堪赏，为惜流光未忍开。\n采撷也须盈掌握，馨香还解满尊罍。\n今朝旬假犹无事，更好登临泛一杯。",
        "dynasty": "唐",
        "collection_info": null
    },
    {
        "uuid": "4845842a31d6b0896393fa1df29afa22",
        "title": "送冯侍郎",
        "author": "徐铉",
        "content": "闻君竹马戏毘陵，谁道观风自六卿。\n今日声明光旧物，共看旌斾拥书生。\n斩蛟桥下溪烟碧，射虎亭边草路清。\n应念筵中倍离恨，老来偏重十年兄。",
        "dynasty": "唐",
        "collection_info": null
    },
    {
        "uuid": "c97822be1bd13c3bbc96f38ef143c9df",
        "title": "又绝句寄题毘陵驿",
        "author": "徐铉",
        "content": "曾持使节驻毘陵，长与州人有旧情。\n为向驿桥风月道，舍人髭鬓白千茎。",
        "dynasty": "唐",
        "collection_info": null
    },
    {
        "uuid": "a7b07f83e880c9b3fc99e4e93f7ef2be",
        "title": "陈侍郎宅观花烛",
        "author": "徐铉",
        "content": "今夜银河万里秋，人言织女嫁牵牛。\n佩声寥亮和金奏，烛影荧煌映玉钩。\n座客亦从天子赐，更筹须为主人留。\n世间盛事君知否，朝下鸾台夕凤楼。",
        "dynasty": "唐",
        "collection_info": null
    },
    {
        "uuid": "b0cb6b9c01566cded6faae1ba5e3c128",
        "title": "送萧尚书致仕归庐陵",
        "author": "徐铉",
        "content": "江海分飞二十春，重论前事不堪闻。\n主忧臣辱谁非我，曲突徙薪唯有君。\n金紫满身皆外物，雪霜垂领便离羣。\n鹤归华表望不尽，玉笥山头多白云。",
        "dynasty": "唐",
        "collection_info": null
    },
    {
        "uuid": "3e65f80e49504144e78fac8cdfb5746a",
        "title": "赋得秋江晚照",
        "author": "徐铉",
        "content": "落日照平流，晴空万里秋。\n轻明动枫叶，点的乱沙鸥。\n罾网鱼梁静，籉簦稻穗收。\n不教行乐倦，冉冉下城楼。",
        "dynasty": "唐",
        "collection_info": null
    },
    {
        "uuid": "e951511ba4165b5fe0fe497d0411283a",
        "title": "奉和子龙大监与舍弟赠答之什",
        "author": "徐铉",
        "content": "石渠东观两优贤，明主知臣岂偶然。\n鸳鹭分行皆接武，金兰同好共忘年。\n怀恩未遂林泉约，窃位空惭组绶悬。\n多少深情知不尽，好音相慰强成篇。",
        "dynasty": "唐",
        "collection_info": null
    },
    {
        "uuid": "ea2b7ae761ffad336716f94be96147c6",
        "title": "史馆庭梅见其毫末历载三十今已半枯尝僚诸公唯相公与铉在耳覩物兴感率成短篇谨书献上伏惟垂览",
        "author": "徐铉",
        "content": "东观婆娑树，曾怜甲坼时。\n繁英共攀折，芳岁几推移。\n往事皆陈迹，清香亦暗衰。\n相看宜自喜，双鬓合垂丝。",
        "dynasty": "唐",
        "collection_info": null
    },
    {
        "uuid": "d823f70e012424678da15df176e4e232",
        "title": "太傅相公深感庭梅再成绝唱曲垂借示倍认知怜谨用旧韵攀和",
        "author": "徐铉",
        "content": "禁省繁华地，含芳自一时。\n雪英开復落，红药植还移。\n静想分今昔，频吟叹盛衰。\n多情共如此，争免鬓成丝。",
        "dynasty": "唐",
        "collection_info": null
    },
    {
        "uuid": "53df24933a7e50793eb8752fd465be1e",
        "title": "太傅相公以庭梅二篇许舍弟同赋再迂藻思曲有虚称谨依韵奉和庶申感谢",
        "author": "徐铉",
        "content": "旧眷终无替，流光自足悲。\n攀条感花萼，和曲许埙篪。\n前会成春梦，和人更己知。\n缘情聊借喻，争取道言诗。",
        "dynasty": "唐",
        "collection_info": null
    },
    {
        "uuid": "457de0e9f904295faeca474df7e2fc07",
        "title": "和钟大监泛舟同游见示",
        "author": "徐铉",
        "content": "潮沟横趣北山阿，一月三游未是多。\n老去交亲难暂舍，闲中滋味更无过。\n溪桥树映行人渡，村径风飘牧竖歌。\n孤棹乱流偏有兴，满川晴日弄微波。",
        "dynasty": "唐",
        "collection_info": null
    },
    {
        "uuid": "baebb8572413158cd960fc62bd98ed82",
        "title": "又和游光睦院",
        "author": "徐铉",
        "content": "寺门山水际，清浅照孱颜。\n客棹晚维岸，僧房犹掩关。\n日华穿竹静，云影过阶闲。\n箕踞一长啸，忘怀物我间。",
        "dynasty": "唐",
        "collection_info": null
    },
    {
        "uuid": "72a1264631657cfffc9cbd1e807b6cf1",
        "title": "和张少监舟中望蒋山",
        "author": "徐铉",
        "content": "溪路向还背，前山高復重。\n纷披红叶树，间断白云峰。\n尽日慵移棹，何年醉倚松。\n自知闲未得，不敢笑周颙。",
        "dynasty": "唐",
        "collection_info": null
    },
    {
        "uuid": "9c9a49ea70c3a3200883c56c2ccbd33b",
        "title": "茱萸诗",
        "author": "徐铉",
        "content": "万物庆西成，茱萸独擅名。\n芳排红结小，香透夹衣轻。\n宿露霑犹重，朝阳照更明。\n长和菊花酒，高宴奉西清。",
        "dynasty": "唐",
        "collection_info": null
    },
    {
        "uuid": "fc68983623558bd0d7875bdade13d335",
        "title": "奉和御制茱萸",
        "author": "徐铉",
        "content": "台畔西风御果新，芳香精彩丽萧辰。\n柔条细叶妆治好，紫蔕红芳点缀匀。\n几朵得陪天上宴，千株长作洞中春。\n今朝圣藻偏流咏，黄菊无由更敢邻。",
        "dynasty": "唐",
        "collection_info": null
    },
    {
        "uuid": "08125b4b6dd77f44f890757ddd4caeda",
        "title": "蒙恩赐酒旨令醉进诗以谢",
        "author": "徐铉",
        "content": "明光殿裏夜迢迢，多病逢秋自寂寥。\n蜡炬乍传丹凤诏，御题初认白云谣。\n今宵幸识衢尊味，明日知停入閤朝。\n为感君恩判一醉，不烦辛苦解金貂。",
        "dynasty": "唐",
        "collection_info": null
    },
    {
        "uuid": "b10922d7e28cfe733afd697e7438373c",
        "title": "秋日泛舟赋苹花",
        "author": "徐铉",
        "content": "素艳拥行舟，清香覆碧流。\n远烟分的的，轻浪泛悠悠。\n雨歇平湖满，风凉运渎秋。\n今朝流咏处，即是白苹洲。",
        "dynasty": "唐",
        "collection_info": null
    },
    {
        "uuid": "224bc61471804abee7a5fef6d9c76e6b",
        "title": "题梁王旧园",
        "author": "徐铉",
        "content": "梁王旧馆枕潮沟，共引垂藤繫小舟。\n树倚荒台风淅淅，草埋欹石[雨]修修。\n门前不见邹枚醉，池上时闻鴈鹜愁。\n节士逢秋多感激，不须频向此中游。",
        "dynasty": "唐",
        "collection_info": null
    },
    {
        "uuid": "4e9970b49c15c87c810af63e113a6293",
        "title": "奉酬度支陈员外",
        "author": "徐铉",
        "content": "古来贤达士，驰鹜唯羣书。\n非礼誓弗习，违道无与居。\n儒家若迂阔，遂将世情疎。\n吾友嗣世德，古风蔼有余。\n幸遇汉文皇，握兰佩金鱼。\n俯视长沙赋，悽悽将焉如。",
        "dynasty": "唐",
        "collection_info": null
    },
    {
        "uuid": "2fdec53efcbb223806bce0dc79f7349c",
        "title": "明道人归西林求题院额作此送之",
        "author": "徐铉",
        "content": "昔从岐阳狩，簪缨满翠微。\n十年劳我梦，今日送师归。\n曳尾龟应乐，乘轩鹤谩肥。\n含情题小篆，将去挂岩扉。",
        "dynasty": "唐",
        "collection_info": null
    },
    {
        "uuid": "0216f4c30066f086d346c904fe099f4a",
        "title": "送宣州丘判官",
        "author": "徐铉",
        "content": "宪署游从阻，平台道路赊。\n喜君驰后乘，于此会仙槎。\n缓酌迟飞盖，微吟望绮霞。\n相迎在春渚，暂别莫咨嗟。",
        "dynasty": "唐",
        "collection_info": null
    },
    {
        "uuid": "334f80c962de127bdde0448b3059e496",
        "title": "北使还襄邑道中作",
        "author": "徐铉",
        "content": "九月三十日，独行梁宋道。\n河流激似飞，林叶翻如扫。\n程遥苦昼短，野逈知寒早。\n还家亦不闲，要且还家了。",
        "dynasty": "唐",
        "collection_info": null
    },
    {
        "uuid": "0bcf31a5fd3310297bd4168ee0e0d58f",
        "title": "禁中新月",
        "author": "徐铉",
        "content": "今夕拜新月，沈沈禁署中。\n玉绳疎间彩，金掌静无风。\n节换知身老，时平见岁功。\n吟看北墀暝，兰烬坠微红。",
        "dynasty": "唐",
        "collection_info": null
    },
    {
        "uuid": "7e98456213ce9c6cc917be5a0ed05476",
        "title": "观吉王从谦花烛",
        "author": "徐铉",
        "content": "王门嘉礼万人观，况是新承置醴欢。\n花烛喧阗丞相府，星辰摇动远游冠。\n歌声暂阕闻宫漏，云影初开见露盘。\n帝里佳期频赋颂，长留故事在金銮。",
        "dynasty": "唐",
        "collection_info": null
    },
    {
        "uuid": "60815cf6f98ef786a573475700b93585",
        "title": "棊赌赋诗输刘起居",
        "author": "徐铉",
        "content": "刻烛知无取，争先素未精。\n本图忘物我，何必计输赢。\n赌墅终规利，焚囊亦近名。\n不如相视笑，高咏两三声。",
        "dynasty": "唐",
        "collection_info": null
    },
    {
        "uuid": "4ca7dea1f814835fc9f196cfc00d34a5",
        "title": "春尽日游后湖赠刘起居",
        "author": "徐铉",
        "content": "今朝湖上送春归，万顷澄波照白髭。",
        "dynasty": "唐",
        "collection_info": null
    },
    {
        "uuid": "e79022069fcf95a1437626771e7c01f4",
        "title": "送察院李侍御使庐陵因寄孟员外",
        "author": "徐铉",
        "content": "绣衣乘驿急如星，山水何妨寄野情。\n肯向九仙台下歇，闲听孟叟醉吟声。",
        "dynasty": "唐",
        "collection_info": null
    },
    {
        "uuid": "3f00be14e3b415647c8a99f42c3cb96a",
        "title": "后湖访古各赋一题得西邸",
        "author": "徐铉",
        "content": "南朝藩阃地，八友旧招寻。\n事往山光在，春晴草色深。\n曲池鱼自乐，丛桂鸟频吟。\n今日中兴运，犹怀翰墨林。",
        "dynasty": "唐",
        "collection_info": null
    },
    {
        "uuid": "5ed42ca3b62581d78ab1cbfb26a83c5a",
        "title": "送德迈道人之豫章",
        "author": "徐铉",
        "content": "禅灵桥畔落残花，桥上离情对日斜。\n顾我乘轩惭组绶，羡师飞锡指烟霞。\n楼中西岭真君宅，门外南州处士家。\n莫道空谈便无事，碧云诗思更无涯。",
        "dynasty": "唐",
        "collection_info": null
    },
    {
        "uuid": "c948dd3019cca0f93c5632d4d5f0e20e",
        "title": "送陈秘监归泉州",
        "author": "徐铉",
        "content": "风满潮沟木叶飞，水边行客驻骖騑。\n三朝恩泽冯唐老，万里乡关贺监归。\n世路穷通前事远，半生谈笑此心违。\n离歌不识高堂庆，特地令人泪满衣。",
        "dynasty": "唐",
        "collection_info": null
    },
    {
        "uuid": "3a8655dea5a1956246933c3e8a209a63",
        "title": "又听霓裳羽衣曲送陈君",
        "author": "徐铉",
        "content": "清商一曲远人行，桃叶津头月正明。\n此是开元太平曲，莫教偏作别离声。",
        "dynasty": "唐",
        "collection_info": null
    },
    {
        "uuid": "164f3f0dce39d0569fd58ab69d28eae1",
        "title": "又题白鹭洲江鸥送陈君",
        "author": "徐铉",
        "content": "白鹭洲边江路斜，轻鸥按翼满平沙。\n吾徒来送远行客，停舟为尔长叹息。\n酒旗鱼艇两无猜，月影芦花镇相得。\n离筵一曲怨復清，满座销魂鸟不惊。\n人生不及水禽乐，安用虚名上麟阁。\n同心携手今如此，金鼎丹砂何寂寞。\n天涯后会眇难期，从此又应添白髭。\n愿君不忘分飞处，长保翩翩洁白姿。",
        "dynasty": "唐",
        "collection_info": null
    },
    {
        "uuid": "263605042ecc621b1c24d851f355b4c5",
        "title": "哭刑部侍郎乔公诗",
        "author": "徐铉",
        "content": "举世重文雅，夫君更质真。\n曾嗟混鸡鹤，终日异淄磷。\n词赋离骚客，封章谏诤臣。\n襟怀道家侣，标格古时人。\n逸老诚云福，遗形未免贫。\n求文空得草，埋玉遂为尘。\n静想忘年契，冥思按武晨。\n连宵洽杯酒，分日掌丝纶。\n蠹简书陈事，遗孤託世亲。\n前贤同此叹，非我独霑巾。",
        "dynasty": "唐",
        "collection_info": null
    },
    {
        "uuid": "add3abcd68cf4bac443870309d9b72ab",
        "title": "送程德琳郎中学士",
        "author": "徐锴",
        "content": "瓜步妖氛灭，昆冈草树青。\n终朝空望极，今日送君行。\n报政秋云静，微吟晓月生。\n楼中长可见，特用灭离情。",
        "dynasty": "唐",
        "collection_info": null
    },
    {
        "uuid": "a87b35eaadc2d223a3c29380d5c4b723",
        "title": "太傅相公以东观庭梅西垣旧植昔陪盛赏今独家兄唱和之余俾令攀和輙依本韵伏愧斐然",
        "author": "徐锴",
        "content": "静对含章树，闲思共有时。\n香随荀令在，根异武昌移。\n物性虽摇落，人心岂变衰。\n唱酬胜笛曲，来往韵朱[丝]。",
        "dynasty": "唐",
        "collection_info": null
    },
    {
        "uuid": "006380b4f5653055374a936c2088522a",
        "title": "太傅相公与家兄梅花詶唱许缀末篇再赐新诗俯光拙句谨奉清韵用感钧私伏惟采览",
        "author": "徐锴",
        "content": "重叹梅花落，非关塞笛悲。\n论文叨接萼，末曲愧吹篪。\n枝逐清风动，香因白雪知。\n陶钧敷左悌，更赋邵公诗。",
        "dynasty": "唐",
        "collection_info": null
    },
    {
        "uuid": "a46f553efbf104fae7d96d6aa167dd08",
        "title": "同家兄哭乔侍郎",
        "author": "徐锴",
        "content": "诸公长者郑当时，事事无心性坦夷。\n但是登临皆有作，未尝相见不伸眉。\n生前适意无过酒，身后遗言只要诗。\n三日笑谈成理命，一篇投弔尚应知。",
        "dynasty": "唐",
        "collection_info": null
    },
    {
        "uuid": "265711fa140d650c122dade34dbe6678",
        "title": "秋词",
        "author": "徐锴",
        "content": "井梧纷堕砌，寒雁远横空。\n雨久[莓]苔紫，霜浓薜荔红。",
        "dynasty": "唐",
        "collection_info": null
    },
    {
        "uuid": "c2c109aa732df9cc0fe946b949b478bd",
        "title": "和徐鼎臣见寄",
        "author": "包颕",
        "content": "平生中表最情亲，浮世那堪聚散频。\n谢朓去吟归省阁，刘桢犹自卧漳滨。\n旧游半似前生事，要路多逢后进人。\n且喜新吟报强健，明年相望杏园春。",
        "dynasty": "唐",
        "collection_info": null
    },
    {
        "uuid": "d83d7ef2025b0eadca649a99561bbf4e",
        "title": "贻耀州将",
        "author": "钟谟",
        "content": "翩翩归尽塞垣鸿，隐隐惊开蛰户虫。\n渭北离愁春色裏，江南家事战尘中。\n还同逐客纫兰佩，谁听缧囚奏土风。\n多谢贤侯振吾道，免令搔首泣途穷。",
        "dynasty": "唐",
        "collection_info": null
    },
    {
        "uuid": "40d9b17d4a9aa562d2da9bc8ee707ddf",
        "title": "献周世宗",
        "author": "钟谟",
        "content": "三年耀武羣雄服，一日回銮万国春。\n南北通欢永无事，谢恩归去老陪臣。",
        "dynasty": "唐",
        "collection_info": null
    },
    {
        "uuid": "bff759a8502d70e854620031d6d25835",
        "title": "代京妓越宾荅徐铉",
        "author": "钟谟",
        "content": "一幅轻绡寄海滨，越姑长感昔时恩。\n欲知别后情多少，点点凭君看泪痕。",
        "dynasty": "唐",
        "collection_info": null
    },
    {
        "uuid": "084564fe0cd5724820cf08ea4efbd4a9",
        "title": "寄麻姑仙坛道士",
        "author": "查文徽",
        "content": "别后相思鹤信稀，郡楼南望远峰迷。\n人归仙洞云连地，花落春林水满溪。\n白髮只应悲镜镊，丹砂犹待寄刀圭。\n方平车驾今何在，常苦尘中日易西。",
        "dynasty": "唐",
        "collection_info": null
    },
    {
        "uuid": "c5d804eec47018053f3207c9ad929817",
        "title": "赠韩定辞",
        "author": "马彧",
        "content": "燧林芳草绵绵思，尽日相携陟丽谯。\n别后巏嵍山上望，羡君时復见王乔。",
        "dynasty": "唐",
        "collection_info": null
    },
    {
        "uuid": "a2e7a2ff2d66d92e8305694abbc9841c",
        "title": "答马彧",
        "author": "韩定辞",
        "content": "崇霞台上神仙客，学辨痴龙艺最多。\n盛德好将银管述，丽词堪与雪儿歌。",
        "dynasty": "唐",
        "collection_info": null
    },
    {
        "uuid": "70ad0069f94950c18f8b1589a34d51fd",
        "title": "题杨克俭池馆",
        "author": "何昌龄",
        "content": "经旬因雨不重来，门有蛛丝径有苔。\n再向白莲亭上望，不知花木为谁开。",
        "dynasty": "唐",
        "collection_info": null
    },
    {
        "uuid": "d132c304c0957c9ec842e04fd1212d29",
        "title": "献江淮郡守卢公",
        "author": "李羽",
        "content": "塞诏东来淝水滨，时情惟望秉陶钧。\n将军一阵为功业，忍见沙塲百战人。",
        "dynasty": "唐",
        "collection_info": null
    },
    {
        "uuid": "40cd0e67a8b3e138ac8b4494b63cc312",
        "title": "南山池",
        "author": "梁藻",
        "content": "翡翠戏翻荷叶雨，鹭鸶飞破竹林烟。\n时沽村酒临轩酌，拟摘新茶靠石煎。",
        "dynasty": "唐",
        "collection_info": null
    },
    {
        "uuid": "b39712d9b675ac93cdbdcd1db616fe57",
        "title": "嘲庐山道士",
        "author": "陈沆",
        "content": "啖肉先生欲上昇，黄云踏破紫云崩。\n龙腰鹤背无多力，传与麻姑借大鹏。",
        "dynasty": "唐",
        "collection_info": null
    },
    {
        "uuid": "9b3a6dfdf5118ea6d31accccdb4fd2bc",
        "title": "句",
        "author": "陈沆",
        "content": "罢却儿女戏，放他花木生。\n扫地云黏箒，耕山鸟怕牛。\n点入旱云千国仰，力浮尘世一毫轻。",
        "dynasty": "唐",
        "collection_info": null
    },
    {
        "uuid": "97617f2141f5474a8be66ef1a977831b",
        "title": "赠织锦人",
        "author": "李询",
        "content": "札札机声晓復晡，眼穿力尽竟何如。\n美人一曲成千赐，心裏犹嫌花样疎。",
        "dynasty": "唐",
        "collection_info": null
    },
    {
        "uuid": "02a7c8534ade29d354bac19d775110a9",
        "title": "题金山",
        "author": "韩垂",
        "content": "灵山一峰秀，岌然殊众山。\n盘根大江底，插影浮云间。\n雷霆常间作，风雨时往还。\n象外悬清影，千载长跻攀。",
        "dynasty": "唐",
        "collection_info": null
    },
    {
        "uuid": "3d2186b0013052ec72ffaa60a031b551",
        "title": "后湖",
        "author": "朱存",
        "content": "雷轰迭鼓火翻旗，三异翩翩试水师。\n惊起黑龙眠不得，狂风猛雨不多时。",
        "dynasty": "唐",
        "collection_info": null
    },
    {
        "uuid": "953d7acb21f357cbd4c8dc43ffa6acd3",
        "title": "和徐舍人九月十一日见寄",
        "author": "陈彦",
        "content": "衡门寂寂逢迎少，不见仙郎向五旬。\n莫问龙山前日事，菊花开却为闲人。",
        "dynasty": "唐",
        "collection_info": null
    },
    {
        "uuid": "8eb5375b5eb12280d0065cb5ae0288ae",
        "title": "登游齐山",
        "author": "许坚",
        "content": "星使南驰入楚重，此山偏得驻行踪。\n落花满地月华冷，寂寞旧山三四峰。",
        "dynasty": "唐",
        "collection_info": null
    },
    {
        "uuid": "38038bf333ecb54c828014fb69b51b3a",
        "title": "游溧阳下山寺",
        "author": "许坚",
        "content": "地枕吴溪与越峰，前朝恩锡灵泉额。\n竹林晴见雁塔高，石室曾栖几禅伯。\n荒碑字没秋苔深，古池香泛荷花白。\n客有经年说别林，落日啼猨情脉脉。",
        "dynasty": "唐",
        "collection_info": null
    },
    {
        "uuid": "ee292ea07cd2c9e4fe9cc002000e4822",
        "title": "题幽栖观",
        "author": "许坚",
        "content": "仙翁上昇去，丹井寄晴壑。\n山色接天台，湖光照寥廓。\n玉洞绝无人，老桧犹栖鹤。\n我欲掣青蛇，他时冲碧落。",
        "dynasty": "唐",
        "collection_info": null
    },
    {
        "uuid": "045a7e7423d7e72901204394b78b51df",
        "title": "上舍人徐铉",
        "author": "许坚",
        "content": "几宵烟月锁楼台，欲寄侯门荐下才。\n满面尘埃人不识，谩随流水出山来。",
        "dynasty": "唐",
        "collection_info": null
    },
    {
        "uuid": "57886d36e1f1556685c8b8a3fc494f3f",
        "title": "题茅山观",
        "author": "许坚",
        "content": "常恨清风千载郁，洞天令得恣游遨。\n松楸古色玉坛静，鸾鹤不来青汉高。\n茅氏井寒丹已化，玄宗碑断梦仍劳。\n分明有箇长生路，休向红尘嘆二毛。",
        "dynasty": "唐",
        "collection_info": null
    },
    {
        "uuid": "f9d2700a554c213cd3ee02f007a05d56",
        "title": "建州节帅更代筵上献诗",
        "author": "王感化",
        "content": "旌旗赴天台，溪山晓色开。\n万家悲更喜，迎佛送如来。",
        "dynasty": "唐",
        "collection_info": null
    },
    {
        "uuid": "2c1913b8348bbb4491295d7caef5f57e",
        "title": "奉元宗命咏苑中白野鹊",
        "author": "王感化",
        "content": "碧岩深洞恣游遨，天与芦花作羽毛。\n要识此来栖宿处，上林琼树一枝高。",
        "dynasty": "唐",
        "collection_info": null
    },
    {
        "uuid": "c8a57106eaf65c64c2df6bcf04ef81cd",
        "title": "句",
        "author": "王感化",
        "content": "草中误认将军虎，山上曾为道士羊。",
        "dynasty": "唐",
        "collection_info": null
    },
    {
        "uuid": "3f99dac8380566a0eeeb6ff85872fb41",
        "title": "元宗钓鱼无获进诗",
        "author": "李家明",
        "content": "玉甃垂钩兴正浓，碧池春暖水溶溶。\n凡鳞不敢吞香[饵]，知是君王合钓龙。",
        "dynasty": "唐",
        "collection_info": null
    },
    {
        "uuid": "c4487fd077a18924ce78b36a78285b79",
        "title": "咏卧牛",
        "author": "李家明",
        "content": "曾遭宁戚鞭敲角，又被田单火燎身。\n闲向斜阳嚼枯草，近来问喘为无人。",
        "dynasty": "唐",
        "collection_info": null
    },
    {
        "uuid": "a1036527ce8a5e7ac8d97d96d53ccb7f",
        "title": "题纸鸢止宋齐丘哭子",
        "author": "李家明",
        "content": "安排唐祚革强吴，尽是先生作计谟。\n一个孩儿{扌弃}不得，让皇百口合何如。",
        "dynasty": "唐",
        "collection_info": null
    },
    {
        "uuid": "13922a7e2c5f31b8a9b81f3aba7c9f56",
        "title": "咏皖公山",
        "author": "李家明",
        "content": "龙舟轻飐锦帆风，正值宸游望远空。\n迴首皖公山色翠，影斜不到寿杯中。",
        "dynasty": "唐",
        "collection_info": null
    },
    {
        "uuid": "923132efc1b4a18c21213a14f64eec39",
        "title": "奉和圣制送邓王牧宣城",
        "author": "汤悦",
        "content": "千里陵阳同[陕]服，凿门胙土寄亲贤。\n曙烟已别黄金殿，晚照重登白玉筵。\n江上浮光宜雨后，郡中远岫列窗前。\n天心待报期年政，留与工师播管弦。",
        "dynasty": "唐",
        "collection_info": null
    },
    {
        "uuid": "7aec3e153f14c25db7b5cf455cd1218e",
        "title": "早春寄华下同志",
        "author": "汤悦",
        "content": "正是花时节，思君寝復兴。\n市沽终不醉，春梦亦无凭。\n岳面悬清雨，河心走浊冰。\n东门一条路，离恨正相仍。",
        "dynasty": "唐",
        "collection_info": null
    },
    {
        "uuid": "0bb89dc9833d953bc645d42224dd9888",
        "title": "鼎臣学士侍郎以东馆庭梅昔翰苑之毫末今復半枯向时同僚零落都尽素𩬇垂领兹唯二人感旧伤怀发于吟咏惠然好我不能无言輙次来韵攀和",
        "author": "汤悦",
        "content": "忆见萌芽日，还怜合抱时。\n旧欢如梦想，物态暗还移。\n素艳今无几，朱颜亦自衰。\n树将人共老，何暇更悲丝。",
        "dynasty": "唐",
        "collection_info": null
    },
    {
        "uuid": "5ea71ff90ecde57d07ca0217c981cb78",
        "title": "再次前韵代梅荅",
        "author": "汤悦",
        "content": "託植经多稔，顷筐向盛时。\n枝条虽已故，情分不曾移。\n莫向阶前老，还同镜裏衰。\n更应怜堕叶，残吹挂虫丝。",
        "dynasty": "唐",
        "collection_info": null
    },
    {
        "uuid": "6f8a9b1ac771ada815d9c2a40842cae6",
        "title": "鼎臣学士侍郎楚金舍人学士以再伤庭梅诗同垂宠和清绝感叹情致俱深因成四十字陈谢",
        "author": "汤悦",
        "content": "人物同迁谢，重成念旧悲。\n连华得琼玖，合奏发埙篪。\n余枿虽无取，残芳尚获知。\n问君何所似，珍重杜[秋]诗。",
        "dynasty": "唐",
        "collection_info": null
    },
    {
        "uuid": "119bedeff61707dc1769ef4a07ca8df6",
        "title": "送钟员外",
        "author": "萧彧",
        "content": "丽汉金波满，当筵玉斚倾。\n因思频聚散，几復换亏盈。\n光彻离襟冷，声符别管清。\n那堪还目此，两地倚楼情。",
        "dynasty": "唐",
        "collection_info": null
    },
    {
        "uuid": "1b11530ffc6460b138ba9d9fde056883",
        "title": "送德林郎中学士赴东府",
        "author": "萧彧",
        "content": "离情折杨柳，此别异春哉。\n含露东篱艳，泛香南浦杯。\n惜持行次赠，留插醉中迴。\n暮齿如能制，玉山甘判颓。",
        "dynasty": "唐",
        "collection_info": null
    },
    {
        "uuid": "a32c24ac730c2353a1cf52fc3fe4c57e",
        "title": "送钟员外",
        "author": "孙岘",
        "content": "万物中萧洒，修篁独逸羣。\n贞姿曾冒雪，高节欲凌云。\n细韵风初发，浓烟日正曛。\n因题偏惜别，不可暂无君。",
        "dynasty": "唐",
        "collection_info": null
    },
    {
        "uuid": "0841fb5960e2e4d58305f7fbce18304b",
        "title": "送钟员外",
        "author": "谢仲宣",
        "content": "送人多折柳，唯我独吟松。\n若保岁寒在，何妨霜雪重。\n森梢逢静境，廓落见孤峰。\n还似君高节，亭亭尠继踪。",
        "dynasty": "唐",
        "collection_info": null
    },
    {
        "uuid": "c6473e4f83768b494c32d2bfc5615f90",
        "title": "别诸同志",
        "author": "钟蒨",
        "content": "随阳来万里，点点度遥空。\n影落长江水，声悲半夜风。\n残秋辞绝漠，无定似惊蓬。\n我有离羣恨，飘飘类此鸿。",
        "dynasty": "唐",
        "collection_info": null
    },
    {
        "uuid": "928a3e61a69c43b46c171ad54a602a92",
        "title": "送德林郎中学士赴东府",
        "author": "乔舜",
        "content": "掺袂向江头，朝宗势未休。\n何人乘桂楫，之子过扬州。\n飒飒翘沙鴈，漂漂逐浪鸥。\n欲知离别恨，半是泪和流。",
        "dynasty": "唐",
        "collection_info": null
    },
    {
        "uuid": "a49172aafa8953b1f95c0abe6a894c77",
        "title": "送钟员外",
        "author": "王沂",
        "content": "静追苹末兴，况復值萧条。\n猛势资新鴈，寒声伴暮潮。\n过山云散乱，经树叶飘飖。\n今日烟江上，征帆望望遥。",
        "dynasty": "唐",
        "collection_info": null
    },
    {
        "uuid": "0dcfd6af5d21e00ea23a58e340f46f47",
        "title": "送德林郎中学士赴东府",
        "author": "陈元裕",
        "content": "上善湛然秋，恩波洽帝猷。\n谩言生险浪，岂爽见安流。\n泛去星槎远，澄来月练浮。\n滔滔对离酌，入洛称仙舟。",
        "dynasty": "唐",
        "collection_info": null
    },
    {
        "uuid": "deb4f731b6f49a5e1c048793ae0740e9",
        "title": "宿山寺",
        "author": "孟贯",
        "content": "溪山尽日行，方听远钟声。\n入院逢僧定，登楼见月生。\n露垂群木润，泉落一岩清。\n此景关吾事，通宵寐不成。",
        "dynasty": "唐",
        "collection_info": null
    },
    {
        "uuid": "6ad08d5b5d9d1d3dada951c744b57111",
        "title": "赠栖隐洞谭先生",
        "author": "孟贯",
        "content": "先生双鬓华，深谷卧云霞。\n不伐有巢树，多移无主花。\n石泉春酿酒，松火夜煎茶。\n因问山中事，如君有几家。",
        "dynasty": "唐",
        "collection_info": null
    },
    {
        "uuid": "ecd8e7a0f1e34acdd46398351f1f002f",
        "title": "归鴈",
        "author": "孟贯",
        "content": "春至衡阳鴈，思归塞路长。\n汀洲齐奋翼，霄汉共成行。\n雪尽翻风暖，寒收度月凉。\n直应到秋日，依旧返潇湘。",
        "dynasty": "唐",
        "collection_info": null
    },
    {
        "uuid": "42065099da9dcb635388563e387af94d",
        "title": "春江送人",
        "author": "孟贯",
        "content": "春江多去情，相去枕长汀。\n数鴈别湓浦，片帆离洞庭。\n雨余沙草绿，云散岸峰青。\n谁共观明月，渔歌夜好听。",
        "dynasty": "唐",
        "collection_info": null
    },
    {
        "uuid": "21b27fee55c7b8e452587e571d62d35d",
        "title": "过秦岭",
        "author": "孟贯",
        "content": "古今传此岭，高下势峥嵘。\n安得青山路，化为平地行。\n苍苔留虎迹，碧树障溪声。\n欲过一回首，踟蹰无限情。",
        "dynasty": "唐",
        "collection_info": null
    },
    {
        "uuid": "11299becf8d40887de491f21eb4b6e2e",
        "title": "送吴梦誾归闽",
        "author": "孟贯",
        "content": "瓯闽在天末，此去整行衣。\n久客逢春尽，思家冒暑归。\n海云添晚景，山瘴灭晴晖。\n相忆吟偏苦，不堪书信稀。",
        "dynasty": "唐",
        "collection_info": null
    },
    {
        "uuid": "c530dc9c2ae4894f042de637b2ddbcb5",
        "title": "山中夏日",
        "author": "孟贯",
        "content": "深山宜避暑，门户映岚光。\n夏木荫溪路，昼云埋石床。\n心源澄道静，衣葛蘸泉凉。\n算得红尘裏，谁知此兴长。",
        "dynasty": "唐",
        "collection_info": null
    },
    {
        "uuid": "da1b9cb7ad8824e0db23afe8e474fb82",
        "title": "宿故人江居",
        "author": "孟贯",
        "content": "渡口树冥冥，南山渐隐青。\n渔舟归旧浦，鸥鸟宿前汀。\n静榻悬灯坐，闲门对浪扃。\n相思频到此，几番醉还醒。",
        "dynasty": "唐",
        "collection_info": null
    },
    {
        "uuid": "242b8584431e6cde5991b4dbb68ff7fc",
        "title": "寄伍乔",
        "author": "孟贯",
        "content": "蹉跎春又晚，天末信来迟。\n长忆分携日，正当摇落时。\n独游饶旅恨，多事失归期。\n君看前溪树，山禽巢几枝。",
        "dynasty": "唐",
        "collection_info": null
    },
    {
        "uuid": "695a8d6d48188f6fba6b15f41b82de92",
        "title": "山中访人不遇",
        "author": "孟贯",
        "content": "负琴兼杖藜，特地过岩西。\n已见竹轩闭，又闻山鸟啼。\n长松寒倚谷，细草暗连溪。\n久立无人事，烟霞归路迷。",
        "dynasty": "唐",
        "collection_info": null
    },
    {
        "uuid": "2b90c843a93e2a4021d21f18e8b140a6",
        "title": "赠隐者",
        "author": "孟贯",
        "content": "世路争名利，深山独结茅。\n安情自得所，非道岂相交。\n百尺松当户，千年鹤在巢。\n知君于此景，未欲等闲抛。",
        "dynasty": "唐",
        "collection_info": null
    },
    {
        "uuid": "29bebf70b8a8d6a6fa68d3e69bec002c",
        "title": "寄暹上人",
        "author": "孟贯",
        "content": "闻罢城中讲，来安顶上禅。\n夜灯明石室，清盘出岩泉。\n欲访惭多事，相思恨隔年。\n终期息尘虑，接话虎溪边。",
        "dynasty": "唐",
        "collection_info": null
    },
    {
        "uuid": "888953898ec42a96cb08dbd9a0d71caa",
        "title": "江边闲步",
        "author": "孟贯",
        "content": "闲来南渡口，迤逦看江枫。\n一路波涛畔，数家芦苇中。\n远汀排晚树，深浦漾寒鸿。\n吟罢慵回首，此情谁与同。",
        "dynasty": "唐",
        "collection_info": null
    },
    {
        "uuid": "dd712a5d035c6d97d3f1f3b4d01a71a4",
        "title": "过王逸人园林",
        "author": "孟贯",
        "content": "谷口何时住，烟霞一径深。\n水声离远洞，山色出疎林。\n雪彩从沾鬓，年光不计心。\n自言人少到，犹喜我来寻。",
        "dynasty": "唐",
        "collection_info": null
    },
    {
        "uuid": "fa4bfb77b8b550b1a7760b82ef822456",
        "title": "寄李处士",
        "author": "孟贯",
        "content": "僧话磻溪叟，平生重赤松。\n夜堂悲蟋蟀，秋水老芙蓉。\n吟坐倦垂钓，闲行多倚筇。\n闻名来已久，未得一相逢。",
        "dynasty": "唐",
        "collection_info": null
    },
    {
        "uuid": "db8b4b5c36ed4be98fe2471eefc45af5",
        "title": "夏日寄史处士",
        "author": "孟贯",
        "content": "掩关苔满地，终日坐腾腾。\n暑气冷衣葛，暮云催烛灯。\n寂寥知得趣，疎懒似无能。\n还忆旧游否，何年别杜陵。",
        "dynasty": "唐",
        "collection_info": null
    },
    {
        "uuid": "41be53e28791bff58713fb78a220a5ef",
        "title": "夏日登瀑顶寺因寄诸知己",
        "author": "孟贯",
        "content": "曾于尘裏望，此景在烟霄。\n岩静水声近，山深暑气遥。\n杖藜青石路，煮茗白云樵。\n寄语为郎者，谁能访寂寥。",
        "dynasty": "唐",
        "collection_info": null
    },
    {
        "uuid": "e1a4762ce1b7a90e57517484f4c8536d",
        "title": "怀果上人",
        "author": "孟贯",
        "content": "拥锡南游去，名香几处焚。\n别来无远信，多恐在深云。\n好月曾同步，幽香省共闻。\n相思不相见，林下叶纷纷。",
        "dynasty": "唐",
        "collection_info": null
    },
    {
        "uuid": "7b1ac582872419fe1fb849f6ea2075c7",
        "title": "寄故园兄弟",
        "author": "孟贯",
        "content": "久与乡关阻，风尘损旧衣。\n水思和月泛，山忆共僧归。\n林想添邻舍，溪应改钓矶。\n弟兄无苦事，不用别庭闱。",
        "dynasty": "唐",
        "collection_info": null
    },
    {
        "uuid": "ddc240d14c0ea89c12c997e303d15118",
        "title": "早秋吟眺",
        "author": "孟贯",
        "content": "新秋初雨后，独立对遥山。\n去鸟望中没，好云吟裏还。\n长年惭道薄，明代取身闲。\n从有西征思，园林懒闭关。",
        "dynasty": "唐",
        "collection_info": null
    },
    {
        "uuid": "76624c761801ad789cf7575b47acfef9",
        "title": "送江为归岭南",
        "author": "孟贯",
        "content": "旧山临海色，归路到天涯。\n此别各多事，重逢是几时。\n江行晴望远，岭宿夜吟迟。\n珍重南方客，清风失所思。",
        "dynasty": "唐",
        "collection_info": null
    },
    {
        "uuid": "ac58dba64cb9d66820d943af137e9482",
        "title": "山中荅友人",
        "author": "孟贯",
        "content": "偶爱春山在，因循值暑时。\n风尘非所愿，泉石本相宜。\n坐久松阴转，吟余蝉韵移。\n自惭疎野甚，多失故人期。",
        "dynasty": "唐",
        "collection_info": null
    },
    {
        "uuid": "ecb2f1bb2c3d0ba4b19d26a202084972",
        "title": "山斋早秋雨中",
        "author": "孟贯",
        "content": "深居少往还，卷箔早秋间。\n雨洒吟蝉树，云藏啸狖山。\n炎蒸如便退，衣葛亦堪闲。\n静坐得无事，酒巵聊畅颜。",
        "dynasty": "唐",
        "collection_info": null
    },
    {
        "uuid": "76473ad89e2ca7208c7e75fa1a9b11e0",
        "title": "送人游南越",
        "author": "孟贯",
        "content": "孑然南越去，替尔畏前程。\n见说路岐崄，不通车马行。\n瘴烟迷海色，岭树带猨声。\n独向山家宿，多应乡思生。",
        "dynasty": "唐",
        "collection_info": null
    },
    {
        "uuid": "ef5521638c557784c7c46c6540aa552d",
        "title": "酬东溪史处士",
        "author": "孟贯",
        "content": "咫尺东溪路，年来偶访迟。\n泉声迷夜雨，花片落空枝。\n石径逢僧出，山床见鹤移。\n贫斋有琴酒，曾许月圆期。",
        "dynasty": "唐",
        "collection_info": null
    },
    {
        "uuid": "e20b77277f66777e7afb754636fdb35b",
        "title": "秋江送客",
        "author": "孟贯",
        "content": "秋风楚江上，送子话游遨。\n远水宿何处，孤舟春夜涛。\n浦云沈鴈影，山月照猨嗥。\n莫为饥寒苦，便成名利劳。",
        "dynasty": "唐",
        "collection_info": null
    },
    {
        "uuid": "10216a34728c11e590eccbed52260399",
        "title": "寄山中高逸人",
        "author": "孟贯",
        "content": "烟霞多放旷，吟啸是寻常。\n猨共摘山果，僧邻住石房。\n蹑云双屐冷，采药一身香。\n我忆相逢夜，松潭月色凉。",
        "dynasty": "唐",
        "collection_info": null
    },
    {
        "uuid": "608a2cb4ed6ecb60e5ddc35b0521cb3d",
        "title": "怀友人",
        "author": "孟贯",
        "content": "浮世况多事，飘流每叹君。\n路岐何处去，消息几时闻。\n吟裏落秋叶，望中生暮云。\n孤怀谁慰我，夕鸟自成群。",
        "dynasty": "唐",
        "collection_info": null
    },
    {
        "uuid": "d25513a71fc023e32dec9b726fedc949",
        "title": "送人归别业",
        "author": "孟贯",
        "content": "别业五湖上，春残去路赊。\n还寻旧山水，重到故人家。\n门径掩芳草，园林落异花。\n君知钓矶在，犹喜有生涯。",
        "dynasty": "唐",
        "collection_info": null
    },
    {
        "uuid": "16f4f1e23874419e41c7b822eb40065a",
        "title": "冬日登江楼",
        "author": "孟贯",
        "content": "高楼临古岸，野步晚来登。\n江水因寒落，山云为雪凝。\n远村虽入望，危槛不堪凭。\n亲老未归去，乡愁徒自兴。",
        "dynasty": "唐",
        "collection_info": null
    },
    {
        "uuid": "af490e94bb99c15de65b7a7204dd009f",
        "title": "寄张山人",
        "author": "孟贯",
        "content": "草堂南涧边，有客啸云烟。\n扫叶林风后，拾薪山雨前。\n野桥通竹径，流水入芝田。\n琴月相亲夜，更深恋不眠。",
        "dynasty": "唐",
        "collection_info": null
    },
    {
        "uuid": "cf3490353458db9ed02a7ebfe0b03d37",
        "title": "杜鹃花",
        "author": "成彦雄",
        "content": "杜鹃花与鸟，怨艳两何赊。\n疑是口中血，滴成枝上花。\n一声寒食夜，数朵野僧家。\n谢豹出不出，日迟迟又斜。",
        "dynasty": "唐",
        "collection_info": null
    },
    {
        "uuid": "ff249234c777a0f09e97875455072738",
        "title": "江上枫",
        "author": "成彦雄",
        "content": "江枫自蓊郁，不竞松筠力。\n一叶落渔家，残阳带秋色。",
        "dynasty": "唐",
        "collection_info": null
    },
    {
        "uuid": "c82a8887cc2e2682faae7ae145b0c394",
        "title": "夜夜曲",
        "author": "成彦雄",
        "content": "自从君去夜，锦幌孤兰麝。\n欹枕对银缸，秦筝绿窗下。",
        "dynasty": "唐",
        "collection_info": null
    },
    {
        "uuid": "c7ec340bd8c9c8a87a37cda910666410",
        "title": "村行",
        "author": "成彦雄",
        "content": "暧暧村烟暮，牧童出深坞。\n骑牛不顾人，吹笛寻山去。",
        "dynasty": "唐",
        "collection_info": null
    },
    {
        "uuid": "0f158da9d3eec00467d00fea7bab879b",
        "title": "煎茶",
        "author": "成彦雄",
        "content": "岳寺春深睡起时，虎跑泉畔思迟迟。\n蜀茶倩箇云僧碾，自拾枯松三四枝。",
        "dynasty": "唐",
        "collection_info": null
    },
    {
        "uuid": "71a60bbc09c8dd4a38526b3ecab90ee1",
        "title": "松",
        "author": "成彦雄",
        "content": "大夫名价古今闻，盘屈孤贞更出羣。\n将谓岭头闲得了，夕阳犹挂数枝云。",
        "dynasty": "唐",
        "collection_info": null
    },
    {
        "uuid": "6756bc1d0e885e1218883519f28ddf61",
        "title": "新燕",
        "author": "成彦雄",
        "content": "纔离海岛宿江滨，应梦笙歌作近邻。\n减省雕梁并头语，画堂中有未归人。",
        "dynasty": "唐",
        "collection_info": null
    },
    {
        "uuid": "d7d3e4d03bee2c0df6bc52c9c99f0e66",
        "title": "会友不至",
        "author": "成彦雄",
        "content": "王孙还是负佳期，玉马追游日渐西。\n独上郊原人不见，鹧鸪飞过落花溪。",
        "dynasty": "唐",
        "collection_info": null
    },
    {
        "uuid": "ebf541a9d7d1f6ed26e95cffc31e9c08",
        "title": "惜花",
        "author": "成彦雄",
        "content": "忘餐为恋满枝红，锦障频移护晚风。\n客散酒酣归未得，栏边独立月明中。",
        "dynasty": "唐",
        "collection_info": null
    },
    {
        "uuid": "700c73d4b0e0e259a27a79d34cba8ca8",
        "title": "中秋月",
        "author": "成彦雄",
        "content": "王母粧成镜未收，倚栏人在水精楼。\n笙歌莫占清光尽，留与溪翁一钓舟。",
        "dynasty": "唐",
        "collection_info": null
    },
    {
        "uuid": "3883b8c4c3e7cc0089fb4db57964bb1c",
        "title": "暮春日宴溪亭",
        "author": "成彦雄",
        "content": "寒食寻芳游不足，溪亭还醉绿杨烟。\n谁家花落临流树，数片残红到槛前。",
        "dynasty": "唐",
        "collection_info": null
    },
    {
        "uuid": "83ec98adc3b4edefa725bb7967f173b0",
        "title": "晓",
        "author": "成彦雄",
        "content": "列宿回元朝北极，爽神晞露滴楼台。\n佳人卷箔临阶砌，笑指庭花昨夜开。",
        "dynasty": "唐",
        "collection_info": null
    },
    {
        "uuid": "54f458f9f504802f7c948fd93df51a53",
        "title": "夕",
        "author": "成彦雄",
        "content": "台榭沈沈禁漏初，麝烟红蜡透虾鬚。\n雕笼鹦鹉将栖宿，不许鵶鬟转辘轳。",
        "dynasty": "唐",
        "collection_info": null
    },
    {
        "uuid": "4701745e94e610e4fdc306800fd406b3",
        "title": "露",
        "author": "成彦雄",
        "content": "银河昨夜降醍醐，洒遍坤维万象苏。\n疑是鲛人曾泣处，满池荷叶捧真珠。",
        "dynasty": "唐",
        "collection_info": null
    },
    {
        "uuid": "4fd9ebc09571a30fd7f30d4abba1de53",
        "title": "游紫阳宫",
        "author": "成彦雄",
        "content": "古殿烟霞簇画屏，直疑踪迹到蓬瀛。\n碧桃满地眠花鹿，深院松窗捣药声。",
        "dynasty": "唐",
        "collection_info": null
    },
    {
        "uuid": "c77e0b3911b24b98dcedfd5d29557f41",
        "title": "除夜",
        "author": "成彦雄",
        "content": "铜龙看却送春来，莫惜颠狂酒百杯。\n吟鬓就中专拟白，那堪更被二更催。",
        "dynasty": "唐",
        "collection_info": null
    },
    {
        "uuid": "d0b2d2805235620edf53680a2be4ac17",
        "title": "元日",
        "author": "成彦雄",
        "content": "戴星先捧祝尧觞，镜裏堪惊两鬓霜。\n好是灯前偷失笑，屠苏应不得先尝。",
        "dynasty": "唐",
        "collection_info": null
    },
    {
        "uuid": "27a3bc130485efb4bbe2d0d6138969d2",
        "title": "寒夜吟",
        "author": "成彦雄",
        "content": "洞房脉脉寒宵永，烛影香消金凤冷。\n猧儿睡魇唤不醒，满窗扑落银蟾影。",
        "dynasty": "唐",
        "collection_info": null
    },
    {
        "uuid": "eca0aa35c30c4efa676541aa70a0ad1b",
        "title": "柳枝辞九首 一",
        "author": "成彦雄",
        "content": "轻笼小径近谁家，玉马追风翠影斜。\n爱把长条恼公子，惹他头上海棠花。",
        "dynasty": "唐",
        "collection_info": null
    },
    {
        "uuid": "2fc7380fb457f1ab13e689f23aea3d02",
        "title": "柳枝辞九首 二",
        "author": "成彦雄",
        "content": "鹅黄剪出小花钿，缀上芳枝色转鲜。\n饮散无人收拾得，月明阶下伴秋韆。",
        "dynasty": "唐",
        "collection_info": null
    },
    {
        "uuid": "09bdb0a08e606f68a9f9dfdaa9576fc8",
        "title": "柳枝辞九首 三",
        "author": "成彦雄",
        "content": "东君爱惜与先春，草泽无人处也新。\n委嘱露华幷细雨，莫教迟日惹风尘。",
        "dynasty": "唐",
        "collection_info": null
    },
    {
        "uuid": "62d5e2dbb6c9eb4a6af9deb348b041e6",
        "title": "柳枝辞九首 四",
        "author": "成彦雄",
        "content": "句践初迎西子年，琉璃为箒扫溪烟。\n至今不改当时色，留与王孙繫酒船。",
        "dynasty": "唐",
        "collection_info": null
    },
    {
        "uuid": "3ae2f7c3fdbf0118233e0ebb53cb7352",
        "title": "柳枝辞九首 五",
        "author": "成彦雄",
        "content": "绿杨移傍小亭栽，便拥秾烟拨不开。\n谁把金刀为删掠，放教明月入窗来。",
        "dynasty": "唐",
        "collection_info": null
    },
    {
        "uuid": "69cc5805da0b5c9e93ddcdc50772feb3",
        "title": "柳枝辞九首 六",
        "author": "成彦雄",
        "content": "远接关河高接云，雨余洗出半天津。\n牡丹不用相轻薄，自有清阴覆得人。",
        "dynasty": "唐",
        "collection_info": null
    },
    {
        "uuid": "75309b7effc152c25556ffc785fccc22",
        "title": "柳枝辞九首 七",
        "author": "成彦雄",
        "content": "掩映莺花媚有余，风流才调比应无。\n朝朝奉御临池上，不羡青松拜大夫。",
        "dynasty": "唐",
        "collection_info": null
    },
    {
        "uuid": "2952acf99fcd9e79d5b4fb34aa85b19d",
        "title": "柳枝辞九首 八",
        "author": "成彦雄",
        "content": "王孙宴罢曲江池，折取春光伴醉归。\n怪得美人争鬬乞，要他秾翠染罗衣。",
        "dynasty": "唐",
        "collection_info": null
    },
    {
        "uuid": "6080d616ca481acc2167f8fa569561aa",
        "title": "柳枝辞九首 九",
        "author": "成彦雄",
        "content": "残照林梢袅数枝，能折醉客上金堤。\n马娇如练缨如火，瑟瑟阴中步步嘶。",
        "dynasty": "唐",
        "collection_info": null
    },
    {
        "uuid": "6224460bfbdff084e307681fa51050e3",
        "title": "句",
        "author": "成彦雄",
        "content": "莎草放茵深护砌，海榴喷火巧横墙。\n纹鳞引子跳银海，紫燕呼雏语画梁。",
        "dynasty": "唐",
        "collection_info": null
    },
    {
        "uuid": "fa86d0da234c922ba4dc253a82a166fe",
        "title": "寄禅月大师",
        "author": "周庠",
        "content": "昨日尘游到几家，就中偏省近宣麻。\n水田铺座时移画，金地谭空说尽沙。\n傍竹欲添犀浦石，栽松更碾味江茶。\n有时捻得休公卷，倚柱闲吟见落霞。",
        "dynasty": "唐",
        "collection_info": null
    },
    {
        "uuid": "09279fcdb89f152bc3a1063633f493db",
        "title": "寄禅月大师",
        "author": "张格",
        "content": "龙华咫尺断来音，日夕空驰咏德心。\n禅月字清师号别，寿春诗古帝恩深。\n画成罗汉惊三界，书似张颠直万金。\n莫倚名高忘故旧，晓晴闲步一相寻。",
        "dynasty": "唐",
        "collection_info": null
    },
    {
        "uuid": "e3daf98fc19338c39b73a71160862fae",
        "title": "赠禅月大师",
        "author": "王锴",
        "content": "长爱吾师性自然，天心白月水中莲。\n神通力遍恆沙外，诗句名高八米前。\n寻访不闻朝振锡，修行唯说夜安禅。\n太平时节俱无事，莫惜时来话草玄。",
        "dynasty": "唐",
        "collection_info": null
    },
    {
        "uuid": "63b2158113f15e018c2d7da0ee025a76",
        "title": "奉诏赋蜀主降唐",
        "author": "牛希济",
        "content": "满城文武欲朝天，不觉邻师犯塞烟。\n唐主再悬新日月，蜀王难保旧山川。\n非干将相扶持拙，自是君臣数尽年。\n古往今来亦如此，几曾欢笑几潸然。",
        "dynasty": "唐",
        "collection_info": null
    },
    {
        "uuid": "8bda4efccb043d711ecca402d34db1d9",
        "title": "蜀犸引 一",
        "author": "冯涓",
        "content": "昂藏大步蚕丛国，曲颈微伸高九尺。\n卓女窥窗莫我知，严仙据案何曾识。",
        "dynasty": "唐",
        "collection_info": null
    },
    {
        "uuid": "0884b7d4f275b1ec97c6d8ee2e344e1b",
        "title": "蜀犸引 二",
        "author": "冯涓",
        "content": "自古皆传蜀道难，尔何能过拔蛇山。\n忽惊登得鸡翁碛，又恐碍着鹿头关。",
        "dynasty": "唐",
        "collection_info": null
    },
    {
        "uuid": "9f12e1890a8af615e8340cdfa89f8ee3",
        "title": "句",
        "author": "冯涓",
        "content": "不随俗物皆成土，只待良时却补天。\n釜鱼化作池中物，木履浮为天际船。",
        "dynasty": "唐",
        "collection_info": null
    },
    {
        "uuid": "467adc71583ff4641c6dab853f1baa93",
        "title": "从幸秦川赋鸷兽诗",
        "author": "李浩弼",
        "content": "岩下年年自寝讹，生灵餐尽意如何。\n爪牙众后民随减，溪壑深来骨已多。\n天子纪纲犹被弄，客人穷独固难过。\n长途莫怪无人迹，尽被山王棱杀他。",
        "dynasty": "唐",
        "collection_info": null
    },
    {
        "uuid": "1e6de369cf8c9b82f8257648e36588ee",
        "title": "批子弟理旧居状",
        "author": "杨玢",
        "content": "四邻侵我我从伊，毕竟须思未有时。\n试上含元殿基望，秋风秋草正离离。",
        "dynasty": "唐",
        "collection_info": null
    },
    {
        "uuid": "8e681c7138feb9e41ebacd93722bf05b",
        "title": "登慈恩寺塔",
        "author": "杨玢",
        "content": "紫云楼下曲江平，鸦噪残阳麦陇青。\n莫上慈恩最高处，不堪看又不堪听。",
        "dynasty": "唐",
        "collection_info": null
    },
    {
        "uuid": "fb101a22f62d7a295ab9b2888e1c298f",
        "title": "遣歌妓",
        "author": "杨玢",
        "content": "垂老无端用意乖，谁知道侣厌清斋。\n如今又采蘼芜去，辜负张君绣靸鞋。",
        "dynasty": "唐",
        "collection_info": null
    },
    {
        "uuid": "75f5a9922fb0ed462f52865d157216bb",
        "title": "和题劒门",
        "author": "韩昭",
        "content": "闭关防老寇，孰敢振威棱。\n险固疑天设，山河自古凭。\n三川奚所赖，双劒最堪矜。\n鸟道微通处，烟霞锁百层。",
        "dynasty": "唐",
        "collection_info": null
    },
    {
        "uuid": "29e90ce8e8d428ba5cc2c860ef87a6c5",
        "title": "从幸秦川过白卫献诗",
        "author": "韩昭",
        "content": "吾王巡狩为安边，此去秦亭尚数千。\n夜照路岐山店火，晓通消息戍瓶烟。\n为云巫峡虽神女，跨凤秦楼是谪仙。\n八骏似龙人似虎，何愁飞过大漫天。",
        "dynasty": "唐",
        "collection_info": null
    },
    {
        "uuid": "5759a731faad55b2cd57508fb545f87c",
        "title": "记皂江堕水事",
        "author": "杨鼎夫",
        "content": "青城山峭皂江寒，欲度当时作等闲。\n棹逆狂风趋近岸，舟逢怪石碎前湾。\n手携弱杖仓皇处，命出洪涛顷刻间。\n今日深恩无以报，令人羞记雀衔环。",
        "dynasty": "唐",
        "collection_info": null
    },
    {
        "uuid": "f578e612f2451fe53feee247303506d1",
        "title": "题张道隐太山祠画龙",
        "author": "蒋贻恭",
        "content": "世人空解竞丹青，惟子通玄得墨灵。\n应有鬼神看下笔，岂无风雨助成形。\n威疑喷浪归沧海，势欲拏云上杳冥。\n静闭绿堂深夜后，晓来帘幕似闻腥。",
        "dynasty": "唐",
        "collection_info": null
    },
    {
        "uuid": "681514ac2d52647aacc0b123cb83f793",
        "title": "咏蚕",
        "author": "蒋贻恭",
        "content": "辛勤得茧不盈筐，灯下缫丝恨更长。\n着处不知来处苦，但贪衣上绣鸳鸯。",
        "dynasty": "唐",
        "collection_info": null
    },
    {
        "uuid": "ae6ecb32034acd4144cfd526fdc62af9",
        "title": "渔父歌三首 一",
        "author": "李珣",
        "content": "水接衡门十里余，信船归去卧看书。\n轻爵禄，慕玄虚，莫道渔人只为鱼。",
        "dynasty": "唐",
        "collection_info": null
    },
    {
        "uuid": "3384a6f168ec10627058a59b8bdf302d",
        "title": "渔父歌三首 二",
        "author": "李珣",
        "content": "避世垂纶不记年，官高争得似君闲。\n倾白酒，对青山，笑指柴门待月还。",
        "dynasty": "唐",
        "collection_info": null
    },
    {
        "uuid": "d60c7e22d65bfc260c6c5dbf932cec5f",
        "title": "渔父歌三首 三",
        "author": "李珣",
        "content": "棹警鸥飞水溅袍，影侵潭面柳垂条。\n终日醉，绝尘劳，曾见钱塘八月涛。",
        "dynasty": "唐",
        "collection_info": null
    },
    {
        "uuid": "ccea30e9816674183523fdb8ffd80a6c",
        "title": "感秃鹙潜吟",
        "author": "顾敻",
        "content": "昔日曾看瑞应图，万般祥端不如无。\n摩诃池上分明见，仔细看来是那鹕。",
        "dynasty": "唐",
        "collection_info": null
    },
    {
        "uuid": "cd9d5a80e5915c8d8165540820e77254",
        "title": "与杜光庭",
        "author": "张令问",
        "content": "试问朝中为宰相，何如林下作神仙。\n一壶美酒一炉药，饱听松风白昼眠。",
        "dynasty": "唐",
        "collection_info": null
    },
    {
        "uuid": "e310477871073ce081573d675ad2b380",
        "title": "题黄居寀秋山图",
        "author": "徐光溥",
        "content": "天与黄筌艺奇绝，笔精迴感重瞳悦。\n运思潜通造化工，挥毫定得神仙诀。\n秋来奉诏写秋山，写在轻绡数幅间。\n高低向背无遗势，重峦迭嶂何孱颜。\n目想心存妙尤极，研巧覈能状不得。\n珍禽异兽皆自驯，奇花怪木非因植。\n崎岖石磴绝游踪，薄雾冥冥藏半峰。\n娑萝掩映迷仙洞，薜荔纍垂缴古松。\n月槛参桥□，僧老坐搘筇。\n屈原江上婵娟竹，陶潜篱下芳菲菊。\n良宵祗恐鹧鸪啼，晴波但见鸳鸯浴。\n暮烟羃羃鏁村坞，一叶扁舟横野度。\n飒飒白苹欲起风，黯黯红蕉犹带雨。\n曲沼芙蓉香馥郁，长汀芦荻花{艹/糓}蓛。\n雁过孤峰帖远青，鹿傍小溪饮残绿。\n秋山秀兮秋江静，江光山色相辉映。\n雪迸飞泉溅钓矶，云分落叶拥樵径。\n张璪松石徒称奇，边鸾花鸟何足窥。\n白旻鹰逞凌风势，薛稷鹤夸警露姿。\n方原画山空巉岩，峭壁枯槎人见嫌。\n孙位画水多汹涌，惊湍怒涛人见恐。\n若教对此定妍媸，必定伏膺怀愧悚。\n再三展向冕旒侧，便是移山回磵力。\n大李小李灭声华，献之恺之无颜色。\n髣髴垂纶渭水滨，吾皇覩之思良臣。\n依稀荷锸傅岩野，吾皇覩之求贤者。\n从兹仄展復悬旌，宵衣旰食安天下。\n才当老人星应候，愿与南山俱献寿。\n微臣稽首贡长歌，丹青景化同天和。",
        "dynasty": "唐",
        "collection_info": null
    },
    {
        "uuid": "e8e3d5ec6b4518f03dfe8133ff59538e",
        "title": "同刘侍郎咏笋",
        "author": "徐光溥",
        "content": "迸出班犀数十株，更添幽景向蓬壶。\n出来似有凌云势，用作丹梯得也无。",
        "dynasty": "唐",
        "collection_info": null
    },
    {
        "uuid": "884a9755e292693f36cef811fe8a24db",
        "title": "贯休应梦罗汉画歌",
        "author": "欧阳炯",
        "content": "西岳高僧名贯休，孤情峭拔凌清秋。\n天教水墨画罗汉，魁岸古容生笔头。\n时捎大绢泥高壁，闭目焚香坐禅室。\n忽然梦裏见真仪，脱下袈裟点神笔。\n高握节腕当空掷，窸窣毫端任狂逸。\n逡巡便是两三躯，不似画工虚费日。\n怪石安拂嵌復枯，真僧列坐连跏[趺]。\n形如瘦鹤精神健，顶似伏犀头骨麤。\n倚松根，傍岩缝，曲录腰身长欲动。\n看经弟子拟闻声，瞌睡山童疑有梦。\n不知夏腊几多年，一手搘颐偏袒肩。\n口开或若共人语，身定復疑初坐禅。\n案前卧象低垂鼻，崖畔戏猿斜展臂。\n芭蕉花裏刷轻红，苔藓文中晕深翠。\n硬笻杖，矮松床，雪色眉毛一寸长。\n绳开梵夹两三片，线补衲衣千万行。\n林间乱叶纷纷堕，一印残香断烟火。\n皮穿木屐不曾拖，笋织蒲团镇长坐。\n休公休公逸艺无人加，声誉喧喧遍海涯。\n五七字句一千首，大小篆书三十家。\n唐朝历历多名士，萧子云兼吴道子。\n若将书画比休公，只恐当时浪生死。\n休公休公始自江南来入秦，于今到蜀无交亲。\n诗名画手皆奇绝，觑你凡人争是人。\n瓦棺寺裏维摩诘，舍卫城中辟支佛。\n若将此画比量看，总在人间为第一。",
        "dynasty": "唐",
        "collection_info": null
    },
    {
        "uuid": "96262f7eec10fc9be70108384ea79a96",
        "title": "题景焕画应天寺壁天王歌",
        "author": "欧阳炯",
        "content": "锦城东北黄金地，故迹何人兴此寺。\n白眉长老重名公，曾识会稽山处士。\n寺门左壁图天王，威仪部从来何方。\n鬼神怪异满壁走，当檐飒飒生秋光。\n我闻天王分理四天下，水晶宫殿琉璃瓦。\n綵杖时驱狒𤝞装，金鞭频策骐驎马。\n毗沙大像何光辉，手擎巨塔凌云飞。\n地神对出宝缾子，天女倒披金缕衣。\n唐朝说着名公画，周昉毫端善图写。\n张僧繇是有神人，吴道子称无敌者。\n奇哉妙手传孙公，能如此地留神踪。\n斜窥小鬼怒双目，直倚越狼高半胸。\n宝冠动总生威容，趋跄左右来倾恭。\n臂横鹰爪尖纤利，腰缠虎皮斑剥红。\n飘飘但恐入云中，步骤还疑归海东。\n蟒蛇拖得浑身堕，精魅搦来双眼空。\n当时此艺实难有，镇在宝坊称不朽。\n东边画了空西边，留与后人教敌手。\n后人见者皆心惊，尽为名公不敢争。\n谁知未满三十载，或有异人来间生。\n匡山处士名称朴，头骨高奇连五岳。\n曾持象简累为官，又有蛇珠常在握。\n昔年长老遇奇踪，今日门师识景公。\n兴来便请泥高壁，乱抢笔头如疾风。\n逡巡队仗何颠逸，散漫奇形皆涌出。\n交加器械满虚空，两面或然如鬬敌。\n圣王怒色览东西，劒刃一挥皆整齐。\n腕头狮子咬金甲，脚底夜叉击络鞮。\n马头壮健多筋节，乌觜弯环如屈铁。\n遍身虵虺乱纵横，遶颔髑髅干孑裂。\n眉麤眼竖髮如锥，怪异令人不可知。\n科头巨卒欲生鬼，半面女郎安小儿。\n况闻此寺初兴置，地脉沈沈当正气。\n如何请得二山人，下笔咸成千古事。\n君不见明皇天宝年，画龙致雨非偶然。\n包含万象藏心裏，变现百般生眼前。\n后来画品列名贤，唯此二人堪比肩。\n人间是物皆求得，此样欲于何处传。\n尝忧壁底生云雾，揭起寺门天上去。",
        "dynasty": "唐",
        "collection_info": null
    },
    {
        "uuid": "d7a03217a78d57082cf187a4b578edb6",
        "title": "渔父歌二首 一",
        "author": "欧阳炯",
        "content": "摆脱尘机上钓船，免教荣辱有流年。\n无繫绊，没愁煎，须信船中有散仙。",
        "dynasty": "唐",
        "collection_info": null
    },
    {
        "uuid": "d97033650cf986050085addabb9a99ae",
        "title": "渔父歌二首 二",
        "author": "欧阳炯",
        "content": "风浩寒溪照胆明，小君山上玉蟾生。\n荷露坠，翠烟轻，拨刺游鱼几处惊。",
        "dynasty": "唐",
        "collection_info": null
    },
    {
        "uuid": "aba7091b4cfc4b16e9496a8dffe4c657",
        "title": "大游仙诗",
        "author": "欧阳炯",
        "content": "赤城霞起武陵春，桐柏先生解守真。\n白石桥高曾纵步，朱阳馆静每存神。\n囊中隐诀多仙术，肘后方书济俗人。\n自领蓬莱都水监，只忧沧海变成尘。",
        "dynasty": "唐",
        "collection_info": null
    },
    {
        "uuid": "ddb9fdeaf5a6e3f1b8877380c9f95c95",
        "title": "杨柳枝",
        "author": "欧阳炯",
        "content": "软碧摇烟似送人，映花时把翠蛾嚬。\n青青自是风流主，慢飒金丝待洛神。",
        "dynasty": "唐",
        "collection_info": null
    },
    {
        "uuid": "8952542a0bf8da78fa5d77505b15fff8",
        "title": "句",
        "author": "欧阳炯",
        "content": "古人重到今人爱，万局都无一局同。",
        "dynasty": "唐",
        "collection_info": null
    },
    {
        "uuid": "1357e36e08dd2952d842a3e58f979210",
        "title": "感怀诗",
        "author": "刘义度",
        "content": "昨日方髽髻，如今满颔髯。\n紫阁无心恋，青山有意潜。",
        "dynasty": "唐",
        "collection_info": null
    },
    {
        "uuid": "b7971234ee5e09dc8e1cc7142be96cc9",
        "title": "同徐学士咏笋",
        "author": "刘羲叟",
        "content": "徐徐出土非人种，枝叶难投日月壶。\n为是因缘生此地，从他长养譬如无。",
        "dynasty": "唐",
        "collection_info": null
    },
    {
        "uuid": "e30c9ddaec02fc2b6e873cfc0c6f28d4",
        "title": "復留侯从効问南汉刘岩改名龑字音义",
        "author": "詹敦仁",
        "content": "伏羲初画卦，苍氏乃制字。\n点画有偏旁，阴阳贵协比。\n古者不嫌名，周公始称讳。\n始讳犹未酷，后习转多忌。\n或援他代易，或变文迴避。\n滥觞久滋蔓，伤心日益炽。\n孙休命子名，吴国尊王意。\n𩅦𦯶𩅔{覀/升}僻，{壴臣}昷𥨆𡚕异。\n梁復踵已非，时亦迹旧事。\n𡽏杰自其一，蜀闯是其二。\n鄙哉化䁈名，陋矣𡏜䵎义。\n大唐有天下，武后拥神器。\n私制迄无取，古音实相类。\n●●●囝星，●●{厓厂=}●埊。\n●圀及曌●，作史难详备。\n唐祚值倾危，刘龑怀僭僞。\n吁嗟毒蛟辈，睥睨飞龙位。\n龑岩虽同音，形体殊乖致。\n废学愧未弘，来问辱不弃。\n奇字难雄博，摛文伏韩智。\n因诵鄙所闻，敢布诸下吏。",
        "dynasty": "唐",
        "collection_info": null
    },
    {
        "uuid": "009e95c4bd4dacc29381f919f2b3bf1b",
        "title": "柳堤诗",
        "author": "詹敦仁",
        "content": "种稻三十顷，种柳百余[株]。\n稻可供飦粥，柳可爨庖厨。\n息耒柳阴下，读书稻田隅。\n以乐尧舜道，同是耕莘夫。",
        "dynasty": "唐",
        "collection_info": null
    },
    {
        "uuid": "2b10fc5e6530bf3579ab435ebffd453c",
        "title": "劝王氏入贡宠予以官作辞命篇",
        "author": "詹敦仁",
        "content": "争霸图王事总非，中原失统可伤悲。\n从来宾主如邮传，胜负干戈似局棊。\n周粟纵荣宁忍食，葛庐频顾谩劳思。\n江山有待早归去，好向鹪林择一枝。",
        "dynasty": "唐",
        "collection_info": null
    },
    {
        "uuid": "b110ba81713e059f2ce2736d05127938",
        "title": "余迁泉山城留侯招游郡圃作此",
        "author": "詹敦仁",
        "content": "当年巧匠制茅亭，台馆翚飞匝郡城。\n万竈貔貅戈甲散，千家罗绮管弦鸣。\n柳腰舞罢香风度，花脸粧匀酒晕生。\n试问亭前花与柳，几番衰谢几番荣。",
        "dynasty": "唐",
        "collection_info": null
    },
    {
        "uuid": "5f5b0aa6cd45ced67c85d029973d7024",
        "title": "留侯受南唐节度使知郡事辟予为属以诗谢之",
        "author": "詹敦仁",
        "content": "晋江江畔趁春风，耕破云山几万重。\n两足一犂无外事，使君何啻五侯封。",
        "dynasty": "唐",
        "collection_info": null
    },
    {
        "uuid": "829ca001dcdd3ecf51efe1bb5a77be41",
        "title": "遣子访刘乙",
        "author": "詹敦仁",
        "content": "扫石耕山旧子真，布衣草履自随身。\n石崖壁立题诗处，知是当年凤阁人。",
        "dynasty": "唐",
        "collection_info": null
    },
    {
        "uuid": "e9de336006e011aad0c2fc143e43c482",
        "title": "永嘉乱衣冠南度流落南泉作忆昔吟",
        "author": "詹琲",
        "content": "忆昔永嘉际，中原板荡年。\n衣冠坠涂炭，舆辂染腥膻。\n国势多危厄，宗人苦播迁。\n南来频洒泪，渴骥每思泉。",
        "dynasty": "唐",
        "collection_info": null
    },
    {
        "uuid": "f7954224f32162f5c1f2fd5d6157b8ff",
        "title": "癸卯闽乱从弟监察御史敬凝迎仕别作",
        "author": "詹琲",
        "content": "一别几经春，栖迟晋水滨。\n鹡鸰长在念，鸿雁忽来宾。\n五斗嫌腰折，朋山刺眼新。\n善辞如復我，四海五湖身。",
        "dynasty": "唐",
        "collection_info": null
    },
    {
        "uuid": "4a218055a2d49604667adaa3bf981c61",
        "title": "追和秦隐君辞荐之韵上陈侯乞归凤山",
        "author": "詹琲",
        "content": "谁言悦口是甘肥，独酌鹅儿噉翠微。\n蝇利薄于青纸扇，羊裘暖甚紫罗衣。\n心随倦鸟甘栖宿，目送征鸿远奋飞。\n击壤太平朝野客，凤山深处□生辉。",
        "dynasty": "唐",
        "collection_info": null
    },
    {
        "uuid": "ec125e70731590ac26fbba55d0c151c8",
        "title": "云",
        "author": "幸夤逊",
        "content": "因登巨石知来处，勃勃元生绿藓痕。\n静即等闲藏草木，动时顷刻遍干坤。\n横天未必朋元恶，捧日还曾瑞至尊。\n不独朝朝在巫峡，楚王何事谩劳魂。",
        "dynasty": "唐",
        "collection_info": null
    },
    {
        "uuid": "c63d1bd2dba911388c14a3109f6d19a7",
        "title": "句",
        "author": "幸夤逊",
        "content": "苦教作镇居中国，争得泥金在泰山。\n纔闻暖律先偷眼，既待和风始展眉。\n蒙君知重惠琼实，薄起金刀钉玉深。\n嚼处春冰敲齿冷，嚥时雪液沃心寒。\n深妆玉瓦平无壠，乱拂芦花细有声。\n日回禽影穿疎木，风递猨声入小楼。",
        "dynasty": "唐",
        "collection_info": null
    },
    {
        "uuid": "fb1d0b15f2ea42ac6463e6aa6132d5a0",
        "title": "诗",
        "author": "丁元和",
        "content": "九重天子人中贵，五等诸侯阃外尊。\n争似布衣云水客，不将名字挂干坤。",
        "dynasty": "唐",
        "collection_info": null
    },
    {
        "uuid": "80b472eb61216ccdbf2e40342551fbdc",
        "title": "咏蜀都城上芙蓉花",
        "author": "张立",
        "content": "四十里城花发时，锦囊高下照坤维。\n虽粧蜀国三秋色，难入豳风七月诗。",
        "dynasty": "唐",
        "collection_info": null
    },
    {
        "uuid": "79737c185480443ea668c00b5131681b",
        "title": "又咏蜀都城上芙蓉花",
        "author": "张立",
        "content": "去年今日到城都，城上芙蓉锦绣舒。\n今日重来旧游处，此花顦顇不如初。",
        "dynasty": "唐",
        "collection_info": null
    },
    {
        "uuid": "d5251f6ce10a8cb19a415c53a77e0278",
        "title": "句",
        "author": "张立",
        "content": "朝廷不用忧巴蜀，称霸何曾是蜀人。",
        "dynasty": "唐",
        "collection_info": null
    },
    {
        "uuid": "39b57acaf83896bc99df8118184a15d3",
        "title": "括苍山",
        "author": "刘昭禹",
        "content": "尽日行方半，诸山直下看。\n白云随步起，危径极天盘。\n瀑顶桥形小，溪边店影寒。\n往来空太息，玄鬓改非难。",
        "dynasty": "唐",
        "collection_info": null
    },
    {
        "uuid": "d61b1c04dd5bcaf770e875a963f15811",
        "title": "忆天台山",
        "author": "刘昭禹",
        "content": "常记游灵境，道人情不低。\n岩房容偃息，天路许相携。\n霞散曙峰外，虹生凉瀑西。\n何当尘役了，重去听猨啼。",
        "dynasty": "唐",
        "collection_info": null
    },
    {
        "uuid": "21af95be75664a41bcf11bf98cd70306",
        "title": "冬日暮国清寺留题",
        "author": "刘昭禹",
        "content": "天台山下寺，冬暮景如屏。\n树密风长在，年深像有灵。\n高钟疑到月，远烧欲连星。\n因共真僧话，心中万虑宁。",
        "dynasty": "唐",
        "collection_info": null
    },
    {
        "uuid": "06e2152138578e3e10b1c10b7d320d95",
        "title": "灵溪观",
        "author": "刘昭禹",
        "content": "鳌海西边地，宵吟景象宽。\n云开孤月上，瀑喷一山寒。\n人异髮常绿，草灵秋不干。\n无由此栖息，魂梦在长安。",
        "dynasty": "唐",
        "collection_info": null
    },
    {
        "uuid": "06b8eac515e73e049776ec43689575b1",
        "title": "怀华山隐者",
        "author": "刘昭禹",
        "content": "先生入太华，杳杳绝良音。\n秋梦有时见，孤云无处寻。\n神清峰顶立，衣冷瀑边吟。\n应笑干名者，六街尘土深。",
        "dynasty": "唐",
        "collection_info": null
    },
    {
        "uuid": "b3afca834a4e1099c29bc166a4435cb6",
        "title": "赠惠律大师",
        "author": "刘昭禹",
        "content": "秋是忆山日，禅窗露洒余。\n几悬华顶梦，应寄沃洲书。\n风月资吟笔，杉篁笼静居。\n满城谁不重，见着紫衣初。",
        "dynasty": "唐",
        "collection_info": null
    },
    {
        "uuid": "cccd01d5a1307ba9e2c1f9e6e2a088af",
        "title": "经费冠卿旧隐",
        "author": "刘昭禹",
        "content": "节高终不起，死恋九华山。\n圣主情何切，孤云性本闲。\n名传中国外，坟在乱松间。\n依约曾栖处，斜阳鸟自还。",
        "dynasty": "唐",
        "collection_info": null
    },
    {
        "uuid": "45a4608c2431c51eb6413252f7f628c0",
        "title": "闻蝉",
        "author": "刘昭禹",
        "content": "一雨一番晴，山林冷落青。\n莫侵残日噪，正在异乡听。\n孤馆宿漳浦，扁舟离洞庭。\n年年当此际，那免鬓凋零。",
        "dynasty": "唐",
        "collection_info": null
    },
    {
        "uuid": "8392e5e85b967b70cdb69801320c0d09",
        "title": "送休公归衡",
        "author": "刘昭禹",
        "content": "草履初登南岳船，铜瓶犹贮北山泉。\n衡阳旧寺春归晚，门锁寒潭几树蝉。",
        "dynasty": "唐",
        "collection_info": null
    },
    {
        "uuid": "e446fe20349713b56c2aefb51855ed8f",
        "title": "句",
        "author": "刘昭禹",
        "content": "句向夜深得，心从天外归。\n危楼聊侧耳，高柳又鸣蝉。\n藓色围波井，花阴上竹楼。\n对面电瞋树，当街雨趁人。\n春光怀玉阙，万里起初程。\n江上呼风去，天边挂席飞。\n漆灯寻黑洞，之字上危峰。",
        "dynasty": "唐",
        "collection_info": null
    },
    {
        "uuid": "c429e4eedca8d84259c14d12d24d4e55",
        "title": "铜柱辞",
        "author": "李宏皋",
        "content": "招灵铸柱垂英烈，手执干戈征百越。\n诞今铸柱庇黔黎，指画风雷开五溪。\n五溪之险不足恃，我旅争登若平地。\n五溪之众不足平，我师轻蹑如春冰。\n溪人畏威思纳质，弃污归明求立誓。\n誓山川兮告鬼神，保子孙兮千万春。",
        "dynasty": "唐",
        "collection_info": null
    },
    {
        "uuid": "b9b14f985efcb5e46d52d2f80404d4eb",
        "title": "题桃源",
        "author": "李宏皋",
        "content": "山翠参差水渺茫，秦人昔在楚封[疆]。\n当时避世干坤窄，此地安家日月长。\n草色几经坛杏老，岩花犹带涧桃香。\n他年倘遂平生志，来着霞衣侍玉皇。",
        "dynasty": "唐",
        "collection_info": null
    },
    {
        "uuid": "0f224b2839c73bd45af01986d4de2e7a",
        "title": "李皋试诗",
        "author": "何仲举",
        "content": "似玉来投狱，抛家去就枷。\n可怜两片木，夹却一枝花。",
        "dynasty": "唐",
        "collection_info": null
    },
    {
        "uuid": "3fe3838d437d3b53c648c3b3e4ad4ce6",
        "title": "句",
        "author": "何仲举",
        "content": "碧云章句纔离手，紫府神仙尽点头。\n树迎高鸟归深野，云傍斜阳过远山。",
        "dynasty": "唐",
        "collection_info": null
    },
    {
        "uuid": "76195394603595f095869ecc69897431",
        "title": "畊夫谣",
        "author": "徐仲雅",
        "content": "张绪逞风流，王衍事轻薄。\n出门逢畊夫，颜色必不乐。\n肥肤如玉洁，力拗丝不折。\n半日无畊夫，此辈总饿杀。",
        "dynasty": "唐",
        "collection_info": null
    },
    {
        "uuid": "df10caedc40a595a088985572d1da974",
        "title": "赠齐己",
        "author": "徐仲雅",
        "content": "我唐有僧号齐己，未出家时宰相器。\n爰见梦中逢五丁，毁形自学无生理。\n骨瘦神清风一襟，松老霜天鹤病深。\n一言悟得生死海，芙蓉吐出琉璃心。\n闷见有唐风雅缺，敲破冰天飞白雪。\n清塞清江却有灵，遗魂泣对荒郊月。\n格何古，天工未生谁知主。\n混沌凿开鸡子黄，散作纯风如胆苦。\n意何新，织女星机挑白云。\n真宰夜来调暖律，声声吹出嫩青春。\n调何雅，涧底孤松秋雨洒。\n嫦娥月裏学步虚，桂风吹落玉山下。\n语何奇，血泼干坤龙战时。\n祖龙跨海日方出，一鞭风雨万山飞。\n己公己公道如此，浩浩寰中如独自。\n一簟松风冷如冰，长伴巢由伸脚睡。",
        "dynasty": "唐",
        "collection_info": null
    },
    {
        "uuid": "0ee8bab1e5f6efbdda9ff4ec8fef3920",
        "title": "赠江处士",
        "author": "徐仲雅",
        "content": "门在松阴裏，山僧几度过。\n药灵丸不大，棊妙子无多。\n薄雾笼寒径，残风恋绿萝。\n金乌兼玉兔，年几奈公何。",
        "dynasty": "唐",
        "collection_info": null
    },
    {
        "uuid": "b69ae44992ee3bd6bb42cd480dcaf9bd",
        "title": "东华观偃松",
        "author": "徐仲雅",
        "content": "半已化为石，有灵通碧湘。\n生逢尧雨露，老直汉风霜。\n月滴蟾心水，龙遗脑骨香。\n始于毫末后，曾见几兴亡。",
        "dynasty": "唐",
        "collection_info": null
    },
    {
        "uuid": "62db3abecc36ebd038da94eb9c81c95f",
        "title": "咏椶树",
        "author": "徐仲雅",
        "content": "叶似新蒲绿，身如乱锦缠。\n任君千度剥，意气自衝天。",
        "dynasty": "唐",
        "collection_info": null
    },
    {
        "uuid": "ed10618687fe6095f6d2d1b9dc0ec390",
        "title": "宫词",
        "author": "徐仲雅",
        "content": "内人晓起怯春寒，轻揭珠帘看牡丹。\n一把柳丝收不得，和风搭在玉栏杆。",
        "dynasty": "唐",
        "collection_info": null
    },
    {
        "uuid": "70f5fba9f0ac3909a52f29369543142a",
        "title": "句",
        "author": "徐仲雅",
        "content": "屋面尽生人耳朵，篱头多是老翁鬚。\n平分造化双苞去，拆破春风两面开。\n云路半开千里月，洞门斜掩一天春。\n凿开青帝春风国，移下姮娥夜月楼。\n珠玑影冷偏黏草，兰麝香浓却损花。\n山色晓堆罗黛雨，草梢春戛麝香风。\n衰兰寂寞含愁绿，小杏妖娆弄色红。\n旁搜水脉湘心满，遍揭泉根梵底通。\n水□滴残青□瘦，石脂倾尽白云空。\n深浦送回芳草日，急滩牵断绿杨风。\n藕梢逆入银塘裏，苹迹潜来玉井中。\n败菊篱疎临野渡，落梅村冷隔江枫。\n剪开净涧分苗稼，划破涟漪下钓筒。",
        "dynasty": "唐",
        "collection_info": null
    },
    {
        "uuid": "89d2d743af9895c1f465f513f3004201",
        "title": "分水岭",
        "author": "伍彬",
        "content": "前贤功及物，禹后杳难俦。\n不改古今色，平分南北流。\n寒衝山影岸，清绕荻花洲。\n尽是朝宗去，潺潺早晚休。",
        "dynasty": "唐",
        "collection_info": null
    },
    {
        "uuid": "e6ab5ed2824128f87d98b90a5da02b1e",
        "title": "句",
        "author": "伍彬",
        "content": "稚子出看莎径没，渔翁来报竹桥流。\n踪迹未辞鸳鹭客，梦魂先到鹧鸪村。",
        "dynasty": "唐",
        "collection_info": null
    },
    {
        "uuid": "1f195adfd7468d77d682a4f5ee1e2910",
        "title": "留宿廖融山斋",
        "author": "杨徽之",
        "content": "清和春尚在，欢醉日何长。\n谷鸟随柯转，庭花夺酒香。\n初晴岩翠滴，向晚树阴凉。\n别有堪吟处，相留宿草堂。",
        "dynasty": "唐",
        "collection_info": null
    },
    {
        "uuid": "4160068762cb370d825a5084895f3960",
        "title": "句",
        "author": "杨徽之",
        "content": "新霜染枫叶，皎月借芦花。\n废宅寒塘水，荒坟宿草烟。",
        "dynasty": "唐",
        "collection_info": null
    },
    {
        "uuid": "3ebb2c8953cad285c4157ac82afaab19",
        "title": "登祝融峰",
        "author": "王元",
        "content": "草迭到孤顶，身齐高鸟翔。\n势疑撞翼轸，翠欲滴潇湘。\n云湿幽崖滑，风梳古木香。\n晴空聊纵目，杳杳极穷荒。",
        "dynasty": "唐",
        "collection_info": null
    },
    {
        "uuid": "544ebb6f146abc2aec5f2b9de5b4da6d",
        "title": "怀翁宏",
        "author": "王元",
        "content": "独夜思君切，无人知此情。\n沧州归未得，华髮别来生。\n孤馆木初落，高空月正明。\n远书多隔岁，独念没前程。",
        "dynasty": "唐",
        "collection_info": null
    },
    {
        "uuid": "4d9de7453ab4bea6ff92e6cae6a99e1f",
        "title": "听琴",
        "author": "王元",
        "content": "拂尘开素匣，有客独伤时。\n古调俗不乐，正声君自知。\n寒泉出涧涩，老桧倚风悲。\n纵有来听者，谁堪继子期。",
        "dynasty": "唐",
        "collection_info": null
    },
    {
        "uuid": "8e9c85f680c87e519fc77ec9e7805a6c",
        "title": "哭李韶",
        "author": "王元",
        "content": "韶也命何奇，生前与世违。\n贫栖古梵剎，终着旧麻衣。\n雅句僧抄遍，孤坟客弔稀。\n故园今孰在，应见梦中归。",
        "dynasty": "唐",
        "collection_info": null
    },
    {
        "uuid": "aa423b10a9628fca1d4cb64fb665093d",
        "title": "题邓真人遗址",
        "author": "王元",
        "content": "三千功满仙昇去，留得山前旧隐基。\n但见白云长掩映，不知浮世几兴衰。\n松稍风触霓旌动，椶叶霜霑鹤翅垂。\n近代无人寻异事，野泉喷月泻秋池。",
        "dynasty": "唐",
        "collection_info": null
    },
    {
        "uuid": "8c757f89b2499c341c449177e561d838",
        "title": "句",
        "author": "王元",
        "content": "伴行惟瘦鹤，寻步入深云。",
        "dynasty": "唐",
        "collection_info": null
    },
    {
        "uuid": "693778190d7eba0350f707f9c5265036",
        "title": "谢翁宏以诗百篇见示",
        "author": "廖融",
        "content": "高奇一百篇，造化见工全。\n积思游沧海，冥搜入洞天。\n神珠迷罔象，端玉匪雕镌。\n休嘆不得力，离骚千古传。",
        "dynasty": "唐",
        "collection_info": null
    },
    {
        "uuid": "cce1b9ca44e58d3309745bb2e8be8815",
        "title": "赠天台逸人",
        "author": "廖融",
        "content": "移桧托禅子，携家上赤城。\n拂琴天籁寂，欹枕海涛生。\n云白寒峰晚，鸟歌春谷晴。\n又闻求桂檝，载月十洲行。",
        "dynasty": "唐",
        "collection_info": null
    },
    {
        "uuid": "5669d4c29bf82360c3e56bce913b6c7c",
        "title": "古桧",
        "author": "廖融",
        "content": "何人见植初，老树梵王居。\n山鬼暗栖托，樵夫难破除。\n声高秋汉迥，影倒月潭虚。\n尽日无僧倚，清风长有余。",
        "dynasty": "唐",
        "collection_info": null
    },
    {
        "uuid": "d1c020938c7398e80febd0d52aa78397",
        "title": "题伍彬屋壁",
        "author": "廖融",
        "content": "圆塘绿水平，鱼跃紫莼生。\n要路贫无力，深村老退耕。\n犊随原草远，蛙傍堑篱鸣。\n拨棹茶川去，初逢谷雨晴。",
        "dynasty": "唐",
        "collection_info": null
    },
    {
        "uuid": "44631630cde55583a9edede9a537d673",
        "title": "梦仙谣",
        "author": "廖融",
        "content": "琪木扶疎繫辟邪，麻姑夜宴紫皇家。\n银河旌节摇波影，珠阁笙箫吸月华。\n翠凤引游三岛路，赤龙齐驾五云车。\n星稀犹倚虹桥立，拟就张骞搭汉槎。",
        "dynasty": "唐",
        "collection_info": null
    },
    {
        "uuid": "97166e72a6959a929f17737481ebe888",
        "title": "退宫妓",
        "author": "廖融",
        "content": "神仙风格本难俦，曾从前皇翠辇游。\n红踯躅繁金殿暖，碧芙蓉笑水宫秋。\n宝筝钿剥阴尘覆，锦帐香消画烛幽。\n一旦色衰归故里，月明犹梦按梁州。",
        "dynasty": "唐",
        "collection_info": null
    },
    {
        "uuid": "0aca1858f668bf3210eab7fe08781397",
        "title": "句",
        "author": "廖融",
        "content": "圭竈先知晓，盆池别见天。\n古寺寻僧饭，寒岩衣鹿裘。\n云穿捣药屋，雪压钓鱼舟。",
        "dynasty": "唐",
        "collection_info": null
    },
    {
        "uuid": "c9d0cbb2994d2c04ee3e237024269c48",
        "title": "赠廖融",
        "author": "王正己",
        "content": "病起正当秋阁迥，酒醒迎对夜涛寒。\n炉中药熟分僧饭，枕上琴闲借客弹。",
        "dynasty": "唐",
        "collection_info": null
    },
    {
        "uuid": "0ad0d4004e8e3f921850daee33719317",
        "title": "句",
        "author": "王正己",
        "content": "洗盂秋涧日华动，捣药夜坐秋气深。",
        "dynasty": "唐",
        "collection_info": null
    },
    {
        "uuid": "cefbbbc1620a0f952458fb68ef2587c6",
        "title": "送廖融处士南游",
        "author": "翁宏",
        "content": "病卧瘴云间，莓苔渍竹关。\n孤吟牛渚月，老忆洞庭山。\n壮志潜消尽，淳风竟未还。\n今朝忽相遇，执手一开颜。",
        "dynasty": "唐",
        "collection_info": null
    },
    {
        "uuid": "c1a3566141cac2ac6878a1a42d7481e3",
        "title": "春残",
        "author": "翁宏",
        "content": "又是春残也，如何出翠帏。\n落花人独立，微雨燕双飞。\n寓目魂将断，经年梦亦非。\n那堪向愁夕，萧飒暮蝉辉。",
        "dynasty": "唐",
        "collection_info": null
    },
    {
        "uuid": "35dd572cb918c2ffdc95c3ae6ea75562",
        "title": "秋残",
        "author": "翁宏",
        "content": "又是秋残也，无聊意若何。\n客程江外远，归思夜深多。\n岘首飞黄叶，湘湄走白波。\n仍闻汉都护，今岁合休戈。",
        "dynasty": "唐",
        "collection_info": null
    },
    {
        "uuid": "84f4649684e7baa489a4d2dd45a8a36a",
        "title": "句",
        "author": "翁宏",
        "content": "万木横秋裏，孤舟半夜猨。\n漏光残井甃，缺影背山椒。\n风回山火断，潮落岸冰高。",
        "dynasty": "唐",
        "collection_info": null
    },
    {
        "uuid": "6e299ee94036c6702f03cf8fa5f5487a",
        "title": "过衡山赠廖处士",
        "author": "张观",
        "content": "未向漆园为傲吏，定应明代作征君。\n传家奕世无金玉，乐道经年有典坟。\n带雨小舟横别涧，隔花幽犬吠深云。\n到头终为苍生起，休恋耕烟楚水濆。",
        "dynasty": "唐",
        "collection_info": null
    },
    {
        "uuid": "384d131e918afb3c162675245061c354",
        "title": "竹枝词二首 一",
        "author": "孙光宪",
        "content": "门前春水白苹花，岸上无人小艇斜。\n商女经过江欲暮，散抛残食饲神鸦。",
        "dynasty": "唐",
        "collection_info": null
    },
    {
        "uuid": "1e420cc4a6fa0224a5b9c9fd3d02193b",
        "title": "竹枝词二首 二",
        "author": "孙光宪",
        "content": "乱绳千结绊人深，越罗万丈表长寻。\n杨柳在身垂意绪，藕花落尽见莲心。",
        "dynasty": "唐",
        "collection_info": null
    },
    {
        "uuid": "b027cb51471559e18b08f8622b9d56d5",
        "title": "杨柳枝词四首 一",
        "author": "孙光宪",
        "content": "阊门风暖落花干，飞遍江城雪不寒。\n独有晚来临水驿，闲人多凭赤栏干。",
        "dynasty": "唐",
        "collection_info": null
    },
    {
        "uuid": "62b60d6a2c3185b2f0932b6f0d673747",
        "title": "杨柳枝词四首 二",
        "author": "孙光宪",
        "content": "有池有榭即蒙蒙，浸润翻成长养功。\n恰似有人长点检，着行排立向春风。",
        "dynasty": "唐",
        "collection_info": null
    },
    {
        "uuid": "6b7ac21f143a8383625eab410e23c8ed",
        "title": "杨柳枝词四首 三",
        "author": "孙光宪",
        "content": "根柢虽然傍浊河，无妨终日近笙歌。\n毵毵金带谁堪比，还共黄莺不较多。",
        "dynasty": "唐",
        "collection_info": null
    },
    {
        "uuid": "817d6f96560aa6c9422b72df0eee657c",
        "title": "杨柳枝词四首 四",
        "author": "孙光宪",
        "content": "万株枯槁怨亡隋，似弔吴台各自垂。\n好是淮阴明月裏，酒楼横笛不胜吹。",
        "dynasty": "唐",
        "collection_info": null
    },
    {
        "uuid": "95fd61d3532e9645d8f0839aacf7a22d",
        "title": "采莲",
        "author": "孙光宪",
        "content": "菡萏香连十顷陂，小姑贪戏采莲迟。\n晚来弄水船头湿，更脱红裙裹鸭儿。",
        "dynasty": "唐",
        "collection_info": null
    },
    {
        "uuid": "d8366c6cf38c193237a1f9703d9699c3",
        "title": "八拍蛮",
        "author": "孙光宪",
        "content": "孔雀尾拖金线长，怕人飞起入丁香。\n越女沙头争拾翠，相呼归去背斜阳。",
        "dynasty": "唐",
        "collection_info": null
    },
    {
        "uuid": "f969ef7b3d670f7878494c398fc9097f",
        "title": "句",
        "author": "孙光宪",
        "content": "晚厨烹淡菜，春杼种橦花。",
        "dynasty": "唐",
        "collection_info": null
    },
    {
        "uuid": "bec15b60125cd28de1442554d9639be0",
        "title": "咏蒲鞋",
        "author": "刘章",
        "content": "吴江浪浸白蒲春，越女初挑一样新。\n纔自绣窗离玉指，便随罗袜上香尘。\n石榴裙下从容久，玳瑁筵前整顿频。\n今日高楼鸳瓦上，不知抛掷是何人。",
        "dynasty": "唐",
        "collection_info": null
    },
    {
        "uuid": "9227ecaf46f86eaab8afd89ebe4fd432",
        "title": "夜坐",
        "author": "路洵美",
        "content": "帘捲竹轩清，四邻无语声。\n漏从吟裏转，月自坐来明。\n草木露华湿，衣裳寒气生。\n难逢知鉴者，空悦此时情。",
        "dynasty": "唐",
        "collection_info": null
    },
    {
        "uuid": "52b569d2e2853bdea35f61ce280f3dc3",
        "title": "荆台道院",
        "author": "梁震",
        "content": "桑田一变赋归来，爵禄焉能凂我哉。\n黄犊依然花竹外，清风万古凛荆台。",
        "dynasty": "唐",
        "collection_info": null
    },
    {
        "uuid": "d51d9879cf5afde702f4a050dc7699ab",
        "title": "宁州道中",
        "author": "杨夔",
        "content": "城枕萧关路，胡兵日夕临。\n唯凭一炬火，以慰万人心。\n春老雪犹重，沙寒草不深。\n如何驱匹马，向此独闲吟。",
        "dynasty": "唐",
        "collection_info": null
    },
    {
        "uuid": "cd2ad38fbef10517d80160f4e9cdb052",
        "title": "寻九华王山人",
        "author": "杨夔",
        "content": "下马扣荆扉，相寻春半时。\n扪萝盘磴险，迭石度溪危。\n松夹莓苔径，花藏薜荔篱。\n卧云情自逸，名姓厌人知。",
        "dynasty": "唐",
        "collection_info": null
    },
    {
        "uuid": "c2199bfcc837558c4ca6d9dfd1f092aa",
        "title": "金陵逢张乔",
        "author": "杨夔",
        "content": "殊乡会面时，辛苦两情知。\n有志年空过，无媒命共奇。\n吟余春漏急，语旧酒巡迟。\n天爵如堪倚，休惊鬓上丝。",
        "dynasty": "唐",
        "collection_info": null
    },
    {
        "uuid": "e52222d0fc3118065789c7288ea512c5",
        "title": "送邹尊师归洞庭",
        "author": "杨夔",
        "content": "众岛在波心，曾居旧隐林。\n近闻飞檄急，转忆卧云深。\n卖药唯供酒，归舟只载琴。\n遥知明月夜，坐石自开襟。",
        "dynasty": "唐",
        "collection_info": null
    },
    {
        "uuid": "24c51a154c2a8a18ece01daae3e2086e",
        "title": "送日东僧游天台",
        "author": "杨夔",
        "content": "一瓶离日外，行指赤城中。\n去自重云下，来从积水东。\n攀萝跻石径，挂锡憩松风。\n迴首鸡林道，唯应梦想通。",
        "dynasty": "唐",
        "collection_info": null
    },
    {
        "uuid": "7998c2e7cc67119153da2a853f7d1dee",
        "title": "题甘露寺",
        "author": "杨夔",
        "content": "高殿拂云霓，登临想虎溪。\n风匀帆影众，烟乱鸟行迷。\n北倚波涛阔，南窥井邑低。\n满城尘漠漠，隔岸草萋萋。\n虚阁延秋盘，澄江响暮鼙。\n客心还惜去，新月挂楼西。",
        "dynasty": "唐",
        "collection_info": null
    },
    {
        "uuid": "2198c9e4432db0696e10516ba539f347",
        "title": "送张相公出征",
        "author": "杨夔",
        "content": "得意在当年，登坛秉国权。\n汉推周勃重，晋让赵宣贤。\n儒德尼丘降，兵钤太白传。\n援毫飞凤藻，发匣吼龙泉。\n历火金难耗，零霜桂益坚。\n从来称玉洁，此更让朱妍。\n鸳鹭臻门下，貔貅拥帐前。\n去知清朔漠，行不费陶甄。\n献画符中旨，推诚契上玄。\n愿将班固笔，书颂勒燕然。",
        "dynasty": "唐",
        "collection_info": null
    },
    {
        "uuid": "c00d4d21c8c32e14100e46b3b553682f",
        "title": "题郑山人郊居",
        "author": "杨夔",
        "content": "谷口今逢避世才，入门潇洒绝尘埃。\n渔舟下钓乘风去，药酝留宾待月开。\n数片石从青嶂得，一条泉自白云来。\n竹轩相对无言语，尽日南山不欲迴。",
        "dynasty": "唐",
        "collection_info": null
    },
    {
        "uuid": "d25e0cf0e981c26016c5313c9822bb29",
        "title": "题宣州延庆寺益公院",
        "author": "杨夔",
        "content": "嘿坐能除万种情，腊高兼有赐衣荣。\n讲经旧说倾朝听，登殿曾闻降辇迎。\n幽径北连千嶂碧，虚窗东望一川平。\n长年门外无尘客，时见元戎驻斾旌。",
        "dynasty": "唐",
        "collection_info": null
    },
    {
        "uuid": "f208f34d8e78c02787574d78ab3192f4",
        "title": "寄当阳袁皓明府",
        "author": "杨夔",
        "content": "高人为县在南京，竹遶琴堂水遶城。\n地古既资携酒兴，务闲偏长看山情。\n松轩待月僧同坐，药圃寻花鹤伴行。\n百里甚堪留惠爱，莫教空说鲁恭名。",
        "dynasty": "唐",
        "collection_info": null
    },
    {
        "uuid": "ff25c4a8c30fd5fc1d0ff9eb4f3d42a4",
        "title": "送杜郎中入茶山修贡",
        "author": "杨夔",
        "content": "一道澄澜彻底清，仙郎轻棹出重城。\n采苹虚得当时称，述职那同此日荣。\n剑戟步经高障黑，绮罗光动百花明。\n谢公携妓东山去，何似乘春奉昭行。",
        "dynasty": "唐",
        "collection_info": null
    },
    {
        "uuid": "77892eb42a5c95d6d282effa124478b2",
        "title": "送郑谷",
        "author": "杨夔",
        "content": "春江潋潋清且急，春雨蒙蒙密復疎。\n一曲狂歌两行泪，送君兼寄故乡书。",
        "dynasty": "唐",
        "collection_info": null
    },
    {
        "uuid": "006733c76f6003a5036f358a39f9099c",
        "title": "自叙",
        "author": "杜建徽",
        "content": "中剑斫耳缺，被箭射胛过。\n为将须有胆，有胆即无贾。",
        "dynasty": "唐",
        "collection_info": null
    },
    {
        "uuid": "70f021439b6e1dc31fd220d8759db944",
        "title": "游西湖",
        "author": "沈韬文",
        "content": "□□□□□□□，菰米苹花似故乡。\n不是不归归未得，好风明月一思量。",
        "dynasty": "唐",
        "collection_info": null
    },
    {
        "uuid": "e6f37676abd5bf66faef65962d0be5c9",
        "title": "赠和龙妙空禅师",
        "author": "王继勋",
        "content": "白面山南灵庆院，茅斋道者雪峰禅。\n只栖云树两三亩，不下烟萝四五年。\n猨鸟认声呼唤易，龙神降伏住持坚。\n谁知今日秋江畔，独步医王阐法筵。",
        "dynasty": "唐",
        "collection_info": null
    },
    {
        "uuid": "a33d5537de6de28881243c8e3e3ad9fa",
        "title": "题建造寺",
        "author": "王继勋",
        "content": "曾看画图劳健羡，如今亲见画犹麄。\n减除天半石初泐，欠却几株松未枯。\n题像阁人渔浦叟，集生台鸟谢城乌。\n我来一听支公论，自是吾身幻得吾。",
        "dynasty": "唐",
        "collection_info": null
    },
    {
        "uuid": "13561ba2aade0c90761b90f992e34ae5",
        "title": "句",
        "author": "王继勋",
        "content": "扫石云随帚，耕山鸟傍人。",
        "dynasty": "唐",
        "collection_info": null
    },
    {
        "uuid": "61f3fcb3db8ad7832522fc443f401bc0",
        "title": "和赠和龙妙空禅师",
        "author": "夏鸿",
        "content": "翰林遗迹镜潭前，孤峭高僧此处禅。\n出为信门兴化日，坐当吾国太平年。\n身同莹澈尼珠净，语并锋铓慧劒坚。\n道果已圆名已遂，即看千匝遶香筵。",
        "dynasty": "唐",
        "collection_info": null
    },
    {
        "uuid": "a6e9eb79c004c747a923d8da47128ad9",
        "title": "题青草湖神祠",
        "author": "刘山甫",
        "content": "坏墙风雨几经春，草色盈庭一座尘。\n自是神明无感应，盛衰何得却由人。",
        "dynasty": "唐",
        "collection_info": null
    },
    {
        "uuid": "3413fcf07e3e5d85b2eb84378af753b2",
        "title": "汉宗庙乐舞辞",
        "author": "张昭",
        "content": "高庙明灵再启图，金根玉辂幸神都。\n巢阿丹凤衔书命，入昴飞星献宝符。\n正抚熏弦娱赤子，忽登仙驾泣苍梧。\n荐樱鹤馆笳箫咽，酌鬯金楹劒佩趋。\n星俎云罍兼鲁礼，朱干象箾杂巴渝。\n氤氲龙麝交青琐，髣髴锡銮下蘂珠。\n荐豆奉觞亲玉几，配天合祖耀璇枢。\n受釐饮酒皇欢洽，仰俟余灵泰九区。",
        "dynasty": "唐",
        "collection_info": null
    },
    {
        "uuid": "68bb91648f7d282f188dcce478998753",
        "title": "农家",
        "author": "颜仁郁",
        "content": "夜半呼儿趁晓耕，羸牛无力渐艰行。\n时人不识农家苦，将谓田中谷自生。",
        "dynasty": "唐",
        "collection_info": null
    },
    {
        "uuid": "a18cf649198e83f70e7db8628626c709",
        "title": "山居",
        "author": "颜仁郁",
        "content": "栢树松阴覆竹斋，罢烧药竈纵高怀。\n世间应少山间景，云遶青松水遶阶。",
        "dynasty": "唐",
        "collection_info": null
    },
    {
        "uuid": "83bd1434b864a88bb2a984122d80033f",
        "title": "春日寓感",
        "author": "王延彬",
        "content": "两衙前后讼堂清，软锦披袍拥鼻行。\n雨后绿苔侵履迹，春深红杏锁莺声。\n因携久酝松醪酒，自煮新抽竹笋羹。\n也解为诗也为政，侬家何似谢宣城。",
        "dynasty": "唐",
        "collection_info": null
    },
    {
        "uuid": "635828322ebacb9bea236dc839f3b776",
        "title": "哭徐夤",
        "author": "王延彬",
        "content": "延寿溪头叹逝波，古今人事半销磨。\n昔除正字今何在，所谓人生能几何。",
        "dynasty": "唐",
        "collection_info": null
    },
    {
        "uuid": "6392db33d0cf02c97b7456f4786afd13",
        "title": "塞上 一",
        "author": "谭用之",
        "content": "秋风汉北雁飞天，单骑那堪遶贺兰。\n碛暗更无岩树影，地平时有野烧瘢。\n貂披寒色和衣冷，劒佩胡霜隔匣寒。\n早晚横戈似飞尉，拥旄深入异田单。",
        "dynasty": "唐",
        "collection_info": null
    },
    {
        "uuid": "bf550f1224a4f13c1f3c29e3f0d6fddf",
        "title": "塞上 二",
        "author": "谭用之",
        "content": "钵略城边日欲西，游人却忆旧山归。\n牛羊集水烟黏步，鵰鹗盘空雪满围。\n猎骑静逢边气薄，戍楼寒对暮烟微。\n横行总是男儿事，早晚重来似汉飞。",
        "dynasty": "唐",
        "collection_info": null
    },
    {
        "uuid": "e4bb7d103bd09d00df383fc121889bb9",
        "title": "赠索处士",
        "author": "谭用之",
        "content": "不将桂子种诸天，长得寻君水石边。\n玄豹夜寒和雾隐，骊龙春暖抱珠眠。\n山中宰相陶弘景，洞裏真人葛稚川。\n一度相思一惆怅，水寒烟澹落花前。",
        "dynasty": "唐",
        "collection_info": null
    },
    {
        "uuid": "f2b57cd5006910fb32801b1e386d8269",
        "title": "别雒下一二知己",
        "author": "谭用之",
        "content": "金鼎光辉照雪袍，雒阳春梦忆波涛。\n尘埃满眼人情异，风雨前程马足劳。\n接塞峨眉通蜀险，过山仙掌倚秦高。\n别来无限幽求子，应笑区区味六韬。",
        "dynasty": "唐",
        "collection_info": null
    },
    {
        "uuid": "b4cbeb0736c8843b670d32449079fcc1",
        "title": "约张处士游梁",
        "author": "谭用之",
        "content": "莫学区区老一经，夷门关吏旧书生。\n晋朝灭后无中散，韩国亡来绝上卿。\n龙变洞中千谷冷，劒横天外八风清。\n好携长策干时去，免逐渔樵度太平。",
        "dynasty": "唐",
        "collection_info": null
    },
    {
        "uuid": "b14f78d1faab84041fb5fd61e04e6bcd",
        "title": "送友人归青社",
        "author": "谭用之",
        "content": "鵰鹗途程在碧天，綵衣东去復何言。\n二千宾客旧知己，十二山河新故园。\n吟看桂生溪月上，醉听鲲化海涛翻。\n好期圣代重相见，莫学袁生老竹轩。",
        "dynasty": "唐",
        "collection_info": null
    },
    {
        "uuid": "afdccf0f048dbc1da4aa95986b2a13bb",
        "title": "送丁道士归南中",
        "author": "谭用之",
        "content": "孤云无定鹤辞巢，自负焦桐不说劳。\n服药几年期碧落，验符何处呪丹毫。\n子陵山晓红云密，青草湖平雪浪高。\n从此人稀见踪迹，还应选地种仙桃。",
        "dynasty": "唐",
        "collection_info": null
    },
    {
        "uuid": "2a2fee55bb1daa4b666984fd2d5429e7",
        "title": "月夜怀寄友人",
        "author": "谭用之",
        "content": "劒气徒劳望斗牛，故人别后阻仙舟。\n残春谩道深倾酒，好月那堪独上楼。\n何处是非随马足，由来得丧白人头。\n清风未许重携手，几度高吟寄水流。",
        "dynasty": "唐",
        "collection_info": null
    },
    {
        "uuid": "652e47c4bf1a902bfbed1b691d441a67",
        "title": "闲居寄陈山人",
        "author": "谭用之",
        "content": "闲居何处得闲名，坐掩衡茅损性灵。\n破梦晓钟闻竹寺，沁心秋雨浸莎庭。\n瓮边难负千杯绿，海上终眠万仞青。\n珍重先生全太古，应看名利似浮[萍]。",
        "dynasty": "唐",
        "collection_info": null
    },
    {
        "uuid": "34ce74a609173d95798d6585afdd23a5",
        "title": "忆南中",
        "author": "谭用之",
        "content": "碧江头与白云门，别后秋霜点鬓根。\n长记学禅青石寺，最思共醉落花村。\n林间竹有湘妃泪，窗外禽多杜宇魂。\n未棹扁舟重回首，采薇收橘不堪论。",
        "dynasty": "唐",
        "collection_info": null
    },
    {
        "uuid": "4fa20b7618d5aa14f0f80fe477b87d2a",
        "title": "寄友人",
        "author": "谭用之",
        "content": "病多慵引架书看，官职无才思已阑。\n穴凤瑞时来却易，人龙别后见何难。\n琴樽风月闲生计，金玉松筠旧岁寒。\n早晚烟村碧江畔，挂罾重对蓼花滩。",
        "dynasty": "唐",
        "collection_info": null
    },
    {
        "uuid": "2aa7d08e422ed5621af053547d73d51f",
        "title": "别江上一二友生",
        "author": "谭用之",
        "content": "国风千载务重华，须逐浮云背若耶。\n无地可归堪种玉，有天教上且乘槎。\n白纶巾卸苏门月，红锦衣裁御苑花。\n他日成都却回首，东山看取谢鲲家。",
        "dynasty": "唐",
        "collection_info": null
    },
    {
        "uuid": "673e67f85440868b1b2450066efee640",
        "title": "寄岐山林逢吉明府",
        "author": "谭用之",
        "content": "岐山高与陇山连，制锦无私服晏眠。\n鹦鹉语中分百里，凤凰声裏过三年。\n秦无旧俗云烟媚，周有遗风父老贤。\n莫役生灵种杨柳，一枝枝折灞桥边。",
        "dynasty": "唐",
        "collection_info": null
    },
    {
        "uuid": "13219d81493b712ef3e79ef33e0c739c",
        "title": "感怀呈所知",
        "author": "谭用之",
        "content": "十年流落赋归鸿，谁傍昏衢驾烛龙。\n竹屋乱烟思梓泽，酒家疎雨梦临邛。\n千年别恨调琴懒，一片年光览镜慵。\n早晚休歌白石烂，放教归去卧羣峰。",
        "dynasty": "唐",
        "collection_info": null
    },
    {
        "uuid": "bc89a5bcb02f4ed57ce93e6d03b69274",
        "title": "江上闻笛",
        "author": "谭用之",
        "content": "谁为梅花怨未平，一声高唤百龙惊。\n风当阊阖庭初静，月在姑苏秋正明。\n曲尽绿杨涵野渡，管吹青玉动江城。\n临流不欲殷勤听，芳草王孙旧有情。",
        "dynasty": "唐",
        "collection_info": null
    },
    {
        "uuid": "4c4d66d24546eaa6d2f8e43ca675c512",
        "title": "寄孟进士",
        "author": "谭用之",
        "content": "依旧池边草色芳，故人何处忆山阳。\n书回科斗江帆暮，曲罢驺虞海树苍。\n吟望晓烟思桂渚，醉依残月梦余杭。\n别来南国知谁在，空对襜褕一断肠。",
        "dynasty": "唐",
        "collection_info": null
    },
    {
        "uuid": "c41d8e28f060768ec310799c24c06709",
        "title": "寄阎记室",
        "author": "谭用之",
        "content": "织锦歌成下翠微，岂劳西去问搘机。\n未开水府珠先见，不掘丰城劒自辉。\n鳌逐玉蟾攀桂上，马随青帝踏花归。\n相逢半是云霄客，应笑歌牛一布衣。",
        "dynasty": "唐",
        "collection_info": null
    },
    {
        "uuid": "994e52f5db49e1bacd9d7cc4717edd0b",
        "title": "幽居寄李秘书",
        "author": "谭用之",
        "content": "几年帝里阻烟波，敢向明时叩角歌。\n看尽好花春卧稳，醉残红日夜吟多。\n印开夕照垂杨柳，画破寒潭老芰荷。\n昨夜前溪有龙鬬，石桥风雨少人过。",
        "dynasty": "唐",
        "collection_info": null
    },
    {
        "uuid": "ef258524d03b1d1d2c83140c16e7f46b",
        "title": "贻钓鱼李处士",
        "author": "谭用之",
        "content": "罢吟鹦鹉草芊芊，又泛鸳鸯水上天。\n一棹冷涵杨柳雨，片帆香挂芰荷烟。\n绿摇江澹萍离岸，红点云疎橘满川。\n何处邈将归画府，数茎红蓼一渔船。",
        "dynasty": "唐",
        "collection_info": null
    },
    {
        "uuid": "2823a5b022a5a124edd3505cb7df312a",
        "title": "河桥楼赋得羣公夜讌",
        "author": "谭用之",
        "content": "芙蓉帘幕扇秋红，蛮府新郎夜讌同。\n满座马融吹笛月，一楼张翰过江风。\n杯黏紫酒金螺重，谈转琱珰玉麈空。\n深荷良宵慰顦顇，德星池馆在江东。",
        "dynasty": "唐",
        "collection_info": null
    },
    {
        "uuid": "50106c58ea9e78f06e0d938090733ff3",
        "title": "寄左先辈",
        "author": "谭用之",
        "content": "狂歌白鹿上青天，何似兰塘钓紫烟。\n万卷祖龙坑外物，一泓孙楚耳中泉。\n翩翾蛮榼熏晴浦，毂辘鱼车响夜船。\n学取青莲李居士，一生杯酒在神仙。",
        "dynasty": "唐",
        "collection_info": null
    },
    {
        "uuid": "1d68dc9add9fcdf78a4c0d386fa83b47",
        "title": "贻费道人",
        "author": "谭用之",
        "content": "谁如南浦傲烟霞，白葛衣青称帽纱。\n碧玉蜉蝣迎客酒，黄金毂辘钓鱼车。\n吟歌云鸟归樵谷，卧爱神仙入画家。\n他日凤书何处觅，武陵烟树半桃花。",
        "dynasty": "唐",
        "collection_info": null
    },
    {
        "uuid": "7310483c6a118c4b05ca6fb91869bfeb",
        "title": "寄许下前管记王侍御",
        "author": "谭用之",
        "content": "昔年南去得娱宾，顿逊杯前共好春。\n螘泛羽觞蛮酒腻，凤衔瑶句蜀笺新。\n花怜游骑红随辔，草恋征车碧遶轮。\n别后青青郑南陌，不知风月属何人。",
        "dynasty": "唐",
        "collection_info": null
    },
    {
        "uuid": "515ece528663950553f1afe5c9c085b3",
        "title": "秋日圃田送人随计",
        "author": "谭用之",
        "content": "仆射陂前是传邮，去程鵰鹗弄高秋。\n吟抛芍药裁诗圃，醉下茱萸饮酒楼。\n向日迥飞驹皎皎，临风谁和鹿呦呦。\n明年二月仙山下，莫遣桃花逐水流。",
        "dynasty": "唐",
        "collection_info": null
    },
    {
        "uuid": "a8a92f270068a776f60399ce0a90d603",
        "title": "途次宿友人别墅",
        "author": "谭用之",
        "content": "千里崤函一梦劳，岂知云馆共萧骚。\n半帘绿透偎寒竹，一榻红侵坠晚桃。\n蛮酒客稀知味长，蜀琴风定觉弦高。\n感君岩下闲招隐，细缕金盘鲙错刀。",
        "dynasty": "唐",
        "collection_info": null
    },
    {
        "uuid": "02354e53a925da17963148d38a845bb6",
        "title": "春日期巢湖旧事",
        "author": "谭用之",
        "content": "暖掠红香燕燕飞，五云仙佩晓相携。\n花开鹦鹉韦郎曲，竹亚虬龙白帝溪。\n富贵万场归紫酒，是非千载逐芳泥。\n不知多少开元事，露泣春丛向日低。",
        "dynasty": "唐",
        "collection_info": null
    },
    {
        "uuid": "008f9e612861a22782e42a3d28a156e1",
        "title": "再游韦曲山寺",
        "author": "谭用之",
        "content": "鹊岩烟断玉巢欹，罨画春塘太白低。\n马踏翠开垂柳寺，人耕红破落花蹊。\n千年胜概咸原上，几代荒凉绣岭西。\n碧吐红芳旧行处，岂堪回首草萋萋。",
        "dynasty": "唐",
        "collection_info": null
    },
    {
        "uuid": "f2dee7d7cbd57dcc3558b1b24f26e7ab",
        "title": "寄徐拾遗",
        "author": "谭用之",
        "content": "长竿一繫白龙吟，谁和驺虞发素琴。\n野客碧云魂易断，故人芳草梦难寻。\n天从补后星辰稳，海自潮来岛屿深。\n好向明庭拾遗事，莫教玄豹老泉林。",
        "dynasty": "唐",
        "collection_info": null
    },
    {
        "uuid": "b1a72ec48ba423520567adaff0cbda40",
        "title": "秋宿湘江遇雨",
        "author": "谭用之",
        "content": "江上阴云锁梦魂，江边深夜舞刘琨。\n秋风万里芙蓉国，暮雨千家薜荔村。\n乡思不堪悲橘柚，旅游谁肯重王孙。\n渔人相见不相问，长笛一声归岛门。",
        "dynasty": "唐",
        "collection_info": null
    },
    {
        "uuid": "5dd4019a0e31f715c9f1fe8946c98150",
        "title": "贻南康陈处士陶",
        "author": "谭用之",
        "content": "白玉堆边蒋径横，空涵二十四滩声。\n老无征战轩辕国，贫有茅茨帝舜城。\n丹凤昼飞羣木冷，一龙秋卧九江清。\n时人莫笑非经济，还待中原致太平。",
        "dynasty": "唐",
        "collection_info": null
    },
    {
        "uuid": "eadcf5395c32309bb5f16dc4470202fc",
        "title": "渭城春晚",
        "author": "谭用之",
        "content": "秦树朦胧春色微，香风烟暖树依依。\n边城夜静月初上，芳草路长人未归。\n折柳且堪吟晚槛，弄花何处醉残晖。\n钓乡千里断消息，满目碧云空自飞。",
        "dynasty": "唐",
        "collection_info": null
    },
    {
        "uuid": "4a09949a912a8d2580026a040b0ddd45",
        "title": "山中春晚寄贾员外",
        "author": "谭用之",
        "content": "不随黄鹤起烟波，应笑无成返薜萝。\n看尽好花春卧稳，醉残红日夜吟多。\n高添雅兴松千尺，暗养清音竹数科。\n珍重仙曹旧知己，往来星骑一相过。",
        "dynasty": "唐",
        "collection_info": null
    },
    {
        "uuid": "06d23028e97b6bd70139d26a8fbf6314",
        "title": "贻净居寺新及第",
        "author": "谭用之",
        "content": "秋池云下白莲香，池上吟仙寄竹房。\n闲颂国风文字古，静消心火梦魂凉。\n三春蓬岛花无限，八月银河路更长。\n此境空门不曾有，从头好语与医王。",
        "dynasty": "唐",
        "collection_info": null
    },
    {
        "uuid": "dccf23351b7097865e0917b7fd0cbf90",
        "title": "江边秋夕",
        "author": "谭用之",
        "content": "千钟紫酒荐菖蒲，松岛兰舟潋滟居。\n曲内橘香江客笛，字中岚气岳僧书。\n吟期汗漫驱金虎，坐约丹青跨玉鱼。\n七色花虬一声鹤，几时乘兴上清虚。",
        "dynasty": "唐",
        "collection_info": null
    },
    {
        "uuid": "c65e6eb2cfba9d534df685940c1e272b",
        "title": "送僧中孚南归",
        "author": "谭用之",
        "content": "琵琶峡口月溪边，玉乳头佗忆旧川。\n一锡冷涵兰径路，片帆香挂橘洲烟。\n苔封石锦栖霞室，水迸衣珠喷玉蝉。\n莫道翩翩去如梦，本来吟鸟在林泉。",
        "dynasty": "唐",
        "collection_info": null
    },
    {
        "uuid": "fff95efa9664fdbf510e2ec2f543fb08",
        "title": "江馆秋夕",
        "author": "谭用之",
        "content": "耿耿银河鴈半横，梦欹金碧辘轳轻。\n满窗谢练江风白，一枕齐纨海月明。\n杨柳败梢飞叶响，芰荷香柄折秋鸣。\n谁人更唱阳关曲，牢落烟霞梦不成。",
        "dynasty": "唐",
        "collection_info": null
    },
    {
        "uuid": "017e15de3e68deb9046071b61212fba9",
        "title": "秋夜同友人话旧",
        "author": "谭用之",
        "content": "露下银河鴈度频，囊中垆火几时真。\n数茎白髮生浮世，一盏寒灯共故人。\n云外簟凉吟峤月，岛边花暖钓江春。\n何当归去重携手，依旧红霞作近邻。",
        "dynasty": "唐",
        "collection_info": null
    },
    {
        "uuid": "c6865a4f2f1d5149124407c68684b7db",
        "title": "古剑",
        "author": "谭用之",
        "content": "铸时天匠待英豪，紫焰寒星匣倍牢。\n三尺何年拂尘土，四溟今日绝波涛。\n雄应垓下收蛇阵，滞想溪头伴豹韬。\n惜是真龙懒抛掷，夜来衝斗气何高。",
        "dynasty": "唐",
        "collection_info": null
    },
    {
        "uuid": "28295cf130b3636b0478be0ce1f84b1a",
        "title": "寄王侍御",
        "author": "谭用之",
        "content": "鸟尽弓藏良可哀，谁知归钓子陵台。\n炼多不信黄金耗，吟苦须惊白髮催。\n喘月吴牛知夜至，嘶风胡马识秋来。\n燕歌别后休惆怅，黍已成畦菊已开。",
        "dynasty": "唐",
        "collection_info": null
    },
    {
        "uuid": "5c4e6e4ccae4f8da7fba2a0fe62bd59a",
        "title": "别何处士陵俊老",
        "author": "谭用之",
        "content": "三皇上人春梦醒，东侯老大麒麟生。\n洞连龙穴全山冷，窗透鳌波尽室清。\n计拙耻居岩麓老，气狂惭与斗牛平。\n谁人为向青编上，直傍巢由写一名。",
        "dynasty": "唐",
        "collection_info": null
    },
    {
        "uuid": "0a3ce92741cd598d04270de483352af3",
        "title": "句",
        "author": "谭用之",
        "content": "流水物情谙世态，落花春梦压尘劳。\n织槛锦纹苔乍结，堕书花印菊初残。\n光阴老去无成事，富贵不来争奈何。\n眠云无限好知己，应笑不归花满樽。",
        "dynasty": "唐",
        "collection_info": null
    },
    {
        "uuid": "13ab64ba5234a90e042ae09481d0a3eb",
        "title": "泊姑熟口",
        "author": "王周",
        "content": "杳杳金陵路，难禁欲断魂。\n雨晴山有态，风晚水无痕。\n远色千樯岸，愁声一笛村。\n如何遣怀抱，诗毕自开尊。",
        "dynasty": "唐",
        "collection_info": null
    },
    {
        "uuid": "5d541802af9dc146d3592602a3b45746",
        "title": "湖口县",
        "author": "王周",
        "content": "柴桑分邑载图经，屈曲山光展画屏。\n最是芦洲东北望，人家残照隔烟汀。",
        "dynasty": "唐",
        "collection_info": null
    },
    {
        "uuid": "4de1b8689b1b4e8f0ea7cf4c32a18b46",
        "title": "岳州众湖阻风二首 一",
        "author": "王周",
        "content": "众湖湖口繫兰船，睡起中餐又却眠。\n风伯如何解迴怒，数宵樯倚碧芦烟。",
        "dynasty": "唐",
        "collection_info": null
    },
    {
        "uuid": "8f4ff9ac5cb4a7d236a919e326718298",
        "title": "岳州众湖阻风二首 二",
        "author": "王周",
        "content": "偶繫扁舟枕绿莎，旋移深处避惊波。\n晓来闲共渔人话，此去巴陵路几多。",
        "dynasty": "唐",
        "collection_info": null
    },
    {
        "uuid": "0666bdf31efb81c7b33c8cd6c7fc5f70",
        "title": "问春",
        "author": "王周",
        "content": "游丝垂幄雨依依，枝上红香片片飞。\n把酒问春因底意，为谁来后为谁归。",
        "dynasty": "唐",
        "collection_info": null
    },
    {
        "uuid": "eaa00ad72ec972b1e9fcfc5a4efcf34b",
        "title": "春荅",
        "author": "王周",
        "content": "花枝千万趁春开，三月瓓珊即自回。\n剩向东园种桃李，明年依旧为君来。",
        "dynasty": "唐",
        "collection_info": null
    },
    {
        "uuid": "3e420c70665d1c5112c580fec5521ed4",
        "title": "西塞山二首 一",
        "author": "王周",
        "content": "西塞名山立翠屏，浓岚横入半江青。\n千寻铁鏁无由问，石壁空存道者形。",
        "dynasty": "唐",
        "collection_info": null
    },
    {
        "uuid": "1f34804ef1b447ad6a20b86724e57246",
        "title": "西塞山二首 二",
        "author": "王周",
        "content": "匹妇顽然莫问因，匹夫何去望千春。\n翻思岵屺传诗什，举世曾无化石人。",
        "dynasty": "唐",
        "collection_info": null
    },
    {
        "uuid": "e7913d631081108621ec748c5bd87ec4",
        "title": "使风",
        "author": "王周",
        "content": "风起即千里，风回翻问津。\n沈思宦游者，何啻使风人。",
        "dynasty": "唐",
        "collection_info": null
    },
    {
        "uuid": "97f526e8240cc1ef88536cee0b8d129e",
        "title": "石首山",
        "author": "王周",
        "content": "首出崔嵬占上游，迥存浓翠向荆州。\n空闻别有回山力，却见长江曲尺流。",
        "dynasty": "唐",
        "collection_info": null
    },
    {
        "uuid": "3ba265b881f165817f2053478c340873",
        "title": "金口步",
        "author": "王周",
        "content": "两山鬬咽喉，羣石矗牙齿。\n行客无限怨，横吞一江水。",
        "dynasty": "唐",
        "collection_info": null
    },
    {
        "uuid": "91e359157d15b76ce0b5c6ffb1ce49d8",
        "title": "采桑女二首 一",
        "author": "王周",
        "content": "渡水采桑归，蚕老催上机。\n扎扎得盈尺，轻素何人衣。",
        "dynasty": "唐",
        "collection_info": null
    },
    {
        "uuid": "54a3cb84a152dd2c9b777f0246b7eaf1",
        "title": "采桑女二首 二",
        "author": "王周",
        "content": "采桑知蚕饥，投梭惜夜迟。\n谁夸罗绮丛，新画学月眉。",
        "dynasty": "唐",
        "collection_info": null
    },
    {
        "uuid": "6798d33173df504c512b7b95d327127e",
        "title": "渡溪",
        "author": "王周",
        "content": "渡溪溪水急，水溅罗衣湿。\n日暮犹未归，盈盈水边立。",
        "dynasty": "唐",
        "collection_info": null
    },
    {
        "uuid": "b95a5e2dfa1b99703f56b0b1aae138ab",
        "title": "落叶",
        "author": "王周",
        "content": "素律铄欲脆，青女妒復稀。\n月冷天风吹，叶叶干红飞。",
        "dynasty": "唐",
        "collection_info": null
    },
    {
        "uuid": "295c9518e2a15399118f84c14d2b21ee",
        "title": "宿疎陂驿",
        "author": "王周",
        "content": "秋染棠梨叶半红，荆州东望草平空。\n谁知孤宦天涯意，微雨萧萧古驿中。",
        "dynasty": "唐",
        "collection_info": null
    },
    {
        "uuid": "6766b446c774714bbeb41d65c594022e",
        "title": "再经秭归二首 一",
        "author": "王周",
        "content": "总角曾随上峡船，寻思如梦可悽然。\n夜来孤馆重来宿，枕底滩声似旧年。",
        "dynasty": "唐",
        "collection_info": null
    },
    {
        "uuid": "1a5d7b53a129ffd320f91ed0ec5843ec",
        "title": "再经秭归二首 二",
        "author": "王周",
        "content": "秭归城邑昔曾过，旧识无人奈老何。\n独有凄清难改处，月明闻唱竹枝歌。",
        "dynasty": "唐",
        "collection_info": null
    },
    {
        "uuid": "65e249a183635fc5a76e227ef4bf8393",
        "title": "霞",
        "author": "王周",
        "content": "拂拂生残晖，层层如裂绯。\n天风翦成片，疑作仙人衣。",
        "dynasty": "唐",
        "collection_info": null
    },
    {
        "uuid": "b8ad36c7038e589a05160ce578c2d425",
        "title": "巫山公署壁有无名氏戏书二韵",
        "author": "王周",
        "content": "南陵直上路盘盘，平地凌云势万端。\n堪笑巴民不厌足，更嫌山少画山看。",
        "dynasty": "唐",
        "collection_info": null
    },
    {
        "uuid": "e07cccc8752825e9f4543fd687c48362",
        "title": "道院",
        "author": "王周",
        "content": "白日人稀到，帘垂道院深。\n雨苔生古壁，雪雀聚寒林。\n忘虑凭三乐，消闲信五禽。\n谁知是官府，烟缕满鑪沈。",
        "dynasty": "唐",
        "collection_info": null
    },
    {
        "uuid": "8f05f9a69ef722d3830a8c691a2c79dd",
        "title": "会哙岑山人",
        "author": "王周",
        "content": "渝州江上忽相逢，说隐西山最上峰。\n略坐移时又分别，片云孤鹤一枝筇。",
        "dynasty": "唐",
        "collection_info": null
    },
    {
        "uuid": "993e16fec274457bb95725160f3eb751",
        "title": "巴江",
        "author": "王周",
        "content": "巴江江水色，一带浓蓝碧。\n仙女瑟瑟衣，风梭晚来织。",
        "dynasty": "唐",
        "collection_info": null
    },
    {
        "uuid": "77d3d2ac2adbf51c3c972fa447438f98",
        "title": "小园桃李始花偶以成咏",
        "author": "王周",
        "content": "桃李栽成艳格新，数枝留得小园春。\n半红半白无风雨，随分夭容解笑人。",
        "dynasty": "唐",
        "collection_info": null
    },
    {
        "uuid": "c5593966074f635736f12def01fb6506",
        "title": "公居",
        "author": "王周",
        "content": "公居门馆静，旅寄万州城。\n山共秋烟紫，霜幷夜月清。\n无愁干酒律，有句入诗评。\n何必须林下，方驰吏隐名。",
        "dynasty": "唐",
        "collection_info": null
    },
    {
        "uuid": "d1fb07646d01a2ce33631d7278985aac",
        "title": "富池口",
        "author": "王周",
        "content": "扁舟闲引望，望极更盘桓。\n山密碍江曲，雨多饶地寒。\n短莎烟苒苒，惊浪雪漫漫。\n难写愁何限，乡关在一端。",
        "dynasty": "唐",
        "collection_info": null
    },
    {
        "uuid": "effe95af83b900cb7193cb09acb0ba87",
        "title": "夔州病中",
        "author": "王周",
        "content": "隐几经旬疾未痊，孤灯孤驿若为眠。\n郡楼昨夜西风急，一一更筹到枕前。",
        "dynasty": "唐",
        "collection_info": null
    },
    {
        "uuid": "c230a5d0e9c04739ff28759275b7e650",
        "title": "题厅壁",
        "author": "王周",
        "content": "永日无他念，孤清吏隐心。\n竹声幷雪碎，溪色共烟深。\n数息闲凭几，缘情默寄琴。\n谁知同寂寞，相与结知音。",
        "dynasty": "唐",
        "collection_info": null
    },
    {
        "uuid": "a6e9f7790b7feae1dcec17bdad780a1c",
        "title": "过武宁县",
        "author": "王周",
        "content": "行过武宁县，初晴物景和。\n岸回惊水急，山浅见天多。\n细草浓蓝泼，轻烟匹练拖。\n晚来何处宿，一笛起渔歌。",
        "dynasty": "唐",
        "collection_info": null
    },
    {
        "uuid": "a24eb4da55725aa0288f04fcf48517bb",
        "title": "路次覆盆驿",
        "author": "王周",
        "content": "曾上青泥蜀道难，架空成路入云寒。\n如何却向巴东去，三十六盘天外盘。",
        "dynasty": "唐",
        "collection_info": null
    },
    {
        "uuid": "52035b72adc2f3b449697dc74b7273e4",
        "title": "藕池阻风寄同行抚牧裘驾",
        "author": "王周",
        "content": "船樯相望荆江中，岸芦汀树烟蒙蒙。\n路闻堤缺水如箭，未知何日生南风。",
        "dynasty": "唐",
        "collection_info": null
    },
    {
        "uuid": "509950c86771c15d5ea5eaa999a5b416",
        "title": "无题二首 一",
        "author": "王周",
        "content": "冰雪肌肤力不胜，落花飞絮遶风亭。\n不知何事秋韆下，蹙破愁眉两点青。",
        "dynasty": "唐",
        "collection_info": null
    },
    {
        "uuid": "4a6e636732f5f13bf74789c2628a56cf",
        "title": "无题二首 二",
        "author": "王周",
        "content": "梨花如雪已相迷，更被惊乌半夜啼。\n帘捲玉楼人寂寂，一钩新月未沈西。",
        "dynasty": "唐",
        "collection_info": null
    },
    {
        "uuid": "c8435cd8a5175f8da2b685a4cdaca283",
        "title": "泊巴东",
        "author": "王周",
        "content": "偶泊巴东古县前，宦情乡思两绵绵。\n不堪蜡炬烧残泪，雨打船窗半夜天。",
        "dynasty": "唐",
        "collection_info": null
    },
    {
        "uuid": "22372c51c6231839d34f80156f4095b4",
        "title": "道中未开木杏花",
        "author": "王周",
        "content": "粉英香萼一般般，无限行人立马看。\n村女浴蚕桑柘绿，枉将颜色忍春寒。",
        "dynasty": "唐",
        "collection_info": null
    },
    {
        "uuid": "a1c28b7ee2a675a1e6125103715ebc3a",
        "title": "西山晚景",
        "author": "王周",
        "content": "公局长清淡，池亭晚景中。\n蔗竿闲倚碧，莲朵静淹红。\n半引弯弯月，微生飋飋风。\n无思復无虑，此味几人同。",
        "dynasty": "唐",
        "collection_info": null
    },
    {
        "uuid": "b784716943eea40799054136c14a3abf",
        "title": "自和",
        "author": "王周",
        "content": "一片残阳景，朦胧淡月中。\n兰芽纡嫩紫，棃颊抹生红。\n琴阮资清格，冠簪养素风。\n烟霄半知足，吏隐少相同。",
        "dynasty": "唐",
        "collection_info": null
    },
    {
        "uuid": "1194b796de42dc88a38d295c5fbf2224",
        "title": "齿落词",
        "author": "王周",
        "content": "己卯至庚辰，仲夏晦之暮。\n吾齿右排上，一齿脱而去。\n呼吸缺吾防，咀嚼欠吾助。\n年籥惜不返，日驭走为蠹。\n唇亡得无寒，舌在从何诉。\n辅车宜长依，髮肤可增惧。\n不须考前古，聊且为近喻。\n有如云中雨，雨散绝回顾。\n有如枝上叶，叶脱难再附。\n白髮非独愁，红颜岂私驻。\n何必郁九回，何必牵百虑。\n开尊復开怀，引笔作长句。",
        "dynasty": "唐",
        "collection_info": null
    },
    {
        "uuid": "abdbb4262439be52e7ffe64c660b6edf",
        "title": "淘金碛",
        "author": "王周",
        "content": "画船晚过淘金碛，不见黄金惟见石。\n犹恐黄金价未高，见得锱铢几多力。",
        "dynasty": "唐",
        "collection_info": null
    },
    {
        "uuid": "8cb0dd87628e28200983d446d509fea9",
        "title": "施南路偶书",
        "author": "王周",
        "content": "大石岭南梅欲发，南陵陂上雪初飞。\n苦无酒解愁成阵，又附兰桡向秭归。",
        "dynasty": "唐",
        "collection_info": null
    },
    {
        "uuid": "66b5a3288d54e2798fd5bfc536b78917",
        "title": "大石岭驿梅花",
        "author": "王周",
        "content": "仙中姑射接瑶姬，成阵清香拥路岐。\n半出驿墙谁画得，雪英相倚两三枝。",
        "dynasty": "唐",
        "collection_info": null
    },
    {
        "uuid": "f534f934e64747cee818fbebe2c2cc56",
        "title": "赠怤师",
        "author": "王周",
        "content": "水中有片月，照耀婵娟姿。\n庭前有孤栢，竦秀岁寒期。\n坚然物莫迁，寂焉心为师。\n声发响必荅，形存影即随。\n雪花安结子，雪叶宁附枝。\n兰死不改香，井寒岂生澌。\n晨鑪烟褭褭，病髮霜丝丝。\n丈室冰凛冽，一衲云离披。\n顾此名利场，得不惭冠绥。",
        "dynasty": "唐",
        "collection_info": null
    },
    {
        "uuid": "48b9aacde5985c87cc2753d9046267f4",
        "title": "游仙都观",
        "author": "王周",
        "content": "冷杉枯栢路盘空，毛髮生寒略略风。\n两汉真仙在何处，巡香行遶蘂珠宫。",
        "dynasty": "唐",
        "collection_info": null
    },
    {
        "uuid": "1ddbe8fefc7b5674309275ba40da3f78",
        "title": "志峡船具诗 梢",
        "author": "王周",
        "content": "制之居首尾，俾之辨斜正。\n首动尾聿随，斜取正为定。\n有如提吏笔，有如执时柄。\n有如秉师律，有如宣命令。\n守彼方与直，得其刚且劲。\n既能济险难，何畏涉辽敻。\n招招俾作主，泛泛实司命。\n风乌愧斟酌，画鹢空辉映。\n古人存丰规，猗欤聊引证。",
        "dynasty": "唐",
        "collection_info": null
    },
    {
        "uuid": "10e18d719f5dc58b31742a1ff62cb262",
        "title": "志峡船具诗 艣",
        "author": "王周",
        "content": "用之大曰舻，冠乎小者楫。\n通津既能济，巨浸即横涉。\n身之使者颊，虎之拏者爪。\n鱼之拨者鬣，弩之进者筴。\n此实为相须，相须航一叶。",
        "dynasty": "唐",
        "collection_info": null
    },
    {
        "uuid": "cebf1ae37e9f413d4ebcd791636f5e82",
        "title": "志峡船具诗 戙",
        "author": "王周",
        "content": "箭飞峡中水，锯立峡中石。\n峡与水为隘，水与石相击。\n濆为生险艰，声发甚霹雳。\n三老航一叶，百丈空千尺。\n苍黄徒尔为，倏忽何可测。\n篙之小难制，戙之独有力。\n猗嗟戙之为，彬彬坚且直。\n有如用武人，森森矗戈戟。\n有如敢言士，落落吐胸臆。\n拯危居坦夷，济险免兢惕。\n志彼哲匠心，俾其来者识。",
        "dynasty": "唐",
        "collection_info": null
    },
    {
        "uuid": "c7941078314fb231f8be0c79c31888a5",
        "title": "志峡船具诗 百丈",
        "author": "王周",
        "content": "少尝侍先君，余闲诵白氏。\n始得入峡诗，深味作诗旨。\n云有万仞山，云有千丈水。\n自念坎壈时，尤多兢慎理。\n山束峡如口，水漱石如齿。\n孤舟行其中，薄冰犹坦履。\n孱颜屹焉立，汹涌勃然起。\n百丈为前牵，万险即平砥。\n破之以篔筜，续之以麻枲。\n砺之坚以节，引之直如矢。\n杼轴连半空，长短随两涘。\n铁锁枉驰名，锦缆谩称美。\n长绳岂能繫，朽索何足拟。\n苟非𦁤之为，胡可力行此。",
        "dynasty": "唐",
        "collection_info": null
    },
    {
        "uuid": "c2b06e042ec000c6cee47daab0f52019",
        "title": "早春西园",
        "author": "王周",
        "content": "引步携筇竹，西园小径通。\n雪欹梅蔕绿，春入杏梢红。\n静意崖穿溜，孤愁笛破空。\n如何将此景，收拾向图中。",
        "dynasty": "唐",
        "collection_info": null
    },
    {
        "uuid": "3770f053fba258016b9a6da5a390a419",
        "title": "金盘草诗",
        "author": "王周",
        "content": "今春从南陵，得草名金盘。\n金盘有仁性，生在林一端。\n根节岁一节，食之甘而酸。\n风俗竞采掇，俾人防急难。\n巴中虵虺毒，解之如走丸。\n巨叶展六出，软干分长竿。\n摇摇绿玉活，褭褭香荷寒。\n世云暑酷月，郁有神物看。\n天之产于此，意欲生民安。\n今之为政者，何不反此观。\n知彼苛且猛，慎勿虐而残。\n一物苟失所，万金惟可叹。\n莫并蒿与莱，岂羡芝及兰。\n勤渠护根本，栽植当庭栏。\n寄言好生者，休说神仙丹。",
        "dynasty": "唐",
        "collection_info": null
    },
    {
        "uuid": "4f24998981363dcad91f146ee7d3731a",
        "title": "和程刑部三首 公会亭",
        "author": "王周",
        "content": "公事公言地，标名姓必臧。\n江山如得助，谈笑若为妨。\n均赋乡原肃，详刑郡邑康。\n官箴居座右，夙夜算难忘。",
        "dynasty": "唐",
        "collection_info": null
    },
    {
        "uuid": "fc6f471d739c086a4fa162548192ad27",
        "title": "和程刑部三首 碧鲜亭",
        "author": "王周",
        "content": "飋飋笼清籁，萧萧鏁翠阴。\n向高思尽节，从直美虚心。\n迥砌滋苍藓，幽窗伴素琴。\n公余时引步，一径静中深。",
        "dynasty": "唐",
        "collection_info": null
    },
    {
        "uuid": "ec02a8281c5c7f30bd1d6284a865a120",
        "title": "和程刑部三首 清涟閤",
        "author": "王周",
        "content": "照影翻窗绮，层纹滉额波。\n丝青迷岸柳，茸绿蘸汀莎。\n片雪翘饥鹭，孤香卷嫩荷。\n凭栏堪入画，时听竹枝歌。",
        "dynasty": "唐",
        "collection_info": null
    },
    {
        "uuid": "609d2a6ebf634ff153097bfa80952826",
        "title": "自喻",
        "author": "王周",
        "content": "予念天之生，生本空疎器。\n五岁禀慈训，愤悱读书志。\n七岁辨声律，勤苦会诗赋。\n九岁执公卷，倜傥干名意。\n乞荐乡老书，幸会春官试。\n折桂愧巍峩，依莲何气味。\n性拙绝不佞，才短无余地。\n前年会知己，荐章实非据。\n宁见民说平，空荷君恩寄。\n瞿唐抵巴渝，往来名揽辔。\n孤舟一水中，艰险实可畏。\n羣操百丈牵，临难无苟避。\n濆向江底发，水在石中沸。\n槌鼓称打宽，繫纫呼下纬。\n善恶胡可分，死生何足讳。\n骑衡与垂堂，非不知前喻。\n临渊与履冰，非不知深虑。\n我今縻搢绅，善地谁人致。\n城孤与社鼠，巧佞谁从庇。\n奴颜与婢膝，丑直谁从媚。\n妻儿敻限越，容颜几憔悴。\n致身霄汉人，呝嚱尽贤智。",
        "dynasty": "唐",
        "collection_info": null
    },
    {
        "uuid": "4cbb79ef128cdc7dfe3d8a8bdc6c4615",
        "title": "巫山庙",
        "author": "王周",
        "content": "庙前溪水流潺潺，庙中修竹声珊珊。\n襄王一梦杳难问，晚晴天气归云闲。",
        "dynasty": "唐",
        "collection_info": null
    },
    {
        "uuid": "7d236d6f9ade98efec87448e9360be52",
        "title": "下瞿塘寄时同年",
        "author": "王周",
        "content": "春寒天气下瞿塘，大壤溪前柳线长。\n须信孤云是孤宦，莫将乡思附归艎。",
        "dynasty": "唐",
        "collection_info": null
    },
    {
        "uuid": "b2e3c8bf12b877944becb323967d00f8",
        "title": "和杜运使巴峡地暖节物与中土异黯然有感诗三首 一",
        "author": "王周",
        "content": "随柳参差破绿芽，此中依约欲飞花。\n春光是处伤离思，何况归期未有涯。",
        "dynasty": "唐",
        "collection_info": null
    },
    {
        "uuid": "855144ab041729c5598a2b490dcbe5b8",
        "title": "和杜运使巴峡地暖节物与中土异黯然有感诗三首 二",
        "author": "王周",
        "content": "始看菊蘂开篱下，又见梅花寄岭头。\n揽辔巴西官局冷，几凭春酒沃乡愁。",
        "dynasty": "唐",
        "collection_info": null
    },
    {
        "uuid": "32cdf12d56db1d879e49b5dcdebae6e7",
        "title": "和杜运使巴峡地暖节物与中土异黯然有感诗三首 三",
        "author": "王周",
        "content": "花品姚黄冠洛阳，巴中春早羡孤芳。\n不知别有栽培力，流咏新诗与激昂。",
        "dynasty": "唐",
        "collection_info": null
    },
    {
        "uuid": "f8d4d13c7a4cd94e705500072b1eee82",
        "title": "施南太守以猨儿为寄作诗答之",
        "author": "王周",
        "content": "虞人初获酉江西，长臂难将意马齐。\n今日未啼头已白，不堪深入白云啼。",
        "dynasty": "唐",
        "collection_info": null
    },
    {
        "uuid": "8f409adb979565de2fd4aaf98687ac50",
        "title": "巫庙",
        "author": "王周",
        "content": "巴水走若箭，峡山开如屏。\n汹涌匹练白，𡷾崒浓蓝青。\n崖空蓄云雨，滩恶惊雷霆。\n神仙宅幽邃，庙貌横杳冥。\n隐约可一梦，缥缈余千龄。\n名利有所役，舟楫无暂停。\n悉宰垂[肸]蠁，祠祷希安宁。\n鵶鵶尔何物，飞飞来庙庭。\n纷纷扬寥泬，远近随虚舲。\n铁石砺觜爪，金碧辉光翎。\n翔集託阴险，鹐啄贪羶腥。\n日既恃威福，岁久为精灵。\n依草与附木，诬诡殊不经。\n城狐与社鼠，琐细何足听。\n况乎人假人，心阔吞沧溟。",
        "dynasty": "唐",
        "collection_info": null
    },
    {
        "uuid": "7e4fdd666d1417458dc6b9e191aacb9b",
        "title": "贵游",
        "author": "刘兼",
        "content": "绣衣公子宴池塘，淑景融融万卉芳。\n珠翠照天春未老，管弦临水日初长。\n风飘柳线金成穗，雨洗梨花玉有香。\n醉后不能离绮席，拟凭青帝繫斜阳。",
        "dynasty": "唐",
        "collection_info": null
    },
    {
        "uuid": "6dc44c3b29a60ecef08ad8cf04faa32e",
        "title": "梦归故园 一",
        "author": "刘兼",
        "content": "桐叶飞霜落井栏，菱花藏雪助衰颜。\n夜窗飒飒摇寒竹，秋枕迢迢梦故山。\n临水钓舟横荻岸，隔溪禅侣启柴关。\n觉来依旧三更月，离绪乡心起万端。",
        "dynasty": "唐",
        "collection_info": null
    },
    {
        "uuid": "a0d301475c2de56db87b57676b74ea9c",
        "title": "梦归故园 二",
        "author": "刘兼",
        "content": "旧馆秋寒夜梦长，水帘疎影入迴塘。\n宦情率尔拖鱼艇，客恨依然在燕梁。\n白鹭独飘山面雪，红蕖全谢镜心香。\n起来不语无人会，醉倚东轩半夕阳。",
        "dynasty": "唐",
        "collection_info": null
    },
    {
        "uuid": "edef0e184eaf97a10c1855370a905e68",
        "title": "蜀都春晚感怀",
        "author": "刘兼",
        "content": "蜀都春色渐离披，梦断云空事莫追。\n宫阙一城荒作草，王孙犹自醉如泥。\n谁家玉笛吹残照，柳市金丝拂旧堤。\n可惜锦江无锦濯，海棠花下杜鹃啼。",
        "dynasty": "唐",
        "collection_info": null
    },
    {
        "uuid": "c5feaa9e68d2a704cf6a388e1141e87c",
        "title": "对雨",
        "author": "刘兼",
        "content": "幽庭凝碧亦涟漪，檐溜声繁聒梦归。\n半岫金乌纔委照，一川石燕又交飞。\n濯枝霢霂榴花吐，吹渚飘飖暑气微。\n因忆故园闲钓处，苍苔斑驳满渔矶。",
        "dynasty": "唐",
        "collection_info": null
    },
    {
        "uuid": "24dd977cfa85e1ac02e79075f235f1b4",
        "title": "春霁",
        "author": "刘兼",
        "content": "春霁江山似画图，醉垂鞭袂出康衢。\n猖狂乱打貔貅鼓，懒慢迟修鸳鹭书。\n老色渐来欺鬓髮，闲晴将欲傲簪裾。\n苔钱遍地知多少，买得花枝不落无。",
        "dynasty": "唐",
        "collection_info": null
    },
    {
        "uuid": "846b9fc05c74d19e81e4109c211dc094",
        "title": "秋夕书怀 一",
        "author": "刘兼",
        "content": "荒僻淹留岁已深，解龟无计恨难任。\n守方半会蛮夷语，贺厦全忘燕雀心。\n夜静倚楼悲月笛，秋寒欹枕泣霜砧。\n宦情总逐愁肠断，一筯鲈鱼直万金。",
        "dynasty": "唐",
        "collection_info": null
    },
    {
        "uuid": "e8a0d0dcb4c90bcead83003602d297b6",
        "title": "秋夕书怀 二",
        "author": "刘兼",
        "content": "直气从来不入时，掩关慵更钓磻溪。\n斯文未丧宣尼叹，吾道将穷阮籍悲。\n轻粉覆霜凝夜砌，乱金铺菊织秋篱。\n南阳卧久无人问，薄命非才有可疑。",
        "dynasty": "唐",
        "collection_info": null
    },
    {
        "uuid": "ad7f883ef93f8824bc4c674d9605bbdf",
        "title": "春霄",
        "author": "刘兼",
        "content": "春云春日共朦胧，满院梨花半夜风。\n宿酒未醒珠箔捲，艳歌初阕玉楼空。\n五湖范蠡才堪重，六印苏秦道不同。\n再取素琴聊假寐，南柯灵梦莫相通。",
        "dynasty": "唐",
        "collection_info": null
    },
    {
        "uuid": "0a1165f5f7e8aacb5fb38084c77fa739",
        "title": "秋夕书怀呈戎州郎中 一",
        "author": "刘兼",
        "content": "素律初迴枕簟凉，松风飘泊入华堂。\n谭鸡寂默纱窗静，梦蝶萧条玉漏长。\n归去水云多阻隔，别来情绪足悲伤。\n霜砧月笛休相引，只有离襟泪两行。",
        "dynasty": "唐",
        "collection_info": null
    },
    {
        "uuid": "aa0d5321bcb23c741e200b179dc3dc90",
        "title": "秋夕书怀呈戎州郎中 二",
        "author": "刘兼",
        "content": "风送秋荷满鼻香，竹声敲玉近虚廊。\n梦迴故国情方黯，月过疎帘夜正凉。\n菱镜也知移艳态，锦书其奈隔年光。\n鸾胶处处难寻觅，断尽相思寸寸肠。",
        "dynasty": "唐",
        "collection_info": null
    },
    {
        "uuid": "375c0b92a381aadeceb45fbe2780a87a",
        "title": "晚楼寓怀",
        "author": "刘兼",
        "content": "薄暮疎林宿鸟还，倚楼垂袂復凭栏。\n月沈江底珠轮净，云锁峰头玉叶寒。\n刘毅暂贫虽壮志，冯唐将老自低颜。\n无言独对秋风立，拟把朝簪换钓竿。",
        "dynasty": "唐",
        "collection_info": null
    },
    {
        "uuid": "c7e8a0947af2e10f83a28d4ea0dce4ee",
        "title": "征妇怨",
        "author": "刘兼",
        "content": "金闺寂寞罢妆台，玉筯阑干界粉腮。\n花落掩关春欲暮，月圆欹枕梦初迴。\n鸾胶岂续愁肠断，龙劒难挥别绪开。\n曾寄锦书无限意，塞鸿何事不归来。",
        "dynasty": "唐",
        "collection_info": null
    },
    {
        "uuid": "3e044bc7791300b8af30db999a671b54",
        "title": "对镜",
        "author": "刘兼",
        "content": "青镜重磨照白鬚，白鬚捻闲意何如。\n故园迢遰千山外，荒郡淹留四载余。\n风送竹声侵枕簟，月移花影过庭除。\n秋霜满领难消释，莫读离骚失意书。",
        "dynasty": "唐",
        "collection_info": null
    },
    {
        "uuid": "85eb2ae8837009ba607f6b676eed105e",
        "title": "春燕",
        "author": "刘兼",
        "content": "多时窗外语呢喃，只要佳人捲绣帘。\n大厦已成须庆贺，高门频入莫憎嫌。\n花间舞蝶和香趁，江畔春泥带雨衔。\n栖息数年情已厚，营巢争肯傍他檐。",
        "dynasty": "唐",
        "collection_info": null
    },
    {
        "uuid": "b321d4bf77da8a505b79c9a2fea13c1e",
        "title": "春晚寓怀",
        "author": "刘兼",
        "content": "一承兑泽莅方州，八度春光照郡楼。\n好景几将官吏醉，名山时领管弦游。\n空花任尔频侵眼，老雪从他渐满头。\n归去杜陵池阁在，只能欢笑不能愁。",
        "dynasty": "唐",
        "collection_info": null
    },
    {
        "uuid": "046131015438fb8ee2ce1b09b653528e",
        "title": "中春宴游",
        "author": "刘兼",
        "content": "二月风光似洞天，红英翠萼簇芳筵。\n楚王云雨迷巫峡，江令文章媚蜀笺。\n歌黛入颦春袖敛，舞衣新绣晓霞鲜。\n酒阑香袂初分散，笑指渔翁钓暮烟。",
        "dynasty": "唐",
        "collection_info": null
    },
    {
        "uuid": "95ad1f43704982c5e112fe18853515e5",
        "title": "春晚闲望",
        "author": "刘兼",
        "content": "东风满地是梨花，只把琴心殢酒家。\n立处晚楼横短笛，望中春草接平沙。\n雁行断续晴天远，燕翼参差翠幕斜。\n归计未成头欲白，钓舟烟浪思无涯。",
        "dynasty": "唐",
        "collection_info": null
    },
    {
        "uuid": "6811bfa40d1957ecabdf385b76abb89e",
        "title": "秋夕书事",
        "author": "刘兼",
        "content": "摇落江天万木空，雁行斜戛塞垣风。\n征闺捣月离愁远，旧馆眠云旅梦通。\n郢客岂能陪下里，皋禽争肯恋樊笼。\n此心旷荡谁相会，尽在南华十卷中。",
        "dynasty": "唐",
        "collection_info": null
    },
    {
        "uuid": "b0e206a2ef5d60c5bd8ef774ecc5bb37",
        "title": "莲塘霁望",
        "author": "刘兼",
        "content": "新秋菡萏发红英，向晚风飘满郡馨。\n万迭水纹罗乍展，一双鸂鶒绣初成。\n采莲女散吴歌阕，拾翠人归楚雨晴。\n远岸牧童吹短笛，蓼花深处信牛行。",
        "dynasty": "唐",
        "collection_info": null
    },
    {
        "uuid": "6938bbb6e2358c709c6bfff0e6c90d35",
        "title": "送从弟舍人入蜀",
        "author": "刘兼",
        "content": "嘉陵江畔饯行车，离袂难分十里余。\n慷慨莫夸心似铁，留连不觉泪成珠。\n风光川谷梅将发，音信云天雁未疎。\n立马举鞭无限意，会稀别远拟何如。",
        "dynasty": "唐",
        "collection_info": null
    },
    {
        "uuid": "57e86f77aec44cc0e8e04d5fc8e4463a",
        "title": "新迴车院筵上作",
        "author": "刘兼",
        "content": "迴车院子未迴车，三载疲民咏袴襦。\n借寇已承英主诏，乞骸须上老臣书。\n黄金蜀柳笼朱户，碧玉湘筠映绮疏。\n因问满筵诗酒客，锦江何处有鲈鱼。",
        "dynasty": "唐",
        "collection_info": null
    },
    {
        "uuid": "75df024af8c04d8dea4476d1c4873888",
        "title": "寄长安郑员外",
        "author": "刘兼",
        "content": "屈指良交十四人，隙驹风烛渐为尘。\n当初花下三秦客，只有天涯二老身。\n乘醉几同游北内，寻芳多共谒东隣。\n此时阻隔关山远，月满江楼泪满巾。",
        "dynasty": "唐",
        "collection_info": null
    },
    {
        "uuid": "845a0a19461d0037ad401a6f02f5fd56",
        "title": "咸阳怀古",
        "author": "刘兼",
        "content": "高秋咸镐起霜风，秦汉荒陵树叶红。\n七国鬬鸡方贾勇，中原逐鹿更争雄。\n南山漠漠云常在，渭水悠悠事旋空。\n立马举鞭遥望处，阿房遗址夕阳东。",
        "dynasty": "唐",
        "collection_info": null
    },
    {
        "uuid": "389fa92b41b59c1ccc645d24c045d03f",
        "title": "春怨",
        "author": "刘兼",
        "content": "绣林红岸落花钿，故去新来感自然。\n绝塞杪春悲汉月，长林深夜泣缃弦。\n锦书雁断应难寄，菱镜鸾孤貌可怜。\n独倚画屏人不会，梦魂纔别戍楼边。",
        "dynasty": "唐",
        "collection_info": null
    },
    {
        "uuid": "6169ca1b640ae31a03d8ba9aa7873897",
        "title": "登楼寓望",
        "author": "刘兼",
        "content": "凭高多是偶汍澜，红叶何堪照病颜。\n万迭云山供远恨，一轩风物送秋寒。\n背琴鹤客归松径，横笛牛童卧蓼滩。\n独倚郡楼无限意，夕阳西去水东还。",
        "dynasty": "唐",
        "collection_info": null
    },
    {
        "uuid": "0a0dc9d71f5d0fda5708d048e9bd84dc",
        "title": "江岸独步",
        "author": "刘兼",
        "content": "醉卓寒筇傍水行，渔翁不会独吟情。\n龟能顾印谁相重，鹤偶乘轩自可轻。\n簪组百年终长物，文章千古亦虚名。\n是非得丧皆闲事，休向南柯与梦争。",
        "dynasty": "唐",
        "collection_info": null
    },
    {
        "uuid": "0ccbda834c7ed8f6c0af20906e5d7c0f",
        "title": "江楼望乡寄内",
        "author": "刘兼",
        "content": "独上江楼望故乡，泪襟霜笛共凄凉。\n云生陇首秋虽早，月在天心夜已长。\n魂梦只能随蛱蝶，烟波无计学鸳鸯。\n蜀笺都有三千幅，总写离情寄孟光。",
        "dynasty": "唐",
        "collection_info": null
    },
    {
        "uuid": "3b93590ab3dc8ebea9e99b5e3fd211e4",
        "title": "命妓不至",
        "author": "刘兼",
        "content": "琴中难挑孰怜才，独对良宵酒数杯。\n苏子黑貂将已尽，宋弘青鸟又空回。\n月穿净牖霜成隙，风捲残花锦作堆。\n欹枕梦魂何处去，醉和春色入天台。",
        "dynasty": "唐",
        "collection_info": null
    },
    {
        "uuid": "5914bbaf9c6d881283e69250e31298c5",
        "title": "宣赐锦袍设上赠诸郡客",
        "author": "刘兼",
        "content": "十月芙蓉花满枝，天庭驿骑赐寒衣。\n将同玉蝶侵肌冷，也遣金鹏遍体飞。\n夜卧始知多忝窃，昼行方觉转光辉。\n深冬若得朝丹阙，太华峰前衣锦归。",
        "dynasty": "唐",
        "collection_info": null
    },
    {
        "uuid": "a15ad404fd68c028ca369d06128c9e33",
        "title": "晨鸡",
        "author": "刘兼",
        "content": "朱冠金距綵毛身，昧爽高声已报晨。\n作瑞莫惭先贡楚，擅塲须信独推秦。\n淮南也伴升仙犬，函谷曾容借晓人。\n此日卑栖随饮啄，宰君驱我亦相驯。",
        "dynasty": "唐",
        "collection_info": null
    },
    {
        "uuid": "d7d0e8cb01a869d7b7716825dacfacd7",
        "title": "芳春",
        "author": "刘兼",
        "content": "微雨微风隔昼帘，金炉檀炷冷慵添。\n桃花满地春牢落，柳絮成堆雪弃嫌。\n宝瑟不能邀卓氏，綵毫何必梦江淹。\n宦情归兴休相挠，隼斾渔舟总未厌。",
        "dynasty": "唐",
        "collection_info": null
    },
    {
        "uuid": "2d6e5177a4092c303f0c9db9e261aa1a",
        "title": "春游 一",
        "author": "刘兼",
        "content": "柳成金穗草如茵，载酒寻花共赏春。\n先入醉乡君莫问，十年风景在三秦。",
        "dynasty": "唐",
        "collection_info": null
    },
    {
        "uuid": "0255e2ec2d232c04dba067a96d84f94b",
        "title": "春游 二",
        "author": "刘兼",
        "content": "摇摇离绪不能持，满郡花开酒熟时。\n羞听黄莺求善友，强随绿柳展愁眉。\n隔云故国山千迭，傍水芳林锦万枝。\n圣主未容归北阙，且将勤俭抚南夷。",
        "dynasty": "唐",
        "collection_info": null
    },
    {
        "uuid": "dbc649e1e6c8436aef533d958622c520",
        "title": "重阳感怀 一",
        "author": "刘兼",
        "content": "重阳不忍上高楼，寒菊年年照暮秋。\n万迭故山云总隔，两行乡泪血和流。\n黄茅莽莽连边郡，红叶纷纷落钓舟。\n归计未成年渐老，茱萸羞戴雪霜头。",
        "dynasty": "唐",
        "collection_info": null
    },
    {
        "uuid": "bb8e4032539efe9b2806fc8a920053e6",
        "title": "重阳感怀 二",
        "author": "刘兼",
        "content": "载花乘酒上高山，四望秋空八极宽。\n蜀国江山存不得，刘家豚犬取何难。\n张仪旧壁苍苔厚，葛亮荒祠古木寒。\n独对斜阳更惆怅，锦江东注似波澜。",
        "dynasty": "唐",
        "collection_info": null
    },
    {
        "uuid": "925dde06067d64888974f1810f062f07",
        "title": "宴游池馆",
        "author": "刘兼",
        "content": "绮筵金碧照芳菲，酒满瑶巵水满池。\n去岁南岐离郡日，今春东蜀看花时。\n俭莲发脸当筹着，绪柳生腰按柘枝。\n座客半酣言笑狎，孔融怀抱正怡怡。",
        "dynasty": "唐",
        "collection_info": null
    },
    {
        "uuid": "3f89dd47c76ef5ffe2bc8bf6cd272032",
        "title": "寄高书记",
        "author": "刘兼",
        "content": "齐朝庆裔祖敖曹，麟角无双凤九毛。\n声价五侯争辟命，文章一代振风骚。\n醉琴自寄陶家意，梦枕谁听益郡刀。\n补衮应星曾奏举，北山南海孰为高。",
        "dynasty": "唐",
        "collection_info": null
    },
    {
        "uuid": "d6441aabf557f80c8ab59d7c8d6a261c",
        "title": "再见从弟舍人",
        "author": "刘兼",
        "content": "屈指依稀十五年，鸾台秘阁位相悬。\n分飞淮甸雁行断，重见江楼蟾影圆。\n滞迹未偕朝北阙，高才方命入西川。\n愿君通理须还早，拜庆慈亲几杖前。",
        "dynasty": "唐",
        "collection_info": null
    },
    {
        "uuid": "08bb2a112ab12f97c3f5d1ed83ed07a5",
        "title": "春昼醉眠",
        "author": "刘兼",
        "content": "朱栏芳草绿纤纤，欹枕高堂捲昼帘。\n处处落花春寂寂，时时中酒病恹恹。\n塞鸿信断虽堪讶，梁燕词多且莫嫌。\n自有卷书销永日，霜华未用鬓边添。",
        "dynasty": "唐",
        "collection_info": null
    },
    {
        "uuid": "d4e5d5abd78c5676ed892f3d45df5f9a",
        "title": "中夏昼卧",
        "author": "刘兼",
        "content": "寂寂无聊九夏中，傍檐依壁待清风。\n壮图奇策无人问，不及南阳一卧龙。",
        "dynasty": "唐",
        "collection_info": null
    },
    {
        "uuid": "a0d8fd502ac0be020ca75ff87bf81595",
        "title": "春夕寓兴",
        "author": "刘兼",
        "content": "忘忧何必在庭萱，是事悠悠竟可宽。\n酒病未能辞锦里，春狂又拟入桃源。\n风吹杨柳丝千缕，月照梨花雪万团。\n闲泥金徽度芳夕，幽泉石上自潺湲。",
        "dynasty": "唐",
        "collection_info": null
    },
    {
        "uuid": "4b3cd03217c3fc8f1821fc877827c300",
        "title": "春夜",
        "author": "刘兼",
        "content": "薄薄春云笼皓月，杏花满地堆香雪。\n醉垂罗袂倚朱栏，小数玉仙歌未阕。",
        "dynasty": "唐",
        "collection_info": null
    },
    {
        "uuid": "2efa48b4bc1e4f910993d261f5e72aca",
        "title": "访饮妓不遇招酒徒不至",
        "author": "刘兼",
        "content": "小桥流水接平沙，何处行云不在家。\n毕卓未来轻竹叶，刘晨重到殢桃花。\n琴樽冷落春将尽，帏幌萧条日又斜。\n回首却寻芳草路，金鞍拂柳思无涯。",
        "dynasty": "唐",
        "collection_info": null
    },
    {
        "uuid": "28c66e274753493101839c422868f083",
        "title": "春宴河亭",
        "author": "刘兼",
        "content": "柳摆轻丝拂嫩黄，槛前流水满池塘。\n一筵金翠临芳岸，四面烟花出粉墙。\n舞袖逐风翻绣浪，歌尘随燕下雕梁。\n蛮笺象管休凝思，且放春心入醉乡。",
        "dynasty": "唐",
        "collection_info": null
    },
    {
        "uuid": "ead4dfdc81162fd0f463edd7846b58c0",
        "title": "蜀都道中",
        "author": "刘兼",
        "content": "劒关云栈乱峥嵘，得丧何由险与平。\n千载龟城终失守，一堆鬼录漫留名。\n季年必不延昏主，薄赏那堪激懦兵。\n李特后来多二世，纳降归拟尽公卿。",
        "dynasty": "唐",
        "collection_info": null
    },
    {
        "uuid": "88b9843b3b5377487cd8ec74f1509862",
        "title": "万葛树",
        "author": "刘兼",
        "content": "叶如羽盖岂堪论，百步清阴锁绿云。\n善政已闻思召伯，英风偏称号将军。\n静铺讲席麟经润，高拂□枝兔影分。\n更有岁寒霜雪操，莫将樗栎拟相羣。",
        "dynasty": "唐",
        "collection_info": null
    },
    {
        "uuid": "a6f8ff9659d4e2ebe92f69cf0dbb52ec",
        "title": "春夕遣怀",
        "author": "刘兼",
        "content": "穷通分定莫凄凉，且放欢情入醉乡。\n范蠡扁舟终去相，冯唐半世只为郎。\n风飘玉笛梅初落，酒泛金樽月未央。\n休把虚名挠怀抱，九原丘陇尽侯王。",
        "dynasty": "唐",
        "collection_info": null
    },
    {
        "uuid": "a20fa57ee6ed16a0a92ff8d3772ff8f5",
        "title": "西斋",
        "author": "刘兼",
        "content": "西斋新竹两三茎，也有风敲碎玉声。\n莫恨移来栏槛远，譬如元本此间生。",
        "dynasty": "唐",
        "collection_info": null
    },
    {
        "uuid": "0717afac601ad318f15185e91c9e76c4",
        "title": "新蝉",
        "author": "刘兼",
        "content": "齐女屏帏失旧容，侍中冠冕有芳踪。\n翅翻晚鬓寻香露，声引秋丝逐远风。\n旅馆听时髭欲白，戍楼闻处叶多红。\n只知送恨添愁事，谁见凌霄羽蜕功。",
        "dynasty": "唐",
        "collection_info": null
    },
    {
        "uuid": "1f80e942aef4d690a24d6df2d450eed3",
        "title": "寄滑州文秀大师",
        "author": "刘兼",
        "content": "分飞屈指十三年，菡萏峰前别社莲。\n薄宦偶然来左蜀，孤云何事在南燕。\n一封瑶简音初达，两处金沙色共圆。\n珍重汤休惠佳句，郡斋吟久不成眠。",
        "dynasty": "唐",
        "collection_info": null
    },
    {
        "uuid": "a9d58c269e24894cbafcb46f359ca62e",
        "title": "中春登楼 一",
        "author": "刘兼",
        "content": "金杯不以涤愁肠，江郡芳时忆故乡。\n两岸烟花春富贵，一楼风月夜凄凉。\n王章莫耻牛衣泪，潘岳休惊鹤鬓霜。\n归去莲花归未得，白云深处有茅堂。",
        "dynasty": "唐",
        "collection_info": null
    },
    {
        "uuid": "0df0523a225fb4c1a30a6f06470f1d67",
        "title": "中春登楼 二",
        "author": "刘兼",
        "content": "古今通塞莫咨嗟，谩把霜髯敌岁华。\n失手已惭蛇有足，用心休为鼠无牙。\n九天云净方怜月，一夜风高便厌花。\n独倚郡楼人不会，钓舟春浪接平沙。",
        "dynasty": "唐",
        "collection_info": null
    },
    {
        "uuid": "435d73cdaf398e7074b5832bb65fcbea",
        "title": "自遣",
        "author": "刘兼",
        "content": "未上亨衢独醉吟，赋成无处博黄金。\n家人莫问张仪舌，国士须知豫让心。\n照乘始堪沽善价，阳春争忍混凡音。\n鵾鹏鳞翼途程在，九万风云海浪深。",
        "dynasty": "唐",
        "collection_info": null
    },
    {
        "uuid": "a22fd8452c1eac7dee55b71e54e6459f",
        "title": "偶有下殇因而自遣",
        "author": "刘兼",
        "content": "彭寿殇龄共两空，幻泡缘影梦魂中。\n缺圆宿会长如月，飘忽浮生疾似风。\n修短百年先后定，贤愚千古是非同。\n南柯太守知人意，休问陶陶塞上翁。",
        "dynasty": "唐",
        "collection_info": null
    },
    {
        "uuid": "82e5b748d88c79760f023df5e2fa0c72",
        "title": "倦学",
        "author": "刘兼",
        "content": "乐广亡来冰镜稀，宓妃嫫母混妍媸。\n且于雾裏藏玄豹，休向窗中问碧鸡。\n百氏典坟空自苦，一堆萤雪竟谁知。\n门前春色芳如昼，好掩书斋任所之。",
        "dynasty": "唐",
        "collection_info": null
    },
    {
        "uuid": "21869db77c166c90cd13a49df2fa50fd",
        "title": "去年今日",
        "author": "刘兼",
        "content": "去年今日到荣州，五骑红尘入郡楼。\n貔虎只知迎太守，蛮夷不信是儒流。\n姦豪已息时将泰，疲瘵全苏岁又周。\n圣主若容辞重禄，便归烟水狎羣鸥。",
        "dynasty": "唐",
        "collection_info": null
    },
    {
        "uuid": "8a622b05987d56c56b078db6553eb794",
        "title": "昼寝",
        "author": "刘兼",
        "content": "花落青苔锦数重，书淫不觉避春慵。\n[恣]情枕上飞庄蝶，任尔云间骋陆龙。\n玉液未能消气魄，牙籤方可涤昏蒙。\n起来已被诗魔引，窗外寒敲翠竹风。",
        "dynasty": "唐",
        "collection_info": null
    },
    {
        "uuid": "92772d9e1f9618ca792d3f33dd862f01",
        "title": "郡斋寓兴",
        "author": "刘兼",
        "content": "依约樊川似旭川，郡斋风物尽萧然。\n秋庭碧藓铺云锦，晚阁红蕖簇水仙。\n醉笔语狂挥粉壁，歌梁尘乱拂花钿。\n情怀放荡无羁束，地角天涯亦信缘。",
        "dynasty": "唐",
        "collection_info": null
    },
    {
        "uuid": "36256486f5607855e578fb6ef3622eea",
        "title": "郡楼闲望书怀",
        "author": "刘兼",
        "content": "郡城楼阁绕江滨，风物清秋入望频。\n铜鼓祭龙云塞庙，芦花飘市雪黏人。\n莲披净沼羣香散，鹭点寒烟玉片新。\n归去杜陵池馆在，且将朝服拂埃尘。",
        "dynasty": "唐",
        "collection_info": null
    },
    {
        "uuid": "3c868c88c48bae0de19b02a5ad4d08a5",
        "title": "玉烛花",
        "author": "刘兼",
        "content": "袅袅香英三四枝，亭亭红艳照阶墀。\n正当晚槛初开处，却似春闱就试时。\n少女不吹方熠爚，东君偏惜未离披。\n夜深斜倚朱栏外，拟把邻光借与谁。",
        "dynasty": "唐",
        "collection_info": null
    },
    {
        "uuid": "02d83d2931a91eae25070a79eb611cb6",
        "title": "从弟舍人惠茶",
        "author": "刘兼",
        "content": "曾求芳茗贡芜词，果沐颁霑味甚奇。\n龟背起纹轻炙处，云头翻液乍烹时。\n老丞倦闷偏宜矣，旧客过从别有之。\n珍重宗亲相寄惠，水亭山阁自携持。",
        "dynasty": "唐",
        "collection_info": null
    },
    {
        "uuid": "f9bbebb5490d16359fea57671b6ef57e",
        "title": "再看光福寺牡丹",
        "author": "刘兼",
        "content": "去年曾看牡丹花，蛱蝶迎人傍彩霞。\n今日再游光福寺，春风吹我入仙家。\n当筵芬馥歌唇动，倚槛娇羞醉眼斜。\n来岁未朝金阙去，依前和露载归衙。",
        "dynasty": "唐",
        "collection_info": null
    },
    {
        "uuid": "05072ea2e9474bdb2958f46c62127368",
        "title": "海棠花",
        "author": "刘兼",
        "content": "淡淡微红色不深，依依偏得似春心。\n烟轻虢国颦歌黛，露重长门敛泪衿。\n低傍绣帘人易折，密藏香蘂蝶难寻。\n良宵更有多情处，月下芬芳伴醉吟。",
        "dynasty": "唐",
        "collection_info": null
    },
    {
        "uuid": "c75e078f91ad25730614e4a0791f11d6",
        "title": "新竹",
        "author": "刘兼",
        "content": "近窗卧砌两三丛，佐静添幽别有功。\n影镂碎金初透月，声敲寒玉乍摇风。\n无凭费叟烟波碧，莫信湘妃泪点红。\n自是子猷偏爱尔，虚心高节雪霜中。",
        "dynasty": "唐",
        "collection_info": null
    },
    {
        "uuid": "3b5b33d527dba101e4d40f094a3724cb",
        "title": "木芙蓉",
        "author": "刘兼",
        "content": "素灵失律诈风流，强把芳菲半载偷。\n是叶葳蕤霜照夜，此花烂熳火烧秋。\n谢莲色淡争堪种，陶菊香秾亦合羞。\n谁道金风能肃物，因何厚薄不相侔。",
        "dynasty": "唐",
        "collection_info": null
    },
    {
        "uuid": "309423f737fbcdb1fa3bd280705a4709",
        "title": "送二郎君归长安",
        "author": "刘兼",
        "content": "我儿辞去泪双流，蜀郡秦川两处愁。\n红叶满山归故国，黄茅徧地住他州。\n荷衣晓挂惭官吏，菱镜秋窥讶鬓髹。\n好向云泉营旧隐，莫教庄叟畏牺牛。",
        "dynasty": "唐",
        "collection_info": null
    },
    {
        "uuid": "f940d8143379067513090275e34d35ca",
        "title": "送文英大师",
        "author": "刘兼",
        "content": "屈指平阳别社莲，蟾光一百度曾圆。\n孤云自在知何处，薄宦参差亦信缘。\n山郡披风方穆若，花时分袂更凄然。\n摇鞭相送嘉陵岸，回首羣峰隔翠烟。",
        "dynasty": "唐",
        "collection_info": null
    },
    {
        "uuid": "8642a59c4b44cb2a228a290e21acc1ed",
        "title": "酬勾评事",
        "author": "刘兼",
        "content": "闲庭欹枕正悲秋，忽觉新编浣远愁。\n才薄只愁安雁户，年高空忆復渔舟。\n鹭翘皓雪临汀岸，莲袅红香匝郡楼。\n对景却惭无藻思，南金荆玉卒难酬。",
        "dynasty": "唐",
        "collection_info": null
    },
    {
        "uuid": "43d9617b646cfc48fcdfb69d975e6c16",
        "title": "初至郡界",
        "author": "刘兼",
        "content": "嘉陵江畔接荣川，两畔旌旗下濑船。\n郡印已分炎瘴地，朝衣犹惹御炉烟。\n莲塘小饮香随艇，月榭高吟水压天。\n锦字莫嫌归路远，华夷一统太平年。",
        "dynasty": "唐",
        "collection_info": null
    },
    {
        "uuid": "035d82d47198684ee5a93bf15af6abf5",
        "title": "到郡后有寄",
        "author": "刘兼",
        "content": "蜀路新修尽坦平，交亲深幸再逢迎。\n正当返袂思乡国，却似归家见弟兄。\n霑泽只惭尧綍重，泝流还喜范舟轻。\n欲将感恋裁书旨，多少渔笺写得成。",
        "dynasty": "唐",
        "collection_info": null
    },
    {
        "uuid": "3e8b3e45218bbdb186858a6d4504fa84",
        "title": "长春节",
        "author": "刘兼",
        "content": "圣朝佳节遇长春，跪捧金炉祝又焚。\n宝藏发来天地秀，兵戈销后帝皇尊。\n太平基址千年永，混一车书万古存。\n更有馨香满芳槛，和风迟日在兰荪。",
        "dynasty": "唐",
        "collection_info": null
    },
    {
        "uuid": "739a9bda3ac5d2be8abf22965b7cd1b2",
        "title": "登郡楼书事",
        "author": "刘兼",
        "content": "偶奉纶书莅旭川，郡楼嘉致尽依然。\n松欹鸟道云藏寺，月满渔舟水浸天。\n望帝古祠花簇簇，锦城归路草芊芊。\n有时倚槛垂双袂，故国风光似眼前。",
        "dynasty": "唐",
        "collection_info": null
    },
    {
        "uuid": "0bdd6ecadd610d01d8beab005b0de1a7",
        "title": "旭川祁宰思家而卒因述意呈秦川知己",
        "author": "刘兼",
        "content": "岁稔民康绝讼论，政成公暇自由身。\n朝看五马闲如社，夜拥双姬暖似春。\n家计不忧凭冢子，官资无愧是朝臣。\n岂同龌龊祁员外，至死悲凉一妇人。",
        "dynasty": "唐",
        "collection_info": null
    },
    {
        "uuid": "d4dcfae0ca51fece3e8b8c3efee766eb",
        "title": "登郡楼书怀 一",
        "author": "刘兼",
        "content": "烟雨楼台渐晦冥，锦江澄碧浪花平。\n卞和未雪荆山耻，庄舃空伤越国情。\n天际寂寥无雁下，云端依约有僧行。\n登高欲继离骚咏，魂断愁深写不成。",
        "dynasty": "唐",
        "collection_info": null
    },
    {
        "uuid": "717d43e60426faf5206bfa18606b17bc",
        "title": "登郡楼书怀 二",
        "author": "刘兼",
        "content": "边郡荒凉悲且歌，故园迢遰隔烟波。\n琴声背俗终如是，剑气衝星又若何。\n朝客渐通书信少，钓舟频引梦魂多。\n北山更有移文者，白首无尘归去么。",
        "dynasty": "唐",
        "collection_info": null
    },
    {
        "uuid": "1b01e4bdba28204c44d695cc27164e35",
        "title": "登郡楼书怀 三",
        "author": "刘兼",
        "content": "莫嗔阮氏哭途穷，万代深沈恨亦同。\n瑞玉岂知将抵鹊，铅刀何事却屠龙。\n九夷欲适嗟吾道，五柳终归效古风。\n独倚郡楼无限意，满江烟雨正冥蒙。",
        "dynasty": "唐",
        "collection_info": null
    },
    {
        "uuid": "cf55b7fa7099c26900dbbac6efe441c1",
        "title": "偶闻官吏举请辄有一篇寄从弟舍人",
        "author": "刘兼",
        "content": "官吏潜陈借寇词，宦情乡梦两相违。\n青城锦水无心住，紫阁莲峯有意归。\n张翰鲈鱼因醉忆，孟光书信近春稀。\n黄茅瘴色看看起，贪者犹疑别是机。",
        "dynasty": "唐",
        "collection_info": null
    },
    {
        "uuid": "3144ba8aecb751854eb1bbeeb7d4a6a8",
        "title": "诫是非",
        "author": "刘兼",
        "content": "巧舌如簧总莫听，是非多自爱憎生。\n三人告母虽投[杼]，百犬闻风只吠声。\n辨玉且宽和氏罪，诬金须认不疑情。\n因思畴昔游谈者，六国交驰亦受烹。",
        "dynasty": "唐",
        "collection_info": null
    },
    {
        "uuid": "112d20d6252450657446dff78399936f",
        "title": "简竖儒",
        "author": "刘兼",
        "content": "蹄涔岂信有沧浪，萤火何堪并太阳。\n渊奥未曾探禹穴，矜夸便拟越丘墙。\n小巫神气终须怯，下里音声必不长。\n近日冰壶多晦昧，虎皮羊质也观光。",
        "dynasty": "唐",
        "collection_info": null
    },
    {
        "uuid": "b69185a74ee447c799d08918979fbad2",
        "title": "贻诸学童",
        "author": "刘兼",
        "content": "横经叉手步还趋，积善方知庆有余。\n五箇小雏离学院，一行新雁入贫居。\n攘羊告罪言何直，舐犊牵情理岂虚。\n劝汝立身须苦志，月中丹桂自扶疎。",
        "dynasty": "唐",
        "collection_info": null
    },
    {
        "uuid": "b79c4a49cab1db1468991b80a8f494bb",
        "title": "吴 黄金车",
        "author": "孙元晏",
        "content": "分擘山河即渐开，许昌基业已倾颓。\n黄金车与斑斓耳，早个须知入谶来。",
        "dynasty": "唐",
        "collection_info": null
    },
    {
        "uuid": "99ee29526917314027bc0e79cd19ba74",
        "title": "吴 赤壁",
        "author": "孙元晏",
        "content": "会猎书来举国惊，祗应周鲁不教迎。\n曹公一战奔波后，赤壁功传万古名。",
        "dynasty": "唐",
        "collection_info": null
    },
    {
        "uuid": "87e3d19291151e9ff8c526c03dcd1007",
        "title": "吴 鲁肃指囷",
        "author": "孙元晏",
        "content": "破产移家事亦难，佐吴从此霸江山。\n争教不立功勋得，指出千囷如等闲。",
        "dynasty": "唐",
        "collection_info": null
    },
    {
        "uuid": "c4f0c981bc520298865999dd56a58f8b",
        "title": "吴 甘宁斫营",
        "author": "孙元晏",
        "content": "夜深偷入魏军营，满寨惊忙火似星。\n百口宝刀千匹绢，也应消得与甘宁。",
        "dynasty": "唐",
        "collection_info": null
    },
    {
        "uuid": "8db00ecbb417de716a1e18fc7ec2c517",
        "title": "吴 徐盛",
        "author": "孙元晏",
        "content": "欲把江山鼎足分，邢真衔册到江南。\n当时将相谁堪重，徐盛将军最不甘。",
        "dynasty": "唐",
        "collection_info": null
    },
    {
        "uuid": "5d899e2a2ccda9011fecdb0f314eda3e",
        "title": "吴 鲁肃",
        "author": "孙元晏",
        "content": "斫案兴言断众疑，鼎分从此定雄雌。\n若无子敬心相似，争得乌林破魏师。",
        "dynasty": "唐",
        "collection_info": null
    },
    {
        "uuid": "cf4218fdc6424f94207394dcb1396e3f",
        "title": "吴 武昌",
        "author": "孙元晏",
        "content": "西塞山高截九垓，谶谣终日自相催。\n武昌鱼美应难恋，历数须归建业来。",
        "dynasty": "唐",
        "collection_info": null
    },
    {
        "uuid": "4508684c4e8b769c596a5d74211628fd",
        "title": "吴 顾雍",
        "author": "孙元晏",
        "content": "赞国经纶更有谁，蔡公相叹亦相师。\n贵为丞相封侯了，归后家人总不知。",
        "dynasty": "唐",
        "collection_info": null
    },
    {
        "uuid": "6b752c5b1dc6fb8304c3881267498e22",
        "title": "吴 吕蒙",
        "author": "孙元晏",
        "content": "幼小家贫实可哀，愿征行去志难回。\n不探虎穴求身达，争得人间富贵来。",
        "dynasty": "唐",
        "collection_info": null
    },
    {
        "uuid": "eaa516e7c4cb2a93d8270842a345ad7c",
        "title": "吴 介象",
        "author": "孙元晏",
        "content": "好道君王遇亦难，变通灵异几多般。\n介先生有神仙术，钓得鲈鱼在玉盘。",
        "dynasty": "唐",
        "collection_info": null
    },
    {
        "uuid": "d64cc201e1d5b66e29d4b93492689ced",
        "title": "吴 濡须坞",
        "author": "孙元晏",
        "content": "风揭洪涛响若雷，枕波为垒险相隈。\n莫言有个濡须坞，几度曹公失志回。",
        "dynasty": "唐",
        "collection_info": null
    },
    {
        "uuid": "8ac81d13db81c978ea4bf92f447d85f0",
        "title": "吴 周泰",
        "author": "孙元晏",
        "content": "名与诸公又不同，金疮痕在满身中。\n不将御盖宣恩泽，谁信将军别有功。",
        "dynasty": "唐",
        "collection_info": null
    },
    {
        "uuid": "2a62f121fe4be71c38f665612e4d4a2d",
        "title": "吴 张纮",
        "author": "孙元晏",
        "content": "东部张公与众殊，共施经畧赞全吴。\n陈琳漫自称雄伯，神气应须怯大巫。",
        "dynasty": "唐",
        "collection_info": null
    },
    {
        "uuid": "46350208d45c65c84ed61942f5dbe49a",
        "title": "吴 太史慈",
        "author": "孙元晏",
        "content": "圣德招贤远近知，曹公心计却成欺。\n陈韩昔日尝投楚，岂是当归召得伊。",
        "dynasty": "唐",
        "collection_info": null
    },
    {
        "uuid": "0f56246ee195e5722fc6352ab177fcf7",
        "title": "吴 孙坚后",
        "author": "孙元晏",
        "content": "委存张公翊圣材，几将贤德赞文台。\n争教不霸江山得，日月征曾入梦来。",
        "dynasty": "唐",
        "collection_info": null
    },
    {
        "uuid": "532fe6253013b1f37811da6998984bba",
        "title": "吴 陆统",
        "author": "孙元晏",
        "content": "将军身殁有儿孤，虎子为名教读书。\n更向宫中教骑马，感君恩重合何如。",
        "dynasty": "唐",
        "collection_info": null
    },
    {
        "uuid": "5dfb8ef62fb518154f3d36e1da051e84",
        "title": "吴 青盖",
        "author": "孙元晏",
        "content": "历数将终势已摧，不修君德更堪哀。\n被他青盖言相误，元是须教入晋来。",
        "dynasty": "唐",
        "collection_info": null
    },
    {
        "uuid": "3d3a7323e853fe2511afa3cf7a6894cf",
        "title": "晋 七宝鞭",
        "author": "孙元晏",
        "content": "天命须知岂偶然，乱臣徒欲用兵权。\n圣谟庙畧还应别，浑不消他七宝鞭。",
        "dynasty": "唐",
        "collection_info": null
    },
    {
        "uuid": "ed1f3e2f33f01862f31a5131a1cd0532",
        "title": "晋 庾悦鹅炙",
        "author": "孙元晏",
        "content": "春暖江南景气新，子鹅炙美就中珍。\n庾家厨盛刘公困，浑弗相贻也恼人。",
        "dynasty": "唐",
        "collection_info": null
    },
    {
        "uuid": "1bc45e0b3de44efc1e73bb78fcef1079",
        "title": "晋 谢玄",
        "author": "孙元晏",
        "content": "百万兵来逼合肥，谢玄为将统雄师。\n旌旗首尾千余里，浑不消他一局棊。",
        "dynasty": "唐",
        "collection_info": null
    },
    {
        "uuid": "e0acb0baa8115579d82ac5ff83e580ff",
        "title": "晋 谢混",
        "author": "孙元晏",
        "content": "尚主当初偶未成，此时谁合更关情。\n可怜谢混风华在，千古翻传禁脔名。",
        "dynasty": "唐",
        "collection_info": null
    },
    {
        "uuid": "c801301e14bc7d6c9ae4135af61f2340",
        "title": "晋 陆玩",
        "author": "孙元晏",
        "content": "陆公高论亦由衷，谦让还惭未有功。\n天下忠良人欲尽，始应交我作三公。",
        "dynasty": "唐",
        "collection_info": null
    },
    {
        "uuid": "d657ceebe335027fec6d8b21e2ba3a5f",
        "title": "晋 王坦之",
        "author": "孙元晏",
        "content": "晋祚安危只此行，坦之何必苦忧惊。\n谢公合定寰区在，争遣当时事得成。",
        "dynasty": "唐",
        "collection_info": null
    },
    {
        "uuid": "e701d2bd280be860b5cf3b3a71a3bedb",
        "title": "晋 蒲葵扇",
        "author": "孙元晏",
        "content": "抛舍东山岁月遥，几施经畧挫雄豪。\n若非名德喧寰宇，争得蒲葵价数高。",
        "dynasty": "唐",
        "collection_info": null
    },
    {
        "uuid": "e330d6139bc96be587cc3b6a6705343d",
        "title": "晋 王郎",
        "author": "孙元晏",
        "content": "太尉门庭亦甚高，王郎名重礼相饶。\n自家妻父犹如此，谁更逢君得折腰。",
        "dynasty": "唐",
        "collection_info": null
    },
    {
        "uuid": "c2bcf36b7736e776ff085e9451b3ea9c",
        "title": "晋 刘毅",
        "author": "孙元晏",
        "content": "遶床堪壮喝卢声，似铁容仪众尽惊。\n二十七人同举义，几人全得旧功名。",
        "dynasty": "唐",
        "collection_info": null
    },
    {
        "uuid": "8708f8f5bd29aeb6f5717da86502bc6d",
        "title": "晋 王恭",
        "author": "孙元晏",
        "content": "春风濯濯柳容仪，鹤氅神情举世推。\n可惜教君仗旄钺，枉将心地託牢之。",
        "dynasty": "唐",
        "collection_info": null
    },
    {
        "uuid": "9d35dba21991dc7af96c4397165eedf6",
        "title": "晋 谢公赌墅",
        "author": "孙元晏",
        "content": "发遣将军欲去时，畧无情挠只贪棊。\n自从乞与羊昙后，赌墅功成更有谁。",
        "dynasty": "唐",
        "collection_info": null
    },
    {
        "uuid": "e3e6f1c5574d5542208748c5110d8d8f",
        "title": "晋 苻坚投棰",
        "author": "孙元晏",
        "content": "投棰填江语未终，谢安乘此立殊功。\n三台星烂干坤在，且与张华死不同。",
        "dynasty": "唐",
        "collection_info": null
    },
    {
        "uuid": "0cdfcdf28ec0a58d961d1612d1fb4687",
        "title": "晋 卫玠",
        "author": "孙元晏",
        "content": "叔宝羊车海内稀，山家女壻好风姿。\n江东士女无端甚，看杀玉人浑不知。",
        "dynasty": "唐",
        "collection_info": null
    },
    {
        "uuid": "b8a582d64a927ab7eb439c60c200f115",
        "title": "晋 郭璞脱襦",
        "author": "孙元晏",
        "content": "吟坐因思郭景纯，每言穷达似通神。\n到头分命难移改，解脱清襦与别人。",
        "dynasty": "唐",
        "collection_info": null
    },
    {
        "uuid": "ebcd86da688dff5e4504607c5df68084",
        "title": "晋 庾楼",
        "author": "孙元晏",
        "content": "江州楼上月明中，从事同登眺远空。\n玉树忽薶千载后，有谁重此继清风。",
        "dynasty": "唐",
        "collection_info": null
    },
    {
        "uuid": "18b7340104245b6ef83b5b9341613a9f",
        "title": "晋 新亭",
        "author": "孙元晏",
        "content": "容易乘虚逼帝畿，满江艛艣与旌旗。\n卢循若解新亭上，胜负还应未可知。",
        "dynasty": "唐",
        "collection_info": null
    },
    {
        "uuid": "4177f6b175581bacf3ca116ce912b17d",
        "title": "宋 大岘",
        "author": "孙元晏",
        "content": "大岘纔过喜可知，指空言已副心期。\n公孙计策嗟无用，天与南朝作霸基。",
        "dynasty": "唐",
        "collection_info": null
    },
    {
        "uuid": "90a6dfc122b96d4368a3526994a82120",
        "title": "宋 放宫人",
        "author": "孙元晏",
        "content": "纳谏廷臣免犯颜，自然恩可霸江山。\n姚兴侍女方承宠，放出宫闱若等闲。",
        "dynasty": "唐",
        "collection_info": null
    },
    {
        "uuid": "d5d053a94c5e773fcb8b13855f5d6454",
        "title": "宋 借南苑",
        "author": "孙元晏",
        "content": "人主词应不偶然，几人曾说笑掀天。\n不知南苑今何在，借与张公三百年。",
        "dynasty": "唐",
        "collection_info": null
    },
    {
        "uuid": "9d3cf439ba87e106832ef059093f39fc",
        "title": "宋 谢澹云霞友",
        "author": "孙元晏",
        "content": "仗气凌人岂可亲，只将范泰是知闻。\n缘何唤作云霞友，却恐云霞未似君。",
        "dynasty": "唐",
        "collection_info": null
    },
    {
        "uuid": "ddfbfc706971d37d965b725fc7cc9733",
        "title": "宋 乌衣巷",
        "author": "孙元晏",
        "content": "古迹荒基好叹嗟，满川吟景只烟霞。\n乌衣巷在何人住，回首令人忆谢家。",
        "dynasty": "唐",
        "collection_info": null
    },
    {
        "uuid": "604c88611ef01d1e7bd709686d96dfce",
        "title": "宋 袁粲",
        "author": "孙元晏",
        "content": "负才尚气满朝知，高卧闲吟见客稀。\n独步何人识袁尹，白杨郊外醉方归。",
        "dynasty": "唐",
        "collection_info": null
    },
    {
        "uuid": "9116b9404beea52bdabe4ad42fd7d239",
        "title": "宋 刘伯龙",
        "author": "孙元晏",
        "content": "位重何如不厌贫，伯龙孤子只修身。\n固知生计还须有，穷鬼临时也笑人。",
        "dynasty": "唐",
        "collection_info": null
    },
    {
        "uuid": "41a03d6b7ee2829a43d9cd76a90bdda0",
        "title": "宋 王方平",
        "author": "孙元晏",
        "content": "拂衣耕钓已多时，江上山前乐可知。\n着却貂裘将采药，任他人唤作渔师。",
        "dynasty": "唐",
        "collection_info": null
    },
    {
        "uuid": "d181ac28e0823bb801f75edc0ee0ee3f",
        "title": "宋 黄罗襦",
        "author": "孙元晏",
        "content": "戚属羣臣尽见猜，预忧身后又堪哀。\n到头委付何曾是，虚把罗襦与彦回。",
        "dynasty": "唐",
        "collection_info": null
    },
    {
        "uuid": "c1ee4a2eccb6f5a8284d5964b6bdc2e9",
        "title": "宋 谢朏",
        "author": "孙元晏",
        "content": "谢家诸子尽兰香，各震芳名满帝乡。\n惟有千金更堪重，只将高卧向齐王。",
        "dynasty": "唐",
        "collection_info": null
    },
    {
        "uuid": "2caad9b8941f92a13ee224ed5d9f809e",
        "title": "宋 羊玄保",
        "author": "孙元晏",
        "content": "运命将来各有期，好官才阙即思之。\n就中堪爱羊玄保，偏受君王分外知。",
        "dynasty": "唐",
        "collection_info": null
    },
    {
        "uuid": "76596c42c0eea70a1d851ef0b7c593ff",
        "title": "齐 谢朏",
        "author": "孙元晏",
        "content": "解玺传呼诏侍中，却来高卧岂疏慵。\n此时忠节还希有，堪羡君王特地容。",
        "dynasty": "唐",
        "collection_info": null
    },
    {
        "uuid": "b43dc4f5618158f9065e842d3698139e",
        "title": "齐 小儿执烛",
        "author": "孙元晏",
        "content": "谢公情量已难量，忠宋心诚岂暂忘。\n执烛小儿浑放去，略无言语与君王。",
        "dynasty": "唐",
        "collection_info": null
    },
    {
        "uuid": "054e0ae2a42caab635ea634e4dafa435",
        "title": "齐 王僧佑",
        "author": "孙元晏",
        "content": "肯与公卿作等伦，澹然名德只推君。\n任他车骑来相访，箫鼓盈庭似不闻。",
        "dynasty": "唐",
        "collection_info": null
    },
    {
        "uuid": "46531ae0cf6ff482eb6759e16a6ee303",
        "title": "齐 王僧虔",
        "author": "孙元晏",
        "content": "位高名重不堪疑，恳让仪同帝亦知。\n不学常流争进取，却忧门有二台司。",
        "dynasty": "唐",
        "collection_info": null
    },
    {
        "uuid": "0c4ab6297260735ca5cc10287872c3fc",
        "title": "齐 明帝裹蒸",
        "author": "孙元晏",
        "content": "至尊尊贵异人间，御膳天厨岂等闲。\n惜得裹蒸无用处，不如安霸取江山。",
        "dynasty": "唐",
        "collection_info": null
    },
    {
        "uuid": "8dab42b579575704bb26c753bdf96c1e",
        "title": "齐 郁林王",
        "author": "孙元晏",
        "content": "强哀强惨亦从伊，归到私庭喜可知。\n喜字漫书三十六，到头能得几多时。",
        "dynasty": "唐",
        "collection_info": null
    },
    {
        "uuid": "059daba89555372ae1846964adcdd2dd",
        "title": "齐 何氏小山",
        "author": "孙元晏",
        "content": "显达何曾肯繫心，筑居郊外好园林。\n赚他谢朏出山去，赢得高名直至今。",
        "dynasty": "唐",
        "collection_info": null
    },
    {
        "uuid": "cd3cce05576cf3edd63cafa7f031569c",
        "title": "齐 王伦之",
        "author": "孙元晏",
        "content": "豫章太守重词林，图画陈蕃与华歆。\n更奠子将幷孺子，为君千载作知音。",
        "dynasty": "唐",
        "collection_info": null
    },
    {
        "uuid": "6d03d3076f15792f2cf742fabce82cff",
        "title": "齐 潘妃",
        "author": "孙元晏",
        "content": "曾步金莲宠绝伦，岂甘今日委埃尘。\n玉儿还有怀恩处，不肯将身嫁小臣。",
        "dynasty": "唐",
        "collection_info": null
    },
    {
        "uuid": "32a279417e4caa2f0f3d0733af0975bd",
        "title": "齐 王亮",
        "author": "孙元晏",
        "content": "后见梁王未免哀，奈何无计拯倾颓。\n若教彼相颠扶得，争遣明公到此来。",
        "dynasty": "唐",
        "collection_info": null
    },
    {
        "uuid": "9b1c2d7d95438eadc6525c65b04d6ee2",
        "title": "梁 分宫女",
        "author": "孙元晏",
        "content": "涤荡齐宫法令新，分张宫女二千人。\n可怜无限如花貌，重见世间桃李春。",
        "dynasty": "唐",
        "collection_info": null
    },
    {
        "uuid": "39fd19cd77cdae662373775dd21735fc",
        "title": "梁 马仙埤",
        "author": "孙元晏",
        "content": "齐朝太守不甘降，忠节当时动四方。\n义士要教天下见，且留君住待袁昂。",
        "dynasty": "唐",
        "collection_info": null
    },
    {
        "uuid": "80da633cee442fa5aa7f6f713bd35391",
        "title": "梁 勍敌",
        "author": "孙元晏",
        "content": "传闻天子重儒才，特为皇华绮宴开。\n今日方惊遇勍敌，此人元自北朝来。",
        "dynasty": "唐",
        "collection_info": null
    },
    {
        "uuid": "fdab88c2ce1765ce1d73c4984e549599",
        "title": "梁 蔡撙",
        "author": "孙元晏",
        "content": "紫茄白苋以为珍，守任清真转更贫。\n不饮吴兴郡中水，古今能有几多人。",
        "dynasty": "唐",
        "collection_info": null
    },
    {
        "uuid": "8d76a108f053d47400d025a9807c4166",
        "title": "梁 楚祠",
        "author": "孙元晏",
        "content": "曾与萧侯醉玉桮，此时神影尽倾颓。\n莫云千古无灵圣，也向西川助敌来。",
        "dynasty": "唐",
        "collection_info": null
    },
    {
        "uuid": "c9505832066396eb3a07c49c684fb28d",
        "title": "梁 谢朏小舆",
        "author": "孙元晏",
        "content": "小舆升殿掌钧台，不免无憀却忆回。\n应恨被他何胤误，悔先容易出山来。",
        "dynasty": "唐",
        "collection_info": null
    },
    {
        "uuid": "b017d003011e7212f86a77586c6f2b65",
        "title": "梁 八关斋",
        "author": "孙元晏",
        "content": "依凭金地甚虔诚，忍溺空王为圣明。\n内殿设斋申祷祝，岂无功德及台城。",
        "dynasty": "唐",
        "collection_info": null
    },
    {
        "uuid": "cb8453ae18e22712f912064607045044",
        "title": "梁 庾信",
        "author": "孙元晏",
        "content": "苦心词赋向谁谈，沦落周朝志岂甘。\n可惜多才庾开府，一生惆怅忆江南。",
        "dynasty": "唐",
        "collection_info": null
    },
    {
        "uuid": "ae3e1179612bc5d280d00620ed74f506",
        "title": "陈 王僧辨",
        "author": "孙元晏",
        "content": "彼此英雄各有名，石头高卧拟争衡。\n当时堪笑王僧辨，待欲将心託圣明。",
        "dynasty": "唐",
        "collection_info": null
    },
    {
        "uuid": "f878c087fbe13b914c7b96f24a236757",
        "title": "陈 武帝蚌盘",
        "author": "孙元晏",
        "content": "金翠丝黄略不舒，蚌盘清宴意何如。\n岂知三阁繁华日，解为君王妙破除。",
        "dynasty": "唐",
        "collection_info": null
    },
    {
        "uuid": "e01bc6136acb8e4e8ff8ce904fc99938",
        "title": "陈 虞居士",
        "author": "孙元晏",
        "content": "苦谏将军总不知，几随烟焰作尘飞。\n东山居士何人识，惟有君王却许归。",
        "dynasty": "唐",
        "collection_info": null
    },
    {
        "uuid": "c72ede668da276abd57a097faee3e3d9",
        "title": "陈 姚察",
        "author": "孙元晏",
        "content": "曾佐徐陵向北游，剖陈疑事动名流。\n却归掌选清何甚，一匹花綀不肯收。",
        "dynasty": "唐",
        "collection_info": null
    },
    {
        "uuid": "8adb14827106ecd25f8aea594e443b4d",
        "title": "陈 宣帝伤将卒",
        "author": "孙元晏",
        "content": "前后兵师战胜回，百余城垒尽归来。\n当时将卒应知感，况得君王为举哀。",
        "dynasty": "唐",
        "collection_info": null
    },
    {
        "uuid": "b324c297f9b95bb750875984a983d69a",
        "title": "陈 临春阁",
        "author": "孙元晏",
        "content": "临春高阁上侵云，风起香飘数里闻。\n自是君王正沈醉，岂知消息报隋军。",
        "dynasty": "唐",
        "collection_info": null
    },
    {
        "uuid": "8a60c32bd6ce111c30829a762e72192d",
        "title": "陈 [结]绮阁",
        "author": "孙元晏",
        "content": "结绮高宜眺海涯，上凌丹汉拂云霞。\n一千朱翠同居此，争奈恩多属丽华。",
        "dynasty": "唐",
        "collection_info": null
    },
    {
        "uuid": "9b5fccd6d55278655009591bc21f005b",
        "title": "陈 望僊阁",
        "author": "孙元晏",
        "content": "多少沈檀结筑成，望仙为号倚青冥。\n不知孔氏何形状，醉得君主不解醒。",
        "dynasty": "唐",
        "collection_info": null
    },
    {
        "uuid": "987e642893b6efe907bc91b5fa3cc66f",
        "title": "陈 三阁",
        "author": "孙元晏",
        "content": "三阁相通绮宴开，数千朱翠遶周回。\n只知断送君王醉，不道韩擒已到来。",
        "dynasty": "唐",
        "collection_info": null
    },
    {
        "uuid": "42fa44f021082cf57bcfe3d1e675b200",
        "title": "陈 狎客",
        "author": "孙元晏",
        "content": "八宫妃尽赋篇章，风揭歌声锦绣香。\n选得十人为狎客，有谁能解谏君王。",
        "dynasty": "唐",
        "collection_info": null
    },
    {
        "uuid": "c88845d845235f4dd0259b3d46369f1d",
        "title": "陈 淮水",
        "author": "孙元晏",
        "content": "文物衣冠尽入秦，六朝繁盛忽埃尘。\n自从淮水干枯后，不见王家更有人。",
        "dynasty": "唐",
        "collection_info": null
    },
    {
        "uuid": "b07e81a96adf4df77d5600beec159a0f",
        "title": "陈 江令宅",
        "author": "孙元晏",
        "content": "不向南朝立谏名，旧居基在事分明。\n令人惆怅江中令，只作篇章过一生。",
        "dynasty": "唐",
        "collection_info": null
    },
    {
        "uuid": "81192f5cd7fa35219bcdd15cf73b00ee",
        "title": "陈 后庭舞",
        "author": "孙元晏",
        "content": "嬿婉回风态若飞，丽华翘袖玉为姿。\n后庭一曲从教舞，舞破江山君未知。",
        "dynasty": "唐",
        "collection_info": null
    },
    {
        "uuid": "c5d6fbc8553990f3f6988f88a8fbc22d",
        "title": "班倢伃",
        "author": "严识玄",
        "content": "贱妾如桃李，君王若岁时。\n秋风一已劲，摇落不胜悲。\n寂寂苍苔满，沈沈绿草滋。\n繁华非此日，指辇竞何辞。",
        "dynasty": "唐",
        "collection_info": null
    },
    {
        "uuid": "f5b9f8b8cb23e81f9916b2c9331343b9",
        "title": "赋得御制句朔野阵云飞",
        "author": "何象",
        "content": "塞日穿痕断，边鸿背影飞。\n缥缈浮黄屋，阴沈护御衣。",
        "dynasty": "唐",
        "collection_info": null
    },
    {
        "uuid": "d5643beb1118f23c3c638013f88699c4",
        "title": "宿金河戍",
        "author": "张震",
        "content": "朝发铁麟驿，夕宿金河戍。\n奔波急王程，一日千里路。\n但见容鬓改，不知岁华暮。\n悠悠沙漠行，王事弥多故。",
        "dynasty": "唐",
        "collection_info": null
    },
    {
        "uuid": "a3ed1f737d1ec95260002655b2735c49",
        "title": "补新宫 一",
        "author": "丘光庭",
        "content": "奂奂新宫，礼乐其融。\n尔德惟贤，尔□维忠。\n为忠以公，斯筵是同。\n人之醉我，与我延宾。",
        "dynasty": "唐",
        "collection_info": null
    },
    {
        "uuid": "6d0025ab9a880cfacef27f08f8ea2a76",
        "title": "补新宫 二",
        "author": "丘光庭",
        "content": "奂奂新宫，既奂而轮。\n其固如山，其俨如云。\n其寝斯安，□□□分。\n我既考落，以燕羣臣。",
        "dynasty": "唐",
        "collection_info": null
    },
    {
        "uuid": "bcc835811ee643c8bd093825ea27d325",
        "title": "补新宫 三",
        "author": "丘光庭",
        "content": "奂奂新宫，既祭既延。\n我□□镛，于以醉贤。\n有礼无愆，我有斯宫。\n斯宫以安，康后万年。",
        "dynasty": "唐",
        "collection_info": null
    },
    {
        "uuid": "dc9571bcdb9b492ef895c754d62d556e",
        "title": "补茅鸱 一",
        "author": "丘光庭",
        "content": "茅鸱茅鸱，无集我冈。\n汝食汝饱，莫我为祥。\n愿弹去汝，来彼凤凰。\n来彼凤凰，其仪有章。",
        "dynasty": "唐",
        "collection_info": null
    },
    {
        "uuid": "76bd332ed1da03886ae0e7786bc68e75",
        "title": "补茅鸱 二",
        "author": "丘光庭",
        "content": "茅鸱茅鸱，无啄我雀。\n汝食汝饱，莫我肯略。\n愿弹去汝，来彼瑞鹊。\n来彼瑞鹊，其音可乐。",
        "dynasty": "唐",
        "collection_info": null
    },
    {
        "uuid": "cd1128037a12a222a286dea24c861ef9",
        "title": "补茅鸱 三",
        "author": "丘光庭",
        "content": "茅鸱茅鸱，无搏鷅鹠。\n汝食汝饱，莫我为休。\n愿弹去汝，来彼鸤鸠。\n来彼鸤鸠，食子其周。",
        "dynasty": "唐",
        "collection_info": null
    },
    {
        "uuid": "eef27d5de8a9ca50690c1cf561657009",
        "title": "补茅鸱 四",
        "author": "丘光庭",
        "content": "茅鸱茅鸱，无㗲我陵。\n汝食汝饱，莫我好声。\n愿弹去汝，来彼苍鹰。\n来彼苍鹰，祭鸟是征。",
        "dynasty": "唐",
        "collection_info": null
    },
    {
        "uuid": "be9b3518b5a90f3772f3b75692125656",
        "title": "瑕瑜不相掩",
        "author": "武翊黄",
        "content": "抱璞应难辨，妍媸每自融。\n贞姿偏特达，微玷遇磨砻。\n泾渭流终异，瑕瑜自不同。\n半曾光透石，未掩气如虹。\n缜密诚为智，包藏岂谓忠。\n停看分美恶，今得值良工。",
        "dynasty": "唐",
        "collection_info": null
    },
    {
        "uuid": "796c3b22dd06c532defb0c899b44d9b6",
        "title": "袁江口怀王司勋王吏部",
        "author": "李祜",
        "content": "京华不啻三千里，客泪如今一万双。\n若箇最为相忆处，青枫黄竹入袁江。",
        "dynasty": "唐",
        "collection_info": null
    },
    {
        "uuid": "2e404673b366b6d9f56008dd0b9055d0",
        "title": "赠进士李守微",
        "author": "韩屿",
        "content": "一定童颜老岁华，贫寒游历贵人家。\n炼成正气功应大，养得元神道不差。\n舃曳鹤毛干毾𣬬，杖携筇节瘦槎牙。\n如何蓬阆不归去，落尽蟠桃几度花。",
        "dynasty": "唐",
        "collection_info": null
    },
    {
        "uuid": "a1ff14d4e17aec5b69c65591bf16227a",
        "title": "马上有见",
        "author": "李茂復",
        "content": "行尽疎林见小桥，绿杨深处有红蕉。\n无端眼界无分别，安置心头不肯销。",
        "dynasty": "唐",
        "collection_info": null
    },
    {
        "uuid": "ba00d03c32397553ad284e37670dab92",
        "title": "自叹",
        "author": "李茂復",
        "content": "落日西山近一竿，世间恩爱极难𢬵。\n近来不作颠狂事，免被冤家恶眼看。",
        "dynasty": "唐",
        "collection_info": null
    },
    {
        "uuid": "202822350a06180bf29ab26862609cd4",
        "title": "赠吴圆",
        "author": "李曜",
        "content": "经年理郡少欢娱，为习干戈间饮徒。\n今日临行尽交割，分明收取媚川珠。",
        "dynasty": "唐",
        "collection_info": null
    },
    {
        "uuid": "a9b1b4947f2f27cc53ef3fecc08ca98b",
        "title": "答李曜",
        "author": "吴圆",
        "content": "曳履优容日日欢，须言达德倍汍澜。\n韶光今已输先手，领得蠙珠掌上看。",
        "dynasty": "唐",
        "collection_info": null
    },
    {
        "uuid": "c9b71e2411c0b32e839e41f2cb3bee35",
        "title": "和訾家洲宴游",
        "author": "陆弘休",
        "content": "新春蘂绽訾家洲，信是南方最胜游。\n酒满百分殊不怕，人添一岁更堪愁。\n莺声暗逐歌声艳，花态还随舞态羞。\n莫惜今朝同酩酊，任他龟鹤与蜉蝣。",
        "dynasty": "唐",
        "collection_info": null
    },
    {
        "uuid": "0f501d909394ff1ce821d76196585120",
        "title": "题贾岛墓",
        "author": "安锜",
        "content": "倚恃才难继，昂藏貌不恭。\n骑驴衝大尹，夺卷忤宣宗。\n驰誉超先辈，居官下我侬。\n司仓旧曹署，一见一心忡。",
        "dynasty": "唐",
        "collection_info": null
    },
    {
        "uuid": "f255d0570af9516fd1b66410bf795a22",
        "title": "赠别营妓卿卿",
        "author": "油蔚",
        "content": "怜君无那是多情，枕上相看直到明。\n日照绿窗人去住，鸦啼红粉泪纵横。\n愁肠只向金闺断，白髮应从玉塞生。\n为报花时少惆怅，此生终不负卿卿。",
        "dynasty": "唐",
        "collection_info": null
    },
    {
        "uuid": "5cbd873a6a0e19d187175d4801645135",
        "title": "巢燕",
        "author": "胡玢",
        "content": "燕来巢我檐，我屋非高大。\n所贵儿童善，保尔无殃祸。\n莫巢孀妇家，孀妇怨孤坐。\n妬尔长双飞，打尔危巢破。",
        "dynasty": "唐",
        "collection_info": null
    },
    {
        "uuid": "8e5a2bdab9c4f37176f197066a816032",
        "title": "庐山桑落洲",
        "author": "胡玢",
        "content": "莫问桑田事，但看桑落洲。\n数家新住处，昔日大江流。\n古岸崩欲尽，平沙长未休。\n想应百年后，人世更悠悠。",
        "dynasty": "唐",
        "collection_info": null
    },
    {
        "uuid": "e57aa5f8b37e3c8136fc9f1681b9c8db",
        "title": "石楠树",
        "author": "胡玢",
        "content": "本自清江石上生，移栽此处称闲情。\n青云士尽识珍木，白屋人多唤俗名。\n重布绿阴滋藓色，深藏好鸟引雏声。\n余今一日千迴看，每度看来眼益明。",
        "dynasty": "唐",
        "collection_info": null
    },
    {
        "uuid": "5d86f9df494a6e226fe36098a72b02f8",
        "title": "句",
        "author": "胡玢",
        "content": "轮中别有物，光外更无空。",
        "dynasty": "唐",
        "collection_info": null
    },
    {
        "uuid": "a18116c5ed448d8242fb1384d59b5dca",
        "title": "酒胡子",
        "author": "卢注",
        "content": "同心相遇思同欢，擎出酒胡当玉盘。\n盘中臲卼不自定，四座清宾注意看。\n可亦不在心，否亦不在面，徇客随时自圆转。\n酒胡五藏属他人，十分亦是无情劝。\n尔不耕，亦不饥。\n尔不蚕，亦有衣。\n有眼不能分黼黻，有口不能明是非。\n鼻何尖，眼何碧，仪形本非天地力。\n雕镌匠意苦多端，翠帽朱衫巧妆饰。\n长安斗酒十千酤，刘伶平生为酒徒。\n刘伶虚向酒中死，不得酒池中拍浮。\n酒胡一滴不入眼，空令酒胡名酒胡。",
        "dynasty": "唐",
        "collection_info": null
    },
    {
        "uuid": "4a2b158afc077a6c35dbf56f2da93f6b",
        "title": "西施",
        "author": "卢注",
        "content": "惆怅兴亡繫绮罗，世人犹自选青娥。\n越王解破夫差国，一箇西施已是多。",
        "dynasty": "唐",
        "collection_info": null
    },
    {
        "uuid": "37fc82e1ef5787076e3527ffc7a055fd",
        "title": "题西施浣纱石",
        "author": "胡幽贞",
        "content": "一朝入紫宫，万古遗芳尘。\n至今溪边花，不敢娇青春。",
        "dynasty": "唐",
        "collection_info": null
    },
    {
        "uuid": "a21b0530fe82716ba1b6c9f3d2b51012",
        "title": "归四明",
        "author": "胡幽贞",
        "content": "海色连四明，仙舟去容易。\n天籍岂輙问，不是卑朝士。",
        "dynasty": "唐",
        "collection_info": null
    },
    {
        "uuid": "85c8d8ebc7e37d294c8d641a8705c5f2",
        "title": "送人游邵州",
        "author": "狄焕",
        "content": "春江正渺渺，送别两依依。\n烟裏棹将远，渡头人未归。\n渔家侵迭浪，岛树挂残晖。\n况入湖湘路，那堪花乱飞。",
        "dynasty": "唐",
        "collection_info": null
    },
    {
        "uuid": "a1be950900fb503a2f5a256efcf87696",
        "title": "题柳",
        "author": "狄焕",
        "content": "天南与天北，此处影婆娑。\n翠色折不尽，离情生更多。\n雨余笼灞岸，烟暝夹隋河。\n自有佳名在，秦松继得么。",
        "dynasty": "唐",
        "collection_info": null
    },
    {
        "uuid": "5fa6fc23624546bbea391d8ea9805c84",
        "title": "咏南岳径松",
        "author": "狄焕",
        "content": "一阵雨声归岳峤，两条寒色下潇湘。\n客吟晚景停孤棹，僧踏清阴彻上方。",
        "dynasty": "唐",
        "collection_info": null
    },
    {
        "uuid": "85a211353cfea7e8cc5673dbef9b4c2f",
        "title": "句",
        "author": "狄焕",
        "content": "数点当秋霁，不知何处峰？更无声接续，空有影相随。",
        "dynasty": "唐",
        "collection_info": null
    },
    {
        "uuid": "ea9a52cd5e76c3e14af656f723430984",
        "title": "浔阳观水",
        "author": "韩溉",
        "content": "朝宗汉水接阳台，唅呀填坑吼作雷。\n莫见九江平稳去，还从三峡崄巇来。\n南经梦泽宽浮日，西出岷山劣泛杯。\n直至沧溟涵贮尽，沈深不动浸昭回。",
        "dynasty": "唐",
        "collection_info": null
    },
    {
        "uuid": "6db16c1347e1e98c8c5d5d25d4b057b4",
        "title": "水",
        "author": "韩溉",
        "content": "方圆不定性空求，东注沧溟早晚休。\n高截碧塘长耿耿，远飞青嶂更悠悠。\n潇湘月浸千年色，梦泽烟含万古愁。\n别有岭头呜咽处，为君分作断肠流。",
        "dynasty": "唐",
        "collection_info": null
    },
    {
        "uuid": "f666b6ca73a78794831ee3448f0b1d1f",
        "title": "松",
        "author": "韩溉",
        "content": "倚空高槛冷无尘，往事闲征梦欲分。\n翠色本宜霜后见，寒声偏向月中闻。\n啼猿想带苍山雨，归鹤应和紫府云。\n莫向东园竞桃李，春光还是不容君。",
        "dynasty": "唐",
        "collection_info": null
    },
    {
        "uuid": "2cb866bfe7e191af8fb89363039d3b13",
        "title": "柳",
        "author": "韩溉",
        "content": "雪尽青门弄影微，暖风迟日早莺归。\n如凭细叶留春色，须把长条繫落晖。\n彭泽有情还郁郁，隋堤无主自依依。\n世间惹恨偏饶此，可是行人折赠稀。",
        "dynasty": "唐",
        "collection_info": null
    },
    {
        "uuid": "bb90a699983369988bf11d4c5c713db3",
        "title": "竹",
        "author": "韩溉",
        "content": "树色连云万叶开，王孙不厌满庭栽。\n凌霜尽节无人见，终日虚心待凤来。\n谁许风流添兴咏，自怜潇洒出尘埃。\n朱门处处多闲地，正好移阴覆翠苔。",
        "dynasty": "唐",
        "collection_info": null
    },
    {
        "uuid": "534870d12dc3a762a4963620d6cab7d2",
        "title": "鹊",
        "author": "韩溉",
        "content": "纔见离巢羽翼开，尽能轻扬出尘埃。\n人间树好纷纷占，天上桥成草草回。\n几度送风临玉户，一时传喜到妆台。\n若教颜色如霜雪，应与清平作瑞来。",
        "dynasty": "唐",
        "collection_info": null
    },
    {
        "uuid": "e6f4a3200681d3a872a34eddcb0e60f7",
        "title": "灯",
        "author": "韩溉",
        "content": "分影由来恨不同，绿窗孤馆两何穷。\n荧煌短焰长疑暗，零落残花旋委空。\n几处隔帘愁夜雨，谁家当户怯秋风。\n莫言明灭无多重，曾比人生一世中。",
        "dynasty": "唐",
        "collection_info": null
    },
    {
        "uuid": "947e46bd17990f1209d83fd11bae30cf",
        "title": "句",
        "author": "韩溉",
        "content": "门掩落花人别后，窗含残月酒醒时。",
        "dynasty": "唐",
        "collection_info": null
    },
    {
        "uuid": "74174d7dfdc3ca68457ebcaa1b8c4233",
        "title": "春怨",
        "author": "金昌绪",
        "content": "打起黄莺儿，莫教枝上啼。\n啼时惊妾梦，不得到辽西。",
        "dynasty": "唐",
        "collection_info": null
    },
    {
        "uuid": "49f4d93c738b0cce68c3712a4d3abe0c",
        "title": "放猨",
        "author": "曾麻几",
        "content": "孤猨锁槛岁年深，放出城南百丈林。\n绿水任从联臂饮，青山不用断肠吟。",
        "dynasty": "唐",
        "collection_info": null
    },
    {
        "uuid": "9b82996013c875e20f337cdf1f1361f4",
        "title": "观兄弟同夜成婚",
        "author": "郑轨",
        "content": "棠棣开双萼，夭桃照两花。\n分庭含佩响，隔扇偶妆华。\n迎风俱似雪，映绮共如霞。\n今宵二神女，幷在一仙家。",
        "dynasty": "唐",
        "collection_info": null
    },
    {
        "uuid": "a0a7dda6bd89dbcbad73759ccab9c0a5",
        "title": "夏弹琴",
        "author": "刘戬",
        "content": "碧山本岑寂，素琴何清幽。\n弹为风入松，崖谷飒已秋。\n庭鹤舞白雪，泉鱼跃洪流。\n予欲娱世人，明月难暗投。\n感叹未终曲，泪下不可收。\n呜呼钟子期，零落归荒丘。\n死而若有知，魂兮从我游。",
        "dynasty": "唐",
        "collection_info": null
    },
    {
        "uuid": "edea995b87953e4b61d15feb183e4837",
        "title": "过函谷关",
        "author": "杨齐哲",
        "content": "地险崤函北，途经分陕东。\n逶迤众山尽，荒凉古塞空。\n河光流晓日，树影散朝风。",
        "dynasty": "唐",
        "collection_info": null
    },
    {
        "uuid": "47def3e23d36928b7d0e28727850079d",
        "title": "伤死奴",
        "author": "刘夷道",
        "content": "丹籍生涯浅，黄泉归路深。\n不及江陵树，千秋长作林。",
        "dynasty": "唐",
        "collection_info": null
    },
    {
        "uuid": "f3569b25d3888bcce24b00b745d1897b",
        "title": "侍宴赋得起坐弹鸣琴二首 一",
        "author": "杨希道",
        "content": "北林鹊夜飞，南轩月初进。\n调弦发清征，荡心怯褊恡。\n变作离鸿声，还入思归引。\n长叹未终极，秋风飘素鬓。",
        "dynasty": "唐",
        "collection_info": null
    },
    {
        "uuid": "15e9e469113ef8606d6a3afae94f8437",
        "title": "侍宴赋得起坐弹鸣琴二首 二",
        "author": "杨希道",
        "content": "丝传园客意，曲奏楚妃情。\n罕有知音者，空劳流水声。",
        "dynasty": "唐",
        "collection_info": null
    },
    {
        "uuid": "9e2451edf8839822aacf4f1892331908",
        "title": "咏琴",
        "author": "杨希道",
        "content": "久擅龙门质，孤竦峄阳名。\n齐[娥]初发弄，赵女正调声。\n嘉客勿遽反，繁弦曲未成。",
        "dynasty": "唐",
        "collection_info": null
    },
    {
        "uuid": "7792c9bfedfda2aa62615f0ed237a07c",
        "title": "咏笙",
        "author": "杨希道",
        "content": "短长插凤翼，洪细摹鸾音。\n能令楚妃叹，復使荆王吟。\n切切孤竹管，来应云和琴。",
        "dynasty": "唐",
        "collection_info": null
    },
    {
        "uuid": "61c34153a68559d70912b572480cd409",
        "title": "咏舞",
        "author": "杨希道",
        "content": "二八如同雪，三春类早花。\n分行向烛转，一种逐风斜。",
        "dynasty": "唐",
        "collection_info": null
    },
    {
        "uuid": "3e1e412de55e99b2a3907040e23cfdb7",
        "title": "益州城西张超亭观妓",
        "author": "王绩",
        "content": "落日明歌席，行云逐舞人。\n江前飞暮雨，梁上下轻尘。\n冶服看疑画，妆台望似春。\n高车勿遽返，长袖欲相亲。",
        "dynasty": "唐",
        "collection_info": null
    },
    {
        "uuid": "9e1e18056fd831e5e2f8639f023e5a2b",
        "title": "辛司法宅观妓",
        "author": "王绩",
        "content": "南国佳人至，北堂罗荐开。\n长裙随凤管，促柱送鸾杯。\n云光身后落，雪态掌中回。\n到愁金谷晚，不怪玉山颓。",
        "dynasty": "唐",
        "collection_info": null
    },
    {
        "uuid": "d351cd1ade6b0b157700e42e0dce6feb",
        "title": "秋池一枝莲",
        "author": "郭恭",
        "content": "秋至皆零落，凌波独吐红。\n托根方得所，未肯即随风。",
        "dynasty": "唐",
        "collection_info": null
    },
    {
        "uuid": "82b84641a66891a101e865612ca9a295",
        "title": "婕妤怨",
        "author": "张烜",
        "content": "贱妾裁纨扇，初摇明月姿。\n君王看舞席，坐起秋风时。\n玉树清御路，金陈翳垂丝。\n昭阳无分理，愁寂任前期。",
        "dynasty": "唐",
        "collection_info": null
    },
    {
        "uuid": "a99875b89d04719da8b174e6227da904",
        "title": "长门怨",
        "author": "张修之",
        "content": "长门落景尽，洞房秋月明。\n玉阶草露积，金屋网尘生。\n妾妒今应改，君恩昔未平。\n寄语临邛客，何时作赋成。",
        "dynasty": "唐",
        "collection_info": null
    },
    {
        "uuid": "e32b5569026ecf9eb45c2c62f2dfcdf6",
        "title": "王昭君",
        "author": "梁献",
        "content": "图画失天真，容华坐误人。\n君恩不可再，妾命在和亲。\n泪点关山月，衣销边塞尘。\n一闻阳鸟至，思绝汉宫春。",
        "dynasty": "唐",
        "collection_info": null
    },
    {
        "uuid": "da2aeb31d183ca1d5205e88dcc1a4a06",
        "title": "芳树",
        "author": "符子珪",
        "content": "芳树宜三月，曈曈艳绮年。\n香交珠箔气，阴占绿庭烟。\n小叶风吹长，繁花露濯鲜。\n遂令秾李儿，折取簪花钿。",
        "dynasty": "唐",
        "collection_info": null
    },
    {
        "uuid": "b7428c22d23717622bb1d49a92f60138",
        "title": "观妓",
        "author": "李何",
        "content": "向晚小乘游，朝来新上头。\n从来许长袖，未有客难留。",
        "dynasty": "唐",
        "collection_info": null
    },
    {
        "uuid": "4f0b0e394820df1c04191a3756869bbf",
        "title": "邯郸侠少年",
        "author": "郑鏦",
        "content": "夜渡浊河津，衣中劒满身。\n兵符劫晋鄙，匕首刺秦人。\n执事非无胆，高堂念有亲。\n昨缘秦苦赵，来往大梁频。",
        "dynasty": "唐",
        "collection_info": null
    },
    {
        "uuid": "7511e96483ca880d86df3eb28a59c659",
        "title": "玉阶怨",
        "author": "郑鏦",
        "content": "昔日同飞燕，今朝似伯劳。\n情深争掷果，宠罢怨残桃。\n别殿春心断，长门夜树高。\n虽能不自悔，谁见旧衣褒。",
        "dynasty": "唐",
        "collection_info": null
    },
    {
        "uuid": "4d53147d7ecb6d502a31bb12b81621a5",
        "title": "婕妤怨",
        "author": "郑鏦",
        "content": "南国承欢日，东方候晓时。\n那能妒褒姒，祗爱笑唐儿。\n宝叶随云髻，珠丝锻履綦。\n不知飞燕意，何事苦相疑。",
        "dynasty": "唐",
        "collection_info": null
    },
    {
        "uuid": "9f1f8cdedf4e96e94bd72ee7528bb5b9",
        "title": "入塞曲",
        "author": "郑鏦",
        "content": "留滞边庭久，归思岁月赊。\n黄云同入塞，白首独还家。\n宛马随秦草，胡人问汉花。\n还伤李都尉，独自没黄沙。",
        "dynasty": "唐",
        "collection_info": null
    },
    {
        "uuid": "daa43624e5369d8aaa25d11de84c8ab4",
        "title": "赏残花",
        "author": "纥干着",
        "content": "零落多依草，芳香散着人。\n低檐一枝在，犹占满堂春。",
        "dynasty": "唐",
        "collection_info": null
    },
    {
        "uuid": "130b076e4fcac82d6669a62ea7ddc1d5",
        "title": "古仙词",
        "author": "纥干着",
        "content": "珠幡绛节晓霞中，汉武清斋待少翁。\n不向人间恋春色，桃花自满紫阳宫。",
        "dynasty": "唐",
        "collection_info": null
    },
    {
        "uuid": "9cf107009b4be8873068165332535f92",
        "title": "感春词",
        "author": "纥干着",
        "content": "未得鸣珂谒汉宫，江头寂寞向春风。\n悲歌一曲心应醉，万叶千花泪眼中。",
        "dynasty": "唐",
        "collection_info": null
    },
    {
        "uuid": "7876d56fa005efeb334e9c7c0969f432",
        "title": "灞上",
        "author": "纥干着",
        "content": "鸣鞭晚日禁城东，渭水晴烟灞岸风。\n都傍柳阴回首望，春天楼阁五云中。",
        "dynasty": "唐",
        "collection_info": null
    },
    {
        "uuid": "aaf5a21ec23170d2059c1e51ca4118ba",
        "title": "凌云寺",
        "author": "李习",
        "content": "古寺临江间碧波，石梯深入白云窠。\n僧禅寂寂无人迹，满地落花春又过。",
        "dynasty": "唐",
        "collection_info": null
    },
    {
        "uuid": "8f9da9bf8f928c8673dec63f0c8a3b9e",
        "title": "凤栖怨",
        "author": "颜舒",
        "content": "佳人名莫愁，珠箔上花钩。\n清镜鸳鸯匣，新妆翡翠楼。\n捣衣明月夜，吹管白云秋。\n惟恨金吾子，年年向陇头。",
        "dynasty": "唐",
        "collection_info": null
    },
    {
        "uuid": "1ff8634cbeaeceb4cb5d3896a54717bf",
        "title": "春女怨",
        "author": "朱绛",
        "content": "独坐纱窗刺绣迟，紫荆花下啭黄鹂。\n欲知无限伤春意，尽在停针不语时。",
        "dynasty": "唐",
        "collection_info": null
    },
    {
        "uuid": "83412d39af789935f559f275b9578973",
        "title": "失题",
        "author": "徐璧",
        "content": "双燕今朝至，何时发海滨？窥檐向人语，如道故乡春。",
        "dynasty": "唐",
        "collection_info": null
    },
    {
        "uuid": "30d95bdd55dab80886caa965c61db16a",
        "title": "催妆",
        "author": "徐安期",
        "content": "传闻烛下调红粉，明镜台前别作春。\n不须面上浑妆却，留着双眉待画人。",
        "dynasty": "唐",
        "collection_info": null
    },
    {
        "uuid": "847171e1880bb5777c13116adf22733a",
        "title": "隔壁闻奏伎",
        "author": "裴延",
        "content": "徒闻管弦切，不见舞腰回。\n赖有歌梁合，尘飞一半来。",
        "dynasty": "唐",
        "collection_info": null
    },
    {
        "uuid": "8a804f64860c02536702e258719982bf",
        "title": "咏翦花",
        "author": "裴延",
        "content": "花寒未聚蝶，色艳已惊人。\n悬知陌上柳，应妒手中春。",
        "dynasty": "唐",
        "collection_info": null
    },
    {
        "uuid": "04bfa5582110c5613d2e88ed410f459f",
        "title": "叹美人照镜",
        "author": "陈述",
        "content": "插花枝共动，含笑靥俱生。\n衫分两处色，钏响一边声。\n就中还妒影，恐夺可怜名。",
        "dynasty": "唐",
        "collection_info": null
    },
    {
        "uuid": "53dd82f25b034a344ee259e4848646b6",
        "title": "开缄怨",
        "author": "朱琳",
        "content": "夫婿边庭久，幽闺恨几重。\n玉琴知别日，金镜识愁容。\n懒寄云中服，慵开海上封。\n年年得衣惯，且试莫裁缝。",
        "dynasty": "唐",
        "collection_info": null
    },
    {
        "uuid": "c10d4552f8168d709761b3ba8e9cb28f",
        "title": "杂言",
        "author": "谢陶",
        "content": "天不与人言，祸福能自至。\n水火虽活人，暂不得即死。\n蹈之焚斯须，凭之溺容易。\n水火与祸福，岂有先言耳。",
        "dynasty": "唐",
        "collection_info": null
    },
    {
        "uuid": "e371332d9159437e4e0c5c63c3f15c4d",
        "title": "书事",
        "author": "何赞",
        "content": "果决生涯向路中，西投知己话从容。\n云遮剑阁三千里，水隔瞿塘十二峰。\n阔步文翁坊裏月，闲寻杜老宅边松。\n到头须卜林泉隐，自愧无能继卧龙。",
        "dynasty": "唐",
        "collection_info": null
    },
    {
        "uuid": "21f93fcf6b8842a1163eb523afc567b1",
        "title": "鴈塔",
        "author": "解彦融",
        "content": "峥嵘澈倒景，刻峭俯无地。\n勇进攀有缘，即崄恐迷坠。\n窅然丧五蕴，蠢尔怀万类。\n实际罔他寻，波罗必可致。\n南山缭上苑，祇树连岩翠。\n北斗临帝城，扶宫切太清。\n餐和裨日用，味道懿天明。\n绿野冷风浃，紫微佳气晶。\n驯禽演法要，忍草藉经行。\n本愿从兹适，方知物世轻。",
        "dynasty": "唐",
        "collection_info": null
    },
    {
        "uuid": "0e4467ab789d185a32102b0d48682058",
        "title": "昭君怨",
        "author": "董初",
        "content": "新年犹尚小，那堪远聘秦。\n裾衫沾马汗，眉黛染胡尘。\n举眼无相识，路逢皆异人。\n唯有梅将李，犹带故乡春。",
        "dynasty": "唐",
        "collection_info": null
    },
    {
        "uuid": "e2d37340d9a40d1939f1c100f607b029",
        "title": "南山",
        "author": "贺朝清",
        "content": "湖北雨初晴，湖南山尽见。\n嵒嵒石帆影，如得海风便。\n仙穴茅山峰，彩云时一见。\n邀君共探此，异箓残几卷。",
        "dynasty": "唐",
        "collection_info": null
    },
    {
        "uuid": "73557bd41780a45fc7f9044637066169",
        "title": "赋得游人久不归",
        "author": "贺朝清",
        "content": "乡关眇天末，引领怅怀归。\n羁旅久淫滞，物色屡芳菲。\n稍觉私意尽，行看鬔鬓稀。\n如何千里外，伫立霑裳衣。",
        "dynasty": "唐",
        "collection_info": null
    },
    {
        "uuid": "561181a6e281b8a8b761ed796217a3ee",
        "title": "白纻辞 一",
        "author": "杨衡",
        "content": "玉缨翠佩杂轻罗，香汗微渍朱颜酡，为君起唱白纻歌。\n清声褭云思繁多，凝笳哀琴时相和。\n金壶半倾芳夜促，梁尘霏霏暗红烛。\n令君安坐听终曲，坠叶飘花难再復。",
        "dynasty": "唐",
        "collection_info": null
    },
    {
        "uuid": "35b1e7a65ca307f855534fa73cc4c56e",
        "title": "白纻辞 二",
        "author": "杨衡",
        "content": "蹑珠履，步琼筵。\n轻身起舞红烛前，芳姿艳态妖且妍。\n迴眸转袖暗催弦，凉风萧萧漏水急。\n月华泛溢红莲湿，牵裙揽带翻成泣。",
        "dynasty": "唐",
        "collection_info": null
    },
    {
        "uuid": "8eac32fe18d0a7d45d6ef2c21cc607ad",
        "title": "还渭南感旧二首 一",
        "author": "唐暄",
        "content": "寝室悲长簟，妆楼泣镜台。\n独悲桃李节，不共一时开。\n魂兮若有感，髣髴梦中来。",
        "dynasty": "唐",
        "collection_info": null
    },
    {
        "uuid": "9f557c5852cff4602c3a5b543caaa8bf",
        "title": "还渭南感旧二首 二",
        "author": "唐暄",
        "content": "常时华室静，笑语度更筹。\n恍惚人事改，冥漠委荒丘。\n阳原叹薤露，阴壑悼藏舟。\n清夜妆台月，空想画眉愁。",
        "dynasty": "唐",
        "collection_info": null
    },
    {
        "uuid": "6d9d0442f1a31966f53b0813b8ed9f8a",
        "title": "赠亡妻张氏",
        "author": "唐暄",
        "content": "峄阳桐半死，延津劒一沈。\n如何宿昔内，空负百年心。",
        "dynasty": "唐",
        "collection_info": null
    },
    {
        "uuid": "b26896b58d91647f7ab80eb59e6fb50b",
        "title": "题司空山观",
        "author": "李韶",
        "content": "梁代真人上紫微，水盘山脚五云飞。\n松杉老尽无消息，犹得千年一度归。",
        "dynasty": "唐",
        "collection_info": null
    },
    {
        "uuid": "3370e4b97cb7d0457b7c6988482a23dc",
        "title": "戏题盱眙壁",
        "author": "韦鹏翼",
        "content": "岂肯闲寻竹径行，却嫌丝管好蛙声。\n自从煮鹤烧琴后，背却青山卧月明。",
        "dynasty": "唐",
        "collection_info": null
    },
    {
        "uuid": "110808be722eb1509282b65773af76fc",
        "title": "题杨少卿书后",
        "author": "安鸿渐",
        "content": "端溪石砚宣城管，王屋松烟紫兔毫。\n更得孤卿老书札，人间无此五般高。",
        "dynasty": "唐",
        "collection_info": null
    },
    {
        "uuid": "2dc6fb75b30f9e7f906f3ef30d36cf16",
        "title": "自紫阳观至华阳洞宿侯尊师草堂简同游",
        "author": "李延陵",
        "content": "石林媚烟景，句曲盘江甸。\n南向佳气浓，峰峰遥隐见。\n渐临华阳口，微路入葱蒨。\n七曜悬洞宫，五云抱山殿。\n银函意谁发，金液徒堪荐。\n千载桃花春，秦人深不见。\n东溪喜相遇，贞白如会面。\n青鸟来去闲，红霞朝夕变。\n一从化真骨，万里乘飞电。\n萝月延步虚，松花醉闲宴。\n幽人即长往，茂宰应交战。\n明发归琴堂，知君懒为县。",
        "dynasty": "唐",
        "collection_info": null
    },
    {
        "uuid": "55db40af26c10a5f1bd81208a3687c6e",
        "title": "题钟雅青纱枕",
        "author": "秦尚运",
        "content": "阴香装艳入青纱，还与欹眠好事家。\n梦裏却成山色雨，沈山不敢鬬青华。",
        "dynasty": "唐",
        "collection_info": null
    },
    {
        "uuid": "2d49623723bef6d02e40d1111ad305fc",
        "title": "题搔口",
        "author": "张仲谋",
        "content": "尝闻烧尾便拏空，只过天门更一重。\n大禹未生门未凿，可能天下总无龙。",
        "dynasty": "唐",
        "collection_info": null
    },
    {
        "uuid": "9efa5ce27cb8de3b1e894b875e37730a",
        "title": "山寺见杨少卿书壁因题其尾",
        "author": "冯少吉",
        "content": "少卿真迹满僧居，祗恐钟王也不如。\n为报远公须爱惜，此书书后更无书。",
        "dynasty": "唐",
        "collection_info": null
    },
    {
        "uuid": "0d71a9b5f9debc12cebd4e1a4a7acd36",
        "title": "经杜甫旧宅",
        "author": "殷陶",
        "content": "浣花溪裏花多处，为忆先生在蜀时。\n万古只应留旧宅，千金无復换新诗。\n沙棚水槛鸥飞尽，树压村桥马过时。\n山月不知人事变，夜来江上与谁期。",
        "dynasty": "唐",
        "collection_info": null
    },
    {
        "uuid": "9d7009d79cd8cffc2609984a52843882",
        "title": "行县至浮查寺",
        "author": "罗炯",
        "content": "二十年前此布衣，鹿鸣西上虎符归。\n行时宾从光前事，到处松杉长旧围。\n野老竞遮官道拜，沙鸥遥避隼旟飞。\n春风一宿琉璃地，自有泉声惬素机。",
        "dynasty": "唐",
        "collection_info": null
    },
    {
        "uuid": "5cf589759112de6454ff1dbccc6511ba",
        "title": "敕和元相公家园即事寄王相公",
        "author": "韩雄",
        "content": "共列中台贵，能齐物外心。\n迴车青阁晚，解带碧芳深。\n夜水随畦入，晴花度竹寻。\n题诗更相应，一字重千金。",
        "dynasty": "唐",
        "collection_info": null
    },
    {
        "uuid": "d802fe9d0399203a7cb2fe4a6659816d",
        "title": "仲秋太常寺观公辂车拜陵",
        "author": "苗仲方",
        "content": "南宫初开律，金风已戒凉。\n拜陵将展敬，车辂俨成行。\n士庶观祠礼，公卿习旧章。\n郊原佳气引，园寝瑞烟长。\n卤簿辞丹阙，威仪列太常。\n圣心何所寄，惟德在无忘。",
        "dynasty": "唐",
        "collection_info": null
    },
    {
        "uuid": "0d6e24821e87c4a86bf49ccef7fbdfa4",
        "title": "寻易尊师不遇",
        "author": "陈嶰",
        "content": "烂熳红霞光照衣，苔封白石路微微。\n华阳洞裏何人在，落尽松花不见归。",
        "dynasty": "唐",
        "collection_info": null
    },
    {
        "uuid": "5b69392b6754c6a668a2bdfe2d0684d1",
        "title": "早过棃岭喜雪书情呈崔判官",
        "author": "张起",
        "content": "度岭逢朝雪，行看马迹深。\n轻标南国瑞，寒慰北人心。\n皎洁停丹嶂，飘飖映绿林。\n共君歌乐土，无作白头吟。",
        "dynasty": "唐",
        "collection_info": null
    },
    {
        "uuid": "f1718d9da8b9987e0e6196674aa4bf3c",
        "title": "春情",
        "author": "张起",
        "content": "画阁余寒在，新年旧燕归。\n梅花犹带雪，未得试春衣。",
        "dynasty": "唐",
        "collection_info": null
    },
    {
        "uuid": "e6e8796c6a91b739b69496589324a75a",
        "title": "赠窦蔡二记室入蜀",
        "author": "陈政",
        "content": "昆山积良宝，大厦构众材。\n马卿委官去，邹子背淮来。\n风流信多美，朝夕豫平台。\n逸翮独不羣，清才復遒上。\n六辅昔推名，二江今振响。\n英华虽外发，磨琢终内朗。\n四海奋羽仪，清风久播驰。\n沈郁林难厕，青山翻易阻。\n迴首望烟霞，谁知慕俦侣。\n飘然不繫舟，为情自可求。\n若奉西园夜，浩想北园愁。\n无因逐萍藻，从尔泛清流。",
        "dynasty": "唐",
        "collection_info": null
    },
    {
        "uuid": "eee654b402cc878ffb14fdec9eb6adf2",
        "title": "采菊",
        "author": "李建业",
        "content": "簇簇竟相鲜，一枝开几番。\n味甘资曲{艹/糪}，香好胜兰荪。\n古道风摇远，荒篱露压繁。\n盈筐时采得，服饵近知门。",
        "dynasty": "唐",
        "collection_info": null
    },
    {
        "uuid": "e3d7229fda38f39f746a56c0b9a611c6",
        "title": "水精环",
        "author": "罗维",
        "content": "王室符长庆，环中得水精。\n任圆循不极，见素质仍贞。\n信是天然瑞，非因朴斲成。\n无瑕胜玉美，至洁过冰清。\n未肯齐珉价，宁同杂佩声。\n能衔任黄雀，亦欲应时明。",
        "dynasty": "唐",
        "collection_info": null
    },
    {
        "uuid": "9747c9955cc41ebc1d4ee4b25199a959",
        "title": "看牡丹",
        "author": "殷益",
        "content": "拥毳对芳丛，由来趣不同。\n髮从今日白，花是去年红。\n艳色随朝露，馨香逐晚风。\n何须待零落，然后始知空。",
        "dynasty": "唐",
        "collection_info": null
    },
    {
        "uuid": "248611962cbb2609d589b957b25853ce",
        "title": "赋得垣衣",
        "author": "李得",
        "content": "漠漠復霏霏，为君垣上衣。\n昭阳辇下草，应笑此生非。\n掩蔼青春去，苍茫白露稀。\n犹胜萍逐水，流浪不相依。",
        "dynasty": "唐",
        "collection_info": null
    },
    {
        "uuid": "a34b99280755dce1e2047f194c50a981",
        "title": "冬晚对雪忆胡处士",
        "author": "王邵",
        "content": "寒更传唱晚，清镜览衰颜。\n隔牖风惊竹，开帘雪满山。\n洒空深巷静，积素广庭闲。\n借问袁安舍，翛然尚闭关。",
        "dynasty": "唐",
        "collection_info": null
    },
    {
        "uuid": "9c35ae25a265e1b24b075f6d1651b92b",
        "title": "池上",
        "author": "曹修古",
        "content": "荷叶罩芙蓉，圆青映嫩红。\n佳人南陌上，翠盖立春风。",
        "dynasty": "唐",
        "collection_info": null
    },
    {
        "uuid": "b8818cc822f7dbfd788c4b41899f262e",
        "title": "对赵颖歌",
        "author": "朱子真",
        "content": "人间几日变桑田，谁识神仙洞裏天。\n短促虽知有殊异，且须欢醉在生前。",
        "dynasty": "唐",
        "collection_info": null
    },
    {
        "uuid": "c08941e4787647907d6d07687760aa7f",
        "title": "赋百舌鸟",
        "author": "严郭",
        "content": "此禽轻巧少同伦，我听长疑舌满身。\n星未没河先报晓，柳犹粘雪便迎春。\n频嫌海燕巢难定，却讶林莺语不真。\n莫倚清风更多事，玉楼还有晏眠人。",
        "dynasty": "唐",
        "collection_info": null
    },
    {
        "uuid": "e61ad701ea8f08cf3b1a02b638ad40a7",
        "title": "孤雁",
        "author": "张子明",
        "content": "隻影翩翩下碧湘，傍池鸳鹭宿银塘。\n虽逢夜雨迷深浦，终向晴天着旧行。\n忆伴几回思片月，蜕翎多为繫繁霜。\n江南塞北俱关念，两地飞归是故乡。",
        "dynasty": "唐",
        "collection_info": null
    },
    {
        "uuid": "9a68f2f528321b81ca89d46c43f8f599",
        "title": "水殿抛毬曲二首 一",
        "author": "李谨言",
        "content": "侍宴黄昏晓未休，玉阶夜色月如流。\n朝来自觉承恩最，笑倩傍人认绣毬。",
        "dynasty": "唐",
        "collection_info": null
    },
    {
        "uuid": "36582ca0e1b52a4e8021005021025f52",
        "title": "水殿抛毬曲二首 二",
        "author": "李谨言",
        "content": "堪恨隋家几帝王，舞裀揉尽绣鸳鸯。\n如今重到抛毬处，不是金鑪旧日香。",
        "dynasty": "唐",
        "collection_info": null
    },
    {
        "uuid": "b5300d8252eae4e9080cd75181f5a340",
        "title": "铜雀妓",
        "author": "吴烛",
        "content": "秋色西陵满绿芜，繁弦急管强欢娱。\n长舒罗袖不成舞，却向风前承泪珠。",
        "dynasty": "唐",
        "collection_info": null
    },
    {
        "uuid": "d2c8b086dbfae538a6bf06f2aa8fb45e",
        "title": "戏示诸妓",
        "author": "张保嗣",
        "content": "绿罗裙上标三棒，红粉腮边泪两行。\n抄手向前咨大使，这回不敢恼儿郎。",
        "dynasty": "唐",
        "collection_info": null
    },
    {
        "uuid": "04f97416d3e90d473d862265ca096bd5",
        "title": "末秋到家",
        "author": "潘图",
        "content": "归来无所利，骨肉亦不喜。\n黄犬却有情，当门卧摇尾。",
        "dynasty": "唐",
        "collection_info": null
    },
    {
        "uuid": "a1adbac69ac718de1fa7a9241197db38",
        "title": "送人往宣城",
        "author": "潘佐",
        "content": "江畔送行人，千山生暮氛。\n谢安团扇上，为画敬亭云。",
        "dynasty": "唐",
        "collection_info": null
    },
    {
        "uuid": "c6eaeacd95557ad37215ffd7273aabcc",
        "title": "洛阳河亭奉酬留守郡公追送",
        "author": "李逸",
        "content": "离亭饯落晖，腊酒减征衣。\n岁晚烟霞重，川寒云树微。\n戎装千里至，旧路十年归。\n还似汀洲雁，相逢又背飞。",
        "dynasty": "唐",
        "collection_info": null
    },
    {
        "uuid": "d08acff72ee02e1858e02cdc8c350f53",
        "title": "送道士曾昭莹",
        "author": "沈麟",
        "content": "南北东西事，人间会也无。\n昔曾栖玉笥，今也返玄都。\n雪片随天阔，泉声落石孤。\n丹霄人有约，去采石菖蒲。",
        "dynasty": "唐",
        "collection_info": null
    },
    {
        "uuid": "65ed5c8572548d803282e8ecc25ecc4b",
        "title": "赠别徐侃",
        "author": "安凤",
        "content": "一自离乡国，十年在咸秦。\n泣尽卞和血，不逢一故人。\n今日旧友别，羞此漂泊身。\n离情吟诗处，麻衣掩泪频。\n泪别各分袂，且及来年春。",
        "dynasty": "唐",
        "collection_info": null
    },
    {
        "uuid": "11e5a094df3f49381e1c9a8ec6b2169a",
        "title": "顾城",
        "author": "李伦",
        "content": "世久荒墟在，白云几代耕。\n市廛新草绿，里社故烟轻。\n不谨罹天讨，来苏岂忿兵。\n谁云殷鉴远，今古在人程。",
        "dynasty": "唐",
        "collection_info": null
    },
    {
        "uuid": "e1dd007dd7ce6357ab4ccf29c4356c0a",
        "title": "金钱花",
        "author": "卢子发",
        "content": "轮廓休夸四字书，红窠写出对庭除。\n时时买得佳人笑，本色金钱却不如。",
        "dynasty": "唐",
        "collection_info": null
    },
    {
        "uuid": "e92ee831791abef54846ae3c282f0feb",
        "title": "故白岩禅师院",
        "author": "王梦周",
        "content": "能师还世名还在，空闭禅堂满院苔。\n花树不随人寂寞，数株犹自出墙来。",
        "dynasty": "唐",
        "collection_info": null
    },
    {
        "uuid": "f58760b80675c45237ae915c4c528cf7",
        "title": "题九天使者庙",
        "author": "孙咸",
        "content": "独入玄宫礼至真，焚香不为贱贫身。\n秦淮两岸沙埋骨，湓浦千家血染尘。\n庐阜烟霞谁是主，虎溪风月属何人。\n九江太守勤王事，好放天兵渡要津。",
        "dynasty": "唐",
        "collection_info": null
    },
    {
        "uuid": "8d5f831f47410d362ae4047007133937",
        "title": "房公旧竹亭闻琴",
        "author": "李澣",
        "content": "石室寒飙警，孙枝雅器裁。\n坐来山水操，弦断弔尘埃。",
        "dynasty": "唐",
        "collection_info": null
    },
    {
        "uuid": "1c0091d352ba924bbd951a2f26555358",
        "title": "清溪馆作",
        "author": "钱戭",
        "content": "指途清溪裏，左右唯深林。\n云蔽望乡处，雨愁为客心。\n遇人多物役，听鸟时幽音。\n何必沧浪水，庶兹浣尘襟。",
        "dynasty": "唐",
        "collection_info": null
    },
    {
        "uuid": "be122eda8559ff0e24bec59eaffeec5c",
        "title": "晚春宴",
        "author": "韦道逊",
        "content": "日斜宾馆晚，春轻麦候初。\n帘暄巢幕燕，池跃戏莲鱼。\n石声随流响，桐影傍岩疎。\n谁能千里外，独寄八行书。",
        "dynasty": "唐",
        "collection_info": null
    },
    {
        "uuid": "afeb6062ca9a1580291edd394968cd02",
        "title": "长沙六快诗",
        "author": "王揆",
        "content": "湖外风物奇，长沙信难续。\n衡峰排古青，湘水湛寒绿。\n舟檝通大江，车轮会平陆。\n昔贤官是邦，仁泽流丰沃。\n今贤官是邦，刳啖人脂肉。\n怀昔甘棠花，伤今猛虎毒。\n然此一郡内，所乐人纔六。\n漕与二宪僚，守连两通属。\n高堂日暮会，深夜继以烛。\n帏幕皆绮纨，器皿尽金玉。\n歌喉若珠纍，舞腰如素束。\n千态与万状，六人欢不足。\n因成快活诗，荐之尧舜目。",
        "dynasty": "唐",
        "collection_info": null
    },
    {
        "uuid": "29f81b54b295cf2f60da7921d62d1144",
        "title": "广州王园寺伏日即事寄北中亲友",
        "author": "王言史",
        "content": "南越逢初伏，东林度一朝。\n曲池煎畏景，高阁绝微飙。\n竹簟移先洒，蒲葵破復摇。\n地偏毛瘴近，山毒火威饶。\n裛汗絺如濯，亲床枕并烧。\n堕枝伤翠羽，萎叶惜红蕉。\n且困流金炽，难成独酌谣。\n望霖窥润础，思吹候纤条。\n旅恨生乌浒，乡心繫浴桥。\n谁怜在炎客，一夕壮容销。",
        "dynasty": "唐",
        "collection_info": null
    },
    {
        "uuid": "1dd81b6954d326e50028402b8c6f8f8f",
        "title": "春日",
        "author": "宋雍",
        "content": "轻花细叶满林端，昨夜春风晓色寒。\n黄鸟不堪愁裏听，绿杨宜向雨中看。",
        "dynasty": "唐",
        "collection_info": null
    },
    {
        "uuid": "e22d28778170236788cdc129fc01b1bc",
        "title": "失题",
        "author": "宋雍",
        "content": "斜雨飞丝织晚风，疎帘半捲野亭空。\n荷花开尽秋光晚，零落残红绿沼中。",
        "dynasty": "唐",
        "collection_info": null
    },
    {
        "uuid": "bda5b054ec8e957c7272b84079c89e20",
        "title": "古意",
        "author": "戴休珽",
        "content": "穷秋朔风起，沧海愁阴涨。\n虏骑掠河南，汉兵屯灞上。\n羽书惊沙漠，刁斗喧亭障。\n关塞何苍茫，遥烽递相望。\n弱龄负奇节，侠客多招访。\n投笔弃繻生，提戈逐飞将。\n拔劒照霜白，怒髮衝冠壮。\n会立万里功，视君封侯相。",
        "dynasty": "唐",
        "collection_info": null
    },
    {
        "uuid": "bd25f5c4925acecb93275a2fc88ab5a3",
        "title": "勖曹生",
        "author": "卢鉟",
        "content": "桑扈交飞百舌忙，祖亭闻乐倍思乡。\n尊前有恨惭卑宦，席上无憀爱艳妆。\n莫为狂花迷眼界，须求真理定心王。\n游蜂采掇何时已，祗恐多言议短长。",
        "dynasty": "唐",
        "collection_info": null
    },
    {
        "uuid": "598adfb4f93bb02aa3b2a6f7105144b3",
        "title": "琴歌",
        "author": "赵抟",
        "content": "绿琴制自桐孙枝，十年窗下无人知。\n清声不与众乐杂，所以屈受尘埃欺。\n七弦脆断虫丝朽，辨别不曾逢好手。\n琴声若似琵琶声，卖与时人应已久。\n玉徽冷落无光彩，堪恨钟期不相待。\n凤啭吟幽鹤舞时，捻弄铮摐声亦在。\n向曾守贫贫不彻，贱价与人人不别。\n前迴忍泪却收来，泣向秋风两条血。\n乃知凡俗难可名，轻者却重重者轻。\n真龙不圣土龙圣，凤皇哑舌鸱枭鸣。\n何殊此琴哀怨苦，寂寞沈埋在幽户。\n万重山水不肯听，俗耳乐闻人打鼓。\n知君立身待分义，驱喝风雷在平地。\n一生从事不因人，健步窣云皆自致。\n不辞重拂弦上尘，市廛不买多谗人。\n莫辞憔悴与买取，为君一曲号青春。",
        "dynasty": "唐",
        "collection_info": null
    },
    {
        "uuid": "3a94e5fc21aa9a8dc7da5c229311706d",
        "title": "废长行",
        "author": "赵抟",
        "content": "紫牙镂合方如斗，二十四星衔月口。\n贵人迷此华筵中，运木手交如阵鬬。\n不算劳神运枯木，且废为官恤惸独。\n门前有吏吓孤穷，欲诉门深抱冤哭。\n耳厌人催坐衙早，纔闻此戏身先到。\n理人似爱长行心，天下安平多草草。\n何当化局为明镜，挂在高堂辨邪正。\n何当化子作笔锋，常在手中行法令。\n莫令终日迷如此，不治生民负天子。",
        "dynasty": "唐",
        "collection_info": null
    },
    {
        "uuid": "ca1a8762c6682171d3fcd1c08db2971c",
        "title": "玉女词",
        "author": "张安石",
        "content": "绮荐银屏空积尘，柳眉桃脸暗销春。\n不须更学阳台女，为雨为云趁恼人。",
        "dynasty": "唐",
        "collection_info": null
    },
    {
        "uuid": "4ea34f0e420ce4c280a146d2ff306c36",
        "title": "苦别",
        "author": "张安石",
        "content": "向前不信别离苦，而今自到别离处。\n两行粉泪红阑干，一朵芙蕖带残露。",
        "dynasty": "唐",
        "collection_info": null
    },
    {
        "uuid": "55374ceb3bb310bea277c1588c6a1a4b",
        "title": "石城",
        "author": "蒋吉",
        "content": "繫缆石城下，恣吟怀暂开。\n江人桡艇子，将谓莫愁来。",
        "dynasty": "唐",
        "collection_info": null
    },
    {
        "uuid": "6558926e22c1ed7667a070e7e71848f8",
        "title": "汉东道中",
        "author": "蒋吉",
        "content": "九十九冈遥，天寒雪未消。\n羸童牵瘦马，不敢过危桥。",
        "dynasty": "唐",
        "collection_info": null
    },
    {
        "uuid": "5facb405a22efc92686fb83857c1bbb3",
        "title": "高溪有怀",
        "author": "蒋吉",
        "content": "驻马高溪侧，旅人千里情。\n雁山山下水，还作此泉声。",
        "dynasty": "唐",
        "collection_info": null
    },
    {
        "uuid": "d659900b4eba642a62f82a017152b333",
        "title": "寄进士贾希",
        "author": "蒋吉",
        "content": "恨苦泪不落，耿然东北心。\n空囊与瘦马，羁绁意应深。",
        "dynasty": "唐",
        "collection_info": null
    },
    {
        "uuid": "8ed3d0437cfe491fb841c2518bbd34e1",
        "title": "出塞",
        "author": "蒋吉",
        "content": "瘦马羸童行背秦，暮鸦撩乱入残云。\n北风吹起寒营角，直至榆关人尽闻。",
        "dynasty": "唐",
        "collection_info": null
    },
    {
        "uuid": "f746f0452534ca6c12a675e446b95d73",
        "title": "旅泊",
        "author": "蒋吉",
        "content": "霜月正高鹦鹉洲，美人清唱发红楼。\n乡心暗逐秋江水，直到吴山脚下流。",
        "dynasty": "唐",
        "collection_info": null
    },
    {
        "uuid": "897ef3a59b52ff42f1e0b57852c5d5a7",
        "title": "次青云驿",
        "author": "蒋吉",
        "content": "马转栎林山鸟飞，商溪流水背残晖。\n行人几在青云路，底事风尘犹满衣。",
        "dynasty": "唐",
        "collection_info": null
    },
    {
        "uuid": "6cbd49a5d832a78cd56e3db783034128",
        "title": "大庾驿有怀",
        "author": "蒋吉",
        "content": "一囊书重百余斤，邮吏宁知去计贫。\n莫讶偏吟望乡句，明朝便见岭南人。",
        "dynasty": "唐",
        "collection_info": null
    },
    {
        "uuid": "79f36da604b7aa21926c41afb4470cd0",
        "title": "题商山修路僧院",
        "author": "蒋吉",
        "content": "此地修行山几枯，草堂生计只缾盂。\n支郎既解除艰险，试看人心平得无。",
        "dynasty": "唐",
        "collection_info": null
    },
    {
        "uuid": "25972d79992e0ab233540adc7a4da2c7",
        "title": "题长安僧院",
        "author": "蒋吉",
        "content": "出门争走九衢尘，总是浮生不了身。\n惟有水田衣下客，大家忙处作闲人。",
        "dynasty": "唐",
        "collection_info": null
    },
    {
        "uuid": "ce4b905bd4790d394f4cbd75287b8576",
        "title": "次商于感旧寄卢中丞",
        "author": "蒋吉",
        "content": "昔年簪组隘丘门，今日旌幢一院存。\n何事商于泪如雨，小儒偏受陆家恩。",
        "dynasty": "唐",
        "collection_info": null
    },
    {
        "uuid": "9b7d5f37679a071e9377385f880c93f0",
        "title": "樵翁",
        "author": "蒋吉",
        "content": "独入深山信脚行，惯当貙虎不曾惊。\n路傍花发无心看，惟见枯枝刮眼明。",
        "dynasty": "唐",
        "collection_info": null
    },
    {
        "uuid": "191e7bc979f7c390e07c2129897299a1",
        "title": "四老庙",
        "author": "蒋吉",
        "content": "无端舍钓学干名，不得溪山养性情。\n自省此身非达者，今朝羞拜四先生。",
        "dynasty": "唐",
        "collection_info": null
    },
    {
        "uuid": "981458781627c4692d42ad574d6d5e73",
        "title": "昭君冢",
        "author": "蒋吉",
        "content": "曾为汉帝眼中人，今作狂胡陌上尘。\n身死不知多少载，冢花犹带洛阳春。",
        "dynasty": "唐",
        "collection_info": null
    },
    {
        "uuid": "687abdf416289441c6750d8898038362",
        "title": "闻歌竹枝",
        "author": "蒋吉",
        "content": "巡堤听唱竹枝词，正是月高风静时。\n独向东南人不会，弟兄俱在楚江湄。",
        "dynasty": "唐",
        "collection_info": null
    },
    {
        "uuid": "5be22a77010a2803485663ec90552fe2",
        "title": "重门曲",
        "author": "周濆",
        "content": "憔悴容华怯对春，寂寥宫殿锁闲门。\n此身却羡宫中树，不失芳时雨露恩。",
        "dynasty": "唐",
        "collection_info": null
    },
    {
        "uuid": "f322f6a829af5c1b9c95a981d506be27",
        "title": "山下水",
        "author": "周濆",
        "content": "背云衝石出深山，浅碧泠泠一带寒。\n不独有声流出此，会归沧海助波澜。",
        "dynasty": "唐",
        "collection_info": null
    },
    {
        "uuid": "ba2722fad51fdf45b45adfdcaaa8c54a",
        "title": "逢邻女",
        "author": "周濆",
        "content": "日高邻女笑相逢，慢束罗裙半露胸。\n莫向秋池照绿水，参差羞杀白芙蓉。",
        "dynasty": "唐",
        "collection_info": null
    },
    {
        "uuid": "b5430512998016db3edc41c0639d59c5",
        "title": "废宅",
        "author": "周濆",
        "content": "牢落画堂空锁尘，荒凉庭树暗消春。\n豪家莫笑此中事，曾见此中人笑人。",
        "dynasty": "唐",
        "collection_info": null
    },
    {
        "uuid": "76ffb0b50fa2e806c00cd4788eed6575",
        "title": "奉和登会昌山应制",
        "author": "赵起",
        "content": "睿想入希夷，真游到具茨。\n玉鸾登嶂远，云辂出花迟。\n泉壑凝神处，阳和布泽时。\n六龙多顺动，四海正雍熙。",
        "dynasty": "唐",
        "collection_info": null
    },
    {
        "uuid": "6794b2a24b273fcd4b8e2ad6d6e6257c",
        "title": "冬日与羣公泛舟焦山 一",
        "author": "王瓒",
        "content": "江外水不冻，今年寒復迟。\n众芳且未歇，近腊仍夹衣。\n载酒适我情，兴来趣渐微。\n方舟大川上，环酌对落晖。\n两片青石棱，波际无因依。\n三山安可到，欲到风引归。\n沧溟壮观多，心目豁暂时。\n况得穷日夕，乘槎何所之。",
        "dynasty": "唐",
        "collection_info": null
    },
    {
        "uuid": "0cd3a38298dae9070818934bb2cd09e3",
        "title": "冬日与羣公泛舟焦山 二",
        "author": "王瓒",
        "content": "纵步不知远，夕阳犹未回。\n好花随处发，流水趂人来。",
        "dynasty": "唐",
        "collection_info": null
    },
    {
        "uuid": "c5609bccc6f07c3c2707ddf3b0da1d04",
        "title": "度揭鸿岭",
        "author": "慕容韦",
        "content": "闽越曾为塞，将军旧置营。\n我歌空感慨，西北望神京。",
        "dynasty": "唐",
        "collection_info": null
    },
    {
        "uuid": "8d51a29f6bd5e41f67a0aceeb9b7e707",
        "title": "湘江",
        "author": "黄文",
        "content": "潇湘江头三月春，柳条弄日摇黄金。\n鹧鸪一声在何许，黄陵庙前烟霭深。\n丹青欲画无好手，稳提玉勒沈吟久。\n马蹄不为行客留，心挂长林屡回首。",
        "dynasty": "唐",
        "collection_info": null
    },
    {
        "uuid": "a0d5a3d1473fb5b6e64e29622dc71067",
        "title": "题龙阳县青草湖",
        "author": "唐温如",
        "content": "西风吹老洞庭波，一夜湘君白髮多。\n醉后不知天在水，满船清梦压星河。",
        "dynasty": "唐",
        "collection_info": null
    },
    {
        "uuid": "5b60e86065dc46d7bca82443342eda2e",
        "title": "訾家洲",
        "author": "欧阳宾",
        "content": "旧业分明桂水头，人归业尽水东流。\n春风日暮江头立，不及渔人有钓舟。",
        "dynasty": "唐",
        "collection_info": null
    },
    {
        "uuid": "fb114e3006b6f7f87a6083ae35c9c311",
        "title": "题吉州龙溪",
        "author": "何敬",
        "content": "龙溪之山秀而峙，龙溪之水清无底。\n狂风激烈翻春涛，薄雾冥蒙溢清泚。\n奔流百折银河通，落花滚滚浮霞红。\n四时佳境不可穷，彷佛直与桃源通。",
        "dynasty": "唐",
        "collection_info": null
    },
    {
        "uuid": "e86bc9b15c94cc7fc4798bdf99affc5c",
        "title": "过睦州青溪渡",
        "author": "杨彝",
        "content": "天阔衔江雨，冥冥上客衣。\n潭清鱼可数，沙晚鴈争飞。\n川谷留云气，鹈鹕傍钓矶。\n瓢零江海客，欹侧一帆归。",
        "dynasty": "唐",
        "collection_info": null
    },
    {
        "uuid": "22ec1610aa201634afa2b9fcdb712958",
        "title": "阖闾城怀古",
        "author": "裴瑶",
        "content": "五湖春水接遥天，国破君亡不记年。\n惟有妖娥曾舞处，古台寂寞起愁烟。",
        "dynasty": "唐",
        "collection_info": null
    },
    {
        "uuid": "25ffb79ecd4dec3c05006bd2f0b77ed6",
        "title": "苇谷",
        "author": "郑玉",
        "content": "水会三川漾碧波，雕阴人唱采花歌。\n旧时白翟今荒壤，苇谷凄凄风雨多。",
        "dynasty": "唐",
        "collection_info": null
    },
    {
        "uuid": "73098453360ecf3c68c96e323380a092",
        "title": "登岳阳楼",
        "author": "麻温其",
        "content": "湖边景物属秋天，楼上风光似去年。\n仙侣缑生留福地，湘娥帝子寄哀弦。\n云门自统轩台外，木叶偏飞楚客前。\n极目江山何处是，一帆万里信归船。",
        "dynasty": "唐",
        "collection_info": null
    },
    {
        "uuid": "c007cd6215ac52e09313e9e66f666192",
        "title": "经望湖驿",
        "author": "韦镒",
        "content": "大漠无屯云，孤峰出乱柳。\n前驱白登道，顾失飞狐口。\n遥忆代王城，俯临恆山后。\n纍纍多古墓，寂寞为墟久。\n岂不固金汤，终闻击铜斗。\n交懽初仗信，接讌翻贻咎。\n埋宝贼夫人，磨笄伤彼妇。\n功成行且薄，义立名不朽。\n莫慎纤微端，其何社稷守。\n身殁国遂亡，此立人君丑。",
        "dynasty": "唐",
        "collection_info": null
    },
    {
        "uuid": "1a75f2e19daef2e4f570ed55510d569c",
        "title": "杪秋洞庭怀王道士",
        "author": "谢太虚",
        "content": "漂泊日復日，洞庭今更秋。\n青桃亦何意，此夜催人愁。\n惆怅客中月，裴回江上楼。\n心知楚天远，目送沧波流。\n谢客久已灭，微言无处求。\n空余白云在，客兴随孤舟。\n千里杳难尽，一身常独游。\n故园復何许，江汉徒迟留。",
        "dynasty": "唐",
        "collection_info": null
    },
    {
        "uuid": "5131f096142d45dce8e77a3a934f71c6",
        "title": "君山祠",
        "author": "周岳秀",
        "content": "万顷湖波浸碧天，旌封香火几千年。\n风涛澎湃鱼龙舞，栋宇峥嵘燕雀迁。\n远岫光中浓淡树，斜阳影裏往来船。\n江河愿借吹嘘便，应有神功在目前。",
        "dynasty": "唐",
        "collection_info": null
    },
    {
        "uuid": "adf6c0e670fab0fda566bc20fdbce129",
        "title": "新乐府",
        "author": "马逢",
        "content": "温谷春生至，宸游近甸荣。\n云随天上转，风入御筵轻。\n翠盖浮佳气，朱楼依太清。\n朝臣冠劒退，宫女管弦迎。",
        "dynasty": "唐",
        "collection_info": null
    },
    {
        "uuid": "5bdcaaf1513cebf5bc492353b5631cc1",
        "title": "部落曲",
        "author": "马逢",
        "content": "蕃军傍塞游，代马喷风秋。\n老将垂金甲，阏支着锦裘。\n琱戈蒙豹尾，红斾插狼头。\n日暮天山下，鸣笳汉使愁。",
        "dynasty": "唐",
        "collection_info": null
    },
    {
        "uuid": "69cd56476e267100c0d0d183c686bb0c",
        "title": "从军",
        "author": "马逢",
        "content": "汉马千蹄合一羣，单于鼓角隔山闻。\n沙塠风起红楼下，飞上胡天作阵云。",
        "dynasty": "唐",
        "collection_info": null
    },
    {
        "uuid": "fa5a02e919a730d4f877102ea10ad3c3",
        "title": "宫词二首 一",
        "author": "马逢",
        "content": "金吾持戟护轩檐，天乐传教万姓瞻。\n楼上美人相倚看，红妆透出水晶帘。",
        "dynasty": "唐",
        "collection_info": null
    },
    {
        "uuid": "5475e95e3437e30635a091ce09d2efb0",
        "title": "宫词二首 二",
        "author": "马逢",
        "content": "玉楼天半起笙歌，风送宫人笑语和。\n月影殿开闻晓漏，水晶帘捲近秋河。",
        "dynasty": "唐",
        "collection_info": null
    },
    {
        "uuid": "fec960c922e34943619bf82c6a15822b",
        "title": "长门失宠",
        "author": "萧意",
        "content": "自从别銮殿，长门几度春。\n不知金屋裏，更贮若为人。",
        "dynasty": "唐",
        "collection_info": null
    },
    {
        "uuid": "63ca67724a10d39c3ea217bf879000b5",
        "title": "下山逢故夫",
        "author": "徐之才",
        "content": "踟蹰下山妇，共申别离久。\n为问织缣人，何必长相守。",
        "dynasty": "唐",
        "collection_info": null
    },
    {
        "uuid": "1db791da636ab4cdbd20581baee3eacf",
        "title": "虏患",
        "author": "张陵",
        "content": "今日汉家探使迴，蚁迭胡兵来未歇。\n春风渭水不敢流，总作六军心上血。",
        "dynasty": "唐",
        "collection_info": null
    },
    {
        "uuid": "b7356ed0b119bdbfdf892a97eee11b92",
        "title": "夏日闺怨",
        "author": "蔡瓌",
        "content": "桃径李蹊绝芳园，炎氛炽日满愁轩。\n枝上鸟惊朱槿落，池中鱼戏绿苹翻。\n君恋京师久留滞，妾怨高楼积年岁。\n非关曾入楚王宫，直为相思腰转细。\n卧簟乘闲乍逐凉，熏炉畏热懒焚香。\n雨霑柳叶如啼眼，露滴莲花似汗妆。\n全由独自羞看影，艳是孤眠疑夜永。\n无情拂镜不成妆，有时却扇还风静。\n近日书来道欲归，鸳鸯文锦字息机。\n但恐愁容不相识，为教恆着别时衣。",
        "dynasty": "唐",
        "collection_info": null
    },
    {
        "uuid": "33543f3f0c4e610a5823c16dadb8c462",
        "title": "咏破扇",
        "author": "唐怡",
        "content": "轮如明月尽，罗似薄云穿。\n无由重掩笑，分在秋风前。",
        "dynasty": "唐",
        "collection_info": null
    },
    {
        "uuid": "47e37bc0ebef28b7b23f45119d8f539f",
        "title": "述怀",
        "author": "唐怡",
        "content": "万事皆零落，平生不可思。\n惟余酒中趣，不减少年时。",
        "dynasty": "唐",
        "collection_info": null
    },
    {
        "uuid": "841b900a56a6251348a4ec51e56e0141",
        "title": "咏烛寄人",
        "author": "潘求仁",
        "content": "烛与人相似，通宵遽白煎。\n不应须下泪，祗是为人然。",
        "dynasty": "唐",
        "collection_info": null
    },
    {
        "uuid": "6deb514949f699c59deb347dd1a5d7da",
        "title": "薛王花烛行",
        "author": "阎德隐",
        "content": "王子仙车下凤台，紫缨金勒驭龙媒。\n□□□□□□出，环佩锵锵天上来。\n鳷鹊楼前云半捲，鸳鸯殿上月裴回。\n玉盘错落银灯照，珠帐𤫩珑宝扇开。\n盈盈二八谁家子，红粉新妆胜桃李。\n从来六行比齐姜，自许千门奉楚王。\n楚王宫裏能服饰，顾盼倾城復倾国。\n合欢锦带蒲萄花，连理香裙石榴色。\n金炉半夜起氛氲，翡翠被重苏合熏。\n不学曹王遇神女，莫言罗敷邀使君。\n同心婉娩若琴瑟，更笑天河有灵匹。\n一朝福履盛王门，百代光辉增帝室。\n富贵荣华实可怜，路傍观者谓神仙。\n祗应早得淮南术，会见双飞入紫烟。",
        "dynasty": "唐",
        "collection_info": null
    },
    {
        "uuid": "a8e213ea7403f622248479eb7b75a1ff",
        "title": "三月歌",
        "author": "阎德隐",
        "content": "洛阳城路九春衢，洛阳城外柳千株。\n能得来时作眼觅，天津桥侧锦屠苏。",
        "dynasty": "唐",
        "collection_info": null
    },
    {
        "uuid": "3eafa73b60bc083b688b3d7a652a9cb7",
        "title": "妾薄命",
        "author": "刘元叔",
        "content": "自从离别守空闺，遥闻征战赴云梯。\n夜夜思君辽海北，年年弃妾渭桥西。\n阳春白日照空暖，紫燕衔花向庭满。\n彩鸾琴裏怨声多，飞鹊镜前妆梳断。\n谁家夫壻不从征，应是渔阳别有情。\n莫道红颜燕地少，家家还似洛阳城。\n旦逐新人殊未归，还令秋至夜霜飞。\n北斗星前横旅鴈，南楼月下捣寒衣。\n夜深闻鴈肠欲绝，独坐缝衣灯又灭。\n暗啼罗帐空自怜，梦度阳关向谁说。\n每怜容貌宛如神，如何薄命不如人。\n待君朝夕燕山至，好作明年杨柳春。",
        "dynasty": "唐",
        "collection_info": null
    },
    {
        "uuid": "648a718ebb5c42d5a636aa1a59ef2976",
        "title": "古别离",
        "author": "常理",
        "content": "君御狐白裘，妾居缃绮帱。\n粟钿金夹膝，花错玉搔头。\n离别生庭草，征衣断戍楼。\n蟏蛸网清曙，菡萏落红秋。\n小胆空房怯，长眉满镜愁。\n为传儿女意，不用远封侯。",
        "dynasty": "唐",
        "collection_info": null
    },
    {
        "uuid": "21344bd8956810a6af3296a811fb4a7e",
        "title": "妾薄命",
        "author": "常理",
        "content": "十五玉童色，双蛾青弯弯。\n鸟衔樱桃花，此时刺绣闲。\n娇小恣所爱，误人金指环。\n艳花句引落，灭烛屏风关。\n妾怕愁中画，君偷薄裏还。\n初谓来心平若案，谁知别意险如山。\n乍啼罗袖娇遮面，不忍看君莫惜颜。",
        "dynasty": "唐",
        "collection_info": null
    },
    {
        "uuid": "3610aee7d028803b1f7ed8253a7ee016",
        "title": "虞姬怨",
        "author": "冯待征",
        "content": "妾本江南采莲女，君是江东学劒人。\n逢君游侠英雄日，值妾年华桃李春。\n年华灼灼艳桃李，结髮簪花配君子。\n行逢楚汉正相持，辞家上马从君起。\n岁岁年年事征战，侍君帷幕损红颜。\n不惜罗衣沾马汗，不辞红粉着刀环。\n相期相许定关中，鸣銮鸣佩入秦宫。\n谁误四面楚歌起，果知五星汉道雄。\n天时人事有兴灭，智穷计屈心摧折。\n泽中马力先战疲，帐下蛾眉□□□。\n君王是日无神彩，贱妾此时容貌改。\n拔山意气都已无，渡江面目今何在。\n终天隔地与君辞，恨似流波无息时。\n使妾本来不相识，岂见中途怀苦悲。",
        "dynasty": "唐",
        "collection_info": null
    },
    {
        "uuid": "36bd7cafbb364929415ad24a2ee07b80",
        "title": "越溪怨",
        "author": "冷朝光",
        "content": "越王宫裏如花人，越水溪头采白苹。\n白苹未尽人先尽，谁见江南春復春。",
        "dynasty": "唐",
        "collection_info": null
    },
    {
        "uuid": "29aae92805a66899c71fee35844c66e1",
        "title": "吴宫怨",
        "author": "卫万",
        "content": "君不见吴王宫阁临江起，不见珠帘见江水。\n晓气晴来双阙间，潮声夜落千门裏。\n句践城中非旧春，姑苏台下起黄尘。\n祗今唯有西江月，曾照吴王宫裏人。",
        "dynasty": "唐",
        "collection_info": null
    },
    {
        "uuid": "3aa99eeb1734baac06acb1be06583b2c",
        "title": "春游吟",
        "author": "李章",
        "content": "初春徧芳甸，十里蔼盈瞩。\n美人摘新英，步步翫春绿。\n所思杳何处，宛在吴江曲。\n可怜不得共芳菲，日暮归来泪满衣。",
        "dynasty": "唐",
        "collection_info": null
    },
    {
        "uuid": "58a82a470d3ae424fd91053a4152862d",
        "title": "婕妤怨",
        "author": "王沈",
        "content": "长信梨花暗欲栖，应门上钥草萋萋。\n春风吹花乱扑户，[班]绝车声不至啼。",
        "dynasty": "唐",
        "collection_info": null
    },
    {
        "uuid": "33e6386fd25643f8cd93ccf3bd2e23c4",
        "title": "夜夜曲",
        "author": "王偃",
        "content": "北斗星移银汉低，班姬愁思凤城西。\n青槐陌上行人绝，明月楼前乌夜啼。",
        "dynasty": "唐",
        "collection_info": null
    },
    {
        "uuid": "99496ac7ee1b442a39cffb9fb1f617bb",
        "title": "明君词",
        "author": "王偃",
        "content": "北望单于日半斜，明君马上泣胡沙。\n一双泪滴黄河水，应得东流入汉家。",
        "dynasty": "唐",
        "collection_info": null
    },
    {
        "uuid": "952f11f1aa265c4f5032bc756ebc4f55",
        "title": "拟古东飞伯劳歌",
        "author": "李暇",
        "content": "秦王龙劒燕后琴，珊瑚宝匣镂双心。\n谁家女儿抱香枕，开衾灭烛愿侍寝。\n琼窗半上金镂帱，轻罗掩面不遮羞。\n青绮帏中坐相忆，红鸾镜裏见愁色。\n檐花照月莺对栖，空将可怜暗中啼。",
        "dynasty": "唐",
        "collection_info": null
    },
    {
        "uuid": "daf5f5ba88f662a3d46146264994d5df",
        "title": "怨诗三首 一",
        "author": "李暇",
        "content": "罗敷初总髻，蕙芳正娇小。\n月落始归船，春眠恆着晓。",
        "dynasty": "唐",
        "collection_info": null
    },
    {
        "uuid": "22d69d6e0628bab7010275eac86eb14a",
        "title": "怨诗三首 二",
        "author": "李暇",
        "content": "何处期郎游，小苑花台间。\n相忆不可见，且復乘月还。",
        "dynasty": "唐",
        "collection_info": null
    },
    {
        "uuid": "42b38e87384d3a850294f6c6deb28909",
        "title": "怨诗三首 三",
        "author": "李暇",
        "content": "别前花照路，别后露垂叶。\n歌舞须及时，如何坐悲妾。",
        "dynasty": "唐",
        "collection_info": null
    },
    {
        "uuid": "9805616fd8e05eef69f04f586d5eb021",
        "title": "碧玉歌",
        "author": "李暇",
        "content": "碧玉上官妓，出入千花林。\n珠被玳瑁床，感郎情意深。",
        "dynasty": "唐",
        "collection_info": null
    },
    {
        "uuid": "750d1007a989ece8756e4fcb6adeb40e",
        "title": "见美人闻琴不听",
        "author": "李播",
        "content": "洛浦风流雪，阳台朝暮云。\n闻琴不肯听，似妒卓文君。",
        "dynasty": "唐",
        "collection_info": null
    },
    {
        "uuid": "0836aad8763622a02a7217468d93d9e5",
        "title": "赋诗",
        "author": "辛弘智",
        "content": "君为河边草，逢春心剩生。\n妾如台上镜，得照始分明。",
        "dynasty": "唐",
        "collection_info": null
    },
    {
        "uuid": "db44faa8a19c51e2a6ff5f450ea5d7cf",
        "title": "自君之出矣",
        "author": "辛弘智",
        "content": "自君之出矣，梁尘静不飞。\n思君如满月，夜夜减容辉。",
        "dynasty": "唐",
        "collection_info": null
    },
    {
        "uuid": "e3157944d0db7bc2ebd18381386b711c",
        "title": "又自君之出矣",
        "author": "辛弘智",
        "content": "自君之出矣，宝镜为谁明。\n思君如陇水，常闻呜咽声。",
        "dynasty": "唐",
        "collection_info": null
    },
    {
        "uuid": "f483948044c6012df2f83f15c65cfa9b",
        "title": "题春梦秋归故里",
        "author": "吉师老",
        "content": "故国归路赊，春晚在天涯。\n明月夜来梦，碧山秋到家。\n开窗闻落叶，远墅见晴鸦。\n惊起晓庭际，莺啼桃杏花。",
        "dynasty": "唐",
        "collection_info": null
    },
    {
        "uuid": "6b5da1e34557968e336767a2c6aa097a",
        "title": "看蜀女转昭君变",
        "author": "吉师老",
        "content": "妖姬未着石榴裠，自道家连锦水濆。\n檀口解知千载事，清词堪叹九秋文。\n翠眉颦处楚边月，画卷开时塞外云。\n说尽绮罗当日恨，昭君传意向文君。",
        "dynasty": "唐",
        "collection_info": null
    },
    {
        "uuid": "71b50a45483b2da17edda09d876edc06",
        "title": "放猨",
        "author": "吉师老",
        "content": "放尔千山万水身，野泉晴树好为邻。\n啼时莫近潇湘岸，明月孤舟有旅人。",
        "dynasty": "唐",
        "collection_info": null
    },
    {
        "uuid": "636e294e0d385a0a45cfe6ba4bb673ac",
        "title": "鸳鸯",
        "author": "吉师老",
        "content": "江岛蒙蒙烟霭微，绿芜深处刷毛衣。\n渡头惊起一双去，飞上文君旧锦机。",
        "dynasty": "唐",
        "collection_info": null
    },
    {
        "uuid": "cf521140b9e4e794b7aebeca1f4d1a32",
        "title": "巫峡听猿",
        "author": "吴商浩",
        "content": "巴江猨啸苦，响入客舟中。\n孤枕破残梦，三声随晓风。\n连云波澹澹，和雾雨蒙蒙。\n巫峡去家远，不堪魂断空。",
        "dynasty": "唐",
        "collection_info": null
    },
    {
        "uuid": "6cebaa367635a1b7f4e8f25b678574e5",
        "title": "长安春赠友人",
        "author": "吴商浩",
        "content": "繁华堪泣帝城春，粉堞青楼势碍云。\n花对玉钩帘外发，歌飘尘土路边闻。\n几多远客魂空断，何处王孙酒自醺。\n各有归程千万里，东风时节恨离羣。",
        "dynasty": "唐",
        "collection_info": null
    },
    {
        "uuid": "2eee75397e637d818c0b70a983a9095b",
        "title": "塞上即事",
        "author": "吴商浩",
        "content": "身似星流迹似蓬，玉关孤望杳溟蒙。\n寒沙万里平铺月，晓角一声高捲风。\n战士殁边魂尚哭，单于猎处火犹红。\n分明更想残宵梦，故国依然在甬东。",
        "dynasty": "唐",
        "collection_info": null
    },
    {
        "uuid": "f5a8606a7b7d391b49ed69e666f46bed",
        "title": "宿山驿",
        "author": "吴商浩",
        "content": "文战何堪功未图，又驱羸马指天衢。\n露华凝夜渚莲尽，月彩满轮山驿孤。\n岐路辛勤终日有，乡关音信隔年无。\n好同范蠡扁舟兴，高挂一帆归五湖。",
        "dynasty": "唐",
        "collection_info": null
    },
    {
        "uuid": "dee3fe97d4c8f357b69d228103c6cfea",
        "title": "北邙山",
        "author": "吴商浩",
        "content": "北邙山草又青青，今日销魂事可明。\n绿酒醉来春未歇，白杨风起柳初晴。\n冈原旋葬松新长，年代无人阙半平。\n堪取金炉九还药，不能随梦向浮生。",
        "dynasty": "唐",
        "collection_info": null
    },
    {
        "uuid": "722d511b7b7882391f02d76717e23cca",
        "title": "秋塘晓望",
        "author": "吴商浩",
        "content": "钟尽疎桐散曙鸦，故山烟树隔天涯。\n西风一夜秋塘晓，零落几多红藕花。",
        "dynasty": "唐",
        "collection_info": null
    },
    {
        "uuid": "8cbaeb910666c3eb163675401675ae2a",
        "title": "水楼感事",
        "author": "吴商浩",
        "content": "高柳螀啼雨后秋，年光空感泪如流。\n满湖菱荇东归晚，闲倚南轩尽日愁。",
        "dynasty": "唐",
        "collection_info": null
    },
    {
        "uuid": "6450df9c22c4d512a135feae29038ca1",
        "title": "泊舟",
        "author": "吴商浩",
        "content": "身逐烟波魂自惊，木兰舟上一帆轻。\n云中有寺在何处，山底宿时闻磬声。",
        "dynasty": "唐",
        "collection_info": null
    },
    {
        "uuid": "94da623329f29dd37a3cc2a7f3351eae",
        "title": "湘云",
        "author": "吴商浩",
        "content": "□满湘江云莹空，纷纷长对水溶溶。\n日西遥望自归处，尽挂九疑千万峰。",
        "dynasty": "唐",
        "collection_info": null
    },
    {
        "uuid": "a90063ed771ac993ff7c335f56b78832",
        "title": "秋闺",
        "author": "沈祖仙",
        "content": "白马三军客，青娥十载思。\n玉庭霜落夜，罗幌月明时。\n鑪冷蜘蛛喜，灯高熠耀期。\n愁多不可曙，流涕坐空帏。",
        "dynasty": "唐",
        "collection_info": null
    },
    {
        "uuid": "e734828cabe8e47b218e2703eb63776b",
        "title": "秋闺",
        "author": "邵士彦",
        "content": "斜日空庭暮，幽闺积恨盈。\n细风吹帐冷，微月度窗明。\n怨坐啼相续，愁眠梦不成。\n调琴欲有弄，畏作断肠声。",
        "dynasty": "唐",
        "collection_info": null
    },
    {
        "uuid": "7159fe4096e330fe87401a3538f14ebc",
        "title": "捣衣",
        "author": "吴大江",
        "content": "沙塞秋应晚，金闺恨已空。\n那堪裂纨素，时许出房栊。\n杵影弄寒月，砧声调夜风。\n裁缝双泪尽，万里寄云中。",
        "dynasty": "唐",
        "collection_info": null
    },
    {
        "uuid": "a9623e485ba9d810334894adf7c7c2a8",
        "title": "题慈恩塔",
        "author": "荆叔",
        "content": "汉国山河在，秦陵草树深。\n暮云千里色，无处不伤心。",
        "dynasty": "唐",
        "collection_info": null
    },
    {
        "uuid": "421f9c1f951114997bea0d2c1be34834",
        "title": "三湘有怀",
        "author": "萧静",
        "content": "柳絮飞来别洛阳，梅花落后到三湘。\n世情已逐浮云散，离恨空随江水长。",
        "dynasty": "唐",
        "collection_info": null
    },
    {
        "uuid": "4f283a452e31e132d7f818dd2ba4110e",
        "title": "九日对酒",
        "author": "元凛",
        "content": "嘉辰復遇登高台，良朋笑语倾金罍。\n烟摊秋色正堪翫，风惹菊香无限来。\n未保乱离今日后，且谋欢洽玉山颓。\n谁知靖节当时事，空学狂歌倒载迴。",
        "dynasty": "唐",
        "collection_info": null
    },
    {
        "uuid": "39c6711e5c750ed027877eb2be5e7987",
        "title": "中秋夜不见月",
        "author": "元凛",
        "content": "蟾轮何事色全微，赚得佳人出绣帏。\n四野雾凝空寂寞，九霄云锁绝光辉。\n吟诗得句翻停笔，翫处临尊却掩扉。\n公子倚栏犹怅望，懒将红烛草堂归。",
        "dynasty": "唐",
        "collection_info": null
    },
    {
        "uuid": "8a85753ee3fb7400f21fd2bc5a9036ff",
        "title": "雷塘",
        "author": "徐振",
        "content": "九重城阙悲凉尽，一聚园林怨恨长。\n花忆所为犹自笑，草知无道更应荒。\n诗名占得风流在，酒兴催教运祚亡。\n若问皇天惆怅事，只应斜日照雷塘。",
        "dynasty": "唐",
        "collection_info": null
    },
    {
        "uuid": "bd89826ef666fce2be11ba23e17269bb",
        "title": "古意",
        "author": "徐振",
        "content": "扰扰都城晓又昏，六街车马五侯门。\n箕山渭水空明月，可是巢由绝子孙。",
        "dynasty": "唐",
        "collection_info": null
    },
    {
        "uuid": "f581a6b71eb4c67120c2a5c80911540d",
        "title": "寄人",
        "author": "张侹",
        "content": "酷怜风月为多情，还到春时别恨生。\n倚柱寻思倍惆怅，一塲春梦不分明。",
        "dynasty": "唐",
        "collection_info": null
    },
    {
        "uuid": "7e00508cb418cb4d4f2954c2de5b3002",
        "title": "武昌阻风",
        "author": "方泽",
        "content": "江上春风留客舟，无穷归思满东流。\n与君尽日闲临水，贪看飞花忘却愁。",
        "dynasty": "唐",
        "collection_info": null
    },
    {
        "uuid": "c1db8035903beb090d463267b65d4cff",
        "title": "秋夜宿淮口",
        "author": "景池",
        "content": "露白草犹青，淮舟倚岸停。\n风帆几处客，天地两河星。\n树静禽眠草，沙寒鹿过汀。\n明朝谁结伴，直去泛沧溟。",
        "dynasty": "唐",
        "collection_info": null
    },
    {
        "uuid": "97b44a818c37ec9f52b935a6fd154bdb",
        "title": "赠乔尊师",
        "author": "张鸿",
        "content": "长忌时人识，有家云涧深。\n性惟耽嗜酒，贫不破除琴。\n静鼓三通齿，频汤一味参。\n知师最知我，相引坐柽阴。",
        "dynasty": "唐",
        "collection_info": null
    },
    {
        "uuid": "512d89605f97da2c42bf2d5f60067f11",
        "title": "村行",
        "author": "姚揆",
        "content": "天淡雨初晴，游人恨不胜。\n乱山啼蜀魄，孤棹宿巴陵。\n影暗村桥柳，光寒水寺灯。\n罢吟思故国，窗外有渔罾。",
        "dynasty": "唐",
        "collection_info": null
    },
    {
        "uuid": "840aa6fff0f1960bf7dabc8e51676a5b",
        "title": "颕川客舍",
        "author": "姚揆",
        "content": "素琴孤劒尚闲游，谁共芳尊话唱酬。\n乡梦有时生枕上，客情终日在眉头。\n云拖雨脚连天去，树夹河声绕郡流。\n回首帝京归未得，不堪吟倚夕阳楼。",
        "dynasty": "唐",
        "collection_info": null
    },
    {
        "uuid": "770a1995d46128aa9251fd1b4db174bf",
        "title": "独不见",
        "author": "王训",
        "content": "日晚宜春暮，风软上林朝。\n对酒近初节，开楼荡夜谣。\n石桥通小涧，竹路上青霄。\n持底谁见许，长愁成细腰。",
        "dynasty": "唐",
        "collection_info": null
    },
    {
        "uuid": "6dae52f541d4e3bf2d2eb5f7254e33e3",
        "title": "归去来引",
        "author": "张炽",
        "content": "归去来，归期不可违。\n相见旋明月，浮云共我归。",
        "dynasty": "唐",
        "collection_info": null
    },
    {
        "uuid": "430cc4e2373e68e0e0688827dbcd44ca",
        "title": "结客少年场行",
        "author": "虞羽客",
        "content": "幽幷侠少年，金络控连钱。\n窃符方救赵，击筑正怀燕。\n轻生辞凤阙，挥袂上祈连。\n陆离横宝劒，出没骛征旃。\n蒙轮恆顾敌，超乘忽争先。\n摧枯逾百战，拓地远三千。\n骨都魂已散，楼兰首復传。\n龙城含宿雾，瀚海接遥天。\n歌吹金微返，振旅玉门旋。\n烽火今已息，非復照甘泉。",
        "dynasty": "唐",
        "collection_info": null
    },
    {
        "uuid": "2f165387d25af4aefa92473f8191e989",
        "title": "塞上",
        "author": "郑渥",
        "content": "出门何处问西东，指画翻为语论同。\n到此客头潜觉白，未秋山叶已飘红。\n帐前影落传书鴈，日下声交失马翁。\n早晚回鞭復南去，大衣高盖汉乡风。",
        "dynasty": "唐",
        "collection_info": null
    },
    {
        "uuid": "f927ebe131cedf99bbe3d5f8fc83794e",
        "title": "洛阳道",
        "author": "郑渥",
        "content": "客亭门外路东西，多少喧腾事不齐。\n杨柳惹鞭公子醉，苎麻掩泪鲁人迷。\n通宵尘土飞山月，是处经营夹御堤。\n顷刻知音几存殁，半回依约认轮蹄。",
        "dynasty": "唐",
        "collection_info": null
    },
    {
        "uuid": "06fd3352fdce70d33e9256a54e16ad50",
        "title": "宜春郡城闻猨",
        "author": "崔江",
        "content": "怨抱霜枝向月啼，数声清绕郡城低。\n那堪日夜有云雨，便似巫山与建溪。",
        "dynasty": "唐",
        "collection_info": null
    },
    {
        "uuid": "68f32f264751d511d6e76a37102e61c9",
        "title": "谪宜阳到荆渚",
        "author": "李伉",
        "content": "汉江江水水连天，被谪宜阳路几千。\n为问野人山鸟语，问予归棹是何年。",
        "dynasty": "唐",
        "collection_info": null
    },
    {
        "uuid": "20665a948a06c6e834159768dc75bb50",
        "title": "九嶷山",
        "author": "刘望",
        "content": "鼎湖冠劒有遗踪，晋汉真人羽化同。\n九转药成丹竈冷，五车云去玉堂空。\n仙家日月蓬壶裏，尘世烟花梦寐中。\n徒有旧山流水畔，老松枝叶苦吟风。",
        "dynasty": "唐",
        "collection_info": null
    },
    {
        "uuid": "7d2ab37d4690622435de9abb6ca06d32",
        "title": "郡城放猨献卫使君",
        "author": "易思",
        "content": "千岩万壑与云连，放出雕笼任自然。\n叶洒惊风啼暮雨，月凝残雪饮流泉。\n临岐莫似三声日，避射须依绕树年。\n应解感恩寻太守，攀萝时復到楼前。",
        "dynasty": "唐",
        "collection_info": null
    },
    {
        "uuid": "b1cc48820537d71b3b6b4549786985c9",
        "title": "题袁州龙兴寺",
        "author": "易思",
        "content": "百尺古松松下寺，宝幡朱盖画珊珊。\n闲庭甘露几回落，青石绿苔犹未干。",
        "dynasty": "唐",
        "collection_info": null
    },
    {
        "uuid": "707512709e877c8cd8db3d683b7ddf68",
        "title": "山中送弟方质",
        "author": "易思",
        "content": "山中殷勤弟别兄，兄还送弟下山行。\n芦花飞处秋风起，日暮不堪闻鴈声。",
        "dynasty": "唐",
        "collection_info": null
    },
    {
        "uuid": "087a2681942e0732418c5d4e049ebd26",
        "title": "寻易尊师不遇",
        "author": "易思",
        "content": "烂熳红霞光照衣，苔封白石路微微。\n华阳洞裏人何在，落尽松花不见归。",
        "dynasty": "唐",
        "collection_info": null
    },
    {
        "uuid": "67fcdf9a1c4cb663fe455aa2fa562760",
        "title": "秋日寄弟",
        "author": "赵防",
        "content": "凉风飒庭户，渐疑华髮侵。\n已经杨柳谢，犹听蟪蛄吟。\n雨助滩声出，云连野色深。\n鹡鸰今在远，年酒共谁斟。",
        "dynasty": "唐",
        "collection_info": null
    },
    {
        "uuid": "211a4c6bbb6e151aded5ef0e60bb8b5f",
        "title": "杨岐山",
        "author": "刘廓",
        "content": "千峰围古寺，深处敞楼台。\n景异寻常处，人须特达来。\n松杉寒更茂，岚霭昼还开。\n欲续丰碑语，含毫恨不才。",
        "dynasty": "唐",
        "collection_info": null
    },
    {
        "uuid": "c7a5681388bd3bbbfa4da3d68edcff37",
        "title": "南源山",
        "author": "姚偓",
        "content": "修径投幽隐，轻裘怯暮寒。\n闲僧能解榻，倦客得休鞍。\n白雨鸣山麓，青灯语夜阑。\n明朝梯石路，更仗笋舆安。",
        "dynasty": "唐",
        "collection_info": null
    },
    {
        "uuid": "0280d21cfab5cca970bf6aad423755c3",
        "title": "下第夜吟",
        "author": "戴衢",
        "content": "扰扰东西南北情，何人于此悟浮生。\n还缘无月春风夜，暂得独闻流水声。",
        "dynasty": "唐",
        "collection_info": null
    },
    {
        "uuid": "761e5181199ce78eacd79fbbb7547d88",
        "title": "句",
        "author": "戴衢",
        "content": "坐落千门日，吟残午夜灯。",
        "dynasty": "唐",
        "collection_info": null
    },
    {
        "uuid": "218802557dfabdaf0cb81cb0431b3991",
        "title": "咏月",
        "author": "李建枢",
        "content": "昨夜圆非今夜圆，却疑圆处减婵娟。\n一年十二度圆缺，能得几多时少年。",
        "dynasty": "唐",
        "collection_info": null
    },
    {
        "uuid": "92a9711f632edb890fe5f45235bf95de",
        "title": "谢人惠琴材",
        "author": "谢邈",
        "content": "风撼桐丝带月明，羽人乘醉截秋声。\n七弦妙制饶仙品，三尺良材称道情。\n池小未开春浪泛，岳低犹欠暮云生。\n何因乞与元中术，临化无妨膝上横。",
        "dynasty": "唐",
        "collection_info": null
    },
    {
        "uuid": "994b72f7d7504d6b4bf166b2b6543f24",
        "title": "谢僧寄拄杖",
        "author": "谢邈",
        "content": "峭壁猨啼采处深，一枝奇异出孤岑。\n感师千里寄来意，发我片云归去心。\n窗外冷敲檐冻折，溪边闲点戏鱼沉。\n他年必藉相携力，蹇步犹能返故林。",
        "dynasty": "唐",
        "collection_info": null
    },
    {
        "uuid": "4d9418f6568d71626f7f37cf8f15821a",
        "title": "失题二首 一",
        "author": "唐备",
        "content": "天若无雪霜，青松不如草。\n地若无山川，何人重平道。",
        "dynasty": "唐",
        "collection_info": null
    },
    {
        "uuid": "ced0205ed21f1a5759886ce3601eb126",
        "title": "失题二首 二",
        "author": "唐备",
        "content": "一日天无风，四溟波尽息。\n人心风不吹，波浪高百尺。",
        "dynasty": "唐",
        "collection_info": null
    },
    {
        "uuid": "17f775adbd6ef9ae50be491ef1f1992c",
        "title": "道傍木",
        "author": "唐备",
        "content": "狂风拔倒树，树倒根已露。\n上有数枝藤，青青犹未悟。",
        "dynasty": "唐",
        "collection_info": null
    },
    {
        "uuid": "cbeb168f79a616fc3b890193d71ee6e6",
        "title": "失题",
        "author": "方棫",
        "content": "午醉醒来晚，无人梦自惊。\n夕阳如有意，长傍小窗明。",
        "dynasty": "唐",
        "collection_info": null
    },
    {
        "uuid": "7cb265b3a92c718f62ad92f7e1d783fe",
        "title": "失题",
        "author": "范夜",
        "content": "举意三江竭，兴心四海枯。\n南游李邕死，北望宋珪殂。",
        "dynasty": "唐",
        "collection_info": null
    },
    {
        "uuid": "be47d9340bfa5adba4de020eb2d97f08",
        "title": "失题",
        "author": "卢羣玉",
        "content": "酒泻银瓶倒底清，夜深丝竹凤凰鸣。\n红妆醉起一花落，更引春风无限情。",
        "dynasty": "唐",
        "collection_info": null
    },
    {
        "uuid": "a5f5e5e934d42fd1c22f64ae7bf57763",
        "title": "投卢尚书",
        "author": "卢羣玉",
        "content": "无力不任为走役，有文安敢滞清平。\n从来若把耕桑定，免恃雕虫悞此生。",
        "dynasty": "唐",
        "collection_info": null
    },
    {
        "uuid": "2b99a62f1adffd85c03c31da3512d8c0",
        "title": "失题二首 一",
        "author": "杨行敏",
        "content": "驽骀嘶叫知无定，骐骥低垂自有心。\n山上高松溪畔竹，清风纔动是知音。",
        "dynasty": "唐",
        "collection_info": null
    },
    {
        "uuid": "b294d828418e8f19366c20b2cb7ee63d",
        "title": "失题二首 二",
        "author": "杨行敏",
        "content": "杜鹃花裏杜鹃啼，浅紫深红更傍溪。\n迟日霁光搜客思，晓来山路恨如迷。",
        "dynasty": "唐",
        "collection_info": null
    },
    {
        "uuid": "7e6773fdee9a969d02902f696689dd66",
        "title": "吴江别王长史",
        "author": "张怀",
        "content": "多年幞被玉山岑，鬓雪欺人忽满簪。\n驽马虽然贪短豆，野麋终是忆长林。\n鲈鱼未得乘归兴，鸥鸟惟应信此心。\n见说新桥好风景，会须乘月濯烦襟。",
        "dynasty": "唐",
        "collection_info": null
    },
    {
        "uuid": "ae14778e6a8c6886e9c9c97bc8d05493",
        "title": "题天台石桥",
        "author": "赵湘",
        "content": "白石峰犹在，横桥一径微。\n多年无客过，落日有云归。\n水净苔生髮，山寒树着衣。\n如何方广寺，千古去人稀。",
        "dynasty": "唐",
        "collection_info": null
    },
    {
        "uuid": "581b7c42d473207299460e747ab9b484",
        "title": "寄朗陵兄",
        "author": "杨持",
        "content": "刺举官犹屈，风谣政已成。\n行看换龟组，奏最谒承明。",
        "dynasty": "唐",
        "collection_info": null
    },
    {
        "uuid": "dfef5349ea52b785b8948194b24cd5f8",
        "title": "咏𣻕溪在历阳西一里",
        "author": "李聪",
        "content": "泠泠一带清溪水，远派□通历阳市。\n涓涓出自碧湖中，流入楚江烟雾裏。",
        "dynasty": "唐",
        "collection_info": null
    },
    {
        "uuid": "054d5885a6021958e7eeb26c346eafad",
        "title": "耒阳杜工部祠堂",
        "author": "徐介",
        "content": "手接汨罗水，天心知所存。\n固教工部死，来伴大夫魂。\n流落同千古，风骚共一源。\n消凝伤往事，斜日隐颓垣。",
        "dynasty": "唐",
        "collection_info": null
    },
    {
        "uuid": "5765d3c22d141af8bc6f4e5a2f0b085a",
        "title": "登单于台",
        "author": "李士元",
        "content": "悔上层楼望，翻成极目愁。\n路沿葱岭去，河背玉关流。\n马散眠沙碛，兵闲倚戍楼。\n残阳三会角，吹白旅人头。",
        "dynasty": "唐",
        "collection_info": null
    },
    {
        "uuid": "85869bc9348b475e22a9aac299028200",
        "title": "登阁",
        "author": "李士元",
        "content": "乱后独来登大阁，凭阑举目尽伤心。\n长堤过雨人行少，废苑经秋草自深。\n破落侯家通永巷，萧条宫树接疎林。\n总输释氏青莲馆，依旧重重布地金。",
        "dynasty": "唐",
        "collection_info": null
    },
    {
        "uuid": "c49440e84e48dbdb148c62a8c3c20353",
        "title": "山中作",
        "author": "冯道之",
        "content": "草堂在岩下，卜居聊自适。\n桂气满阶庭，松阴生枕席。\n远瞻惟鸟度，旁信无人迹。\n霭霭云生峰，潺潺水流石。\n颇寻黄卷理，庶就丹砂益。\n此即契吾生，何为苦尘役。",
        "dynasty": "唐",
        "collection_info": null
    },
    {
        "uuid": "d1dac1352fb4b82f0bd625785b6c2963",
        "title": "短歌二首 一",
        "author": "徐谦",
        "content": "穷通皆是运，荣辱岂关身。\n不愿门前客，看时逢故人。",
        "dynasty": "唐",
        "collection_info": null
    },
    {
        "uuid": "34568f85f99384108277979b47e1143b",
        "title": "短歌二首 二",
        "author": "徐谦",
        "content": "意气青云裏，爽朗烟霞外。\n不羡一囊钱，唯重心襟会。",
        "dynasty": "唐",
        "collection_info": null
    },
    {
        "uuid": "0561cbb5dfe978ae9f405771d0cbfd24",
        "title": "塞下曲",
        "author": "杨达",
        "content": "秋日幷州路，黄榆落故关。\n孤城吹角罢，数骑射鵰还。\n帐幕遥临水，牛羊自下山。\n行人正垂泪，烽火起云间。",
        "dynasty": "唐",
        "collection_info": null
    },
    {
        "uuid": "bdb5c285d3cd53b6cc19aef050ffe837",
        "title": "明妃怨",
        "author": "杨达",
        "content": "汉国明妃去不还，马驼弦管向阴山。\n匣中纵有菱花镜，羞对单于照旧颜。",
        "dynasty": "唐",
        "collection_info": null
    },
    {
        "uuid": "b2368d048e4346ed3b9ed501f7fbdf01",
        "title": "送邹尊师归洞庭",
        "author": "杨逵",
        "content": "众岛在波心，曾居旧隐林。\n近闻飞檄急，转忆卧云深。\n卖药唯供酒，归舟只载琴。\n遥知明月夜，坐石自开襟。",
        "dynasty": "唐",
        "collection_info": null
    },
    {
        "uuid": "9cf48725adad60a09df17d2f2c7fe24b",
        "title": "送张兵曹赴营田",
        "author": "魏兼恕",
        "content": "河曲今无战，王师每务农。\n选才当重委，足食乃深功。\n草色孤城外，云阴绝漠中。\n萧关休叹别，归望在乘騘。",
        "dynasty": "唐",
        "collection_info": null
    },
    {
        "uuid": "3d691814ce1d9a351d061e5fe0f52d83",
        "title": "晚霁登汝南大云阁",
        "author": "贾彦璋",
        "content": "禅宫新歇雨，香阁晚登临。\n邑树晴光起，川苗佳气深。\n水包城下岸，云细郢中岑。\n自叹牵卑日，聊开望远心。",
        "dynasty": "唐",
        "collection_info": null
    },
    {
        "uuid": "615249ea6003e38277564f3c9d8d2d77",
        "title": "宿香山阁",
        "author": "贾彦璋",
        "content": "暝望香山阁，梯云宿半空。\n轩窗闭潮海，枕席拂烟虹。\n朱网防栖鸽，纱灯护夕虫。\n一闻鸡唱晓，已见日曈曈。",
        "dynasty": "唐",
        "collection_info": null
    },
    {
        "uuid": "711948d559f40ca66458ada6ef4cdc53",
        "title": "苏着作山池",
        "author": "贾彦璋",
        "content": "水树子云家，峯瀛宛不赊。\n芥浮舟是叶，莲发岫为花。\n酌蚁开春瓮，观鱼凭海查。\n游苏多石友，题赠满瑶华。",
        "dynasty": "唐",
        "collection_info": null
    },
    {
        "uuid": "4a512ea1b7d87919ff3d1d3311169d33",
        "title": "王龙骧墓",
        "author": "贾彦璋",
        "content": "昔擅登坛宠，爰光典午朝。\n刀悬临益梦，龙启渡江谣。\n茂绩当年举，英魂此地销。\n唯余孤壠上，日夕起松飙。",
        "dynasty": "唐",
        "collection_info": null
    },
    {
        "uuid": "20d54e2e88a9bbc5584214f7b88dc226",
        "title": "折杨柳",
        "author": "欧阳瑾",
        "content": "垂柳拂妆台，葳蕤叶半开。\n年华枝上见，边思曲中来。\n嫩色宜新雨，轻花伴落梅。\n朝朝倦攀折，征戍几时回。",
        "dynasty": "唐",
        "collection_info": null
    },
    {
        "uuid": "1f90c84be7dd7bd4efa9f6fd2b4bf694",
        "title": "江南曲",
        "author": "李叔卿",
        "content": "湖上女，江南花，无双越女春浣纱。\n风似箭，月如弦，少年吴儿晓进船。\n郗家子弟谢家郎，乌巾白袷紫香囊。\n菱歌思欲绝，楚舞断人肠。\n歌舞未终涕双陨，旧宫坡陁纔嶙隐。\n西山暮雨过江来，北渚春云沿海尽。\n渡口水流缓，妾归宵剩迟。\n含情为君再理曲，月华照出澄江时。",
        "dynasty": "唐",
        "collection_info": null
    },
    {
        "uuid": "3d48d845fcb1f4d96287c3cbf9ca3af0",
        "title": "芳树",
        "author": "李叔卿",
        "content": "春看玫瑰树，西邻即宋家。\n门深重暗叶，墙近度飞花。\n影拂桃阴浅，香传李径斜。\n靓妆愁日暮，流涕向窗纱。",
        "dynasty": "唐",
        "collection_info": null
    },
    {
        "uuid": "41faaee08d5be8aacdc2addcaf7a79a5",
        "title": "送杨谏议赴河西节度判官兼呈韩王二侍御",
        "author": "熊曜",
        "content": "贤哉征西将，幕府多俊人。\n筹议秉刀尺，话言在经纶。\n先鞭羡之子，走马辞咸秦。\n庭论许名实，数公当即真。\n行行弄文翰，婉婉光使臣。\n今者所从谁，不闻歌苦辛。\n黄云萧关道，白日惊沙尘。\n虏寇有时猎，汉兵行復巡。\n王师已无战，传檄奉良臣。",
        "dynasty": "唐",
        "collection_info": null
    },
    {
        "uuid": "54cd49a4f9c010fefb664e9448b33334",
        "title": "登巴陵开元寺西阁赠衡岳僧方外",
        "author": "李宾",
        "content": "衡岳有开士，五峰秀贞骨。\n见君万里心，海水照秋月。\n大臣南溟去，问道皆请谒。\n洒以甘露言，清凉润肌髮。\n湖海落天镜，香阁凌银阙。\n登眺餐惠风，心花期启发。",
        "dynasty": "唐",
        "collection_info": null
    },
    {
        "uuid": "6ed4d8fed78067026eb40b0f30121aea",
        "title": "登瓦官寺阁",
        "author": "李宾",
        "content": "晨登瓦官阁，极眺金陵城。\n钟山对北户，淮水入南荣。\n漫漫雨花落，嘈嘈天乐鸣。\n两廊振法鼓，四角吹风筝。\n杳无霄汉上，仰攀日月行。\n山空霸气灭，地古寒阴生。\n寥廓云海晚，苍茫宫观平。\n门余阊阖字，楼识凤凰名。\n雷作百川动，神扶万栱倾。\n灵光一向贵，长此镇吴京。",
        "dynasty": "唐",
        "collection_info": null
    },
    {
        "uuid": "bef42bdd91d00d8acddf5767ce112af1",
        "title": "金陵怀古",
        "author": "唐尧臣",
        "content": "晋末英雄起，神器沦荒服。\n胡月蚀中原，白日升旸谷。\n金陵实形胜，关山固重复。\n巨壑隍北壖，长江堑西隩。\n凿山拟嵩华，穿地象伊谷。\n草昧席罗图，荜路戴黄屋。\n一时因地险，五世享天禄。\n礼乐何煌煌，文章纷郁郁。\n多士春林秀，作颂清风穆。\n出入三百年，朝事几翻覆。\n搀抢如云勃，鲸鲵旋自曝。\n倦闻金鼎移，骤覩灵龟卜。\n吁嗟王气尽，坐悲天运倏。\n天道何茫茫，善淫乃相復。\n行路偏衣半，遂亡大梁族。\n日隐汀洲上，登舻𦪇川陆。\n月迴吴山树，风闻楚江鹄。\n因依兰蕙藂，采撷不盈掬。",
        "dynasty": "唐",
        "collection_info": null
    },
    {
        "uuid": "38bf52820b921b76d64e848630e5cb9e",
        "title": "咏浮沤为辛明府作",
        "author": "郑缙",
        "content": "行潦散轻沤，清规吐未收。\n雨来波际合，风起浪中浮。\n晶晃明苔砌，参差绕芥舟。\n影疑星泛晓，光似露涵秋。\n皎皎珠同净，漂漂梗共流。\n洁容无变染，圆知有谦柔。\n欲作微涓效，先从淡水游。",
        "dynasty": "唐",
        "collection_info": null
    },
    {
        "uuid": "e86535c09672b3480ffdb9cb9e6e3ac1",
        "title": "莺",
        "author": "郑缙",
        "content": "欲啭声犹涩，将飞羽未调。\n高风不借便，何处得迁乔。",
        "dynasty": "唐",
        "collection_info": null
    },
    {
        "uuid": "93b41e40d407c761f9df0181197b77b0",
        "title": "鹦鹉",
        "author": "吴英秀",
        "content": "莫把金笼闭鹦鹉，箇箇聪明解人语。\n忽然更向君前言，三十六宫愁几许。",
        "dynasty": "唐",
        "collection_info": null
    },
    {
        "uuid": "ac3fc8b1b2b7e20eb71d786fb1d2b13d",
        "title": "马",
        "author": "陈凝",
        "content": "未明龙骨骏，幸得到神州。\n自有千金价，宁忘伯乐酬。\n虽知殊欵段，莫敢比骅骝。\n若遇追风便，当轩一举头。",
        "dynasty": "唐",
        "collection_info": null
    },
    {
        "uuid": "aad4d35fa0235d40b373824ea45fa969",
        "title": "凤",
        "author": "伊梦昌",
        "content": "好是山家凤，歌成非楚鸡。\n毫光洒风雨，纹綵动云霓。\n竹实不得饱，桐孙何足栖。\n岐阳今好去，律吕正凄凄。",
        "dynasty": "唐",
        "collection_info": null
    },
    {
        "uuid": "ece79ecb6fc921a117354b232cfc98a2",
        "title": "送韦员外赴朔方",
        "author": "郑严",
        "content": "白露边秋早，皇华戎事催。\n已推仙省妙，更是幕中才。\n出饯倾朝列，深功伫帝台。\n坐闻长策利，终见勒铭迴。",
        "dynasty": "唐",
        "collection_info": null
    },
    {
        "uuid": "1e5a5ef6dbeb9d0986541a2fd16518aa",
        "title": "险竿行",
        "author": "柳曾",
        "content": "山险惊摧辀，水险能覆舟。\n奈何平地不肯立，走上百尺高竿头。\n我不知尔是人耶復猱耶？使我为尔长嘆嗟。\n我闻孝子不许国，忠臣不爱家。\n尔今轻命重黄金，忠孝两亏徒尔夸。\n始以险技悦君目，终以贪心媚君禄。\n百尺高竿百度缘，一足参差一家哭。\n险竿儿，听我语，更有险徒险于汝。\n重于权者失君恩，落向天涯海边去。\n险竿儿，尔须知，险途欲往尔可思。\n上得不下下不得，我谓此辈险于险竿儿。",
        "dynasty": "唐",
        "collection_info": null
    },
    {
        "uuid": "a97ab91eb95714a3bc94249752d66e1f",
        "title": "琵琶行",
        "author": "牛殳",
        "content": "何人斸得一片木，三尺春冰五音足。\n一弹决破真珠囊，迸落金盘声断续。\n飘飘飖飖寒丁丁，虫豸出蛰神鬼惊。\n秋鸿叫侣代云黑，猩猩夜啼蛮月明。\n潏潏汩汩声不定，胡雏学汉语未正。\n若似长安月蚀时，满城敲鼓声噒噒。\n青山飞起不压物，野水流来欲湿人。\n伤人忆得陈后主，春殿半酣细腰舞。\n黄莺百舌正相呼，玉树后庭花带雨。\n二妃哭处山重重，二妃没后云溶溶。\n夜深霜露锁空庙，零落一丛斑竹风。\n金谷园中草初绿，石崇一弄思归曲。\n当时二十四友人，手把金杯听不足。\n又似贾客蜀道间，千铎万磬鸣空山。\n未若此调呦呦兮啁啁，嘈嘈兮啾啾。\n引之于山，兽不能走。\n吹之于水，鱼不能游。\n方知此艺不可有，人间万事凭双手。\n若何为我再三弹，送却花前一尊酒。",
        "dynasty": "唐",
        "collection_info": null
    },
    {
        "uuid": "f7fb68d730aab33e9743cb19a5b6d739",
        "title": "方响歌",
        "author": "牛殳",
        "content": "乐中何乐偏堪赏，无过夜深听方响。\n缓击急击曲未终，暴雨飘飘生坐上。\n铿铿铛铛寒重重，盘涡蹙派鸣蛟龙。\n高楼漏滴金壶水，碎电打着山寺钟。\n又似公卿入朝去，环佩鸣玉长街路。\n忽然碎打入破声，石崇推倒珊瑚树。\n长短参差十六片，敲击宫商无不遍。\n此乐不教外人闻，寻常只向堂前宴。",
        "dynasty": "唐",
        "collection_info": null
    },
    {
        "uuid": "6d13e68839f979b490e32431dbd3e222",
        "title": "经太华",
        "author": "卫光一",
        "content": "太华五千寻，重嵒合沓起。\n势飞白云外，影倒黄河裏。\n上有千莲叶，服之久不死。\n山高采难得，叹息徒仰止。",
        "dynasty": "唐",
        "collection_info": null
    },
    {
        "uuid": "edd3271ed4eb7e801f0c971a849f391b",
        "title": "季夏入北山",
        "author": "林璠",
        "content": "整驾俟明发，逶迤历险途。\n天形逼峰尽，地势入溪无。\n树绕圆潭密，云横迭障孤。\n谁怜后时者，六月未南图。",
        "dynasty": "唐",
        "collection_info": null
    },
    {
        "uuid": "4b04579689147b8c9ccfe747f702e834",
        "title": "适思",
        "author": "颜胄",
        "content": "芳岁不我与，飒然凉风生。\n繁华扫地歇，蟋蟀充堂鸣。\n感物增忧思，奋衣出游行。\n行值古墓林，白骨下纵横。\n田竖鞭髑髅，村童扫精灵。\n精灵无奈何，像设安所荣。\n石人徒瞑目，表柱烧无声。\n试读碑上文，乃是昔时英。\n位极君诏葬，勋高盈忠贞。\n宠终禁樵采，立嗣修坟茔。\n运否前政缺，羣盗多蚊䖟。\n即此丘壠坏，铁心为霑缨。\n当其崇树日，岂意侵夺併。\n冥漠生变故，凄凉结幽明。\n悲端岂自我，外物纷相萦。\n所适非所见，前登江上城。\n倚楼临绿水，一望解伤情。",
        "dynasty": "唐",
        "collection_info": null
    },
    {
        "uuid": "b1bf312697bb74534e2eb6970d28a023",
        "title": "古意",
        "author": "邢象玉",
        "content": "家中酒新熟，园裏叶初荣。\n伫杯欲取醉，悒然思友生。\n忽闻有奇客，何姓復何名。\n嗜酒陶彭泽，能琴阮步兵。\n何须问寒暑，径共坐山亭。\n举袂祛啼鸟，扬巾扫落英。\n心神无俗累，歌咏有新声。\n新声是何曲，沧浪之水清。",
        "dynasty": "唐",
        "collection_info": null
    },
    {
        "uuid": "593fabdbab6d855d072fb6638fe3250d",
        "title": "采莲曲",
        "author": "张敬徽",
        "content": "游女泛江晴，莲红水復清。\n竞多愁日暮，争疾畏船倾。\n波动疑钗落，风生觉袖轻。\n相看未尽意，归浦棹歌声。",
        "dynasty": "唐",
        "collection_info": null
    },
    {
        "uuid": "795903606ee5ba0aa5eef8339ee3088d",
        "title": "采莲",
        "author": "徐玄之",
        "content": "越艳荆姝惯采莲，兰桡画檝满长川。\n秋来江水澄如练，映水红妆如可见。\n此时莲浦珠翠光，此日荷风罗绮香。\n纤手周游不暂息，红英烂熳殊未极。\n夕鸟栖林人欲稀，长歌哀怨采莲归。",
        "dynasty": "唐",
        "collection_info": null
    },
    {
        "uuid": "4bcfa88a0e3435616873b92a8c504114",
        "title": "同崔员外温泉宫即事",
        "author": "郭汭",
        "content": "辇辂移双阙，宸游整六师。\n天迴紫微座，日转羽林旗。\n雷气寒戈戟，军容壮武貔。\n弓鸣射雁处，泉暖跃龙时。\n惠化成观俗，讴谣入赋诗。\n同欢王道盛，相与咏雍熙。",
        "dynasty": "唐",
        "collection_info": null
    },
    {
        "uuid": "2c586eab4949012c907116a41d7b9056",
        "title": "题沈黎城",
        "author": "权彻",
        "content": "苏子卧北海，马翁渡南洲。\n迹恨事乃立，功达名遂休。\n夜闻羽书至，召募此边州。\n铁骑耀楚甲，玉匣横吴钩。\n雪厚羣山冻，蓬飞荒塞秋。\n久戍曷辞苦，数战期封侯。\n不学竖儒辈，谈经空白头。",
        "dynasty": "唐",
        "collection_info": null
    },
    {
        "uuid": "0b97b9ea11f7184c7dfbe22e1801fb34",
        "title": "登乐游原怀古",
        "author": "豆卢回",
        "content": "缅惟汉宣帝，初谓皇曾孙。\n虽在襁褓中，亦遭巫蛊冤。\n至哉丙廷尉，感激义弥敦。\n驰逐莲勺道，出入诸陵门。\n一朝风云会，竟登天位尊。\n握符升宝历，负扆御华轩。\n赫奕文物备，葳蕤休瑞繁。\n卒为中兴主，垂名于后昆。\n雄图奄已谢，余址空復存。\n昔为乐游苑，今为狐兔园。\n朝见牧竖集，夕闻栖鸟喧。\n萧条灞亭岸，寂寞杜陵原。\n羃䍥野烟起，苍茫岚气昏。\n二曜屡迴薄，四时更凉温。\n天道尚如此，人理安可论。",
        "dynasty": "唐",
        "collection_info": null
    },
    {
        "uuid": "32e6cdbc21d2e87f13c6565aee7395cf",
        "title": "静女歌",
        "author": "张南容",
        "content": "静女乐于静，动合古人则。\n妙年工诗书，弱岁勤组织。\n端居愁若痴，谁復理容色。\n十五坐幽闺，四邻不相识。\n夭夭邻家子，百花装首餙。\n日月淇上游，笑人不踰阈。\n河水自浊济自清，仙台蛾眉秦镜明。\n为照齐王门下丑，何如汉帝掌中轻。",
        "dynasty": "唐",
        "collection_info": null
    },
    {
        "uuid": "27362f5615404b7bd7bc390cb5a05202",
        "title": "古兴二首 一",
        "author": "沈徽",
        "content": "蔓草自细微，女萝始夭夭。\n夤缘至百尺，荣耀非一朝。\n敷色高碧岭，流芳薄丹霄。\n如何摧秀木，正为余波漂。\n茎叶落岩迹，英蕤从风飙。\n洪柯不足恃，况乃託陵苕。",
        "dynasty": "唐",
        "collection_info": null
    },
    {
        "uuid": "23465cd775c85014852c1f68568262f4",
        "title": "古兴二首 二",
        "author": "沈徽",
        "content": "长安富豪右，信是天下枢。\n戚里笙歌发，禁门冠盖趋。\n攀云无丑士，唾地尽成珠。\n日晏下双阙，烟花乱九衢。\n恩荣在片言，零落亦须臾。\n何意还自及，曲池今已芜。",
        "dynasty": "唐",
        "collection_info": null
    },
    {
        "uuid": "1bbd264f3b6942bcae7efad2abb43f01",
        "title": "晚望",
        "author": "林琨",
        "content": "清晨孤亭裏，极目对前岑。\n远与天水合，长霞生夕林。\n苍然平楚意，杳霭半秋阴。\n落日川上尽，关城云外深。\n方予事岩壑，及此欲抽簪。\n诗就蓬山道，还兹契宿心。",
        "dynasty": "唐",
        "collection_info": null
    },
    {
        "uuid": "b8e688ae4a1039acc14b4bb93396d1ff",
        "title": "阳春歌",
        "author": "吴象之",
        "content": "帘低晓露湿，帘捲莺声急。\n欲起把箜篌，如凝綵弦涩。\n孤眠愁不转，点泪声相及。\n净扫阶上花，风来更吹入。",
        "dynasty": "唐",
        "collection_info": null
    },
    {
        "uuid": "ac32106d7fa83981d5ce0aaa638b5ecb",
        "title": "少年行",
        "author": "吴象之",
        "content": "承恩借猎小平津，使气常游中贵人。\n一掷千金浑是胆，家无四壁不知贫。",
        "dynasty": "唐",
        "collection_info": null
    },
    {
        "uuid": "c0ad85f88958b8a2f65b977651a6c60e",
        "title": "晚至乡亭",
        "author": "郑德玄",
        "content": "长亭日已暮，驻马暂盘桓。\n山川杳不极，徒侣默相看。\n云夕荆台暗，风秋郢路寒。\n客心一如此，谁復采芳兰。",
        "dynasty": "唐",
        "collection_info": null
    },
    {
        "uuid": "120f622a7dcf2ce82d80255006f9f1a8",
        "title": "舟行旦发",
        "author": "张轸",
        "content": "夜帆时未发，同侣暗相催。\n山晓月初下，江鸣潮欲来。\n稍分扬子岸，不辨越王台。\n自客水乡裏，舟行知几迴。",
        "dynasty": "唐",
        "collection_info": null
    },
    {
        "uuid": "fe46dae5fa3a2c066323041c4e07f929",
        "title": "奉和夏日游山应制",
        "author": "蔡文恭",
        "content": "首夏林壑清，薄暮烟霞上。\n连岩耸百仞，绝壑临千丈。\n照灼晚花鲜，潺湲夕流声。\n悠然动睿思，息驾寻真赏。\n掞彼涡川作，怀兹洛滨想。\n窃吹等齐竽，何用承恩奖。",
        "dynasty": "唐",
        "collection_info": null
    },
    {
        "uuid": "d84e2cf821f09d123cd42ad3d3cefb4b",
        "title": "旅泊江津言怀",
        "author": "贾宗",
        "content": "征途几迢遰，客子倦西东。\n乘流如泛梗，逐吹似惊蓬。\n飘飖万里外，辛苦百年中。\n异县心期阻，他乡风月同。\n云归全岭暗，日落半江红。\n自然堪迸泪，非是泣途穷。",
        "dynasty": "唐",
        "collection_info": null
    },
    {
        "uuid": "2669c4614e5cb2739c213a5d68c92c7a",
        "title": "大梁行",
        "author": "唐尧客",
        "content": "客有成都来，为我弹鸣琴。\n前弹别鹤操，后奏大梁吟。\n大梁伤客情，荒台对古城。\n版筑有陈迹，歌吹舞遗声。\n雄哉魏公子，畴日好罗英。\n秀士三千人，煌煌列众星。\n金槌夺晋鄙，白刃刎侯嬴。\n邯郸救赵北，函谷走秦兵。\n君子荣且昧，忠信莫之明。\n间谍忽来及，雄图靡克成。\n千龄万化尽，但见汴水清。\n旧国多孤垒，夷门荆棘生。\n苍梧綵云没，湘浦绿池平。\n闻有东山去，萧萧班马鸣。\n河洲搴宿莽，日夕泪霑缨。\n因之唁公子，慷慨此歌行。",
        "dynasty": "唐",
        "collection_info": null
    },
    {
        "uuid": "0770b0c1534dc3ab01e57516469a976e",
        "title": "秋日送别",
        "author": "朱晦",
        "content": "荒郊古陌时时断，野水浮云处处秋。\n唯有河边衰柳树，蝉声相送到扬州。",
        "dynasty": "唐",
        "collection_info": null
    },
    {
        "uuid": "45003a7afd4572b48377c3e1d56173ea",
        "title": "送人归山",
        "author": "石召",
        "content": "相逢唯道在，谁不共知贫。\n归路分残雨，停舟别故人。\n霜明松岭晓，花暗竹房春。\n亦有栖闲意，何年可寄身。",
        "dynasty": "唐",
        "collection_info": null
    },
    {
        "uuid": "494f26b8c1185432a5d7c529938498c2",
        "title": "早行遇雪",
        "author": "石召",
        "content": "荒郊昨夜雪，羸马又须行。\n四顾无人迹，鸡鸣第一声。",
        "dynasty": "唐",
        "collection_info": null
    },
    {
        "uuid": "a3ad49e4d94068350864504aef60bdbb",
        "title": "送安养阎主簿还竹寺",
        "author": "林珝",
        "content": "分手怨河梁，南征历汉阳。\n江山追宋玉，云雨梦襄王。\n醉裏宜城近，歌中郢路长。\n更寻栖枳处，犹是念仇香。",
        "dynasty": "唐",
        "collection_info": null
    },
    {
        "uuid": "47c88e0836d75bd9eefe55475d2b786c",
        "title": "晚投南村",
        "author": "卫叶",
        "content": "客行逢日暮，原野散秋晖。\n南陌人初断，西林鸟尽归。\n暗蓬沙上转，寒叶月中飞。\n村落无多在，声声近捣衣。",
        "dynasty": "唐",
        "collection_info": null
    },
    {
        "uuid": "f75d9951ff8f75df7e00e4e8d68c8632",
        "title": "题季子庙",
        "author": "李季华",
        "content": "季子让社稷，又能听国风。\n宁知千载后，苹藻冷祠宫。",
        "dynasty": "唐",
        "collection_info": null
    },
    {
        "uuid": "63f272a5e820013f5ee20ce4b1c0bc13",
        "title": "听琴",
        "author": "王玄",
        "content": "拂尘开按匣，何事独颦眉。\n古调俗不乐，正声君自知。",
        "dynasty": "唐",
        "collection_info": null
    },
    {
        "uuid": "d2cf272093a86e4301bb042ba2786f5b",
        "title": "失鹭鹚",
        "author": "李归唐",
        "content": "惜养来来岁月深，笼开不见意沈吟。\n也知祗在秋江上，明月芦花何处寻。",
        "dynasty": "唐",
        "collection_info": null
    },
    {
        "uuid": "072484cac71fca01d0e2bd4b58a52dfb",
        "title": "铜雀妓",
        "author": "朱光弼",
        "content": "魏王铜雀妓，日暮管弦清。\n一见西陵树，心悲舞不成。",
        "dynasty": "唐",
        "collection_info": null
    },
    {
        "uuid": "d2abf302a30de1dfd01de3c7bc814166",
        "title": "宫词",
        "author": "朱光弼",
        "content": "梦裏君王近，宫中河汉高。\n秋风能再热，团扇不辞劳。",
        "dynasty": "唐",
        "collection_info": null
    },
    {
        "uuid": "dd33d2257347778dda6d4fdb8be94c4b",
        "title": "惆怅诗九首 一",
        "author": "顾甄远",
        "content": "魂黯黯兮情脉脉，帘风清兮窗月白。\n梦惊枕上炉烬销，不见蘂珠宫裏客。",
        "dynasty": "唐",
        "collection_info": null
    },
    {
        "uuid": "5bfbf858962ea5318a992b0b98668f61",
        "title": "惆怅诗九首 二",
        "author": "顾甄远",
        "content": "禁漏声稀蟾魂冷，纱厨筠簟波光净。\n独坐愁吟暗断魂，满窗风动芭蕉影。",
        "dynasty": "唐",
        "collection_info": null
    },
    {
        "uuid": "5f694b15f17403d1fb80e7bff4f7ae96",
        "title": "惆怅诗九首 三",
        "author": "顾甄远",
        "content": "别恨离肠空恻恻，风动虚轩池水白。\n莫言灵圃步难寻，有心终效偷桃客。",
        "dynasty": "唐",
        "collection_info": null
    },
    {
        "uuid": "9c0e10e3a699db7addf10af84fca79cd",
        "title": "惆怅诗九首 四",
        "author": "顾甄远",
        "content": "秋遇人间好风景，焦桐韵满华堂静。\n鑑鸾钗燕恨何穷，忍向银床空抱影。",
        "dynasty": "唐",
        "collection_info": null
    },
    {
        "uuid": "a76ad52645f7eee517fa3679491c8473",
        "title": "惆怅诗九首 五",
        "author": "顾甄远",
        "content": "绿槐影裏傍青楼，陌上行人空举头。\n烟水露花无处问，摇鞭凝睇不胜愁。",
        "dynasty": "唐",
        "collection_info": null
    },
    {
        "uuid": "5a5fdfed8d0cba2620c601b5316a067f",
        "title": "惆怅诗九首 六",
        "author": "顾甄远",
        "content": "役尽心神销尽骨，恩情未断忽分离。\n平生此恨无言处，只有衣襟泪得知。",
        "dynasty": "唐",
        "collection_info": null
    },
    {
        "uuid": "5fd5f269a2a484d5740ccf627d6cd10a",
        "title": "惆怅诗九首 七",
        "author": "顾甄远",
        "content": "浓醪艳唱愁难破，骨瘦魂消病已成。\n若为多罗年少死，始甘人道有风情。",
        "dynasty": "唐",
        "collection_info": null
    },
    {
        "uuid": "1c94b18191528ce2d9228cb0322eb1ad",
        "title": "惆怅诗九首 八",
        "author": "顾甄远",
        "content": "泪满罗衣酒满巵，一声歌断怨伤离。\n如今两地心中事，直是瞿昙也不知。",
        "dynasty": "唐",
        "collection_info": null
    },
    {
        "uuid": "3d9f5e031e6625a8f68c5faeb0f554df",
        "title": "惆怅诗九首 九",
        "author": "顾甄远",
        "content": "横泥杯觞醉復醒，愁牵时有小诗成。\n早知惹得千般恨，悔不天生解薄情。",
        "dynasty": "唐",
        "collection_info": null
    },
    {
        "uuid": "2b1e17915041435198c2d42a363629cc",
        "title": "登清居台",
        "author": "魏峦",
        "content": "迤逦清居台，连延白云外。\n侧聆天上语，下视飞鸟背。",
        "dynasty": "唐",
        "collection_info": null
    },
    {
        "uuid": "e60a325ff8e041b19a371167dfe8a0a5",
        "title": "游昌化精舍",
        "author": "柳明献",
        "content": "宝台侵汉远，金地接霞高。\n何必游天外，忻此契卢敖。",
        "dynasty": "唐",
        "collection_info": null
    },
    {
        "uuid": "820f90c6254924ae1b0f273d7bed6e06",
        "title": "善卷先生坛",
        "author": "蔡昆",
        "content": "几到坛边登阁望，因思遗迹咏今朝。\n当时为有重华出，不是先生傲帝尧。",
        "dynasty": "唐",
        "collection_info": null
    },
    {
        "uuid": "dd0496ecd0f31904d1da4b7c614571dc",
        "title": "句",
        "author": "蔡昆",
        "content": "飘飘随暮雨，飒飒落秋山。",
        "dynasty": "唐",
        "collection_info": null
    },
    {
        "uuid": "af76a9a923873fe0067e65c8b452c98d",
        "title": "题鄜州相思铺",
        "author": "令狐挺",
        "content": "谁把相思号此河，塞垣车马往来多。\n只应自古征人泪，洒向空川作逝波。",
        "dynasty": "唐",
        "collection_info": null
    },
    {
        "uuid": "c7ed1575d9414a84d5902cb4deed3090",
        "title": "凤归云二首 一",
        "author": "滕潜",
        "content": "金井栏边见羽仪，梧桐枝上宿寒枝。\n五陵公子怜文彩，画与佳人刺绣衣。",
        "dynasty": "唐",
        "collection_info": null
    },
    {
        "uuid": "548afbec4444b8e27a24ddaefd32ff10",
        "title": "凤归云二首 二",
        "author": "滕潜",
        "content": "饮啄蓬山最上头，和烟飞下禁城秋。\n曾将弄玉归云去，金翿斜开十二楼。",
        "dynasty": "唐",
        "collection_info": null
    },
    {
        "uuid": "cc8f87e323d0189e1c8b07f1d1de4b90",
        "title": "药圃",
        "author": "夏侯子云",
        "content": "绿叶红英遍，僊经自讨论。\n偶移岩畔菊，锄断白云根。",
        "dynasty": "唐",
        "collection_info": null
    },
    {
        "uuid": "d65ce3d5a4a1799255c39b5e1eb22838",
        "title": "读孝经",
        "author": "方愚",
        "content": "星彩满天朝北极，源流是处赴东溟。\n为臣为子不忠孝，辜负宣尼一卷经。",
        "dynasty": "唐",
        "collection_info": null
    },
    {
        "uuid": "6a9cd70fe2c4d97a969dca2bafd2a3dd",
        "title": "赠葛氏小娘子",
        "author": "潘雍",
        "content": "曾闻仙子住天台，欲结灵姻媿短才。\n若许随君洞中住，不同刘阮却归来。",
        "dynasty": "唐",
        "collection_info": null
    },
    {
        "uuid": "3a5db8ecdb56c270bbb640503633e3cd",
        "title": "送孙舍人归湘州",
        "author": "梁陟",
        "content": "盛才倾世重，清论满朝归。\n作隼他年计，为鸳此日飞。\n比肩移日近，抗首出郊畿。\n为报清漳水，分明照锦衣。",
        "dynasty": "唐",
        "collection_info": null
    },
    {
        "uuid": "32d66930ee2614887b8847ee0980e223",
        "title": "再登河阳城怀古",
        "author": "朱延",
        "content": "客游倦旅思，憩驾陟崇墉。\n元凯标奇迹，安仁擅美踪。\n远近浊河流，出没青山峰。\n伫想空不极，怀古怅无从。",
        "dynasty": "唐",
        "collection_info": null
    },
    {
        "uuid": "ca24d82f9b6ef9ca5357e937527613a3",
        "title": "题莹上人院",
        "author": "寇埴",
        "content": "舍筏求香偈，因泉演妙音。\n是明捐俗网，何独在山林。\n缭绕藤轩密，逶迤竹径深。\n为传同学志，兹宇可清心。",
        "dynasty": "唐",
        "collection_info": null
    },
    {
        "uuid": "f9ffe82fa1f100338d2541b26c9ccb80",
        "title": "燕衔泥",
        "author": "冯渚",
        "content": "双燕碌碌飞入屋，屋中老人喜燕归，裴回绕我床头飞。\n去年为尔逐黄雀，雨多屋漏泥土落。\n尔莫厌老翁茅屋低，梁头作窠梁下栖。\n尔不见东家黄𪅏鸣啧啧，虵盘瓦沟鼠穿壁。\n豪家大屋尔莫居，骄儿少妇采尔雏。\n井旁写水泥自足，衔泥上屋随尔欲。",
        "dynasty": "唐",
        "collection_info": null
    },
    {
        "uuid": "605e4d7cec6987a6541eeca3e05cf804",
        "title": "日暖万年枝",
        "author": "王约",
        "content": "霭霭彤庭裏，沈沈玉砌陲。\n初升九华日，潜暖万年枝。\n煦妪光偏好，青葱色转宜。\n每因韶景丽，长沐惠风吹。\n隐映当龙阙，氛氲隔凤池。\n朝阳光照处，唯有近臣知。",
        "dynasty": "唐",
        "collection_info": null
    },
    {
        "uuid": "2f042e135a93d6f81d60198fe3fabe61",
        "title": "日暖万年枝",
        "author": "郭求",
        "content": "旭日升溟海，芳枝散曙烟。\n温仁临树久，煦妪在条偏。\n阳德符君惠，嘉名表圣年。\n若承恩渥厚，常属栋梁贤。\n生植虽依地，光华只信天。\n不才堪仄陋，徒望向荣先。",
        "dynasty": "唐",
        "collection_info": null
    },
    {
        "uuid": "9d9ccb95506bb7fe157a413db4dbfa56",
        "title": "日暖万年枝",
        "author": "郑师贞",
        "content": "禁树敷荣早，偏将丽日宜。\n光摇连北阙，影泛满南枝。\n得地方知照，逢时异赫曦。\n叶和盈数积，根是永年移。\n宵露犹残润，熏风更共吹。\n余晖诚可託，况近凤凰池。",
        "dynasty": "唐",
        "collection_info": null
    },
    {
        "uuid": "4e95300474886c7047d73dde9c546daa",
        "title": "日华川上动",
        "author": "石殷士",
        "content": "曙霞攒旭日，浮景弄晴川。\n晃曜层潭上，悠扬极浦前。\n岸高时拥媚，波远渐澄鲜。\n萍实空随浪，珠胎不照渊。\n早暄依曲渚，微动触轻涟。\n孰假咸池望，幽情得古篇。",
        "dynasty": "唐",
        "collection_info": null
    },
    {
        "uuid": "5a04e8881900e6b61255f38475368a09",
        "title": "闻击壤",
        "author": "石殷士",
        "content": "尧年听野老，击壤復何云。\n自谓欢由己，宁知德在君。\n气平闲易畅，声贺作难分。\n耕凿方随日，恩威比望云。\n篑桴均下调，和木等南熏。\n无落于吾事，谁将帝力闻。",
        "dynasty": "唐",
        "collection_info": null
    },
    {
        "uuid": "9ff8118321d3021d4c1414bb48dbc9b6",
        "title": "初日照华清宫",
        "author": "柴宿",
        "content": "灵山初照泽，远近见离宫。\n影动参差裏，光分缥缈中。\n鲜飙收晚翠，佳气满晴空。\n林润温泉入，楼深复道通。\n璇题生烱晃，珠缀引𦝰胧。\n凤辇何时幸，朝朝此望同。",
        "dynasty": "唐",
        "collection_info": null
    },
    {
        "uuid": "b5aa49674c77e3f49a41569302808913",
        "title": "瑜不掩瑕",
        "author": "柴宿",
        "content": "朗玉微瑕在，分明异璞瑜。\n坚贞宁可杂，美恶自能殊。\n待价知弥久，称忠定不诬。\n光辉今见黜，毫髮外呈符。\n岂假良工指，堪为达士模。\n他山傥磨琢，慕爱是洪鑪。",
        "dynasty": "唐",
        "collection_info": null
    },
    {
        "uuid": "3508329fa1d516f577d6ffb797600747",
        "title": "秋日悬清光",
        "author": "陶拱",
        "content": "秋至云容敛，天中日景清。\n悬空寒色净，委照曙光盈。\n泫泫看弥上，辉辉望最明。\n烟霞轮乍透，葵藿影初生。\n鉴下应无极，升高自有程。\n何当迴盛彩，一为表精诚。",
        "dynasty": "唐",
        "collection_info": null
    },
    {
        "uuid": "a265fa38efeaa330d739ac3b46ca1f20",
        "title": "三让月成魄",
        "author": "刘𤤺",
        "content": "为礼依天象，周旋逐月成。\n教人三让美，为客一宵生。\n初进轮犹暗，终辞影渐明。\n幸陪宾主位，取舍任亏盈。",
        "dynasty": "唐",
        "collection_info": null
    },
    {
        "uuid": "a56f6d3f46907384503bd9cf0c6bc1fc",
        "title": "海上生明月",
        "author": "朱华",
        "content": "皎皎秋中月，团圆海上生。\n影开金镜满，轮抱玉壶清。\n渐出三山𡵒，将凌一汉横。\n素娥尝药去，乌鹊遶枝惊。\n照水光偏白，浮云色最明。\n此时尧砌下，蓂荚自将荣。",
        "dynasty": "唐",
        "collection_info": null
    },
    {
        "uuid": "b8ceb1d3a273dfc2ff5218c6aa6d0a0d",
        "title": "月夜梧桐叶上见寒露",
        "author": "戴察",
        "content": "萧疎桐叶上，月白露初团。\n滴沥清光满，荧煌素彩寒。\n风摇愁玉坠，枝动惜珠干。\n气冷疑秋晚，声微觉夜阑。\n凝空流欲遍，润物净宜看。\n莫厌窥临倦，将晞聚更难。",
        "dynasty": "唐",
        "collection_info": null
    },
    {
        "uuid": "3c919d2ebf1424dece8a8f810b196902",
        "title": "清露被皋兰",
        "author": "孙顾",
        "content": "九皋兰叶茂，八月露华清。\n稍与秋阴合，还将晓色幷。\n向空罗细影，临水泫微明。\n的皪添幽兴，芊绵动远情。\n夕芳人未采，初降鹤先惊。\n为感生成惠，心同葵藿倾。",
        "dynasty": "唐",
        "collection_info": null
    },
    {
        "uuid": "3b0c3ba8db656e9519bc2ad972471fb5",
        "title": "宿烟含白露",
        "author": "孙頠",
        "content": "㭊㭊有新意，微微曙色幽。\n露含疎月净，光与晓烟浮。\n迥野遥凝素，空林望已秋。\n着霜寒未结，凝叶滴还流。\n比玉偏清洁，如珠讵可收。\n裴回阡陌上，瞻想但淹留。",
        "dynasty": "唐",
        "collection_info": null
    },
    {
        "uuid": "bfe4b1f17530699004683be5858b93d2",
        "title": "送薛大夫和蕃",
        "author": "孙頠",
        "content": "亚相独推贤，乘轺向远边。\n一心倾汉日，万里望胡天。\n忠信皇恩重，要荒圣德传。\n戎人方屈膝，塞月復婵娟。\n别思流莺晚，归朝候雁先。\n当书外垣传，迴奏赤墀前。",
        "dynasty": "唐",
        "collection_info": null
    },
    {
        "uuid": "b491f8e7df436eae1acf0c7791c17953",
        "title": "风光草际浮",
        "author": "陈璀",
        "content": "春风泛摇草，旭日遍神州。\n已向花间积，还来叶上浮。\n晓光缘圃丽，芳气满街流。\n澹荡依朱萼，飖扬带玉沟。\n向空看转媚，临水见弥幽。\n况被崇兰色，王孙正可游。",
        "dynasty": "唐",
        "collection_info": null
    },
    {
        "uuid": "51fa0ca5437893fb3c3bbd7a2891ff41",
        "title": "风光草际浮",
        "author": "裴杞",
        "content": "澹荡和风至，芊绵碧草长。\n徐吹遥扑翠，半偃乍浮光。\n叶似翻宵露，藂疑扇夕阳。\n逶迤明曲渚，照耀满迴塘。\n白芷生还暮，崇兰泛更香。\n谁知揽结处，含思向余芳。",
        "dynasty": "唐",
        "collection_info": null
    },
    {
        "uuid": "5921ea6142822fdd1e2692a1c22475c2",
        "title": "风光草际浮",
        "author": "陈祜",
        "content": "香发王孙草，春生君子风。\n光摇低偃处，影散艳阳中。\n稍稍移苹末，微微转蕙丛。\n浮烟倾绿野，远色澹晴空。\n泛彩池塘媚，含芳景气融。\n清晖谁不挹，几许赏心同。",
        "dynasty": "唐",
        "collection_info": null
    },
    {
        "uuid": "7a700a945345fedb80927552c595a686",
        "title": "风光草际浮",
        "author": "吴秘",
        "content": "草色春沙裏，风光晓正幽。\n轻明摇不散，郁昱丽仍浮。\n吹缓苗难转，晖闲叶本柔。\n碧凝烟彩入，红是日华流。\n耐可披襟对，谁应满掬收。\n恭闻掇芳客，为此尚淹留。",
        "dynasty": "唐",
        "collection_info": null
    },
    {
        "uuid": "6b01f4f88a8ce75e3974972e9cd4efad",
        "title": "风光草际浮",
        "author": "张復元",
        "content": "纤纤春草长，迟日度风光。\n靃靡含新彩，霏微笼远芳。\n殊姿媚原野，佳色满池塘。\n最好垂清露，偏宜带艳阳。\n浅深浮嫩绿，轻丽拂余香。\n好助莺迁势，乘时冀便翔。",
        "dynasty": "唐",
        "collection_info": null
    },
    {
        "uuid": "856492e04e003b33808f646b91be8346",
        "title": "冬至日祥风应候",
        "author": "穆寂",
        "content": "节逢清景至，占气二仪中。\n独喜登台日，先知应候风。\n呈祥光舜化，表庆感尧聪。\n既与乘时叶，还将入律同。\n微微万井遍，习习九门通。\n更绕鑪烟起，殷勤报岁功。",
        "dynasty": "唐",
        "collection_info": null
    },
    {
        "uuid": "9e6f78c334d85272970f034029100d81",
        "title": "清风戒寒",
        "author": "穆寂",
        "content": "风清物候残，萧洒报将寒。\n扫得天衢静，吹来眼界宽。\n条鸣方有异，虫思乱无端。\n就树收鲜腻，衝池起涩澜。\n过山岚可掬，度月色宜看。\n华实从兹始，何嗟岁序殚。",
        "dynasty": "唐",
        "collection_info": null
    },
    {
        "uuid": "32cc482d237c0efe00e9ea19e1fe501f",
        "title": "风草不留霜",
        "author": "王景中",
        "content": "繁霜当永夜，寒草正惊风。\n飘素衰苹末，流光晚蕙丛。\n悠扬方泛影，皎洁却飞空。\n不定离披际，难凝蘙荟中。\n低昂闲散质，肃杀想成功。\n独感玄晖咏，依依此夕同。",
        "dynasty": "唐",
        "collection_info": null
    },
    {
        "uuid": "38aee3f2255e9ca48b798fb25768c63b",
        "title": "春云",
        "author": "邓倚",
        "content": "摇曳自西东，依林又逐风。\n势移青道裏，影泛绿波中。\n夕霁方明日，朝阳復蔽空。\n度关随去马，出塞引归鸿。\n色任寒暄变，光将远近同。\n为霖如见用，还得助成功。",
        "dynasty": "唐",
        "collection_info": null
    },
    {
        "uuid": "f45da1afcdfbce5a85ad078b6238825f",
        "title": "登云梯",
        "author": "汤洙",
        "content": "谢客常游处，层峦枕碧溪。\n经过殊俗境，登陟象云梯。\n步步劳山屐，行行蹑涧霓。\n迥临天路广，俯眺夕阳低。\n赏咏情弥惬，风尘事已暌。\n前修如可慕，投足固思齐。",
        "dynasty": "唐",
        "collection_info": null
    },
    {
        "uuid": "0361d4939a4f8d81165ba382f6d7a265",
        "title": "登云梯",
        "author": "殷琮",
        "content": "碧落远澄澄，青山路可昇。\n身轻疑易蹋，步独觉难凭。\n逦迤排将近，迴翔势渐登。\n上宁愁屈曲，高更喜超腾。\n江树遥分蔼，山岚宛若凝。\n赤城容许到，敢惮百千层。",
        "dynasty": "唐",
        "collection_info": null
    },
    {
        "uuid": "c2972cf8e7801bcda9134973424d10b1",
        "title": "秋山极天净",
        "author": "朱延龄",
        "content": "雨洗高秋净，天临大野闲。\n葱茏清万象，缭绕出层山。\n日落千峯上，云销万壑间。\n绿萝霜后翠，红叶雨来殷。\n散彩辉吴甸，分形压楚关。\n欲寻霄汉路，延首愿登攀。",
        "dynasty": "唐",
        "collection_info": null
    },
    {
        "uuid": "5e6de16309e4faca907ad7f2c06be749",
        "title": "春台晴望",
        "author": "郑蕡",
        "content": "追赏层台迥，登临四望频。\n熙熙山雨霁，处处柳条新。\n草长秦城夕，花明汉苑春。\n晴林翻去鸟，紫陌阅行人。\n旅客风尘厌，山家梦寐亲。\n迁莺思出谷，鶱翥待芳辰。",
        "dynasty": "唐",
        "collection_info": null
    },
    {
        "uuid": "b15fbd4ddf6c179c23b829fe313d00e3",
        "title": "天骥呈材",
        "author": "郑蕡",
        "content": "毛骨合天经，拳奇步骤轻。\n曾邀于阗驾，新出贰师营。\n喷勒金铃响，追风汗血生。\n酒亭留去迹，吴坂认嘶声。\n力可通衢试，材堪圣代呈。\n王良如故盻，垂耳欲长鸣。",
        "dynasty": "唐",
        "collection_info": null
    },
    {
        "uuid": "d74b67d92b93a216cc6ff96f6fdec0dc",
        "title": "律中应钟",
        "author": "裴元",
        "content": "律穷方数寸，室暗在三重。\n伶管灰先动，秦正节已逢。\n商声辞玉笛，羽调入金钟。\n密叶翻霜彩，轻冰敛水容。\n望鸿南去绝，迎气北来浓。\n愿託无凋性，寒林自比松。",
        "dynasty": "唐",
        "collection_info": null
    },
    {
        "uuid": "69a0f0a91d01deb6c4019cfcb2a8bc8a",
        "title": "闰月定四时",
        "author": "杜周士",
        "content": "得闰因贞岁，吾君敬授时。\n体元承夏道，推历法尧咨。\n直取归余改，非如再失欺。\n葭灰初变律，斗柄正当离。\n寒暑功前定，春秋气可推。\n更怜幽谷羽，鸣跃尚须期。",
        "dynasty": "唐",
        "collection_info": null
    },
    {
        "uuid": "6a5dd0bf3abcad31c8097ac744224761",
        "title": "闰月定四时",
        "author": "乐伸",
        "content": "圣代承尧历，恆将闰正时。\n六旬余可借，四序应如期。\n分至宁愆素，盈虚信不欺。\n斗杓重指甲，灰管再推离。\n羲氏兼和氏，行之又则之。\n愿言符大化，永永作元龟。",
        "dynasty": "唐",
        "collection_info": null
    },
    {
        "uuid": "113b49e0a1e129e249727316c393e36b",
        "title": "闰月定四时",
        "author": "徐至",
        "content": "积数归成闰，羲和职旧司。\n分铢标斗建，盈缩正人时。\n节候潜相应，星辰自合期。\n寸阴宁越度，长历信无欺。\n定向铜壶辨，还从玉律推。\n高明终不谬，委鑑本无私。",
        "dynasty": "唐",
        "collection_info": null
    },
    {
        "uuid": "3f5c2db24fe20ca977083f809721c65b",
        "title": "新阳改故阴",
        "author": "纥干讽",
        "content": "律管才推候，寒郊忽变阴。\n微和方应节，积惨已辞林。\n暗觉余澌断，潜惊丽景侵。\n禁城佳气换，北陆翠烟深。\n有截知遐布，无私荷照临。\n韶光如可及，莺谷免幽沈。",
        "dynasty": "唐",
        "collection_info": null
    },
    {
        "uuid": "4bd5954cd6e49a88c2226655171c3eab",
        "title": "春水绿波",
        "author": "朱休",
        "content": "芳时淑气和，春水澹烟波。\n滉瀁滋兰杜，沦涟长芰荷。\n晚光扶翠潋，潭影写青莎。\n归雁追飞尽，纤鳞游泳多。\n朝宗终到海，润下每盈科。\n愿假中流便，从兹发棹歌。",
        "dynasty": "唐",
        "collection_info": null
    },
    {
        "uuid": "cc7d35a2de89c82b0321a32c79d2fba8",
        "title": "海水不扬波",
        "author": "李沛",
        "content": "明朝崇大道，寰海免波扬。\n既合千年圣，能安百谷王。\n天心随泽广，水德共灵长。\n不挠鱼弥乐，无澜苇可航。\n化流霑率土，恩浸及殊方。\n岂只朝宗国，惟闻有越裳。",
        "dynasty": "唐",
        "collection_info": null
    },
    {
        "uuid": "463dd2e210d74915434f6a37d977703b",
        "title": "四水合流",
        "author": "李沛",
        "content": "禹凿山川地，因通四水流。\n萦迴过凤阙，会合出皇州。\n天影长波裏，寒声古度头。\n入河无昼夜，归海有谦柔。\n顺物宜投石，逢时可载舟。\n羡鱼犹未已，临水欲垂钩。",
        "dynasty": "唐",
        "collection_info": null
    },
    {
        "uuid": "a873e8e886ac9aa91dc8692ad9cc11d5",
        "title": "登圣善寺阁望龙门",
        "author": "成㟧",
        "content": "高阁聊登望，遥分禹凿门。\n剎连多宝塔，树满给孤园。\n香境超三界，清流振陆浑。\n报慈弘孝理，行道得真源。\n空净祥烟霁，时光受日温。\n愿从初地起，长奉下生尊。",
        "dynasty": "唐",
        "collection_info": null
    },
    {
        "uuid": "9b91d875f7590864f6035c63bb815851",
        "title": "秋霁望庐山瀑布",
        "author": "夏侯楚",
        "content": "常思瀑布幽，晴晀喜逢秋。\n一带连青嶂，千寻倒碧流。\n湿云应悞鹤，飜浪定惊鸥。\n星浦虹初下，炉峰烟未收。\n岩高时褭褭，天净起悠悠。\n傥见朝宗日，还须济巨舟。",
        "dynasty": "唐",
        "collection_info": null
    },
    {
        "uuid": "49906ff5bf93dac9da1f7c559eb3b59a",
        "title": "济川用舟檝",
        "author": "胡权",
        "content": "渺渺水连天，归程想几千。\n孤舟辞曲岸，轻檝济长川。\n迥指波涛雪，迴瞻岛屿烟。\n心迷沧海上，目断白云边。\n泛滥虽无定，维持且自专。\n还如圣明代，理国用英贤。",
        "dynasty": "唐",
        "collection_info": null
    },
    {
        "uuid": "5ba83940930203536a051a35f502ee2d",
        "title": "洛出书",
        "author": "郭邕",
        "content": "德合天贶呈，龙飞圣人作。\n光宅被寰区，图书荐河洛。\n象登四气顺，文闢九畴错。\n氤氲瑞彩浮，左右灵仪廓。\n微造功不宰，神行利攸博。\n一见皇家庆，方知禹功薄。",
        "dynasty": "唐",
        "collection_info": null
    },
    {
        "uuid": "87779f0f99d6be8e31c973874ed6f4a0",
        "title": "洛出书",
        "author": "张钦敬",
        "content": "浮空九洛水，瑞圣千年质。\n奇象八卦分，图书九畴出。\n含微卜筮远，抱数阴阳密。\n中得天地心，傍探鬼神吉。\n昔闻夏禹代，今献唐尧日。\n谬此叙彝伦，寰宇贺清谧。",
        "dynasty": "唐",
        "collection_info": null
    },
    {
        "uuid": "74687b0492655ac3b608cc669f9a0987",
        "title": "洛出书",
        "author": "叔孙玄观",
        "content": "清洛含温溜，玄龟荐宝书。\n波开绿字出，瑞应紫宸居。\n物着羣灵首，文成列卦初。\n美珍翔阁凤，庆迈跃舟鱼。\n俾姒惟何远，休皇復在诸。\n东都主人意，歌颂望乘舆。",
        "dynasty": "唐",
        "collection_info": null
    },
    {
        "uuid": "2c09cc058e940fb0fcf8a3e0531f7c54",
        "title": "玉壶冰",
        "author": "王季友",
        "content": "玉壶知素结，止水復中澄。\n坚白能虚受，清寒得自凝。\n分形同晓镜，照物掩宵灯。\n璧映圆光入，人惊爽气凌。\n金罍何足贵，瑶席几回升。\n正值求珪瓒，提携共饮冰。",
        "dynasty": "唐",
        "collection_info": null
    },
    {
        "uuid": "67febfbcb1251da9a4893a8954580f67",
        "title": "美玉",
        "author": "南巨川",
        "content": "抱玉将何适，良工正在斯。\n有瑕宁自掩，匪石幸君知。\n雕琢嗟成器，缁磷志不移。\n饰罇光宴赏，入佩奉威仪。\n象德曾留记，如虹窃可奇。\n终希逢善价，还得桂林枝。",
        "dynasty": "唐",
        "collection_info": null
    },
    {
        "uuid": "0b97a1911ab9ac2835b7f9483000b8d7",
        "title": "琢玉",
        "author": "丁居晦",
        "content": "卞玉何时献，初疑尚在荆。\n琢来闻制器，价衒胜连城。\n虹气衝天白，云浮入信贞。\n佩为廉节德，杯作侈奢名。\n露璞方期辨，雕文幸既成。\n他山岂无石，宁及此时呈。",
        "dynasty": "唐",
        "collection_info": null
    },
    {
        "uuid": "c727d640cb52217412bffe8703a5d76c",
        "title": "白珪无玷",
        "author": "辛宏",
        "content": "片玉表坚贞，逢时宝自呈。\n色鲜同雪白，光润夺冰清。\n皎皎无瑕玷，锵锵有佩声。\n昆山标重价，垂棘振香名。\n抱璞心常苦，全真道未行。\n琢磨忻大匠，还冀动连城。",
        "dynasty": "唐",
        "collection_info": null
    },
    {
        "uuid": "df12f21341d1fdf172041e84e8cc31bc",
        "title": "鲛人潜织",
        "author": "康翊仁",
        "content": "珠馆冯夷室，灵鲛信所潜。\n幽闲云碧牖，滉瀁水精帘。\n机动龙梭跃，丝萦藕淬添。\n七襄牛女恨，三日大人嫌。\n透手击吴练，凝冰笑越缣。\n无因听札札，空想濯纤纤。",
        "dynasty": "唐",
        "collection_info": null
    },
    {
        "uuid": "b572b5ee628e29c2367490a554043b70",
        "title": "瑕瑜不相掩",
        "author": "陈中师",
        "content": "出石温然玉，瑕瑜素在中。\n妍媸因异彩，音韵信殊风。\n让美心方并，求疵意本同。\n光华开缜密，清润仰磨砻。\n秀质非攘善，贞姿肯废忠。\n今来傥成器，分别在良工。",
        "dynasty": "唐",
        "collection_info": null
    },
    {
        "uuid": "397677bf7583692606c2a7f5b4859874",
        "title": "戛玉有余声",
        "author": "管雄甫",
        "content": "戛玉音难尽，凝人思转清。\n依稀流户牖，髣髴在檐楹。\n更逐松风起，还将涧水幷。\n乐中和旧曲，天际转余声。\n漂渺浮烟远，温柔入耳轻。\n想如君子佩，时得上堂鸣。",
        "dynasty": "唐",
        "collection_info": null
    },
    {
        "uuid": "cd234746e0a7e33d1da6bad256a02cd0",
        "title": "珠还合浦",
        "author": "邓陟",
        "content": "至宝含冲粹，清虚映浦湾。\n素辉明荡漾，圆彩色玢㻞。\n昔逐诸侯去，今随太守还。\n影摇波裏月，光动水中山。\n鱼目徒相比，骊龙乍可攀。\n愿将车饰用，长得耀君颜。",
        "dynasty": "唐",
        "collection_info": null
    },
    {
        "uuid": "fb9733f074393bc726185b6daf0294ba",
        "title": "浊水求珠",
        "author": "吕价",
        "content": "至宝诚难得，潜光在浊流。\n深沈当处晦，皎洁庶来求。\n缀履将还用，褰裳必更收。\n蚌胎应自别，鱼目岂能俦。\n日彩逢高鉴，星光讵暗投。\n不因今日取，泥滓出无由。",
        "dynasty": "唐",
        "collection_info": null
    },
    {
        "uuid": "6b0b4c6b86c03a0d7266a27337a99404",
        "title": "暗投明珠",
        "author": "苑䛆",
        "content": "至宝欣怀日，良兹岂可俦。\n神光非易鉴，夜色信难投。\n错落珍寰宇，圆明隔浅流。\n精灵辞合浦，素彩耀神州。\n抱影希人识，承时望帝求。\n谁言按劒者，猜忌却生讐。",
        "dynasty": "唐",
        "collection_info": null
    },
    {
        "uuid": "81dd6bb7eb5d29196f4c859ff06f5983",
        "title": "暗投明珠",
        "author": "罗泰",
        "content": "媚川时未识，在掌共传名。\n报德能欺暗，投人自欲明。\n月临幽室朗，星没晓河倾。\n的皪骊龙颔，荧煌彩凤呈。\n守恩辞合浦，擅美掩连城。\n鱼目应难近，谁知按劒情。",
        "dynasty": "唐",
        "collection_info": null
    },
    {
        "uuid": "8697c3ca47f63d54e9a33be48016d9d2",
        "title": "暗投明珠",
        "author": "崔藩",
        "content": "至宝看怀袖，明珠出后收。\n向人光不定，离掌势难留。\n皎澈虚临夜，孤圆冷莹秋。\n乍来惊月落，疾转怕星流。\n有泪甘瑕弃，无媒自暗投。\n今朝感恩处，将欲报隋侯。",
        "dynasty": "唐",
        "collection_info": null
    },
    {
        "uuid": "0b09b42104fa06df8411692658cc4e4b",
        "title": "泗滨得石磬",
        "author": "李勋",
        "content": "浮磬潜清深，依依呈碧浔。\n出水见贞质，在悬含玉音。\n对此喜还叹，几秋还到今。\n器古契良觌，韵和谐宿心。\n何为值明鉴，适得离幽沈。\n自兹入清庙，无復泥沙侵。",
        "dynasty": "唐",
        "collection_info": null
    },
    {
        "uuid": "13a7695e8b0ee64e2c7f48801227301c",
        "title": "玄元皇帝应见贺圣祚无疆",
        "author": "赵铎",
        "content": "圣主今司契，神功格上玄。\n岂唯求[傅]野，更有叶钧天。\n审梦西山下，焚香北阙前。\n道光尊圣日，福应集灵年。\n咫尺真容近，巍峩大象悬。\n觞从百寮献，形为万方传。\n声教唯皇矣，英威固邈然。\n惭无美周颂，徒上祝尧篇。",
        "dynasty": "唐",
        "collection_info": null
    },
    {
        "uuid": "83b9659135d670e70667b07fd75c2db1",
        "title": "太常寺观舞圣寿乐",
        "author": "徐元鼎",
        "content": "舞字传新庆，人文迈旧章。\n冲融和气洽，悠远圣功长。\n盛德流无外，明时乐未央。\n日华增顾眄，风物助低昂。\n翥凤方齐首，高鸿忽断行。\n云门与兹曲，同是奉陶唐。",
        "dynasty": "唐",
        "collection_info": null
    },
    {
        "uuid": "c1492f68662bc78faad1b0bff39b3be3",
        "title": "太清宫闻滴漏",
        "author": "严巨川",
        "content": "玉漏移中禁，齐车入太清。\n渐知催辨色，復听续余声。\n乍逐微风转，时因杂佩轻。\n青楼人罢梦，紫陌骑将行。\n残魄栖初尽，余寒滴更生。\n惭非朝谒客，空有振衣情。",
        "dynasty": "唐",
        "collection_info": null
    },
    {
        "uuid": "6eb94f523cf3a9f03c082de70f4d7911",
        "title": "仲秋太常寺观公卿辂车拜陵",
        "author": "严巨川",
        "content": "南吕初开律，金风已戒凉。\n拜陵将展敬，车辂俨成行。\n士庶观祠礼，公卿习旧章。\n郊原佳气引，园寝瑞烟长。\n卤簿辞丹阙，威仪列太常。\n圣心何所寄，惟德在无忘。",
        "dynasty": "唐",
        "collection_info": null
    },
    {
        "uuid": "37ec975a94d109c8234b5aa23bd32dcf",
        "title": "贡举人谒先师闻雅乐",
        "author": "吕炅",
        "content": "礼圣来羣彦，观光在此时。\n闻歌音乍远，合乐和还迟。\n调朗能谐竹，声微又契丝。\n轻泠流簨簴，缭绕动缨緌。\n九变将随节，三终必尽仪。\n国风由是正，王化自雍熙。",
        "dynasty": "唐",
        "collection_info": null
    },
    {
        "uuid": "eafefb5d4d7bf1913b36a11b5f3431f5",
        "title": "望凌烟阁",
        "author": "刘公兴",
        "content": "画阁凌虚构，遥瞻在九天。\n丹楹崇壮丽，素壁绘勋贤。\n霭霭浮元气，亭亭出瑞烟。\n近看分百辟，远揖误羣仙。\n图列青云外，仪刑紫禁前。\n望中空霁景，骧首几留连。",
        "dynasty": "唐",
        "collection_info": null
    },
    {
        "uuid": "6572e1a41d01d8db66f6dc4c78c8579c",
        "title": "观北番谒庙",
        "author": "王卓",
        "content": "肃肃层城裏，巍巍祖庙清。\n圣恩覃布濩，异域献精诚。\n冠盖分行列，戎夷变姓名。\n礼终齐百拜，心洁尽忠贞。\n瑞气千重色，箫韶九奏声。\n仗移迎日转，斾动逐风轻。\n休运威仪盛，丰年俎豆盈。\n不堪惭颂德，空此望簪缨。",
        "dynasty": "唐",
        "collection_info": null
    },
    {
        "uuid": "334cf11f332023dfb82ed89a2fc97d65",
        "title": "舞干羽两阶",
        "author": "石倚",
        "content": "干羽能柔远，前阶舞正陈。\n欲称文德盛，先表乐声新。\n肃肃行初列，森森气益振。\n动容和律吕，变曲静风尘。\n化美超千古，恩波及七旬。\n已知天下服，不独有苗人。",
        "dynasty": "唐",
        "collection_info": null
    },
    {
        "uuid": "2aac1b7196d1698c851f53dedc842487",
        "title": "御制段太尉碑",
        "author": "叶元良",
        "content": "多难全高节，时清轸圣君。\n园茔标石篆，雨露降天文。\n义激忠贞没，词伤兰蕙焚。\n国人皆堕泪，王府已铭勋。\n揭出临新陌，长留对古坟。\n睿情幽感处，应使九泉闻。",
        "dynasty": "唐",
        "collection_info": null
    },
    {
        "uuid": "31d32ff2da2e76fa810e55b5cdf3d99f",
        "title": "恩赐魏文贞公诸孙旧第以导直臣",
        "author": "裴大章",
        "content": "邢茅虽旧锡，邸第是初荣。\n迹往伤遗事，恩深感直声。\n云孙方庆袭，池馆忽春生。\n古甃开泉井，新禽绕画楹。\n自然垂带砺，况復激忠贞。\n必使千年后，长书竹帛名。",
        "dynasty": "唐",
        "collection_info": null
    },
    {
        "uuid": "b3768f6eb03ac9e4d66fa0df12bc0bcc",
        "title": "恩赐耆老布帛",
        "author": "崔宗",
        "content": "涣汗中天发，殊私海外存。\n衰颜逢圣代，华髮受皇恩。\n烛物明尧日，垂衣闢禹门。\n惜时悲落景，赐帛慰余魂。\n厚泽沾祥咏，微生保子孙。\n盛明今尚齿，欢洽九衢罇。",
        "dynasty": "唐",
        "collection_info": null
    },
    {
        "uuid": "cbbf4d27d71260cdaf49e837efc1e24e",
        "title": "东都父老望幸",
        "author": "郑馥",
        "content": "銮舆秦地久，羽卫洛阳空。\n彼土虽凭固，兹川乃得中。\n龙颜觐白日，鹤髮仰清风。\n望幸诚逾邈，怀来意不穷。\n昔因封泰岳，今伫蹑维嵩。\n天地心无异，神祇理亦同。\n翠华翔渭北，玉检候关东。\n众愿其难阻，明君早勒功。",
        "dynasty": "唐",
        "collection_info": null
    },
    {
        "uuid": "3d324793c9aefaaf79a013209a46a429",
        "title": "言行相顾",
        "author": "吴叔达",
        "content": "圣人垂政教，万古请常传。\n立志言为本，修身行乃先。\n相须宁得阙，相顾在无偏。\n荣辱当于己，忠贞必动天。\n大名如副宝，至道亦通玄。\n千里犹能应，何云迩者焉。",
        "dynasty": "唐",
        "collection_info": null
    },
    {
        "uuid": "0c8c4ca53630005b057c378410420cf9",
        "title": "言行相顾",
        "author": "孟翱",
        "content": "将使言堪復，常闻行欲先。\n比珪斯不玷，修己直如弦。\n跬步非全进，吹嘘禀自然。\n当令夫子察，无宿仲由贤。\n正遇兴邦际，因怀入署年。\n坐知清监下，相顾有人焉。",
        "dynasty": "唐",
        "collection_info": null
    },
    {
        "uuid": "c994ade3f2b6bb99d8379e414b2f4636",
        "title": "人不易知",
        "author": "郑昉",
        "content": "如面诚非一，深心岂易知。\n入秦书十上，投楚岁三移。\n和玉翻为泣，齐竽或滥吹。\n周行虽有寘，殷鉴在前规。\n寅亮推多士，清通固赏奇。\n病诸方号哲，敢相反成疵。\n冬日承余爱，霜云喜暂披。\n无令见瞻后，迴照復云疲。",
        "dynasty": "唐",
        "collection_info": null
    },
    {
        "uuid": "350d027e658a630099c3b7b498fe5033",
        "title": "早春送郎官出宰",
        "author": "袁求贤",
        "content": "仙郎今出宰，圣主下忧民。\n紫陌轩车送，丹墀雨露新。\n趋程犹犯雪，行县正逢春。\n粉署时迴首，铜章已在身。\n鸣琴化欲展，起草恋空频。\n今日都门外，悠悠别汉臣。",
        "dynasty": "唐",
        "collection_info": null
    },
    {
        "uuid": "4888aa4657baad4d7ec4efbbab837fd5",
        "title": "饯王将军赴云中",
        "author": "孟匡明",
        "content": "一师凭庙畧，分阃佐元戎。\n势亚彤弓宠，时推金印雄。\n关山横代北，旌节壮河东。\n日转前茅影，春生细柳风。\n饮冰君命速，挥涕饯筵空。\n伫听阴山静，谁争万里功。",
        "dynasty": "唐",
        "collection_info": null
    },
    {
        "uuid": "9dcb35c724abe0df40941c63c9ebe960",
        "title": "西戎即叙",
        "author": "李子昂",
        "content": "悬首藁街中，天兵破犬戎。\n营收低陇月，旗偃度湟风。\n肃杀三边劲，萧条万里空。\n元戎咸服罪，余孽尽输忠。\n圣理符轩化，仁恩契禹功。\n降逾洞庭险，枭拟郅支穷。\n已散军容捷，还资庙算通。\n今朝观即叙，非与献獒同。",
        "dynasty": "唐",
        "collection_info": null
    }
]