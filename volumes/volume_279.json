[
    {
        "uuid": "01b0193f84e31c6c3a77faa2f269d2e1",
        "title": "此君庵",
        "author": "文同",
        "content": "斑斑堕箨开新筠，粉光璀璨香氛氲。\n我常爱君此默坐，胜见无限寻常人。",
        "dynasty": "宋",
        "collection_info": null
    },
    {
        "uuid": "e7c4ea2907b5cea503fa7479df3f23c4",
        "title": "二乐榭",
        "author": "文同",
        "content": "㬊山北来耸峨峨，汉水东下流滔滔。\n开轩直可望百里，最爱此榭凌云高。",
        "dynasty": "宋",
        "collection_info": null
    },
    {
        "uuid": "60d6bb1961c42c7dc05bf82e365da2ed",
        "title": "漫郎亭",
        "author": "文同",
        "content": "凿城为洞深且长，沿壕开径闲復荒。\n有亭如许入蒙密，谁比次山称漫郎。",
        "dynasty": "宋",
        "collection_info": null
    },
    {
        "uuid": "8564b586d94c3f5d6b43c8fc1d765bd7",
        "title": "涵虚亭",
        "author": "文同",
        "content": "云外众峰檐际横，竹间飞泉窗下鸣。\n欲往二乐即歇此，胸怀已自如冰清。",
        "dynasty": "宋",
        "collection_info": null
    },
    {
        "uuid": "7464da4b85024bf2dcf522a14eed0c0e",
        "title": "菡萏亭",
        "author": "文同",
        "content": "日高过竹湖水光，风长入座荷花香。\n交红映绿满渠下，各有意态随低昂。",
        "dynasty": "宋",
        "collection_info": null
    },
    {
        "uuid": "bf921a137d75b66b9785138aebd679be",
        "title": "篔筜谷",
        "author": "文同",
        "content": "池通一谷波溶溶，竹合两岸烟蒙蒙。\n寻幽直去景渐野，宛尔不似在尘中。",
        "dynasty": "宋",
        "collection_info": null
    },
    {
        "uuid": "6d7c87233f1011beb2a04d1bd06bd282",
        "title": "王氏北溪",
        "author": "文同",
        "content": "石龟州北群峰起，一去距城无十里。\n烟岚秀气护岩扃，松菊清香泛溪水。\n轻裘肥马正荣耀，春韮秋菘任凋毁。\n待将底物勒移文，谷口浓云白如纸。",
        "dynasty": "宋",
        "collection_info": null
    },
    {
        "uuid": "bf72e2c290a720bfa7cf97f9cae4d21d",
        "title": "隽老水墨",
        "author": "文同",
        "content": "之人勃海后，所尚亦潇洒。\n不承春秋学，乃好水墨画。\n鹅溪吾乡里，有绢滑如砑。\n君凡几多笔，为我秃数把。",
        "dynasty": "宋",
        "collection_info": null
    },
    {
        "uuid": "1572e9c4ebfc8375ab47a040c9184f32",
        "title": "李坚甫凈居杂题一十三首 静居",
        "author": "文同",
        "content": "何事当清世，归来咏考槃。\n近闻新住处，不似在长安。",
        "dynasty": "宋",
        "collection_info": null
    },
    {
        "uuid": "82e6ce0d3ab99fc8c685f9a2488ba0b2",
        "title": "李坚甫凈居杂题一十三首 静叟",
        "author": "文同",
        "content": "米盐辞剧务，宫观得清资。\n自取闲官乐，争教俗客知。",
        "dynasty": "宋",
        "collection_info": null
    },
    {
        "uuid": "b8f9de357b9e86402bfe7d9e0f9d29bf",
        "title": "李坚甫凈居杂题一十三首 琴室",
        "author": "文同",
        "content": "将何写幽意，有此古桐声。\n为问好弹处，谁来听蟹行。",
        "dynasty": "宋",
        "collection_info": null
    },
    {
        "uuid": "ed85e23c9b8cb7852e8b785ad277bf15",
        "title": "李坚甫凈居杂题一十三首 棋室",
        "author": "文同",
        "content": "身闲无可奈，惟此度晨昏。\n与客正争局，闻谁休叩门。",
        "dynasty": "宋",
        "collection_info": null
    },
    {
        "uuid": "b19b2da62139cde3c384438d1917784c",
        "title": "李坚甫凈居杂题一十三首 书斋",
        "author": "文同",
        "content": "缣缃罗几格，无限有奇书。\n想在中间坐，浑如獭祭鱼。",
        "dynasty": "宋",
        "collection_info": null
    },
    {
        "uuid": "164f969138d566506079884c27bb39cd",
        "title": "李坚甫凈居杂题一十三首 画斋",
        "author": "文同",
        "content": "试品斋中画，曾无第二流。\n顽礓与乱篠，应挂在当头。",
        "dynasty": "宋",
        "collection_info": null
    },
    {
        "uuid": "71f4930902813b6da0cd01761cd4a038",
        "title": "李坚甫凈居杂题一十三首 春轩",
        "author": "文同",
        "content": "日光明骀荡，天气暖氤氲。\n草木遍庭槛，清香朝暮闻。",
        "dynasty": "宋",
        "collection_info": null
    },
    {
        "uuid": "0850b4920492672183f96bbdf3043de8",
        "title": "李坚甫凈居杂题一十三首 秋轩",
        "author": "文同",
        "content": "清飈动萧瑟，翠樾减婆娑。\n却爱夜来月，满窗寒影多。",
        "dynasty": "宋",
        "collection_info": null
    },
    {
        "uuid": "0dc9226e08cf6aee237f23d1ed16ea7d",
        "title": "李坚甫凈居杂题一十三首 竹轩",
        "author": "文同",
        "content": "铁石枝梢劲，冰霜节目圆。\n凈摇风苒苒，闲映月娟娟。",
        "dynasty": "宋",
        "collection_info": null
    },
    {
        "uuid": "f78e98b81b36105ec930ec2baf43b447",
        "title": "李坚甫凈居杂题一十三首 桧轩",
        "author": "文同",
        "content": "翠羽攒何密，青丸缀实繁。\n谁知人与木，俱是太清孙。",
        "dynasty": "宋",
        "collection_info": null
    },
    {
        "uuid": "21c27213ec345b7565e7da97863d6cea",
        "title": "李坚甫凈居杂题一十三首 水亭",
        "author": "文同",
        "content": "寒溜日涓涓，萦纡小槛前。\n不知明月下，谁与弄潺湲。",
        "dynasty": "宋",
        "collection_info": null
    },
    {
        "uuid": "8401a0765ddb086a8405efe01aef4983",
        "title": "李坚甫凈居杂题一十三首 退庵",
        "author": "文同",
        "content": "未老先求退，题庵乃自呼。\n有才须进用，能保此名无。",
        "dynasty": "宋",
        "collection_info": null
    },
    {
        "uuid": "dc3b9c213f87634e50e70869c8d505f4",
        "title": "李坚甫凈居杂题一十三首 北堂",
        "author": "文同",
        "content": "凈居都葺了，余地盖斯堂。\n不用栽萱草，无忧可得忘。",
        "dynasty": "宋",
        "collection_info": null
    },
    {
        "uuid": "c98223ec7ce5df30250e67a0edd60d04",
        "title": "晋铭",
        "author": "文同",
        "content": "长安鬻碑者，遗我古鼎铭。\n不知其所来，有眼实未经。\n凡百十九字，诡怪摹物形。\n纵横下点画，不类子与丁。\n试考诸传说，其源已冥冥。\n宣王石鼓文，气韵殊飘零。\n始皇峄山碑，骨骼何竛竮。\n我恐鬼哭时，正为此物灵。\n安得不死神，提去询大庭。\n为我译其辞，读之骇群听。",
        "dynasty": "宋",
        "collection_info": null
    },
    {
        "uuid": "01d320dcd0933c2bdfe544b704d52856",
        "title": "秦诏",
        "author": "文同",
        "content": "山流濯幽阬，铜篆发古耀。\n我行奉天县，叟以百钱粜。\n读之乃二世，元年所刻诏。\n谓法度量者，尽始皇帝造。\n辞止曰皇帝，久远若为道。\n乃命斯去疾，具述纪其右。\n文章既精简，字画亦佳妙。\n亥尔何等人，敢作万世调。\n其为者非是，所累纔一庙。\n区区颂微末，回首皆可弔。\n郡兵厌宝玉，得此只挥掉。\n漂流落荒壤，千载厄潜奥。\n乃知天宇内，事有不可料。\n此物今何为，惟助观者笑。",
        "dynasty": "宋",
        "collection_info": null
    },
    {
        "uuid": "efbb59020081c6c57bb318bccf9b51fc",
        "title": "问陈彦升觅古瓦砚",
        "author": "文同",
        "content": "魏主用死力，构彼铜雀台。\n当时台上瓦，百澄为一坯。\n烧成比坚玉，翠甲横崔嵬。\n西陵既归后，此地日以摧。\n后历典午朝，群雄力相豗。\n兹台既已倾，此瓦只自堆。\n岁久岸谷变，埋没深蒿莱。\n初谁得耕人，刳之研松煤。\n其理密且润，端歙真可咍。\n彦升所有者，一一皆珍材。\n自言欲购时，经岁无一枚。\n琴纹与锡花，此乃如琼瑰。\n前日秘阁下，重匣手自开。\n示我者佳绝，恰用一朴裁。\n形模甚古野，用可资怪魁。\n归来作诗乞，愿致无迟回。",
        "dynasty": "宋",
        "collection_info": null
    },
    {
        "uuid": "c8819fe1f5af9f876b1d9f3c7290deb3",
        "title": "谢杨侍读惠端溪紫石砚",
        "author": "文同",
        "content": "学文二十年，语气殊未成。\n所以文房中，四谱无一精。\n岂不愿收贮，恐窃好事名。\n自愧中槁然，敢假外物荣。\n前日下秘阁，谒公来西城。\n公常顾遇厚，待以为墨卿。\n延之吐佳论，出口无杂声。\n语次座上物，砚有紫石英。\n云在岭使得，渠常美其评。\n因取手自封，见授嘱所擎。\n仓皇捧以拜，其喜怀抱盈。\n归来示家人，众目欢且惊。\n言并我所有，瓦砾而瑶琼。\n贵价市珍煤，风前试寒泓。\n磨知密理润，点觉浮光清。\n洗濯鉴面莹，弹扣牙音铿。\n遂剪十袭巾，加以重箧盛。\n客来有欲观，稍俗不敢呈。\n愿传之子孙，更重金满籝。\n作诗叙嘉贶，惭比毫毛轻。",
        "dynasty": "宋",
        "collection_info": null
    },
    {
        "uuid": "4d0003bbe6bacde61aa4a7d2e8a9f3f0",
        "title": "西冈僦居",
        "author": "文同",
        "content": "出官在秦蜀，始末凡十年。\n所治得公宇，靡不完且坚。\n中堂与挟廊，角翼相鈎联。\n领属仅十口，出处皆安便。\n冬夏恶风日，侵薄曾无缘。\n今年归中都，职事叨磨铅。\n未免僦屋住，敢谓须华鲜。\n西冈颇幽僻，爱此远市廛。\n问得王氏居，十楹月四千。\n床榻案几外，空处无一椽。\n匽溷及井竈，坼壁皆相连。\n经庳须俯首，过隘常侧肩。\n所谓十口者，日绕蜗殻旋。\n前时大暑中，几不禁袢延。\n鬰若鼎釜炊，局如狴犴挛。\n走蝎过乱蚁，飞蚊剧群蝉。\n今日幸过之，復畏明日然。\n喜见白露节，相贺肌肉全。\n如何下淫雨，晓夕常绵绵。\n瓦破榱栋漏，柱陷墙垣穿。\n惟供改席坐，岂暇安枕眠。\n中庭止数步，深已可载船。\n尽室徒跣行，一起復一颠。\n京师费耗地，居止实重迁。\n俸料计月入，外得无几钱。\n却思已过分，仅免亲犁田。\n自望于古人，若地而升天。\n小庐焦生高，陋巷颜子贤。\n引之谕妻孥，吾道宜此焉。\n犹胜比邻者，寒突无晨烟。",
        "dynasty": "宋",
        "collection_info": null
    },
    {
        "uuid": "4f014ba9b70b649c2c081d690dea171a",
        "title": "阌乡值风",
        "author": "文同",
        "content": "烈风吹华阴，古槐若长呼。\n高沙起黄碛，四望如一铺。\n上马低便面，据鞍兀长途。\n日晚过潼关，行客亦已疏。\n守吏索姓名，沸乱如虫蛆。\n两目不可开，说之使自书。\n夜至阌乡县，僮仆相欷歔。\n困定即洗濯，泥土扪短鬚。\n草草具盘飧，零落饭与蔬。\n恨无姜少府，为脍黄河鱼。",
        "dynasty": "宋",
        "collection_info": null
    },
    {
        "uuid": "8a609d3651242cb53a91ebe4611c701c",
        "title": "积雨",
        "author": "文同",
        "content": "京师值积雨，浮淖皆满城。\n况当淘决时，左右罗深阬。\n有客南河居，旦夕堤上行。\n病仆挟羸马，十步八九倾。\n职事有出入，长抱落胆惊。\n都人素豪恣，小官常见轻。\n排闢要稳道，敛避不敢争。\n试欲效呵止，圜目根姓名。\n往往被溅污，直落舌与睛。\n归来事洗濯，袍袴纷纵横。\n仰首问天公，春泽当早晴。\n幸有好日月，何惜施光明。",
        "dynasty": "宋",
        "collection_info": null
    },
    {
        "uuid": "74c2b3d2f96fc7c7bbf3ef4f8555c359",
        "title": "大热过散关因寄里中友人",
        "author": "文同",
        "content": "六月日正午，大暑若沸镬。\n时行古关道，十步九立脚。\n烟云炙尽散，树木晒欲落。\n喉鼻喘不接，齿舌津屡涸。\n担血僮破领，鞍汗马濡膊。\n幽坑困猿狖，密莽渴鸟雀。\n至此因自谓，胡为就名缚。\n所利缘底物，奔走冒炎恶。\n尘心日夜迫，欲住不能略。\n因念吾故园，左右悉林薄。\n昔我未第时，此有文酒乐。\n长松借高荫，飞瀑与清濯。\n层崖对僧咏，大石引客酌。\n畏景虽赫然，无由此流烁。\n于今只梦想，欲往途路邈。\n所效殊未立，期归尚谁约。\n徒尔发短歌，西首谢岩壑。",
        "dynasty": "宋",
        "collection_info": null
    },
    {
        "uuid": "84a353578db5ef3bc78dc93207a9eca3",
        "title": "问景逊借梅圣俞诗卷",
        "author": "文同",
        "content": "前日读子诗，快我烦病躯。\n若坐大暑中，琼杯饮琳腴。\n辞严意清绝，敢谓人所无。\n子乃不自高，尚尔尊圣俞。\n为我诵佳句，实亦郊岛徒。\n遂云有家藏，两轴如椽粗。\n我方嗜此学，常恨失所趋。\n愿子少假之，使之识夷途。",
        "dynasty": "宋",
        "collection_info": null
    },
    {
        "uuid": "29c2d4d5da4d96f9b5858495e2871a98",
        "title": "秋居览景因感所事",
        "author": "文同",
        "content": "閒居闭穷巷，拙者诚所宜。\n掩书坐前楹，默与天理期。\n是时新雨收，物物含秋姿。\n疏檐正残日，曲几方凉飔。\n群雀下空阶，逐逐顾且随。\n微虫出幽隙，绕绕行復飞。\n疏篁挺坚劲，不并草木衰。\n丛兰吐芬芳，岂畏霜露知。\n观此动与植，一一全天资。\n因念物禀生，有性各异持。\n夫人为灵者，仁义实所尸。\n胡为智巧役，所有日夜隳。\n不能保其元，妄事纷扰为。\n汲汲以就死，所耗无纤釐。\n还本既不完，何用冠且衣。\n余因激所遇，揽笔成此诗。\n庶哉学者心，读已而悟兹。",
        "dynasty": "宋",
        "collection_info": null
    },
    {
        "uuid": "9311bc8f15a650a5b5a5c7a8bcba1a64",
        "title": "彦思示望南山诗因答",
        "author": "文同",
        "content": "余于岐雍间，屡走官道上。\n终南百里近，不得迂马访。\n徒常饫双眼，引首旦夕望。\n群峦突天起，气势颇豪王。\n余名爱山者，所见亦无量。\n嵩华最魁杰，诗之岂曾让。\n至此觉才弱，不敢辄名状。\n世谓秦土强，舍是孰为壮。\n彦思奇伟士，雅志同所尚。\n近自山中来，满幅以诗贶。\n凡是山胜绝，鈎罥付心匠。\n驱联以大语，句度实奔放。\n豁若展图画，压纸千万嶂。\n读之未云彻，早自肝胆丧。\n试欲效其说，无迹可依傍。\n坐见山所有，已若一携杖。\n何当俯清渭，解带濯尘坱。\n掉手入岩谷，琴樽乐幽旷。\n浩漭八极大，冥心恣飘扬。\n此意殊未谐，临风一悽怆。",
        "dynasty": "宋",
        "collection_info": null
    },
    {
        "uuid": "c7727f9b17fe9442896a7fe9cf025a26",
        "title": "嘲中条",
        "author": "文同",
        "content": "荆山赴太华，百万如走驼。\n嘴尾不相殊，前后翻海波。\n既至拥而蹲，仰首争列罗。\n太华势愈尊，引手欲下摩。\n中条从北来，亦愿依巍峨。\n岂知队伍弱，只类马与驘。\n奔腾气力尽，群伏饮大河。\n饮已只南望，岌然将奈何。",
        "dynasty": "宋",
        "collection_info": null
    },
    {
        "uuid": "3e7b2e12f570822e640f436e378494b4",
        "title": "寄题威胜军守居高明榭",
        "author": "文同",
        "content": "石侯守铜鞮，暑居念烦愀。\n营基切城角，列础出树杪。\n窗横四野外，转目可俱了。\n长风落霄极，万里吹缥缈。\n主人白羽扇，日日上清晓。\n琴樽啸佳侣，以乐军事少。\n晴烟抹阛阓，暮角送禽鸟。\n语客莫遽归，前林月将皎。",
        "dynasty": "宋",
        "collection_info": null
    },
    {
        "uuid": "4f817ba32ed4e8d76f0f3c5859988527",
        "title": "仙禽送景逊赴阶州监税",
        "author": "文同",
        "content": "肃肃彼灵羽，英英下瑶台。\n扬翘俗采暗，振响仙籁回。\n凡鸟只敛避，众人亦惊猜。\n罗以万目网，离以双翼摧。\n十载困尘土，一身伏蒿莱。\n晦色不敢耀，藏音岂能哀。\n饥肠金屑实，渴吻琼浆开。\n俯首事澡刷，一飞游九垓。",
        "dynasty": "宋",
        "collection_info": null
    },
    {
        "uuid": "78e53f93a31476dc49aa1c48a810b032",
        "title": "送吕希彦司门通判河阳",
        "author": "文同",
        "content": "行父须生公相家，修洁不类在纨绮。\n岂惟浩荡爱古学，实亦纵横晓时事。\n孟州之民尔何幸，一旦得此贤半刺。\n定知未几政清简，日日案头诗满纸。\n河阳花开酒休䛏，太行云飞楼好倚。\n若因行县至盘谷，为访其间隠君子。",
        "dynasty": "宋",
        "collection_info": null
    },
    {
        "uuid": "6799117d6267642fd7cbc9351b5f198e",
        "title": "送周介之学士通判定州  其一",
        "author": "文同",
        "content": "紫垣之东藩，群宇合四翼。\n天家积图史，编简何万亿。\n介之才艺选，此地典文墨。\n纵横四部内，骋骤千古力。\n久为光禄校，颇倦承明直。\n尝言石渠树，五见弄春色。\n前自启君相，得请均外职。\n翩然驾别乘，去矣大河北。",
        "dynasty": "宋",
        "collection_info": null
    },
    {
        "uuid": "0334e8e05976e188d0407eccad63b916",
        "title": "送周介之学士通判定州  其二",
        "author": "文同",
        "content": "河北扼虏要，定武承其咽。\n分道宿劲兵，望之为中权。\n朝廷倚注地，择用须材贤。\n黠猃詟所闻，射猎不敢边。\n兹焉势愈重，岂谓甲马然。\n将军庙堂老，御史蓬瀛仙。\n合谋运潜略，胜气压古燕。\n惟当陪缓带，壶觞铃阁前。",
        "dynasty": "宋",
        "collection_info": null
    },
    {
        "uuid": "096d092fd956e10ac38d6389857a75e2",
        "title": "送柳才佥判蔡州",
        "author": "文同",
        "content": "翩翩河东孙，豪迈有祖德。\n二十补楚掾，能用口破贼。\n归来入京寺，不借推挽力。\n骄夸固其宜，了不见颜色。\n题舆盖本乘，入幕乃屈职。\n淮西号剧府，君也兹敛翼。\n朝廷选材吏，闻下前日敕。\n奉诏者云谁，此章君可塞。",
        "dynasty": "宋",
        "collection_info": null
    },
    {
        "uuid": "65a8b6166184f3ef643bee561c52b0f6",
        "title": "送张宗益工部知相州",
        "author": "文同",
        "content": "学术深沉久未施，晚登台省世方知。\n诗章好奏周文庙，字法宜磨魏武碑。\n禁掖便当提大笔，名藩犹自拥高麾。\n应怜共试金坡者，答飒浑如郑鲜之。",
        "dynasty": "宋",
        "collection_info": null
    },
    {
        "uuid": "92b38d18067413bcf1f5d3ca597a1c8e",
        "title": "送王恪司门知绛州",
        "author": "文同",
        "content": "绛守园池天下夸，绍述有记词聱牙。\n苍官青士左右树，神君仙人高下花。\n远水依然尚鈎带，旧门想已无靴檛。\n自怜俗状不能到，此去羡君专宴衙。",
        "dynasty": "宋",
        "collection_info": null
    },
    {
        "uuid": "e1bc1db05f1dff672a1877bfbccc6f78",
        "title": "送蒲霖中舍致仕归阆中",
        "author": "文同",
        "content": "急趋长拜倦劳劳，自笑风埃满绿袍。\n官味十年如水薄，归心一日共云高。\n毫釐已悟蜗争角，文彩须知凤得毛。\n且喜还家收拾在，锦屏山下旧东皋。",
        "dynasty": "宋",
        "collection_info": null
    },
    {
        "uuid": "0382bfee0c9e2a2348c45a4427d5fef9",
        "title": "送刘立之着作归长安因赴安定知县",
        "author": "文同",
        "content": "西郊晴雾晓霏霏，回首京尘一拂衣。\n上国莫嗟为客久，高堂初喜改官归。\n洛城气候花纔动，灞水风光絮恰飞。\n恨不同游曲江岸，与将歌酒䛏春晖。",
        "dynasty": "宋",
        "collection_info": null
    },
    {
        "uuid": "a32bf4e407b392296d312bdf9c19551d",
        "title": "送张正夫监簿归汉州",
        "author": "文同",
        "content": "知己非不遇，其如才命违。\n宦名疑在梦，亲禄只徒归。\n道路盘危栈，家山指落晖。\n好将绵竹颂，重拂入关衣。",
        "dynasty": "宋",
        "collection_info": null
    },
    {
        "uuid": "30b1d0276b9fab047313a0e637297b24",
        "title": "新霜",
        "author": "文同",
        "content": "新霜着庭树，叶下如猛剉。\n萧然物容改，有若惧凌挫。\n砌下丹橘落，墙边紫榴破。\n精光竹劲健，沮丧柳怯懦。\n览景惜向暮，感时惊忽过。\n胜事实可乐，闲愁本堪唾。\n何当共佳客，对此酌香糯。",
        "dynasty": "宋",
        "collection_info": null
    },
    {
        "uuid": "b3ea86e8f17691afc8a66b8be642effa",
        "title": "答马子山节推见寄",
        "author": "文同",
        "content": "曾陪参画从櫜鞬，文雅当时最盛传。\n玉挂好风横饮簟，翠漪明月漾吟船。\n石渠金马余何者，绿水红莲子尚然。\n好养江边鸿渐翼，诏书非久下菑川。",
        "dynasty": "宋",
        "collection_info": null
    },
    {
        "uuid": "eb2431d167b2729583dd815203fa1452",
        "title": "红树",
        "author": "文同",
        "content": "万叶惊风尽卷收，独余红树拟禁秋。\n已疑断烧生前岭，更共残霞入远楼。\n枫岸最深霜未落，柿园浑变雨初休。\n劝君莫上青山道，粧点行人分外愁。",
        "dynasty": "宋",
        "collection_info": null
    },
    {
        "uuid": "7d6b4b8fcd44f2ca6c12a0f19485fa16",
        "title": "彦思惠榅桲因谢",
        "author": "文同",
        "content": "秦中物专美，榅桲为嘉果。\n南枝种府署，高树立婀娜。\n秋来放新实，照日垂万颗。\n中滋甘醴酿，外饰素茸裹。\n彦思摘晨露，满合持赠我。\n復侑以佳句，再拜极所荷。\n珍之不敢尽，玩已即深锁。\n兹焉遂名产，沙苑忽幺么。",
        "dynasty": "宋",
        "collection_info": null
    },
    {
        "uuid": "b72686c7d83998746d4bc4e8d9beb9f9",
        "title": "彦思有北楼见寄之作依韵和答",
        "author": "文同",
        "content": "峨峨守居城上楼，最宜登览群物秋。\n层檐高搴碍翠岭，采槛直出横清流。\n烟中岛屿远历历，风外岩壑寒飕飕。\n主人好事客意乐，日夕幸此忘幽忧。",
        "dynasty": "宋",
        "collection_info": null
    },
    {
        "uuid": "ff456cba9795740b897a778cf528d5e5",
        "title": "闲居秋日书事",
        "author": "文同",
        "content": "秋雨晚萧萧，端居闲寂寥。\n雀饥争朽穗，蝉病落寒条。\n云过茶烟没，风归砚水摇。\n惟当䛏图史，闲日底能消。",
        "dynasty": "宋",
        "collection_info": null
    },
    {
        "uuid": "ee33155db862f0d85b9a22cafee9a106",
        "title": "寄题湖州沈秀才天隠楼",
        "author": "文同",
        "content": "自念久不偶，归老东南州。\n地名水精宫，家有天隠楼。\n收捲势利心，欲与汗漫游。\n出处固以义，无为子光羞。",
        "dynasty": "宋",
        "collection_info": null
    },
    {
        "uuid": "1643da637872ebcc0957f66a7578ca37",
        "title": "酬仲几秦州道上见寄",
        "author": "文同",
        "content": "送子入秦处，纷纷黄叶间。\n孤舟渡野水，疋马转遥山。\n明月每夜望，清风何日还。\n新诗慰牢落，为一破愁颜。",
        "dynasty": "宋",
        "collection_info": null
    },
    {
        "uuid": "60ed346d61fc4c1c98f6c50a7ec84812",
        "title": "入谷马上  其一",
        "author": "文同",
        "content": "宛转入深谷，一林还一丘。\n摇鞭弄新霁，把笔韵高秋。\n翠巘云长合，寒潭烟自浮。\n因成忆猿鹤，聊此为迟留。",
        "dynasty": "宋",
        "collection_info": null
    },
    {
        "uuid": "aa31d8672e20b423cfb00cdfffd3949e",
        "title": "入谷马上  其二",
        "author": "文同",
        "content": "乱竹围清密，垂萝荫屈盘。\n晴林风色淡，晚水日光寒。\n树石因谁好，烟云只自漫。\n群峰若相待，满眼碧巑岏。",
        "dynasty": "宋",
        "collection_info": null
    },
    {
        "uuid": "7bf197bbcd0482c2952da777890beff3",
        "title": "入谷马上  其三",
        "author": "文同",
        "content": "北谷气象佳，有景乃天设。\n峰峦互亏蔽，湍濑相绾结。\n珍条拂垂袂，芳草留去辙。\n自顾尘满缨，安能住深绝。",
        "dynasty": "宋",
        "collection_info": null
    },
    {
        "uuid": "556e1547eae3bc4b59baf6d6913395c0",
        "title": "入谷马上  其四",
        "author": "文同",
        "content": "群山护秦陇，转去转幽深。\n岚气重压眼，秋光清彻心。\n凭鞍吟绝壁，解带坐高林。\n爱此岩泉好，临流浣俗襟。",
        "dynasty": "宋",
        "collection_info": null
    },
    {
        "uuid": "53830d56fdf59de2c0e7368f714f813b",
        "title": "将至陇城县",
        "author": "文同",
        "content": "数日山林间，嵬眼復倾耳。\n烦襟一以换，飘若方外士。\n今朝出谷口，已觉俗虑起。\n可惜身上衣，斑班遂尘滓。\n回首林下游，何年赤松子。",
        "dynasty": "宋",
        "collection_info": null
    },
    {
        "uuid": "c44304a5e93589f5c5528dc57cf85e7b",
        "title": "宿云屏山寺",
        "author": "文同",
        "content": "翠岭耸云端，巉巉走復蟠。\n客从尘外入，僧向画中看。\n月上千岩碧，风生万木寒。\n平明惜归去，犹待一凭栏。",
        "dynasty": "宋",
        "collection_info": null
    },
    {
        "uuid": "e7f8e2b2b4c57f7f0c523e1d6465294e",
        "title": "寒食",
        "author": "文同",
        "content": "蜀客寓秦城，寒威怯夜生。\n火床功甚小，酒榼力何轻。\n月外天无色，霜中地有声。\n王章龙具薄，数彻郡楼更。",
        "dynasty": "宋",
        "collection_info": null
    },
    {
        "uuid": "3ddf60ffa937bf8bebfda50b018bd8ca",
        "title": "寄彦思时在长安言游终南",
        "author": "文同",
        "content": "日日望车马，君当何日还。\n谈谐思衮衮，篇什爱关关。\n大道风埃恶，长河冰雪顽。\n相招早来此，拟欲问南山。",
        "dynasty": "宋",
        "collection_info": null
    },
    {
        "uuid": "06a66ab138701729f88540d0bd8a6cdc",
        "title": "寄景逊",
        "author": "文同",
        "content": "别后西城上，来须到日曛。\n目迎秦塞雁，心过陇山云。\n寡合无如我，高怀少似君。\n相思只相望，徒尔託云云。",
        "dynasty": "宋",
        "collection_info": null
    },
    {
        "uuid": "e2105590815d4669df43fd7a07983052",
        "title": "听天台处士弹琴",
        "author": "文同",
        "content": "处士得琴要，谁师师自然。\n为言秋思好，因听夜声圆。\n耳出淫哇外，心摇寂寞前。\n广陵君且止，不欲慢商絃。",
        "dynasty": "宋",
        "collection_info": null
    },
    {
        "uuid": "41a2b5dde0557b1449330c973e2ea371",
        "title": "鸣玉亭筹笔之南",
        "author": "文同",
        "content": "层崖高百尺，亭即层崖下。\n飞泉若环佩，万缕当檐泻。\n坐可脱赤热，听宜彻清夜。\n亭前树肤剥，为繫行人马。",
        "dynasty": "宋",
        "collection_info": null
    },
    {
        "uuid": "cbd57222ba7f6830388d9238845b559e",
        "title": "思归鸟左右掩作",
        "author": "文同",
        "content": "峡中足啼鸟，醆邹不可会。\n其道思归者，雄鸣即雌对。\n前壑云渐起，后山月已背。\n行人畏闻汝，一声一心碎。",
        "dynasty": "宋",
        "collection_info": null
    },
    {
        "uuid": "04d3179416971e9f4ae212c8a7f2be87",
        "title": "夜发散关",
        "author": "文同",
        "content": "风吹古关口，万木响如裂。\n凄凉异乡客，骑马关下月。\n板道霜凿凿，石梁溪咽咽。\n怪来晓寒重，御爱山头雪。",
        "dynasty": "宋",
        "collection_info": null
    },
    {
        "uuid": "85b1536cb14bb5ea4ae1f8cd6bd3dea6",
        "title": "宿山寺",
        "author": "文同",
        "content": "高峰浮云际，古寺高峰上。\n秋来已潇洒，雨后益清旷。\n坐随明月转，吟伴寒蛩响。\n待晓出松关，幽襟谢嘉贶。",
        "dynasty": "宋",
        "collection_info": null
    },
    {
        "uuid": "1027b3f4d0d04bd37a9eab7a5b03cb92",
        "title": "中秋月  其一",
        "author": "文同",
        "content": "隔林滟滟生寒浪，倚汉岧岧数乱峰。\n记得旧山曾此夕，碧岩千尺坐高松。",
        "dynasty": "宋",
        "collection_info": null
    },
    {
        "uuid": "66af452b077a88d6d0955f4ae662f57d",
        "title": "中秋月  其二",
        "author": "文同",
        "content": "望外物容澄似水，坐中秋力凛如刀。\n此身直愿乘双翼，飞上三峰第一高。",
        "dynasty": "宋",
        "collection_info": null
    },
    {
        "uuid": "64b3d12f3eafcde02edc494e3231f071",
        "title": "二里溪濯足",
        "author": "文同",
        "content": "暑气沉晚树，晴光满遥川。\n下马古道侧，濯足清溪边。\n胜事乐水石，幽怀託云烟。\n还来振衣起，回首徒悒然。",
        "dynasty": "宋",
        "collection_info": null
    },
    {
        "uuid": "2d24f9fbbd40dabc5f1f8ea2e46ee248",
        "title": "稠桑见荆山",
        "author": "文同",
        "content": "万岭鬰丛丛，盘云气势雄。\n纵横谁画笔，屈折自屏风。\n倒树出断外，乱云生掩中。\n无由更停马，此意恨如蓬。",
        "dynasty": "宋",
        "collection_info": null
    },
    {
        "uuid": "5a867e371aaf9b47f0f689f4428383fc",
        "title": "白鹤寺北轩围棋",
        "author": "文同",
        "content": "祇园隠城角，开轩极幽邃。\n日影转不到，居常抱秋气。\n余兹度炎燠，一局忘万事。\n扰扰门外人，谁知此中意。",
        "dynasty": "宋",
        "collection_info": null
    },
    {
        "uuid": "eeb1fdd1db657d62722a3b605495f803",
        "title": "太常致斋闲书寺壁",
        "author": "文同",
        "content": "晚日微明弄雨余，竹阴桐影共萧疏。\n旋移小榻中庭坐，读尽扶桑太帝书。",
        "dynasty": "宋",
        "collection_info": null
    },
    {
        "uuid": "9fec23d03ab25b1b58bd058aeb72b23f",
        "title": "景逊以诗招棋因答",
        "author": "文同",
        "content": "待阙官期远，侨居客思多。\n许时闲日月，愿与局中磨。",
        "dynasty": "宋",
        "collection_info": null
    },
    {
        "uuid": "8cc63bdaaa31ff24b6cca6e29b1af405",
        "title": "初入二里",
        "author": "文同",
        "content": "树色交山色，蝉声杂水声。\n客怀殊不倦，信马此间行。",
        "dynasty": "宋",
        "collection_info": null
    },
    {
        "uuid": "7e107a8159bab61392242fdca539b5bf",
        "title": "又送刘着作",
        "author": "文同",
        "content": "北地戎马后，凋残今几年。\n边民此天幸，县令若君贤。\n况自储蓄久，定知摩抚全。\n好须图善政，能为作诗传。",
        "dynasty": "宋",
        "collection_info": null
    },
    {
        "uuid": "0e14f02177a48bce11d232061b7e66f1",
        "title": "送张朴翁归盩厔  其一",
        "author": "文同",
        "content": "一觉落天梦，遂吟招隠诗。\n携家异乡去，变服散人为。\n郿坞云开后，圭峰月上时。\n清秋此高兴，琴酒问同谁。",
        "dynasty": "宋",
        "collection_info": null
    },
    {
        "uuid": "1e74cc794dd209e8fc1a18728835761a",
        "title": "送张朴翁归盩厔  其二",
        "author": "文同",
        "content": "山曲水曲处，其间皆美田。\n夫君别桑梓，此地卜林泉。\n壮岁可立事，明时方尚贤。\n何当再就诏，便忍说终焉。",
        "dynasty": "宋",
        "collection_info": null
    },
    {
        "uuid": "69c93304728cf95d69dc2a484b531742",
        "title": "宋復古度支晚川晴雪",
        "author": "文同",
        "content": "霁色变云林，寒光混烟水。\n遥山定何处，渺漭纔可指。",
        "dynasty": "宋",
        "collection_info": null
    },
    {
        "uuid": "3c66f80a5d0715d274e312bad5ecae30",
        "title": "早秋山水砚屏",
        "author": "文同",
        "content": "晚霭隔远岫，秋容入平林。\n方素仅盈尺，岩谷能许深。",
        "dynasty": "宋",
        "collection_info": null
    },
    {
        "uuid": "b01a5f27ccdf5b7d2ca9aa17944144d0",
        "title": "寇君玉郎中大蟹",
        "author": "文同",
        "content": "蟹性最难图，生意在螯跪。\n伊人得之妙，郭索不能已。",
        "dynasty": "宋",
        "collection_info": null
    },
    {
        "uuid": "8295fab3be8b0ffc6edd4b1447531c0b",
        "title": "小蟹",
        "author": "文同",
        "content": "骨甲与支节，解络尤精研。\n手足虽尔多，能使如一钱。",
        "dynasty": "宋",
        "collection_info": null
    },
    {
        "uuid": "80c97cd8d124ae61f972356b73164587",
        "title": "黄筌鹊雏",
        "author": "文同",
        "content": "短羽已褵褷，弱胫方屴岌。\n母也向何处，开口犹仰食。",
        "dynasty": "宋",
        "collection_info": null
    },
    {
        "uuid": "c899e76c79b65e0a9f495e44e5ca5861",
        "title": "滕昌佑芙蓉",
        "author": "文同",
        "content": "双干发寒葩，一枿立纹羽。\n欲品精妙人，君当二三数。",
        "dynasty": "宋",
        "collection_info": null
    },
    {
        "uuid": "c3e53d9e4a034b24d0da501654a9ea44",
        "title": "毛老斗牛",
        "author": "文同",
        "content": "牛牛尔何争，于此辄斗怒。\n长鞭闹儿童，大炬走翁妪。\n苍㺏八九子，骇立各四顾。\n何时解角归，茅舍江村暮。",
        "dynasty": "宋",
        "collection_info": null
    },
    {
        "uuid": "30044c6a4765a547d479720ec51f5fee",
        "title": "邓隠老木寒牛",
        "author": "文同",
        "content": "苍崖棱层草芊绵，巨木半死生枯烟。\n羸牛日晚已噍草，稚子天寒犹打钱。",
        "dynasty": "宋",
        "collection_info": null
    },
    {
        "uuid": "687a78fabd12c93a1f05625d2483d07f",
        "title": "许道宁寒林",
        "author": "文同",
        "content": "许生虽学李营丘，墨路纵横多自出。\n交柯挥霍裴旻剑，乱蔓淋漓张晓笔。",
        "dynasty": "宋",
        "collection_info": null
    },
    {
        "uuid": "3f9b0e0f15ff56009d93a8935f414f63",
        "title": "易元吉抱栎狨",
        "author": "文同",
        "content": "老栎抱拥肿，金狨立鬅鬙。\n当年陇山道，似此见危层。",
        "dynasty": "宋",
        "collection_info": null
    },
    {
        "uuid": "db36733f919f31da95c8365750d4594f",
        "title": "引子獐",
        "author": "文同",
        "content": "苍獐引黄麑，双耳谁惊立。\n高原想新霁，町疃见行迹。",
        "dynasty": "宋",
        "collection_info": null
    },
    {
        "uuid": "35f21045de24bf85dffb8deee3b89d58",
        "title": "崔白败荷折苇寒鹭",
        "author": "文同",
        "content": "疏苇雨中老，乱荷霜外凋。\n多情惟白鸟，常此伴萧条。",
        "dynasty": "宋",
        "collection_info": null
    },
    {
        "uuid": "99fb3015c98e6ca31f22af3286225be8",
        "title": "孙太古辟支迦佛",
        "author": "文同",
        "content": "调御出火起正念，萨埵捧香生信心。\n二士之意在笔外，彼太古者何情深。",
        "dynasty": "宋",
        "collection_info": null
    },
    {
        "uuid": "6ff080dd0c0543f7500c8904a9945bbb",
        "title": "许中正捕龙雷",
        "author": "文同",
        "content": "彼龙胡为被天谪，不肯为天行雨泽。\n天敕雷公恣搜索，龙藏何所忽尔获。\n提之满空若曳帛，雹风电火相卷射。\n雷张两翅但拍拍，首尾挽之足双磔。\n龙力与雷固不敌，雷转威怒龙褫魄，须臾定见肝胃拆。\n万力千气凡几画，斯人斯品入神格。",
        "dynasty": "宋",
        "collection_info": null
    },
    {
        "uuid": "254d6020daa276a026126dbda752344a",
        "title": "范宽雪中孤峰",
        "author": "文同",
        "content": "大雪洒天表，孤峰入云端。\n何人向渔艇，拥褐对巑岏。",
        "dynasty": "宋",
        "collection_info": null
    },
    {
        "uuid": "e96a13808f692cbeed2898757b148f2d",
        "title": "晚秋烟波",
        "author": "文同",
        "content": "直于一丈素，写尽千里景。\n云山杳杳已成秋，烟水漻漻方入暝。\n君应无心得此画，我岂有言能尔咏。",
        "dynasty": "宋",
        "collection_info": null
    },
    {
        "uuid": "b7849ea6df076b8fc425132c6302a6b7",
        "title": "春山",
        "author": "文同",
        "content": "冈原草木秀，溪谷云霞媚。\n君笔谁所传，独解吐和气。",
        "dynasty": "宋",
        "collection_info": null
    },
    {
        "uuid": "eeec28308432ba438f0bb50cb25f996b",
        "title": "秋山",
        "author": "文同",
        "content": "孤峰露苍骨，疏木耸坚干。\n高堂挂虚壁，爽气来不断。",
        "dynasty": "宋",
        "collection_info": null
    },
    {
        "uuid": "7949193849c42358626cce4a4dac05b9",
        "title": "梁信羯鼓小图",
        "author": "文同",
        "content": "高梧间垂杨，玉宇极清邃。\n三郎当殿坐，左右拥佳丽。\n氍毹近香案，蹲兽吐碧穗。\n宝几承画控，缤纷交綵袂。\n花奴卷双袖，俯立前奏技。\n君王顾之笑，轩庑动和气。\n谁谓一尺素，写遍天上意。\n听者定何如，观之犹解秽。",
        "dynasty": "宋",
        "collection_info": null
    },
    {
        "uuid": "a5e42837a8e1048d25e8d189d0605a7d",
        "title": "蒲生钟馗",
        "author": "文同",
        "content": "寒风酸号月惨苦，枭飞狐鸣满墟墓。\n丛棘乱礓翳野雾，古社秃剥倒枯树。\n下有三鬼相啸聚，初行谁家作疰忤。\n痛热肿痒快呕吐，塞噎咽喉胀脐肚。\n呼巫召觋使呪诅，翁惊妪忙设赛具。\n茅盘草舡置五路，饭盂炙串狼籍布。\n相共收敛各执去，方此危坐歠且哺。\n忽尔相视生畏怖，有神杰然驾巨牯。\n前诃后拥役二竖，此神噉鬼充旦暮。\n其腹尚馁色躁怒，鬼遥见之悉失措。\n窜匿不暇相告谕，酒倾肉落杂秽污。\n魄魂飞荡身偃仆，一入木底只四据。\n一尚把盏愕以顾，一自隠蔽捩眦觑。\n神用气摄缚束固，前死入吻无十步。\n计之嚼嚙或味饫，蒲生胡为适尔遇。\n画之满卷无一误，笔墨丑怪实可惧。\n持以赠余子何故，摇手不取一钱赂。\n他日乞诗者尤屡，试为言之写其故。",
        "dynasty": "宋",
        "collection_info": null
    },
    {
        "uuid": "dd2f18b7080724c563176947601f8a8f",
        "title": "折杨柳",
        "author": "文同",
        "content": "垂杨百尺临池水，风定烟浓盘不起。\n欲折长条寄远行，想到君边已憔悴。",
        "dynasty": "宋",
        "collection_info": null
    },
    {
        "uuid": "95f85c66ab400dce9e0d141dec394799",
        "title": "仁宗皇帝挽诗十首  其一",
        "author": "文同",
        "content": "绪业承三圣，规模盛一王。\n朝廷周礼乐，庠序汉文章。\n殊俗皆归往，蒸民尽乐康。\n帝功如此大，宜享寿无疆。",
        "dynasty": "宋",
        "collection_info": null
    },
    {
        "uuid": "8585d497978bc0fafaf312a561a35d10",
        "title": "仁宗皇帝挽诗十首  其二",
        "author": "文同",
        "content": "徇速承王后，聪明復辟初。\n恩波同海浸，刑网比天疏。\n屡有搜贤诏，曾无谏猎书。\n惟余封禅事，应恨缺蒲车。",
        "dynasty": "宋",
        "collection_info": null
    },
    {
        "uuid": "95242e6f8f9b1be4d0daf5ee4884e389",
        "title": "仁宗皇帝挽诗十首  其三",
        "author": "文同",
        "content": "求治亲垂诏，观文自着图。\n何曾凭喜怒，未省蔽谗谀。\n尘世留徽号，烟霄返旧都。\n悠悠增筴验，难问鬼臾区。",
        "dynasty": "宋",
        "collection_info": null
    },
    {
        "uuid": "db4deab371d931ebf97d40c378aa966b",
        "title": "仁宗皇帝挽诗十首  其四",
        "author": "文同",
        "content": "宝辂嬉游少，珠宫艺学优。\n仙毫媚风帛，睿藻焕星鈎。\n天极推神历，兵防演秘谋。\n飈流今已矣，长共糓林秋。",
        "dynasty": "宋",
        "collection_info": null
    },
    {
        "uuid": "bf82fd6a47d0fb45b5cffbac3988041e",
        "title": "仁宗皇帝挽诗十首  其五",
        "author": "文同",
        "content": "政殿咨丞弼，经筵引俊髦。\n未尝耽逸乐，终是过焦劳。\n归路三山远，遗台万古高。\n小臣无分去，定拥堕髯号。",
        "dynasty": "宋",
        "collection_info": null
    },
    {
        "uuid": "99c64a0541c1d4ff5e2c6625ab94f799",
        "title": "仁宗皇帝挽诗十首  其六",
        "author": "文同",
        "content": "神鼎犹烘药，夷槃已实冰。\n留恩均器服，下诏约山陵。\n影殿虚绨几，皇堂掩漆灯。\n萧萧柏城下，空有暮云凝。",
        "dynasty": "宋",
        "collection_info": null
    },
    {
        "uuid": "25be6f57b589479f7d65acd3fb986e53",
        "title": "仁宗皇帝挽诗十首  其七",
        "author": "文同",
        "content": "浮世期云尽，清都位欲传。\n秉珪徒请命，脱躧遂登仙。\n遗泽流天下，重光照柩前。\n几时来甲观，更待一千年。",
        "dynasty": "宋",
        "collection_info": null
    },
    {
        "uuid": "b1cd2f7f93e002a3377faa960092b7df",
        "title": "仁宗皇帝挽诗十首  其八",
        "author": "文同",
        "content": "被衮纔凭几，跻阶忽受同。\n哀文铺帝业，谥册讲仁功。\n竭蹷趋群后，号咷动两宫。\n铭旌来巩洛，万里卷悲风。",
        "dynasty": "宋",
        "collection_info": null
    },
    {
        "uuid": "4c85fcb75f2644a16b629dff9cba602d",
        "title": "仁宗皇帝挽诗十首  其九",
        "author": "文同",
        "content": "幡翣离三殿，箫笳接两都。\n尧殂如考妣，禹葬省人徒。\n岂并游韶石，应同去鼎湖。\n愁闻下竹使，海外走哀符。",
        "dynasty": "宋",
        "collection_info": null
    },
    {
        "uuid": "7bae1c8308db3d647b2d9f83fa5784a8",
        "title": "仁宗皇帝挽诗十首  其一○",
        "author": "文同",
        "content": "史祝周坛日，人忧杞国时。\n饮池无善效，颒水有遗辞。\n仙仗朝三后，蕃仪集四夷。\n从今河与洛，长泻凤台悲。",
        "dynasty": "宋",
        "collection_info": null
    },
    {
        "uuid": "4bda2696a9d13d70017087553ea0fa74",
        "title": "正肃吴公挽诗  其一",
        "author": "文同",
        "content": "虎节归兵日，麟符命使年。\n帝将还二府，人已哭三川。\n清议谁违者，高风自凛然。\n佳城空万古，一圹掩寒烟。",
        "dynasty": "宋",
        "collection_info": null
    },
    {
        "uuid": "cf72bcad8ce104b9a6a07e27e5c4c00c",
        "title": "正肃吴公挽诗  其二",
        "author": "文同",
        "content": "晁董文章重，夔龙德业尊。\n简编成故事，穹壤与长存。\n风旐飘寒陌，霜笳咽晚原。\n谁人碑有道，应不愧斯言。",
        "dynasty": "宋",
        "collection_info": null
    },
    {
        "uuid": "94586792ed2bd0f910077ffb103b137b",
        "title": "张中允先生挽诗三首  其一",
        "author": "文同",
        "content": "善颂堂中客，华严会裏人。\n生为天所佑，没与佛相亲。\n祖送逾千两，哀号动四邻。\n宜祠瑞筠社，永配蜀江神。",
        "dynasty": "宋",
        "collection_info": null
    },
    {
        "uuid": "2ea451876639c007b6d4b6bdd31009d0",
        "title": "张中允先生挽诗三首  其二",
        "author": "文同",
        "content": "乡校咨橅范，闺门慕典刑。\n爱看高士传，欲注凈名经。\n素节标家牒，芬情勒冢铭。\n近谁瞻碧落，应见少微星。",
        "dynasty": "宋",
        "collection_info": null
    },
    {
        "uuid": "00eea9a262382b74278b0ef2769a4346",
        "title": "张中允先生挽诗三首  其三",
        "author": "文同",
        "content": "文行俱高妙，声名五十秋。\n君恩来草泽，子舍上瀛洲。\n有相身须尽，无谁泪不流。\n庭前云盖石，长伴影堂愁。",
        "dynasty": "宋",
        "collection_info": null
    },
    {
        "uuid": "d18730edfb5a39fc4e0c2c2a8be74d51",
        "title": "张思孺秘校挽诗二首  其一",
        "author": "文同",
        "content": "昔在天彭郡，侨居过一冬。\n感君常见访，无日不相从。\n远寺携棋局，高亭把酒钟。\n谁知三载后，孤冢列新松。",
        "dynasty": "宋",
        "collection_info": null
    },
    {
        "uuid": "cfebc68ae289d1d811e658059f0a4242",
        "title": "张思孺秘校挽诗二首  其二",
        "author": "文同",
        "content": "人前常奉诧，张也好堂堂。\n处众谦和甚，居官志力强。\n当时君壮健，在座我苍浪。\n今日翻相哭，无言问彼苍。",
        "dynasty": "宋",
        "collection_info": null
    },
    {
        "uuid": "1071c8b9a02bc7814bece42cdc17335a",
        "title": "吕惠穆挽诗四首  其一",
        "author": "文同",
        "content": "文靖登庸久，朝廷政教隆。\n相门无或议，子舍有如公。\n恩泽非徼幸，官荣悉治功。\n至今清论在，常满缙绅中。",
        "dynasty": "宋",
        "collection_info": null
    },
    {
        "uuid": "1c094b7c8d768f992382a7526a7203fd",
        "title": "吕惠穆挽诗四首  其二",
        "author": "文同",
        "content": "帝御皇图后，公居右府时。\n开陈诸议论，感发止嗟咨。\n自此倾宸眷，方将正宰司。\n胡为便沦谢，天意固难知。",
        "dynasty": "宋",
        "collection_info": null
    },
    {
        "uuid": "5a6bd27cebf5a9af2e603d01308d6d6f",
        "title": "吕惠穆挽诗四首  其三",
        "author": "文同",
        "content": "忆在南邛日，家君此忽亡。\n公时帅本道，力为济归丧。\n贱息将何报，深恩不可忘。\n如今每念及，惟有泪浪浪。",
        "dynasty": "宋",
        "collection_info": null
    },
    {
        "uuid": "453dee6c4ea2f34b95fd68e4ef15b38f",
        "title": "吕惠穆挽诗四首  其四",
        "author": "文同",
        "content": "自出公门下，常蒙礼意勤。\n相看如子姓，交政为郎君。\n每望中书入，俄惊远讣闻。\n何时高冢上，永日哭寒云。",
        "dynasty": "宋",
        "collection_info": null
    },
    {
        "uuid": "ed4af00bbd82edd905bea0ce08b0cadb",
        "title": "张林宗司勋挽诗三首  其一",
        "author": "文同",
        "content": "巫峡乘轺去，涪江拥节还。\n方来赴京兆，又出领潼关。\n髀肉川涂瘦，颠毛案牍斑。\n音容今遂已，清血为公潸。",
        "dynasty": "宋",
        "collection_info": null
    },
    {
        "uuid": "58a2b9ceeefdd157e4023ee91dc03c3b",
        "title": "张林宗司勋挽诗三首  其二",
        "author": "文同",
        "content": "候骑排弓箙，牙门换戟衣。\n使麾方报入，神柩已云归。\n关吏惊来往，乡人嘆是非。\n生平幽石在，谁为刻珠玑。",
        "dynasty": "宋",
        "collection_info": null
    },
    {
        "uuid": "5fa6eec23135c8e54b9f68f8b752e4b6",
        "title": "张林宗司勋挽诗三首  其三",
        "author": "文同",
        "content": "素节乡评重，清芬世阅传。\n谢家儿侄盛，穆宅弟兄贤。\n展矣兹良士，嗟乎不永年。\n西风寄哀调，愿为唱新阡。",
        "dynasty": "宋",
        "collection_info": null
    },
    {
        "uuid": "0629756adac63063d748ad24674a996c",
        "title": "张道宗比部挽诗三首  其一",
        "author": "文同",
        "content": "学富词章妙，才高志力强。\n帝方知可用，官欲渐难量。\n始得西原使，纔终右省郎。\n念公今止此，无语问苍苍。",
        "dynasty": "宋",
        "collection_info": null
    },
    {
        "uuid": "c28e916c2c842d32b37a84802067d097",
        "title": "张道宗比部挽诗三首  其二",
        "author": "文同",
        "content": "见说关西讣，危肠已似刀。\n抚膺成一恸，復魄遂三号。\n旧馆州名桂，新居里曰蒿。\n九泉休负恨，兰玉满儿曹。",
        "dynasty": "宋",
        "collection_info": null
    },
    {
        "uuid": "e797fae7266f0e0efbf8a02fd67b6c63",
        "title": "张道宗比部挽诗三首  其三",
        "author": "文同",
        "content": "忆在南岐日，于今十二年。\n宦途聊邂逅，宾馆重留连。\n正喜谋黄峒，俄惊葬圃田。\n无由执行绋，徒尔泪如泉。",
        "dynasty": "宋",
        "collection_info": null
    },
    {
        "uuid": "84c12da996bef3c6bc3eec8b06ec2eb3",
        "title": "石左藏挽诗二首  其一",
        "author": "文同",
        "content": "世泽传清范，戎韬演秘谋。\n雄藩未赐节，大壑忽移舟。\n谢氏胡床在，羊公羽扇收。\n光华归令子，何恨掩泉丘。",
        "dynasty": "宋",
        "collection_info": null
    },
    {
        "uuid": "9fa0b204653a194273c7c683522c77c2",
        "title": "石左藏挽诗二首  其二",
        "author": "文同",
        "content": "昔年陪宴上崏台，一听新歌一举杯。\n此会如今嗟已矣，拟将何调寄余哀。",
        "dynasty": "宋",
        "collection_info": null
    },
    {
        "uuid": "4de347e9e98e6050d04868c310cf7837",
        "title": "邛州赏丰亭",
        "author": "文同",
        "content": "人之创亭意，大率繇己便。\n夫何我公者，所作异他见。\n临邛郡东北，井井画群甸。\n其民喜施力，无岁不登衍。\n公因到城上，有此多稼羡。\n而云彼嘉谷，诚我民所擅。\n如其每用此，岂不乡土恋。\n伊我牧其众，胡尔惧流转。\n遂兹谋栋宇，显显向一面。\n题为赏丰字，义不止营缮。\n常时命僚侣，于时歌管荐。\n高谈诧上瑞，衮衮莫之倦。\n擎酒揖大野，指顾一欣忭。\n田夫各相语，我辈谁曰贱。\n太守亦为我，今日又张讌。",
        "dynasty": "宋",
        "collection_info": null
    },
    {
        "uuid": "6a17bf19865cf1d83bbd3b604661c940",
        "title": "邛州倅",
        "author": "文同",
        "content": "将欲言治人，必先由正身。\n身正人自治，此化行如神。\n总总群圣书，论说尤谆谆。\n后贤守为法，不敢忘逡巡。\n有欲着其迹，更假他物伸。\n或取几杖明，或用盘盂陈。\n或则铭于座，或则书于绅。\n此皆贪道者，欲己日夕亲。\n涵泳既滋久，盛德光璘璘。\n鲁侯相门子，佩义而服仁。\n来乘别驾舆，齿髪何青春。\n开口议政事，条件皆有伦。\n春露与秋霜，畏爱其吏民。\n尚惧有片缺，不使其质纯。\n乃于厅事侧，开轩承甲寅。\n题曰三省堂，大构高榜新。\n地古物象野，水竹清衣巾。\n公暇每居此，寂嘿如隠沦。\n冥心以自观，外揣復内循。\n一有所不逮，补绽无纤尘。\n既已自作诗，文理相彬彬。\n宛转示明戒，欲使风俗淳。\n愚重侯所存，再拜无辞频。\n待己固如此，贤哉君子邻。\n常愿此基构，永不罹荆榛。\n有坏则请修，使之名不泯。",
        "dynasty": "宋",
        "collection_info": null
    },
    {
        "uuid": "e693e7346522c372c7c9d055ee2bdccb",
        "title": "题何靖山人隠居二首  其一",
        "author": "文同",
        "content": "锦屏山下何夫子，铁带麻衣真古人。\n苦学诗来偷鬓老，乐为儒后却家贫。\n酒中酌月江村夜，琴上弹风鹤寺春。\n君已归寻旧闲味，肯骑肥马入红尘。",
        "dynasty": "宋",
        "collection_info": null
    },
    {
        "uuid": "ad13806d805cde00d7e02e0a220f34d0",
        "title": "题何靖山人隠居二首  其二",
        "author": "文同",
        "content": "因循失计下青山，却恨溪云占断闲。\n黄卷圣贤忻对语，青云岐路祗低颜。\n月墙槐影侵阶暗，雨槛秋花满目斑。\n自爱萧条真吏隠，心清不累有无间。",
        "dynasty": "宋",
        "collection_info": null
    },
    {
        "uuid": "522ee6bf8c024821fe2bde561ba41d11",
        "title": "题兜率寺",
        "author": "文同",
        "content": "簿领迷人喜暂闲，聊寻古寺陟孤峦。\n柏藏一径中间窄，云敛千峰四面宽。\n远目已将飞鸟过，寸心更乞老僧安。\n若为借得禅房宿，卧看龛灯一点残。",
        "dynasty": "宋",
        "collection_info": null
    },
    {
        "uuid": "0c531b4e2934a662d0d11f1abe36495a",
        "title": "题凤凰山后岩",
        "author": "文同",
        "content": "此景又奇绝，半空生曲栏。\n蜀尘随眼断，蕃雪满襟寒。\n涧下雨声急，岩头云色干。\n归鞍休报晚，吾待且盘桓。",
        "dynasty": "宋",
        "collection_info": null
    },
    {
        "uuid": "f71d9c2ae31ac6279027acb89da7f3c8",
        "title": "子瞻戏子由依韵奉和",
        "author": "文同",
        "content": "子由在陈穷于丘，正若浅港横巨舟。\n每朝升堂讲书罢，紧合两眼深埋头。\n才名至高位至下，此事自属他人羞。\n犹胜俣俣彼贤者，手把翟籥随群优。\n岌如老鹤立海上，退避不与鹙鸧游。\n文章岂肯用一律，独取无间有神术。\n所蓄未尝资己身，搰搰恰如蜂聚蜜。\n有时七日不火食，支体虽羸心不屈。\n陵阳谬守卑且劳，马前空愧持旌旄。\n平生读书若奊诟，老大下笔侵离骚。\n贫且贱焉真可耻，欲挞群邪无尺棰。\n安得来亲绛帐旁，日与诸生供唯唯。\n须知道义故可乐，莫问功名能得几。\n君子道远不计程，死而后已方成名。\n千钧一羽不须校，女子小人知重轻。",
        "dynasty": "宋",
        "collection_info": null
    },
    {
        "uuid": "30efb4792558943f7af6d57ca828e9e1",
        "title": "依韵和子瞻游孤山",
        "author": "文同",
        "content": "跨明越，压苏湖，钱塘风物天下无。\n玉峰孱颜石穿漏，雪海浩荡潮喧呼。\n旧尝持之诧吾孥，会挈尔去相与娱。\n宦游若不来此都，腰间綵组徒云纡。\n子瞻凤咮新结庐，日哦其间兴不孤。\n平生美志自偿足，休问满眼生萑蒲。\n有物可比中鄙夫，蜉蝣朝生死于晡。\n公攘显夺入胠箧，骄穉无乃非良图。\n子瞻之乐固有余，辨说是非从鲁蘧。\n我今有索君勿逋，归日好景为我摹。",
        "dynasty": "宋",
        "collection_info": null
    },
    {
        "uuid": "ae6521a3c54744f4d7876d441bc7b55f",
        "title": "再和",
        "author": "文同",
        "content": "问子瞻，何江湖，乃心魏阙君岂无。\n胡为放浪检束外，日与隠者相招呼。\n篮舆往往从以孥，灵运石壁无此娱。\n穷深极险兴未已，岂復更惮梯登纡。\n过客休夸衡与庐，天下此景君勿孤。\n欲将文字写物象，当截无限春江蒲。\n登高能赋属大夫，游览未厌嗟已晡。\n安得世上有绝笔，尽取君诗妆在图。\n此身之外何赢余，成然而寐其觉蘧。\n请看湖上人名逋，此子形相谁解摹。",
        "dynasty": "宋",
        "collection_info": null
    },
    {
        "uuid": "18d46fce9b5f4a8b47c114838e5571fc",
        "title": "和陈基载大雨",
        "author": "文同",
        "content": "黕黕云如涌，淙淙雨若倾。\n骤翻银汉浊，匀洒玉绳明。\n雷怒无停势，风豪有遏声。\n危楼已初伏，犹谓夹衣轻。",
        "dynasty": "宋",
        "collection_info": null
    },
    {
        "uuid": "96e5f048c69f4c45084e45a1b53fe397",
        "title": "和张推官荔枝",
        "author": "文同",
        "content": "长嗟珍果滞遐方，好种华林奉帝王。\n夏簟满风罗秀色，晓梯乘露摘新香。\n泼霞乍染愁将变，烹玉纔凝忍更尝。\n正在临邛病痟甚，忽蒙佳惠敢相忘。",
        "dynasty": "宋",
        "collection_info": null
    },
    {
        "uuid": "34add41f0e327d13a77432224e1944d9",
        "title": "赠李仲祥道士",
        "author": "文同",
        "content": "不见先生已数年，相思惟是诵嘉篇。\n因来守郡空山裏，又喜通名画戟前。\n抵掌剧谈犹矍铄，堆胸豪气尚蜿延。\n近闻买得鹅池住，且向人间作地仙。",
        "dynasty": "宋",
        "collection_info": null
    },
    {
        "uuid": "7fa6f46e58f337498e5ed16a04913eaa",
        "title": "贺陈基载重阳日",
        "author": "文同",
        "content": "文酒寻常不厌求，坐中须得贾长头。\n幸逢九日称佳节，宜对三嵎赏素秋。\n岁月但看随叶落，利名当信与云浮。\n凭君且学龙山饮，一醉能令万事休。",
        "dynasty": "宋",
        "collection_info": null
    },
    {
        "uuid": "10af5dbadb22e6ac38e324ceb5d2bd31",
        "title": "寄张郎中",
        "author": "文同",
        "content": "常媿无才动有权，十年乡里但留连。\n养成答飒人应笑，学得支离自谓贤。\n三馆旧游层汉上，一麾今守乱峰前。\n幸逢别驾如张轨，免对苏章说二天。",
        "dynasty": "宋",
        "collection_info": null
    },
    {
        "uuid": "ca2c948487b74be3c2c341356b8ac95e",
        "title": "游闲居院",
        "author": "文同",
        "content": "乘暇访闲居，临行欲所须。\n急沽龙口酒，忙打佛前鱼。",
        "dynasty": "宋",
        "collection_info": null
    },
    {
        "uuid": "af0a00d771682787b9d787492dea12a6",
        "title": "大元观题壁",
        "author": "文同",
        "content": "三十穷男子，其如胆气成。\n鸿毛在乡里，骥足本干坤。\n周孔为逢揖，轲雄自吐吞。\n平生所怀抱，应共帝王论。",
        "dynasty": "宋",
        "collection_info": null
    },
    {
        "uuid": "7bf134015c3cf2c7d3cdce88adafad74",
        "title": "游石门诗",
        "author": "文同",
        "content": "凌城走马过花村，先玩玉盆到石门。\n细想张良烧断处，岩前伫立欲销魂。",
        "dynasty": "宋",
        "collection_info": null
    },
    {
        "uuid": "e0784cff9f7da8031b3ca27d333da45c",
        "title": "句  其一",
        "author": "文同",
        "content": "北客若来休问事，西湖虽好莫吟诗。",
        "dynasty": "宋",
        "collection_info": null
    },
    {
        "uuid": "1dea78ddde79aedae633dbba9a44bf6c",
        "title": "句  其二",
        "author": "文同",
        "content": "拟将一段鹅溪绢，扫取寒梢万丈长。",
        "dynasty": "宋",
        "collection_info": null
    },
    {
        "uuid": "e21b5e1912419ef2e318196a36b1d821",
        "title": "句  其三",
        "author": "文同",
        "content": "兴来雷出土，万箨起崖谷。",
        "dynasty": "宋",
        "collection_info": null
    },
    {
        "uuid": "3c76c7ecd1c908da57d13ee416af2c02",
        "title": "句  其四",
        "author": "文同",
        "content": "来观古柏丹渊客。",
        "dynasty": "宋",
        "collection_info": null
    },
    {
        "uuid": "0b7629db16d0daa0e0d6854609e63281",
        "title": "游连山涌泉观次文与可韵",
        "author": "杨闢之",
        "content": "双旗晓出远游山，遍览幽奇日日閒。\n幕下渊云陪后乘，马蹄归去月华间。",
        "dynasty": "宋",
        "collection_info": null
    },
    {
        "uuid": "9835f45e629ca07de8423a1fef9c4fb9",
        "title": "游连山涌泉观次文与可韵",
        "author": "任道",
        "content": "缭绕澄江面面山，使君来与吏民閒。\n可堪归骑临晴陌，散尽游人夕照间。",
        "dynasty": "宋",
        "collection_info": null
    },
    {
        "uuid": "69350717c8e3aca4bd428c0cbb218865",
        "title": "游连山涌泉观次文与可韵",
        "author": "麻台文",
        "content": "得得朱轮到此山，迟留共爱此幽閒。\n人生胜事惟行乐，休问黄粱一爨间。",
        "dynasty": "宋",
        "collection_info": null
    },
    {
        "uuid": "e04a91290697166d8001012d5b7d5ce3",
        "title": "句",
        "author": "赵成伯",
        "content": "只有当年燕子楼。",
        "dynasty": "宋",
        "collection_info": null
    },
    {
        "uuid": "d05c3bfa398a46695cfb562bbe1802cc",
        "title": "赋新繁周表权如诏亭",
        "author": "任伋",
        "content": "尽道君家教育深，义方高作霭儒林。\n綵衣已是真郎贵，紫诏方旌昔日心。\n鲤每趋庭惟独立，鹤常和子自鸣阴。\n此之能事人方信，胜积籝中十万金。",
        "dynasty": "宋",
        "collection_info": null
    },
    {
        "uuid": "e31610b7c86fb209332f9fcb807f72e2",
        "title": "游安乐山",
        "author": "任伋",
        "content": "安乐溪上峰，万木森翠羽。\n孤撑切天心，横拓压坤股。\n气势西吞夷，光芒南定楚。\n云泉出石窦，淋漓洒玉宇。\n烟萝缠林梢，摇拽垂翠组。",
        "dynasty": "宋",
        "collection_info": null
    },
    {
        "uuid": "1914b2d190386c66464fdd0ff6ee15dc",
        "title": "句",
        "author": "任伋",
        "content": "榆钱莫买城南春，柳丝莫繫城中人。\n何修别墅。",
        "dynasty": "宋",
        "collection_info": null
    },
    {
        "uuid": "abddc0b8faa6a015dae26999551bab79",
        "title": "送程给事知越州",
        "author": "虞大熙",
        "content": "标置才谋孰尚公，拜恩新领浙江东。\n黄扉玉殿官仪贵，皂盖朱幡使节雄。\n耕织富饶青嶂裏，楼台缥缈翠云中。\n到时湖上看秋月，安得清樽侍下风。",
        "dynasty": "宋",
        "collection_info": null
    },
    {
        "uuid": "cea39c235e9b1bd4694d5819f489db32",
        "title": "题共乐堂",
        "author": "钱暄",
        "content": "疏就湖山秀气浓，花林茂列景争雄。\n管弦交奏客欢合，台榭竞登人喜同。\n环嶂鹭行飞早晚，平波鱼阵跃西东。\n荒芜芟去成佳致，换得汀洲月与风。",
        "dynasty": "宋",
        "collection_info": null
    },
    {
        "uuid": "bbdcd384e5aedce68bd07c239393ede6",
        "title": "游日山",
        "author": "钱暄",
        "content": "清晨渡水陟秋山，日上高原叶叶丹。\n已傍松筠寻磴道，更瞻台殿倚层峦。\n梁间云气蒸衣润，窗外岚光照席寒。\n顾我尘劳嗟少暇，暂驱熊轼一盘桓。",
        "dynasty": "宋",
        "collection_info": null
    },
    {
        "uuid": "7721601f5f01600b79f1fb4364c439fa",
        "title": "恭和",
        "author": "吕公着",
        "content": "雪消春动气清微，夹道都人望帝晖。\n法部已调丝竹管，御袍初进赭红衣。\n康衢弥节严三卫，真馆焚香降六飞。\n宴罢瑶池回跸晚，五云通夜拥端闱。",
        "dynasty": "宋",
        "collection_info": null
    },
    {
        "uuid": "38f66df71cfb724c9e332e98134cb891",
        "title": "分题得瘿木壶",
        "author": "吕公着",
        "content": "天地产众材，任材谓之智。\n栋桷与楹杙，小大无有弃。\n方者以矩度，圆者中规制。\n嗟尔木之瘿，何异肉有赘。\n生成拥肿姿，赋象难取类。\n檃括所不施，钩绳为尔废。\n大匠睨而往，恻然乃有意。\n孰非造化功，而终朽不器。\n刳剔虚其中，朱漆为之僞。\n斟浆挹酒醴，施用惟其利。\n牺象非不珍，金罍岂不贵。\n设之于楹阶，十目肯注视。\n幸因左右容，反见为奇异。\n人之于才性，夫岂远于是。\n性虽有不善，在教之揉励。\n才亡不可用，由上所措置。\n饰陋就其长，皆得为良士。\n执一以废百，众功何由备。\n是惟圣人心，能通天下志。",
        "dynasty": "宋",
        "collection_info": null
    },
    {
        "uuid": "b5110425786db8db19502656508d1f43",
        "title": "天津晚步",
        "author": "吕公着",
        "content": "芝盖久稀疏，暮云空坱北。\n千年旧都城，一片閒宫阙。\n禁籞尚连延，觚棱犹巀嶭。\n桥势横雌霓，堤形偃初月。\n瀍涧岸已深，汉唐时既歇。\n危亭独坐人，浪把兴亡阅。",
        "dynasty": "宋",
        "collection_info": null
    },
    {
        "uuid": "73054c21386e5e6a1690372c55ab141d",
        "title": "杨郎中新居和尧夫先生韵  其一",
        "author": "吕公着",
        "content": "高斋旷望极山川，却顾卑居不值钱。\n二室峰峦凝画碧，万家楼阁带轻烟。\n春浓缭绕环游骑，地胜依稀寓列仙。\n唱发幽人丞相和，当时纸贵洛城传。",
        "dynasty": "宋",
        "collection_info": null
    },
    {
        "uuid": "a40ad958e7dfe04d0b79e06a30a5da07",
        "title": "杨郎中新居和尧夫先生韵  其二",
        "author": "吕公着",
        "content": "碧瓦朱门将相居，见嵩临洛百家无。\n登高此地还能赋，会老他年定入图。\n花发四时排步障，鸟鸣终日劝提壶。\n何人遇赏偏留赏，逸士清风激鄙夫。",
        "dynasty": "宋",
        "collection_info": null
    },
    {
        "uuid": "0636bc976dcb2d4aa2798d64b7a1cc27",
        "title": "和魏教授见赠",
        "author": "吕公着",
        "content": "清世文章日月悬，无才惟幸乐丰年。\n游山太室更少室，看水伊川又洛川。\n古有孟轲难语觉，时无颜子易为贤。\n读书每到天根处，长惧诸公问极前。",
        "dynasty": "宋",
        "collection_info": null
    },
    {
        "uuid": "0f4b70c99d9e26ce1654840fe6a77143",
        "title": "留题龙门二首  其一",
        "author": "吕公着",
        "content": "融结成来不记秋，断崖苍壁锁烟愁。\n中分洪造夏王力，横截大山伊水流。\n八节滩声长在耳，一川风景尽归楼。\n行人莫动凭栏兴，无限英雄浪白头。",
        "dynasty": "宋",
        "collection_info": null
    },
    {
        "uuid": "b54d499b2ccb00b2276799ccd58e4c56",
        "title": "留题龙门二首  其二",
        "author": "吕公着",
        "content": "谁将长剑斩长蛟，斩断长蛟剑復韬。\n爪尾蜿蜒凝华岳，角牙狞恶结嵩高。\n骨伤两处崭苍壁，血出东流汹巨涛。\n此物犹难保身首，为言谗口莫嗷嗷。",
        "dynasty": "宋",
        "collection_info": null
    },
    {
        "uuid": "e83dc5469bf0164488cedf37b4c71517",
        "title": "龙门石楼看伊川",
        "author": "吕公着",
        "content": "数朝从款走烟霞，纵意凭栏看物华。\n百尺楼台通鸟道，一川烟雨属僧家。\n直须心逸方为乐，始信官荣未足夸。\n此景得游无事日，也宜知幸福无涯。",
        "dynasty": "宋",
        "collection_info": null
    },
    {
        "uuid": "281adb6a2c0934a548f3067fb0e96353",
        "title": "二十二日晚步天津次日有诗",
        "author": "吕公着",
        "content": "溪翁昨晚步天津，步到天津伫立频。\n洛水只闻煎去棹，西风唯解促行人。\n山川惨淡笼寒雨，楼观参差锁暮云。\n此景分明谁会得，欲霜时候雁来宾。",
        "dynasty": "宋",
        "collection_info": null
    },
    {
        "uuid": "66c764826a1b859e17374c300ad6691f",
        "title": "和王常侍登郡楼望山",
        "author": "吕公着",
        "content": "四贤当日此盘桓，千百年人尚厚颜。\n天下有名难避世，胸中无物漫居山。\n事观今古兴亡后，道在君臣进退间。\n若藴奇才必奇用，不然须负一生閒。",
        "dynasty": "宋",
        "collection_info": null
    },
    {
        "uuid": "9ff19d4e2b698018877cb31e56a1fd53",
        "title": "和王安之六老诗  其一",
        "author": "吕公着",
        "content": "六老皤然鬓似霜，纵心年至又非狂。\n园池共避何方胜，樽酒相欢未始忙。\n杖屦烂游千载运，衣巾浓惹万花香。\n过从见率添成七，况復秋来亦渐凉。",
        "dynasty": "宋",
        "collection_info": null
    },
    {
        "uuid": "1166867975f82eee96b5f6cb455bd313",
        "title": "和王安之六老诗  其二",
        "author": "吕公着",
        "content": "六客同游一醉乡，又非流俗所言狂。\n追游共喜清平久，唱和争寻警策忙。\n荐酒月坡林果熟，发茶金石井泉香。\n千年松下麾谈麈，襟袖无风亦自凉。",
        "dynasty": "宋",
        "collection_info": null
    },
    {
        "uuid": "9bde72ca8cc0ef0968356b1c77905e48",
        "title": "和王安之六老诗  其三",
        "author": "吕公着",
        "content": "林下狂歌不贴腔，贴腔安得谓之狂。\n小车行处鶑花闹，大笔落时神鬼忙。\n门掩紫荆阛阓远，墙开瓮牖薜萝香。\n一般天下难寻物，洛浦清风拂面凉。",
        "dynasty": "宋",
        "collection_info": null
    },
    {
        "uuid": "64dbbb67241971b1a429b0e16aab48ef",
        "title": "寄吴传正寺丞",
        "author": "吕公着",
        "content": "敦笃情怀世所稀，昔年今日事难追。\n雪霜未始寒无甚，□桂何尝色暂移。\n洛邑士人虽我信，天津风月只君知。\n梦魂不悟东都远，依旧过从似旧时。",
        "dynasty": "宋",
        "collection_info": null
    },
    {
        "uuid": "0b203b12fd45c7fce61db2884f83d41a",
        "title": "归洛寄祖择之龙图",
        "author": "吕公着",
        "content": "恩深骨髓谓慈亲，义重邱山是故人。\n归过嵩阳旧游地，□云收得薜萝身。",
        "dynasty": "宋",
        "collection_info": null
    },
    {
        "uuid": "54fb8eca3c336ec7fa122fc5f0ed9fd6",
        "title": "送程给事知越州",
        "author": "郑穆",
        "content": "菟符优寄宠清贤，邸吏相惊印绂鲜。\n方面几称良太守，名区今作小神仙。\n夏王古穴幽藏怪，贺监明湖冷浸天。\n为语钱塘二千石，诗筩频发渡江船。",
        "dynasty": "宋",
        "collection_info": null
    },
    {
        "uuid": "0eac38ac088ae15d7ee571e5e26dc239",
        "title": "赠仙居宰陈述古  其一",
        "author": "郑穆",
        "content": "我爱仙居宰，隆时起四方。\n青衿游户闼，逢掖在轩堂。\n自昔风蛮貊，于今邑校庠。\n贺衙闻劝学，耆耋涕彷徨。",
        "dynasty": "宋",
        "collection_info": null
    },
    {
        "uuid": "acbcc865a727e8826dc60c97d16ae6db",
        "title": "赠仙居宰陈述古  其二",
        "author": "郑穆",
        "content": "我爱仙居宰，浑浑政不拘。\n纵民如野鹿，任道若荒芜。\n访境土皆闢，订风恶亦无。\n平生志严整，伺隙莫操弧。",
        "dynasty": "宋",
        "collection_info": null
    },
    {
        "uuid": "2d3d5ff252a3e1fc69437bfd2cfdad49",
        "title": "赠仙居宰陈述古  其三",
        "author": "郑穆",
        "content": "我爱仙居宰，岩岩气宇宽。\n百筳微出响，万楫一生澜。\n邑小天为寿，民愚地与安。\n经年不相见，已见欲跻难。",
        "dynasty": "宋",
        "collection_info": null
    },
    {
        "uuid": "6359ca67eadf703f283f67190b7d2e93",
        "title": "赠仙居宰陈述古  其四",
        "author": "郑穆",
        "content": "我爱仙居宰，接人推至诚。\n一官厓岸绝，百志惠慈生。",
        "dynasty": "宋",
        "collection_info": null
    },
    {
        "uuid": "82b18a0671f422ada612d1882248b315",
        "title": "桐竹君咏",
        "author": "陈翥",
        "content": "高桐凌紫霞，修篁拂碧云。\n吾常居其间，自号桐竹君。\n不解仿俗利，所希脱世纷。\n会交但文学，启谈皆典坟。\n吁嗟机巧徒，反道胡足云。",
        "dynasty": "宋",
        "collection_info": null
    },
    {
        "uuid": "93fee8080025c770fb2c2779f4390d52",
        "title": "西山桐十咏 桐栽",
        "author": "陈翥",
        "content": "吾有西山桐，栽之未盈握。\n所得从野人，移来自乔岳。\n节凝叶尚秘，根疏土自剥。\n匪为待篱鷃，庸将栖鸑鷟。\n异日成茂林，论材谁见擢。\n巨则为栋梁，微亦任楹桷。\n仍堪雅琴器，奏之反淳朴。\n大匠如顾怜，委躯愿雕斲。",
        "dynasty": "宋",
        "collection_info": null
    },
    {
        "uuid": "6fbe0bf55dea3c2875e472f0a3f05dc1",
        "title": "西山桐十咏 桐根",
        "author": "陈翥",
        "content": "吾有西山桐，密邻桃与李。\n得地自行根，受芘逾高藟。\n上濯春云膏，下滋醴泉髓。\n盘结侔循环，岐分类枝体。\n乘虚肌体大，坟涨土脉起。\n扶疏向山壤，蔓衍出林地。\n愿偕久深固，无为半生死。\n倘仪大厦材，合抱由兹始。",
        "dynasty": "宋",
        "collection_info": null
    },
    {
        "uuid": "336dc84e2ce87c9d242f6aee3f6fd38a",
        "title": "西山桐十咏 桐花",
        "author": "陈翥",
        "content": "吾有西山桐，桐盛茂其花。\n香心自蝶恋，缥缈带无涯。\n白者含秀色，粲如凝瑶华。\n紫者吐芳英，烂若舒朝霞。\n素柰亦足拟，红杏宁相加。\n世但贵丹药，夭艷资骄奢。\n歌管绕庭槛，翫赏成矜夸。\n倘或求美材，为尔长所嗟。",
        "dynasty": "宋",
        "collection_info": null
    },
    {
        "uuid": "753feeae06c75c213ae572d207329532",
        "title": "西山桐十咏 桐叶",
        "author": "陈翥",
        "content": "吾有西山桐，下临百丈溪。\n布叶虽迟迟，庇根亦萋萋。\n密类张翠幄，青堪翦封圭。\n滑泽经日久，濡毳随干跻。\n近风带影动，坠雨向身低。\n宁隠凡鸟巢，自蔽仪凤栖。\n松柏徒尔顽，蒲柳空思齐。\n但有知心时，应使常弗迷。",
        "dynasty": "宋",
        "collection_info": null
    },
    {
        "uuid": "53030e58a3f0494f4b5c3d0c3983c6b4",
        "title": "西山桐十咏 桐乳",
        "author": "陈翥",
        "content": "吾有西山桐，厥实状如乳。\n含房隠绿叶，致巢来翠羽。\n外滑自为穗，中虚不可数。\n轻渐曝秋阳，重即濡绵雨。\n霜后威气裂，随风到烟坞。\n虽非松柏子，受命亦知土。\n谁能好琴瑟，种之向春圃。\n始知非凡材，诸木岂予伍。",
        "dynasty": "宋",
        "collection_info": null
    },
    {
        "uuid": "2745a661811fc6c7b1addfae95fee34a",
        "title": "西山桐十咏 桐孤",
        "author": "陈翥",
        "content": "高梧已繁盛，萧萧西山陇。\n毳叶竟开展，孙枝自森耸。\n擅美推东南，滋荣藉萋菶。\n不能容燕雀，只许栖鸾凤。\n宁入吴人爨，堪随伯禹贡。\n雨露时加润，霜雪胡为冻。\n况有奇特材，足任雅琴用。\n中含太古音，可美清风颂。",
        "dynasty": "宋",
        "collection_info": null
    },
    {
        "uuid": "81d00c61935382f33f411dd674ef6ba2",
        "title": "西山桐十咏 桐风",
        "author": "陈翥",
        "content": "分材植梧桐，桐茂成翠林。\n日日来轻风，时时自登临。\n拂干动微毳，吹叶破圆阴。\n虚凉可解愠，轻鼓如调琴。\n莫传独鹄操，愿述栖凤吟。\n岂羞楚襄王，兰台堪披襟。\n亦陋陶隠居，高阁听松音。\n无为摇落意，慰我休閒心。",
        "dynasty": "宋",
        "collection_info": null
    },
    {
        "uuid": "7623beefbd1dc539b248a59fcdc34c43",
        "title": "西山桐十咏 桐阴",
        "author": "陈翥",
        "content": "枝软自相交，叶荣更分茂。\n所得成清阴，仍宜当白昼。\n荫疑翠帟展，翳若繁云覆。\n日午密影迭，风摇碎花漏。\n冷不蔽空井，高堪在庭甃。\n吾本闲野人，受乐忘茕疚。\n亭亭类张盖，翼翼如层构。\n月夕独裴回，犹思一重復。",
        "dynasty": "宋",
        "collection_info": null
    },
    {
        "uuid": "fe7ff5206c615c8e1a2c34d9f2f13d8a",
        "title": "西山桐十咏 桐径",
        "author": "陈翥",
        "content": "时人羡桃李，下自成蹊径。\n而我爱梧桐，亦以成乎性。\n中平端队道，还往非辽敻。\n直入无欹斜，横延亦径挺。\n月夕叶影碎，春暮花光映。\n清朝蒙露湿，落日随烟暝。\n不使草蔓滋，任从根裂迸。\n堪诣蒋诩徒，惟任蓬蒿盛。",
        "dynasty": "宋",
        "collection_info": null
    },
    {
        "uuid": "b26a123991991b7d6d27e5b2689e17d6",
        "title": "岘山",
        "author": "范微之",
        "content": "南□会要地，山水控雄壮。\n峨峨峙岘首，浓绿迭千嶂。\n群峰相迤逦，顽□厕□□。\n汉流纪东麓，汪汪□□涨。\n原隰错绮组，云□织纤纩。\n景物革四时，眺听增万状。\n羊公昔镇抚，平吴启霸王。\n经国有余裕，□□此登访。\n表表□形势。",
        "dynasty": "宋",
        "collection_info": null
    },
    {
        "uuid": "d32390c47b9603836f97e84b4a5fd157",
        "title": "偶书",
        "author": "黄庶",
        "content": "此心为地把书耕，若问生涯指六经。\n欲语世人真富贵，胸中珠玉又无形。",
        "dynasty": "宋",
        "collection_info": null
    },
    {
        "uuid": "3d34fa88e6a77dccbc52d8eae14d48ec",
        "title": "读赦书",
        "author": "黄庶",
        "content": "诏书一尺洗寰瀛，舒卷雷霆万物惊。\n天祇无私均雨露，地缘强半是榛荆。\n人间疾苦言堪疗，塞外豺狼腹未盈。\n不是朝廷用桑孔，丁宁浑只念苍生。",
        "dynasty": "宋",
        "collection_info": null
    },
    {
        "uuid": "03c227e4188e2e7929e5a2e831fd167b",
        "title": "遣怀",
        "author": "黄庶",
        "content": "六载红莲客，差池又一年。\n无人和白雪，有意补青天。\n肝胆论兴废，诗书谒圣贤。\n尊中古日月，穷达付陶甄。",
        "dynasty": "宋",
        "collection_info": null
    },
    {
        "uuid": "ded7b9e2b33518a35d5960f3621732b1",
        "title": "山居独酌",
        "author": "黄庶",
        "content": "山寒未放春消息，独把单醪慰寂寥。\n书对圣贤为客主，竹兼风雨似咸韶。\n醉乡城郭灯前到，愁贼戈矛盏底销。\n野菜溪鱼随分有，不堪回首叫箪瓢。",
        "dynasty": "宋",
        "collection_info": null
    },
    {
        "uuid": "493d8e0ea704057a5928b7915c964d8c",
        "title": "春日闲居",
        "author": "黄庶",
        "content": "缰锁身闲似未名，方愚情性被春轻。\n酒教笔砚因花废，路为亭台与草争。\n野客笋邀煨短茁，邻僧茶约煮新萌。\n无时杖屦穿林去，真是寻芳户一丁。",
        "dynasty": "宋",
        "collection_info": null
    },
    {
        "uuid": "5429c685f83e67b9562577e448b104e0",
        "title": "赠山寺僧",
        "author": "黄庶",
        "content": "慵饱浮图世共憎，蓬蒿师独养牛耕。\n田驱白石年常过，林印青薪岁旋生。\n竹似子孙怜笋茁，树添松柏补风声。\n眉头怪得春来喜，雨起蔬苗粒粒成。",
        "dynasty": "宋",
        "collection_info": null
    },
    {
        "uuid": "5ae693f9d6f4b7002be31a5bf5529703",
        "title": "寄子蒙授常宁令",
        "author": "黄庶",
        "content": "疏率君堪爱，无心宦又高。\n身思眠白屋，人勉着青袍。\n号隠疑名福，贪归似姓陶。\n常宁邑虽小，应合得牛刀。",
        "dynasty": "宋",
        "collection_info": null
    },
    {
        "uuid": "5afa2fe1002f587527ef6e771ce60a1b",
        "title": "灵竹",
        "author": "黄庶",
        "content": "绿阴清韵竹萧然，历历当年泣泪痕。\n千古舜妃湘水底，必应憔悴有惭魂。",
        "dynasty": "宋",
        "collection_info": null
    },
    {
        "uuid": "e46d1d724386d7d2d0196941d80a6ae4",
        "title": "山水卧屏",
        "author": "黄庶",
        "content": "林泉生长厌应难，更写方屏几曲间。\n仕宦东西苦无定，此心长似宿家山。",
        "dynasty": "宋",
        "collection_info": null
    },
    {
        "uuid": "1bb002a8e9cdafb7db83bb3c4e1dcbdb",
        "title": "和刘卿材十咏 耕者",
        "author": "黄庶",
        "content": "四海兵今息，耕夫未得知。\n黄粱不敢吃，碗尚半蒿藜。",
        "dynasty": "宋",
        "collection_info": null
    },
    {
        "uuid": "986d1ecfcfb4bddb980077d0feea01b2",
        "title": "和刘卿材十咏 牧竖",
        "author": "黄庶",
        "content": "逐处随青草，生来不识愁。\n旱田干欲死，拍手也须讴。",
        "dynasty": "宋",
        "collection_info": null
    },
    {
        "uuid": "098ee9d4ca3e652e497e038756dc526a",
        "title": "和刘卿材十咏 红树",
        "author": "黄庶",
        "content": "几树浓于茜，斜阳景最幽。\n忽因风雨尽，全减十分秋。",
        "dynasty": "宋",
        "collection_info": null
    },
    {
        "uuid": "f8cf7e07287cf4b93a311fb947d06673",
        "title": "和刘卿材十咏 野庙",
        "author": "黄庶",
        "content": "中国浮图盛，祈禳渐不过。\n吾民非独困，山鬼恨尤多。",
        "dynasty": "宋",
        "collection_info": null
    },
    {
        "uuid": "ade69ea0decd7339e9a0e4077c183153",
        "title": "和刘卿材十咏 堠子",
        "author": "黄庶",
        "content": "一堠居市廛，百堠居林莽。\n土木若有情，山中亦惆怅。",
        "dynasty": "宋",
        "collection_info": null
    },
    {
        "uuid": "e441c17b860628dc27e35ac2414d36a2",
        "title": "和刘卿材十咏 水鸭",
        "author": "黄庶",
        "content": "忆在山中日，溪边把钓鈎。\n相逢恐惊起，招手却回舟。",
        "dynasty": "宋",
        "collection_info": null
    },
    {
        "uuid": "a47235b64999eee41afde08b93853eda",
        "title": "和刘卿材十咏 溪声",
        "author": "黄庶",
        "content": "至音不可收，今人滞形器。\n欲知古乐心，山中此声是。",
        "dynasty": "宋",
        "collection_info": null
    },
    {
        "uuid": "345ba1d4aa46b4b9b6a64559a732bdeb",
        "title": "和刘卿材十咏 草市",
        "author": "黄庶",
        "content": "衝市柴鱼集，应山鷄犬号。\n问知人苦乐，米价不多高。",
        "dynasty": "宋",
        "collection_info": null
    },
    {
        "uuid": "091cfa616b61010461e3a5b0c1bdd874",
        "title": "和刘卿材十咏 龙潭",
        "author": "黄庶",
        "content": "寂寞真龙去，雩坛血不干。\n世情多冷暖，对此鼻辛酸。",
        "dynasty": "宋",
        "collection_info": null
    },
    {
        "uuid": "3eef7baa490807cdde49a82f9d4886ca",
        "title": "和刘卿材十咏 溪桥",
        "author": "黄庶",
        "content": "忆得别离日，乡桥柳脚斜。\n读君诗一转，全似到吾家。",
        "dynasty": "宋",
        "collection_info": null
    },
    {
        "uuid": "f81b033f3c22a7e225c6d146385d9201",
        "title": "观雪",
        "author": "黄庶",
        "content": "疑是天公戏，都倾海作盐。\n松筠知不变，丘壑见无厌。\n清为诗家极，寒因酒户添。\n冬温成俗疫，得此胜针砭。",
        "dynasty": "宋",
        "collection_info": null
    },
    {
        "uuid": "42238bbd7dafd0971c4326298d12bdfc",
        "title": "酒",
        "author": "黄庶",
        "content": "千载醇醲意，长随曲糵新。\n解将今日月，转入古干坤。\n闷至胜良药，愁来敌故人。\n几杯聊酩酊，五斗趣还均。",
        "dynasty": "宋",
        "collection_info": null
    },
    {
        "uuid": "57f857b83f4dacd4866a0e49c4becec1",
        "title": "登郑氏阁",
        "author": "黄庶",
        "content": "林泉无价自由身，缰锁登临趣未真。\n望处好山俱得力，夜应明月不孤人。\n任从心外烦于蚁，长对樽中别有春。\n当日若知风物胜，定移鷄犬过江滨。",
        "dynasty": "宋",
        "collection_info": null
    },
    {
        "uuid": "9aa9739de421a630136df95fd4a9d276",
        "title": "立春",
        "author": "黄庶",
        "content": "此日春方到，春心亚舜尧。\n勾芒如稷契，大蔟似咸韶。\n衡柄三阳把，陶镕万物翘。\n家家助和气，剪綵作花飘。",
        "dynasty": "宋",
        "collection_info": null
    },
    {
        "uuid": "ce53b4a0c5f70c5ebbe81d7e0ede43af",
        "title": "题人移牡丹",
        "author": "黄庶",
        "content": "林上春来恰恰忙，安排颜色与春装。\n栽培欲报应先发，根柢虽移不改芳。\n红药便随心减价，黄蜂偷喜蜜添香。\n凭君剩酿看花酒，待插花枝满首尝。",
        "dynasty": "宋",
        "collection_info": null
    },
    {
        "uuid": "bdd9fd6463477497dfefef98ae161597",
        "title": "探春",
        "author": "黄庶",
        "content": "雪裏犹能醉落梅，好营杯具待春来。\n东风便试新刀尺，万叶千花一手裁。",
        "dynasty": "宋",
        "collection_info": null
    },
    {
        "uuid": "907f49db81b97905293373ce620b31f8",
        "title": "筇竹杖",
        "author": "黄庶",
        "content": "琴鹤为友朋，出入常拂拭。\n生来节便高，故有扶危力。",
        "dynasty": "宋",
        "collection_info": null
    },
    {
        "uuid": "4887f361ac71bc7dcdae542f2e29c8ab",
        "title": "题东寺柱",
        "author": "黄庶",
        "content": "竹风松月牢于锁，关闭人心物外情。\n燕雀闻经俱已惯，归来不怕读书声。",
        "dynasty": "宋",
        "collection_info": null
    },
    {
        "uuid": "8790254ca9e12fe2d0c7724242a1bf8d",
        "title": "教绳权学书偶成",
        "author": "黄庶",
        "content": "文字有缘曾弄墨，见来官小免咨嗟。\n喜将笔砚传生计，不失诗书作世家。\n字识姓名能指点，写因梨栗不倾斜。\n着鞭莫落时人后，三十尘埃监汝爷。",
        "dynasty": "宋",
        "collection_info": null
    },
    {
        "uuid": "22c1730015e722aeb4df1d91fd9f6167",
        "title": "次韵答王甫判官",
        "author": "黄庶",
        "content": "尘埃蹭蹬落麤官，頼有诗书可自安。\n人到圣贤由感激，国施钟鼎为艰难。\n须期燕骨千金价，莫动黄陂万顷澜。\n穷达功名无早晚，好山宜且醉吟看。",
        "dynasty": "宋",
        "collection_info": null
    },
    {
        "uuid": "fa0eca8a116f34c1f2393e0b09254014",
        "title": "致政吴侍郎挽歌词  其一",
        "author": "黄庶",
        "content": "千里资甘旨，凄凉一日遗。\n为臣如广受，生子似皋夔。\n笔砚诸孙哭，讴歌几郡思。\n秦人失太守，翻有怨天辞。",
        "dynasty": "宋",
        "collection_info": null
    },
    {
        "uuid": "6a9f3710c29dfd6866472686731c7294",
        "title": "致政吴侍郎挽歌词  其二",
        "author": "黄庶",
        "content": "荆棘二疏路，几人同敝衣。\n仕涂师白髪，国老欲彤帏。\n遗稿诗书满，行旌雨雪飞。\n陕民应泪落，不见板舆归。",
        "dynasty": "宋",
        "collection_info": null
    },
    {
        "uuid": "8132e459924814ed0501b4e7eb09e457",
        "title": "署中新栽竹",
        "author": "黄庶",
        "content": "移作亭园主，栽培霜雪姿。\n不辞桃李笑，只待凤凰知。\n少已留风住，疏宜待月筛。\n相看时一醉，谁道小官卑。",
        "dynasty": "宋",
        "collection_info": null
    },
    {
        "uuid": "25bf3a018fa470937713b5a429ada65a",
        "title": "和题云台观",
        "author": "黄庶",
        "content": "太华疑挨毕昴回，欲观形胜上云台。\n雪中地把银屏立，雨后天将画轴开。\n景好更宜和月看，客忙常是爱山来。\n我知游者登临意，常恨西轩落日催。",
        "dynasty": "宋",
        "collection_info": null
    },
    {
        "uuid": "fdbf92bc75ed411c133a0a98d4d8367b",
        "title": "都厅诵书偶成",
        "author": "黄庶",
        "content": "主人调鼎手，千里刃迎虚。\n暗使民如堵，能容吏似樗。\n莓苔眠杻械，燕雀听诗书。\n刀笔惭无补，身为白蠹鱼。",
        "dynasty": "宋",
        "collection_info": null
    },
    {
        "uuid": "ab853ea2ef3a3f1c793021215382cf7b",
        "title": "题公美庭前芦",
        "author": "黄庶",
        "content": "长安只说谁花好，君把青芦砌下栽。\n鸣雁也知人好事，几时衔得入关来。",
        "dynasty": "宋",
        "collection_info": null
    },
    {
        "uuid": "8651acd13051317c5c71da4ce5baca14",
        "title": "和公美季点书事",
        "author": "黄庶",
        "content": "知君行县乐，经见饱朝昏。\n禾黍富年户，牛羊落日村。\n趁云看华没，衝雨渡泾浑。\n颇得诗家助，聊应慰旅魂。",
        "dynasty": "宋",
        "collection_info": null
    },
    {
        "uuid": "afa5fbdf4e7c232828c9af1d008dfbcf",
        "title": "送石都官赴阙",
        "author": "黄庶",
        "content": "为郎四十者，堂有二亲稀。\n止仰官为养，行应泪在衣。\n白云偏伫立，黄犬好频归。\n去有山公启，天心正似饥。",
        "dynasty": "宋",
        "collection_info": null
    },
    {
        "uuid": "a7d6b45710026b701a905378f8855ccf",
        "title": "长安贺晏相公生辰",
        "author": "黄庶",
        "content": "衙鼓簪绅动，灵椿荐寿醪。\n吾君合尧舜，此日降伊皋。\n盘诰文章老，丹青事业牢。\n乃朝尊柱石，千里辍钧陶。\n民即讴歌借，霖应梦寐劳。\n秦人下车乐，远迩赋崧高。",
        "dynasty": "宋",
        "collection_info": null
    },
    {
        "uuid": "ceeff643d3e13258db49a2e2ddc00d52",
        "title": "次韵和言怀",
        "author": "黄庶",
        "content": "五常为种耕情性，天意宁分有与无。\n史解戮人惟戮古，地能埋死只埋愚。\n青云易把诗书买，白髪难停日月驱。\n顾我无才背时俗，浮名早晚见归途。",
        "dynasty": "宋",
        "collection_info": null
    },
    {
        "uuid": "77b9e4f2acfd7e90db3514427239c498",
        "title": "和子玉病起游书斋",
        "author": "黄庶",
        "content": "萧斋久不往，筋力试筇初。\n窗户蜗涎锁，尘埃鼠迹书。\n病魔虽已去，诗癖竟难除。\n苔地欣重扫，徘徊意有余。",
        "dynasty": "宋",
        "collection_info": null
    },
    {
        "uuid": "9498ae946a69ddddfef304d0226aef4f",
        "title": "依韵和舞阳杨令九日羊川乡同小饮之作",
        "author": "黄庶",
        "content": "青帘白屋得新醅，坐待村童买果迴。\n旋捻野花为泛菊，更寻山路作登台。\n世途已把灰心死，樽酒聊同笑口开。\n多谢晚禽知客意，歌吟来往劝余杯。",
        "dynasty": "宋",
        "collection_info": null
    },
    {
        "uuid": "eb567b1c537e3b78216df1157ddf70ca",
        "title": "谢赵太傅遗聚米图经珣所作",
        "author": "黄庶",
        "content": "文武生贤子，羌图帝所多。\n始欣知马援，终嘆失廉颇。\n苍鼠巢遗稿，黄埃锁旧戈。\n远人犹偃蹇，掩帙泪滂沱。",
        "dynasty": "宋",
        "collection_info": null
    },
    {
        "uuid": "57fa35c0fa1cd5bfa2583bbd1455b738",
        "title": "哭水丘随州",
        "author": "黄庶",
        "content": "卧理随民欲问安，讣邮俄至废朝餐。\n秦川旧会欢如在，汉水新书墨未干。\n丹旐已归人寂寞，素车徒有泪汍澜。\n时情冷暖尤无味，一臂相知在肺肝。",
        "dynasty": "宋",
        "collection_info": null
    },
    {
        "uuid": "a2f7f17fc9cd3e17efe2950199d23df7",
        "title": "席上送韦中舍归襄阳",
        "author": "黄庶",
        "content": "如君七十少，梨栗有坚牙。\n琴杖新行李，云泉旧世家。\n讲求栽树法，拂拭钓鱼车。\n独美今归去，青衫脱有涯。",
        "dynasty": "宋",
        "collection_info": null
    },
    {
        "uuid": "7da633b5fb339c135448563e67f25758",
        "title": "次韵和真长新春偶书",
        "author": "黄庶",
        "content": "东风寂寞掩柴关，时苦删文笔冻干。\n只把诗情磨世态，更凭酒力御春寒。\n尘埃不必频弹铗，岩石终期共挂冠。\n嘆息焚和名利者，干坤未似斗筲宽。",
        "dynasty": "宋",
        "collection_info": null
    },
    {
        "uuid": "b7e66608152d035501936f165566a131",
        "title": "伊川喜雨",
        "author": "黄庶",
        "content": "尺雨乘春慰望深，家家仓廪一年心。\n伊川父老还知否，此是随车傅说霖。",
        "dynasty": "宋",
        "collection_info": null
    },
    {
        "uuid": "e6dfe5b65207061cbc55edf5f7046f3b",
        "title": "送真长书记知舞阳",
        "author": "黄庶",
        "content": "尘土淹沉客，诗书梦寐身。\n又辞千里幕，去布一同春。\n路想多归户，庭应绝涝民。\n青衫莫嗟嘆，知已在陶钧。",
        "dynasty": "宋",
        "collection_info": null
    },
    {
        "uuid": "af7b4c7491939754d9415f741889134f",
        "title": "和陪丞相听蜀僧琴",
        "author": "黄庶",
        "content": "百年生计一张琴，敝轸枯弦抵万金。\n世上几人曾入耳，樽前此日是知音。\n清风明月虚无境，白雪阳春寂寞心。\n莫讶南熏沉听久，致君基业用功深。",
        "dynasty": "宋",
        "collection_info": null
    },
    {
        "uuid": "8d2076416dc790f7474781d542fa1d4e",
        "title": "饮张承制园亭",
        "author": "黄庶",
        "content": "小园岂是春来晚，四月花飞入酒杯。\n都为主人尤好事，风光留住不教回。",
        "dynasty": "宋",
        "collection_info": null
    },
    {
        "uuid": "6a6d76c38ee7dcb41c5caf6e3bb832e1",
        "title": "八日探菊",
        "author": "黄庶",
        "content": "行遶墙边菊，踌蹰赏物心。\n秋风应有意，明日是知音。\n酒惜浮花醉，诗留把叶吟。\n儿童欣佳节，捻蕊试黄金。",
        "dynasty": "宋",
        "collection_info": null
    },
    {
        "uuid": "51fda7a8b3c352a3fdd51266c3cf39b0",
        "title": "市得笛竹簟因成诗",
        "author": "黄庶",
        "content": "八尺枯冰簟一筒，小轩拂拭趣谁同。\n樽前声负千杯月，窗下光赢一枕风。\n易向曲肱增旧意，诗因仰看有新功。\n蠹书围遶高眠处，梦与尘埃路不通。",
        "dynasty": "宋",
        "collection_info": null
    },
    {
        "uuid": "731a69ef0704ed901ffddee2d0e5fe5a",
        "title": "庐山道中遇黄介夫因寄四十字",
        "author": "黄庶",
        "content": "冷日苍山下，相逢笑又颦。\n文章已脍炙，名位尚埃尘。\n昔见缨尝请，今言雉欲驯。\n腥膻满南郡，忍醉解池春。",
        "dynasty": "宋",
        "collection_info": null
    },
    {
        "uuid": "539bc0ebd473346c0ebce3a1e799bcac",
        "title": "次韵和雪霁游西湖",
        "author": "黄庶",
        "content": "雪会游人意，元朝变物华。\n醉乡银作界，诗客玉为家。\n鱼影纹冰縠，禽踪篆霰沙。\n余英恐销尽，目断夕阳霞。",
        "dynasty": "宋",
        "collection_info": null
    },
    {
        "uuid": "774b02a81b8cd8c40f6f0ccec598bde9",
        "title": "次韵向元伯春晚有作",
        "author": "黄庶",
        "content": "好花未得千场醉，风雨飘零又一春。\n自是劳生无暇日，芳菲何处解孤人。",
        "dynasty": "宋",
        "collection_info": null
    },
    {
        "uuid": "552733cbcbb9a272adb9594235fe43a9",
        "title": "次韵居正暮春感事",
        "author": "黄庶",
        "content": "物报春光去已深，残红满地绿成阴。\n晚花便好吟诗惜，余景应须载酒寻。\n欢意莫教时节挫，穷愁自倚岁寒禁。\n亭园况是登临胜，何必流年动素心。",
        "dynasty": "宋",
        "collection_info": null
    },
    {
        "uuid": "babadac2d7e89dcd6b7a3ca888c4148d",
        "title": "次韵元伯西轩桃李",
        "author": "黄庶",
        "content": "李白桃红气味奢，早须分付醉吟家。\n春风春雨难期信，便是无言做落花。",
        "dynasty": "宋",
        "collection_info": null
    },
    {
        "uuid": "463c7248353110270e3f5eebd661077c",
        "title": "望春偶书",
        "author": "黄庶",
        "content": "信马寻春上古原，天工一幅绣平川。\n花应笑我将诗句，便当游人费万钱。",
        "dynasty": "宋",
        "collection_info": null
    },
    {
        "uuid": "c32220bce8226cedb71741c3aee64156",
        "title": "次韵居正四月牡丹",
        "author": "黄庶",
        "content": "四月残红日日稀，平阳园槛正芳菲。\n春知东馆酣宾客，应是阳和未放归。",
        "dynasty": "宋",
        "collection_info": null
    },
    {
        "uuid": "6d037b37d33d7158db9ae8aa59f58116",
        "title": "和元伯走马看牡丹",
        "author": "黄庶",
        "content": "城中走马趁残春，诗别余花句句新。\n何似园家不吟醉，姚黄魏紫属游人。",
        "dynasty": "宋",
        "collection_info": null
    },
    {
        "uuid": "0853d4d904e91609b1b47bdf085a7255",
        "title": "次韵元伯初夏南洋河即事",
        "author": "黄庶",
        "content": "芳菲已去绝音尘，临水踟蹰景又新。\n应是溪源来最远，落花流水洞中春。",
        "dynasty": "宋",
        "collection_info": null
    },
    {
        "uuid": "63d8a667089951b14edf80d248db79ef",
        "title": "次韵子仪初夏偶作",
        "author": "黄庶",
        "content": "醉红方寂寞，吟绿又装成。\n急雨荷宜听，清风簟可迎。\n燕忙谙物态，花尽见时情。\n独有无言意，不知枯与荣。",
        "dynasty": "宋",
        "collection_info": null
    },
    {
        "uuid": "4aed3817e97c722161ad48fa3bb58dbc",
        "title": "看春牓偶成",
        "author": "黄庶",
        "content": "每看春牓独嗟咨，蹭蹬尘埃已十期。\n韩老有知应笑我，归时无计只痴儿。",
        "dynasty": "宋",
        "collection_info": null
    },
    {
        "uuid": "79027265978db6e1763f382e00907140",
        "title": "陪丞相游石子涧  其一",
        "author": "黄庶",
        "content": "宾吏亲携涧底行，潺湲风递似相迎。\n只应山鬼知公意，乞雨新添瀑布声。",
        "dynasty": "宋",
        "collection_info": null
    },
    {
        "uuid": "5cc1427041a9e6e5ce0f7ede5213c233",
        "title": "陪丞相游石子涧  其二",
        "author": "黄庶",
        "content": "涧下禽鱼识上台，听泉履迹遍苍苔。\n岩边不欲踟蹰久，只恐商王梦远来。",
        "dynasty": "宋",
        "collection_info": null
    },
    {
        "uuid": "aa10f83f774f52c505b9fc8561ab9796",
        "title": "次韵和真长四季牧童  其一",
        "author": "黄庶",
        "content": "怯雨宜晴不识愁，去随青草牧春牛。\n无人古路歌兼笑，归去山花插满头。",
        "dynasty": "宋",
        "collection_info": null
    },
    {
        "uuid": "29135b6c8ab041d9150cce03b47a7a85",
        "title": "次韵和真长四季牧童  其二",
        "author": "黄庶",
        "content": "晓牧侵星大暑天，昼寻芳树绿阴眠。\n惜牛不使衝残日，归带黄昏饮小川。",
        "dynasty": "宋",
        "collection_info": null
    },
    {
        "uuid": "786d9558a0b998373e68d48f9748ea3b",
        "title": "次韵和真长四季牧童  其三",
        "author": "黄庶",
        "content": "角穿黄穗手横笳，不省人间有鬓华。\n落日西风归去路，枯桑黄叶两三家。",
        "dynasty": "宋",
        "collection_info": null
    },
    {
        "uuid": "e3536276dadcf849328e07e9b0aff751",
        "title": "次韵和真长四季牧童  其四",
        "author": "黄庶",
        "content": "枯笛手持无律吕，清风曲调逐时新。\n数竿冬日浑无价，暖靠牛眠不教人。",
        "dynasty": "宋",
        "collection_info": null
    },
    {
        "uuid": "a89cfbedd428edacce880b183cd5f07b",
        "title": "次韵元伯晓出白门",
        "author": "黄庶",
        "content": "山形云染翠屏曲，溪色练铺银汉东。\n楼台一轴古今本，行者往来图画中。",
        "dynasty": "宋",
        "collection_info": null
    },
    {
        "uuid": "4694517acd0fc2c57b0b7e0b55e1a378",
        "title": "栽竹",
        "author": "黄庶",
        "content": "小槛栽培得此君，绿阴疏韵似相亲。\n从来风月为三友，吟社新添客一人。",
        "dynasty": "宋",
        "collection_info": null
    },
    {
        "uuid": "097abcce6050bd43cc72636919256267",
        "title": "嵩山",
        "author": "黄庶",
        "content": "峨峨镇中夏，峻极万寻隮。\n突兀磨天顶，窈窕入地脐。\n中林兴夏雹，半壑卧秋霓。\n泉恐连清汉，峰疑拥碧圭。\n云高四夷见，雨到八方齐。\n渤澥看如带，青冥上是梯。\n醉堪扪日月，吟可摘娄奎。\n翠盖何时动，金为玉检泥。",
        "dynasty": "宋",
        "collection_info": null
    },
    {
        "uuid": "b2623c7146201a3c23f5e02e8fc47605",
        "title": "隠真斋庭多怪石小诗求数株",
        "author": "黄庶",
        "content": "曾经禹贡清泉骨，今是莓苔几世孙。\n知君突兀满庭下，乞我雨中云数根。",
        "dynasty": "宋",
        "collection_info": null
    },
    {
        "uuid": "070eb32aabe4467b3e1fd5217ccea877",
        "title": "和元伯中伏夜雨南洋河水泛",
        "author": "黄庶",
        "content": "雨洗三齐中伏月，乖龙连夜起云门。\n溪声斗似银河落，惊断诗书一梦魂。",
        "dynasty": "宋",
        "collection_info": null
    },
    {
        "uuid": "79a0a8872a86a5d354ea70102a66755f",
        "title": "登郓州溪堂",
        "author": "黄庶",
        "content": "仁智模来物状亲，登临宜入古图身。\n惯看韩老诗中景，树色泉声似故人。",
        "dynasty": "宋",
        "collection_info": null
    },
    {
        "uuid": "08cd7a1ea913b8dd42a98d94f6102040",
        "title": "中秋夜月",
        "author": "黄庶",
        "content": "人间共赏中秋月，酒社诗家意味长。\n天上必应霜露早，桂丛凋尽饱青光。",
        "dynasty": "宋",
        "collection_info": null
    },
    {
        "uuid": "a34d30a7bf9c4dd95dc2709167fc55e2",
        "title": "辇下会里人子蒙饮",
        "author": "黄庶",
        "content": "秋风吹客衣，归思入梦寐。\n相逢在千里，一饮胜百醉。\n果脯随分列，不减到家味。\n平生金石心，颠倒独莫弃。\n何时不搔首，共话医国计。\n恨未得杞梓，欲把斤斧试。\n尘埃鞋履穿，各走车马地。\n唯兹栖栖怀，酒碗可以慰。",
        "dynasty": "宋",
        "collection_info": null
    },
    {
        "uuid": "3b909a90f17f62c54fa71d0384f872f8",
        "title": "探春",
        "author": "黄庶",
        "content": "春色若有价，黄金量山丘。\n几拟把酒吟，浪欲开口酬。\n今朝庭柳枝，拗折丝已柔。\n东风弄五色，渐落草木稠。\n我营赏春资，瓮盎蚁已浮。\n山川天开画，祇拟酩酊游。",
        "dynasty": "宋",
        "collection_info": null
    },
    {
        "uuid": "e31327eb545d1f083cdf88bfdd8165ad",
        "title": "对花",
        "author": "黄庶",
        "content": "诗昔甫白在，造化困刀尺。\n我生几年后，浪自镌顽石。\n对花虽把笔，好句恨莫得。\n耒阳与采石，孤坟没荆棘。\n几欲肉白骨，再插风雅翼。\n海为一杯酒，地为一领席。\n醉坐吟万物，语出埋霹雳。\n干坤髓可掬，鬼神泪可滴。\n人生贵适意，身是天地客。\n糟床不可干，吟纸须强擘。\n花落若解医，有金费千镒。",
        "dynasty": "宋",
        "collection_info": null
    },
    {
        "uuid": "b3a63eca9d82e6c5b2273696d71975f7",
        "title": "和白云庵七首 白云庵",
        "author": "黄庶",
        "content": "白云无种满地生，有时出山为雨露。\n老僧惆怅望云归，尽日庵前自来去。",
        "dynasty": "宋",
        "collection_info": null
    },
    {
        "uuid": "a391d3c53924cbe6df57ffc52d5ac482",
        "title": "和白云庵七首 清风轩",
        "author": "黄庶",
        "content": "老僧拂榻人不知，独与清风事来去。\n朝昏宴坐向轩中，此身便是清风主。",
        "dynasty": "宋",
        "collection_info": null
    },
    {
        "uuid": "430eb35fb7c908e6cc99eaa654534f02",
        "title": "和白云庵七首 宴坐台",
        "author": "黄庶",
        "content": "老僧坐见万物空，往往终日居此台。\n破衣兀坐若枯木，山鸟不怕行莓苔。",
        "dynasty": "宋",
        "collection_info": null
    },
    {
        "uuid": "03685f634fb49ba42cda272eb54eff16",
        "title": "和白云庵七首 醒石",
        "author": "黄庶",
        "content": "老僧拂拭待游者，云骨一片莓苔青。\n尘埃万事心若醉，到此不觉令人醒。",
        "dynasty": "宋",
        "collection_info": null
    },
    {
        "uuid": "988464af5c3267bd560638a9f1d4a2bc",
        "title": "和白云庵七首 磬石",
        "author": "黄庶",
        "content": "古乐破散郑卫起，走入万物不可名。\n山中惆怅莫能到，疑是舜时韶一声。",
        "dynasty": "宋",
        "collection_info": null
    },
    {
        "uuid": "e07f15cfa0a4af4b271e9bc5874c456c",
        "title": "和白云庵七首 明月台",
        "author": "黄庶",
        "content": "老僧山中嫌月窄，夜夜独上高高台。\n四边不肯着闲树，故要满坐清光来。",
        "dynasty": "宋",
        "collection_info": null
    },
    {
        "uuid": "8ef440a4994571af038e64061b7fcdbf",
        "title": "和白云庵七首 白石涧",
        "author": "黄庶",
        "content": "林间旋迭石为路，日日自汲涧底泉。\n老僧意趣似童子，洗手濯足听潺湲。",
        "dynasty": "宋",
        "collection_info": null
    },
    {
        "uuid": "3dbd7e96dc6b735aabd8a717c6be8aa2",
        "title": "登扶风王宗元山亭",
        "author": "黄庶",
        "content": "云收南山头，太白青崔嵬。\n我有泉石梦，坐对怀抱开。\n小池数斛水，涉鸟来毰毸。\n遗翎与行迹，纵横在苍苔。\n忆得钓矶上，到家如一迴。\n蔬畦参差绿，采掇助酒杯。\n痛饮不能去，遶竹犹徘徊。\n主人林岩癖，笑傲苍烟堆。\n心忧百里病，良田正黄埃。\n欲知主人喜，雨抱山脚来。",
        "dynasty": "宋",
        "collection_info": null
    },
    {
        "uuid": "2f8237bfb14b2185c3a702eafbc038eb",
        "title": "赋得退之画像",
        "author": "黄庶",
        "content": "功名已写后世耳，身入人间图画看。\n嘆息浮图满天下，犹疑怒髪尚衝冠。",
        "dynasty": "宋",
        "collection_info": null
    },
    {
        "uuid": "8a3a597982a82062288d560819259085",
        "title": "游石瓮寺",
        "author": "黄庶",
        "content": "飞泉自有迎客意，声到山前入人耳。\n泉声引行不知疲，石路硗确折屐齿。\n长安睫满车马尘，林岩夜夜来梦寐。\n云烟郊原铺古图，心眼开快明如洗。\n渭流屈曲成大篆，书破野色为绿纸。\n丘墟沉吟古兴废，秋风正入红树起。\n折碑断垣卧荆棘，意思纷乱不可理。\n穷幽更下苍崖根，把酒坐听潺湲醉。\n山花似欲劝苦饮，时散清香入人鼻。\n奔走恨不身长游，喜写姓名藏薜荔。",
        "dynasty": "宋",
        "collection_info": null
    },
    {
        "uuid": "e41da670bb149fb6ee430c01174c75d1",
        "title": "喜雪",
        "author": "黄庶",
        "content": "长安雪一尺，朝扉失南山。\n坐喜疾疫消，敢避衣褐单。\n关中西征后，所向饘粥悭。\n去年新钱敝，千里成雕残。\n漫漫丰穰候，风俗开客颜。\n秦人饱稼穑，共望仓廪宽。\n幕府俸薄少，藜藿日满盘。\n明年麦定好，慰喜聊加餐。",
        "dynasty": "宋",
        "collection_info": null
    },
    {
        "uuid": "55115301686ce420b08464f316c12e7d",
        "title": "次韵和松径",
        "author": "黄庶",
        "content": "行人旱亢日，共荫苍烟姿。\n岂识雪霜心，但轻蝼蚁皮。\n中为栋梁用，莫嘆斧斤迟。\n樗柳尽牺象，后凋终不衰。",
        "dynasty": "宋",
        "collection_info": null
    },
    {
        "uuid": "bf8a4ce204572e6642a42011848523be",
        "title": "登大云顶",
        "author": "黄庶",
        "content": "区区霸迹欲知小，试绝大云孤顶看。\n老僧指我日上处，镜面泻出黄金盘。",
        "dynasty": "宋",
        "collection_info": null
    },
    {
        "uuid": "843db2684e039782e59ba96060a7266b",
        "title": "送黄景微西游",
        "author": "黄庶",
        "content": "先生古肝脾，久恨不得识。\n唯闻公卿家，要作门下客。\n千载卞和泪，争磨荐书墨。\n姓名落四海，履杂车马迹。\n尘埃十年衣，几度改颜色。\n纷纷九衢中，拭眼见珪璧。\n敝褐埋众人，胸肺无丈尺。\n从来饥渴心，既见转不释。\n斗酒听语论，今古吐白黑。\n秋入汴柳枝，买马欲西适。\n虏方豺狼骄，似汉子弟国。\n予知弱诸侯，必得主父策。",
        "dynasty": "宋",
        "collection_info": null
    },
    {
        "uuid": "9360a42f0fe314de0d321233c0e9a139",
        "title": "谢刘簿李尉见访",
        "author": "黄庶",
        "content": "诗书卧蓬荜，柴门昼方开。\n邑官刘与李，马蹄破苍苔。\n林居厌蛙黾，喜振敝席埃。\n见此六翮姿，茅荆共徘徊。\n我欲驻车辙，蔬果倾旧醅。\n山花恨未饶，无以助酒杯。\n今古饱夜话，痛饮胜百迴。\n春风旌旆满，匏瓜去难陪。",
        "dynasty": "宋",
        "collection_info": null
    },
    {
        "uuid": "2a3f65ead835c41059abfa10b03b73b3",
        "title": "送郭评事节判磨勘",
        "author": "黄庶",
        "content": "尘埃衣襟改颜色，独洗青衫三十年。\n足迹不入奔走途，来往铨户鞋履穿。\n一时同上青云人，往往裨补造化权。\n朝梳满手见白髪，嘆息不置齿牙间。\n只言归田有几亩，种秫欲酿山中泉。\n腰边即见佩铜墨，我喜百里疮痍痊。",
        "dynasty": "宋",
        "collection_info": null
    },
    {
        "uuid": "2c0f4340abe54270e0ca4628935bb88b",
        "title": "登见山楼",
        "author": "黄庶",
        "content": "太守终南为客主，出入厌倦马与车。\n与山朝夕欲还往，作楼近在室一隅。\n主人去久山寂寞，正值青帝催焦枯。\n我拘簿书甚杻械，摆脱步上提酒壶。\n郊原犹未见春色，似据水墨长安图。\n也知好景天更惜，高峰常是云模糊。\n安得风伯持大篲，扫洒百里如屏铺。\n显昧万状古诗国，收拾可秃千毫书。\n我来愿作风雅户，醉倒坐待明月扶。\n去家若有岩下梦，免復夜夜寻归途。",
        "dynasty": "宋",
        "collection_info": null
    },
    {
        "uuid": "8286985e4d23ebe8ad2765fa02099ceb",
        "title": "和题竹轩",
        "author": "黄庶",
        "content": "小轩移得清风枝，知君公退来忘机。\n山禽自识主人惯，客到有时惊不飞。",
        "dynasty": "宋",
        "collection_info": null
    },
    {
        "uuid": "a11adca8c7ccc9f3c39f33955ccaeb6e",
        "title": "下棋",
        "author": "黄庶",
        "content": "古人欲写得丧形，万事画在方罫内。\n黑白胜负无已时，目送孤鸿出云外。",
        "dynasty": "宋",
        "collection_info": null
    },
    {
        "uuid": "ca164206eae0e8e5e2233c5928ea1883",
        "title": "暑轩夜坐",
        "author": "黄庶",
        "content": "夜气入庭树，小轩坐前檐。\n清风动巨箑，浮云捲重帘。\n月迟待交旧，蚊噪憎谀谗。\n轻凉若可买，金愿量谷岩。",
        "dynasty": "宋",
        "collection_info": null
    },
    {
        "uuid": "9cbb3b692e20ef80720c0ad6f6cb0ce6",
        "title": "闻蛙",
        "author": "黄庶",
        "content": "佞舌儿女柔，异教蜩螗喧。\n岂能听蛙黾，静枕诗书眠。",
        "dynasty": "宋",
        "collection_info": null
    },
    {
        "uuid": "6ffcef762642cd4b5ee30607494f1b21",
        "title": "忆竹亭",
        "author": "黄庶",
        "content": "蓬莱楚山底，傍舍竹四围。\n狂鞭入门户，乱笋争墙篱。\n与竹事还往，相对一束书。\n壮长走世路，驽骀强鞭笞。\n尘埃客灞浐，远梦夜夜归。\n小亭久不理，漏栋生白芝。\n偶放簿书笔，杖屦改旧诗。\n呼童诛蒿莱，扫洒莓苔基。\n谁庭无花卉，憎有儿女姿。\n独移苍烟本，慰我千里思。\n坐生山林趣，亭园有光辉。\n免使清风来，留在桃李枝。\n月明遶竹步，捻挽颐颔髭。\n相向若知己，动摇影参差。\n人间欠药石，稚乳骄羌夷。\n青杉污污垢，寸尺莫可裨。\n忍作仓廪盗，宁老诗书饥。\n养笋为钓竿，早晚耕蒿藜。",
        "dynasty": "宋",
        "collection_info": null
    },
    {
        "uuid": "a13edd148b02007c5be1dfa2ce08e638",
        "title": "和百塔寺四首 四开亭",
        "author": "黄庶",
        "content": "亭前流水醒客耳，亭上白云开客颜。\n老僧有意厚来往，四面更令看好山。",
        "dynasty": "宋",
        "collection_info": null
    },
    {
        "uuid": "5b4e87fe29260b7390e3705f423a6e07",
        "title": "和百塔寺四首 听泉近诏天下收古乐器",
        "author": "黄庶",
        "content": "五音入耳大声散，情性破碎不可完。\n而今虞舜欲仪凤，愿献泉谱为韶源。",
        "dynasty": "宋",
        "collection_info": null
    },
    {
        "uuid": "01a6044a16c21a8c743b4dd94c442566",
        "title": "和百塔寺四首 芳亭",
        "author": "黄庶",
        "content": "峨峨佛屋瘦四海，志士嘆息伤容颜。\n高僧淳拙有深意，独自结茅山水间。",
        "dynasty": "宋",
        "collection_info": null
    },
    {
        "uuid": "51ee36f71b7e09cb292e1fe2492f609f",
        "title": "和百塔寺四首 水阁",
        "author": "黄庶",
        "content": "山僧听泉心不足，凿池汲引为蟾泓。\n自言犹欲洗俗耳，夜静为闻蛙黾声。",
        "dynasty": "宋",
        "collection_info": null
    },
    {
        "uuid": "de46303620fb0e8c96708d8fb662fb52",
        "title": "和暑雨偶书",
        "author": "黄庶",
        "content": "暑如煎烹欲狂走，猛雨似洗沉痾瘳。\n宁知诗书一枕梦，便作桃李三春游。\n蛙蜩叫噪若交旧，蚊蝇痴钝如仇雠。\n今君病起正高卧，庄蝶处处宜相求。",
        "dynasty": "宋",
        "collection_info": null
    },
    {
        "uuid": "180126a3234e93ba3d83d6c5b1eb402a",
        "title": "渔家长安前诗",
        "author": "黄庶",
        "content": "插屋数竿网，穿篱几尺船。\n水乡菱芡足，不着免租钱。",
        "dynasty": "宋",
        "collection_info": null
    },
    {
        "uuid": "5692e8af043756638da5b1934e95a0b0",
        "title": "宿赵屯",
        "author": "黄庶",
        "content": "芦花一股水，弭楫日已暮。\n山间闻鷄犬，无人见烟树。\n行逐羊豕迹，始识入市路。\n菱芡与鱼蟹，居人足来去。\n渔家无乡县，满船载稚乳。\n鞭笞公私急，醉眠听秋雨。",
        "dynasty": "宋",
        "collection_info": null
    },
    {
        "uuid": "6c59d29eaf5033c3b265d5a6e34953d7",
        "title": "宿采石",
        "author": "黄庶",
        "content": "秋风宿兼葭，花落若霜雪。\n江山古兴废，荆棘垒出没。\n水收鳬雁声，夜静寒籁发。\n渔舟自来去，笑语载明月。\n诗形动笔墨，恨乏风雅骨。\n谪仙为黄土，冢平名突兀。\n句编天下口，千载字不灭。\n人间比兴復，泉底魂魄悦。\n坐诵姑熟语，酌酒当枣栗。\n醉梦若可见，好句当须乞。",
        "dynasty": "宋",
        "collection_info": null
    },
    {
        "uuid": "46667bee3a47ee8d402897ed1d56e0a1",
        "title": "拟欧阳舍人古篆",
        "author": "黄庶",
        "content": "隶书满纸籀文废，字法破碎失本根。\n中间阳冰入篆室，下笔日与丞相亲。\n点画各得万物体，科蚪筋骨千载新。\n泉铭学语童子知，大历几字名忽振。\n足知古人自负恃，碑岘巨石垂千春。\n篆字堆积天下宇，晚得纸本如希珍。\n铺舒墙壁动人眼，直木曲铁若可扪。\n人为黄土久寂寞，略不讹缺纔鳞皴。\n我疑山鬼恐漫灭，往往镌凿施斧斤。\n公来醉吟江山国，得之爱嘆何殷勤。\n刻词犹恨纪不足，句句与古风雅邻。\n一旦纸贵文字市，粥诗贾篆声云云。\n苏梅鸾凤相上下，鄙语燕雀何能群。",
        "dynasty": "宋",
        "collection_info": null
    },
    {
        "uuid": "a1a0b74d1638ce20df847ff0d85e7334",
        "title": "大孤山",
        "author": "黄庶",
        "content": "彭蠡百里南国襟，万顷苍烟插孤岑。\n不知天星何时落，春秋不书不可寻。\n石怪木老鬼所附，兹乃与水同浮沉。\n鸣鸱大藤树下庙，祭血不干年世深。\n轴舻千里不敢越，割牲酾酒来献斟。\n我行不忍随人后，许国肝胆神所歆。\n落帆夜宿白鸟岸，睥睨百遶寒藤阴。\n银山大浪独夫险，比干一片崔嵬心。\n宦游远去父母国，心病若有山水淫。\n江南画工今谁在，拂拭东绢倾千金。",
        "dynasty": "宋",
        "collection_info": null
    },
    {
        "uuid": "6f825fa0a6227fcb4a5be90604bf8f8d",
        "title": "汴河",
        "author": "黄庶",
        "content": "汴都峨峨在平地，宋恃其德为金汤。\n先帝始初有深意，不使子孙生怠荒。\n万艘北来食京师，汴水遂作东南吭。\n甲兵百万以为命，千里天下之腑肠。\n人心爱惜此流水，不啻布帛与稻粱。\n汉唐关中数百年，木牛可以腐太仓。\n舟楫利今百于古，奈何益见府库疮。\n天心正欲医造化，人间岂无针石良。\n窟穴但去钱谷蠹，此水何必求桑羊。",
        "dynasty": "宋",
        "collection_info": null
    },
    {
        "uuid": "596aee0d1fa8552121636d69074c36b2",
        "title": "樊侯庙",
        "author": "黄庶",
        "content": "阴森樊侯庙，古木澧水傍。\n兹民畏如生，奔走豕与羊。\n家家奉侯讳，若在父母堂。\n我来憩行役，再拜奠公觞。\n缅思英豪姿，名与此水长。\n风偃众树枝，拟若怒鬣张。\n阴官有兵师，想在贲育行。\n今兹戎虏骄，内为府库疮。\n安得七尺躯，长戟再激昂。\n横行匈奴中，庶以康肺肠。",
        "dynasty": "宋",
        "collection_info": null
    },
    {
        "uuid": "b0de2c92f1fdb61af43617c451dc5173",
        "title": "游石池潭",
        "author": "黄庶",
        "content": "吾家溪潭动百尺，坐见游鱼可倒指。\n月明无风水不动，鈎丝鉴中出朱鲤。\n乘閒具酒席草岸，呼网一举常百尾。\n鲙霜炙玉眠鸱夷，树挂落日醉不起。\n几年手板负青山，趁鱼舷声不入耳。\n凉秋九月役吏事，瘦马奔走黄叶裏。\n有酒不得好景饮，访古或问刍牧子。\n指我石池十里近，苍苔畏崖碧无底。\n楚王北游嘆寂寞，创奇造幽有遗址。\n我来徘徊知是否，废兴尽可付流水。\n彷佛故溪在吾目，濯手漱齿有余思。\n开樽喜与风景遇，芦花入杯劝人醉。\n渔翁有意助酒卮，青竹尽日垂空饵。\n我疑溪灵靳异景，不遣红鳞满人意。\n人生天地未归客，计较贵贱羞犬彘。\n当须醉倒载月归，不信乡梦留不止。",
        "dynasty": "宋",
        "collection_info": null
    },
    {
        "uuid": "9ee46392a79882954f858dbb5363a577",
        "title": "食鲙",
        "author": "黄庶",
        "content": "秋风莼鱼肥，兔罝馋涎落。\n溪友入昼梦，但苦青衫缚。\n落日渡河水，食指相悟觉。\n宿夕治鲙具，共作泛舟约。\n网罟遮青答，老鳟荐丝臛。\n玉软饱下筯，坐视肴果恶。\n酒薄如疲兵，对此得卫霍。\n迴首食五鼎，适意均一乐。\n人间军须后，甑釜有藜藿。\n甘鲜岂敢事，聊此慰寂寞。",
        "dynasty": "宋",
        "collection_info": null
    },
    {
        "uuid": "cc979afcea9cdb0c554ace9bd8ae0773",
        "title": "家僮来持双井芽数数饮之辄成诗以示同舍",
        "author": "黄庶",
        "content": "我疑醇醲千古味，寂寞散在山茶枝。\n双井名入天下耳，建溪春色无光辉。\n吾乡茶友若敌国，粪土尺璧珍刀圭。\n嗟予奔走车马迹，尘埃荆棘生喉颐。\n煮云为腴不可见，青泉绿树应相嗤。\n长鬚前日千里至，百芽包裹林岩姿。\n开缄春风若满手，喜气收拾人恐知。\n江南阳和夜欲试，小斋独与清风期。\n石鼎泉甘火齐得，混沌不死元气肥。\n诗书坐对为客主，一啜已见沆瀣醨。\n通宵安稳睡物外，家梦欲遣不肯归。\n不信试来与君饮，洗出正性还肝脾。",
        "dynasty": "宋",
        "collection_info": null
    },
    {
        "uuid": "bfe8a2f92c49e17b6b79929808358dc1",
        "title": "灵井",
        "author": "黄庶",
        "content": "何年清泉眼，几斛涵苍苔。\n瓮盎日夜至，长满莫可涯。\n天旱不知竭，众流起黄埃。\n淘绠干未定，能使沴气开。\n庙祠失根柢，故老奠酒杯。\n蚕民咒枣栗，千斤意徘徊。\n儿童惯冷暖，预知春秋来。\n临之鉴鬚眉，方鉴无煤炲。\n窟穴若喉吭，我疑吐云雷。\n何当鞭蜃螭，与国驱旱灾。",
        "dynasty": "宋",
        "collection_info": null
    },
    {
        "uuid": "9d84a43c08a4f060c22ae9825274a53c",
        "title": "过建成侯庙",
        "author": "黄庶",
        "content": "鸣鸱古木末，饥鸟啄腐柯。\n下有黄侯宫，清风在藤萝。\n公昔为刺史，俗若闺门和。\n德铭颍人心，千载不可磨。\n至今奉如生，慢侮莫敢过。\n破祠望道路，丹檐独峨峨。\n春秋赛豚肩，里巫日婆娑。\n牛童不知此，来往夕阳歌。",
        "dynasty": "宋",
        "collection_info": null
    },
    {
        "uuid": "4eb304a4c76aa7f885ac3adda38ba0c1",
        "title": "过许由冢",
        "author": "黄庶",
        "content": "稷契宁渴死，不饮箕颍泉。\n先生独洗耳，不听天子言。\n清风饱进退，千载何悠然。\n孤坟没荆棘，高名争青山。\n嗟我迍邅身，一命行十年。\n味薄无辛咸，璞顽废雕镌。\n朝行箕山麓，暮挹颍水源。\n竹帛何处所，搔首熊鱼间。\n白云要闲友，尚苦儿女牵。\n丈夫合勇决，顾计羞面颜。",
        "dynasty": "宋",
        "collection_info": null
    },
    {
        "uuid": "e68d3c6fc5425ab348448419638d5f2a",
        "title": "洛阳道中",
        "author": "黄庶",
        "content": "秋风满巾衣，洛水行饮马。\n山川气象老，身若在古画。\n嵩云知客心，峰色如扫洒。\n荒草遍丘墟，沉吟动舒泻。",
        "dynasty": "宋",
        "collection_info": null
    },
    {
        "uuid": "9ae274132b5daed39dad36ef8f746946",
        "title": "过少姨庙",
        "author": "黄庶",
        "content": "阴森老柏少姨庙，炉烟蓬勃疑行云。\n祭盘狼籍山鸟饱，巫祝生涯来往人。",
        "dynasty": "宋",
        "collection_info": null
    },
    {
        "uuid": "919c1621ee2b0396cc3391d89bd810d1",
        "title": "竹轩",
        "author": "黄庶",
        "content": "小轩与竹事还往，庭下寂寂无客尘。\n开书读对圣贤语，一亩清风为主人。",
        "dynasty": "宋",
        "collection_info": null
    },
    {
        "uuid": "fa6ae0bd320e15a76795c1b30acc40e0",
        "title": "赋闻角",
        "author": "黄庶",
        "content": "角本金鼓俦，独主昏晓色。\n日收云气黄，月斜霜露白。\n征夫朝夕闻，泪落甲铠黑。\n时平腐橐鞬，白首眼不识。\n严城重启闭，不废角人职。\n老农鼓腹听，安识天子德。",
        "dynasty": "宋",
        "collection_info": null
    },
    {
        "uuid": "370b5eddc0406c7a75d6d068400f7af2",
        "title": "赋小桐",
        "author": "黄庶",
        "content": "小桐纔几尺，气压百岁樗。\n雨露意未饱，风月韵已孤。\n凤凰肯寂寞，燕雀空踟蹰。\n天地有和气，想为桐之腴。\n我愿刳作琴，献上九重居。\n坐使熏风还，虽死骨不枯。",
        "dynasty": "宋",
        "collection_info": null
    },
    {
        "uuid": "9b09548fe71585784c83b47dee21d362",
        "title": "赋辘轳",
        "author": "黄庶",
        "content": "火云旱风苗欲死，曲木直绠寒泉深。\n耕夫泪湿原上土，老圃顾盼轻黄金。",
        "dynasty": "宋",
        "collection_info": null
    },
    {
        "uuid": "70bc514196f9b6cd4ec420ac05fae12d",
        "title": "赋古佛",
        "author": "黄庶",
        "content": "树老枝半死，碑断壁底眠。\n古屋颜色改，有佛独岿然。\n苍首上雨足，坏臂蔓草缠。\n野老每再拜，往往报丰年。\n孔祠照四方，制度丹雘妍。\n朝夕过其下，孰肯为恭虔。\n土木兹仅分，吾民信益坚。\n佛法入人心，谁与斸其根。\n苍苍不可问，用意或者偏。\n木蠹罪岂大，付与啄木权。\n胡不啄佛徒，使蠹民之天。",
        "dynasty": "宋",
        "collection_info": null
    },
    {
        "uuid": "2f5f724837398386c8730da3c4bf1c98",
        "title": "赋古碑",
        "author": "黄庶",
        "content": "古寺得断碣，偃卧败壁阴。\n莓苔入破字，欲读不易寻。\n姓字驳难辨，展转风雨侵。\n尘穴夏蛙宿，草盛秋虫吟。\n田夫煅可砺，老妇寒可砧。\n伊非浮图家，岁月徒骎骎。\n予闻岐阳鼓，篆法抵万金。\n存者十止九，太息涕泗霪。",
        "dynasty": "宋",
        "collection_info": null
    },
    {
        "uuid": "588b4ceaf10934acae8f2c6c46f7c705",
        "title": "次韵和中伏坐夜",
        "author": "黄庶",
        "content": "万兵昏雨过，暑斗插云倾。\n老佞溪蛙静，真交海月生。\n游氛褰幕帟，远籁起茎英。\n清洗尘埃虑，幽通造化情。\n酸咸时味薄，寂寞古途亨。\n去象筌真意，无形写天声。\n诗疑窥杜子，文欲造盘庚。\n身在清风国，神游白玉城。\n希夷乘浩气，沆瀣饮元精。\n坐久忘昏寐，迴头有启明。",
        "dynasty": "宋",
        "collection_info": null
    },
    {
        "uuid": "e4bf4c1b6a99ba49facf15d0bd235eb6",
        "title": "灸赘疣",
        "author": "黄庶",
        "content": "赘疣在予手，累久至三四。\n初视君外物，于意不能置。\n居闲或灸灼，已没出復继。\n赘出与赘没，曾莫生死异。\n天地赘一气，万物赘天地。\n赘復赘于人，小大而已矣。\n人之于为赘，作为有大盩。\n至理本无事，破真以为僞。\n善恶乱大性，赏罚乱大治。\n宫征乱大声，青黄乱大贲。\n寸尺乱大刑，酸咸乱大味。\n大朴如疮疽，空虚无完理。\n天地不尔仇，尔独赘之计。\n耻指不若人，孟子其有谓。\n志小略其大，殆非达者意。\n弃火復投艾，两忘吾赘赘。",
        "dynasty": "宋",
        "collection_info": null
    },
    {
        "uuid": "d024ec79990e5dadc507f0d3317d06f5",
        "title": "赋八月竹",
        "author": "黄庶",
        "content": "我养一轩竹，秋来成绿阴。\n万物有衰意，独怀霜雪心。\n西风嵇叔醉，明月白公吟。\n迴首看桃李，何尝费百金。",
        "dynasty": "宋",
        "collection_info": null
    },
    {
        "uuid": "fc7c082dd2dd45a48730003820666741",
        "title": "游云门山",
        "author": "黄庶",
        "content": "南山州之屏，四时改颜色。\n日夕太守宴，供帐减缯帛。\n更求秉烛饮，图写在四壁。\n烟云时藏埋，景好疑爱惜。\n我官府中尘，喜与山相识。\n泉石未还往，愧负苦逋责。\n秋风復杖屦，持酒穷胜僻。\n莓苔转苍崖，郡国在几席。\n废兴赋飞鸟，牛羊自朝夕。\n风物摹大句，才薄徒噤嘿。\n唯作酩酊归，山月吐半璧。\n沉吟又慰喜，三友添饮客。",
        "dynasty": "宋",
        "collection_info": null
    },
    {
        "uuid": "48c36ea73d833fa55eafe80beabb8882",
        "title": "携家游倭松",
        "author": "黄庶",
        "content": "倭松名载四海耳，百怪老笔不可传。\n左妻右儿醉树下，安得白首巢其巅。",
        "dynasty": "宋",
        "collection_info": null
    },
    {
        "uuid": "974535bda579769d2c6b356c6ad74084",
        "title": "庭树联句枝字为韵",
        "author": "黄庶",
        "content": "婆娑庭中树，老大千年枝。\n百弓蔽赫日，四座生凉飔。\n影怪疑龙蛇，声和认埙篪。\n未被斧斤赏，敢辞尘埃欺。\n轮囷壮士嘆，冷淡童子嗤。\n盘根得地固，挺材本天资。\n枌榆谩百尺，杞柳徒一围。\n节坚费刻画，莫讶绳墨迟。\n枝狂跃蛟虬，瘿怪蹲熊罴。\n有时相摩击，往往霹雳飞。\n筛月碎玉散，障日翠幄垂。\n腹空懒龙卧，实少饥禽悲。\n败叶童仆憎，清阴儿女嬉。\n堂萱小人态，阶药老婢姿。\n春禽似竽笙，夏蜩若羹糜。\n提孩不出户，知时如耆龟。\n得成孤高状，敢忘毫末时。\n身遭藤萝蔽，心与松柏期。\n晨烟拂杪起，落日侵梢齐。\n老蠹病其中，啄木为良医。\n公输不在世，志士空嗟咨。\n止知楩柟高，苦厌樗栎卑。\n大屋必欲构，老匠宁终遗。\n栋梁如采收，散材安足知。",
        "dynasty": "宋",
        "collection_info": null
    },
    {
        "uuid": "9419981af1e4e8128e12e9cf7d01104c",
        "title": "斑石枕联句",
        "author": "黄庶",
        "content": "斸得西山骨，磨砻露斑驳。\n凝结一何怪，形模万难学。\n直疑彩云根，又讶紫珉璞。\n中瘦皱蛟腹，外文灼龟殻。\n冷剖清泉肝，𥡥搘老鰲脚。\n坚方君子性，清纯圣人朴。\n有气当补天，无瑕应并瑴。\n定渍盘古苔，想漏神农药。\n堪作梦寐宝，尤是炎蒸託。\n眠月病头愈，横风酲肺濯。\n珊瑚侈可唾，陶甄脆堪扑。\n夜深魇鬼惊，昼冷诗魔愕。\n首惬无俗梦，心清去烦恶。\n蕲簟方敢友，蜀筇良可攫。\n何必檄愈风，何必文驱疟。\n质任儿女嗤，顽宜僮仆谑。\n枕流固迂诞，籍糟徒落魄。\n润生审将雨，辉发疑有珏。\n髑髅庄生狂，虎魄宋武薄。\n欲镵中郎铭，文章体犹弱。\n欲秘淮南书，神仙志非乐。\n我疑混沌矿，谁与砻窍凿。\n可作甘寝舆，华胥诣冥寞。\n子道足施为，我拙困婴缚。\n已谋其巾履，行当老蒿藿。\n子其乞我归，终焉卧云壑。\n嗜好我已癖，须求子虽悫。\n毡旧王固惜，瓢陋颜不博。\n异时一经子，便当千金橐。\n客退独摩拂，卧送山月落。",
        "dynasty": "宋",
        "collection_info": null
    },
    {
        "uuid": "9f9095f187281a4a993db95db6104de1",
        "title": "送苏田司理",
        "author": "黄庶",
        "content": "秦人勇斗暴，狱讼号难理。\n锱铢较罪法，阙责莫可避。\n苏生决曹掾，以明缚奸吏。\n我见狱户囚，出入有平气。\n章章三年课，已在山公启。\n六月暑湿衣，出汗若炊燹。\n俸微迫朝夕，衝热事行李。\n一身不能赒，送子肠腑沸。",
        "dynasty": "宋",
        "collection_info": null
    },
    {
        "uuid": "965247ae8aecae9930fe13c364c12107",
        "title": "送李室长庆州宁觐",
        "author": "黄庶",
        "content": "我爱孟坚文学饱，持笔去作将军客。\n铺张大汉征北功，手携直上燕然刻。\n千载事挂单于眼，至今犹若擒白黑。\n几年羌夷疮一方，窟穴未扫壮士瘠。\n我生南方长诗书，爱国区区肺如炙。\n欲于塞外勒姓名，往往夜梦贺兰石。\n一来长安事刀笔，驽骀不展刍粟力。\n峨峨李公邦之梓，声载百郡理霹雳。\n今年权佩庆州印，上马威至吞秋色。\n羌夷奔走若奴婢，剺面童子嗔可掴。\n白头庆民能记数，前时太守有阴德。\n试求园中手栽树，边人应作甘棠惜。\n老幼事公如父兄，妥帖不敢相干极。\n子来别我省塞上，霜风渐着边树赤。\n尘埃恨绊不得往，安得钻肩生羽翼。\n子今才华笔端富，山川去入风雅国。\n黄云白草牛羊肥，区落鷄犬晴历历。\n将诗写作聚米图，归来为我一指画。",
        "dynasty": "宋",
        "collection_info": null
    },
    {
        "uuid": "5e07a55981d5abfeede44d534127cd15",
        "title": "和柳子玉官舍十首 心适堂",
        "author": "黄庶",
        "content": "一屏一榻无俗尘，左置枯琴右开易。\n重门不闭谁往还，明月清风是相识。",
        "dynasty": "宋",
        "collection_info": null
    },
    {
        "uuid": "6f2a66e34642aad73d7bffc14bc452e8",
        "title": "和柳子玉官舍十首 思山斋",
        "author": "黄庶",
        "content": "吴儿心着吴山深，终南满目不自慰。\n有时蝉蜕书几边，梦到五湖千里外。",
        "dynasty": "宋",
        "collection_info": null
    },
    {
        "uuid": "83b519947d2e386827159815916cba3a",
        "title": "和柳子玉官舍十首 小池",
        "author": "黄庶",
        "content": "清泉数斛关幽事，坐见镜中鱼往来。\n浮萍蚀尽秋月面，霜为一磨如匣开。",
        "dynasty": "宋",
        "collection_info": null
    },
    {
        "uuid": "12026dc2222b04bdb80c3822e1bfbc24",
        "title": "和柳子玉官舍十首 新泉",
        "author": "黄庶",
        "content": "墙根新冽寒泉眼，风廊一股来泠泠。\n灯花夜半知我喜，恰是旧山穿石声。",
        "dynasty": "宋",
        "collection_info": null
    },
    {
        "uuid": "7e76c9a57a85fa537b0a0692cfdd30d5",
        "title": "和柳子玉官舍十首 竹坞",
        "author": "黄庶",
        "content": "笋随人意疏处生，清风如归自来去。\n虽然不与俗子期，阴过邻家亦销暑。",
        "dynasty": "宋",
        "collection_info": null
    },
    {
        "uuid": "dec28ee49d536d81fe83af23d8a882f1",
        "title": "和柳子玉官舍十首 土榻",
        "author": "黄庶",
        "content": "床前一尺二尺泉，床后三枝五枝树。\n眠闲图似在家山，梦魂不使东南去。",
        "dynasty": "宋",
        "collection_info": null
    },
    {
        "uuid": "35015f0a208d70c7aab8e402642592fd",
        "title": "和柳子玉官舍十首 怪石",
        "author": "黄庶",
        "content": "山阿有人着薜荔，廷下缚虎眠莓苔。\n手磨心语知许事，曾见汉唐池馆来。",
        "dynasty": "宋",
        "collection_info": null
    },
    {
        "uuid": "7d18cfbbcccfec8956092fcd5449f979",
        "title": "和柳子玉官舍十首 怪石",
        "author": "黄庶",
        "content": "山嵬水怪着薜荔，天禄辟邪眠莓苔。\n鈎帘坐对心语口，曾见汉唐池馆来。",
        "dynasty": "宋",
        "collection_info": null
    },
    {
        "uuid": "e83631dbb44f0d3547f406f3f8d47de5",
        "title": "和柳子玉官舍十首 茴香",
        "author": "黄庶",
        "content": "邻家争插红紫归，诗人独行嗅芳草。\n丛边幽蠹更不凡，蝴蝶纷纷逐花老。",
        "dynasty": "宋",
        "collection_info": null
    },
    {
        "uuid": "7a71b6c5a3913ed72c8b4f9feb9ee9ef",
        "title": "和柳子玉官舍十首 蜜蜂",
        "author": "黄庶",
        "content": "秋成想见香租入，菊露枫胶蜜几脾。\n日日山僮扫红叶，蜂衙知是主人归。",
        "dynasty": "宋",
        "collection_info": null
    },
    {
        "uuid": "5849d79c30996390b62d8ffdbe0f56d9",
        "title": "和柳子玉官舍十首 芭蕉",
        "author": "黄庶",
        "content": "有底春风能好事，解将刀尺翦青天。\n知君新得草书法，旋卷碧云供小笺。",
        "dynasty": "宋",
        "collection_info": null
    },
    {
        "uuid": "708cc121648a90a2b5f740966eb5c41d",
        "title": "送杨侍读自长安之蜀",
        "author": "黄庶",
        "content": "西征七年四方病，关中所向尤疮痍。\n欲令福星及憔悴，千里特辍廊庙姿。\n公如手持天子德，家至户到人人施。\n秦俗斗暴号难理，列郡京兆犹鼎糜。\n公来宽假讼诉少，杻械颠倒生菌芝。\n神疑公惠入人浅，六月岩谷囚雨师。\n雩坛滴酒土未干，霶霈已洗旌旗归。\n老农笑呼刺史雨，菽粟茂好公所携。\n几年军须俗枯槁，老幼不足蒿与藜。\n薄田今亦夏秋稔，窦窖饱满鷄猪肥。\n公之去思甚明白，众口已写德政辞。\n镌镵不要路傍石，人心自是长安碑。\n今年夷马饮泸水，苴土新佩黄金龟。\n相如才高去谕蜀，弩矢故事重光辉。\n雍人欲把寇恂借，益部已嘆廉公迟。\n傅岩今属九折外，帝梦即往西南涯。",
        "dynasty": "宋",
        "collection_info": null
    },
    {
        "uuid": "76e56d61ce9ee454da802ed1d7fe7237",
        "title": "答王甫判官示游兴庆池之作",
        "author": "黄庶",
        "content": "东池十里近，遭匝风物饱。\n南山若户屏，登临四时好。\n我初来长安，脚拟朝夕到。\n缠绵簿书间，拘窘若囚盗。\n一岁无几至，荏苒成吏考。\n夜夜千顷月，只供钓鱼老。\n平生林泉心，探奇欲倾倒。\n咫尺乃尚尔，满意宁可保。\n君官苦近市，危坐若林槁。\n偷闲呶呶中，跃马志{高交}暴。\n登览足意思，满腹若瑰宝。\n归来成新诗，使我愧怀抱。",
        "dynasty": "宋",
        "collection_info": null
    },
    {
        "uuid": "84f592c2be3fa81c62918632940f4713",
        "title": "依韵和酬雷太简见贻之什",
        "author": "黄庶",
        "content": "生长诗与书，不信世道难。\n出处愧古人，章句得一官。\n舌强不肯柔，开口谁欣欢。\n十年走尘土，蹭蹬苦地寒。\n纡朱非良贵，宁较厚与单。\n古心自突兀，胸中鬰万端。\n昔常玩于水，今乃知其澜。\n身世心已灰，人事鼻可酸。\n病卧得君诗，喜试昏膜看。\n意远辞淡泊，稠重欲相宽。\n以言药我病，吴鲈佐秦餐。\n大句牵勉酬，韵高语难安。",
        "dynasty": "宋",
        "collection_info": null
    },
    {
        "uuid": "8fc3ab171e7584ba0a7b75183e751725",
        "title": "谢崔象之示诗稿",
        "author": "黄庶",
        "content": "古乐治情性，故使风俗完。\n郑卫入人耳，雅正声日殚。\n教化走薄恶，靡靡如转丸。\n全音不可见，来往寂寞间。\n我疑至和意，独落诗人肝。\n或以鸣道德，或以伤忧患。\n存者三百篇，兴寄青与丹。\n至今如清风，留在乔木端。\n敦厚久衰落，坐见王泽干。\n后世其得者，或谒道之门。\n失者抱大羹，竞下咸与酸。\n最晚李杜出，遂将风雅坛。\n内以康心脾，睥睨万物根。\n予早酷爱慕，强把屈瓠钻。\n当食对藜藿，诵之若熊蹯。\n崔子我同好，韵宇嗟璞浑。\n其诗长于适，意趣犹捭豚。\n巨轴逾百篇，抵我轻玙璠。\n得之忘睡眠，夜拭瞳膜昏。\n若游金貂市，时见太古冠。\n淡泊路久茀，共约锄榛菅。\n当结明月期，与君酌醇源。",
        "dynasty": "宋",
        "collection_info": null
    },
    {
        "uuid": "3713c650c8749c04d4f5afd490a8061c",
        "title": "次韵和真长幕中偶书",
        "author": "黄庶",
        "content": "人情岁时登，乡县自无讼。\n公庭破莓苔，日苦黥徒送。\n幕府隠诗书，黄堂卧梁栋。\n几字署纸尾，朝夕宁倥偬。\n尘土安止足，性情适吟讽。\n收心观无始，静卧悯群动。\n劳生懵出处，欲把清风鞚。\n青山自无价，夜夜有归梦。\n但知陶潜卑，宁识贾生恸。\n夜雨诵君诗，一杯齐费用。",
        "dynasty": "宋",
        "collection_info": null
    },
    {
        "uuid": "b6a7ad66aa45ce1cb9ca06a9d5aea6f4",
        "title": "次韵和酬真长对雪之作",
        "author": "黄庶",
        "content": "西湖主人久未至，雪云我为开吟天。\n偷闲把酒罗脍鲤，鱼冻难趁烦鸣舷。\n旋求野果向山市，僮仆觅路占平川。\n恍然白玉为饮国，寒威醉思相翩翾。\n顾盼万景来笔端，濡染欲写毫已坚。\n初疑万国会盟散，断珪破璧盈枯田。\n禽巢一一鹤上下，冰殿扫洒迎群仙。\n又疑水官爱雪柳，故把众庶为飞绵。\n我思江淮有流民，往往匍匐僵道边。\n朱门意气与寒竞，上马酒面红欲燃。\n天将景与富贵买，不知一费几万钱。\n诗家把笔争造化，对此自恨才悭偏。\n徘徊嗅嚼醉还醒，来往但见鞋履穿。\n归来庭树玉花落，稚子狂走皆华颠。\n拥炉搔首有余意，喜与麰麦为丰年。\n夜阑更欲和月看，坐久讽诵琼瑶篇。\n调高白雪古难和，思短强被诗魔牵。\n卒章我欲涕泪下，连茹固已知君贤。",
        "dynasty": "宋",
        "collection_info": null
    },
    {
        "uuid": "c67d436d77461e2187476cdd829e67fe",
        "title": "喜雨上文相公",
        "author": "黄庶",
        "content": "火神侵官弄胸臆，青帝欲满勾芒慵。\n骄阳暴苗不得秀，风俗相顾无颜容。\n我公裨补造化手，乞许暂息平奸骢。\n西湖景好天子借，讼简朝夕临青铜。\n忽窥庭民有旱色，辍寝废饭忘巾筇。\n访求雩法得古本，若可舒卷阴阳功。\n除坛规土锸未动，精意已与神耳通。\n雷官风师不敢息，先时奔走鞭群龙。\n稚苗霶霈饱哺乳，一夕换得千里丰。\n老幼欢呼相公雨，喜气醖酿为和风。\n一封朝缄万室意，慰减焦思宽九重。\n选牲祀龙益倾倒，大宅不满犹忡忡。\n朴愚幕吏解公意，期雨霑足环海中。\n不以一郡喜为喜，喜忧天下公之公。",
        "dynasty": "宋",
        "collection_info": null
    },
    {
        "uuid": "f5f2e402438ff67d2c0fd4c6ffb048c0",
        "title": "次韵和象之夏夜作",
        "author": "黄庶",
        "content": "大暑暴虐如恶酒，意思颓困不可醒。\n日官我疑借炎热，昊轮出火星荧荧。\n霈然一雨翳晚景，庭树洗出蜩螗声。\n微云扫洒供夜坐，造化似解通人情。\n清风明月作三友，趣君可买轻连城。\n恍然身在冲泊域，目空万状遗骸形。\n此特象之入诗国，句句锻炼炉锤精。\n穷微心到混沌侧，高处意气扪日星。\n诘朝携诗示我读，饥肠馋口逢珍烹。\n义幽语险索究解，如手捕虎不敢停。\n归来牵勉拾余思，鱼目愧傍蟾蜍明。",
        "dynasty": "宋",
        "collection_info": null
    },
    {
        "uuid": "82f6dd3cb57ba2400c363a6212ffd7cb",
        "title": "和象之雨后望少室山白云",
        "author": "黄庶",
        "content": "尘埃奔趋插手板，十年已卖山中闲。\n相逢少室若交旧，白云与我开容颜。\n风驱烟气去敝幕，天覆碧玉无瑕瘢。\n我疑岳神宴天上，扫洒伊洛为图看。\n又疑山鬼有寒税，纩絮万迭输阴官。\n色如可餐无厌饱，颇梨为甑炊琅玕。\n去去还观不能已，一里迴首百据鞍。\n长安许生以画名，闲暇拂拭新素纨。\n能求山高水深趣，常恐造化在笔端。\n每观云泉得意处，拟写男女家其间。\n今对异景惭首鼠，愚若犬彘编槽栏。\n君诗託我有深意，明月一杯心往还。",
        "dynasty": "宋",
        "collection_info": null
    },
    {
        "uuid": "a116b322c85c4d87f28b4b66f8821192",
        "title": "席上赋别南宫希元",
        "author": "黄庶",
        "content": "十年瞇车尘，思归入梦寐。\n晨兴见家山，两目如去翳。\n故人又过我，相对有余意。\n当樽话旧游，强笑復吁欷。\n君名在乡书，捧檄不肯愧。\n高堂去白髪，有泪落鞭辔。\n里人献吉梦，四壁众所义。\n我喜先子言，在耳若龟筮。\n人生老聚散，酒薄满莫避。\n相见意最长，强饮不能醉。",
        "dynasty": "宋",
        "collection_info": null
    },
    {
        "uuid": "2bb218745019dbde6f19c02d92bc8de2",
        "title": "次韵和刘卿材见寄之什",
        "author": "黄庶",
        "content": "风波一相失，倒指岁月耗。\n交情见千里，文字每教告。\n胸中饱耘锄，勉我穫以道。\n踟蹰竹帛间，相期古人到。\n十年走尘土，心不勇于躁。\n乃知镌磨益，不必砚席好。\n君屈百里官，卓趋而鲁蹈。\n不使鞭朴教，人情自倾倒。\n讼稀禾黍登，醺若饮醇醪。\n使者席未暖，姓名达珪瑁。\n麒麟踊跃起，志远无近报。\n粪土龊龊者，锱铢较称号。\n青冥脚可插，泥途迹将扫。\n宁知西山民，归车恐君膏。\n我行省版舆，假途期问劳。\n理声如壁邻，嘆息不可造。\n遥知诗书宰，优游漆园傲。\n极目西飞云，徒使瞳子眊。\n敢期枉佳作，绸缪肺襟奥。\n大句驱老意，木古风雨暴。\n惊味无厌已，败者豆笾犒。\n我辄牵勉和，徒手大阿冒。\n酌酒持君诗，吟哦舌根燥。",
        "dynasty": "宋",
        "collection_info": null
    },
    {
        "uuid": "959ab0a3c84b01fa9443ec9a7e010a8a",
        "title": "和西湖雪中泛舟之作",
        "author": "黄庶",
        "content": "冬旱种不入，颍人无颜色。\n上辍霖雨姿，福此千里窄。\n公来视民忧，身若抱病癖。\n霖雨变飞雪，万室如药石。\n幕府环邹枚，共喜妖沴释。\n欲有琼树春，选地得胜僻。\n刺舟敲湖冰，坐泛白玉国。\n持酒与寒竞，醉倒无顾惜。\n余霙入杯斝，似解劝饮客。\n而我坐席末，斗筲宽一石。\n景值风雅匠，万状困刀尺。\n鸣凤相上下，独愧如蝼蝈。",
        "dynasty": "宋",
        "collection_info": null
    },
    {
        "uuid": "44e860d13e4ed1709a0dcd25cbaf86ef",
        "title": "送同年张明远之兴州掾",
        "author": "黄庶",
        "content": "赤髭苦颜貌，我怪意气扬。\n人曰黜文登，兹事可降霜。\n归来卧诗书，藜藿甘肉粱。\n乃知吾同升，喜此刚肺肠。\n甘脆迫朝夕，拂衣莫安遑。\n兴山在何处，蜀道难且长。\n妻孥客蓬荜，板舆独彷徨。\n朱门腐鼎俎，天理何茫茫。",
        "dynasty": "宋",
        "collection_info": null
    },
    {
        "uuid": "09d25ef0c8215337d2b7c2de84dd4772",
        "title": "皇佑五年三月乙巳齐大风海水暴上寿光千乘两县民数百家被其灾而死者几半丞相平阳公以同年李君子仪往赈之以诗见寄因而和酬",
        "author": "黄庶",
        "content": "盐民没利家海隅，奔走末业田园芜。\n天意似遣阳侯驱，卷水沃杀煎海炉。\n怒涛百尺不及逋，老幼十五其为鱼。\n耕夫蚕妇来踌躇，百金不易箔与锄。\n我公偃息哀其愚，埋掩尸骼赒惸孤。\n吾党子仪驰赤驹，口赍公惠人人嘘。\n日走百里嫌昳晡，不饮不食颜色癯。\n去时万树如束枯，回首绿暗红紫疏。\n寄诗百言举其粗，我愧安饱心如苴。",
        "dynasty": "宋",
        "collection_info": null
    },
    {
        "uuid": "a9e823488c87b1b51e3cde4ed9ecdfba",
        "title": "元伯示清水泊之什因和酬",
        "author": "黄庶",
        "content": "十年不踏故溪上，有时梦去千里游。\n每思鱼行鉴中见，青衫手板如仇雠。\n秋风鲈肥美无价，莫怪张翰不可留。\n前日诵君清水吟，胸中突起百尺愁。\n儿牵女婴走尘土，百年一半如弃投。\n清风明月无界畔，白首愿作山中侯。\n君诗写出渔者意，老景一片在目眸。\n清泉钓舟未入手，聊可观诵忘吾忧。",
        "dynasty": "宋",
        "collection_info": null
    },
    {
        "uuid": "445946206e89f14772d83bf91173a1ce",
        "title": "次韵和酬隠直忆花见寄之作",
        "author": "黄庶",
        "content": "春工不拣势厚薄，染成庭内花梢红。\n反拘簿书似机械，不得醉倒眠绿丛。\n君时马首正南走，假有樽酒何由同。\n馨香蜂蝶似相让，颜色开落输东风。\n公余徘徊独遶树，空有嘆恨不可穷。\n君虽不见红紫落，亦有惆怅环胸中。\n作诗寄我忆花意，句老与古争彊雄。\n其间摸写景如画，烂熳一片春颜容。\n乃知诗家有刀尺，裁翦自夺阴阳功。\n诵诗酌酒无厌已，韵险强续惭非工。",
        "dynasty": "宋",
        "collection_info": null
    },
    {
        "uuid": "7707f32c4308759caded1ab8179632c2",
        "title": "送刘孟卿游天台雁荡二山",
        "author": "黄庶",
        "content": "治源先生高七十，山水病僻不可瘳。\n竈无炊烟不顾计，穷幽极怪如仇雠。\n有时清风明月对好景，霹雳拔却大树不迴头。\n四方泉石朝入耳，杖屦百里夕已投。\n大笑箕山不敢出，走避轩冕岂自由。\n天台雁荡泼上心，暑焦毛髪不肯留。\n萦纡长淮下平席，倒指计日观怒涛。\n君诗功刻造化骨，吴越气象当先愁。\n古今吟力未到处，好句愿备幽人收。\n此行诗是图画画山笔，归日借我目一游。",
        "dynasty": "宋",
        "collection_info": null
    },
    {
        "uuid": "6fbc547383d29512457fb14b202379f1",
        "title": "次韵和元伯南楼避暑遇雨之作",
        "author": "黄庶",
        "content": "城头归乌喘搨翼，夕阳栏干手可炙。\n长虹如篆报雨来，云脚插下千里赤。\n南山端正太古屏，飞廉扫云为拨墨。\n安得老笔描写住，白头许生死堪忆。",
        "dynasty": "宋",
        "collection_info": null
    },
    {
        "uuid": "0ca3f4443e676fe2dbad1af620aba203",
        "title": "次韵和子仪闻蝉",
        "author": "黄庶",
        "content": "落日挂树间，长我庭下阴。\n园林动秋意，高蝉忽微吟。\n清风转余声，杳若下远岑。\n微物感时节，铿鍧吐商金。\n古乐久破碎，兹虫抱全音。\n荒忽尚偃蹇，激起壮士心。\n愿为秋蝉操，被之朱丝琴。",
        "dynasty": "宋",
        "collection_info": null
    },
    {
        "uuid": "8182497f25abf5a45b6ebdee10901ff3",
        "title": "和子仪巡捕蝗",
        "author": "黄庶",
        "content": "天子辍霖雨，兹来泽东民。\n威声先公至，暴攘客四邻。\n下车坐无事，惩劝裨秋春。\n物价以日减，囷仓饱新陈。\n俗愚其何知，蝗来遏公仁。\n所至不为灾，群飞乱烟云。\n公虑种吾土，且为沴气根。\n计丁立捕法，官行劳其勤。\n老幼千里眉，朝蹙夕已伸。\n我知公之德，由此碑齐人。",
        "dynasty": "宋",
        "collection_info": null
    },
    {
        "uuid": "83f118adbf05436b5d94d7192e675bb2",
        "title": "求郭侍禁水墨树石",
        "author": "黄庶",
        "content": "尘埃典却林泉闲，家梦夜夜归云端。\n知君弄笔欺造化，乞我几株松石看。",
        "dynasty": "宋",
        "collection_info": null
    },
    {
        "uuid": "dab16671aabe60790ac0ce37dd0078c7",
        "title": "送元伯西归",
        "author": "黄庶",
        "content": "饮者为量无大小，要于醉焉而已矣。\n乃知一饮一石徒，醉乡欲到无几尔。\n我幸俸薄饮不多，酩酊造次有余味。\n有时酒伯投客辖，斗筲往往众所鄙。\n近得元伯东海滨，饮少好吟性相似。\n山青月白得意时，相对觞咏不能已。\n直到千古醉者心，名利莫可污其埃。\n乘兴弄笔窥造化，混沌窍凿可倒指。\n须臾椽杵成巨轴，更唱迭和若宫征。\n今公官满舍我去，独有姓名碑百里。\n踟蹰预恐春风来，青草坐见饮地起。\n诗须数寄续百篇，无使尘埃昏纸尾。",
        "dynasty": "宋",
        "collection_info": null
    },
    {
        "uuid": "a9128fe7db5ff233082a3b5d3be47a25",
        "title": "读君谟黼扆箴",
        "author": "黄庶",
        "content": "常读贾谊书，爱其极理乱。\n言入笔未干，绛灌舌如钻。\n文帝不肯为，万世为扼腕。\n汉道竟龌龊，席莫一日暖。\n今读君谟箴，句句到伊旦。\n窥国见肺肝，欲取以手浣。\n何啻可痛哭，一一中世患。\n设施有隆理，如肉以丳贯。\n可作天下药，其应疾和缓。\n非独起国痿，虏颈坐可绊。\n圣贤方相逢，辨别绛与灌。\n万不使斯言，以为后世恨。",
        "dynasty": "宋",
        "collection_info": null
    },
    {
        "uuid": "546863f54f1b43b89bf4b6bba9edb3ac",
        "title": "过朱亥墓",
        "author": "黄庶",
        "content": "枯林寒草墓丘墟，等是当年一丈夫。\n地下若知应笑死，衣冠今日有屠沽。",
        "dynasty": "宋",
        "collection_info": null
    },
    {
        "uuid": "df4cf25b2268dc31bd6e46d018ede1f1",
        "title": "冬望",
        "author": "曾巩",
        "content": "霜余荆吴倚天山，铁色万仞光铓开。\n麻姑最秀插东极，一峰挺立高嵬嵬。\n我生智出豪俊下，远迹久此安蒿莱。\n譬如骅骝踏天路，六辔岂议收驽骀。\n巅崖初冬未冰雪，藓花入履思莫裁。\n长松夹树盖十里，苍颜毅气不可迴。\n浮云柳絮谁汝碍，欲往自尼诚愚哉。\n南窗圣贤有遗文，满简字字倾琪瑰。\n旁搜远探得户牖，入见奥阼何雄魁。\n日令我意失枯槁，水之灌养源源来。\n千年大说没荒冗，义路寸土谁能培。\n嗟予计真不自料，欲挽白日之西颓。\n尝闻古者禹称智，过门不暇慈其孩。\n况今尪人冒壮任，力蹶岂更余纤埃。\n龙潭瀑布入胸臆，嘆息但谢宗与雷。\n着书岂即遽有补，天下自古无能才。",
        "dynasty": "宋",
        "collection_info": null
    },
    {
        "uuid": "f998f70449ef6c33a05ab1de410ead3d",
        "title": "一鹗",
        "author": "曾巩",
        "content": "北风万里开蓬蒿，山水汹汹鸣波涛。\n尝闻一鹗今始见，眼驶骨紧精神豪。\n天昏雪密飞转疾，暮略东海朝临洮。\n社中神狐倏闪内，脑尾分磔垂弓櫜。\n巧兔狞鷄失草木，勇鸷一下崩其毛。\n窟穴呦呦哭九子，帐前活送双青猱。\n啁啾燕雀谁尔数，骇散亦自亡其曹。\n势疑空山竭九泽，杀气已应太白高。\n归来礧嵬载俎豆，快饮百瓮行春醪。\n酒酣始闻壮士嘆，丈夫试用何时遭。",
        "dynasty": "宋",
        "collection_info": null
    },
    {
        "uuid": "afc8fe25b83d211717a1c8e3fb05e3bf",
        "title": "宿尊胜院",
        "author": "曾巩",
        "content": "朝寒陟山砠，宵雨集僧堂。\n蔽衣盖苦短，客卧梦不长。\n鸣风木间起，枯槁吹欲僵。\n向来雪云端，叶下百仞隍。\n起攀苍崖望，正受万虑戕。\n岁运忽当尔，我颜安得芳。\n传闻羡门仙，飞身憩苍苍。\n谁能乞其灵，相与超八方。",
        "dynasty": "宋",
        "collection_info": null
    },
    {
        "uuid": "db95cdc939ddc5c29c41d260ac8aa699",
        "title": "苦雨",
        "author": "曾巩",
        "content": "雾围南山鬰冥冥，狭谷荒风驱水声。\n祇疑日失黄道去，又见雨含沧海生。\n如催病骨夜寒入，似送客心衰思惊。\n扬州青铜不在照，应有白鬚添数茎。",
        "dynasty": "宋",
        "collection_info": null
    },
    {
        "uuid": "f782feb1671914dea942cd46f153a617",
        "title": "里社",
        "author": "曾巩",
        "content": "郊天社地君所重，翦秸刲匏微得供。\n秦皇汉帝陋古初，桀畤殊坛倾力奉。\n年年属车九重出，羽卫千人万人从。\n黄金日搜尽崖窟，飞樯走棰华夷动。\n马蹄路南村有社，里老邀神迎且送。\n荒林破屋风雨入，野鼠山狐狼藉共。\n何言茅箸古瓦瓯，稻饭豚蹄人得用。",
        "dynasty": "宋",
        "collection_info": null
    },
    {
        "uuid": "63e3c00dfe416083143f1123193b3195",
        "title": "南源庄",
        "author": "曾巩",
        "content": "床上不废看青山，门前便踏南涧路。\n绕墙顿失车马喧，岸帻日得沧洲趣。\n尝嗟秋蓬转，未有茅屋据。\n对此耳目新，始觉精爽聚。\n沧溟未可泛舟入，雁荡谁能胝足去。\n医闾在夷蛮，罗浮苦烟雾。\n子真自爱谷口家，孔丘老亦洙泗住。\n吾能放意游八极，此兴久与前贤附。\n悄然怪我思虑深，已欲摧倒闻猿树。\n眼前了了破青坂，屈椽小栋随时具。\n野柔川深春事来，笋鞋瞑戛青云步。\n秫田试犊耕早风，茗圃分篮摘宵露。\n竹林扫月散絺葛，雪艇搜溪出鲂鱮。\n帽尘便可临水濯，里斗何妨闭门拒。\n介推母厌俗，久思颠崖住不顾。\n梁鸿妻亦高，能快穿衣与藜茹。\n成家傥已嫁诸妹，有立不忧吾弟孺。\n攘攘天地间，万类殊好恶。\n欢合无一非，睽穷有百牾。\n吾独安能逐毛髪，饮泉食力从所慕。",
        "dynasty": "宋",
        "collection_info": null
    },
    {
        "uuid": "07c975ec44a748cf972f3d058596fd90",
        "title": "论交",
        "author": "曾巩",
        "content": "德操庞公林下时，入门岂復知客主。\n夷吾鲍叔贫贱间，分财亦不辞多取。\n相倾顿使形迹空，素定已各肝胆许。\n世间未信亦论交，得失秋毫有乖忤。",
        "dynasty": "宋",
        "collection_info": null
    },
    {
        "uuid": "607d537ac5fb455401f5990cbfaa80c2",
        "title": "南轩",
        "author": "曾巩",
        "content": "木端青崖轩，惨淡寒日暮。\n鸣鸠已安巢，飞鹊尚求树。\n物情限与夺，兹理奚以据。\n谅知巧者劳，岂得违所赋。\n久无胸中忧，颇识书上趣。\n圣贤虽山丘，相望心或庶。",
        "dynasty": "宋",
        "collection_info": null
    },
    {
        "uuid": "cd73ba185016cbffc7c01187a62b33df",
        "title": "兵间",
        "author": "曾巩",
        "content": "大义缺绝久未图，小人轻险何不至。\n世上固自有百为，兵间乃独求一试。\n赵括敢将亦已危，李平请守那復议。\n吁嗟忍易万人生，冀幸将徼一身利。",
        "dynasty": "宋",
        "collection_info": null
    },
    {
        "uuid": "20c0fb16deaed0739b7330c9b39220e0",
        "title": "种园",
        "author": "曾巩",
        "content": "于陵为人灌园蔬，我今园地不自种。\n惰慵苟恃乡井助，缓急孰与朋友共。\n支离有疾上虽恕，陈平不事家焉用。\n着书傥得一言利，长者或许酬内讼。",
        "dynasty": "宋",
        "collection_info": null
    },
    {
        "uuid": "5a7f5a7baf72bddac193d01e71019643",
        "title": "嘆嗟",
        "author": "曾巩",
        "content": "夜嘆不为絺绤单，昼嗟不为薇蕨少。\n天弓不肯射胡星，欃枪久已躔朱鸟。\n徐扬復忧羽虫孽，襄汉正病昭回杳。\n力能怀畏未足忧，忧在北极群阴绕。",
        "dynasty": "宋",
        "collection_info": null
    },
    {
        "uuid": "dff98534ab3777bb5709ba06eda99594",
        "title": "寄孙之翰",
        "author": "曾巩",
        "content": "孙侯腹载天下书，崔嵬岂啻重百车。\n伏羲以来可悉数，孰若自作何有余。\n更能议论恣倾倒，万里一泻昆崙渠。\n谁为胸中斡太极，元气浩浩随卷舒。\n昔来谏官对天子，何秽不欲亲芟锄。\n不容乃独见磊落，出走并海飘长裾。\n孙侯风节何所似，雪洗八荒看太虚。\n亲如国忠眼不顾，旧若张禹手所除。\n归来已绝褒贬笔，进用祇调敖仓储。\n合持诗书白虎论，更护日月金华居。\n万世根深固社稷，百年旧叟休田闾。\n素识孤生爱茅屋，久将老母求山砠。\n秋归愿事九江耯，夜出未倦安丰渔。\n孔明苟欲性命遂，孟子岂病王公疏。\n尘埃未得见此乐，太息一付西江鱼。",
        "dynasty": "宋",
        "collection_info": null
    },
    {
        "uuid": "24ee69d7f2d1dbef7dc4b0770c1b943c",
        "title": "豪杰",
        "author": "曾巩",
        "content": "老哺薇蕨西山翁，乐倾瓢水陋巷士。\n不顾无復问周公，可归乃独知孔子。\n自期动即重丘山，所去何啻轻糠秕。\n取合悠悠富贵儿，岂知豪杰心之耻。",
        "dynasty": "宋",
        "collection_info": null
    },
    {
        "uuid": "2ab9a9692c192c490d7e1b28a714b163",
        "title": "侯荆",
        "author": "曾巩",
        "content": "侯嬴夷门白髪翁，荆轲易水奇节士。\n偶邀礼数车上足，暂饱腥羶馆中侈。\n师迴拔剑不顾生，酒酣拂衣亦送死。\n磊落高贤勿笑今，豢养倾人久如此。",
        "dynasty": "宋",
        "collection_info": null
    },
    {
        "uuid": "ef193d0f808c67ecbbb2713c02055ca6",
        "title": "黄金",
        "author": "曾巩",
        "content": "陈侯坐收百战楚，吕氏行取万乘秦。\n田生立顾开两国，陆公微辞交二臣。\n道旁白日忽再出，囊中黄金如有神。\n何须首阳二夫子，不是九鼎输西邻。",
        "dynasty": "宋",
        "collection_info": null
    },
    {
        "uuid": "a737eeef887e1ea7c73646b05d68ebc6",
        "title": "扬颜",
        "author": "曾巩",
        "content": "扬雄纂言准仲尼，颜氏为身慕虞舜。\n千里常忧及门止，为山更欲一篑进。\n小人君子在所蹈，烈士贪夫不同徇。\n安得蠢蠢尚自恕，百年过眼犹一瞬。",
        "dynasty": "宋",
        "collection_info": null
    },
    {
        "uuid": "c7b8c053764f62e6fc89e12177bf8fd7",
        "title": "橙子",
        "author": "曾巩",
        "content": "家林香橙有两树，根缠铁钮凌坡陀。\n鲜明百数见秋实，错缀众叶倾霜柯。\n翠羽流苏出天仗，黄金戏毬相荡摩。\n入苞岂数橘柚贱，芼鼎始足盐梅和。\n江湖苦遭俗眼慢，禁籞尚觉凡木多。\n谁能出口献天子，一致大树凌沧波。",
        "dynasty": "宋",
        "collection_info": null
    },
    {
        "uuid": "4094c24cebb02ab475249844a2f71ec8",
        "title": "山槛小饮",
        "author": "曾巩",
        "content": "变秋长云豪，洒雨北风壮。\n余熇尚争威，积晦颇异状。\n山回攒枫颠，屋立悬狖上。\n饮槛聚石为，歌筵注溪当。\n欢言久喧哗，罢兴一怊怅。\n旅人正飘飖，岂得谐放荡。",
        "dynasty": "宋",
        "collection_info": null
    },
    {
        "uuid": "7329dadf74031e3abea3a11fe5569ed0",
        "title": "胡使",
        "author": "曾巩",
        "content": "南粟鳞鳞多送北，北兵林林长备胡。\n胡使一来大梁下，塞头弯弓士如无。\n折衝素恃将与相，大策合副艰难须。\n还来里闾索穷下，斗食尺衣皆北输。\n中原相观嘆失色，胡骑日肥妖气粗。\n九州四海尽帝有，何不用胡藩北隅。",
        "dynasty": "宋",
        "collection_info": null
    },
    {
        "uuid": "af4e1ffaa3974b5481092e721a0f7097",
        "title": "上翁岭",
        "author": "曾巩",
        "content": "放车秋厓望，所得过旧闻。\n初疑古轴画，山水秋毫分。\n时见厓下雨，多从衣上云。\n濯足行尚侧，心忧踏天文。\n八荒正摇落，独余草木熏。\n但觉耳目胜，未知筋力勤。\n颠毛已种种，世患方纷纷。\n何当啸吟此，日与樵苏群。",
        "dynasty": "宋",
        "collection_info": null
    },
    {
        "uuid": "f9396dbcf4621438eabcbaace7485803",
        "title": "杂诗四首  其一",
        "author": "曾巩",
        "content": "张陈贫时交，干戈忽相逐。\n范蔡憎嫌人，卒自归鼎轴。\n害夺怨为欣，利驱爱成戮。\n世间不可料，人事常反覆。",
        "dynasty": "宋",
        "collection_info": null
    },
    {
        "uuid": "6a19d0395c08b84e235aa9b963e4dfea",
        "title": "杂诗四首  其二",
        "author": "曾巩",
        "content": "日磾断内讨，坐享七世荣。\n霍光徇所爱，两忘家与名。\n卓阔俱抗志，纤微独纡情。\n得失万世视，长令壮夫惊。",
        "dynasty": "宋",
        "collection_info": null
    },
    {
        "uuid": "87c4409c37baf9cce44941fd1e0a127d",
        "title": "杂诗四首  其三",
        "author": "曾巩",
        "content": "皇皇谒荆人，伈伈遵阳虎。\n及觉一礼亡，翩然遂违鲁。\n全身有逊接，直道无苟处。\n故称圣如龙，屈伸兹可睹。",
        "dynasty": "宋",
        "collection_info": null
    },
    {
        "uuid": "06cfe1d930c9dd908b81d839c9db3273",
        "title": "杂诗四首  其四",
        "author": "曾巩",
        "content": "挥袂谢幽侧，腾身集崔嵬。\n心胎太极气，手扬斗间魁。\n荒荆忽成桂，蛰鳞冬有雷。\n君看九州宝，自入朱门来。",
        "dynasty": "宋",
        "collection_info": null
    },
    {
        "uuid": "846d2c4f89e43e20d4ce5208a117f3be",
        "title": "欲求天下友",
        "author": "曾巩",
        "content": "欲求天下友，试为沧海行。\n风来冥冥内，摆触怪浪生。\n突兀万里怒，势疑九州倾。\n鲸鹏不自保，况此一舟轻。\n我徒幸来即，可留石根耕。\n日将书上客，共须天地清。",
        "dynasty": "宋",
        "collection_info": null
    },
    {
        "uuid": "a94f3bca331cee25c8dd81626a67d79a",
        "title": "冬暮感怀",
        "author": "曾巩",
        "content": "荒山未有雪，野水不见冰。\n一腊今已半，浮阳壮犹矜。\n奈至一岁除，未有严气升。\n坐思崆峒间，负雪山千层。\n虽受栗冽僵，愈此秽浊蒸。\n感激昆崙祇，一气吹丘陵。\n炎埃灭无遗，古色万里兴。\n我病一洗濯，怀抱失所憎。\n因思大羽猎，属车上崚嶒。\n六军骑皆骏，争先雪中登。\n天时倾人意，踊跃士气增。\n大义虽不杀，四方慑兵棱。\n今此效安在，东南塞犹乘。\n将帅色凋槁，蚍蜉势趫腾。\n惨错天运内，止戈信谁能。",
        "dynasty": "宋",
        "collection_info": null
    },
    {
        "uuid": "bafddccdc9ae2136f4e05cba0fd04db2",
        "title": "寄舍弟",
        "author": "曾巩",
        "content": "新霖洗穷腊，东南始知寒。\n惊我千里意，觉汝征途难。\n空江挂风席，扁舟与谁安。\n羁旅费亦久，橐衣岂无单。\n念汝西北去，壮心始桓桓。\n竟逢有司惑，斥走怀琅玕。\n士固有大意，秋毫岂能干。\n所忧道里困，久无一樽欢。\n我意生恻恻，为之却朝餐。\n人生飘零内，何处怀抱宽。\n已期采芝乐，握手青霞端。\n无令及门喜，淹留雪霜残。",
        "dynasty": "宋",
        "collection_info": null
    },
    {
        "uuid": "6606e6f8fbe2d05759b435f185fdea83",
        "title": "至荷湖二首  其一",
        "author": "曾巩",
        "content": "铁色对我马，林林路南山。\n草根已变绿，冰雪尚满颜。\n解镳苍烟脚，我栖就柴关。\n乖时遭飘踬，岂免生事艰。\n夙意待周孔，此士岂可还。\n浊醪且斟酌，收心一瓶间。",
        "dynasty": "宋",
        "collection_info": null
    },
    {
        "uuid": "273873ea58bc5b1dc613be237039ee98",
        "title": "至荷湖二首  其二",
        "author": "曾巩",
        "content": "悲风我眼涩，酸狖我耳愁。\n我颠水没马，我起雪满裘。\n百里不逢人，岂有烟火投。\n却倚青壁望，白雾满九州。\n苍苍运乃尔，何地放我忧。\n夜卧梦成魇，犹疑拔山湫。",
        "dynasty": "宋",
        "collection_info": null
    },
    {
        "uuid": "76add9d86e1540e7602c8246688669e3",
        "title": "送徐竑着作知康州",
        "author": "曾巩",
        "content": "溪蛮昔负命，杀气凌南州。\n城郭涨烟火，堂皇啸蜉蝣。\n被髪尽冠巾，吾人反缧囚。\n行剽至杪忽，归载越山丘。\n驱攘事虽定，收合信疮疣。\n不有异泽霑，何令余患瘳。\n寒风在林鸣，君马不能留。\n初佩太守章，慨然任人忧。\n问俗灰烬余，咄唶令心谋。\n士材为世用，因难乃知尤。\n烦苛一荡涤，幽远遍怀柔。\n四封鸣鷄犬，五谷被原畴。\n里闾多娱宴，歌鼓震溟陬。\n明义每所希，古人不难侔。\n日月有常运，志士无安辀。\n山川自兹始，努力千里游。",
        "dynasty": "宋",
        "collection_info": null
    },
    {
        "uuid": "88e494b15861ddd10aaafd41e8e11a8c",
        "title": "咏雪",
        "author": "曾巩",
        "content": "北风萧萧鸣且歇，短日悠悠生復灭。\n朝含沧海满天云，暮断行人千里雪。\n初通壑谷气先冷，渐蔽郊原路疑绝。\n併包华夷德岂薄，改造干坤事尤谲。\n驱除已与尘滓隔，濯溉终令枯槁悦。\n相持始信竹柏劲，易败可嗟萑苇折。\n垂条巧缀如自爱，眢井随形呀且缺。\n飞檐䡾䡾驾长浪，巨壁林林倚精铁。\n弊衣或有骭犹冻，荒宴谁能耳偏热。\n壮夫抚剑生锐气，志士扃门养高节。\n已开襟胸绝烦愦，更足沟塍慰空竭。\n虽无酒醴发嘲笑，亦有诗谣恣搜抉。\n新阳彷佛送镵凿，旧径参差分曲折。\n留当屐齿印崖石，徙倚长松看寥泬。",
        "dynasty": "宋",
        "collection_info": null
    },
    {
        "uuid": "87999924a8a32c9af98de7f55c562c69",
        "title": "写怀二首  其一",
        "author": "曾巩",
        "content": "群生各有趣，营虑自缠结。\n名网智已罗，利械愚所绁。\n古今递主客，真贋两兴灭。\n洗然大人意，杳与能者别。\n不必条蔓荣，中自老根节。\n曾非故饶培，独得较霜雪。\n蛟龙无安舟，虎兕有危辙。\n将能此人追，得匪合明哲。",
        "dynasty": "宋",
        "collection_info": null
    },
    {
        "uuid": "517a618d91d63010a18f8c096be933e8",
        "title": "写怀二首  其二",
        "author": "曾巩",
        "content": "荒城绝所之，岁暮浩多思。\n病眼对湖山，孤吟寄天地。\n用心长者间，已与儿女异。\n况排千年非，独抱六经意。\n终非常情度，岂补当世治。\n幽怀但自信，盛事皆空议。\n气昏繁霜多，节老寒日驶。\n局促去朋友，咄唶牵梦寐。\n将论道精粗，岂必在文字。",
        "dynasty": "宋",
        "collection_info": null
    },
    {
        "uuid": "3d0f3015550679fa08bd9f5b410ce2c7",
        "title": "茅亭闲坐",
        "author": "曾巩",
        "content": "荆门常昼掩，不必云山深。\n岂敢尚孤绝，自能收寸心。\n草萌被远径，鸟语变乔林。\n散帙味新趣，鸣絃嘆余音。\n脱粟幸可饱，一瓢方独斟。\n颜从缅虽卓，非此谁为寻。\n盛服缠紫艾，重印铸黄金。\n信使忧惴息，讵无勤苦侵。\n埃尘缁冠盖，霜露泫衣衿。\n胁肩已自昔，俯首微独吟。\n岂惟智所拙，曾是力难任。\n为乐聊在此，焉知玉山岑。",
        "dynasty": "宋",
        "collection_info": null
    },
    {
        "uuid": "c5aaa09979de3758916f079b3c32a362",
        "title": "靖安县幽谷亭",
        "author": "曾巩",
        "content": "横江舍轻楫，对面见青山。\n行尽车马尘，豁见水石寰。\n地气方以洁，崖声落潺潺。\n虽为千家县，正在清华间。\n风烟凛人心，世虑自可删。\n况无讼诉嚣，得有觞咏闲。\n常疑此中吏，白首岂思还。\n人情贵公卿，烨烨就玉班。\n光华虽一时，忧悸或满颜。\n鷄鸣已争驰，骅骝振镳镮。\n岂如此中吏，日高未开关。\n一不谨所守，名声别妖奸。\n岂如此中吏，一官老无瘝。\n愔愔谋谟消，汩汩气象孱。\n岂如此中吏，明心慑强顽。\n况云此中居，一亭众峰环。\n崖声梦犹闻，谷秀坐可攀。\n倚天巉岩姿，青苍云斒斓。\n对之精神恬，可谢世网艰。\n人生慕虚荣，敛收意常悭。\n诚思此忧愉，自应喜榛菅。",
        "dynasty": "宋",
        "collection_info": null
    },
    {
        "uuid": "1cbbac9e5b0f728c5a343cfa6f398615",
        "title": "青云亭闲望",
        "author": "曾巩",
        "content": "一登此亭高，敻脱藩庑拥。\n开颜广轩闢，吹面惊飙动。\n城回石崖抱，山乱寒潮涌。\n谷草晚更芳，沙泉细犹汹。\n峥嵘四封壮，缥缈佳气捧。\n连天广衢走，拂日长檐耸。\n区区射声利，浩浩奔蹄踵。\n趋营众所便，冒涉吾久恐。\n缅想山水宅，环观松桧拱。\n属耳天籁乐，脱身人事冗。\n幽闲味虽薄，放荡愚所勇。\n穷凶势犹竞，杀伐声更讻。\n扬扬敛臣贵，烨烨兵官宠。\n谅知草茅微，无补社稷重。\n牧放手幽鞭，耕锄躬瘦陇。\n尚或此心谐，岂云吾道壅。",
        "dynasty": "宋",
        "collection_info": null
    },
    {
        "uuid": "aa86ec2504768ef26f5cc26f9993a009",
        "title": "寄子进弟",
        "author": "曾巩",
        "content": "忆子去家日，南风始吹衣。\n今来日未几，蝇蚊已群飞。\n思子兼昼夜，何啻如渴饥。\n喜闻远客至，手自排荆扉。\n客送书一纸，翰墨子所挥。\n上言山居恶，梦寐接庭闱。\n次言服畎亩，禾黍膴已肥。\n其余业文字，颇测幽与微。\n题诗在纸尾，语老意不非。\n我喜何所似，大似客得归。\n我与子事亲，未饱藿与薇。\n常苦去左右，辛勤治鞍鞿。\n子行何时反，我眼日已晞。\n应须毕秋刈，相见慰依依。",
        "dynasty": "宋",
        "collection_info": null
    },
    {
        "uuid": "3fe51f80e9cb1e3ff3f45dc3ef55ff96",
        "title": "喜寒",
        "author": "曾巩",
        "content": "纯阳四时行，无復气节劲。\n日火相吐吞，干离力还併。\n玄冥失所安，恇怯擅操柄。\n我行东南野，愦愦若酣醟。\n喜逢青林长，叶蔓可韬映。\n正嗟天之高，玉色万里凈。\n忽惊西山云，毫末生一镜。\n须臾油然合，点滴飞雨迸。\n飕飕渐相扶，霶霈一何盛。\n积阴类潜师，形势久已侦。\n乘时出幽墟，奋发精爽竞。\n亘天逐炎官，颛面修火令。\n威加干坤从，冽冽气貌正。\n人无焦烦忧，冰释天下病。\n岂须雪包林，已压朱鸟横。\n南方天精兵，瘴湿灾可屏。\n争难夺刀殳，发巧搜壍阱。\n收功当在今，杀伐顺天正。\n况云麰麦祥，已觉闾里庆。\n高歌叩吾辕，上颂天子圣。",
        "dynasty": "宋",
        "collection_info": null
    },
    {
        "uuid": "e5a5005979e2b163b2044a846f606fe0",
        "title": "咏史二首  其一",
        "author": "曾巩",
        "content": "京室天下归，飞甍无余地。\n国士忧社稷，涂人养声利。\n贵贱竞一时，峨冠各鳞次。\n子龙独幽远，聘召漠无意。",
        "dynasty": "宋",
        "collection_info": null
    },
    {
        "uuid": "ca5d350e2800d5e60fedc58089572e62",
        "title": "咏史二首  其二",
        "author": "曾巩",
        "content": "子云无由归，俯首天禄阁。\n君平独西南，抗颜观寥廓。\n无猜到沉冥，有故惊寂寞。\n用心岂必殊，拘肆事终各。",
        "dynasty": "宋",
        "collection_info": null
    },
    {
        "uuid": "c290a4c6fac0fa3c37141ecccf2d60e6",
        "title": "江湖",
        "author": "曾巩",
        "content": "江湖俗畏远，幽好自相宜。\n沦迹异惊众，辞嚣如避时。\n优游可以学，薇蕨易为私。\n胡然弃回棹，霜雪有驱驰。",
        "dynasty": "宋",
        "collection_info": null
    },
    {
        "uuid": "f28ac1e41121d9d7ca7db5d1b28aa0d4",
        "title": "将之浙江延祖子山师柔会别饮散独宿空亭遂书怀别",
        "author": "曾巩",
        "content": "蜀客向何处，欲观浙江潮。\n舣舟吴门栅，况会故人招。\n置酒吴亭上，无人吹紫箫。\n浩观万物变，飒尔生凉飙。\n遂恐时节晚，芳兰从此凋。\n功名竟安在，富贵空寥寥。\n鸿鹄举千里，鸾凤翔九霄。\n胡为蓬蒿下，日夜悲鹪鹩。\n车马夕已还，行人亦飘飖。\n浩然沧海志，寂寞守空宵。",
        "dynasty": "宋",
        "collection_info": null
    },
    {
        "uuid": "2d963b87de780601fc7b358292f17700",
        "title": "咏雪",
        "author": "曾巩",
        "content": "严严层冰塞川泽，汹汹北风鸣木石。\n黄云半夜满千里，大雪平明深一尺。\n两仪混合去纤间，万类韬藏绝尘迹。\n蛟龙岌起抱峦冈，江海横奔控阡陌。\n野林缥缈苦难状，庭树鲜妍疑可摘。\n开门更觉山市静，散帙偏宜纸窗白。\n精光荡射遍岩谷，气象峥嵘见松柏。\n少年登望就台观，壮士衡凌向砂碛。\n饥鼯嗥卧伏牙爪，猎隼飞挐矜羽翮。\n茅檐客聚满幽缶，桑径人行没双屐。\n高堂暖热厌罗绮，环堵萧条尚絺绤。\n何当仰见白日照，坐看先从沙际释。\n渐涵沟畎兆丰富，洗濯闾阎消瘴疫。\n便乘东北生气起，自驾疲牛理硗塉。",
        "dynasty": "宋",
        "collection_info": null
    },
    {
        "uuid": "079b58bd58e510af4d558e9cacdb3258",
        "title": "答裴煜二首  其一",
        "author": "曾巩",
        "content": "拙者羞强合，因成杜门居。\n岂知公相尊，一室若有余。\n爱子富文行，顾为己不如。\n所以子之党，顿见我仆车。\n欢诚激孤绪，合若水纵鱼。\n新诗八十言，笔端产璠玙。\n屑屑委地蓬，清风为吹嘘。\n相期在规诲，庶以辅顽疏。",
        "dynasty": "宋",
        "collection_info": null
    },
    {
        "uuid": "b9ff6102a087c23eb4b34247e3eb17a8",
        "title": "答裴煜二首  其二",
        "author": "曾巩",
        "content": "寥寥今非古，感激事真妄。\n曾谁省孤心，祇以弭群谤。\n参差势已甚，决起意犹强。\n亲朋为忧危，议语数镌荡。\n久之等聋眊，兀矣坐闾巷。\n长嗟贫累心，更苦病摧壮。\n微诚岂天与，今晨子来贶。\n顾惭小人愚，未出众夫上。\n狂言屈子吟，浩歌仍子倡。\n相欢匪貌济，所得实心尚。\n时节虽已晏，梅柳幸欲放。\n过从勿厌倦，相迟非欎盎。",
        "dynasty": "宋",
        "collection_info": null
    },
    {
        "uuid": "4c96005b0f27131a3505a90a2e96dcb9",
        "title": "寄王介卿",
        "author": "曾巩",
        "content": "忆昨走京尘，衡门始相识。\n疏帘挂秋日，客庖留共食。\n纷纷说古今，洞不置藩域。\n有司甄栋榦，度量弃樗栎。\n振辔行尚早，分首学堧北。\n初冬憩海昏，夜坐探书策。\n始得读君文，大匠谢刀尺。\n周孔日已远，遗经窜墙壁。\n倡佯百怪起，冠裾稔回慝。\n君材信魁崛，议论恣排闢。\n如川流浑浑，东海为委积。\n如跻极高望，万物着春色。\n寥寥孟韩后，斯文大难得。\n嗟予见之晚，反覆不能释。\n胡然藴环堵，不救谋者惑。\n明朝渡江还，念念非可抑。\n如酲冒炎暑，每进意愈塞。\n维时南风熏，木叶晃繁碧。\n颓云走石濑，逆坂上文艗。\n欣闻被檄来，穷阎驻镳轼。\n促榻叩其言，咸池播纯绎。\n行身抗渊损，及物窥龙稷。\n绸缪指疵病，攻砭甚针石。\n浅沚有停沙，亦可洗珠璧。\n论忧或共嚬，遇惬每同峎。\n正值祝融横，金隅未提职。\n高楼豁可望，命载屡攀陟。\n一不罗俗嬉，怡然治纨墨。\n露注尚忘疲，更待蟾蜍昃。\n雅爱张与余，挽之置茵席。\n群儿困不酬，吽嚬聚讥谪。\n仁义殊龃龉，昧者尊恶砳。\n雾草变衰黄，吟蛩闹朝夕。\n君子畏简书，薄言返行役。\n商歌孺子别，失泪染衣襋。\n自从促棹去，会此隆冬逼。\n何神鼓阴韛，万窍动謞激。\n城颠睨江浪，蛟怪助掀射。\n仁贤保无恙，所想挂惊惕。\n烨烨多隶从，良已匮藜齸。\n迨兹尺书至，疑念始冰析。\n兰滫沓慈祥，筠梧肆谐适。\n缤纷众胥士，署垒各嬉息。\n其余书牍背，粟密缕机织。\n卷书劳来干，寸怀良自怿。\n野泊转平绿，梅梢弄繁白。\n金縚引柳荑，芳气满原泽。\n出门无所抵，归卧四楹寂。\n术学颇思讲，人事多可恻。\n含意不得发，百愤注微臆。\n摇摇咏颜色，企足关途隔。\n自惭儿女情，宛转抱悽戚。\n吾念非吾私，何当託云翼。\n奇偶转如轮，终期援焦溺。",
        "dynasty": "宋",
        "collection_info": null
    },
    {
        "uuid": "8f089717b28eef502fb66fa82770d42b",
        "title": "上人",
        "author": "曾巩",
        "content": "金节横光马珂闹，瑞鹘宫袍腰玉绕。\n烟沙轣辘高轩过，路上千人瞻羽纛。\n瑶魁精彩浮苍龙，江城四面生春风。\n城中坏屋书籤碧，有客苦吟连旦夕。\n麻衣尘暗抱书泣，岁暮黄粱不供食。\n白日曈昽望龙坂，坐上一言寒可暖。\n西入天关洒霖雨，须惜穷鳞在泥土。",
        "dynasty": "宋",
        "collection_info": null
    },
    {
        "uuid": "0a731e1f0566ffe72780429114c17e90",
        "title": "初夏有感",
        "author": "曾巩",
        "content": "我从得病卧闾巷，三见夏物争滋荣。\n红英紫萼逐风尽，高榦密叶还阴成。\n山亭水馆处处好，朱碧万实相骈擎。\n林乌梁燕各生子，翅羽已足争飞腾。\n雉鷄五色绣新翮，鷕鷕慕匹相随鸣。\n穴蜂露蝶亦有类，欻往復聚何翾轻。\n箔蚕满室事方盛，茧缀下上如连星。\n麦芒秧颖错杂出，高壠大泽填黄青。\n物从草木及虫鸟，无一不自盈其情。\n嗟我独病不如彼，胸气卧立常怦怦。\n筋酸骨楚头目眩，强食岂得肌肤盈。\n我身今虽落众后，我志素欲希轲卿。\n十年万事常坎壈，奔走未足供藜羹。\n愁勤未老鬓先白，多学只自为身兵。\n自然感疾惫形体，后日虽復应伶俜。\n非同世俗顾颜色，所慕少壮成功名。\n但令命在尚可勉，屑细讵足伤吾平。",
        "dynasty": "宋",
        "collection_info": null
    },
    {
        "uuid": "f7fe6c16561814d7e9feb63e06172191",
        "title": "送人移知贺州",
        "author": "曾巩",
        "content": "溪石胶船秋濑微，南山巉空势峨巍。\n风露气严花草腓，天色漻漻初雁飞。\n君子往守东南圻，旟旝綵错如翔翚。\n象茜照地荣笏衣，先后隶从何颀颀。\n初君治县参德威，吾人涵濡乐以肥。\n念今夺去失所依，出者遮行居者希。\n我思群公坐天围，心与星斗争光辉。\n荐贤绌否言无违，迅若发石乘高机。\n何此茂器时所稀，噤无一语为发挥。\n敢作此什传王畿，旦暮玺书来敕归。",
        "dynasty": "宋",
        "collection_info": null
    },
    {
        "uuid": "ee553f83deeea03aa0dbe86a997a5f6e",
        "title": "之南丰道上寄介甫",
        "author": "曾巩",
        "content": "应逮冒烦暑，驱驰山水间。\n泥泉沃渴肺，沙风吹汗颜。\n疲骖喘沫白，殆仆负肩殷。\n仰嗟旱云高，俯爱芳陂潺。\n空邮降尘榻，凈馆排霞关。\n城隍壮形势，冈谷来回环。\n红芰姹相照，翠树鬰可攀。\n野苗杂青黄，雨露施尚悭。\n巫觋谒群望，箫鼓鸣空山。\n忧农非吾职，望岁窃所嘆。\n憩当午日烈，行瞻月初弯。\n星斗弄光彩，罗络竈火斑。\n跋履虽云倦，桑梓得暂还。\n林僧授馆舍，田客攀鞍镮。\n吾心本皎皎，彼诟徒{口颜}{口颜}。\n方投定鑑照，即使征马班。\n相期木兰楫，荡漾穷川湾。",
        "dynasty": "宋",
        "collection_info": null
    },
    {
        "uuid": "35cad837c69023ace9c52f589ae8147b",
        "title": "谢章伯益惠砚",
        "author": "曾巩",
        "content": "人生对门东西陌，口耳一间心谁传。\n况乃天地相去远，一在南海一在燕。\n古今万世復万世，彼亦居下此在前。\n是非得失错且繁，以情相话何由缘。\n造化岂不大且渊，到此缩缩智且悭。\n圣人智出造化先，始独俯仰模坤干。\n一人诘曲意百千，以文写意意乃宣。\n简书轴载道相联，驰夷走貊通百蛮。\n羲皇向今谷屡迁，言语应接旦暮间。\n圣人不死术以此，又与其类殊蚑蠕。\n外之君臣内父子，仁义礼乐定笔端。\n砚与笔墨乃舟船，论功次第谁能攀。\n伯益于文敏且颛，字向纸上生戈鋋。\n与砚出入宜不捐，胡乃贽我璧弃泉。\n作诗知砚功小大，报不充赐心焦然。",
        "dynasty": "宋",
        "collection_info": null
    },
    {
        "uuid": "9d933972cf67ebdd87f835be7d92d643",
        "title": "送刘医博",
        "author": "曾巩",
        "content": "小人久病如愁感，每嘆地僻无良医。\n穷居索寞俗事少，坐对荏苒风光移。\n深冬山城万木落，阴气荡射生寒飔。\n东方吐日光入户，素壁闪闪含清辉。\n临汀刘君落落者，六伎绝伟如天资。\n潜心密与造化会，布指敻有精灵随。\n马蹄所至病魔屈，我于此时欣得之。\n一来握手与我话，委曲衰王肺与脾。\n囊中珍丸撮星斗，俾我嚼咀心颜怡。\n洒然沉疴一日解，始免未老为枯骸。\n越人湔肠术已缓，仲景纳餠术可卑。\n刘君与我德至大，拱璧巨鼎非酬裨。\n我嗟刘君乃士类，进退婉婉无瑕疵。\n况又新承太守荐，羁鞅日背东门驰。\n禁林侍从务周慎，君挟所有直相宜。\n贵人四难真可患，去去足以为时规。",
        "dynasty": "宋",
        "collection_info": null
    },
    {
        "uuid": "f89fe342750fdfeb5eac20de43013d6a",
        "title": "送陈商学士",
        "author": "曾巩",
        "content": "柳黄半出年将破，溪溜浸苔强万个。\n溪头蒲苇各萌芽，山梅最繁花已堕。\n物色撩人思易狂，况跻别馆情何那。\n城东日晚公将去，纛影未离愁四座。\n公于万事不雕镌，心意恢恢无坎坷。\n来从奎壁光铓下，笑倚樽筵成郡课。\n嗟予龊龊才性下，弃置合守丘樊饿。\n公持姓名动人主，祓饰宁嫌笔端挫。\n从今清夜思江路，梦送公船先北过。",
        "dynasty": "宋",
        "collection_info": null
    },
    {
        "uuid": "d2877b75be7cb48b8931b774d3a758dc",
        "title": "送钱生",
        "author": "曾巩",
        "content": "天下学校废，师生无所依。\n子来满橐书，璨璨璧与玑。\n一字未得读，叩门忽言归。\n怜子甚有志，事时与子违。\n吾无一亩宫，留子为发挥。\n去矣善自立，毋使嗣音稀。",
        "dynasty": "宋",
        "collection_info": null
    },
    {
        "uuid": "a8cb434780fbabec1b056d606ff4e145",
        "title": "雪咏",
        "author": "曾巩",
        "content": "雪花好洁白，不待咏说知。\n区区取相似，今古同一辞。\n薛能比众作，小去笔墨畦。\n谁能出千载，为雪立传碑。\n四座且勿歌，听我白雪诗。\n天地于降雪，其功大艰难。\n去年暖风日，冬在春已还。\n山屏尽深碧，危溜声亦潺。\n草萌各已动，梅花开最繁。\n炉火殆可谢，衣絮谁復言。\n推排腊已过，一变天更寒。\n飘风动木石，激射难出关。\n深房拥高燎，领肘曾不温。\n仰视云压迭，垂欲藉屋山。\n元气不復呵，飞鸟折羽翰。\n谁排河汉流，欲堕莽苍间。\n道为黑风遮，凝冻无住着。\n纷纷成片缕，六出非刻削。\n初时漏余滴，杂雨犹可恶。\n迤逦纵飞洒，态状不可名。\n或稀若有待，或密似相萦。\n或弱久宛转，或狂自轩腾。\n群来信汗漫，孤飘亦零丁。\n屋角初渐斑，瓦沟忽皆平。\n坳漥一已满，茅茨压将倾。\n树木遍封裹，冈山助峥嵘。\n阶除断纤秽，池台有余清。\n流尘寂已掩，物象窅皆明。\n厨烟或中镵，里表仍孤擎。\n长街隠缺甃，荒城混觚棱。\n沙水渺相合，扁舟在图屏。\n啄草鸟雀踪，篆字遗纵横。\n顿惊宇宙内，侈丽皆天成。\n引望谁倚楼，秀色乱目睛。\n永怀衡门士，辛苦守六经。\n山藜不充腹，笔砚久已冰。\n柔茵坐中堂，谁问公与卿。\n世事泊无意，烛换犹飞觥。\n文犀压朱箔，阳春谢秦筝。\n所处殊处所，苦乐固异情。\n谁致此不齐，上天意何营。\n苍苍不可问，奕奕洒未停。\n明晨起相处，寒日已满窗。\n井甃破圆素，砌苔还故苍。\n万物去覆冒，颜色皆復常。\n融为大田水，其流日滂滂。\n方塘接深甽，澄彻碧玉光。\n岂惟疠疫消，庶验百谷祥。\n愿彼守经士，幸可继糗粮。\n忧民既非职，空致新诗章。",
        "dynasty": "宋",
        "collection_info": null
    },
    {
        "uuid": "c7a7c6b02f9e943b60f1c04bd10c8846",
        "title": "送僧晚容",
        "author": "曾巩",
        "content": "飞光无停芳岁阑，群阳不行寒气动。\n疏篁有韵窗含雪，重幕无温笔栖冻。\n萧条山草叶始枯，绰约江梅蕊先弄。\n无人为我取酒斟，有客来前乞诗送。\n多情为客不能已，捲纸连书笔锋纵。\n七言百字拙且卑，俗眼方憎汝休重。",
        "dynasty": "宋",
        "collection_info": null
    },
    {
        "uuid": "d0482b0fe8f7163a7480ca58337ccb23",
        "title": "送叔延判官",
        "author": "曾巩",
        "content": "北风吹空雪花冷，平铺云涛冒峰顶。\n江长水阔飞鸟绝，沙树参差动波影。\n君子从戎碧油下，绿髮青瞳笏袍整。\n大马高车府中罢，一船沿流背丁丙。\n鲂鱼胜银尊酒美，物色当前若图屏。\n危帆健橹醉中去，千里奔过犹一顷。\n明年随春到京国，红紫烧空折桃杏。\n献书又谒蓬莱宫，新斸豪曹试锋颖。\n况遇朝廷方急材，骥騄骙骙足当骋。",
        "dynasty": "宋",
        "collection_info": null
    },
    {
        "uuid": "3ec7020a20e0de52c80130f4e7e5d017",
        "title": "山茶花",
        "author": "曾巩",
        "content": "山茶花开春未归，春归正值花盛时。\n苍然老树昔谁种，照耀万朵红相围。\n蜂藏鸟伏不得见，东风用力先嘘吹。\n追思前者叶盖地，万木惨惨攒空枝。\n寒梅数绽少颜色，霰雪满眼常相迷。\n岂如此花开此日，绛艷独出凌朝曦。\n为怜劲意似松柏，欲搴更惜长依依。\n山榴浅薄岂足比，五月雾雨空芳霏。",
        "dynasty": "宋",
        "collection_info": null
    },
    {
        "uuid": "cd66b617cfcc75e7646de9b17fcc3383",
        "title": "丁亥三月十五日",
        "author": "曾巩",
        "content": "茫茫月色如溪沙，万里不有纤云遮。\n今年寒气争春来，雪大如掌随惊雷。\n临川城中三月雨，城东大丘汩为渚。\n天地惨惨无开时，常恐蛰死和与羲。\n此时谓月水中没，溺入蛙肠那復出。\n岂知今夜月光圆，照彻万物无遗偏。\n人间有人司重轻，安得知汝有时明。",
        "dynasty": "宋",
        "collection_info": null
    },
    {
        "uuid": "c8ef3bff2e443df93d61c31a3406afd1",
        "title": "舍弟南源刈稻",
        "author": "曾巩",
        "content": "买田南山下，禾黍忽已秋。\n糟床待此注，岂止衣食谋。\n穷阴迫霜霰，不可迟揫收。\n吾党二三子，晨行已寒裘。\n久苦城中嚣，至山谅优游。\n况已除险秽，新堂置岩幽。\n窗轩众峰出，阶墀水淙流。\n良材未成种，草树亦已稠。\n寒花开照耀，谷鸟乐啾啁。\n心与珍境接，佳兴固已遒。\n而况馈朝夕，甘美日可搜。\n黄鷄肥落俎，清酤湛盈瓯。\n时鲜鲙冰鲫，余滋拆丹榴。\n此味何以侑，文辞颇赓酬。\n昼务诫遗滞，夜工督舂揄。\n因观稼穑劳，始觉奉养优。\n此乐讵非幸，人生復何求。\n送子固自起，往意不可留。",
        "dynasty": "宋",
        "collection_info": null
    },
    {
        "uuid": "66781b7f90eabec16bf4508a0e53e790",
        "title": "奉和滁州九咏九首 琅琊泉石篆",
        "author": "曾巩",
        "content": "阳冰绝艺天下称，琅琊石篆新有名。\n初留泉涯俗谁顾，一日贵重繇先生。\n古今书法不可数，犹有字本存于经。\n我于八体未曾学，虽得此字宁能评。\n高文老笔又所爱，欲叙仿佛辞非精。\n笔端应驱鬼神聚，笔妙敻与阴阳争。\n刻雕万象出冥昧，不见刀斧曾经营。\n奇形挺若耸崖巘，险势直恐生风霆。\n雨来莽苍龙蛟起，秋入寥泬星斗明。\n先生七言载其侧，为地自与丘山平。\n先生抱材置荒郡，有若此字存岩扃。\n当还先生坐廊庙，悉引万事归绳衡。\n遂收此字入秘府，不使日灼莓苔萦。\n高材重宝不失一，唐舜汤禹宁非朋。",
        "dynasty": "宋",
        "collection_info": null
    },
    {
        "uuid": "2b2a290e3d9bba3cde3f07302000b2ba",
        "title": "奉和滁州九咏九首 游琅琊山",
        "author": "曾巩",
        "content": "飞光洗积雪，南山露崔嵬。\n长淮水未绿，深坞花已开。\n远闻山中泉，隠若冰谷摧。\n初谁爱苍翠，排空结楼台。\n䡾䡾架梁栋，辉辉刻琼瑰。\n先生鸾凤姿，未免燕雀猜。\n飞鸣失其所，徘徊此山隈。\n万事于人身，九州一浮埃。\n所要挟道德，不愧丘与回。\n先生逐二子，谁能计垠崖。\n所怀虽未写，所适在欢咍。\n为语幕下士，殷勤羞瓮醅。",
        "dynasty": "宋",
        "collection_info": null
    },
    {
        "uuid": "8e09f5347f4e1cf9948179c6310463c0",
        "title": "奉和滁州九咏九首 归云洞",
        "author": "曾巩",
        "content": "洞远人言接沧海，洞幽晴始见莓苔。\n天下颙颙望霖雨，岂知云入此中来。",
        "dynasty": "宋",
        "collection_info": null
    },
    {
        "uuid": "5c4ee00eced23fe75713fea403cd0ce4",
        "title": "奉和滁州九咏九首 琅琊溪",
        "author": "曾巩",
        "content": "野草山花夹乱流，桥边旌旆影悠悠。\n即应要地无人见，可忍开时不出游。",
        "dynasty": "宋",
        "collection_info": null
    },
    {
        "uuid": "cdd4a4b9e836b896a47dd760cb44576e",
        "title": "奉和滁州九咏九首 班春亭",
        "author": "曾巩",
        "content": "山亭尝自绝浮埃，山路辉光五马来。\n春满人间不知主，谁言鑪冶此中开。",
        "dynasty": "宋",
        "collection_info": null
    },
    {
        "uuid": "5cfc4f64e3940beba6ea9bd067dc6c09",
        "title": "奉和滁州九咏九首 庶子泉",
        "author": "曾巩",
        "content": "琅琊石泉清照人，裏无泥沙表无尘。\n风翻日炙夏潦尽，古练一匹常奫沦。",
        "dynasty": "宋",
        "collection_info": null
    },
    {
        "uuid": "9fef5c00d431ce3c96ece0a36ff48e99",
        "title": "奉和滁州九咏九首 石屏路",
        "author": "曾巩",
        "content": "石屏不见刀斧痕，石下初谁得行径。\n千骑来时停管弦，月明更觉山中静。",
        "dynasty": "宋",
        "collection_info": null
    },
    {
        "uuid": "4c7e5ae27ee78596ca0b46d109560593",
        "title": "奉和滁州九咏九首 慧觉方丈",
        "author": "曾巩",
        "content": "七言老意苍松蟠，百金古字青霞镌。\n儒林孟子先生是，墨者夷之后代传。",
        "dynasty": "宋",
        "collection_info": null
    },
    {
        "uuid": "3c5e74d2198decff68f509bfddb78c04",
        "title": "奉和滁州九咏九首 幽谷晚饮",
        "author": "曾巩",
        "content": "先生卓难攀，材真帝王佐。\n皎皎众所病，蜿蜿龙方卧。\n卷彼天下惠，赴此一郡课。\n幕府既多暇，山水乃屡过。\n旌旗拂蒙密，车马经坎坷。\n爱此谷中泉，声响远已播。\n槎横势逾急，雨点绿新破。\n旁生竹相围，竦竦碧千箇。\n遥源窅难窥，盘石坦如磋。\n游鳞戢可数，飞鸟嘤相和。\n援琴熏风后，结宇寒岩左。\n觥筵已得月，金纨尚围坐。\n心如合逍遥，语不缀招些。\n一时耸传观，千载激柔懦。\n甘棠诗之怀，岘首泪尝堕。\n况此盛德下，襦袴人所荷。\n不假碑刻垂，栋牖敢隳挫。\n当今甲兵后，天地合轗轲。\n先生席上珍，岂忍沟中饿。\n毋徐黑轓召，当驰四方贺。",
        "dynasty": "宋",
        "collection_info": null
    },
    {
        "uuid": "f389ef569c1f1bf54c4ad5e92b9e7292",
        "title": "游麻姑山",
        "author": "曾巩",
        "content": "军南古原行数里，忽见峻岭横千寻。\n谁开一径破苍翠，对植松柏何森森。\n危根自迸古崖出，老色不畏莓苔侵。\n修竹整整俨朝士，下荫石齿明如金。\n遂登半岭望城郭，但见积霭萦江浔。\n冈陵稍转露楼阁，沙莽忽尽横园林。\n秋光已逼花草歇，寒气况乘岩谷深。\n我驰轻舆岂知倦，倏忽遂觉穷嵚崟。\n龙门谁来此中凿，玉简不记何年沉。\n泉声可听真众籁，泉意欲写无瑶琴。\n斗迴地势平如削，䆉稏百顷黄差参。\n横开三门两出路，却立两殿当崖阴。\n深廊千步抵岩腹，桀木万本摩天心。\n碑文磊嵬气不俗，笔画缥缈工非今。\n世传仙人家此地，天风泠泠吹我襟。\n今人岂解不老术，可怪绿髮常盈簪。\n根源分明我能说，一室倾里输琅琳。\n相高既不拥耒耜，方壮又不持戈镡。\n我丁轗轲岂暇议，直喜虚旷开烦襟。\n清谣出口若先构，白酒到手无停斟。\n山人执袂与我语，留我馈我山中禽。\n玲珑当窗急雨洒，窈窕隔溪孤笛吟。\n未昏已移就明烛，病骨夜宿添重衾。\n神醒气王目无睡，到晓独爱流泉音。\n起来身去接尘事，片心未省忘登临。",
        "dynasty": "宋",
        "collection_info": null
    },
    {
        "uuid": "df732cbe13e2b1196620923ecdd5a335",
        "title": "桃花源",
        "author": "曾巩",
        "content": "来时秋不见桃花，空树寒泉泻石涯。\n争得时人见鸾凤，不教身去忆烟霞。",
        "dynasty": "宋",
        "collection_info": null
    },
    {
        "uuid": "07d7e9a41d53f7a66840fe3e8d92162b",
        "title": "丹霞洞",
        "author": "曾巩",
        "content": "麻姑石坛起云雾，常意已极高峰颠。\n岂知造化有神处，别耸翠岭参青天。\n长松桀柏枝嵬砢，中画一道如流泉。\n林风飕飗满丘壑，山鸟嘲哳凌飞烟。\n山腰古亭豁可望，下见秋色清无边。\n忽惊阴崖势回合，中抱幽谷何平圆。\n初谁凿险构楼观，更使遶舍开芝田。\n令人到此毛骨醒，欲构老笔丹青传。\n羌夷干戈今未解，天地疮痏谁能痊。\n大厦栋梁置沙莽，肯復顾眄桷与椽。\n吾徒于时直何用，欲住未得心茫然。",
        "dynasty": "宋",
        "collection_info": null
    },
    {
        "uuid": "a7ebc7b2f4ddeb4d42f11ef6f7fc3b16",
        "title": "半山亭",
        "author": "曾巩",
        "content": "树杪苍崖路屈盘，半崖亭榭午犹寒。\n平时举眼看山处，到此凭栏直下看。",
        "dynasty": "宋",
        "collection_info": null
    },
    {
        "uuid": "173aaaa7356f22238ae50f82d8d0a6d1",
        "title": "颜碑",
        "author": "曾巩",
        "content": "碑文老势信可爱，碑意少缺谁能镌。\n已推心胆破奸宄，安用笔墨传神仙。",
        "dynasty": "宋",
        "collection_info": null
    },
    {
        "uuid": "aaba53023940b422c8eb8d03553eafce",
        "title": "碧莲池",
        "author": "曾巩",
        "content": "神仙恍惚不可明，空有池莲变红碧。\n清香冷落秋风前，似被麻姑妒颜色。",
        "dynasty": "宋",
        "collection_info": null
    },
    {
        "uuid": "a06e57a39b1d83b40fe806bb2d882d74",
        "title": "流杯池",
        "author": "曾巩",
        "content": "行尽坛前石崖路，忽见一曲清泠泉。\n酒行到我不辞醉，安用了了分愚贤。",
        "dynasty": "宋",
        "collection_info": null
    },
    {
        "uuid": "b8d78676ab4e81c68b798ebc5f95d597",
        "title": "七星杉",
        "author": "曾巩",
        "content": "古杉苍苍横斗文，其干十围阴蔽野。\n应到夜深山月来，林色天光迷上下。",
        "dynasty": "宋",
        "collection_info": null
    },
    {
        "uuid": "2d6e792a4b32f538a38796262c14361b",
        "title": "瀑布泉",
        "author": "曾巩",
        "content": "飞泉一支天上来，寒影沉沉泻龙穴。\n山灵欲以怪动人，山路先冬积霜雪。",
        "dynasty": "宋",
        "collection_info": null
    },
    {
        "uuid": "8d16dfa78eeef66879cd6ac2e6317127",
        "title": "秋怀",
        "author": "曾巩",
        "content": "天地四时谁主张，纵使群阴入风日。\n日光在天已苍凉，风气吹人更憀栗。\n树木惨惨颜色衰，燕雀啾啾群侣失。\n我有愁轮行我肠，颠倒回环不能律。\n我本孜孜学诗书，诗书与今岂同术。\n智虑过人祇自雠，闻见于时未裨一。\n片心皎皎事乖背，众醉冥冥势陵突。\n出门榛棘不可行，终岁蒿藜尚谁恤。\n远梦频迷忆故人，客被初寒卧沉疾。\n将相公侯虽不为，消长穷通岂须诘。\n圣贤穰穰力可攀，安能俯心为苟屈。",
        "dynasty": "宋",
        "collection_info": null
    },
    {
        "uuid": "87d0a00bae54f428809db145d3ed4f0d",
        "title": "送欧阳员外归觐滁州舍人",
        "author": "曾巩",
        "content": "病卧不出门，非关避尘土。\n深秋影虽清，孤怀共谁语。\n辱子问吾庐，辉如就宾庑。\n足音固可喜，况久捉松麈。\n子生何其祥，家庭坐轲愈。\n顾我齿诸生，渐磨苦顽鲁。\n有如仰天潢，势岂识津渚。\n又若马牛然，安能望熊虎。\n空摇在门心，常若风中羽。\n羡子筋骨轻，归飞得其所。\n从今梦无南，随子渡江橹。",
        "dynasty": "宋",
        "collection_info": null
    },
    {
        "uuid": "8bd57435714f8cd53616b9315b7600c3",
        "title": "一昼千万思",
        "author": "曾巩",
        "content": "一昼千万思，一夜千万愁。\n昼思復夜愁，昼夜千万秋。\n故人远为县，海边勾践州。\n故人道何如，不间孔与周。\n我如道边尘，安能望嵩丘。\n又若涧与溪，敢比沧海流。\n景山与学海，汲汲强自谋。\n愁思虽尔勤，故人得知不。",
        "dynasty": "宋",
        "collection_info": null
    },
    {
        "uuid": "47b4f987318a02a9995ee091cfa701f1",
        "title": "送郑秀才",
        "author": "曾巩",
        "content": "郑生双瞳光欲溢，我意海月藏其中。\n齿清髮绀心独老，秋崖直耸千年松。\n来趋学宫业文字，进退佩玉何玲珑。\n一朝束书别我去，马蹄脱若风中蓬。\n当今文人密如栉，子勿浪漫西与东。\n处身不可不择处，一跳万里无还踪。",
        "dynasty": "宋",
        "collection_info": null
    },
    {
        "uuid": "0c2f2f72810311c2685ae60fc1a3ba50",
        "title": "答所劝灸",
        "author": "曾巩",
        "content": "灸灼君所劝，感君书上辞。\n勿难火艾痛，要使功名垂。\n我道世所背，君知余有谁。\n筋骸倘且健，学行肯教隳。",
        "dynasty": "宋",
        "collection_info": null
    },
    {
        "uuid": "ccdbba13aaf4f5ed4f1351d2ee1da44c",
        "title": "菊花",
        "author": "曾巩",
        "content": "菊花秋开只一种，意远不随桃与梅。\n游人有几爱孤淡，零落野水空岩隈。\n层层露萼间枝叶，金靥万个围苍苔。\n直从陶令酷爱尚，始有我见心眼开。\n为怜清香与正色，欲搴更惜常徘徊。\n当携玉轸就花醉，一饮不辞三百杯。",
        "dynasty": "宋",
        "collection_info": null
    },
    {
        "uuid": "9aecc155284978addf7f040fd99f8501",
        "title": "答石秀才月下",
        "author": "曾巩",
        "content": "今宵月色明千里，秋水与天无表裏。\n树木矫矫蛟龙蟠，屋瓦鳞鳞雪霜洗。\n林下病人毛骨醒，目爱清光不知已。\n秋风自作竽籁声，更送城笳夜深起。\n客衾初寒睡未能，忽得子诗哦以喜。\n子求我和何勤劬，我知枯疏少知己。\n子真爱我常存心，安用芜辞烦笔纸。",
        "dynasty": "宋",
        "collection_info": null
    },
    {
        "uuid": "0a782790e281afbab88608861b09051e",
        "title": "冬晓书怀",
        "author": "曾巩",
        "content": "群鷄啁哳天始明，东方吐日霜尚冰。\n长帘高褰扫落叶，短杌背立吹残灯。\n昔时气锐过奔浪，今日病减真无蝇。\n南箕翻翻世所效，白璧皎皎谁非憎。\n屠龙破产习已妄，画蛇着足弃未能。\n不容当时孔何病，更誉众列颜非朋。\n坐知天下书最乐，心纵尘土酒可凭。\n莫过二事贤且圣，胡不学外常腾腾。",
        "dynasty": "宋",
        "collection_info": null
    },
    {
        "uuid": "156ff35bfca5efbba4fb0b99a1613289",
        "title": "代书寄赵宏",
        "author": "曾巩",
        "content": "忆承昨岁致书召，遂入江城同一笑。\n羸奴小马君所借，出犯朝寒鞅频掉。\n从来万事固已拙，况乃病敦颜不少。\n去随众后已自枉，更苦世情非可料。\n一心耿耿浪诚直，百口幡幡竞诃诮。\n独君踊跃于我顾，譬于真玉火空烧。\n别来未几岁云换，杨柳得春还窈窕。\n东溪最好水已渌，桃李万株红白照。\n当时病卧不能出，日倚东风想同调。\n逡巡红白委地休，新叶可书阴可钓。\n君持使传入南师，忽领貔貅过蓬藋。\n僧堂取酒就君饮，不觉乘欢盏频釂。\n屋西明月过帘白，帘角有时飞熠耀。\n明闻钲鼓催军发，共上高楼看旗旐。\n日高行忽又别君，从此闭门谁可啸。\n秋风已尽始得书，喜听车轮返穷徼。\n身欲追随病未能，目断珊瑚遮海峤。\n是时肺气壮更恶，日以沉冥忧不疗。\n岂其艰苦天所悯，晚节幸值巫彭妙。\n放心已保性命在，握手犹惊骨骸峭。\n今年霜霰虽未重，室冷尚无薪可燎。\n一亩酸寒岂易言，局促不殊鱼在罩。\n劳君书札数问讯，深愧薄材无象肖。\n君心卓荦众未识，安得辨口闻廊庙。",
        "dynasty": "宋",
        "collection_info": null
    },
    {
        "uuid": "f7311ada243e93713794dd3cd7479da4",
        "title": "东津归催吴秀才寄酒",
        "author": "曾巩",
        "content": "荒城懒出门常掩，春气欲归寒不敛。\n东邻咫尺犹不到，况乃傍溪潭石险。\n风光得暖才几日，不觉溪山碧于染。\n欣然与客到溪岸，衣帻不避尘泥点。\n谷花洲草各萌芽，高下迸生如刻剡。\n梅花开早今已满，若洗新妆竞妖脸。\n柳条前日尚憔悴，时节与催还荏苒。\n沙禽翅羽亦已好，争趁午暄浮翠潋。\n从今物物已可爱，有酒便醉情何慊。\n君厨山杏旧所识，速致百壶须滟滟。\n心知万事难刻画，惟有醉眠知不忝。\n预愁酩酊苦大热，已令洒屋铺风簟。",
        "dynasty": "宋",
        "collection_info": null
    },
    {
        "uuid": "2c40014ef10b565659cb4d9f395cefaf",
        "title": "送吴秀才",
        "author": "曾巩",
        "content": "一年过腊已十日，余日到春能有几。\n春来远近不可问，冷碧先归在流水。\n梅花向今独已繁，玉艷都占春风间。\n草萌出土亦过寸，众芳次第挂清寒。\n虚堂尽日对风影，我独此守青琅玕。\n故人远来未一醉，车鞅欲去今谁攀。\n怜君满腹富文彩，倦尾赤色无波澜。\n连年礼部试多士，白羽舍置操榛菅。\n君今忽忽负壮节，我亦春色羞衰颜。\n况逢离别可奈何，忆人日老情日多。",
        "dynasty": "宋",
        "collection_info": null
    },
    {
        "uuid": "7eca600c58ff7954cdf843039a922097",
        "title": "和章友直城东春日",
        "author": "曾巩",
        "content": "东流抱孤城，雨洗见春色。\n风吹百草根，道路千里碧。\n莫尽溪漫漫，波澜散无迹。\n遥林缺见山，冉冉苍蔼积。\n沙禽有遗踪，文字不可识。\n青松对桃李，桃红李花白。\n红白势方竞，青青守岩侧。\n君意无不谐，研谈欲俱得。\n赋诗多所陈，炳若观龟坼。\n城东不待到，众物已历历。",
        "dynasty": "宋",
        "collection_info": null
    },
    {
        "uuid": "1e1ecb69243a6833f9e92acd9ff76969",
        "title": "简如晦伯益",
        "author": "曾巩",
        "content": "一年孟春月已晦，思去去腊如须臾。\n春事竞在二月间，急景岂与正月殊。\n今看桃李花未出，不知花开能几日。\n日寻桃李不暂停，恐未十回花已失。\n筋骸纵病心尚壮，酒醴虽无邻可乞。\n城东欲与君试行，莫嫌冷落逐书生。",
        "dynasty": "宋",
        "collection_info": null
    },
    {
        "uuid": "a60a12e9ce7f6e78aa3bdee06713afcd",
        "title": "高松",
        "author": "曾巩",
        "content": "高松高干云，众木安可到。\n汤汤鸣寒溪，偃偃倚翠纛。\n侧听心神醒，仰视目睛眊。\n风雨天地动，一叶不欹倒。\n岂同涧中萍，上下逐流潦。\n岂同墙根槐，卷卷秋可扫。\n凤凰引众禽，此木阴可焘。\n君求百常柱，星日此可造。\n般匠世有无，方钟野人好。",
        "dynasty": "宋",
        "collection_info": null
    },
    {
        "uuid": "a19bb0e27105c62e8a154e9d8b823aa9",
        "title": "青青间青青",
        "author": "曾巩",
        "content": "青青间青青，尽望密如罅。\n风柔声自和，草缛阴可藉。\n游蜂不暂去，啼鸟时独下。\n缭墙隔深园，高枝出虚榭。\n贵人无余事，欢言持玉斝。\n茅檐亦自好，吾庐四如画。\n故人傥可迟，倒屣不辞迓。",
        "dynasty": "宋",
        "collection_info": null
    },
    {
        "uuid": "aa7b894f4007be634db63f188a6af228",
        "title": "洪州",
        "author": "曾巩",
        "content": "洪州城中荒且远，每到弱马常驱驰。\n交朋顾我亦已厚，谢词有礼宁当违。\n人生有累乃汲汲，万事敦迫如衔羁。\n山中无尘水清白，安得去吟梁甫辞。",
        "dynasty": "宋",
        "collection_info": null
    },
    {
        "uuid": "b4e3aa8c3357c92983ee6dd2b4ad733f",
        "title": "咏史二首  其一",
        "author": "曾巩",
        "content": "仲尼一旅人，吴楚据南面。\n不知千载下，究竟谁贵贱。",
        "dynasty": "宋",
        "collection_info": null
    },
    {
        "uuid": "29c3271519de757fca927a88d202b62c",
        "title": "咏史二首  其二",
        "author": "曾巩",
        "content": "赐也相国尊，子思终不慕。\n乃知古今士，轻重復内顾。",
        "dynasty": "宋",
        "collection_info": null
    },
    {
        "uuid": "dd414c9af150614d085efbb18512db06",
        "title": "泝河",
        "author": "曾巩",
        "content": "客舟泝河西北行，日夜似与河流争。\n不知汹汹竟何为，怒意彼此何时平。\n但疑天地送秋至，恶雨疾风相触声。\n我病入寒饶睡思，归梦正美还遭惊。\n东南水乡我所住，杨花散时春水生。\n湖江渺邈不见岸，汩汩自流无可憎。\n石泉百丈落山嘴，此纵有声清可听。\n莫如此水极凶骜，土木暂触还轰轰。\n吁嗟造化何厚薄，恶物受禀无由更。",
        "dynasty": "宋",
        "collection_info": null
    },
    {
        "uuid": "28cc4c3cfbfafb2322c024f6078f2998",
        "title": "尹师鲁",
        "author": "曾巩",
        "content": "众人生死如尘泥，一贤废死千载悲。\n汉初董生不大用，厥政自此惭隆姬。\n至今董生没虽久，语者为汉常嗟欷。\n尹公素志任天下，众亦共望齐皋伊。\n文章气节盖当世，尚在功德如豪牦。\n安知蔓草蔽原野，雪霰先折青松枝。\n百身可赎世岂惜，讣告四至人犹疑。\n悲公尚至千载后，况復悲者同其时。\n非公生平旧相识，跽向北极陈斯诗。",
        "dynasty": "宋",
        "collection_info": null
    },
    {
        "uuid": "35aea589919cc0548abb04c240f4492d",
        "title": "发松门寄介甫",
        "author": "曾巩",
        "content": "南风夜发吹孤舟，起视北极星辰稠。\n晓开征帆破长浪，挟以两橹当中流。\n松门东面见庐阜，其上少日烟气浮。\n舟人指我极四望，黑处无底蛟龙湫。\n槠溪左蠡信浩荡，两涘若粒分冈丘。\n落星囷囷孰可状，清汉夜独垂牵牛。\n故人曾期此同载，舍棹直抵云山游。\n念今五载负斯语，心独动荡风中斿。\n况闻肥遯须山在，早时事力胡能谋。\n所嗟亲老食未足，安得一亩操锄耰。\n此言此笑吾此取，非子世孰吾相投。\n今谐与子脱然去，亦有文字歌唐周。",
        "dynasty": "宋",
        "collection_info": null
    },
    {
        "uuid": "3e8ef089ca68d4a6546a38de540d7c1e",
        "title": "北风",
        "author": "曾巩",
        "content": "北风动地江翻天，我坐极浦维空船。\n浮云冥冥下无日，老树自摆相樛缠。\n熏琴空闻不可见，应已久绝朱丝弦。\n遂令阴飙自回斡，安得岁物无疵愆。\n江头酒贱且就醉，勿復着口问陶甄。",
        "dynasty": "宋",
        "collection_info": null
    },
    {
        "uuid": "f96755482c08fb9ec9e979c3cb22373e",
        "title": "过彭泽",
        "author": "曾巩",
        "content": "渊明昔抱道，为贫仕兹邑。\n幡然復谢去，肯受一官絷。\n予观长者忧，慷慨在遗集。\n岂同孤蒙人，剪剪慕原隰。\n遭时乃肥遯，兹理固可执。\n独有田庐归，嗟我未能及。",
        "dynasty": "宋",
        "collection_info": null
    },
    {
        "uuid": "cc390d711623cb073d590ea5c7f4dcc5",
        "title": "江上怀介甫",
        "author": "曾巩",
        "content": "江上信清华，月风亦萧洒。\n故人在千里，樽酒难独把。\n由来懒拙甚，岂免交游寡。\n朱弦任尘埃，谁是知音者。",
        "dynasty": "宋",
        "collection_info": null
    },
    {
        "uuid": "0d8a9cc38aa585b1186e814c0806ecec",
        "title": "读五代史",
        "author": "曾巩",
        "content": "唐衰非一日，远自开元中。\n尚传十四帝，始告历数穷。\n由来根本强，暴戾岂易攻。\n嗟哉梁周间，卒莫相始终。\n兴无累世德，灭若烛向风。\n当时积薪上，曾宁废歌钟。",
        "dynasty": "宋",
        "collection_info": null
    },
    {
        "uuid": "6d96d8a4ab53a68e0bb4473e922412f1",
        "title": "庭木",
        "author": "曾巩",
        "content": "庭中有佳树，清影四面垂。\n往往风雨夜，蛟龙此投依。\n留之待鸾凤，未许燕雀窥。\n谁谓乌鸟恶，安巢最高枝。\n不顾白日照，直傍阴虹飞。\n自恃栖託稳，岂忧弹射危。\n三春独翱翔，百鸟敛羽仪。\n凤凰不能争，况乃鳬雁微。\n既务志意得，都为世可欺。\n白昼攫鼎肉，从容择牷牺。\n近人不肯避，一怒终夜啼。\n遭其瞰墙屋，祸患岂可移。\n听之欲占赦，妇女固已痴。\n忿害乃其所，何肯报福釐。\n行路指之嘆，童稚争駡讥。\n鹦鹉献至尊，言语固可奇。\n翡翠输太府，器服所取资。\n雉鷄美文章，贽赠理亦宜。\n鹰鹯逐恶鸟，天威得施为。\n关雎于周室，耿洁配后妃。\n莫如此鸟顽，饱食无所裨。\n一善不能有，丑声日交驰。\n但知择嘉处，巍然治其栖。\n众怒未易忽，徼幸亦有斯。\n安知无刀斧，崩分弃毛皮。\n且勿引蠹虫，使树心本披。\n亦有爱搏击，钩连枭与鸱。\n亦勿乐顺己，窟穴藏狐貍。\n凡能致大患，尠不自豪牦。\n未知引避去，此语足自规。\n惜哉种树意，长与事乖违。\n古来亦如此，壮士徒嗟悲。",
        "dynasty": "宋",
        "collection_info": null
    },
    {
        "uuid": "d3d9a43cdb55460d9547e694b56bcf7c",
        "title": "发彭泽",
        "author": "曾巩",
        "content": "卧闻橹声知雨来，起见江流与天合。\n山回风吹雾不尽，帆健船衝浪相沓。\n归云难乘望空断，落日乍掩凉可纳。\n去家今夜一千里，谁见愁来坐方榻。",
        "dynasty": "宋",
        "collection_info": null
    },
    {
        "uuid": "f9c75b468950cd99a98647c0ee45cbae",
        "title": "菊花",
        "author": "曾巩",
        "content": "东篱菊花今已开，万物各自相驱催。\n却寻桃杏那復有，旧树惨惨空墙隈。\n年光日日已非昔，人世可能无盛衰。\n朱颜白髮相去几，势利声名相抑排。\n三公未能逃饿死，九鼎竟亦为尘埃。\n乃知万事皆自枉，有便只宜持酒杯。",
        "dynasty": "宋",
        "collection_info": null
    },
    {
        "uuid": "e44032fdb8bf178f461e5e3b9d72ae22",
        "title": "落叶",
        "author": "曾巩",
        "content": "秋雨与风相喷薄，树木可能无叶落。\n琅玕散漫不可收，野步满船谁扫掠。\n垂杨千树旧所惜，颜色易衰由力弱。\n空条尚舞不自休，物意岂能知索寞。\n菊花虽开能几许，新酒纵酸犹可酌。\n朱颜久已拚销减，岂有功名堪写貌。\n衣冠尘土欲更洗，其奈满堤河水浊。\n花开叶落须强醉，壮士岂忧常落魄。",
        "dynasty": "宋",
        "collection_info": null
    },
    {
        "uuid": "795c353031b8103631dc310a86e60348",
        "title": "舞鹤",
        "author": "曾巩",
        "content": "蓬瀛归未得，偃翼清溪阴。\n忽闻瑶琴奏，遂舞玉山岑。\n舞罢復嘹唳，谁知天外心。",
        "dynasty": "宋",
        "collection_info": null
    },
    {
        "uuid": "d702321710a275430a17d3f225fd608b",
        "title": "降龙",
        "author": "曾巩",
        "content": "降龙左右施襟裾，两廊夹庙深渠渠。\n礼下天子一等尔，衣服居处何其殊。\n文旛列戟照私第，青紫若若官其孥。\n先后荧煌首珠翠，侍者百十颜温瑜。\n凝寒堕指热侵骨，一宴百盏倾金壶。\n穷民疾首望雨露，太上欲倚攀姚虞。\n君胡为乎目时病，橐针幞艾恬以愉。\n生前赫赫浪自重，身后没没宁非愚。",
        "dynasty": "宋",
        "collection_info": null
    },
    {
        "uuid": "02e0449929a3f9f57c83774dd1f6f246",
        "title": "湘寇",
        "author": "曾巩",
        "content": "衡湘有寇未诛剪，杀气凛凛围江浔。\n北兵居南匪便习，若以大舶乘高岑。\n伧人操兵快如鹘，千百其旅巢深林。\n超突溪崖出又伏，势变不易施戈镡。\n能者张弓入城郭，连邑累镇遭驱侵。\n群党争夸杀吏士，白骨弃野谁棺衾。\n貔貅数万直何用，月费空已逾千金。\n楚为贫乡乃其素，应此调发宁能禁。\n捷如马援不得志，强曳两足登嵚崟。\n乌蚁睢盱倚岩险，此虏难胜端非今。\n较然大体着方册，唯用守长怀其心。\n祝良张侨乃真选，李瑑道古徒为擒。\n呜呼庙堂不慎择，彼士龊龊何能任。\n大中咸通乃商鉴，养以岁月其忧深。\n愿书此语致太史，献之以补丹扆箴。",
        "dynasty": "宋",
        "collection_info": null
    },
    {
        "uuid": "9c0cccec219ac2fbc5d40605b83aa282",
        "title": "地动",
        "author": "曾巩",
        "content": "吾闻元气判为二，升降相辅非相伤。\n今者无端越疆畔，阴气焰焰侵于阳。\n阳收刚明避其势，阴负捷胜尤倡佯。\n地乘是气亢于下，震荡裂拆乖其常。\n齐秦晋代及荆楚，千百其堵崩连墙。\n隆丘桀屋不自定，翩若猛吹摇旌幢。\n生民汹汹避无所，如寄厥命于湖江。\n有声四出嘻可怕，谁击万鼓何雷硠。\n阴为气静乃如此，天意昧密宁能详。\n或云蛮夷尚侵轶，已事岂必垂灾祥。\n意者邪臣有专恣，气象翕翕难为当。\n据经若此非臆决，皎如秋日浮清霜。\n祖宗威灵陛下圣，安得直语闻明堂。\n朝廷肃穆法度治，岂用懔懔忧胡羌。",
        "dynasty": "宋",
        "collection_info": null
    },
    {
        "uuid": "988155e1fff40e84aad513a8f5803c40",
        "title": "边将",
        "author": "曾巩",
        "content": "太祖太宗能得人，长垒横边遮虏尘。\n太傅李汉超，侍中何继筠。\n二子追接吴与孙，镇齐抚棣功业均。\n卓哉祖宗信英特，明如秋泉断如石。\n一朝出节合二子，口付心随断纤惑。\n磨笄之旁郡城下，酒利商租若山积。\n二子开库啖战士，以屋量金乘量帛。\n洪涛入坐行酒杯，牛胾羊蒸委若灰。\n岁费巨万不计籍，战士欢酣气皆百。\n二子按辔行边隅，牙纛宛转翻以舒。\n汛扫沙碛无纤埃，塞门千里常夜开。\n壮耕老餔安且愉，桑麻蔽野华芬敷。\n济南远清书乐石，百井夜出摧穹庐。\n神哉祖宗知大体，赵任李牧真如是。\n汉文龌龊岂足称，郎吏致激面污骍。\n当今羌夷久猖獗，兵如疽痈理须决。\n堂堂诸公把旄钺，硕策神韬困羁绁。\n祖宗宪度存诸书，㸌若白日明天衢。\n国容军政不可乱，荐此以为陛下娱。",
        "dynasty": "宋",
        "collection_info": null
    },
    {
        "uuid": "e8a5f0706b452c00e5d7a07498456492",
        "title": "多雨",
        "author": "曾巩",
        "content": "嗟江之滨地多雨，冬雷不收开蛰户。\n阴气浊晦化为雾，或云于山水于础。\n杂花万株红与紫，腊风吹开不可数。\n入春十日寒始至，春气欲归寒格住。\n群山巉空雪相亘，摧折草木何可御。\n霖倾潦汹那復止，穹林大丘灭无渚。\n及今孟夏理宜热，重裘无温坐当午。\n四时云然了安谓，吁吾有愁谁可语。",
        "dynasty": "宋",
        "collection_info": null
    },
    {
        "uuid": "6eb4b1511885bc83b6f94e16a0829ccf",
        "title": "秋日",
        "author": "曾巩",
        "content": "阴气先赢纵秋热，时节有几相与夺。\n情知赫日不可久，须听西风生木末。\n浮云满天明復暗，天意自然如惨怛。\n园林秀色已渐失，次第岂能无叶脱。\n南山独佳不可挫，气象更清连日月。\n燕飞度海向何处，今去昔来真可劣。\n绣帘锦幕不算重，从此朱门戒霜雪。\n谁怜丱角歌者哀，岁岁苦贫思短褐。",
        "dynasty": "宋",
        "collection_info": null
    },
    {
        "uuid": "bfd106b022faa33e0b4cc4af41e7b1d7",
        "title": "山水屏",
        "author": "曾巩",
        "content": "吴缣落寒机，舒卷光乱目。\n秋刀剪新屏，尺寸随折曲。\n搜罗得珍匠，徙倚思先属。\n经营顷刻内，千里在一幅。\n定视乃渐通，纪数难迫促。\n山乱若无穷，负抱颇重复。\n高棱最当中，桀大势尤独。\n回环众峰接，趋向若奔伏。\n矜雄跨九州，争险挂星宿。\n深疑雪霜积，暗觉烟雾触。\n泉源出青冥，涨潦两崖束。\n历远始纡徐，派别输众谷。\n轻舟漾其间，沿泝无缓速。\n微寻得修径，侧起破苍麓。\n远到无限极，穷升犯云族。\n游子定何之，顾眄停马足。\n盘石长自闲，空原偶谁筑。\n尘氛见荒林，物色存古俗。\n粲粲弄幽花，苍苍荫嘉木。\n遗牛上岩颠，惊麏出槎腹。\n鲜明极万状，指似才一粟。\n虽从人力为，颇类阴怪续。\n深堂得欹眠，高枕生远瞩。\n余光耀衾帱，清意凝幔褥。\n愚诃世幸略，慵卧嗜尤酷。\n因能助佳梦，肯顾跻杲旭。\n将相有时材，溪岩真我欲。\n儒林耻未博，俗阱思自赎。\n婚嫁累苟轻，耕钓吾已卜。\n图屏持自慰，寤寐心思逐。",
        "dynasty": "宋",
        "collection_info": null
    },
    {
        "uuid": "e0ea13e28224abae64ef7091c58357cd",
        "title": "八月二十九日小饮",
        "author": "曾巩",
        "content": "阴阳在天地，鼓吹犹橐籥。\n烦蒸翕已尽，灏气乃浮薄。\n群山翠相抱，尘霭如洗濯。\n川源亦虚彻，派别归众壑。\n嚣音灭蛙蚓，劲意动鵰鹗。\n蝇蚊自不容，虽有类钳缚。\n驱之旧苦众，忽去宁匪乐。\n俯仰自醒然，意适忘体瘼。\n天运虽已晏，生物固未剥。\n姜芋圃可掘，禾黍田始穫。\n脱苞紫栗迸，透叶红梨渥。\n幽花媚清景，鲜丛耀新萼。\n西风动孤格，露晓愈修擢。\n能终犯寒冱，讵可忽纤弱。\n况当九日近，家酿成已昨。\n温颜几杖适，弱质衣冠恪。\n闺门自可会，非必千里约。\n筝匏出人指，逦迤奋宫角。\n初严小人献，终拜长者酢。\n清言喜自洽，细故忧可略。\n幸无职事顾，况荷租赋薄。\n读书有休暇，得醉且吟噱。",
        "dynasty": "宋",
        "collection_info": null
    },
    {
        "uuid": "ee94132005a36c792e5c1aca0798dea5",
        "title": "食梨",
        "author": "曾巩",
        "content": "今岁天旱甚，百谷病已久。\n山梨最大树，属此亦干朽。\n当春花盛时，雪满山前后。\n常期摘秋实，穰穰落吾手。\n忽惊冰玉败，不与膏泽偶。\n清朝起周览，映叶才八九。\n闲居问时物，此说得溪叟。\n贫斋分寂绝，尘抱徒噎呕。\n宁知萧条内，把握忽先有。\n食新恐非称，分少觉已厚。\n开苞日星动，落刃冰雪剖。\n烟浔择新汲，远负盈素缶。\n英华两相发，光彩生户牖。\n初尝蜜经齿，久嚼泉垂口。\n蠲烦慰诸亲，愈渴忻众友。\n肯视故畦瓜，宁论浊泥藕。\n岁晚迫风霜，人饥乏藜糗。\n真味虽暂御，未许置樽酒。",
        "dynasty": "宋",
        "collection_info": null
    },
    {
        "uuid": "dc42088c9c1cedda1e77d09d017708bb",
        "title": "追租",
        "author": "曾巩",
        "content": "耕耨筋力苦，收刈田野乐。\n乡邻约来往，樽酒追酬酢。\n生涯给俯仰，公敛忘厚薄。\n胡为此岁暮，老少颜色恶。\n国用有缓急，时议废量度。\n内外奔气势，上下穷割剥。\n今岁九夏旱，赤日万里灼。\n陂湖蹙埃𡏖，禾黍死硗确。\n众期必见省，理在非可略。\n谓须倒廪赈，讵止追租阁。\n吾人已迫切，此望亦迂邈。\n奈何呻吟诉，卒受鞭棰却。\n宁论救憔悴，反与争合龠。\n问胡应驱迫，久已罹匮涸。\n计须卖强壮，势不存尪弱。\n去岁已如此，愁呼遍郊郭。\n饥羸乞分寸，斯须死笞缚。\n法令尚修明，此理可惊愕。\n公卿饱天禄，耳目知民瘼。\n忍令疮痍内，每肆诛求虐。\n但忧值空虚，宁无挺犁镢。\n暴吏理宜除，浮费义可削。\n吾卧避嚣喧，兹言偶斟酌。\n试起望遗村，霾风振墟落。",
        "dynasty": "宋",
        "collection_info": null
    },
    {
        "uuid": "e2bf776fca3b2834c374a228f087554d",
        "title": "桐树",
        "author": "曾巩",
        "content": "弃地瓦砾间，兹桐偶谁树。\n忆见拥西墙，俄成划烟雾。\n得时花叶鲜，照影清泉助。\n当轩蔽赤日，对卧醒百虑。\n惜哉禀受弱，妄使鸾凰顾。\n商声动犹微，秀色触已沮。\n低摧乱繁条，逼迫畏清露。\n暄晴幸未阕，飘落傥可拒。\n噫号衝飙回，激射阴霰聚。\n此势復可言，瞪视空薄暮。",
        "dynasty": "宋",
        "collection_info": null
    },
    {
        "uuid": "1d37b6c2ecef273b14eb70cebd3e674c",
        "title": "九月九日",
        "author": "曾巩",
        "content": "凄凄风露滋，靡靡尘霭屏。\n已忻庐舍清，未苦裘褐冷。\n眠食味尤嘉，起坐日尚永。\n虚天照积水，精鑑出幽矿。\n石莹见山棱，林疏觉窗冏。\n黄花宿蕊破，艷艷晨妆靓。\n频寻远径香，每爱苍池影。\n为谁佳色鲜，慰我贫斋静。\n寒醅出家法，异果得他境。\n甘腴馔新兔，丑怪荐修蠯。\n幽闲重时节，老大珍物景。\n献酬兴未薄，比讽思犹骋。\n况同亲戚欢，讵匪田野幸。\n俱醉任栖鸦，烛炬尚可秉。",
        "dynasty": "宋",
        "collection_info": null
    },
    {
        "uuid": "246700e7efd670dda2ddf5d1d3f1b2c6",
        "title": "路中对月",
        "author": "曾巩",
        "content": "山川困游人，而不断归梦。\n其余惟日月，朝夕南北共。\n日光驱人身，扰扰逐群动。\n乡思须暂忘，世事那止重。\n岂如月可喜，露坐息倥偬。\n清明入襟怀，万里绝纤霿。\n爱之不能飧，但以目睛送。\n想知吾在庐，皎皎上修栋。\n慈亲坐高堂，切切儿女众。\n怜其到吾前，不使降帷幪。\n岂不映时节，荏苒更季仲。\n而我去方急，其能计归鞚。\n我非土木为，耳目异聋瞢。\n念之曷由安，肠胃百忧中。\n何言月可喜，喜意亦有用。\n为其同此时，水木光可弄。\n犹胜梦中事，记之聊一诵。",
        "dynasty": "宋",
        "collection_info": null
    },
    {
        "uuid": "d75e05dd10b664392e62931211fe855f",
        "title": "听鹊寄家人",
        "author": "曾巩",
        "content": "鹊声喳喳宁有知，家人听鹊占归期。\n物情固不等人事，尔意自惊思别离。\n秋花粲粲正可爱，黄菊芙蓉开满枝。\n春枫千树变颜色，远水静照红霞衣。\n梧桐杨柳岂知数，沙步露冷银床欹。\n新黄暗绿各自媚，烂漫未减春风时。\n谁言秋物不可赏，人意自移随盛衰。\n山田正冷酒味美，禾黍半收鷄雁肥。\n霜梨野栗处处有，雪蜜荐口清香随。\n乡园物物可想见，我意祇随魂梦飞。\n家人未用占鹊语，应到归时春亦归。",
        "dynasty": "宋",
        "collection_info": null
    },
    {
        "uuid": "c854ad946cd8bfe4e1d6def73d11eb73",
        "title": "读书",
        "author": "曾巩",
        "content": "吾性虽嗜学，年少不自强。\n所至未及门，安能望其堂。\n荏苒岁云几，家事已独当。\n经营食众口，四方走遑遑。\n一身如飞云，遇风任飘扬。\n山川浩无涯，险怪靡不尝。\n落日号虎豹，吾未停车箱。\n波涛动蛟龙，吾方进舟航。\n所勤半天下，所济一毫芒。\n最自忆往岁，病躯久羸尪。\n呻吟千里外，苍黄值亲丧。\n母弟各在远，讣归恐惊惶。\n凶祸甘独任，危形载孤艎。\n崎岖护旅榇，缅邈投故乡。\n至今惊未定，生还乃非常。\n忧虑心胆耗，驰驱筋力伤。\n况已近衰境，而常犯风霜。\n驱之久如此，负疴固宜长。\n朝晡暂一饱，百回步空廊。\n未免废坐卧，其能视缣缃。\n新知固云少，旧学亦已忘。\n百家异旨趣，六经富文章。\n其言既卓阔，其义固荒茫。\n古人至白首，搜穷败肝肠。\n仅名通一艺，着书欲煌煌。\n瑕疵自掩覆，后世更昭彰。\n世久无孔子，指画随其方。\n后生以中才，胸臆妄度量。\n彼专犹未达，吾慵復何望。\n端忧类童稚，习书倒偏傍。\n况令议文物，规摹讵能详。\n轮辕孰挠直，冠盖孰纁黄。\n珪璋国之器，孰杀孰锋铓。\n问十九未谕，其一犹面墙。\n几微言性命，萌兆审兴亡。\n兹尤觉浩浩，吾讵免伥伥。\n因思幸尚壮，曷不自激昂。\n前谋信已拙，来效庶云臧。\n渐有田数亩，春秋可耕桑。\n休问就医药，疾病可消禳。\n性本反澄澈，情田去榛荒。\n长编倚修架，大轴解深囊。\n收功畏奔景，窥星起幽房。\n虚窗达深暝，明膏续飞光。\n搜穷力虽惫，磨砺志须偿。\n譬如勤种艺，无忧匮囷仓。\n又如导涓涓，宁难致汤汤。\n昔废渐开闢，新输日收藏。\n经营但亹亹，积累自穰穰。\n既多又须择，储精弃其糠。\n一正以孔孟，其挥乃韩庄。\n宾朋顾空馆，议论据方床。\n试为出其有，始如宫应商。\n纷纭遇叩击，律吕乃交相。\n须臾极万变，开阖争阴阳。\n南山对尘案，相摩露青苍。\n百鸟听徘徊，忽如来凤凰。\n乃知千载后，坐可见虞唐。\n施行虽未果，贮蓄岂非良。\n何殊厩中马，纵龁草满场。\n形骸苟充实，气力易腾骧。\n此求苦未晚，此志在坚刚。",
        "dynasty": "宋",
        "collection_info": null
    },
    {
        "uuid": "f8b162efa6716a16f40ee8b0336d37d4",
        "title": "杂诗五首  其一",
        "author": "曾巩",
        "content": "三季已千载，古道久荒榛。\n纷纷东汉士，飞鸣不当辰。\n经营救氛沴，此志卒埃尘。\n士生有进退，何必弃其身。\n其道虽褊迫，其行绝缁磷。\n公心不吾诳，復求无此人。",
        "dynasty": "宋",
        "collection_info": null
    },
    {
        "uuid": "8dea1632d61c82a1d86faadff80d6126",
        "title": "杂诗五首  其二",
        "author": "曾巩",
        "content": "贫仕任固小，会计未可失。\n方今备千品，内外有卑秩。\n孰当责在己，施设能自必。\n拘文已难骋，避世固多屈。\n细云且可略，于大復何实。\n所就正如斯，与古岂同术。\n虽非万钟富，苟冒归一律。\n焉能示朋友，学仕空自咄。",
        "dynasty": "宋",
        "collection_info": null
    },
    {
        "uuid": "8bff9418c22fd522e6968a02ecf9a46e",
        "title": "杂诗五首  其三",
        "author": "曾巩",
        "content": "韩公缀文辞，笔力乃天授。\n并驱六经中，独立千载后。\n谓为学可及，不觉惊缩手。\n如天有日月，厥耀无与偶。\n当之万象莹，所照百怪走。\n此其自然光，万物安得有。\n其人虽已殁，其气着星斗。\n穷天破大惑，更觉功业久。\n其余施诸小，未负风义厚。\n当身止自善，所遇时则不。\n致官九列齐，此理嗟亦苟。\n去就惟用舍，士固无常守。\n孔孟非其称，斗禄应未取。\n惜哉天下才，甘受外物诱。",
        "dynasty": "宋",
        "collection_info": null
    },
    {
        "uuid": "5bb1f160c1e3cbc59fa31579783e0d5e",
        "title": "杂诗五首  其四",
        "author": "曾巩",
        "content": "少年百事锐，岂谓身力孱。\n心笑古时士，树立势苦难。\n差池岁月迈，自照失朱颜。\n初心不復道，龃龉常未安。\n纷纷忧与劳，几不伤肺肝。\n人生省己分，静默固其端。\n诗书可自喜，施设谅漫漫。",
        "dynasty": "宋",
        "collection_info": null
    },
    {
        "uuid": "93355c31af7a0d56f11b1c97fec1f46e",
        "title": "杂诗五首  其五",
        "author": "曾巩",
        "content": "相去几年今与古，睢阳几人朱与紫。\n嗟哉二子独有名，义烈乃能长不死。\n当时美人欢未足，一日苍皇行万里。\n岂无公卿尊且宠，急反与胡为眼耳。\n丈夫感激世莫测，二子引身蒿下起。\n忠驱义激鬼神动，漠漠胡沙来此止。",
        "dynasty": "宋",
        "collection_info": null
    },
    {
        "uuid": "ff4809eeb0ecb4416dc22d5fd56f361f",
        "title": "与舍弟别舟岸间相望感嘆成咏",
        "author": "曾巩",
        "content": "涕泪昨辞亲，酸心今别子。\n舟陆空相望，掺袂即千里。",
        "dynasty": "宋",
        "collection_info": null
    },
    {
        "uuid": "82671aecd4f4332ec932ea045ef473c7",
        "title": "戏呈休文屯田",
        "author": "曾巩",
        "content": "陈侯隽拔人所羡，岁晚江湖初识面。\n已闻清论至更仆，更读新诗欲焚砚。\n天子无由熟姓名，诸公固合思论荐。\n乌靴况已踏台省，黑绶未得辞州县。\n落落逢人愈难合，欣欣顾我能忘倦。\n跬步粗官别经岁，角巾广坐今相见。\n绕郭青山迭寒玉，萦堤远水铺文练。\n明红靓白花千树，隔叶跳枝鶑百啭。\n佳时苦雨已萧索，落蕊随风还面旋。\n纵无供帐出郊野，尚有清樽就闲燕。\n脱遗拘检任真率，放恣嘲谐较豪健。\n东廊解榻不共语，明日离亭空眷眷。",
        "dynasty": "宋",
        "collection_info": null
    },
    {
        "uuid": "ca94ed50eaf7f19a54a99f96346fb413",
        "title": "送宣州杜都官",
        "author": "曾巩",
        "content": "夜闻陵阳峰上雨，晓见宛溪春水平。\n画船不待双橹挟，归客喜成千里行。\n牧之文采宜未泯，夫子风流今有声。\n篇什高吟凤凰下，翰墨醉洒烟云生。\n拨置簿书有余力，放意樽罍无俗情。\n忠义非徒劝风俗，恺悌固可交神明。\n余休比户得涵泳，嚚讼累岁皆澄清。\n荐章交论付丞相，士行如此宜名卿。\n江湖一见十年旧，谈笑相逢肝胆倾。\n鹪鹩一枝亦自得，去矣黄鹄高飞鸣。",
        "dynasty": "宋",
        "collection_info": null
    },
    {
        "uuid": "d5a1b10d9a53e7a57e988d6c497ff1cc",
        "title": "麻姑山送南城尉罗君",
        "author": "曾巩",
        "content": "麻姑之路摩青天，苍苔白石松风寒。\n峭壁直上无攀援，悬磴十步九屈盘。\n上有锦绣百顷之平田，山中遗人耕紫烟。\n又有白玉万仞之飞泉，喷崖直泻蛟龙渊。\n丰堂广殿何言言，阶脚插入斗牛间。\n樛枝古木不记年，空槎枵然卧道边。\n幽花自婵娟，林深为谁妍。\n但见尘消境静翔白鹤，吟清猿，雏禽乳鹿往往嗥荒颠。\n却视来径如缘絙，千重万迭穷岩峦。\n下有荆吴粟粒之群山，又有瓯闽一髮之平川。\n弈棋纵衡远近布城郭，鱼鳞参差高下分冈原。\n千奇万异可意得，墨笔尽秃谁能传。\n丈夫舒卷要宏达，世路俯仰多拘牵。\n偶来到此醒心目，便欲洗耳辞嚣喧。\n罗夫子，一日远补东南官。\n爱此层崖峻壑之秀发，开轩把酒可纵观。\n喜此披霄插汉之敻起，出门举足得往还。\n罗夫子，一尉龙蛇方屈蟠。\n此邦人人衣食足，阖境年年枹鼓闲。\n几案剸裁得休暇，山水登蹑遗纷烦。\n我行送之思故园，引领南望心长悬。",
        "dynasty": "宋",
        "collection_info": null
    },
    {
        "uuid": "7b7c28c909798be44ab8491943d78c75",
        "title": "东轩小饮呈坐中",
        "author": "曾巩",
        "content": "二年委质繫官次，一日偷眼看青山。\n念随薄禄困垂首，似见故人羞满颜。\n及门幸得二三友，把酒能共顷刻閒。\n海鱼腥咸聊復进，野果酸涩谁能删。\n谈剧清风生麈柄，气酣落日解带镮。\n瑰材壮志皆可喜，自笑我拙何由攀。\n高情坐使鄙吝去，病体顿觉神明还。\n简书皇皇奔走地，管库碌碌尘埃间。\n功名难合若捕影，日月遽易如循环。\n不如饮酒不知厌，欲罢更起相牵扳。",
        "dynasty": "宋",
        "collection_info": null
    },
    {
        "uuid": "05e92606107dd6846848aaa0837be9e7",
        "title": "明妃曲二首  其一",
        "author": "曾巩",
        "content": "明妃未出汉宫时，秀色倾人人不知。\n何况一身辞汉地，驱令万里嫁胡儿。\n喧喧杂虏方满眼，皎皎丹心欲语谁。\n延寿尔能私好恶，令人不自保妍媸。\n丹青有迹尚如此，何况无形论是非。\n穷通岂不各有命，南北由来非尔为。\n黄云塞路乡国远，鸿雁在天音信稀。\n度成新曲无人听，弹向东风空泪垂。\n若道人情无感慨，何故卫女苦思归。",
        "dynasty": "宋",
        "collection_info": null
    },
    {
        "uuid": "635f3b2778afa3560cd119fc0a55c26b",
        "title": "明妃曲二首  其二",
        "author": "曾巩",
        "content": "蛾眉绝世不可寻，能使花羞在上林。\n自信无由污白玉，向人不肯用黄金。\n一辞椒屋风尘远，去託毡庐沙碛深。\n汉姬尚自有妒色，胡女岂能无忌心。\n直欲论情通汉地，独能将恨寄胡琴。\n但取当时能託意，不论何代有知音。\n长安美人夸富贵，未央宫殿竞光阴。\n岂知泯泯沈烟雾，独有明妃传至今。",
        "dynasty": "宋",
        "collection_info": null
    },
    {
        "uuid": "c19187d8e06e3fc7285309618f7d158d",
        "title": "喜二弟侍亲将至",
        "author": "曾巩",
        "content": "嗟予怀抱徒蠢蠢，二弟胸中何落落。\n政如鲁卫各驰骋，文似机云饱磨琢。\n坐曹风义动江淮，为县声名到京洛。\n鸿雁峨峨并羽仪，棠棣韡韡联跗鄂。\n我于两处抱饥渴，恨寄一官如束缚。\n周南留滞勿復论，平陆可来无厌数。\n慈亲况不倦行役，官长幸復宽期约。\n似闻笑语已仿佛，想见追随先踊跃。\n共眠布被取温暖，同举菜羹甘淡薄。\n山花得折随好丑，村酒可醉无清浊。\n屈伸有命更勿疑，细故偶然皆可略。\n春风为子送帆樯，速放船头来此泊。",
        "dynasty": "宋",
        "collection_info": null
    },
    {
        "uuid": "98c99c5940212133c3875e8bbec7ed90",
        "title": "七月一日休假作",
        "author": "曾巩",
        "content": "初秋尚苦暑，归沐乃君恩。\n地闲少来客，日晏犹闭门。\n家乏念藜藿，开颜无一樽。\n况復辞貌拙，敢随车马奔。\n盥濯何所事，读书坐前轩。\n岂堪当世用，空味古人言。\n颇喜市朝内，独无尘土喧。\n终年但如此，真窃大官餐。",
        "dynasty": "宋",
        "collection_info": null
    },
    {
        "uuid": "7c0ca2862ed85a1f96164f37e80ace8c",
        "title": "秋夜",
        "author": "曾巩",
        "content": "秋露随节至，宵零在幽篁。\n灏气入我牖，萧然衾簟凉。\n念往不能寐，枕书嗟漏长。\n平生肺腑友，一诀余空床。\n况有鹊巢德，顾方共糟糠。\n偕老遂不可，辅贤真淼茫。\n家事成濩落，娇儿亦彷徨。\n晤言岂可接，虚貌在中堂。\n清泪昏我眼，沉忧回我肠。\n诚知百无益，恩义故难忘。",
        "dynasty": "宋",
        "collection_info": null
    },
    {
        "uuid": "be83adfefdfe9bc04e343d16a2b76830",
        "title": "七月十四日韩持国直庐同观山海经",
        "author": "曾巩",
        "content": "高阁在清禁，长轩凭广虚。\n御幄閟图象，依然临幸余。\n翠甓布天路，黄帘分直庐。\n一雨清景早，稍凉秋兴初。\n解带就君坐，临床闚素书。\n山海所错出，飞潜类纷如。\n此语果虚实，遗编空卷舒。\n自笑正豕亥，更微注虫鱼。\n君材合远用，就此固已疏。\n如我乃斯幸，地闲容误居。\n竹影散良席，花香浮广裾。\n俯仰自足适，归时更当徐。",
        "dynasty": "宋",
        "collection_info": null
    },
    {
        "uuid": "a4a5565dab3d97f09ccdd49381993a24",
        "title": "李氏素风堂",
        "author": "曾巩",
        "content": "丞相事唐室，独驰三绝名。\n家世在图史，诗书传后生。\n郎位逮流泽，出令箴辈惊。\n岁暮营燕坐，高居遗世情。\n翠竹带书幌，青山临酒觥。\n已使襟韵适，况闻吟诵声。\n自可化乡里，岂唯门户荣。\n果有过庭子，颖然材思精。\n抱璞已三献，惊人当一鸣。\n风义故常在，兹堂非偶成。",
        "dynasty": "宋",
        "collection_info": null
    },
    {
        "uuid": "19b66f18051dec2f3951b2c08738ecd6",
        "title": "秋声",
        "author": "曾巩",
        "content": "乔柯与长谷，秀色故未浼。\n秋风来吹之，声如振江海。\n怒号无晨夕，唱和若有待。\n翏翏遍坳漥，岂独缘𡾋嵬。\n百川亦相投，取闹不知悔。\n竹篱更謞然，吕律焉足采。\n蜩螀岂知微，切切如怨憝。\n惟人亦吟哦，沸若烹鼎鼐。\n八荒同一鸣，静裏安得在。\n独有虚室翁，恬然故无改。",
        "dynasty": "宋",
        "collection_info": null
    },
    {
        "uuid": "a8acd5e67f285821f981147d0c0578de",
        "title": "戏书",
        "author": "曾巩",
        "content": "家贫故不用筹算，官冷又能无外忧。\n交游断绝正当尔，眠饭安稳余何求。\n君不见黄金满籝要心计，大印如斗为身雠。\n妻孥意气宾客附，往往主人先白头。",
        "dynasty": "宋",
        "collection_info": null
    },
    {
        "uuid": "9f89d9edb9859d1d84ff9bd25d882511",
        "title": "李节推亭子",
        "author": "曾巩",
        "content": "盱江郭东门，江水湛虚碧。\n东南望群峰，连延倚天壁。\n长林相蔽亏，苍翠浮日夕。\n青冥窗户寒，居者非咫尺。\n子初得从谁，有此烟雾宅。\n燕坐远世喧，及门无尘客。\n筑亭更求深，缓带聊自适。\n时花笑婀娜，山鸟吟格磔。\n家酿熟新樽，欢言命良席。\n故已轻华簪，宁论珍拱璧。\n我亦有菑田，相望在阡陌。\n安得巾柴车，过从伫三益。",
        "dynasty": "宋",
        "collection_info": null
    },
    {
        "uuid": "72c413155344ed78680a3199dbf9e747",
        "title": "秋夜露坐偶作",
        "author": "曾巩",
        "content": "白云飞尚低，清露泫犹早。\n风来亦依微，浊暑焉得扫。\n客堂虚四楹，洒水恨枯槁。\n喜兹宵漏初，露坐散襟抱。\n河明带飞观，月白通驰道。\n顾眄尘虑销，瓶泉谢频倒。\n恨无同声人，诗义与探讨。\n踟蹰拂方床，归卧梦亦好。",
        "dynasty": "宋",
        "collection_info": null
    },
    {
        "uuid": "f90b02c727639d77414b89be32730417",
        "title": "韩玉汝使归",
        "author": "曾巩",
        "content": "顾命逮殊邻，輶轩遵此道。\n公府戒行期，禁庭颁重宝。\n积雪正东流，度河盛前导。\n士勇践胡尘，马骄嘶塞草。\n玉节所镇临，毡庐先汛扫。\n赫尔示威灵，坦然布怀抱。\n国倚材实优，虏得声名早。\n慷慨服天骄，从容问遗老。\n光华反原隰，沆砀看西颢。\n迎劳动都门，旌旗风亦好。",
        "dynasty": "宋",
        "collection_info": null
    },
    {
        "uuid": "317445731e0c4bd949d65d7618902108",
        "title": "苦热",
        "author": "曾巩",
        "content": "忆初中伏时，怫鬰炎气升。\n赫日已照灼，赤云助轩腾。\n积水殆将沸，清风岂能兴。\n草木恐焚燎，窗扉似炊蒸。\n冰雪气已夺，蚊蝇势相矜。\n发狂忧不免，暑饮讵復胜。",
        "dynasty": "宋",
        "collection_info": null
    },
    {
        "uuid": "bf5a1bc9074cabe3edac3b31de42cf47",
        "title": "过介甫",
        "author": "曾巩",
        "content": "日暮驱马去，停镳叩君门。\n颇谙肺腑尽，不闻可否言。\n淡尔非外乐，恬然忘世喧。\n况值秋节应，清风荡歊烦。\n徘徊望星汉，更復坐前轩。",
        "dynasty": "宋",
        "collection_info": null
    },
    {
        "uuid": "14704cb606e8203edb67db94fcc1f7ee",
        "title": "过介甫归偶成",
        "author": "曾巩",
        "content": "结交谓无嫌，忠告期有补。\n直道讵非难，尽言竟多迕。\n知者尚復然，悠悠谁可语。",
        "dynasty": "宋",
        "collection_info": null
    },
    {
        "uuid": "f75151be5f763a0efc9470cf1e4ae9f9",
        "title": "合醤作",
        "author": "曾巩",
        "content": "孺人舍我亡，稚子未堪役。\n家居拙经营，生理见侵迫。\n海盐从私求，厨麵自官得。\n拣豆连数晨，汲泉候将夕。\n调挠遵古书，煎熬需日力。\n庶以具藜羹，故将供脍食。\n岂有寄径忧，提瓶无所适。\n但惭着书非，覆瓿固其职。",
        "dynasty": "宋",
        "collection_info": null
    },
    {
        "uuid": "d3c7d2f8479e9a2bc3aee6b7841e25b8",
        "title": "送章婺州",
        "author": "曾巩",
        "content": "方拥使君节，驾言自东还。\n又闻白丞相，怀绂出九关。\n遂纵大船去，欲追讵能攀。\n已喜所寄径，幽寻足溪山。\n仍夸越西部，迥在云林间。\n屋瓦遍高下，青苍更回环。\n穿路竹袅袅，鸣沙水潺潺。\n会有樽酒适，每需庭讼闲。\n况席鼓琴旧，政行故非艰。\n岁暮当趋召，驰归復玉班。",
        "dynasty": "宋",
        "collection_info": null
    },
    {
        "uuid": "83008bf5c47fd36d5bdbf9c48df872b5",
        "title": "瞿秘校新授官还南丰",
        "author": "曾巩",
        "content": "柳色映驰道，水声通御沟。\n虽喜芳物盛，未同故人游。\n叩门忽去我，跃马振轻裘。\n佩印自兹始，过家当少留。\n中园何时到，薇蕨亦已柔。\n山翠入幽屐，渚香浮回舟。\n阡陌有还往，壶觞时献酬。\n应笑天禄阁，寂寥谁见求。",
        "dynasty": "宋",
        "collection_info": null
    },
    {
        "uuid": "3b252b0ce55d56ea2750fa42df7d1a36",
        "title": "送程公闢使江西",
        "author": "曾巩",
        "content": "程侯昔使西山下，金印出怀光满把。\n坐驰雷电破奸伏，力送春阳煦鳏寡。\n袴襦优足遍里巷，禾黍丰穰罄郊野。\n讼庭终日自虚旷，德宇平生本潇洒。\n龙渊决水涨清沼，鸟背诛林开广厦。\n苍颜拥槛四山出，翠色横檐大江泻。\n掌平百里露州郭，髪密千甍衔屋瓦。\n云裘数曲秀兰蕙，凤盖相摩擢梧榎。\n客来尚喜井投辖，主礼宁论烛飞灺。\n三吴月出照金戟，百越风来吹玉斝。\n羽钗绝艷舞回雪，宝剑诸儒谈炙輠。\n一尊放意受天籁，万累回头真土苴。\n我思飞步缀登蹑，又欲生绡乞图写。\n身縻东观愿虽阻，日注漳门心岂舍。\n过临有幸破氛雾，奋厉方欣入陶冶。\n斋航又自日边去，信节初从天上假。\n旧邦往靖寄挥麈，新谷来输付流马。\n遥知素誉在民口，已有欢声腾里社。\n却寻泉石引幽士，想忆沙尘笑劳者。\n何当一解豫章榻，强赋土风令中雅。",
        "dynasty": "宋",
        "collection_info": null
    },
    {
        "uuid": "356c92cb18a90d9eedc97e103eb6ad72",
        "title": "游金山寺作",
        "author": "曾巩",
        "content": "候潮动鸣舻，出浦纵方舟。\n举箔见兹山，岿然峙中流。\n朱堂出烟雾，缥缈若瀛洲。\n十年入梦想，一日恣寻游。\n屐履上层阁，披襟当九秋。\n地势已潇洒，风飙更飕飗。\n远挹蜀浪来，旁临沧海浮。\n壶觞对京口，笑语落扬州。\n久闻神龙伏，况睹鸷鸟投。\n行缘石径尽，却倚岩房幽。\n颇谐云林思，顿豁尘土忧。\n昏钟满江路，归榜尚夷犹。",
        "dynasty": "宋",
        "collection_info": null
    },
    {
        "uuid": "279802e651fc3d77085d8f633564058f",
        "title": "答葛藴",
        "author": "曾巩",
        "content": "我初未识子，已知子能文。\n春风吹我衣，暮召入九阍。\n众中得子辞，默许非他人。\n方将引飞黄，使出万马群。\n差之在须臾，气沮不復论。\n大明临万物，我亦傍车尘。\n相逢扶桑侧，一揖意自亲。\n屈子果由我，相示以无言。\n同行千步廊，揽辔金马门。\n归来客舍中，未及还往频。\n东舟载子去，千里不逡巡。\n今者坐瓯越，相望若参辰。\n忽有海上使，问我及墙藩。\n得子百篇作，读之为忻忻。\n大章已逸发，小章更清新。\n远去笔墨畦，徒识斧凿痕。\n想当经营初，落纸有如神。\n勉哉不自止，直可闚灵均。\n我老未厌此，持夸希代珍。\n朝吟忘日昃，暮吟忘日曛。\n发声欲荐子，自笑不足云。",
        "dynasty": "宋",
        "collection_info": null
    },
    {
        "uuid": "75d053a070753254842f297b336d0ad7",
        "title": "南湖行二首  其一",
        "author": "曾巩",
        "content": "二月南湖春雨多，春风荡漾吹湖波。\n着红少年里中出，百金市上裁轻罗。\n插花步步行看影，手中掉旅唱吴歌。\n放船纵棹鼓声促，蛟龙擘水争驰逐。\n倏亲忽远谁可追，朝在西城暮南溪。\n夺标得隽唯恐迟，雷轰电激使人迷。\n红帘彩舫观者多，美人坐上扬双蛾。\n断瓶取酒饮如水，盘中白笋兼青螺。\n生长江湖乐卑湿，不信中州天气和。",
        "dynasty": "宋",
        "collection_info": null
    },
    {
        "uuid": "e40790e69fca4bf57bc84d90df794772",
        "title": "南湖行二首  其二",
        "author": "曾巩",
        "content": "东南溪水来何长，若耶清明宜靓妆。\n南湖一吸三百里，古人已疑行镜裏。\n春风来吹不生波，秀壁如奁四边起。\n蒲芽荇蔓自相依，踯躅夭桃开满枝。\n求群白鸟映沙去，接翼黄鹂穿树飞。\n我坐荒城苦卑湿，春至花开曾未知。\n荡桨如从武陵入，千花百草使人迷。\n山回水转不知远，手中红螺岂须劝。\n轻舟短楫此溪人，相要水上亦湔裙。\n家住横塘散时晚，分明笑语隔溪闻。",
        "dynasty": "宋",
        "collection_info": null
    },
    {
        "uuid": "263bf309c9ff1c85af1aff48b15c7286",
        "title": "种牡丹",
        "author": "曾巩",
        "content": "经冬种牡丹，明年待看花。\n春条始秀出，蠹已病其芽。\n柯枯叶亦落，重寻但空槎。\n朱栏犹照耀，所待已泥沙。\n本不固其根，今朝谩咨嗟。",
        "dynasty": "宋",
        "collection_info": null
    },
    {
        "uuid": "b8600f1e1d95599e133a7197e984c4d6",
        "title": "西湖二月二十日",
        "author": "曾巩",
        "content": "平生拙人事，出走临东藩。\n纷此狱讼地，欣乘刀笔闲。\n漾舟明湖上，清镜照衰颜。\n春风随我来，扫尽冰雪顽。\n花开满北渚，水渌到南山。\n鱼鸟自翔泳，白云时往还。\n吾亦乐吾乐，放怀天地间。\n顾视彼夸者，锱铢何足言。",
        "dynasty": "宋",
        "collection_info": null
    },
    {
        "uuid": "6b0551dd98272ef6150396f92b6c79df",
        "title": "北湖",
        "author": "曾巩",
        "content": "常时泛西湖，已觉烟水永。\n北堤復谁开，长涵一川静。\n久幽繇地偏，跬步人迹屏。\n我初得之喜，指顾闢榛梗。\n种花延妙香，插柳待清影。\n飞梁通两涯，结宇临四境。\n包罗尽高卑，开拓极壬丙。\n洒然尘滓消，恍尔心目醒。\n兴物振滞淹，如人出奇颖。\n日携二三子，杖屦屡观省。\n念时方有为，众智各驰骋。\n独此得逍遥，固知拙者幸。",
        "dynasty": "宋",
        "collection_info": null
    },
    {
        "uuid": "7bb571dd82713d70b90d79a4ea298ffe",
        "title": "百花堤",
        "author": "曾巩",
        "content": "如玉水中沙，谁为北湖路。\n久翳荒草根，未承青霞步。\n我为发其枉，修营极幽趣。\n髮直而砥平，骅骝可驰骛。\n周以百花林，繁香泫清露。\n间以绿杨阴，芳风转朝莫。\n飞梁凭太虚，峣榭蹑烟雾。\n直通高城颠，海岱归指顾。\n为州乏长材，幸岁足秔稌。\n与众饱而嬉，陶然无外慕。",
        "dynasty": "宋",
        "collection_info": null
    },
    {
        "uuid": "c23b98eeee54519235c30a522fe48635",
        "title": "芙蓉台",
        "author": "曾巩",
        "content": "芙蓉花开秋水冷，水面无风见花影。\n飘香上下两婵娟，云在巫山月在天。\n清澜素砾为庭户，羽盖霓裳不知数。\n台上游人下流水，柱脚亭亭插花裏。\n阑边饮酒棹女歌，台北台南花正多。\n莫笑来时常着屐，绿柳墙连使君宅。",
        "dynasty": "宋",
        "collection_info": null
    },
    {
        "uuid": "4aaf79798da11fe56e7436d242bdb5f1",
        "title": "秋怀二首  其一",
        "author": "曾巩",
        "content": "流水寒更澹，虚窗深自明。\n褰帷远钟断，拥褐晨香清。\n油然素心适，缅彼外物轻。\n因时固有应，在理復何营。\n隠几公事退，卷书坐南荣。\n以兹远尘垢，何异山中情。",
        "dynasty": "宋",
        "collection_info": null
    },
    {
        "uuid": "bf8e9335d053fbb4788c2bff1f0692c0",
        "title": "秋怀二首  其二",
        "author": "曾巩",
        "content": "为州讵非忝，即事亮何成。\n幸兹桑麻熟，復尔仓箱盈。\n闾里凶党戢，阶除嚚拺讼清。\n日携二三子，饱食中园行。\n念非形势迫，免有弹弋惊。\n幽闲固可乐，勿慕高远名。",
        "dynasty": "宋",
        "collection_info": null
    },
    {
        "uuid": "875c032913e4034b392c588018946329",
        "title": "送李撰赴举",
        "author": "曾巩",
        "content": "湖水碧，槐花黄，山川摇落窗户凉。\n宿云星稀日东出，青冥风高雁南翔。\n华堂昨夜读书客，匹马今朝游大梁。\n锋铓拂尘见飞影，把握惊人持夜光。\n康衢四闢通万里，天驷得地方腾骧。\n我留东山意颇卓，屏弃外虑无毫芒。\n子能相从味冲漠，捉棰勿暂迟归装。",
        "dynasty": "宋",
        "collection_info": null
    },
    {
        "uuid": "20d964b1dff1f6ef881c7ee830da66e1",
        "title": "送韩玉汝",
        "author": "曾巩",
        "content": "野岸涨流水，名园纷杂英。\n旭景冠盖集，清谈樽酒倾。\n重此台省秀，驾言江海行。\n已喜怀抱粹，况推材实精。\n众许极高远，时方藉经营。\n讵止富中廪，固将泽东氓。\n还当本朝用，不待芳岁更。\n功名自兹始，勿嘆华髪生。",
        "dynasty": "宋",
        "collection_info": null
    },
    {
        "uuid": "426ed273096f6328729ea978de4fba84",
        "title": "招隠寺",
        "author": "曾巩",
        "content": "一径入松下，两峰横马前。\n攀缘绿罗磴，飞步苍崖巅。\n昔人此嘉遯，手弄朱丝弦。\n想当林间月，独写山中泉。\n此乐非外得，肯受世网牵。\n我亦本萧散，至此更怡然。\n偏怜最幽处，流水鸣溅溅。",
        "dynasty": "宋",
        "collection_info": null
    },
    {
        "uuid": "51133bc5071e0239a5f24498c07b2959",
        "title": "延庆寺会景纯正仲希道介夫明叟纳凉同观建邺宫中画像翰林墨迹延庆寺者刘裕故宅中有寿丘山",
        "author": "曾巩",
        "content": "禅方寿丘山，平昔宋公宅。\n好风吹雨来，暑气一荡涤。\n我与二三友，欢言同几席。\n神清轶埃𡏖，趣合尽肝膈。\n岭竹翠尚新，水花红可摘。\n以此侑樽酒，隤然岸巾帻。\n建邺旧丹青，金銮余翰墨。\n绰约桃李颜，超遥龙虎迹。\n缅矣霸王业，信哉文章伯。\n感古已踌躇，慕奇復嘆息。\n泊无势利心，自觉衿虑适。\n起坐相扳牵，迟留日将夕。",
        "dynasty": "宋",
        "collection_info": null
    },
    {
        "uuid": "a1952cac62e01cb85f2c645fa6696f8f",
        "title": "送丰稷",
        "author": "曾巩",
        "content": "桃花染破南山青，汉江此时春水生。\n客舟相语人夜起，劲橹乱江群雁声。\n之君飘泊动归思，告我举装千里行。\n闳材壮思风雨发，绿鬓少年冰雪清。\n读书一见若经诵，下笔千言能立成。\n精微自得有天质，操行秀出存乡评。\n嗟从薄禄困流滞，能诱鄙俗销纷争。\n弦歌躬劝士强学，田里堵安人力耕。\n嗟予据桉但画诺，遇事缩手方蒙成。\n虽知璞玉难强献，欲挂尘榻空含情。\n岁寒不变乃知确，物理先否终当亨。\n维舟且尽今夕语，明日帆随白鸟轻。",
        "dynasty": "宋",
        "collection_info": null
    },
    {
        "uuid": "70223632ae9e4497d6385b1be00d9d70",
        "title": "不饮酒",
        "author": "曾巩",
        "content": "不饮酒，不善谐，少年醒眼看花开。\n况从多病久衰耗，自顾白髪垂毰毸。\n纵遇花时少情思，经春不曾衔酒杯。\n布谷但忧天雨少，提壶谩闻山鸟催。\n且坐蒲团纸窗暖，两衙退后睡敦敦。",
        "dynasty": "宋",
        "collection_info": null
    },
    {
        "uuid": "c39a5aa7b938639f14ac8ac95fcefa0d",
        "title": "初发襄阳携家夜登岘山置酒",
        "author": "曾巩",
        "content": "维舟沔南岸，置酒岘山堂。\n入坐松雨湿，吹衣水风凉。\n烟岭火明灭，秋湍声激扬。\n乍释尘垢累，况余灯烛光。\n羊公昔宴客，为乐未遽央。\n而我独今夕，携家对壶觞。\n颇适麋鹿性，顿惊清兴长。\n归去任酩酊，讵期夸阿强。",
        "dynasty": "宋",
        "collection_info": null
    },
    {
        "uuid": "6ded4c3a22e0991aef11e21a939cfaaf",
        "title": "高阳池",
        "author": "曾巩",
        "content": "山公昔在郡，日醉高阳池。\n归时夸酩酊，更问并州儿。\n我亦爱池上，眼明见清漪。\n二年始再往，一杯未尝持。\n念岂公事众，又非筋力衰。\n局束避世网，低回绁尘羁。\n独惭旷达意，窃禄诚已卑。",
        "dynasty": "宋",
        "collection_info": null
    },
    {
        "uuid": "96ec83819ecf2ed9f457acf0f8bf2bc4",
        "title": "游鹿门不果",
        "author": "曾巩",
        "content": "方舟下秋濑，已远汉南城。\n念昔在郡日，苦为尘网婴。\n低心就薄禄，实负山水情。\n鹿门最秀发，十里行松柽。\n宿幌白云影，入窗流水声。\n庞公昔抱道，遯世此躬耕。\n风雨塞天地，伺晨独先鸣。\n故岩但闻说，已觉醒朝酲。\n及兹道途出，谓谐猿鹤迎。\n顾值深泞阻，独怜幽思并。\n不踏苏岭石，虚作襄阳行。",
        "dynasty": "宋",
        "collection_info": null
    },
    {
        "uuid": "4fc88c06cefa94b3ddb5ce9db43c907f",
        "title": "汉广亭",
        "author": "曾巩",
        "content": "悠悠汉水长，剡剡楚山密。\n若与心目期，争从窗户出。\n太守朴鄙人，迂无适时术。\n治民务不烦，得以偷暇日。\n北城最频登，局促谐旷逸。\n云根辨毫芒，鸟背临嵂崒。\n亦以乐宾游，岂惟慰衰疾。\n欲寄别后情，嗟无少文笔。",
        "dynasty": "宋",
        "collection_info": null
    },
    {
        "uuid": "9acff5368c6089e96eb01258dfa6a8a0",
        "title": "闻喜亭",
        "author": "曾巩",
        "content": "闻喜名自昔，广亭临汉津。\n飞甍出万屋，地绝无纤尘。\n盘道城堞古，远林墟曲新。\n静觉耕钓胜，幽宜鸥鹭驯。\n頼此荒僻郡，幸容朴愚人。\n阁铃昼常寂，斋酿寒更醇。\n一樽且勤设，勿负头上巾。",
        "dynasty": "宋",
        "collection_info": null
    },
    {
        "uuid": "db818ad3c47a13cf2b51449c7812b8ac",
        "title": "刘景升祠",
        "author": "曾巩",
        "content": "景升得二蒯，坐论胜凶残。\n正当丧乱时，能使憔悴宽。\n缤纷多士至，肃穆万里安。\n能收众材助，图大信不难。\n诸公龙凤姿，有待久盘桓。\n得一固足兴，致之岂无端。\n乃独采樗栎，不知取椅檀。\n盖云器有极，在理良足嘆。",
        "dynasty": "宋",
        "collection_info": null
    },
    {
        "uuid": "250ce4832c03d60a29f2f7bd07e04e08",
        "title": "隆中",
        "author": "曾巩",
        "content": "志士固有待，显默非苟然。\n孔明方微时，息驾隆中田。\n出身感三顾，鱼水相后先。\n开迹在庸蜀，欲正九鼎迁。\n垂成中兴业，復汉临秦川。\n平生许与际，独比管乐贤。\n人材品目异，自得岂虚传。",
        "dynasty": "宋",
        "collection_info": null
    },
    {
        "uuid": "182f06f3cb076c3f426ccf42339174fa",
        "title": "蔡州",
        "author": "曾巩",
        "content": "蔡州昔人居，遗堵不可寻。\n青石久埋没，荒烟起空林。\n昔人依刘表，意气传至今。\n广路竞朱毂，深藏閟黄金。\n构难琦琮间，咎责积已深。\n终贻覆宗累，苟得非所钦。\n为恶理当尔，足惩夸者心。",
        "dynasty": "宋",
        "collection_info": null
    },
    {
        "uuid": "8b9b014a9e4a9c1e17c4d4ebbddd28f0",
        "title": "谷隠寺",
        "author": "曾巩",
        "content": "岘南众峰外，窅然空谷深。\n丹楼倚碧殿，敻出道安林。\n习池抱邻曲，虚窗漱清音。\n竹静幽鸟语，果熟孤猿吟。\n故多物外趣，足慰倦客心。\n但恨绁尘羁，无繇数追寻。",
        "dynasty": "宋",
        "collection_info": null
    },
    {
        "uuid": "d5b0d80c882183cd538d9d2f2a252c30",
        "title": "万山",
        "author": "曾巩",
        "content": "万山临汉皋，峰岭颇秀发。\n王繁旧居处，荒草久埋没。\n解佩盖已迷，沉碑终自伐。\n最宜北城望，正值氛霭歇。\n缥缈出烟云，清明动毛髮。\n留连至归时，长见西林月。",
        "dynasty": "宋",
        "collection_info": null
    },
    {
        "uuid": "2a2ae8ca0f92a0a0660a586400311a5f",
        "title": "题张伯常汉上茅堂",
        "author": "曾巩",
        "content": "远出清汉上，隠然一堤长。\n槐柳若云布，连阴入虚堂。\n架险注鸣溜，分畦殖群芳。\n岂惟富桑柘，盖亦余囷仓。\n主人事幽屏，不愿尚书郎。\n即此徇高志，风骚恣徜徉。\n强起迫义重，还归直明光。\n清风凛然在，素壁盈文章。\n故栖勿回眄，黄鹄本高翔。",
        "dynasty": "宋",
        "collection_info": null
    },
    {
        "uuid": "61de5ba011fb814ca77872e0e7607938",
        "title": "移守江西先寄潘延之节推",
        "author": "曾巩",
        "content": "忆昔江西别子时，我初折腰五斗粟。\n南北相望十八年，俯仰飞光如转烛。\n子遗万事遂恬旷，我繫一官尚局促。\n早衰胆气自然薄，多病颠毛那更绿。\n人情畦畛阻肝膈，世路风波悸心目。\n每嗟太守两朱轮，宁及田家一黄犊。\n幸逢怀绂入斗牛，喜得披山收宝玉。\n薄材顽钝待磨琢，旧学抢攘期反覆。\n云鸿可近眼先明，野鹿尚縻颜自忸。\n长鬚幸未阻诲存，下榻应容拜临辱。",
        "dynasty": "宋",
        "collection_info": null
    },
    {
        "uuid": "aae40b40cf823c4960b362bb865298be",
        "title": "汉阳泊舟",
        "author": "曾巩",
        "content": "暂泊汉阳岸，不登黄鹤楼。\n江含峨岷气，万里正东流。\n惊风孤雁起，蔽日寒云浮。\n祗役虽远道，放怀成薄游。\n兴随沧洲发，事等渔樵幽。\n烟波一尊酒，尽室载扁舟。",
        "dynasty": "宋",
        "collection_info": null
    },
    {
        "uuid": "450f62014c2351ec176c0147d88eced2",
        "title": "郧口",
        "author": "曾巩",
        "content": "我行去此二十年，郧水不改流潺湲。\n风光满眼宛如昨，故人乘鸾独腾骞。\n今人随我不知昔，我记昔游何处言。\n泪向幽襟落如泻，况闻江汉断肠猿。",
        "dynasty": "宋",
        "collection_info": null
    },
    {
        "uuid": "2f704521518179ccfa3347dd78544929",
        "title": "促促为物役",
        "author": "曾巩",
        "content": "促促为物役，区区迫世情。\n但嗟束缚急，未觉章绶荣。\n奈此两鬓白，顾无一廛耕。\n所求亦云几，脱粟与藜羹。",
        "dynasty": "宋",
        "collection_info": null
    },
    {
        "uuid": "afa3c0deb3ad0875b553019365e990a3",
        "title": "鸿雁",
        "author": "曾巩",
        "content": "江南岸边江水平，水荇青青渚蒲绿。\n鸿雁此时俦侣多，乱下沙汀恣栖宿。\n群依青荇唼且鸣，暖浴蒲根戏相逐。\n长无矰缴意自闲，不饱稻粱心亦足。\n性殊凡鸟自知时，飞不乱行聊渐陆。\n岂同白鹭空洁白，俯啄腥污期满腹。",
        "dynasty": "宋",
        "collection_info": null
    },
    {
        "uuid": "086cff50f3052e6bcc9d3da863a9efc6",
        "title": "喜晴",
        "author": "曾巩",
        "content": "天晴万里无纤风，江平水面磨青铜。\n光华逸发万物上，精气敻与扶桑通。\n我行江汉道苦恶，十步九折遗西东。\n况遭积雨驾高浪，沙翻石走相撞舂。\n操舟众工立噤㾕，湿橹钻火磨星红。\n荒蹊成潴尺寸碍，永日四望无人踪。\n一时得意数蛙黾，鸣跃振踞泥涂中。\n阴消阳胜有先兆，宇宙丹翠含冲融。\n今晨霾曀一扫荡，羲和徐行驱六龙。\n眼明意豁万事快，预喜来年麰麦丰。",
        "dynasty": "宋",
        "collection_info": null
    },
    {
        "uuid": "e860cdbc37defea5a31cc04294955e1d",
        "title": "酬王正仲登岳麓寺阁见寄",
        "author": "曾巩",
        "content": "闻君东南使，揽辔云松间。\n皇华照楚甸，吉玉投衡山。\n幽寻得临观，意豁穷跻攀。\n顾我客斗牛，三年疏往还。\n低心念弱志，引领望衰颜。\n未共尊酒乐，良嗟人事艰。\n叱驭犯冰雪，迴镳驰九关。\n何足慰离思，德音锵佩环。",
        "dynasty": "宋",
        "collection_info": null
    },
    {
        "uuid": "f28c98e137dc022b02c01b471d364f20",
        "title": "访石仙岩杜法师",
        "author": "曾巩",
        "content": "杜君袖衔丹砂书，一顾诃斥百怪除。\n声如翻河落天衢，四方争迎走高车。\n方瞳秀貌白鬚垂，买船东南寻旧居。\n石岩天开立精庐，四山波澜势争趋。\n君琴一张酒一壶，笑谈衮衮乐有余。\n我今归来尚踟蹰，羡君决发真丈夫。",
        "dynasty": "宋",
        "collection_info": null
    },
    {
        "uuid": "2e2e950521f6e01af32640bcc4a99e5c",
        "title": "晓出",
        "author": "曾巩",
        "content": "晓出城南罗卒乘，皂纛朱旗密相映。\n貔貅距跃良家子，鹅鹳弥缝司马令。\n夺标一一飞步疾，盘槊两两翻身劲。\n霸上今朝且儿戏，卫青异日须天幸。",
        "dynasty": "宋",
        "collection_info": null
    },
    {
        "uuid": "412cffb4fed0d7f9624a43da00ae1a48",
        "title": "和贡甫送元考元考不至",
        "author": "曾巩",
        "content": "蓬山有行客，欲上北城舟。\n学问本闳博，言谈非谬悠。\n尝陈帝王略，得试紫云楼。\n一时惊豪捷，况復富春秋。\n朋游所欣附，争欲致绸缪。\n承明动乡思，岁久道苦修。\n忽怀淄川组，夙昔愿始酬。\n出饯集俦侣，清欢期少留。\n酒阑竟不至，睠睠久临流。\n微我独有咎，此诗聊可求。",
        "dynasty": "宋",
        "collection_info": null
    },
    {
        "uuid": "60ce44813c38ed17b7fac59aee3fabaf",
        "title": "京师观音院新堂",
        "author": "曾巩",
        "content": "九衢言语乱人耳，三市尘沙瞇人目。\n猿狙未惯裹章绶，鱼鸟宁忘慕溪谷。\n恨无栖宿在清旷，欲弄潺湲愈烦燠。\n道人谁氏斥佳境，决汉披霄敞华屋。\n骈罗嶷嶷三秀石，丛迸娟娟两修竹。\n云蒸雨泄被岩壑，海倒河垂动林麓。\n顿惊俯仰远嚣浊，岂直形骸摆羁束。\n解衣坚坐暝忘返，饮水清谈心亦足。\n丈夫壮志须坦荡，曲士阴机谩翻覆。\n青鞋赤舄偶然尔，安用区区巧追逐。",
        "dynasty": "宋",
        "collection_info": null
    },
    {
        "uuid": "703ad19140c91db75e578c307c84b0fb",
        "title": "郊祀庆成",
        "author": "曾巩",
        "content": "即祚讴歌后，钦柴礼数新。\n盛容超旷代，乐贡尽殊邻。\n宿戒临行殿，宵兴绝众臣。\n立须空便次，步进却柔裀。\n外物虽多品，天心在一纯。\n高灵终享德，群望亦依仁。\n暗蔼如无间，迟延若可亲。\n欲知精意答，预睹太和臻。\n积曀沉遥甸，浮阳上绮闉。\n霱云生斐亹，爱景驻逡巡。\n厚庆归清庙，余釐及兆人。\n还宫动前跸，喜气入韶钧。",
        "dynasty": "宋",
        "collection_info": null
    },
    {
        "uuid": "5724445e27cb76cfb5b13972d867a802",
        "title": "仁宗皇帝挽词三首  其一",
        "author": "曾巩",
        "content": "纳谏终无牾，知人久更明。\n恩波通四海，寿域载群生。\n异俗衣裳会，诸儒雅颂声。\n威灵空想象，盛德讵能名。",
        "dynasty": "宋",
        "collection_info": null
    },
    {
        "uuid": "77b77ea0f540a7a5fcee772fcca96237",
        "title": "仁宗皇帝挽词三首  其二",
        "author": "曾巩",
        "content": "日转归人外，天移入画中。\n冕旒余泽在，惊跸旧仪空。\n卜宅三川绕，方丧万里通。\n初寒石门路，松桧飒悲风。",
        "dynasty": "宋",
        "collection_info": null
    },
    {
        "uuid": "324080dd108d7fa6f73475ed30a6926e",
        "title": "仁宗皇帝挽词三首  其三",
        "author": "曾巩",
        "content": "沧海难回日，青云如送春。\n服丧三月遍，遏乐四夷均。\n感格英灵在，褒扬大号新。\n依然社稷计，王业付真人。",
        "dynasty": "宋",
        "collection_info": null
    },
    {
        "uuid": "a27b187c20c1d504b20f17cb15ff0359",
        "title": "英宗皇帝挽词二首  其一",
        "author": "曾巩",
        "content": "已应南阳气，犹迟代邸来。\n范镕归独化，纲理付群材。\n禹会方无外，虞巡遂不回。\n空惊柏城仗，箫鼓送余哀。",
        "dynasty": "宋",
        "collection_info": null
    },
    {
        "uuid": "4b74f69ca5726416259481009830dd51",
        "title": "英宗皇帝挽词二首  其二",
        "author": "曾巩",
        "content": "继文犹旦暮，归启已讴吟。\n画手传英气，书筠见德音。\n铸铜余故鼎，啄草付春禽。\n试望桥山路，萧萧翠柏深。",
        "dynasty": "宋",
        "collection_info": null
    },
    {
        "uuid": "99356d50124c456e4414b4b0a9738e31",
        "title": "慈圣光献皇太后挽词二首  其一",
        "author": "曾巩",
        "content": "祖烈鹰扬终食冀，家声泉涌旧兴谯。\n人伦风化归三世，王室功劳属两朝。\n长信深严余羽卫，閟宫崇大列宗祧。\n衣冠藉藉谈遗事，不尽鸿名对永昭。",
        "dynasty": "宋",
        "collection_info": null
    },
    {
        "uuid": "00d1a7f013de2bd545449c4795e5f15f",
        "title": "慈圣光献皇太后挽词二首  其二",
        "author": "曾巩",
        "content": "山河德履孚潜显，江汉仁风被迩遐。\n已辅干坤成化育，终符日月继光华。\n和熹未寤还威柄，明德犹疏抑外家。\n欲次徽音难仿佛，空余流恨入哀笳。",
        "dynasty": "宋",
        "collection_info": null
    },
    {
        "uuid": "9bc2e6bfd62e14a4ef7143703936c0a0",
        "title": "送英州苏秘丞",
        "author": "曾巩",
        "content": "远民歌舞戴升平，碧阁朱楼照眼明。\n乡馔雨余收白蕈，客樽秋后对红英。\n泷鸣浈水遥通海，路入南山不隔城。\n材术如君有余暇，出游应数拥双旌。",
        "dynasty": "宋",
        "collection_info": null
    },
    {
        "uuid": "579582c7aec529b1742fab61945f7b99",
        "title": "送陈郎中还京兼过九江新宅",
        "author": "曾巩",
        "content": "鹢舟金碧照溪沙，帆上风吹五两斜。\n罢郡紫泥催向阙，过江红旆引还家。\n因将旧社人携酒，应喜新林树见花。\n莫作山斋久留意，中台虚位有清华。",
        "dynasty": "宋",
        "collection_info": null
    },
    {
        "uuid": "3b4c72b16c1babdbbb84fd5736d660d7",
        "title": "遣兴",
        "author": "曾巩",
        "content": "青灯斗鼠窥寒砚，落月啼乌送迥笳。\n江汉置身贫作客，溪山合眼梦还家。\n百忧忽忽丹心破，万事悠悠两鬓华。\n谁与健帆先度鸟，更无留滞向天涯。",
        "dynasty": "宋",
        "collection_info": null
    },
    {
        "uuid": "cee68c9cf579ddf0bd6d407cbaabe7ea",
        "title": "楚泽",
        "author": "曾巩",
        "content": "楚泽荒凉白露根，盈虚无处问干坤。\n虫虫旱气连年有，寂寂遗人几户存。\n盗贼恐多从此始，经纶空健与谁论。\n诸公日议云台上，忍使忧民独至尊。",
        "dynasty": "宋",
        "collection_info": null
    },
    {
        "uuid": "6f89c7d2f93b6a30d4ce8564f614ecdc",
        "title": "西亭",
        "author": "曾巩",
        "content": "团扇频挥到此亭，他乡愁坐思冥冥。\n空羞避俗无高节，转觉逢人恶独醒。\n岁月淹留随日老，干坤狼狈几时宁。\n欲知事事今何似，万里波涛一点萍。",
        "dynasty": "宋",
        "collection_info": null
    },
    {
        "uuid": "63764262febb6337fb083e3c512c33a1",
        "title": "盆池",
        "author": "曾巩",
        "content": "环环清泚旱犹深，炳炳芙蓉近可寻。\n苍壁巧藏天影入，翠奁微带藓痕侵。\n能供水石三秋兴，不负江湖万里心。\n照影独怜身老去，日添华髪已盈簪。",
        "dynasty": "宋",
        "collection_info": null
    },
    {
        "uuid": "04967a348e8d8e965214267a0cbc4608",
        "title": "羁游",
        "author": "曾巩",
        "content": "粗饭寒齑且自如，欲将吾道付樵渔。\n羁游事事情怀恶，贫病年年故旧疏。\n自古幸容元亮醉，凡今谁喜子云书。\n何由得洗尘埃尽，恣买沧洲结草庐。",
        "dynasty": "宋",
        "collection_info": null
    },
    {
        "uuid": "2ab432531477cb4a08d8986fecf2f7ef",
        "title": "南轩竹",
        "author": "曾巩",
        "content": "密竹娟娟数十茎，旱天萧洒有高情。\n风吹已送烦心醒，雨洗还供远眼清。\n新笋巧穿苔石去，碎阴微破粉墙生。\n应须万物冰霜后，来看琅玕色转明。",
        "dynasty": "宋",
        "collection_info": null
    },
    {
        "uuid": "5e9b9d6a4f5cd376666b685e4912ed39",
        "title": "浮云楼和赵嘏",
        "author": "曾巩",
        "content": "万里聊供远眼开，檐前不尽水声哀。\n朝云尚拂阳台去，羽猎曾围梦泽来。\n解带欲留长日坐，倾壶难饮故人杯。\n邅穷万里飘萍内，到此登临更几回。",
        "dynasty": "宋",
        "collection_info": null
    },
    {
        "uuid": "7c055b9da0ffc017d0f6bf7741e1ab86",
        "title": "照影亭",
        "author": "曾巩",
        "content": "河流萦槛色辉辉，无数幽禽入镜飞。\n已映渚花红四出，更涵沙柳翠相围。\n不欺毫髪公虽有，太尽妍媸道恐非。\n自笑病容随步见，未衰华髪满缁衣。",
        "dynasty": "宋",
        "collection_info": null
    },
    {
        "uuid": "ebe4fc305d3af7c6f81081abd70a17f6",
        "title": "晚望",
        "author": "曾巩",
        "content": "蛮荆人事几推移，旧国兴亡欲问谁。\n郑袖风流今已尽，屈原辞赋世空悲。\n深山大泽成千古，暮雨朝云又一时。\n落日西楼凭槛久，闲愁唯有此心知。",
        "dynasty": "宋",
        "collection_info": null
    },
    {
        "uuid": "d5a49681aa08b4ec8e4cc0fff7da593e",
        "title": "书阁",
        "author": "曾巩",
        "content": "自怜野性生来拙，谁许交情晚最亲。\n世路因仍忧槛阱，他乡衰暮傍风尘。\n惟将菽藿还求志，未有丝毫可为人。\n一亩萧然须暂得，欲偷闲日长精神。",
        "dynasty": "宋",
        "collection_info": null
    },
    {
        "uuid": "2863d7a59941658527773d3a6ea8c066",
        "title": "赠弹琴者",
        "author": "曾巩",
        "content": "至音淡薄谁曾赏，古意飘零自可怜。\n不似秦筝能合意，满堂倾耳十三弦。",
        "dynasty": "宋",
        "collection_info": null
    },
    {
        "uuid": "a32f93ef07142f1f492aa9004c27a0b4",
        "title": "寄孙正之",
        "author": "曾巩",
        "content": "貌癯心苦气飘飘，长饿空林不可招。\n能举丘山惟笔力，可摩云日是风标。\n诗篇缀缉应千首，学术窥寻岂一朝。\n耳冷高谈经岁远，江南春动雪还消。",
        "dynasty": "宋",
        "collection_info": null
    },
    {
        "uuid": "91bbd77cf2334a877055f3b9d084b411",
        "title": "秋日感事示介甫",
        "author": "曾巩",
        "content": "秋日气己盛，阴虫朝暮声。\n烟云断溪树，风雨入山城。\n沙碛有遗虏，旌旗多远行。\n生民苦未息，吾党耻论兵。",
        "dynasty": "宋",
        "collection_info": null
    },
    {
        "uuid": "0cc1554ceef3feae856dab024a4a6a2d",
        "title": "简翁都官",
        "author": "曾巩",
        "content": "倦游公府曳长裾，笑上扁舟指旧庐。\n自有文章真杞梓，不须雕琢是璠玙。\n浮蛆满瓮尝春酒，垂露临窗理素书。\n况得君宾同壮节，一乡清问更谁知。",
        "dynasty": "宋",
        "collection_info": null
    },
    {
        "uuid": "b0759db9664458220bb76accd9b234a1",
        "title": "陈祁秀才园亭",
        "author": "曾巩",
        "content": "眼无尘土境殊清，一绕芳蹊病体轻。\n烟树疑从古画见，水轩真在碧天行。\n君能极巧安山势，我欲忘归听竹声。\n只恐主人难住此，弟兄嘉行满乡评。",
        "dynasty": "宋",
        "collection_info": null
    },
    {
        "uuid": "66897f2a14ff8b99c798de8424fc453f",
        "title": "上杜相公",
        "author": "曾巩",
        "content": "水为舟楫旱为霖，社稷生民注意深。\n岂谓便辞黄阁议，翻然求就紫芝吟。\n始终好古儒林士，进退忧时国老心。\n只有声名随日远，不令功被管弦音。",
        "dynasty": "宋",
        "collection_info": null
    },
    {
        "uuid": "c0dc899099ae6665d9141505a4e47fba",
        "title": "胡太傅挽词二首  其一",
        "author": "曾巩",
        "content": "谠言留简册，恭德载闺门。\n福履三朝盛，官仪一品尊。\n九原无復起，万事付谁论。\n不必诸儒记，清名久自存。",
        "dynasty": "宋",
        "collection_info": null
    },
    {
        "uuid": "dd0b9d1b1ea45d57ea3779702922c7ef",
        "title": "胡太傅挽词二首  其二",
        "author": "曾巩",
        "content": "远略参基命，雄文入典章。\n輤车俄就路，瑞节始还乡。\n象物陈虚寝，哀歌寄奠觞。\n惟应九原上，松桧日苍苍。",
        "dynasty": "宋",
        "collection_info": null
    },
    {
        "uuid": "3be455486d750cfcaa328f44ced30889",
        "title": "酬材叔江西道中作",
        "author": "曾巩",
        "content": "枉渚荒源百里间，草根经烧旧痕干。\n入陂野水冬来浅，对树诸峰雪后寒。\n坞笛最宜风外听，岭梅初得醉中看。\n行寻故友心无事，不觉西游道路难。",
        "dynasty": "宋",
        "collection_info": null
    },
    {
        "uuid": "46549ad8163d88a06b022aa55e4809ee",
        "title": "送双渐之汉阳",
        "author": "曾巩",
        "content": "楚国封疆最上流，夹江分命两诸侯。\n何年南狩牙樯出，六月西来雪浪浮。\n夏口楼台供夕望，晴川风物待春游。\n可能频度渔阳曲，不负当年鹦鹉洲。",
        "dynasty": "宋",
        "collection_info": null
    },
    {
        "uuid": "c8604ea0c5920a73ea455aaf299a5e42",
        "title": "孔明",
        "author": "曾巩",
        "content": "称吴称魏已纷纷，渭水西边独汉臣。\n平日将军不三顾，寻常田里带经人。",
        "dynasty": "宋",
        "collection_info": null
    },
    {
        "uuid": "d4f63e0c540dc692738551da4d10b03b",
        "title": "闲行",
        "author": "曾巩",
        "content": "草软沙匀野路晴，竹枝乌帽称闲行。\n鸟啼绿树穿花影，风出青山送水声。\n转觉所忧非己事，尽从多难见人情。\n闲中我乐人应笑，忙处人争我不争。",
        "dynasty": "宋",
        "collection_info": null
    },
    {
        "uuid": "50d6568a99ace79f1f41584811807c13",
        "title": "赠安禅懃",
        "author": "曾巩",
        "content": "讵知萧洒吾庐旧，却有高明此寺邻。\n水竹迸生刚节老，秋山过抱翠岚新。\n惟怜季子归来困，自笑原思久更贫。\n深识幽人风义厚，扫轩开榻最相亲。",
        "dynasty": "宋",
        "collection_info": null
    },
    {
        "uuid": "e6fb0f0c6c131f40906e0900bcdda098",
        "title": "赠护仁监院",
        "author": "曾巩",
        "content": "人贫举世今为甚，僧事新年始更多。\n食粝衣穿虽扰扰，构虚基险自峨峨。\n诛茅改筑君初有，繫马长吟我暂过。\n但觉满山金碧涧，不知谁到为烟萝。",
        "dynasty": "宋",
        "collection_info": null
    },
    {
        "uuid": "4f4040fe74fea7ba9055d2f3827177d0",
        "title": "送觉祖院明上人",
        "author": "曾巩",
        "content": "冠石新墙日月回，丰堂瓌殿起崔嵬。\n钟随秋势金声壮，佛隠寒云玉座开。\n流水远奔双涧去，平林高拥四山来。\n麒麟细草南东路，一望松门意自哀。",
        "dynasty": "宋",
        "collection_info": null
    },
    {
        "uuid": "8e514e75a461a48a18492eb205c42e4b",
        "title": "谒李白墓",
        "author": "曾巩",
        "content": "世间遗草三千首，林下荒坟二百年。\n信矣辉光争日月，依然精爽动山川。\n曾无近属持门户，空有乡人拂几筵。\n顾我自惭才力薄，欲将何物弔前贤。",
        "dynasty": "宋",
        "collection_info": null
    },
    {
        "uuid": "7c18dd5f62dd130a1f56e2c6abc87e27",
        "title": "送抚州钱郎中",
        "author": "曾巩",
        "content": "名郎元是足风流，得郡东南地更优。\n翠幕管弦三市晚，画堂烟雨五峰秋。\n黄柑巧缀星垂槛，香稻匀翻雪满瓯。\n应与谢公资健笔，邦人才薄讵能酬。",
        "dynasty": "宋",
        "collection_info": null
    },
    {
        "uuid": "ca329b5dcb955c9a3e950f28481185cd",
        "title": "送韩玉汝使两浙",
        "author": "曾巩",
        "content": "使传东驰下九天，此邦曾屈试鸣弦。\n仁声又向新年入，惠泽犹为故老传。\n翠巘烟云生席上，沧溟风雨到樽前。\n经营智略多余暇，赏燕谁酬白雪篇。",
        "dynasty": "宋",
        "collection_info": null
    },
    {
        "uuid": "55dc33b663889675c8d61d45a6e94ce2",
        "title": "丁元珍挽词二首  其一",
        "author": "曾巩",
        "content": "翰墨金声远，神情玉气温。\n节廉贫愈见，风义老弥惇。\n旧学资详正，新仪属讨论。\n谁怜一麾出，终不反修门。",
        "dynasty": "宋",
        "collection_info": null
    },
    {
        "uuid": "59ace495c2b1b1da02a89704bf556037",
        "title": "丁元珍挽词二首  其二",
        "author": "曾巩",
        "content": "从军王粲笔，记礼后苍篇。\n谩有残书在，能令好事传。\n鵩来悲四月，鹤去遂千年。\n试想长桥路，昏昏陇隧烟。",
        "dynasty": "宋",
        "collection_info": null
    },
    {
        "uuid": "20724834ded3774587097956b4f16cb5",
        "title": "简景山侍御",
        "author": "曾巩",
        "content": "长年心事最相亲，一笑相疏忽数旬。\n柏府地严方许国，芸台官冷但容身。\n饥肠漫窃公厨膳，病髮难堪客舍尘。\n还有鹿门栖宿兴，想君他日肯为邻。",
        "dynasty": "宋",
        "collection_info": null
    },
    {
        "uuid": "bf9fdf9598e3cc98cd0935df77639fef",
        "title": "送李莘太博",
        "author": "曾巩",
        "content": "郪道鸣弦去，容台抱蕝初。\n尘沙开祖帐，冰雪映征车。\n久待连城价，谁腾一鹗书。\n君王览豪俊，应復召严徐。",
        "dynasty": "宋",
        "collection_info": null
    },
    {
        "uuid": "2afd62970e80017a40b4fb79ceafe88f",
        "title": "游天章寺",
        "author": "曾巩",
        "content": "篮舆朝出踏轻尘，拂面毵毵柳色新。\n曲水岂能留往事，南湖空解照行人。\n最宜灵运登山屐，不负渊明漉酒巾。\n老去飘零心未折，暂须同醉海边春。",
        "dynasty": "宋",
        "collection_info": null
    },
    {
        "uuid": "cd6c07acb153ad3ed4e2d4d6253908f1",
        "title": "送关彦远",
        "author": "曾巩",
        "content": "莫辞为我百分饮，从此送君千里行。\n物情簪屦尚须念，人道交亲那可轻。\n渚梅江柳弄佳色，林鸟野蜂吟好声。\n对之但醉余可置，明日此杯谁共倾。",
        "dynasty": "宋",
        "collection_info": null
    },
    {
        "uuid": "eb217fe232c8d229e19d143a9322642c",
        "title": "送关彦远赴江西",
        "author": "曾巩",
        "content": "食饮冰廉士操，敝衣穿履古人风。\n溪堂兴足登临后，滕阁今归啸傲中。\n一榻高悬宾阁峻，二龙俱化县池空。\n因过胜境须行乐，驿召方当急诏东。",
        "dynasty": "宋",
        "collection_info": null
    },
    {
        "uuid": "5c5912f2fa7608eeb534bb0dcebaf6f6",
        "title": "西园席上",
        "author": "曾巩",
        "content": "省阁名郎国羽仪，瀛洲仙客众蓍龟。\n山蹊向日花开早，海聚经寒酒熟迟。\n下榻笑谈红旆偃，引觞醉醒玉钗随。\n唯惭别乘疏顽甚，满面尘埃更有诗。",
        "dynasty": "宋",
        "collection_info": null
    },
    {
        "uuid": "648f4922a1076f92732841602b2f09a4",
        "title": "送孙颖贤",
        "author": "曾巩",
        "content": "穰穰秦州铁马群，青衫吾子仕犹屯。\n高谈消长才惊世，藐视公侯行出人。\n古气欲遵奔日月，畏涂曾触滞荆榛。\n明夷夬决应斟酌，自向穷通有屈伸。",
        "dynasty": "宋",
        "collection_info": null
    },
    {
        "uuid": "d8c9bf9a099edcbae987db104d0d2753",
        "title": "送郑州邵资政",
        "author": "曾巩",
        "content": "江夏无双誉，菑川第一才。\n笑谈成黼藻，咳唾落琼瑰。\n紫气锋铓露，青冥羽翼开。\n隽游追幕府，高步集蓬莱。\n探讨篇章洽，研磨术业该。\n九霄新汉邸，万目注梁台。\n选择真儒用，招延急诏催。\n衣冠惊角绮，宾友重邹枚。\n每右横经席，宁虚置醴杯。\n八荒披日月，万里散云雷。\n始去东山榜，俄参北斗魁。\n庙堂奇计得，羌虏鸷心摧。\n帝念人求旧，朝须汝作梅。\n避荣言屡切，请外志难回。\n际海归封略，连吴入剸裁。\n夕冰承命出，昼锦过乡来。\n许国风猷壮，容民宇量恢。\n节旄恩换镇，京室地称陪。\n赐觐亲中扆，通班接上台。\n壶浆空度洧，公位在三槐。",
        "dynasty": "宋",
        "collection_info": null
    },
    {
        "uuid": "b6dcf6439a496f48fb3157cdf8a84136",
        "title": "看花",
        "author": "曾巩",
        "content": "春来日日探花开，紫陌看花始此回。\n欲赋妍华无健笔，拟酬芳景怕深杯。\n但知抖擞红尘去，莫问鬅鬙白髮催。\n更老风情转应少，且邀佳客试徘徊。",
        "dynasty": "宋",
        "collection_info": null
    },
    {
        "uuid": "46805b22f122a3c9470b568f8d8706d8",
        "title": "会稽绝句三首  其一",
        "author": "曾巩",
        "content": "花开日日去看花，迟日犹嫌影易斜。\n莫问会稽山外事，但将歌管醉流霞。",
        "dynasty": "宋",
        "collection_info": null
    },
    {
        "uuid": "319b510f58ae6eec4bfdd9d596d473a4",
        "title": "会稽绝句三首  其二",
        "author": "曾巩",
        "content": "花开日日插花归，酒盏歌喉处处随。\n不是心闲无此乐，莫教门外俗人知。",
        "dynasty": "宋",
        "collection_info": null
    },
    {
        "uuid": "d199bd34147e2bcf49f09c90d10e03fd",
        "title": "会稽绝句三首  其三",
        "author": "曾巩",
        "content": "年年谷雨愁春晚，况是江湖两鬓华。\n欲载一樽乘兴去，不知何处有残花。",
        "dynasty": "宋",
        "collection_info": null
    },
    {
        "uuid": "4640c4888192ff422c1ae45bc696c85b",
        "title": "送任逵度支监嵩山崇福宫",
        "author": "曾巩",
        "content": "汉阳门下士，车骑幕中宾。\n志节初皆壮，风流久更新。\n枢庭承远派，郎位袭清尘。\n雅淡琴声古，温纯玉性真。\n诗书来射策，慈惠起临人。\n淮海褰帷久，褒斜叱驭频。\n政平无横吏，刑省绝冤民。\n汴路扬旌出，吴门拥节巡。\n持权心似水，待物气如春。\n懋德垂承诏，遗荣遽乞身。\n行高宁繫俗，道胜不忧贫。\n北绝分琳馆，西归近紫宸。\n鸿飞开羽翼，骥逸露精神。\n却理烟霞宅，重寻水石邻。\n青嵩销鹤怨，碧洛见鸥驯。\n故友欣联璧，诸儒慕垫巾。\n学兼鸿宝异，兴与赤松亲。\n激劝留方册，惊传动缙绅。\n浮云虽抗意，仄席正逢辰。\n祇恐尊廉退，丁宁致软轮。",
        "dynasty": "宋",
        "collection_info": null
    },
    {
        "uuid": "cf8585e92d729bb90fb1dd5309cbadf7",
        "title": "送赵资政",
        "author": "曾巩",
        "content": "好问逢真主，能言迈古风。\n犯颜天意沃，造膝众情通。\n弹治心忘势，澄清谊匪躬。\n朝廷推指佞，都邑避乘骢。\n白简威方厉，青规遇更隆。\n析符霄汉上，开幕斗牛中。\n里聚追胥息，阶庭讼缿空。\n纪纲官特峻，帷幄地弥崇。\n吏治连城肃，仓储绝塞充。\n锦官清镇俗，玉垒静临戎。\n膏泽涵荒阻，春阳煦滞穷。\n钧衡求隽望，龟筮协渊衷。\n间出千龄合，平居一德同。\n股肱康事力，舟楫济川功。\n远大经纶略，精微献替忠。\n夕冰分外阃，昼锦过江东。\n比户仁声入，提封喜气融。\n信深销众僞，明盛破群蒙。\n正洽讴歌美，俄更节制雄。\n保民追吕尚，分土继逢公。\n淄水移幢碧，牛山驻旆红。\n鱼盐方舸集，绮绣万箱丛。\n少憩驱千骑，行归冠百工。\n衮衣天下咏，岂独是倥侗。",
        "dynasty": "宋",
        "collection_info": null
    },
    {
        "uuid": "4ed0b26dad29e974cb4184508c097658",
        "title": "过高士坊",
        "author": "曾巩",
        "content": "一亩萧然绝世喧，抗怀那肯就笼樊。\n功名晚更为余事，灾异初尝出至言。\n郡阁已空徐孺榻，里人犹识郑公门。\n斯文未丧如繇我，后代当知李仲元。",
        "dynasty": "宋",
        "collection_info": null
    },
    {
        "uuid": "b8808b1eec16a954a8ac931d3af1e678",
        "title": "余杭久旱赵悦道入境之夕四郊雨足二首  其一",
        "author": "曾巩",
        "content": "连章天上乞身闲，笑入吴船拥节还。\n一夜风雷驱旱魃，始知霖雨出人间。",
        "dynasty": "宋",
        "collection_info": null
    },
    {
        "uuid": "b24857d78f81d8ba90337fbdfe496a97",
        "title": "余杭久旱赵悦道入境之夕四郊雨足二首  其二",
        "author": "曾巩",
        "content": "旌旗东下路尘开，六月风云席上回。\n正恐一方人暍死，直将霖雨过江来。",
        "dynasty": "宋",
        "collection_info": null
    },
    {
        "uuid": "d2eb0d6a8ed905536d23650eda9c6123",
        "title": "钱塘上元夜祥符寺陪咨臣郎中丈燕席",
        "author": "曾巩",
        "content": "月明如昼露叶浓，锦帐名郎笑语同。\n金地夜寒消美酒，玉人春困倚东风。\n红云灯火浮沧海，碧水楼台浸远空。\n白髮蹉跎欢意少，强颜犹入少年丛。",
        "dynasty": "宋",
        "collection_info": null
    },
    {
        "uuid": "e4efaee483e45ee3c17ed245973e1ba5",
        "title": "送沈谏议",
        "author": "曾巩",
        "content": "东南经济得时英，方底除书下汉庭。\n将幕鼓旗惊白昼，谏垣冠剑动青冥。\n指撝瓯越归谈笑，镇压江吴出醉醒。\n金鼎盐梅须大用，九霄应已梦仪刑。",
        "dynasty": "宋",
        "collection_info": null
    },
    {
        "uuid": "9c27ae75228d487b0c195a96e4e75bcf",
        "title": "酬王微之汴中见赠",
        "author": "曾巩",
        "content": "黄流浑浑来沙际，佳气葱葱近日边。\n河汉槎虽通远客，蓬莱风未纵归船。\n山城剧饮销红烛，水驿高吟襞彩笺。\n老去相逢情自密，不关清赏合留连。",
        "dynasty": "宋",
        "collection_info": null
    },
    {
        "uuid": "602b8275e93972ddd2b5167fd43aaae6",
        "title": "寄郓州邵资政",
        "author": "曾巩",
        "content": "铅笔雠书客，朱轓守土臣。\n素餐方侧席，黄髮已侵巾。\n喜有山围郭，仍怜水满津。\n清华闲耳目，潇洒长精神。\n秀色秋来重，寒声雨后新。\n宿云当户牖，流月过松筠。\n北圃分殊境，西湖断俗尘。\n渚花红四出，沙鸟翠相亲。\n芡老含珠实，鱼惊跃锦鳞。\n飞梁凌窅渺，虚榭压奫沦。\n岭对横修竹，洲分抱白苹。\n静宜人事拙，闲觉道腴真。\n器小难周物，官微幸庇身。\n簿书偷暇日，杖屦想幽人。\n泝险飞游艇，探奇漾钓缗。\n形縻甘鹤怨，心泰得鸥驯。\n督府恩容久，芳笺讯问频。\n门庭严卫戟，尊俎从华绅。\n却起烟霞兴，还思水石邻。\n自嗤田父乐，那可荐鸿钧。",
        "dynasty": "宋",
        "collection_info": null
    },
    {
        "uuid": "75a37c8f1967dbf122fa9b833a81fe68",
        "title": "和邵资政",
        "author": "曾巩",
        "content": "拂衣久欲求三径，窃食聊须把一麾。\n世路贱贫从所好，老年胸臆固无奇。\n樊笼偶得沧洲趣，芜颣难酬白雪辞。\n督府繇来恩礼厚，每容商也与言诗。",
        "dynasty": "宋",
        "collection_info": null
    },
    {
        "uuid": "ca2b61ff81545821e828b89f1559b4a6",
        "title": "和孔教授",
        "author": "曾巩",
        "content": "治烦方喜众材同，坐啸南阳郡阁中。\n几案有尘书檄简，里闾无事稻粱丰。\n衣冠济济归儒学，俎豆诜诜得古风。\n幸屈异能来助我，敢将颜色在蜚鸿。",
        "dynasty": "宋",
        "collection_info": null
    },
    {
        "uuid": "c926dd5a1bcbc703921c5baaec681a0c",
        "title": "喜雪二首  其一",
        "author": "曾巩",
        "content": "欲休还舞任风吹，断续繁云作阵随。\n已塞茅蹊人起晚，更迷沙渚鸟飞迟。\n混同天地归无迹，润色山川入有为。\n太守不辞留客醉，丰年佳兆可前知。",
        "dynasty": "宋",
        "collection_info": null
    },
    {
        "uuid": "7ee1c72a247fe8b4e373935bfecf375c",
        "title": "喜雪二首  其二",
        "author": "曾巩",
        "content": "杂雨零初急，因风洒更狂。\n英华倾月窟，光气泻天潢。\n宛转花飞密，纡余舞态长。\n化材随大小，成器任圆方。\n秀已滋山国，清尤助水乡。\n色严齐上下，明盛析毫芒。\n润屋情夸诞，埋轮兴激昂。\n收功归泽物，全德在包荒。\n预喜仓箱富，潜知海岳康。\n萧晨迎贺客，歌吹趣传觞。",
        "dynasty": "宋",
        "collection_info": null
    },
    {
        "uuid": "9b1d84fc70d827150f49c8688e8b6d9c",
        "title": "雪后同徐秘丞皇甫节推孔教授北园晚步",
        "author": "曾巩",
        "content": "沙草正黄濒海意，江梅还白故园情。\n循除远水春前急，绕郭空山雪后明。\n林影易斜寒日短，角声吹去暮云平。\n最惭佳客忘形契，肯伴衰翁着屐行。",
        "dynasty": "宋",
        "collection_info": null
    },
    {
        "uuid": "94089f48d5fef5c3040a4d5e4593f802",
        "title": "郡斋即事二首  其一",
        "author": "曾巩",
        "content": "画戟森门宠误蒙，从来田舍一衰翁。\n囷仓穰穰逢康岁，闾里恂恂有古风。\n瞷氏宿奸投海外，伏生新学始山东。\n依然自昔兴王地，长在南阳佳气中。",
        "dynasty": "宋",
        "collection_info": null
    },
    {
        "uuid": "49377bff9384bb2021fbe43805febf95",
        "title": "郡斋即事二首  其二",
        "author": "曾巩",
        "content": "满轩山色长浮黛，绕舍泉声不受尘。\n四境带牛无事日，两衙封印自繇身。\n白羊酒熟初看雪，黄杏花开欲探春。\n总是济南为郡乐，更将诗兴属何人。",
        "dynasty": "宋",
        "collection_info": null
    },
    {
        "uuid": "c660d4b74cf5b7eaf41b5cb780e42c41",
        "title": "忆越中梅",
        "author": "曾巩",
        "content": "浣沙亭北小山梅，兰渚移来手自栽。\n今日旧林冰雪地，泠香幽艷向谁开。",
        "dynasty": "宋",
        "collection_info": null
    },
    {
        "uuid": "f08b0691b682eb5b1755ad8cf6c09d2f",
        "title": "再赋喜雪",
        "author": "曾巩",
        "content": "六花飞舞势蹁跹，点缀寒林态更妍。\n山险龙蛇盘鸟道，野平江海变畬田。\n人狂奔月非关夜，马健乘云别有天。\n况值白羊新酒熟，可能相就庆丰年。",
        "dynasty": "宋",
        "collection_info": null
    },
    {
        "uuid": "c41c5f81ad6168a4b86028354969b355",
        "title": "寄致仕欧阳少师",
        "author": "曾巩",
        "content": "四海文章伯，三朝社稷臣。\n功名垂竹帛，风义动簪绅。\n此道推先觉，诸儒出后尘。\n忘机心皎皎，乐善意循循。\n大略才超古，昌言勇绝人。\n抗怀轻绂冕，沥恳谢陶钧。\n耕稼归莘野，畋渔返渭滨。\n五年清兴属，一日壮图伸。\n北阙恩知旧，东宫命数新。\n鸾凰开羽翼，骥騄放精神。\n旷达林中趣，高闲物外身。\n挥金延故老，置驿候嘉宾。\n主当西湖月，勾留颍水春。\n露寒消鹤怨，沙静见鸥驯。\n酒熟夸浮蚁，书成感获麟。\n激昂疏受晚，冲淡赤松亲。\n龙卧倾时望，鸿冥耸士伦。\n少休均逸豫，独往异沉沦。\n策画咨询急，仪刑瞩想频。\n应须协龟筮，更起为生民。",
        "dynasty": "宋",
        "collection_info": null
    },
    {
        "uuid": "9b624dca8628e43454b7e78c60e51caa",
        "title": "冬夜即事",
        "author": "曾巩",
        "content": "印奁封罢阁铃闲，喜有秋毫免素餐。\n市粟易求仓廪实，邑尨无警里闾安。\n香清一榻氍毹暖，月淡千门霿凇寒。\n闻说丰年从此始，更回笼烛卷帘看。",
        "dynasty": "宋",
        "collection_info": null
    },
    {
        "uuid": "bc4508b621165efd9a35a299d5a1fa19",
        "title": "酬介甫还自舅家书所感",
        "author": "曾巩",
        "content": "旱气满原野，子行归旧庐。\n吁天高未动，望岁了何如。\n荒土欲生火，涸溪容过车。\n民期得霖雨，吾岂灌园蔬。",
        "dynasty": "宋",
        "collection_info": null
    },
    {
        "uuid": "ac6e48437483ee1674b7274278b5a5f5",
        "title": "西湖二首  其一",
        "author": "曾巩",
        "content": "左符千里走东方，喜有西湖六月凉。\n塞上马归终反覆，泰山鸱饱正飞扬。\n懒宜鱼鸟心常静，老觉诗书味更长。\n行到平桥初见日，满川风露紫荷香。",
        "dynasty": "宋",
        "collection_info": null
    },
    {
        "uuid": "fa21dffb79a64fcc5e3060568239989a",
        "title": "西湖二首  其二",
        "author": "曾巩",
        "content": "湖面平随苇岸长，碧天垂影入清光。\n一川风露荷花晓，六月蓬瀛燕坐凉。\n沧海桴浮成旷荡，明河槎上更微茫。\n何须辛苦求人外，自有仙乡在水乡。",
        "dynasty": "宋",
        "collection_info": null
    },
    {
        "uuid": "b29006451696178f5eb8ab8e44015187",
        "title": "早起赴行香",
        "author": "曾巩",
        "content": "枕前听尽小梅花，起见中庭月未斜。\n微破宿云犹度雁，欲深烟柳已藏鸦。\n井轳声急推寒玉，笼烛光繁秉绛纱。\n行到市桥人语密，马头依约对朝霞。",
        "dynasty": "宋",
        "collection_info": null
    },
    {
        "uuid": "03765863939b0c4f990039c8ae462a8e",
        "title": "席上",
        "author": "曾巩",
        "content": "市井萧条烟火微，两衙散后雪深时。\n若无一曲传金盏，争奈衰翁两鬓丝。",
        "dynasty": "宋",
        "collection_info": null
    },
    {
        "uuid": "2ed357b8658714473ab5c05aa079638e",
        "title": "和陈郎中",
        "author": "曾巩",
        "content": "材薄安时甘寂寞，身闲乘兴喜登临。\n每寻香草牵狂思，曾向幽兰费苦吟。\n明月几人非按剑，高山从古少知音。\n数篇清绝赓歌意，默见冯唐异俗心。",
        "dynasty": "宋",
        "collection_info": null
    },
    {
        "uuid": "5bd80ff550cebfb13352b2b5f567f226",
        "title": "雪后",
        "author": "曾巩",
        "content": "雪景鲜妍犹弄色，柳条葱蒨已抽萌。\n风光苒苒流双毂，人事悠悠寄一枰。\n射羿未应今独有，嘲雄何必史能评。\n且将画诺供谈笑，更选名园载酒行。",
        "dynasty": "宋",
        "collection_info": null
    },
    {
        "uuid": "8251218aba9cc722ecc38969059ee487",
        "title": "舜泉",
        "author": "曾巩",
        "content": "山麓旧耕迷故垄，井干余汲见飞泉。\n清涵广陌能成雨，冷浸平湖别有天。\n南狩一时成往事，重华千古似当年。\n更应此水无休歇，余泽人间世世传。",
        "dynasty": "宋",
        "collection_info": null
    },
    {
        "uuid": "858f2c1aeeba35ae3f3931f75ae54e43",
        "title": "阅武堂",
        "author": "曾巩",
        "content": "五朝坏冶归皇极，万里车书共太平。\n胡马不闚光禄塞，汉家常肄羽林兵。\n柳间自诧投壶乐，桑下方安佩犊行。\n高枕四封无一事，腐儒何幸偶专城。",
        "dynasty": "宋",
        "collection_info": null
    },
    {
        "uuid": "bd430d383adf80c8afcb749a161fa31a",
        "title": "环波亭",
        "author": "曾巩",
        "content": "水心还有拂云堆，日日应须把酒杯。\n杨柳巧含烟景合，芙蓉争带露华开。\n城头山色相围出，檐底波声四面来。\n谁信瀛洲未归去，两州俱得小蓬莱。",
        "dynasty": "宋",
        "collection_info": null
    },
    {
        "uuid": "2cadebe3fae113e295f4537f2e42d268",
        "title": "鹊山亭",
        "author": "曾巩",
        "content": "大亭孤起压城颠，屋角峨峨插紫烟。\n泺水飞绡来野岸，鹊山浮黛入晴天。\n少陵骚雅今谁和，东海风流世谩传。\n太守自吟还自笑，归来乘月尚留连。",
        "dynasty": "宋",
        "collection_info": null
    },
    {
        "uuid": "8bbe15ca1118277f35a2cfd3f6e712ac",
        "title": "芍药厅",
        "author": "曾巩",
        "content": "小碧阑干四月天，露红烟紫不胜妍。\n肯为云住阳台女，恐逐风飞饰室仙。\n洧外送归情放荡，省中番直势拘挛。\n何如萧洒山城守，浅酌清吟济水边。",
        "dynasty": "宋",
        "collection_info": null
    },
    {
        "uuid": "c24f9bf02e0457c0cc5a76234894d5c9",
        "title": "水香亭",
        "author": "曾巩",
        "content": "临池飞构鬰岧峣，櫺槛无风影自摇。\n群玉过林抽翠竹，双虹垂岸跨平桥。\n烦依美藻鱼争饵，清见寒沙水满桡。\n莫问荷花开几曲，但知行处异香飘。",
        "dynasty": "宋",
        "collection_info": null
    },
    {
        "uuid": "ddd4125445e4e577aaf50835d3c13812",
        "title": "静化堂",
        "author": "曾巩",
        "content": "修檐䡾䡾背成阴，行尽松篁一径深。\n好鸟自飞还自下，白云无事亦无心。\n客来但饮平阳酒，衙退常携靖节琴。\n世路人情方扰扰，一游须抵万黄金。",
        "dynasty": "宋",
        "collection_info": null
    },
    {
        "uuid": "5ff35fbf726579ccffd07708814f7d50",
        "title": "仁风厅",
        "author": "曾巩",
        "content": "凛凛风生寄此堂，尘埃消尽兴何长。\n朱丝鼓舞逢千载，白羽吹扬慰一方。\n已散浮云沧海上，更飞霖雨泰山傍。\n谁知万物心焦日，独对松筠四座凉。",
        "dynasty": "宋",
        "collection_info": null
    },
    {
        "uuid": "9a9ddc9043d232ff52724a97ab1f6541",
        "title": "阅武堂下新渠",
        "author": "曾巩",
        "content": "方渠新凿北林开，流水遥经画阁来。\n洗耳厌闻夸势利，濯缨羞去傍尘埃。\n不忧待月干诗笔，已欲看华泛酒杯。\n却忆虎溪桥上过，夜凉临砌尚徘徊。",
        "dynasty": "宋",
        "collection_info": null
    },
    {
        "uuid": "a96ef1f99f368ec215fc9eb0ba7c27f9",
        "title": "凝香斋",
        "author": "曾巩",
        "content": "每觉西斋景最幽，不知官是古诸侯。\n一尊风月身无事，千里耕桑岁有秋。\n云水醒心鸣好鸟，玉沙清耳漱寒流。\n沉烟细细临黄卷，疑在香炉最上头。",
        "dynasty": "宋",
        "collection_info": null
    },
    {
        "uuid": "11e1c75f2cdfb6f92d931b030024f57e",
        "title": "北渚亭",
        "author": "曾巩",
        "content": "四楹虚彻地无邻，断送孤高与使君。\n午夜坐临沧海日，半天吟看泰山云。\n青徐气接川原秀，常碣风连草木熏。\n莫笑一樽留恋久，下阶尘土便纷纷。",
        "dynasty": "宋",
        "collection_info": null
    },
    {
        "uuid": "a96f6db31d35a42f4ee98d9c4d00bb05",
        "title": "芙蓉桥",
        "author": "曾巩",
        "content": "雁翅横连杜若洲，碧阑干影在中流。\n蓬莱日日游人到，谁道仙风解引舟。",
        "dynasty": "宋",
        "collection_info": null
    },
    {
        "uuid": "ae7ecc655a70647691d018d11d5f330a",
        "title": "百花台",
        "author": "曾巩",
        "content": "烟波与客同樽酒，风月全家上采舟。\n莫问台前花远近，试看何似武陵游。",
        "dynasty": "宋",
        "collection_info": null
    },
    {
        "uuid": "8296fccb2d068095ec633ab001af4668",
        "title": "次道子中书问归期",
        "author": "曾巩",
        "content": "窃食东州岁未期，蓬莱人问几时归。\n凭阑到处临清泚，开阁终朝对翠微。\n两印每闲军市静，双旌多偃送迎稀。\n一枝数粒身安稳，不羡云鹏九万飞。",
        "dynasty": "宋",
        "collection_info": null
    },
    {
        "uuid": "05952da264fb06d5b3c1e6a1f64be4c4",
        "title": "霿凇",
        "author": "曾巩",
        "content": "园林初日静无风，霿凇花开处处同。\n记得集英深殿裏，舞人齐插玉笼𩭤。",
        "dynasty": "宋",
        "collection_info": null
    },
    {
        "uuid": "3dddba412e0cd903fd085b19a5d3378e",
        "title": "正月六日雪霁",
        "author": "曾巩",
        "content": "雪消山水见精神，满眼东风送早春。\n明日杏园应烂熳，便须期约看花人。",
        "dynasty": "宋",
        "collection_info": null
    },
    {
        "uuid": "b967a0f2df157e9927739c4f11182931",
        "title": "寄顾子敦",
        "author": "曾巩",
        "content": "清旷亭边雁欲回，南湖分浪入城来。\n空山过腊犹藏雪，野岸先春已放梅。\n三径未归聊自适，一尊寻胜每同开。\n如今试想长松下，玉麈高谈岂易陪。",
        "dynasty": "宋",
        "collection_info": null
    },
    {
        "uuid": "d0651dbf5f638e41261463388d007bc2",
        "title": "二月八日北城闲步",
        "author": "曾巩",
        "content": "土膏初动麦苗青，饱食城头信意行。\n便起高亭临北渚，欲乘长日劝春耕。",
        "dynasty": "宋",
        "collection_info": null
    },
    {
        "uuid": "6686e0530c89791b23eb48d7c228dc80",
        "title": "咏柳",
        "author": "曾巩",
        "content": "乱条犹未变初黄，倚得东风势便狂。\n解把飞花蒙日月，不知天地有清霜。",
        "dynasty": "宋",
        "collection_info": null
    },
    {
        "uuid": "3653318c19b86a308a1163dc2fae3061",
        "title": "北园会客不饮",
        "author": "曾巩",
        "content": "画桥南北水西东，高下花枝绿间红。\n殢得春风人尽醉，独醒谁似白头翁。",
        "dynasty": "宋",
        "collection_info": null
    },
    {
        "uuid": "da75df822c472e6de5dbf556a43c13f9",
        "title": "西湖纳凉",
        "author": "曾巩",
        "content": "问吾何处避炎蒸，十顷西湖照眼明。\n鱼戏一篙新浪满，鸟啼千步绿阴成。\n虹腰隠隠松桥出，鹢首峨峨画舫行。\n最喜晚凉风月好，紫荷香裏听泉声。",
        "dynasty": "宋",
        "collection_info": null
    },
    {
        "uuid": "05e24b1f0c2bb21d775802692c87700a",
        "title": "喜雨",
        "author": "曾巩",
        "content": "偶徇一官偷禄计，便怀千里长人忧。\n桑间举箔蚕初茧，陇上挥镰麦已秋。\n更喜风雷生北极，顿驱云雨出灵湫。\n从今菽粟非虚祷，会见瓯窭果满篝。",
        "dynasty": "宋",
        "collection_info": null
    },
    {
        "uuid": "54cb17bb2008155612009ee26ea5a398",
        "title": "雨后环波亭次韵 次李秀才得鱼字韵",
        "author": "曾巩",
        "content": "候月已知星好雨，卜年方喜梦维鱼。\n从今拨置庭中事，最喜西轩睡枕书。",
        "dynasty": "宋",
        "collection_info": null
    },
    {
        "uuid": "db3637c12eeb2afe3e28215922d2397b",
        "title": "雨后环波亭次韵 次绾得风字韵",
        "author": "曾巩",
        "content": "荷芰东西鱼映叶，樵舟朝暮客乘风。\n清泉雨后分毛髮，何必南湖是镜中。",
        "dynasty": "宋",
        "collection_info": null
    },
    {
        "uuid": "23fe0d91d4a90e3afc9beafa86111c93",
        "title": "雨后环波亭次韵 次维得禽字韵",
        "author": "曾巩",
        "content": "黄蜀葵开收宿雨，紫桑椹熟啭新禽。\n看花弄水非无事，犹胜纷纷别用心。",
        "dynasty": "宋",
        "collection_info": null
    },
    {
        "uuid": "f2ef40a7549ac6af625a00817dd2bba4",
        "title": "雨后环波亭次韵 次综得花字韵",
        "author": "曾巩",
        "content": "丹杏一番收美实，绿荷无数放新花。\n西湖雨后清心目，坐到城头泊暝鸦。",
        "dynasty": "宋",
        "collection_info": null
    },
    {
        "uuid": "704588927696b863c8b691df213f94bd",
        "title": "去年久旱六月十三日入境得雨今年復旱得雨亦六月十三日也",
        "author": "曾巩",
        "content": "去年六月焦原雨，入得东州第一朝。\n今日看云旧时节，又来农畔听萧萧。",
        "dynasty": "宋",
        "collection_info": null
    },
    {
        "uuid": "ef0f3e620d0705b9a8eaf94b19763cbf",
        "title": "到郡一年",
        "author": "曾巩",
        "content": "薄材何幸拥朱轩，窃食东州已一年。\n陇上雨余看麦秀，桑间日永问蚕眠。\n官名虽冗身无累，心事长闲地自偏。\n祇恐再期官满去，每来湖岸合留连。",
        "dynasty": "宋",
        "collection_info": null
    },
    {
        "uuid": "e69b23e7de900323b77017bc7a334ea8",
        "title": "孔教授张法曹以曾论荐特示长笺",
        "author": "曾巩",
        "content": "绿髮朱颜两少年，出伦清誉每相先。\n壁中字为时人考，圯上书从老父传。\n泮水笑谈邀法饮，高斋闲燕属佳篇。\n衰翁厚幸怀双璧，更起狂心慕荐贤。",
        "dynasty": "宋",
        "collection_info": null
    },
    {
        "uuid": "9948e63733e21440476d363d6f0834d6",
        "title": "酬强几圣",
        "author": "曾巩",
        "content": "俯仰林泉绕舍清，经年闲卧济南城。\n山田雨足心无事，水榭华开眼更明。\n新霁烟云飞观出，晚凉歌吹画桥横。\n寄声裴令樽前客，祇欠高谈一座倾。",
        "dynasty": "宋",
        "collection_info": null
    },
    {
        "uuid": "d4e8612d3ab6ed160be3373a4cd970c0",
        "title": "人情",
        "author": "曾巩",
        "content": "人情当面蔽山丘，谁可论心向白头。\n天禄阁非真学士，玉麟符是假诸侯。\n诗书落落成孤论，耕钓依依忆旧游。\n早晚抽簪江海去，笑将风月上扁舟。",
        "dynasty": "宋",
        "collection_info": null
    },
    {
        "uuid": "0d7faa1485bb2fa466338b2bbf751b0f",
        "title": "寄王乐道",
        "author": "曾巩",
        "content": "荆州南走困尘埃，应喜文章意自开。\n明世正逢多事日，要涂须用出伦材。\n不回霜雪天应惜，未得风云众忍摧。\n若向沙头弔杜甫，近诗悬望自书来。",
        "dynasty": "宋",
        "collection_info": null
    },
    {
        "uuid": "1f5082f5369b4db345a2dd74af104100",
        "title": "戏书",
        "author": "曾巩",
        "content": "集贤自笑文章少，为郡谁言乐事多。\n报答书题亲笔砚，逢迎使客听笙歌。\n一心了了无人语，两鬓萧萧奈老何。\n还有不随流俗处，秋毫无累损天和。",
        "dynasty": "宋",
        "collection_info": null
    },
    {
        "uuid": "681094f3c7b973d5d3e8c8b9a242dac7",
        "title": "赠张济",
        "author": "曾巩",
        "content": "忆初兰渚访沉沦，一亩萧然里舍贫。\n节行久穷弥好古，文章垂老更惊人。\n诗书就我论新意，冠剑投谁拂旧尘。\n山驿荒凉烦枉道，一觞相属莫嫌频。",
        "dynasty": "宋",
        "collection_info": null
    },
    {
        "uuid": "18b195c5412e2d3ab407f94bf99694f4",
        "title": "北渚亭雨中",
        "author": "曾巩",
        "content": "振衣已出尘土外，卷箔更当风雨间。\n泉声渐落石沟涧，云气迥压金舆山。\n寒沙漠漠鸟飞去，野路悠悠人自还。\n耕桑千里正无事，况有樽酒聊开颜。",
        "dynasty": "宋",
        "collection_info": null
    },
    {
        "uuid": "283b43096a51589d059295a6a8aca3d6",
        "title": "送赵资政",
        "author": "曾巩",
        "content": "镇抚西南众望倾，玉书天上辍持衡。\n春风不觉岷山远，和气还从锦水生。\n学舍却寻余教在，棠郊应喜旧阴成。\n归来促召调炉冶，莫为儿童竹马迎。",
        "dynasty": "宋",
        "collection_info": null
    },
    {
        "uuid": "4cedee9dcf1db8150a83018c91df6379",
        "title": "趵突泉",
        "author": "曾巩",
        "content": "一派遥从玉水分，暗来都洒历山尘。\n滋荣冬茹温常早，润泽春茶味更真。\n已觉路傍行似鑑，最怜沙际涌如轮。\n曾成齐鲁封疆会，况託娥英诧世人。",
        "dynasty": "宋",
        "collection_info": null
    },
    {
        "uuid": "90a2a6d621d3ac7862287d9a87812ad8",
        "title": "金线泉",
        "author": "曾巩",
        "content": "玉甃常浮灏气鲜，金丝不定路南泉。\n云依美藻争成缕，月照寒漪巧上弦。\n已绕渚花红灼灼，更萦沙竹翠娟娟。\n无风到底尘埃尽，界破冰绡一片天。",
        "dynasty": "宋",
        "collection_info": null
    },
    {
        "uuid": "c32127cef38796feaf33b0805eabebd6",
        "title": "北池小会",
        "author": "曾巩",
        "content": "笑语从容酒慢巡，笙歌随赏北池春。\n波间镂槛花迷眼，沙际朱桥柳拂人。\n金缕暗移泉溜急，银簧相合鸟声新。\n幸时无事须行乐，物外干坤一点尘。",
        "dynasty": "宋",
        "collection_info": null
    },
    {
        "uuid": "e903ae04eead75f90f06fe3beee51a39",
        "title": "送韩廷评",
        "author": "曾巩",
        "content": "谢庭冠盖旧追寻，僻郡相从喜更深。\n进道由来轻拱璧，传经知不羡籝金。\n骐骝要试风沙远，竹柏须忘霰雪侵。\n别后壮怀应努力，白头倾耳听徽音。",
        "dynasty": "宋",
        "collection_info": null
    },
    {
        "uuid": "8c14ef336e53c54e1e46833757aebd7c",
        "title": "寄孙莘老湖州墨妙亭",
        "author": "曾巩",
        "content": "隆名盛位知难久，壮字丰碑亦易亡。\n枣木已非真篆刻，色丝空喜好文章。\n岘山汉水成虚掷，大厦深檐且秘藏。\n好事今推霅溪守，故开新馆集琳琅。",
        "dynasty": "宋",
        "collection_info": null
    },
    {
        "uuid": "e8b986dd23922c65bc920e2ce6917752",
        "title": "鹊山",
        "author": "曾巩",
        "content": "一峰孤起势崔嵬，秀色挼蓝入酒杯。\n灵药已从清露得，平湖长泛宿云回。\n翰林明月舟中过，司马虚亭竹外开。\n我亦退公思蜡屐，会看归路送人来。",
        "dynasty": "宋",
        "collection_info": null
    },
    {
        "uuid": "188a22f896f2b864de275690defcc819",
        "title": "华不注山",
        "author": "曾巩",
        "content": "虎牙千仞立巉巉，峻拔遥临济水南。\n翠岭嫩岚晴可掇，金舆陈迹久谁探。\n高标特起青云近，壮士三周战气酣。\n丑父遗忠无处问，空余一掬野泉甘。",
        "dynasty": "宋",
        "collection_info": null
    },
    {
        "uuid": "06f56495233c737f19c74ae09faa6fef",
        "title": "灵岩寺兼简重元长老二刘居士",
        "author": "曾巩",
        "content": "法定禅房临峭谷，辟支灵塔冠层峦。\n轩窗势耸云林合，钟磬声高鸟道盘。\n白鹤已飞泉自涌，青龙无迹洞常寒。\n更闻雷远相从乐，世道嚣尘岂可干。",
        "dynasty": "宋",
        "collection_info": null
    },
    {
        "uuid": "4c25ebe12f5ab9a98e09cd5e7d2738ad",
        "title": "和孔平仲",
        "author": "曾巩",
        "content": "园池方喜共追寻，正是槐榆夹路阴。\n双烛纵谈樽酒绿，一枰销日纸窗深。\n波涛万字惊人笔，尘土千钟异俗心。\n佳句从来知寡和，愧将沙砾报黄金。",
        "dynasty": "宋",
        "collection_info": null
    },
    {
        "uuid": "8c703e417867cf6687d1fcc567eaf3fc",
        "title": "郡楼",
        "author": "曾巩",
        "content": "满眼青山更上楼，偶携闲客此闲游。\n飞花不尽随风起，野水无边带雨流。\n怀旧有情惟社燕，忘机相得更沙鸥。\n黄金驷马皆尘土，莫靳当欢酒百瓯。",
        "dynasty": "宋",
        "collection_info": null
    },
    {
        "uuid": "4944a2e18837ac8cef4e44a401f5d5d9",
        "title": "鲍山",
        "author": "曾巩",
        "content": "云中一点鲍山青，东望能令两眼明。\n若道人心是矛戟，山前那得叔牙城。",
        "dynasty": "宋",
        "collection_info": null
    },
    {
        "uuid": "139214b87e6995c506e2d4e9a6dc94cf",
        "title": "郓州新堂",
        "author": "曾巩",
        "content": "百尺丰堂汶水滨，鲁侯清燕此逡巡。\n溪寒素砾偏宜月，壁莹黄金不受尘。\n引客笙歌行处是，赏心花木四时新。\n未应久作林泉主，天子今思旧学臣。",
        "dynasty": "宋",
        "collection_info": null
    },
    {
        "uuid": "bb7393d946cbca3ba6d30c72f565722b",
        "title": "垓下",
        "author": "曾巩",
        "content": "三杰同归汉道兴，拔山余力尔徒矜。\n泫然垓下真儿女，不悟当从一范增。",
        "dynasty": "宋",
        "collection_info": null
    },
    {
        "uuid": "3cffec3024ef633fdf6d520ff48f2d27",
        "title": "离齐州后五首  其一",
        "author": "曾巩",
        "content": "云帆十幅顺风行，卧听随船白浪声。\n好在西湖波上月，酒醒还到纸窗明。",
        "dynasty": "宋",
        "collection_info": null
    },
    {
        "uuid": "7ea9f1d913b05e78e56dbbd803de4070",
        "title": "离齐州后五首  其二",
        "author": "曾巩",
        "content": "画船终日扒沙行，已去齐州一月程。\n千里相随是明月，水西亭上一般明。",
        "dynasty": "宋",
        "collection_info": null
    },
    {
        "uuid": "b1c97be5ba3e7a4290882d883688c6cf",
        "title": "离齐州后五首  其三",
        "author": "曾巩",
        "content": "文犀剡剡穿林笋，翠靥田田出水荷。\n正是西亭销暑日，却将离恨寄烟波。",
        "dynasty": "宋",
        "collection_info": null
    },
    {
        "uuid": "972ae9cc3de50a333ddcb59f4f35cb50",
        "title": "离齐州后五首  其四",
        "author": "曾巩",
        "content": "将家须向习池游，难放西湖十顷秋。\n从此七桥风与月，梦魂长到木兰舟。",
        "dynasty": "宋",
        "collection_info": null
    },
    {
        "uuid": "f26b9c3268d0d7b61120150c3e23497d",
        "title": "离齐州后五首  其五",
        "author": "曾巩",
        "content": "荷气夜凉生枕席，水声秋醉入帘帏。\n一帆千里空回首，寂寞船窗祇自知。",
        "dynasty": "宋",
        "collection_info": null
    },
    {
        "uuid": "1dc5797c015431c9e307fc94ec7b5b70",
        "title": "寄齐州同官",
        "author": "曾巩",
        "content": "西湖一曲舞霓裳，劝客花前白玉觞。\n谁对七桥今夜月，有情千里不相忘。",
        "dynasty": "宋",
        "collection_info": null
    },
    {
        "uuid": "85b6e4b3b8ba7604409e78dd7b4ff705",
        "title": "庭桧呈蒋颖叔",
        "author": "曾巩",
        "content": "樛枝高下秀森森，曾寄名卿异俗心。\n草舍一时成往事，松身千尺见新阴。\n声清不受笙竽杂，气劲能遗霰雪侵。\n汉节从来纵真赏，谢庭兰玉载芳音。",
        "dynasty": "宋",
        "collection_info": null
    },
    {
        "uuid": "217b61e94d9c159bbccbba6b3e58520c",
        "title": "甘露寺多景楼",
        "author": "曾巩",
        "content": "欲收嘉景此楼中，徙倚阑干四望通。\n云乱水光浮紫翠，天含山气入青红。\n一川钟呗淮南月，万里帆樯海外风。\n老去衣衿尘土在，祇将心目羡冥鸿。",
        "dynasty": "宋",
        "collection_info": null
    },
    {
        "uuid": "635c12f6e07eff7744abce4b02a07e95",
        "title": "孙少述示近诗兼仰高致",
        "author": "曾巩",
        "content": "大句闳篇久擅场，一函初得胜琳琅。\n少陵雅健材孤出，彭泽清闲兴最长。\n世外麒麟谁可繫，云中鸿雁本高翔。\n白头多病襄阳守，展卷临风欲自强。",
        "dynasty": "宋",
        "collection_info": null
    },
    {
        "uuid": "fbd8e308bc8f37535d52f9cb24e567ee",
        "title": "金山寺",
        "author": "曾巩",
        "content": "尘外岧峣鹫岭宫，架虚排险出青红。\n林光巧转沧波上，海色遥涵白日东。\n夜静神龙听呪食，秋深苍鹘起抟风。\n连荆控蜀长江水，尽在回廊顾盼中。",
        "dynasty": "宋",
        "collection_info": null
    },
    {
        "uuid": "50db25eac976395fd7059a24001e12bc",
        "title": "水西亭书事",
        "author": "曾巩",
        "content": "一番雨熟林间杏，四面风开水上花。\n岸尽龙鳞盘翠篠，溪深鰲背露晴沙。\n陇头刈麦催行馌，桑下缲丝急转车。\n总是白头官长事，莫嫌粗俗向人夸。",
        "dynasty": "宋",
        "collection_info": null
    },
    {
        "uuid": "bf5bcb00e86e21b206471212b85f5d57",
        "title": "高邮逢人约襄阳之游",
        "author": "曾巩",
        "content": "一川风月高邮夜，玉麈清谈画鹢舟。\n未把迂疏笑山简，更须同上习池游。",
        "dynasty": "宋",
        "collection_info": null
    },
    {
        "uuid": "ce13490e03fc60c290bc3dc1007a72aa",
        "title": "彭城道中",
        "author": "曾巩",
        "content": "百步洪声潦退初，白沙新岸凑舟车。\n一时屠钓英雄尽，千载河山战伐余。\n楚汉旧歌流俚耳，韩彭遗壁冠荒墟。\n可怜马上纵横略，只在邳桥一卷书。",
        "dynasty": "宋",
        "collection_info": null
    },
    {
        "uuid": "be08628f9d463f51988dcdf09b6193ad",
        "title": "送程殿丞还朝",
        "author": "曾巩",
        "content": "如云青髮拥朝簪，佳誉喧喧动士林。\n自重肯悲三献玉，不欺常慎四知金。\n芝兰秀出清门盛，鸿鹭翻飞紫殿深。\n别后斋中挂尘榻，更将梁甫向谁吟。",
        "dynasty": "宋",
        "collection_info": null
    },
    {
        "uuid": "8a20a8b50eda84a04ab0931ba7c9ab44",
        "title": "送高秘丞",
        "author": "曾巩",
        "content": "簿书壅处精神健，风俗浇时质性淳。\n公退种花常满县，政成驯雉不惊人。\n指麾细柳通河外，歌咏甘棠付汉滨。\n惆怅不能留自助，谩将樽酒驻车轮。",
        "dynasty": "宋",
        "collection_info": null
    },
    {
        "uuid": "92c3a420cae48be5709d6d8ffa86392e",
        "title": "康定军使高秘丞自襄阳司农寺勾业寺丞自光化相继迁拜签判程殿丞受代还朝预有惜别之意辄书长句奉呈",
        "author": "曾巩",
        "content": "千里分符汉上城，为僚方喜得时英。\n已无楚泽行吟意，便有南阳坐啸名。\n骥力用来精爽紧，鹓行归去羽翰轻。\n须知别后狂山简，梦寐清谈鄙吝生。",
        "dynasty": "宋",
        "collection_info": null
    },
    {
        "uuid": "d179d0d2d55862f57d96734014874d4f",
        "title": "雨中王驾部席上",
        "author": "曾巩",
        "content": "鸠呼连日始成阴，薄雨聊宽望岁心。\n浴雁野塘新浪细，藏鸦宫柳嫩条深。\n春寒巧放花迟发，人老嗟辞酒满斟。\n英隽并游知最幸，名园偷暇更追寻。",
        "dynasty": "宋",
        "collection_info": null
    },
    {
        "uuid": "f7d38e7446d55bc61010f1a2474a4037",
        "title": "赠张伯常之郢见过因话荆楚故事仍贶佳什",
        "author": "曾巩",
        "content": "一见心亲十载前，相望南北久茫然。\n喜倾白髮论文酒，重访清江下濑船。\n志大肯同悲抱璞，识高宁许笑求田。\n已闚品藻传荆楚，更味阳春白雪篇。",
        "dynasty": "宋",
        "collection_info": null
    },
    {
        "uuid": "96dc2a58d6905fb0a9389972dc6c3091",
        "title": "伯常少留别业寄诗索酒因以奉报",
        "author": "曾巩",
        "content": "未拥双驺谒汉庭，暂留车马憩林垧。\n多情置驿邀佳客，好事磨铅勘旧经。\n芳草连门三径远，朝云临幌数峰青。\n春醪有禁无繇寄，谁为江潭访独醒。",
        "dynasty": "宋",
        "collection_info": null
    },
    {
        "uuid": "d211ce80cc46738a454c13e0b0e38601",
        "title": "赠黄降自宜城赴官许昌",
        "author": "曾巩",
        "content": "所学从谁得最完，豫章新出已难攀。\n不摇声利心能定，欲正哇淫手自删。\n颍水珠玑来席上，鄢城桃李在人间。\n高斋挂榻骊歌后，坐守尘编少往还。",
        "dynasty": "宋",
        "collection_info": null
    },
    {
        "uuid": "1e281e051328e1bfa69f9f43361e3030",
        "title": "招泽甫竹亭闲话",
        "author": "曾巩",
        "content": "偶归塞马应何定，粒食鹪鹩颇自安。\n云压楚山春后雪，风吹襄水坐来寒。\n诗豪已分材难强，酒圣还谙量未宽。\n頼有佳宾堪下榻，且将清话对檀栾。",
        "dynasty": "宋",
        "collection_info": null
    },
    {
        "uuid": "687696441de0a8393812ff291931ced8",
        "title": "和郑微之",
        "author": "曾巩",
        "content": "故人容下榻，清宴得传杯。\n地秀偏宜竹，天寒未见梅。\n云林千嶂出，烟艇一帆开。\n且醉休言别，归期信召催。",
        "dynasty": "宋",
        "collection_info": null
    },
    {
        "uuid": "eb9f6d052b7b9f18517c8ff2a258851a",
        "title": "送陈世修",
        "author": "曾巩",
        "content": "沙渚鸿飞入楚云，远林樵爨宿烟昏。\n娟娟野菊经秋淡，漠漠沧江带雨浑。\n归路赏心应驻节，客亭离思暂开樽。\n莫嗟问俗淹翔久，从此频繁不次恩。",
        "dynasty": "宋",
        "collection_info": null
    },
    {
        "uuid": "9778e9b71e066c6c923bdfe298b9d9e5",
        "title": "和张伯常自郢中将及敝境先寄长句",
        "author": "曾巩",
        "content": "拔薤威名高外服，握兰风力冠中台。\n好音忽有双鱼至，喜气遥知五马来。\n梨颗玉腴含雨重，菊房金粉傍寒开。\n池边且欲留同醉，思拙难酬白雪才。",
        "dynasty": "宋",
        "collection_info": null
    },
    {
        "uuid": "f1524de8a5ab1ce37703d3652e1a1b3a",
        "title": "和张伯常岘山亭晚起元韵",
        "author": "曾巩",
        "content": "挥手红尘意浩然，夙兴招客与扳联。\n烟云秀发春前地，草木清含雪后天。\n已卜耕桑临富水，暂抛鱼鸟去伊川。\n更追羊杜经行乐，况有风骚是谪仙。",
        "dynasty": "宋",
        "collection_info": null
    },
    {
        "uuid": "2119ffc03812f7d62e714121c896bc3e",
        "title": "岘山亭置酒",
        "author": "曾巩",
        "content": "石磴萦回入杳冥，筠松高下簇虚亭。\n春归野路梅争白，雪尽沙田麦正青。\n马窟飞云临画栋，凤林斜日照疏櫺。\n长年酒量殊山简，却上篮舆恨独醒。",
        "dynasty": "宋",
        "collection_info": null
    },
    {
        "uuid": "3eee9419557c6892ef3ef984143d0d89",
        "title": "韩魏公挽歌词二首  其一",
        "author": "曾巩",
        "content": "堂堂风骨气如春，衮服貂冠社稷臣。\n天上立谈迎白日，握中随物转洪钧。\n忽骑箕尾精灵远，长誓山河宠数新。\n万里耕桑无一事，三朝功德在生民。",
        "dynasty": "宋",
        "collection_info": null
    },
    {
        "uuid": "3d89b2b0921102c13c4e859498878d15",
        "title": "韩魏公挽歌词二首  其二",
        "author": "曾巩",
        "content": "锱铢赤舄无骄志，咳唾黄金有古风。\n覆冒荒遐知大度，委蛇艰急见孤忠。\n谋谟邴魏丹青力，拥立昭宣柱石功。\n御笔新诗在新陇，哀荣谁得似初终。",
        "dynasty": "宋",
        "collection_info": null
    },
    {
        "uuid": "ec04de508f0c9ef66ccc088cd6f28d47",
        "title": "酬吴仲庶龙图暮春感怀",
        "author": "曾巩",
        "content": "琐闱延阁腹心臣，籍甚声华动缙绅。\n药石言行天下雨，袴襦恩达国中春。\n召南去后余思在，纶氏归来壮志新。\n莫为流年嗟白髮，济时须仗老成人。",
        "dynasty": "宋",
        "collection_info": null
    },
    {
        "uuid": "58a2efd0d6e335a4ec86d93f4a2c660e",
        "title": "陈君式恭轩",
        "author": "曾巩",
        "content": "不要墙头俗眼看，故开苍藓种檀栾。\n虚心得处从天性，劲节知来在岁寒。\n叶养风烟夸酒美，枝留冰雪送歌残。\n名郎感慕同桑梓，手植依然一亩宽。",
        "dynasty": "宋",
        "collection_info": null
    },
    {
        "uuid": "6a2224e28707d49de2f2ff847ae31445",
        "title": "僧正倚大师庵居",
        "author": "曾巩",
        "content": "兰裓方袍振锡回，结茅萧寺远尘埃。\n五峰日破朝云出，三谷花浮涧水来。\n风散异香禅榻静，鸟窥清呗法筵开。\n因过旧国枌榆地，松麈高谈喜暂陪。",
        "dynasty": "宋",
        "collection_info": null
    },
    {
        "uuid": "e9eefa43aa279f9e3e068dd26323c75b",
        "title": "以白山茶寄吴仲庶见贶佳篇依韵和酬",
        "author": "曾巩",
        "content": "山茶纯白是天真，筠笼封题摘尚新。\n秀色未饶三谷雪，清香先得五峰春。\n琼花散漫情终荡，玉蕊萧条迹更尘。\n远寄一枝随驿使，欲分芳种恨无因。",
        "dynasty": "宋",
        "collection_info": null
    },
    {
        "uuid": "6526aed6dddd2f09a19edbe08ce1e2c5",
        "title": "酬江西运使蒋颖叔",
        "author": "曾巩",
        "content": "收科同日曳华裾，砉划惊闻刃有余。\n骢马已腾双阙路，木牛还实太仓储。\n多歧易感千名别，置袖空荣一纸书。\n欲佩左符瓯越去，更从南斗望单车。",
        "dynasty": "宋",
        "collection_info": null
    },
    {
        "uuid": "5b7074288e7b622cd036f26d2c91da41",
        "title": "刁景纯挽歌词二章  其一",
        "author": "曾巩",
        "content": "史观郎闱得谢归，桓桓筋力未全衰。\n园林笑傲笙歌拥，山水追寻几杖随。\n尺牍百封虚有意，文章十帙更传谁。\n余花自出藏春坞，一点青灯照繐帷。",
        "dynasty": "宋",
        "collection_info": null
    },
    {
        "uuid": "14b78186d1fa59bc078d13633fcf0dfb",
        "title": "刁景纯挽歌词二章  其二",
        "author": "曾巩",
        "content": "八十登高步更轻，殷勤爱客是平生。\n能临缓急敦风谊，不向炎凉逐世情。\n北岳云烟思抗志，东门冠盖羡遗荣。\n可怜昨日壶觞地，呜咽唯闻薤露声。",
        "dynasty": "宋",
        "collection_info": null
    },
    {
        "uuid": "46260f27713bfa816a5847310d0a0196",
        "title": "寄留交代元子发",
        "author": "曾巩",
        "content": "青云宝构虽同直，白髮鱼符各未归。\n倚玉讵应公论许，续貂还恐邑人非。\n莫辞海畔留连久，须惜天涯故旧稀。\n预想明年双节召，九霄鹏翼看横飞。",
        "dynasty": "宋",
        "collection_info": null
    },
    {
        "uuid": "71ecf1c039938acff4e71933342a6568",
        "title": "游东山示客",
        "author": "曾巩",
        "content": "虞寄庵余藓径通，满山台殿出青红。\n难逢堆案文书少，偶见凭栏笑语同。\n梅粉巧含溪上雪，柳黄微破日边风。\n从今准拟频行乐，日伴樽前白髮翁。",
        "dynasty": "宋",
        "collection_info": null
    },
    {
        "uuid": "59ca2617cf6bd369f00aa2dd9c144315",
        "title": "大乘寺",
        "author": "曾巩",
        "content": "行春门外是东山，篮轝宁辞数往还。\n溪上鹿随人去远，洞中花照水长闲。\n楼台势出尘埃外，钟磬声来缥缈间。\n自笑粗官偷暇日，暂携妻子一开颜。",
        "dynasty": "宋",
        "collection_info": null
    },
    {
        "uuid": "ea69ba84169f47ab9b893339e8fc60ef",
        "title": "圣泉寺",
        "author": "曾巩",
        "content": "笑问并儿一举鞭，亦逢佳景暂留连。\n青冥日抱山腰阁，碧野云含石眼泉。\n蹑屐路通林北寺，落帆门繫海东船。\n闽王旧事今何在，惟有村村供佛田。",
        "dynasty": "宋",
        "collection_info": null
    },
    {
        "uuid": "fd830f6eb8d6fcdf61feb30bc550b083",
        "title": "昇山灵岩寺",
        "author": "曾巩",
        "content": "修竹长松十里阴，任敦烧药洞门深。\n独闚金版惊人语，能到青霞出世心。\n鷄犬亦随云外去，蓬瀛何必海中寻。\n丹楼碧阁唐朝寺，钟呗香花满旧林。",
        "dynasty": "宋",
        "collection_info": null
    },
    {
        "uuid": "93c19db094c4f93c902bde9bdd234d7c",
        "title": "凤池寺",
        "author": "曾巩",
        "content": "经年闻说凤池山，蜡屐方偷半日闲。\n笑语客随朱阁上，醉醒身在白云间。\n溪桥野水清犹急，海岸轻寒去却还。\n为郡天涯亦潇洒，莫嗟流落鬓毛斑。",
        "dynasty": "宋",
        "collection_info": null
    },
    {
        "uuid": "5e269cccb826ccd27a949436fd2ce8c5",
        "title": "上元",
        "author": "曾巩",
        "content": "金鞍驰骋属儿曹，夜半喧阗意气豪。\n明月满街流水远，华灯入望众星高。\n风吹玉漏穿花急，人近朱阑送目劳。\n自笑低心逐年少，祇寻前事捻霜毛。",
        "dynasty": "宋",
        "collection_info": null
    },
    {
        "uuid": "503e4009c0e356fe67c3026cae99e855",
        "title": "元沙院",
        "author": "曾巩",
        "content": "昇山南下一峰高，上尽层轩未厌劳。\n际海烟云常惨淡，大寒松竹更萧骚。\n经台日永销香篆，谈席风生落麈毛。\n我亦有心从自得，琉璃瓶水照秋毫。",
        "dynasty": "宋",
        "collection_info": null
    },
    {
        "uuid": "e8d918dacfa52a638e8b9e5e27943d16",
        "title": "酬柳国博",
        "author": "曾巩",
        "content": "行止恂恂众所褒，东南佳誉映时髦。\n洞无畦畛心常坦，凛若冰霜节最高。\n朱绂少留居客左，白头难敌是诗豪。\n须知别后山城守，怅望归艎送目劳。",
        "dynasty": "宋",
        "collection_info": null
    },
    {
        "uuid": "413e869accfebbe86cbbf20bd4b2b1ff",
        "title": "闰正月十一日吕殿丞寄新茶",
        "author": "曾巩",
        "content": "偏得朝阳借力催，千金一胯过溪来。\n曾坑贡后春犹早，海上先尝第一杯。",
        "dynasty": "宋",
        "collection_info": null
    },
    {
        "uuid": "b6cb77aec1f653ee9255be9fb718ba1f",
        "title": "旬休日过仁王寺",
        "author": "曾巩",
        "content": "杂花飞尽绿阴成，处处黄鹂百啭声。\n随分笙歌与樽酒，且偷闲日试闲行。",
        "dynasty": "宋",
        "collection_info": null
    },
    {
        "uuid": "df78d4d9ce7022a27dc8880d8fee573e",
        "title": "乱山",
        "author": "曾巩",
        "content": "乱山深处转山多，此地栖身奈远何。\n莫问吾亲在何处，举头东岸是新罗。",
        "dynasty": "宋",
        "collection_info": null
    },
    {
        "uuid": "9802154aa0c06b9fa382019945f4045b",
        "title": "亲旧书报京师盛闻治声",
        "author": "曾巩",
        "content": "自知孤宦无材术，谁道京师有政声。\n默坐海边何计是，白头亲在凤凰城。",
        "dynasty": "宋",
        "collection_info": null
    },
    {
        "uuid": "c8ec5f396058d5cbb0596ca70f929bd1",
        "title": "寄献新茶",
        "author": "曾巩",
        "content": "种处地灵偏得日，摘时春早未闻雷。\n京师万里争先到，应得慈亲手自开。",
        "dynasty": "宋",
        "collection_info": null
    },
    {
        "uuid": "be1a9ed16342190b6938f84e12ebb1e1",
        "title": "方推官寄新茶",
        "author": "曾巩",
        "content": "采摘东溪最上春，壑源诸叶品尤新。\n龙团贡罢争先得，肯寄天涯主诺人。",
        "dynasty": "宋",
        "collection_info": null
    },
    {
        "uuid": "85d61b3766ec0c4853314ef93b5404ee",
        "title": "尝新茶",
        "author": "曾巩",
        "content": "麦粒收来品绝伦，葵花制出样争新。\n一杯永日醒双眼，草木英华信有神。",
        "dynasty": "宋",
        "collection_info": null
    },
    {
        "uuid": "21a45ff40bbeca2648360f1dc785b726",
        "title": "厚卿子中使高丽",
        "author": "曾巩",
        "content": "并使时推出众材，异方迎拜六城开。\n宣风直到东西部，仗节遥临大小梅。\n沧海路从三岛去，玉山人到二星回。\n黄金白㲲饶君用，铜器应余寄我来。",
        "dynasty": "宋",
        "collection_info": null
    },
    {
        "uuid": "6c341a4c709345a4fb1a72c2493ccb4f",
        "title": "出郊",
        "author": "曾巩",
        "content": "葛叶催耕二月时，斜桥曲岸马行迟。\n家家卖酒清明近，红白花开一两枝。",
        "dynasty": "宋",
        "collection_info": null
    },
    {
        "uuid": "e9eb7364f323bad11ad405850115eb13",
        "title": "蹇磻翁寄新茶二首  其一",
        "author": "曾巩",
        "content": "龙焙尝茶第一人，最怜溪岸两旗新。\n肯分方胯醒衰思，应恐慵眠过一春。",
        "dynasty": "宋",
        "collection_info": null
    },
    {
        "uuid": "81e026cd8aa8a0196867d68bd73133a3",
        "title": "蹇磻翁寄新茶二首  其二",
        "author": "曾巩",
        "content": "贡时天上双龙去，斗处人间一水争。\n分得余甘慰憔悴，碾尝终夜骨毛清。",
        "dynasty": "宋",
        "collection_info": null
    },
    {
        "uuid": "05614073e2b1eb63214b7da6871e6f70",
        "title": "城南二首  其一",
        "author": "曾巩",
        "content": "雨过横塘水满堤，乱山高下路东西。\n一番桃李花开尽，惟有青青草色齐。",
        "dynasty": "宋",
        "collection_info": null
    },
    {
        "uuid": "82bd81f3ab49b2565ee735c4cf765d97",
        "title": "城南二首  其二",
        "author": "曾巩",
        "content": "水满横塘雨过时，一番红影杂花飞。\n送春无限情惆怅，身在天涯未得归。",
        "dynasty": "宋",
        "collection_info": null
    },
    {
        "uuid": "a9bbf74c20d19e2e1f520616a012cf76",
        "title": "寒食",
        "author": "曾巩",
        "content": "一麾飘泊在天涯，寒食园林不见花。\n唯有市亭酤酒客，俚歌声到日西斜。",
        "dynasty": "宋",
        "collection_info": null
    },
    {
        "uuid": "a705de1776f963df58d587c6fea1f45f",
        "title": "夜出过利涉门",
        "author": "曾巩",
        "content": "红纱笼烛照斜桥，复观翚飞入斗杓。\n人在画船犹未睡，满堤明月一溪潮。",
        "dynasty": "宋",
        "collection_info": null
    },
    {
        "uuid": "ee3102ac904a21f17f52190133486f16",
        "title": "夜出城南祷雨",
        "author": "曾巩",
        "content": "海天重迭四山云，半出星辰亦半昏。\n上得篮轝是中夜，两街灯照九重门。",
        "dynasty": "宋",
        "collection_info": null
    },
    {
        "uuid": "d4d6e969955371b756dec6ee73a11574",
        "title": "西楼",
        "author": "曾巩",
        "content": "海浪如云去却回，北风吹起数声雷。\n朱楼四面鈎疏箔，卧看千山急雨来。",
        "dynasty": "宋",
        "collection_info": null
    },
    {
        "uuid": "80309e01e1959acd090e3a3e8176cc7e",
        "title": "荔枝四首  其一",
        "author": "曾巩",
        "content": "剖见隋珠醉眼开，丹砂缘手落尘埃。\n谁能有力如黄犊，摘尽繁星始下来。",
        "dynasty": "宋",
        "collection_info": null
    },
    {
        "uuid": "ee227cb2671c8929bb35950baacb76c4",
        "title": "荔枝四首  其二",
        "author": "曾巩",
        "content": "玉润冰清不受尘，仙衣裁剪绛纱新。\n千门万户谁曾得，只有昭阳第一人。",
        "dynasty": "宋",
        "collection_info": null
    },
    {
        "uuid": "e00c152209d22847b865a84aa093cdd9",
        "title": "荔枝四首  其三",
        "author": "曾巩",
        "content": "绛縠囊收白露团，未曾封植向长安。\n昭阳殿裏才闻得，已道佳人不奈寒。",
        "dynasty": "宋",
        "collection_info": null
    },
    {
        "uuid": "140ae1b47e44f27b7c7f2c8c5cf334d5",
        "title": "荔枝四首  其四",
        "author": "曾巩",
        "content": "金钗双捧玉纤纤，星宿光芒动宝奁。\n解笑诗人夸博物，祇知红颗味酸甜。",
        "dynasty": "宋",
        "collection_info": null
    },
    {
        "uuid": "fa389ea48396ccf57c57f4f4002ff271",
        "title": "王虞部惠佳篇叙述昔与湘潭亡弟游从仍以亡弟旧诗见示",
        "author": "曾巩",
        "content": "薄宦红尘常拂面，早衰黄髮已盈颠。\n棣华零落曾谁语，鸿羽萧条祇自怜。\n已矣空闻怀旧赋，泫然犹获济江篇。\n殷勤慰我如君少，更悟之他友最贤。",
        "dynasty": "宋",
        "collection_info": null
    },
    {
        "uuid": "83f11f16d24740c2584a29e279285a38",
        "title": "北归三首  其一",
        "author": "曾巩",
        "content": "终日思归今日归，着鞭鞭马尚嫌迟。\n曲台殿裏官虽冷，须胜天涯海角时。",
        "dynasty": "宋",
        "collection_info": null
    },
    {
        "uuid": "3bf07004173552665fd64d2b989c32c8",
        "title": "北归三首  其二",
        "author": "曾巩",
        "content": "拜捧恩书喜满颜，马蹄遥望斗杓还。\n从今步步行平地，出得千山与万山。",
        "dynasty": "宋",
        "collection_info": null
    },
    {
        "uuid": "e1f03d17f4723d16cbff2370f8132a67",
        "title": "北归三首  其三",
        "author": "曾巩",
        "content": "江海多年似转蓬，白头归拜未央宫。\n堵墙学士惊相问，何处尘埃瘦老翁。",
        "dynasty": "宋",
        "collection_info": null
    },
    {
        "uuid": "509266e2a0458d83a695b91631155098",
        "title": "和酬孙少述",
        "author": "曾巩",
        "content": "自信箪瓢乐，宁羞猿鹤惊。\n论高知峻节，交淡见纯诚。\n自昔心无间，相逢眼更明。\n何当荐有道，坐想软轮迎。",
        "dynasty": "宋",
        "collection_info": null
    },
    {
        "uuid": "b1d08de5b39e74c4aa82c505de5820aa",
        "title": "和孙少述侯职方同燕席",
        "author": "曾巩",
        "content": "两翁头白喜追陪，好事铃斋燕席开。\n腊在未消盈尺雪，春归先放一枝梅。\n况无庭下书投缿，更尽筵中酒满杯。\n周召二南皆绝唱，抑扬赓和愧非材。",
        "dynasty": "宋",
        "collection_info": null
    },
    {
        "uuid": "68c0210e5c749e85028544b405f144f8",
        "title": "寄赵宫保",
        "author": "曾巩",
        "content": "铜扉得谢从今日，玉铉辞荣已十年。\n素节谠言留简册，高情清兴入林泉。\n海边爱日疲人恋，剑外仁风故老传。\n门外最应潇洒客，喜公平地作神仙。",
        "dynasty": "宋",
        "collection_info": null
    },
    {
        "uuid": "3d13dcec28ccabfa1fef581bec3ceccb",
        "title": "和酬赵宫保致政言怀二首  其一",
        "author": "曾巩",
        "content": "谠论危言望素隆，独于声利性偏慵。\n龙楼调护官虽宠，鸠杖跻攀兴已浓。\n不变松篁心转劲，无边江海量兼容。\n磻溪纵老宁閒得，会为苍生起更重。",
        "dynasty": "宋",
        "collection_info": null
    },
    {
        "uuid": "8893546e72fc52e3f44c07855b4c44cb",
        "title": "和酬赵宫保致政言怀二首  其二",
        "author": "曾巩",
        "content": "爱国忧民有古风，米盐亲省尚嫌慵。\n衮衣天上归何晚，霖雨人间望正浓。\n三少官仪虽赫赫，五湖心事肯容容。\n角巾藜杖经行处，知在云山第几重。",
        "dynasty": "宋",
        "collection_info": null
    },
    {
        "uuid": "4039896b018181685fc743c4078f7e63",
        "title": "和赵宫保别杭州",
        "author": "曾巩",
        "content": "紞鼓留公岂是催，湖山得意且徘徊。\n更应准拟须乘兴，范蠡扁舟去却来。",
        "dynasty": "宋",
        "collection_info": null
    },
    {
        "uuid": "5dccc5b433d383612cd3422c2ff46bd7",
        "title": "过零壁张氏园三首  其一",
        "author": "曾巩",
        "content": "梨枣纍纍正熟时，粟田鹑兔亦争肥。\n园亭尽日追寻遍，只欠厌厌醉始归。",
        "dynasty": "宋",
        "collection_info": null
    },
    {
        "uuid": "10e0ce11dd6ee4c3565326d4a4e379d1",
        "title": "过零壁张氏园三首  其二",
        "author": "曾巩",
        "content": "汴水溶溶带雨流，黄花艷艷亦迎秋。\n看花引水园林主，应笑行人易白头。",
        "dynasty": "宋",
        "collection_info": null
    },
    {
        "uuid": "0dcaa388bd19d5f0826919c2591e1646",
        "title": "过零壁张氏园三首  其三",
        "author": "曾巩",
        "content": "秫地成来多酿酒，杏林熟后亦留钱。\n不须置驿迎宾客，直到门前繫画船。",
        "dynasty": "宋",
        "collection_info": null
    },
    {
        "uuid": "bc8f5190bbcfd23543e4ebaf05d979ab",
        "title": "雪亳州",
        "author": "曾巩",
        "content": "欲下苍凉日，全低黯霮天。\n飘飖投夜急，琐碎得风儇。\n秽壤弥缝遍，枯荄点缀妍。\n繁英飞面旋，艷舞起翩跹。\n已压穿林竹，还冰落涧泉。\n抵巇轻自肆，乘隙巧争先。\n壅隔书邮断，侵凌客履穿。\n恐倾贫巷屋，觉重溯溪船。\n唶有颜空姣，洵无质可镌。\n包藏兼海岳，蒙蔽匝坤干。\n枚叟招何晚，袁安卧正坚。\n会须逢见睍，万里豁晴川。",
        "dynasty": "宋",
        "collection_info": null
    },
    {
        "uuid": "8979b59e98d4cdff635cec8fe0364862",
        "title": "送元厚之资政致仕归苏州",
        "author": "曾巩",
        "content": "笑指家园是五湖，画船东下载图书。\n收功玉铉丹青后，得老铜楼羽翼初。\n醒醉放怀从野服，登临乘兴属安车。\n都门饮饯光华盛，不独当年有二疏。",
        "dynasty": "宋",
        "collection_info": null
    },
    {
        "uuid": "a43dd02486775deb41f9ff90e0f757b7",
        "title": "寿圣院昌山主静轩",
        "author": "曾巩",
        "content": "一峰潇洒背成阴，碧瓦新堂地布金。\n花落禅衣松砌冷，日临经帙纸窗深。\n幽栖鸟得林中乐，燕坐人存世外心。\n应似白莲香火社，不妨篮轝客追寻。",
        "dynasty": "宋",
        "collection_info": null
    },
    {
        "uuid": "601d9b9c04da597e7c9a9fac54d89aa9",
        "title": "鹤林寺",
        "author": "曾巩",
        "content": "昔人春尽强登山，只肯逢僧半日闲。\n何似一尊乘兴去，醉中骑马月中还。",
        "dynasty": "宋",
        "collection_info": null
    },
    {
        "uuid": "72931ea768fcf2a873e3cde45da50e84",
        "title": "送关彦远赴河北",
        "author": "曾巩",
        "content": "子明高谊众人知，苗裔清材世所推。\n诗作士林夸刻烛，赋成天路喜同时。\n岂当白首淹风力，自合青云纵羽仪。\n北部经营应不久，玉阶朝夕是归期。",
        "dynasty": "宋",
        "collection_info": null
    },
    {
        "uuid": "d9efda84a423703305540ad0c2549b9e",
        "title": "正月十一日迎驾呈诸同舍",
        "author": "曾巩",
        "content": "锦袍周卫一番新，警跸朝严下紫宸。\n俗眼望来犹眩日，天颜回处自生春。\n行齐鹓鹭常随仗，步稳骅骝不起尘。\n归路青云喧鼓吹，乐游从此属都人。",
        "dynasty": "宋",
        "collection_info": null
    },
    {
        "uuid": "3b5926aeba66efd3df617c261cc5f7a9",
        "title": "和御制上元观灯",
        "author": "曾巩",
        "content": "翠幰霓旌夹露台，夜凉宫扇月中开。\n龙衔烛抱金门出，鰲负山趋玉座来。\n砀极戏添夷客喜，柏梁篇较从臣材。\n共知天意同民乐，愿奏君王万寿杯。",
        "dynasty": "宋",
        "collection_info": null
    },
    {
        "uuid": "d5ee53aefdbccc657afd114b9a131810",
        "title": "和史馆相公上元观灯",
        "author": "曾巩",
        "content": "九衢仙仗豫游归，宝烛星繁换夕晖。\n传醆未斜清禁月，散花还拂侍臣衣。\n天香暗度金虬暖，宫扇双开彩凤飞。\n法曲世人听未足，却迎朱辇下端闱。",
        "dynasty": "宋",
        "collection_info": null
    },
    {
        "uuid": "dba1adee03d60614ef211f99e4854056",
        "title": "集贤殿春燕呈诸同舍",
        "author": "曾巩",
        "content": "御炉风细麝烟浮，法乐声和酒味柔。\n冠剑九重霄汉路，鶑花三月帝王州。\n垂廊四合盘龙幕，当殿双高彩凤楼。\n归去人人夸雨露，总含欢意跃骅骝。",
        "dynasty": "宋",
        "collection_info": null
    },
    {
        "uuid": "3ef68991638f02343298e8eef27bd3a2",
        "title": "上巳日瑞圣园锡燕呈诸同舍",
        "author": "曾巩",
        "content": "北上郊原一据鞭，华林清集缀儒冠。\n方塘渰渰春先渌，密竹娟娟午更寒。\n流渚酒浮金凿落，照庭花并玉阑干。\n君恩倍觉丘山重，长日从容笑语欢。",
        "dynasty": "宋",
        "collection_info": null
    },
    {
        "uuid": "0c7d4ef2253f2042fb401c476111f67d",
        "title": "池上即席送况之赴宣城",
        "author": "曾巩",
        "content": "池上红深绿浅时，春风荡漾水逶迤。\n南州鼓舞归慈惠，东观壶觞惜别离。\n远岫烟云供醉眼，双溪鱼鸟付新诗。\n陵阳岂是迟留地，趣驾追锋自有期。",
        "dynasty": "宋",
        "collection_info": null
    },
    {
        "uuid": "adb388fd77040a1ca6ec4622a3de82a0",
        "title": "寄题饶君茂才葆光庵",
        "author": "曾巩",
        "content": "适意藜羹与布裘，结庐人境地还幽。\n清谈汝水孤猿夜，爽气麻源一叶秋。\n应有风骚归健笔，可无尊酒付扁舟。\n因君更起家园兴，梦寐思从几杖游。",
        "dynasty": "宋",
        "collection_info": null
    },
    {
        "uuid": "074454a3f96271d6c8e8907990423db6",
        "title": "朝退即事呈大尹正仲龙图",
        "author": "曾巩",
        "content": "六街尘断早凉生，细葛含风体更清。\n官府吏闲时乐易，市廛人喜政和平。\n挥金蔌蔌宫槐蕊，鸣玉淙淙御水声。\n观阙渐迎初日上，马头还傍绿阴行。",
        "dynasty": "宋",
        "collection_info": null
    },
    {
        "uuid": "e5cb63dedac53db17e1c2306bf05af76",
        "title": "喜晴赴田中",
        "author": "曾巩",
        "content": "自愁雨破西岭出，只看水缘南涧生。\n青天忽从树杪见，白日渐向谷中明。\n豳公涤场不可失，陶令负禾须自行。\n归时小榼搊亦满，固有阿连相伴倾。",
        "dynasty": "宋",
        "collection_info": null
    },
    {
        "uuid": "4d50515f413c73c28251e70d8cc6a4d9",
        "title": "少年",
        "author": "曾巩",
        "content": "不復论心与少年，世间情僞久茫然。\n朱门如市方招客，独守残经自可怜。",
        "dynasty": "宋",
        "collection_info": null
    },
    {
        "uuid": "22171a0f52415cb486581f542977f30e",
        "title": "上杜相三首  其一",
        "author": "曾巩",
        "content": "天扶昌代得忠良，坐以材谋镇庙堂。\n万里声名开学校，四方根本劝农桑。\n从容贤路通江海，慷慨公心贯雪霜。\n谦让黑辕归太早，空令终古爱余芳。",
        "dynasty": "宋",
        "collection_info": null
    },
    {
        "uuid": "94c3ef3204a6734df0535c334db19e47",
        "title": "上杜相三首  其二",
        "author": "曾巩",
        "content": "翊戴唐虞旦暮中，忽将符节抚山东。\n忆归慷慨无私计，抗疏频烦有古风。\n世路一人知进退，士林当日计穷通。\n寿觞须祝年年喜，旧德华夷望更隆。",
        "dynasty": "宋",
        "collection_info": null
    },
    {
        "uuid": "0e043c24267079aba2b9d6f99018a5cc",
        "title": "上杜相三首  其三",
        "author": "曾巩",
        "content": "转觉忧余好尚孤，较量唯合老葭蒲。\n圣贤可是随时拙，正直由来济世迂。\n生事有亲甘钓筑，客情无力买山湖。\n天边愁绝伤离苦，台象空看照宋都。",
        "dynasty": "宋",
        "collection_info": null
    },
    {
        "uuid": "5ff0ee3e7cf9d7fb57d27ff86242fe53",
        "title": "寄王荆公介甫",
        "author": "曾巩",
        "content": "数病门稀出，常贫客少过。\n经纶知龃龉，耕钓亦蹉跎。\n两事艰难极，孤心感慨多。\n素交千里远，谁听此时歌。",
        "dynasty": "宋",
        "collection_info": null
    },
    {
        "uuid": "fb49ff40b3a4551289a99e883005abfd",
        "title": "送王补之归南城",
        "author": "曾巩",
        "content": "瘦马君将去，清樽我谩开。\n眼看新雨露，身带旧尘埃。\n但喜丹心在，休惊白髮催。\n穷通莫须问，功业有时来。",
        "dynasty": "宋",
        "collection_info": null
    },
    {
        "uuid": "5bc0bd07ed2d5aacec520854663461ed",
        "title": "和酬王平甫道中见寄",
        "author": "曾巩",
        "content": "安危魁柄倚谁操，敛笏千官拱赭袍。\n能有本根持国论，岂须毫髮间戎韬。\n征求藉藉人多困，羁旅皇皇我亦劳。\n栖宿与君何计得，半生飘荡似风毛。",
        "dynasty": "宋",
        "collection_info": null
    },
    {
        "uuid": "7823b565fa168e712b7def6bfba3f728",
        "title": "读孟子",
        "author": "曾巩",
        "content": "千载士推无比拟，一编吾喜窃窥观。\n苟非此道知音少，安有兹人得志难。\n机巧满朝论势利，疮痍连室嘆饥寒。\n先生自是齐梁客，谁作商岩渭水看。",
        "dynasty": "宋",
        "collection_info": null
    },
    {
        "uuid": "55177c7f4d87f86960f285de1d6f39f6",
        "title": "圣贤",
        "author": "曾巩",
        "content": "圣贤性分良难并，好恶情怀岂得同。\n荀子书犹非孟子，召公心未悦周公。\n况令树立追高远，而使裁量属闇蒙。\n举世不知何足怪，力行无顾是豪雄。",
        "dynasty": "宋",
        "collection_info": null
    },
    {
        "uuid": "c76810a1174ecc2b500f2add0df67abc",
        "title": "寄晋州孙学士",
        "author": "曾巩",
        "content": "风标闲淡易为安，晋陕应忘道路难。\n学似海收天下水，性如桂奈月中寒。\n素心已向新书见，大法常留后世看。\n自送西舟江上别，孤怀经岁未能宽。",
        "dynasty": "宋",
        "collection_info": null
    },
    {
        "uuid": "92d932e60c07c434d6377d85e3b8c43b",
        "title": "送戚郎中",
        "author": "曾巩",
        "content": "一心清淡本如秋，何必锱铢较两州。\n身向宦名虽黾勉，性于人事岂雕锼。\n但思簿领忙时俗，便觉溪山静处优。\n荔子满盘宁易得，与谁频宴岭边楼。",
        "dynasty": "宋",
        "collection_info": null
    },
    {
        "uuid": "6602758d2687c8c0f60171f05a96cfc5",
        "title": "李供奉",
        "author": "曾巩",
        "content": "一身得禄从孤客，千里还丧获旧林。\n清节萧条妻子计，白头敦笃弟兄心。\n能抛印绶高应少，自筑丘坟达更深。\n我与往来无力荐，褒传唯有北窗吟。",
        "dynasty": "宋",
        "collection_info": null
    },
    {
        "uuid": "3d4eb34972ae208ae4c1359a81c92d1d",
        "title": "寄孙正之二首  其一",
        "author": "曾巩",
        "content": "两人怀抱喜相投，初得青山一日游。\n已听高文吟太古，更开昏眼洗清流。\n共寻素壁题皆遍，欲去红桥钓始休。\n回首至今嘉兴在，梦魂犹拟奉觥筹。",
        "dynasty": "宋",
        "collection_info": null
    },
    {
        "uuid": "0953d227166f5684facfbdb7b94380cc",
        "title": "寄孙正之二首  其二",
        "author": "曾巩",
        "content": "隠似龙蛇应有待，清□冰雪更无双。\n志留世外虽遗俗，文落人间或过江。\n峻节但期终老学，健诗犹愧一时降。\n风骚近亦思强伴，恨未高吟共北窗。",
        "dynasty": "宋",
        "collection_info": null
    },
    {
        "uuid": "f8ce1a2a4ccf08532b3165bfd78cf16a",
        "title": "依韵和酬提刑都官寒食阻风见寄",
        "author": "曾巩",
        "content": "画舡齐泊倚青山，正值春风阻往还。\n江作鼓鼙声浩渺，树为城障绿回环。\n幽花婀娜偏当眼，啼鸟交加亦解颜。\n使者文章工不浅，尽将模写寄柴关。",
        "dynasty": "宋",
        "collection_info": null
    },
    {
        "uuid": "8e7e6b3f12c00169c11fccccc405f9d3",
        "title": "杜鹃",
        "author": "曾巩",
        "content": "杜鹃花上杜鹃啼，自有归心似见机。\n人各有求难意合，何须勤苦劝人归。",
        "dynasty": "宋",
        "collection_info": null
    },
    {
        "uuid": "1ccd7e54cb6b2f4a8bf57fe7e25aaca9",
        "title": "雨中",
        "author": "曾巩",
        "content": "愁烟苦雨今朝是，小屋深扉野性怜。\n偶似鲁连能肆志，肯如刘备耻求田。\n贫谙亲友难过饮，病笑诗书可枕眠。\n欲会此心何自适，平生消长任陶甄。",
        "dynasty": "宋",
        "collection_info": null
    },
    {
        "uuid": "b157bcfb9bde19dec833084005928ce4",
        "title": "题祝道士房",
        "author": "曾巩",
        "content": "悠悠行处是风波，万事万惊久琢磨。\n心逐世情知龃龉，身求闲伴恐蹉跎。\n功名自古时应少，山水输君乐最多。\n争得有田收迹去，比中文酒数经过。",
        "dynasty": "宋",
        "collection_info": null
    },
    {
        "uuid": "3723a9f9245e97e8473c0b9a3695f934",
        "title": "题宝月大师法喜堂",
        "author": "曾巩",
        "content": "谁能怀抱信分明，扰扰相欺是世情。\n只有陋儒夸势利，几曾高位功名。\n欲将志义期千载，只合溪山过一生。\n君向此堂应笑我，病身南北正营营。",
        "dynasty": "宋",
        "collection_info": null
    },
    {
        "uuid": "5a641aeddfb692c04b1407a744e57e7b",
        "title": "题关都官宅",
        "author": "曾巩",
        "content": "麻衣少壮干时去，朱绂康强得老归。\n身世自如天下少，利名难退古来稀。\n更无俗事侵方寸，只与闲人话翠微。\n科第诸郎同日显，高门当代有光辉。",
        "dynasty": "宋",
        "collection_info": null
    },
    {
        "uuid": "49e15bd3c2d6b5aa0a19d305193178cb",
        "title": "题修广房",
        "author": "曾巩",
        "content": "世情衮衮利名间，子有高情独闭关。\n万事长年抛似梦，一堂终日静于山。\n幽花得地无妍丑，好鸟窥人自往还。\n药箓棋枰俱我好，几时能共此中闲。",
        "dynasty": "宋",
        "collection_info": null
    },
    {
        "uuid": "75c971283594b3ca3036d6e367fba032",
        "title": "田中作",
        "author": "曾巩",
        "content": "傍人应总笑为生，病体朝朝踏雨行。\n红饭白菹妻具饷，青秧绿水自催耕。\n止知索寞箪瓢计，岂论喧哗内素名。\n胜事山风吹木石，暂如韶夏管弦声。",
        "dynasty": "宋",
        "collection_info": null
    },
    {
        "uuid": "7ef9f7a75adb224d1a71a39e5b2eae58",
        "title": "寄人",
        "author": "曾巩",
        "content": "懒听诗书散满床，鬓鬚垂白坐茅堂。\n溪山入手何时见，尘土劳心继日忙。\n气味向人卑可耻，风波随处险难当。\n羡君出处由胸臆，安稳将家水石傍。",
        "dynasty": "宋",
        "collection_info": null
    },
    {
        "uuid": "9aa5496c0212bf47f04c2c4fa973b58e",
        "title": "首夏",
        "author": "曾巩",
        "content": "乱崖蒸润滴嵯峨，苒苒生云雨意多。\n已爱破山泉漱玉，更怜垂壠麦翻波。\n妖红落后新篁出，老绿浓时野鸟过。\n还与北窗添睡思，尽抛尘上养天和。",
        "dynasty": "宋",
        "collection_info": null
    },
    {
        "uuid": "ddfb5934b79bc4723e5447c0d5f38cb2",
        "title": "雹",
        "author": "曾巩",
        "content": "穷谷结时雷已动，荒台看处雪犹埋。\n崩腾沙雳乘风下，宛转珠玑压雨来。\n已激山声如骇浪，更回天色似寒灰。\n何繇得见晴辉上，愁放昏昏睡眼开。",
        "dynasty": "宋",
        "collection_info": null
    },
    {
        "uuid": "ed27e6696aea7486afe9fc82d68c6191",
        "title": "初冬道中",
        "author": "曾巩",
        "content": "潦退蛟螭不可逃，溪潭清澈见秋毫。\n欲霜日射西山赤，渐冷天腾北极高。\n秀色更浓唯竹柏，孤根先动是蓬蒿。\n感时一抚青萍嘆，马踏西风气自豪。",
        "dynasty": "宋",
        "collection_info": null
    },
    {
        "uuid": "d6e9f45ed3fa69000d031f45e96506b9",
        "title": "留山中诸君子见访",
        "author": "曾巩",
        "content": "茅舍开扉胜事稠，况携佳客此中游。\n妖红落后坚松在，南涧清时野潦收。\n林带寒烟如水合，山含晴日似尘浮。\n不嫌淡薄幽人趣，欲进藜羹更少留。",
        "dynasty": "宋",
        "collection_info": null
    },
    {
        "uuid": "07300e5405964fd4ffea26e9af4bd243",
        "title": "丰年有高廪",
        "author": "曾巩",
        "content": "盛德临昭旦，多祥获有年。\n嘉禾登羡溢，高廪积连延。\n田入丰维亿，仓收富且千。\n梦鱼谐素兆，如栉比前篇。\n瑞贶神之与，休明颂所传。\n粢盛繇此备，清庙荐恭虔。",
        "dynasty": "宋",
        "collection_info": null
    },
    {
        "uuid": "7cfbc35f56d5dcc2eeb32250771e75f2",
        "title": "将行陪贰车观灯",
        "author": "曾巩",
        "content": "行歌红粉满城欢，犹作常时五马看。\n忽忆使君身是客，一时挥泪逐金鞍。",
        "dynasty": "宋",
        "collection_info": null
    },
    {
        "uuid": "221a55268458d0796d1f9f319423742d",
        "title": "赴齐州",
        "author": "曾巩",
        "content": "淮南蒙召鬓毛斑，乞得东秦慰病颜。\n晓整轻鞍汶阳北，却衝微雨看青山。",
        "dynasty": "宋",
        "collection_info": null
    },
    {
        "uuid": "8a8ad255ce31835ac692be40862e11cf",
        "title": "恩藏主送古梅求诗",
        "author": "曾巩",
        "content": "折得前村雪裏枝，殷勤来聘老夫诗。\n请公静看横斜影，便是当年一字师。",
        "dynasty": "宋",
        "collection_info": null
    },
    {
        "uuid": "f31652a1efa10d005fc0bfe758f3a6d4",
        "title": "饯神",
        "author": "曾巩",
        "content": "击牲酾酒荐明蠲，饤果装香婢仆专。\n拣米作糜分糁椀，折篿为箸插芳筵。\n儿惊庖下添熏肉，神笑人间用纸钱。\n巫祝谓知来岁事，珓杯犹有暂时权。",
        "dynasty": "宋",
        "collection_info": null
    },
    {
        "uuid": "215d21339a0ac3f7ea610aeca6749634",
        "title": "千丈岩瀑布",
        "author": "曾巩",
        "content": "玉虬垂处雪花翻，四季雷声六月寒。\n凭槛未穷千丈势，请从岩下举头看。",
        "dynasty": "宋",
        "collection_info": null
    },
    {
        "uuid": "7f269abb9d5e534115cff65c98b4cb0d",
        "title": "疏山",
        "author": "曾巩",
        "content": "一见云山病眼清，野僧勤动水边迎。\n苍松翠竹东南道，乱石峰前踏月行。",
        "dynasty": "宋",
        "collection_info": null
    },
    {
        "uuid": "7a735fa10793a8939164b4159cbc910d",
        "title": "石门",
        "author": "曾巩",
        "content": "细草疏云一径凉，纵吟閒望兴何长。\n僧关入竹行随意，野茹持钱得满筐。\n江腹远吞千壑翠，峡门高控两崖苍。\n乘秋更欲西山雨，一洗郊原晚稻香。",
        "dynasty": "宋",
        "collection_info": null
    },
    {
        "uuid": "c596f7389d6b2537c3c7044c9f020610",
        "title": "清风阁",
        "author": "曾巩",
        "content": "百级危梯屈曲成，栏干朱碧半空横。\n天垂远水秋容静，雪压群山霁色明。\n海燕力穷飞不到，郊园阴合坐犹清。\n风前有客须留醉，莫放归时月满城。",
        "dynasty": "宋",
        "collection_info": null
    },
    {
        "uuid": "0d50ca6e645b597a37fbc700eec9358d",
        "title": "薛老亭晚归",
        "author": "曾巩",
        "content": "终日行山不出城，城中山势与云平。\n万家市井鱼盐合，千里川原彩错明。\n座上潮风醒酒力，晚来岩雾盖钟声。\n归时休得燃官烛，在处林灯夹道迎。",
        "dynasty": "宋",
        "collection_info": null
    },
    {
        "uuid": "b0d487fefd018ef70753727b779baf1b",
        "title": "诗一首",
        "author": "曾巩",
        "content": "食肉遗马肝，未为不知味。\n食鱼必河豚，此理果何谓。\n非鳞亦非介，芒刺皮如猬。\n见形固可憎，况復论肠胃。",
        "dynasty": "宋",
        "collection_info": null
    },
    {
        "uuid": "fdd045e76220bf80b017d3f84acd0e1a",
        "title": "句  其一",
        "author": "曾巩",
        "content": "濯残暑气朝来雨，助作秋声夜半风。",
        "dynasty": "宋",
        "collection_info": null
    },
    {
        "uuid": "cbbba7aded2d2fe70276d8ec4f7ddbef",
        "title": "句  其二",
        "author": "曾巩",
        "content": "荷花落日红酣。",
        "dynasty": "宋",
        "collection_info": null
    },
    {
        "uuid": "002f8107a7979825bad55d5d3bc63297",
        "title": "句  其三",
        "author": "曾巩",
        "content": "兴亡两丘土。",
        "dynasty": "宋",
        "collection_info": null
    },
    {
        "uuid": "d064adc4a5a1a29ea12f2da69d5291be",
        "title": "句  其四",
        "author": "曾巩",
        "content": "吟笑还孤永。",
        "dynasty": "宋",
        "collection_info": null
    },
    {
        "uuid": "76b123bf9854eff0626b4a1aeb7e3353",
        "title": "句  其五",
        "author": "曾巩",
        "content": "旷然青霞抱，永矣白云适。",
        "dynasty": "宋",
        "collection_info": null
    },
    {
        "uuid": "5f2ecd70db6d6abd099ad5274e25fc85",
        "title": "句  其六",
        "author": "曾巩",
        "content": "割蚌珠的皪。",
        "dynasty": "宋",
        "collection_info": null
    },
    {
        "uuid": "5a8448166c479fc8eb8b400a460fa239",
        "title": "句  其七",
        "author": "曾巩",
        "content": "固知臭味非相类，其奈萦缠不自由。",
        "dynasty": "宋",
        "collection_info": null
    },
    {
        "uuid": "941099dc3c32f29d69eaee1ff195d4ce",
        "title": "存目",
        "author": "曾巩",
        "content": "诗题：虞美人草首句：鸿门玉斗纷如雪。",
        "dynasty": "宋",
        "collection_info": null
    },
    {
        "uuid": "bf80cb1e0d8a902ca0aebc8831d74e2d",
        "title": "逐伯强文",
        "author": "刘敞",
        "content": "皇皇上天兮，浩浩后土。\n厥生孔繁兮，其施甚溥。\n陶陶仲夏兮，草木蕃庑。\n鸟兽孳息兮，我民乐胥。\n我民孔灵兮，上帝是仁。\n天子孔圣兮，百工日新。\n上无秕政兮，下无悖人。\n邻里其集兮，乐哉欣欣。\n伯强何为兮，孰畀以政。\n反世五福兮，持极以令。\n我民不怡兮，既丧其盛。\n白黑眩瞀兮，孰詧其正。\n谓寿反天兮，谓康反病。\n仁义无益兮，苟且为幸。\n嗟尔子强兮，其独何心。\n绝世和气兮，俾民不任。\n上天孔神兮，大德曰生。\n天不可长罔兮，民不可久侵。\n天诛诚加兮靡所避，雷公驱兮风伯逝，嗟尔子强兮何所诣。\n南有蛮兮，为寇为逋。\n西羌戎兮，恃艰自虞。\n天子孔仁兮，靡焉毕屠。\n子强往兮，代天伐诛。\n嗟中国兮，不可久留。\n子不去兮，颠倒思予。",
        "dynasty": "宋",
        "collection_info": null
    },
    {
        "uuid": "cafcf0cde26f183a4254d67f3a955f07",
        "title": "屈原嘏辞",
        "author": "刘敞",
        "content": "维时仲夏，吉日维午。\n神歆既祠，锡辞以嘏。\n曰：朕之初生，皇揆予度。\n嘉朕以名，终身是守。\n抑岂不淑，不幸逢遇。\n离愍被忧，天不可诉。\n宗国为墟，宁敢自贼。\n惟朕忍生，岂不永年。\n悁悁荆人，是拯是怜。\n赴水蹈波，歳不废旃。\n既招朕魂，巫祝昔先。\n岂朕是私，将德是传。\n沦胥及溺，初亦不悛。\n其后风靡，民益轻死。\n匪朕之心，是岂为义。\n妇弔其夫，母伤其子。\n人讯其端，指予以詈。\n予亦念之，其本有自。\n昔朕婞直，不为众下。\n世予尚之，谓予好怒。\n昔朕不容，自投于江。\n世予尚之，谓予弃躬。\n既习而斗，既远益谬。\n被朕僞名，污朕以咎。\n朕生不时，乱世是遘。\n民之秉彝，嘉是直道。\n从仁于井，朕亦不取。\n汝禁其俗，幸怀朕忠。\n好竞以诬，一何不聪。\n我实鬼神，民焉是主。\n其祀其祷，予之所厚。\n予惧天明，焉事戏豫。\n予悯横流，焉事竞渡。\n予怀尧舜，焉事狎侮。\n汝惟贤人，曾不予怒。\n徇俗雷同，讥予以好。\n履常徇直，切谏尽节。\n人神所扶，未必皆福。\n去邪即正，何以有罚。\n曾非予怀，可禁其僞。\n毋使佞臣，指予为戒。\n锡尔多福，畀尔庞眉。\n使尔忠言，于君毕宜。",
        "dynasty": "宋",
        "collection_info": null
    },
    {
        "uuid": "0c398bcf2aa455010ad8e2c6f7df2662",
        "title": "寄胡二因甫",
        "author": "刘敞",
        "content": "我思友人兮，在江之皋。\n去我无所兮，远哉遥遥。\n世岂无美士兮，莫慰我劳。\n愿为白鹤兮，从之逍遥。",
        "dynasty": "宋",
        "collection_info": null
    },
    {
        "uuid": "4758f1e5722e0f4b1eb44571a2024333",
        "title": "河之水  其一",
        "author": "刘敞",
        "content": "河之水兮，一直而一曲。\n嗟汤汤兮安所属。",
        "dynasty": "宋",
        "collection_info": null
    },
    {
        "uuid": "6575cb432eaca8cf678de5c6314ad90a",
        "title": "河之水  其二",
        "author": "刘敞",
        "content": "河之水兮，一浊而一清。\n嗟汤汤兮何时平。",
        "dynasty": "宋",
        "collection_info": null
    },
    {
        "uuid": "bb92310b3530a7d253c6961be5c65fe2",
        "title": "彼山诗  其一",
        "author": "刘敞",
        "content": "彼山之阻兮，虎豹兟兟。\n我旋而归兮，虎来即人。",
        "dynasty": "宋",
        "collection_info": null
    },
    {
        "uuid": "e51b5d07c93fa760f77057d10095406f",
        "title": "彼山诗  其二",
        "author": "刘敞",
        "content": "彼山之澳兮，雄虺攸伏。\n我息而作兮，虺将起陆。",
        "dynasty": "宋",
        "collection_info": null
    },
    {
        "uuid": "b0c7cd63f3ee020c319e976fd21876e8",
        "title": "彼山诗  其三",
        "author": "刘敞",
        "content": "深不可游兮，高不可飞。\n我后而悔兮，安庸归。",
        "dynasty": "宋",
        "collection_info": null
    },
    {
        "uuid": "7028f49792e5a9925db1088ea0a108b6",
        "title": "武溪深  其一",
        "author": "刘敞",
        "content": "武溪之水兮，日夜而东流。\n浅不可厉兮，深不可游。",
        "dynasty": "宋",
        "collection_info": null
    },
    {
        "uuid": "8375f3403068cffd654bb293826042f9",
        "title": "武溪深  其二",
        "author": "刘敞",
        "content": "武溪之山兮，高下而相乘。\n卑不可越兮，危不可凭。",
        "dynasty": "宋",
        "collection_info": null
    },
    {
        "uuid": "bd316689b86401131b06c3faf7f7b240",
        "title": "武溪深  其三",
        "author": "刘敞",
        "content": "母水于憾兮，毋山于仇。\n庚庚武溪兮，曷云其尤。",
        "dynasty": "宋",
        "collection_info": null
    },
    {
        "uuid": "0e82010ddddd04015af99a08156046e1",
        "title": "怀归诗  其一",
        "author": "刘敞",
        "content": "淮水悠悠兮，去我无舟。\n匪我无舟兮，此焉优游。",
        "dynasty": "宋",
        "collection_info": null
    },
    {
        "uuid": "12b90bbae3a1c6cf4f066d24081a4ac0",
        "title": "怀归诗  其二",
        "author": "刘敞",
        "content": "淮水洋洋兮，去我无梁。\n匪淮无梁兮，此焉翱翔。",
        "dynasty": "宋",
        "collection_info": null
    },
    {
        "uuid": "249e94e803e0623633f08060b45cf1f6",
        "title": "怀归诗  其三",
        "author": "刘敞",
        "content": "淮水东注兮，惟禹之绩。\n古人不可及兮，吾独淹留其何得。",
        "dynasty": "宋",
        "collection_info": null
    },
    {
        "uuid": "406e7e56adb82782f970947898795a04",
        "title": "魏京诗  其一",
        "author": "刘敞",
        "content": "皇作大都，大都雄雄。\n奄定北国，四方来同。",
        "dynasty": "宋",
        "collection_info": null
    },
    {
        "uuid": "8da2614c446772d4c3f117c2ab105794",
        "title": "魏京诗  其二",
        "author": "刘敞",
        "content": "皇曰卿士，在昔圣考。\n祗遹文武，维慈幼老。",
        "dynasty": "宋",
        "collection_info": null
    },
    {
        "uuid": "fcc187caaa0f8ad24f558f233ffda7cd",
        "title": "魏京诗  其三",
        "author": "刘敞",
        "content": "天监在上，既有明德。\n乃命于下，罔有不服。",
        "dynasty": "宋",
        "collection_info": null
    },
    {
        "uuid": "2c93bf81b2eda59b80bbc5ad11c054dc",
        "title": "魏京诗  其四",
        "author": "刘敞",
        "content": "匪允命之，亦章庆之。\n匪允服之，亦保育之。",
        "dynasty": "宋",
        "collection_info": null
    },
    {
        "uuid": "74a32cccdfc86da43546db2ecf731c4b",
        "title": "魏京诗  其五",
        "author": "刘敞",
        "content": "时维玁狁，侮予之疆。\n靡度靡虞，跳呼以狂。",
        "dynasty": "宋",
        "collection_info": null
    },
    {
        "uuid": "c940684a0ea36e952a07649d368ee114",
        "title": "魏京诗  其六",
        "author": "刘敞",
        "content": "业业烝黎，载震载惊。\n侵魏及澶，羣心不宁。",
        "dynasty": "宋",
        "collection_info": null
    },
    {
        "uuid": "1a0e24f1b1464eaa6412dae41005e525",
        "title": "魏京诗  其七",
        "author": "刘敞",
        "content": "帝奋厥武，百万其士。\n匪怒以棘，于三千里。",
        "dynasty": "宋",
        "collection_info": null
    },
    {
        "uuid": "9ee887dfe0c5342fc2a186628ab83e3c",
        "title": "魏京诗  其八",
        "author": "刘敞",
        "content": "如虎如貔，如霆如雷。\n靡有远迩，天子其来。",
        "dynasty": "宋",
        "collection_info": null
    },
    {
        "uuid": "162971167abeb443909c6a24f91d7731",
        "title": "魏京诗  其九",
        "author": "刘敞",
        "content": "天子来止，士增其喜。\n孰偷其生，以不奋兴。",
        "dynasty": "宋",
        "collection_info": null
    },
    {
        "uuid": "e7c8505e8370ac4fc76944e8415b356f",
        "title": "魏京诗  其一○",
        "author": "刘敞",
        "content": "驱之浑浑，攘之贲贲。\n靡有辀张，殱厥鲸鲲。",
        "dynasty": "宋",
        "collection_info": null
    },
    {
        "uuid": "b9d35c96ada88db2ac84de18ff9fdf88",
        "title": "魏京诗  其一一",
        "author": "刘敞",
        "content": "或献其宝，或请其命。\n帝振于旅，惟时既定。",
        "dynasty": "宋",
        "collection_info": null
    },
    {
        "uuid": "e971e63741c44cce355fac1f26b55f58",
        "title": "魏京诗  其一二",
        "author": "刘敞",
        "content": "屹屹魏土，山河之固。\n匪山河则固，惟上帝伊祜。",
        "dynasty": "宋",
        "collection_info": null
    },
    {
        "uuid": "874078b31a2a2c487f61fd6652db3886",
        "title": "魏京诗  其一三",
        "author": "刘敞",
        "content": "既閟尔弓，既櫜尔矛。\n玁狁臣止，四方是休。",
        "dynasty": "宋",
        "collection_info": null
    },
    {
        "uuid": "9de729f156e4186fe97f39a005345f8e",
        "title": "魏京诗  其一四",
        "author": "刘敞",
        "content": "皇曰卿士，圣考之德。\n允于孝思，孝思惟则。",
        "dynasty": "宋",
        "collection_info": null
    },
    {
        "uuid": "0141ff4fbf6538a225086c11eca8acf2",
        "title": "魏京诗  其一五",
        "author": "刘敞",
        "content": "尔视京魏，以作我都。\n以赫厥灵，俾后勿逾。",
        "dynasty": "宋",
        "collection_info": null
    },
    {
        "uuid": "c401a51afc5bd45448762d27f342f3f2",
        "title": "魏京诗  其一六",
        "author": "刘敞",
        "content": "皇曰卿士，惟帝时功。\n时亦惟人，惟寇莱公。",
        "dynasty": "宋",
        "collection_info": null
    },
    {
        "uuid": "18f219830f7b262cbe9f98a9a7dec096",
        "title": "魏京诗  其一七",
        "author": "刘敞",
        "content": "尔慎尔止，弼予于治。\n期尔前人，用迪尔事。",
        "dynasty": "宋",
        "collection_info": null
    },
    {
        "uuid": "521bb7176e5c1c0c56ca797ad023d261",
        "title": "魏京诗  其一八",
        "author": "刘敞",
        "content": "皇曰卿士，惟帝作武。\n垂是万年，莫敢予侮。",
        "dynasty": "宋",
        "collection_info": null
    },
    {
        "uuid": "5db224d08e6983aca675ba9d9f36a2af",
        "title": "魏京诗  其一九",
        "author": "刘敞",
        "content": "泰山之封，后土之禅。\n予监若兹，惟天是眷。",
        "dynasty": "宋",
        "collection_info": null
    },
    {
        "uuid": "fc025d607d79d1a432725da22a7eec47",
        "title": "魏京诗  其二○",
        "author": "刘敞",
        "content": "翼翼之土，天子国之。\n穆穆原庙，圣人则之。",
        "dynasty": "宋",
        "collection_info": null
    },
    {
        "uuid": "6b276238741f3b26194b9b91376b62d4",
        "title": "魏京诗  其二一",
        "author": "刘敞",
        "content": "孰为强暴，敢不来觐。\n俾怛于威，于忠是训。",
        "dynasty": "宋",
        "collection_info": null
    },
    {
        "uuid": "b1472d1c0a8837effebc9b3c6afefc79",
        "title": "魏京诗  其二二",
        "author": "刘敞",
        "content": "显显天子，孝德自躬。\n率是休烈，覃之北戎。",
        "dynasty": "宋",
        "collection_info": null
    },
    {
        "uuid": "bc69bd6744ab45341095411f86b2c71f",
        "title": "魏京诗  其二三",
        "author": "刘敞",
        "content": "河水东注，昭哉禹绩。\n时万斯年，天子之德。",
        "dynasty": "宋",
        "collection_info": null
    },
    {
        "uuid": "286ed9e0224dfba0fdd322ea43439d88",
        "title": "古怨诗  其一",
        "author": "刘敞",
        "content": "鸿鴈飞矣，邕邕其族。\n孰是人斯，惸惸其独。",
        "dynasty": "宋",
        "collection_info": null
    },
    {
        "uuid": "63020d2fcd2b6cf23ffe780ed56bfa13",
        "title": "古怨诗  其二",
        "author": "刘敞",
        "content": "鸿鴈飞矣，或羣或伍。\n孰是人斯，惸惸其处。",
        "dynasty": "宋",
        "collection_info": null
    },
    {
        "uuid": "9966b4a708361c4f2c5d0269d64eddf3",
        "title": "古怨诗  其三",
        "author": "刘敞",
        "content": "天兮地兮，戴且履兮。\n孰是人斯，莫我视兮。",
        "dynasty": "宋",
        "collection_info": null
    },
    {
        "uuid": "4ab64f2f84bdec0fa192c9d7baafbdc9",
        "title": "古怨诗  其四",
        "author": "刘敞",
        "content": "日兮月兮，出兮没兮。\n孰是人斯，远我忽兮。",
        "dynasty": "宋",
        "collection_info": null
    },
    {
        "uuid": "21fbb01e1753e4b28450780af2c13f3d",
        "title": "杂诗效阮步兵",
        "author": "刘敞",
        "content": "浮云泱郁，迨天未雨。\n习习和风，长我稷黍。\n干道变化，羣龙以序。\n元首永康，股肱是辅。\n其辅惟何，惟伊及吕。\n其康惟何，惟尧及禹。\n我食既丰，我衣惟楚。\n无有后艰，既歌且舞。\n我徂何往，于彼淮滨。\n俯玩其流，清波磷磷。\n扶摇起鷴，四海扬尘。\n孰能高蹈，独洁其身。\n众人惑惑，贤者葆真。\n独寐寤歌，忘我贱贫。",
        "dynasty": "宋",
        "collection_info": null
    },
    {
        "uuid": "55fcddac96e7f0de5cb755869ae398f3",
        "title": "四皓歌  其一",
        "author": "刘敞",
        "content": "与汝携手，南山之阿。\n富贵多忧，孰知其他。",
        "dynasty": "宋",
        "collection_info": null
    },
    {
        "uuid": "92ca1ec8c303c9c3942f25de1ea910fa",
        "title": "四皓歌  其二",
        "author": "刘敞",
        "content": "大风横厉，江海荡波。\n嗟汝鳞介，伤如之何。",
        "dynasty": "宋",
        "collection_info": null
    },
    {
        "uuid": "5cb5988eae481ab54ce1aa2e45955da4",
        "title": "四皓歌  其三",
        "author": "刘敞",
        "content": "高岩有薇，深谷有芝。\n人生实难，委曲何为。",
        "dynasty": "宋",
        "collection_info": null
    },
    {
        "uuid": "22905749fdd23b48119b0acc8942df45",
        "title": "闵雨诗  其一",
        "author": "刘敞",
        "content": "堪舆絪缊，一晦一明。\n或沈而晦，或亢而旸。\n自古已然，世习为常。",
        "dynasty": "宋",
        "collection_info": null
    },
    {
        "uuid": "6d04cc5813e68ed138d919fb513c4bc3",
        "title": "闵雨诗  其二",
        "author": "刘敞",
        "content": "民生冥冥，靡究靡知。\n其幸而吉，不幸而灾。\n猖狂妄行，惟所遇之。",
        "dynasty": "宋",
        "collection_info": null
    },
    {
        "uuid": "d79476d92e75c07e5ac9b5ad1ed82897",
        "title": "闵雨诗  其三",
        "author": "刘敞",
        "content": "天命降监，在我元圣。\n兼覆广裕，四方既定。\n惟民之恤，无所疵病。",
        "dynasty": "宋",
        "collection_info": null
    },
    {
        "uuid": "72aded13af5e2d3c0815f37202bdb917",
        "title": "闵雨诗  其四",
        "author": "刘敞",
        "content": "伊年暮春，旱久不雨。\n人曰时哉，历有常数。\n禹汤之贤，莫能弗遇。",
        "dynasty": "宋",
        "collection_info": null
    },
    {
        "uuid": "865679dc407540a230ac68eef3b958d5",
        "title": "闵雨诗  其五",
        "author": "刘敞",
        "content": "帝独喟息，是岂足言。\n化育万物，若镕以埏。\n患在诚薄，不能动天。",
        "dynasty": "宋",
        "collection_info": null
    },
    {
        "uuid": "5550f3d8419a8d0ea5de5367f86b53f5",
        "title": "闵雨诗  其六",
        "author": "刘敞",
        "content": "退而斋心，渊默以居。\n钟鼓不设，宴游不娱。\n左右肃然，壹怀瞿瞿。",
        "dynasty": "宋",
        "collection_info": null
    },
    {
        "uuid": "23e82f9283c5512611999299bfa956ee",
        "title": "闵雨诗  其七",
        "author": "刘敞",
        "content": "疏狱省刑，与物更始。\n内恕孔悲，引咎在己。\n爰及四海，愚智咸喜。",
        "dynasty": "宋",
        "collection_info": null
    },
    {
        "uuid": "4b40e6d041a4cbd1345785f92de64021",
        "title": "闵雨诗  其八",
        "author": "刘敞",
        "content": "追悟谠直，褒进淹滞。\n声色无迕，式序在位。\n嬖习权近，慑威屏气。",
        "dynasty": "宋",
        "collection_info": null
    },
    {
        "uuid": "7390e1c8dc795bca5f07bb6d5ff812d2",
        "title": "闵雨诗  其九",
        "author": "刘敞",
        "content": "己巳乃雨，若有鬼神。\n凄凄其风，渰渰其云。\n自东徂西，罄无不均。",
        "dynasty": "宋",
        "collection_info": null
    },
    {
        "uuid": "ac6c8d03dc7d1d38f3e5ae3687bd6ae1",
        "title": "闵雨诗  其一○",
        "author": "刘敞",
        "content": "匪震匪拔，匪溢匪洩。\n生我百谷，区萌毕达。\n以享以食，小大胥悦。",
        "dynasty": "宋",
        "collection_info": null
    },
    {
        "uuid": "826fdea7f7a0dcaf9b45a7d6a81fd831",
        "title": "闵雨诗  其一一",
        "author": "刘敞",
        "content": "天子之德，视雨之施。\n肇自京师，达于四裔。\n无有蛮貊，孚我君惠。",
        "dynasty": "宋",
        "collection_info": null
    },
    {
        "uuid": "13e18f482df9b9829122ca00c682969a",
        "title": "闵雨诗  其一二",
        "author": "刘敞",
        "content": "天子之政，视雨之时。\n养老长幼，速哉熙熙。\n更化易俗，而民不知。",
        "dynasty": "宋",
        "collection_info": null
    },
    {
        "uuid": "e755018dbfe09117eaf9b9e4d30a5f8f",
        "title": "闵雨诗  其一三",
        "author": "刘敞",
        "content": "天子之庆，视雨之积。\n自天降康，时万时亿。\n眉寿无疆，以靖四国。",
        "dynasty": "宋",
        "collection_info": null
    },
    {
        "uuid": "2b1030543d0744c88f3d971f9bd20785",
        "title": "杂诗二十二首  其一",
        "author": "刘敞",
        "content": "五都货财地，车马趋市阛。\n平明侧肩入，薄暮掉臂旋。\n意气何所期，盛衰俛仰间。\n乃知艺利合，厚薄未可原。\n张陈父子游，一旦復相残。\n万古称凶终，此独何足言。",
        "dynasty": "宋",
        "collection_info": null
    },
    {
        "uuid": "3895523f205903e17aa7612e378b2982",
        "title": "杂诗二十二首  其二",
        "author": "刘敞",
        "content": "大火序炎夏，盛阳剧炮燔。\n空桐疾风来，书景中变寒。\n皇天自平分，四气尚相干。\n凉燠异朝夕，万事谁独坚。\n宛彼风中箨，众芳自此残。\n至理冥变化，履霜用为叹。",
        "dynasty": "宋",
        "collection_info": null
    },
    {
        "uuid": "d3406c8f8e190306a8e03972973fd924",
        "title": "杂诗二十二首  其三",
        "author": "刘敞",
        "content": "至人迈龙德，世岂识潜升。\n昔在周道衰，伯阳起西征。\n胡为委一世，畏此网与罾。\n川竭山亦摧，喟然吾何称。\n岂不怀徘徊，民言憯无惩。\n亹亹强着书，后贤以为经。",
        "dynasty": "宋",
        "collection_info": null
    },
    {
        "uuid": "6981166b637b013a6c855131a074d805",
        "title": "杂诗二十二首  其四",
        "author": "刘敞",
        "content": "昆崙邈人境，日月相蔽亏。\n上有仙圣居，帝阍俯崔嵬。\n王毋坐少广，有娥閟瑶台。\n弱水不可梁，大荒旷无厓。\n周穆昔好游，超绝仅能陪。\n方朔偷桃儿，沈浊何乃来。\n青鸟通其使，雄鸟为之媒。\n灵化信难测，真契从此推。",
        "dynasty": "宋",
        "collection_info": null
    },
    {
        "uuid": "c80c800342a3a60aeb95811d4ea2e5e2",
        "title": "杂诗二十二首  其五",
        "author": "刘敞",
        "content": "勿以隋侯珠，弹雀千仞峰。\n勿以和氏璧，投人昏夜中。\n弹雀不可期，投人未必容。\n大贤恶皦皦，所以明若蒙。",
        "dynasty": "宋",
        "collection_info": null
    },
    {
        "uuid": "e215fc7cb0c19e6111f0798728b9e208",
        "title": "杂诗二十二首  其六",
        "author": "刘敞",
        "content": "积薪莫自高，失马莫自悲。\n薪积常先焚，马失常復归。\n人情习所近，物理岂易推。\n君看祸福间，纷纠如纆徽。",
        "dynasty": "宋",
        "collection_info": null
    },
    {
        "uuid": "81d179b1521a35df0e5acace66483ac9",
        "title": "杂诗二十二首  其七",
        "author": "刘敞",
        "content": "朱晖乘余香，三月觉徂暑。\n流光不相待，时节犹逆旅。\n煌煌园中花，零落会见汝。\n啼鴂鸣空林，良辰竟何许。",
        "dynasty": "宋",
        "collection_info": null
    },
    {
        "uuid": "e12930c497a56bc361a703e642a31c86",
        "title": "杂诗二十二首  其八",
        "author": "刘敞",
        "content": "秋风吹宾鸿，千里飞一息。\n水阔稻粱寡，天寒霜雪逼。\n岂不抱远志，憔悴伤颜色。\n鷾鸸乘春晖，采采华羽翼。\n侧身袭人间，慧巧谁怵愓。\n出入金玉堂，户牖初不隔。\n上无饮啄患，下有居处益。\n胡为事高远，骯脏莫自适。",
        "dynasty": "宋",
        "collection_info": null
    },
    {
        "uuid": "3a253d86ffa5a150779e8026702657d2",
        "title": "杂诗二十二首  其九",
        "author": "刘敞",
        "content": "驽骀不下廏，骐骥行万里。\n劳逸谁为多，刍豢復谁美。\n天机信其宜，人事亦何耻。\n世无王乐徒，骏骨或空死。",
        "dynasty": "宋",
        "collection_info": null
    },
    {
        "uuid": "21b3539b4e4be7b40ddd2c4819e4bf7c",
        "title": "杂诗二十二首  其一○",
        "author": "刘敞",
        "content": "悠悠浮空云，明晖何倐忽。\n造物固难恃，变化亦仓猝。\n响莫为雷霆，明莫为日月。\n日月易遮蔽，雷霆易奔绝。",
        "dynasty": "宋",
        "collection_info": null
    },
    {
        "uuid": "d2120d1334b02dedcaab3e6086430299",
        "title": "杂诗二十二首  其一一",
        "author": "刘敞",
        "content": "古风不可復，习俗已久敝。\n咄嗟忠与信，流荡为诈术。\n诈忠惑其君，诈愚安其身。\n色厉内以荏，行违貎取仁。\n三年始横流，后来更日新。\n至公弃涂炭，正道败荆榛。\n已矣千载后，谁能反其身。",
        "dynasty": "宋",
        "collection_info": null
    },
    {
        "uuid": "4e61f9698ab0984682758ae30fad0398",
        "title": "杂诗二十二首  其一二",
        "author": "刘敞",
        "content": "毁巢鳯不至，竭泽龙不游。\n贤者有所归，得非龙鳯俦。\n周公下白屋，圣德被九州。\n赵禹谢宾客，汉朝以为优。\n浇淳不相袭，用舍何其缪。\n苟循一身利，不为万姓谋。\n哀彼杖杜诗，死生遗道周。",
        "dynasty": "宋",
        "collection_info": null
    },
    {
        "uuid": "50a96853eeec992ffd372c01120bb797",
        "title": "杂诗二十二首  其一三",
        "author": "刘敞",
        "content": "皇天不绝命，百姓何震愆。\n歳暮霜雪至，悠悠事南迁。\n羁鸟哀去巢，游鱼乐怀渊。\n如何道旁子，逝将不復还。\n西望周郑郊，顾想河洛间。\n伯鱼不可作，涕流为沦涟。",
        "dynasty": "宋",
        "collection_info": null
    },
    {
        "uuid": "023a065907805046846740f0fdb59ae7",
        "title": "杂诗二十二首  其一四",
        "author": "刘敞",
        "content": "爨桐深竈下，埋剑古狱间。\n怨声动旁人，愤气凌彼天。\n当时颇见旌，后世称为贤。\n自古闻知音，此事或偶然。",
        "dynasty": "宋",
        "collection_info": null
    },
    {
        "uuid": "14de4ea70d750e656bf6b43b952ba941",
        "title": "杂诗二十二首  其一五",
        "author": "刘敞",
        "content": "嶰山有奇竹，老弃阴崖巅。\n太丘有神鼎，逃匿千丈渊。\n光景閟不见，音容杳无传。\n岂能向时俗，干进心拳拳。\n世贵一人敌，又称朱丝弦。\n吾欲评其风，愿君咏此篇。",
        "dynasty": "宋",
        "collection_info": null
    },
    {
        "uuid": "650bde1ca1e963b07377d124e061ec8d",
        "title": "杂诗二十二首  其一六",
        "author": "刘敞",
        "content": "凿井取泉饮，上山采薇食。\n岂不信憔悴，所愿皆我力。\n泉也非难致，薇也亦易得。\n志士耻徒饱，众人苟所获。\n牺牲畏刍拳，樊笼害羽翼。\n悟理宜在早，无为晚更惑。",
        "dynasty": "宋",
        "collection_info": null
    },
    {
        "uuid": "dc6664021baf87fc375f624189d87d46",
        "title": "杂诗二十二首  其一七",
        "author": "刘敞",
        "content": "蛟龙蟠深泥，鱼龟颇同调。\n变化且何有，蝘蜓亦可笑。\n煌煌千金珠，百仞閟其耀。\n风雷在所遇，隐显始独妙。\n屈身天地间，微物安得料。",
        "dynasty": "宋",
        "collection_info": null
    },
    {
        "uuid": "00b41f1782321544d037cd63217cc6c5",
        "title": "杂诗二十二首  其一八",
        "author": "刘敞",
        "content": "伯夷逃西山，尼父居九夷。\n世苟不我用，我方从此辞。\n道悠岂忌远，义丰不云饥。\n世非乏贤士，为问从者谁。\n由也实好勇，叔齐固同时。\n舍此乃无人，籧篨而戚施。\n远矣千歳后，怆焉我心悲。",
        "dynasty": "宋",
        "collection_info": null
    },
    {
        "uuid": "4376b3ac59872affd5bd4b8c80a836c9",
        "title": "杂诗二十二首  其一九",
        "author": "刘敞",
        "content": "道薄德亦散，功名为时须。\n用力世所贤，守正众云愚。\n智者竞蒿目，小人復迩图。\n悠悠三季后，此风益已渝。\n安知治未病，舐痔而多车。\n尧舜无能名，越哉巳矣夫。",
        "dynasty": "宋",
        "collection_info": null
    },
    {
        "uuid": "50e41c68e8e4738ea318ed4435847c9f",
        "title": "杂诗二十二首  其二○",
        "author": "刘敞",
        "content": "雍门妙弦歌，哀响激人耳。\n伟哉孟尝君，慷慨泪如水。\n当生復念死，谁谓悲能已。\n丝桐信感人，世固乏之子。",
        "dynasty": "宋",
        "collection_info": null
    },
    {
        "uuid": "13c41f21fb9b0069843df720b8d53565",
        "title": "杂诗二十二首  其二一",
        "author": "刘敞",
        "content": "昔者有化人，来集周王庭。\n咫尺逝万里，顷刻超百龄。\n五音荡心神，耳乱不可听。\n众采眩其目，不分丹与青。\n飘鹞惑真僞，怳忽迷窈冥。\n驰思八极表，讵知日与星。\n未尝出户牖，自疑涉天廷。\n左右莫觉悟，兀然殆遗形。\n祈招作悲歌，圣贤用为经。",
        "dynasty": "宋",
        "collection_info": null
    },
    {
        "uuid": "3853efb0e88190128b979a1ea25b7f91",
        "title": "杂诗二十二首  其二二",
        "author": "刘敞",
        "content": "翩翩丹穴鸟，志在万里外。\n营营持罦叟，何事守蒿艾。\n声音可得闻，羽翮不能害。\n嗟彼雉与兔，首身自此碎。",
        "dynasty": "宋",
        "collection_info": null
    },
    {
        "uuid": "6c167b9e4002424c6f146afaab348845",
        "title": "咏古诗十二首  其一",
        "author": "刘敞",
        "content": "虹蜺明西方，五色相属聫。\n浮云万里来，泱郁天宇间。\n白日晦无象，盛阳变为寒。\n洚水弥九土，陵谷相贸迁。\n盈虚叵前测，物理有固然。",
        "dynasty": "宋",
        "collection_info": null
    },
    {
        "uuid": "020c9bfefb5ef40982a71ec61ae51fd7",
        "title": "咏古诗十二首  其二",
        "author": "刘敞",
        "content": "长离乘风起，四顾求所栖。\n路穷临苍梧，復排层霄飞。\n岂不愿安处，不知所可依。\n罾缴充径隧，鸱枭正鸣悲。\n瞑夫抱同律，旷绝将何希。",
        "dynasty": "宋",
        "collection_info": null
    },
    {
        "uuid": "88924d8ba18435e2b3b2dd246aa1c127",
        "title": "咏古诗十二首  其三",
        "author": "刘敞",
        "content": "赵国弃鸣犊，孔圣为之回。\n西伯善养老，伯夷以为归。\n驰驱西楚郊，徘徊太皥墟。\n周汉多封君，不祀既忽诸。\n三坟基皇德，八索总道枢。\n若人岂欺我，虞夏亦典谟。\n万里如浮云，古风讫无余。\n往矣不可追，喟然为踌躇。",
        "dynasty": "宋",
        "collection_info": null
    },
    {
        "uuid": "d0499eebd3fb4717b19ff987269a619d",
        "title": "咏古诗十二首  其四",
        "author": "刘敞",
        "content": "游鳞泳泉下，黄鹄巢林端。\n得失不相及，天理庸自全。\n有虞垂衣裳，西母献厥环。\n周穆宾昆丘，车辙万里间。\n宗庙頽为墟，阊阖不可攀。\n祈招作悲诗，万里用为叹。",
        "dynasty": "宋",
        "collection_info": null
    },
    {
        "uuid": "a200f624ce26e9cad0c8361c3896b8a3",
        "title": "咏古诗十二首  其五",
        "author": "刘敞",
        "content": "灵山生神芝，一年再三秀。\n绚彩夺霞露，荧煌寄岩岫。\n真人劝我飡，可以跻万寿。\n自古王子乔，秘此莫轻授。\n采之岂辞远，时逝不可又。\n歳晏怀所思，终焉不盈袖。",
        "dynasty": "宋",
        "collection_info": null
    },
    {
        "uuid": "e9bd5bf98cef3bd98e70bcc34141ada7",
        "title": "咏古诗十二首  其六",
        "author": "刘敞",
        "content": "元钧运洪炉，昼夜不少停。\n万物更相禅，一气纷异形。\n驹掇出竈下，久竹为青宁。\n孰知范氏牺，晚就南亩耕。\n至人友造化，逝与一世冥。\n善恶故不屑，宠辱何足惊。",
        "dynasty": "宋",
        "collection_info": null
    },
    {
        "uuid": "3593620e826effcac48dd59eef035b6a",
        "title": "咏古诗十二首  其七",
        "author": "刘敞",
        "content": "东游沧海滨，回首面大荒。\n豁达三齐风，连山郁苍苍。\n在汉田横氏，不忍南面王。\n磊落五百贤，从死忽若亡。\n壮士不必成，令名固为长。\n异体同一心，万年尚耿光。",
        "dynasty": "宋",
        "collection_info": null
    },
    {
        "uuid": "73b60b141cab56fda9264e87bd2bbe45",
        "title": "咏古诗十二首  其八",
        "author": "刘敞",
        "content": "天道不可闻，自昔孔子徒。\n籍籍秦汉间，将非愚且诬。\n大河决东郡，火德以为符。\n哀哉冀州壤，兆民散为鱼。\n公孙虽前觉，执政疾鲁儒。\n世无异物神，终竟遗泥涂。",
        "dynasty": "宋",
        "collection_info": null
    },
    {
        "uuid": "ff48fe7df0ca35aa0a07e7c06c0455de",
        "title": "咏古诗十二首  其九",
        "author": "刘敞",
        "content": "苌弘谋周室，愤血死犹碧。\n子胥殒吴门，江水为之逆。\n精能动天地，忠不谕两国。\n九鼎既西逝，姑苏亦东侧。\n偷容习为俗，万世未遽易。\n形势驱使然，生民岂恶直。",
        "dynasty": "宋",
        "collection_info": null
    },
    {
        "uuid": "0342592634b3f65821cc8f1c25065d4d",
        "title": "咏古诗十二首  其一○",
        "author": "刘敞",
        "content": "麒麟不可羁，安得书春秋。\n鳯凰云难致，孰使鸣岐周。\n无田于甫田，歳月忽已遒。\n如非行迈谋，自宜道路修。\n安知吹鸣律，燕谷成良畴。\n不见託秋驾，昆墟亦能游。",
        "dynasty": "宋",
        "collection_info": null
    },
    {
        "uuid": "56879dfd28872d05d3059680e1e4c92b",
        "title": "咏古诗十二首  其一一",
        "author": "刘敞",
        "content": "通都天下衢，名化交百廛。\n鸣鷄侧肩入，日暮掉臂还。\n有生寄无穷，过若空中烟。\n俯仰异去就，况乃多历年。\n留侯独悟此，解组从列仙。\n万户如脱屣，故为绝世贤。",
        "dynasty": "宋",
        "collection_info": null
    },
    {
        "uuid": "14c87dcf7e9be0df28e69ecd30089175",
        "title": "咏古诗十二首  其一二",
        "author": "刘敞",
        "content": "南山有樛木，葛虆蔓其封。\n上枝结纷菲，下枝散蒙茏。\n下能使上好，上亦令下通。\n宁知力不足，歳暮摧烈风。\n苦成任两国，德孰与栋隆。\n君苟以此始，又当以此终。",
        "dynasty": "宋",
        "collection_info": null
    },
    {
        "uuid": "b43097b7c3b1fefbb303d4e567fef424",
        "title": "读岘山诗寄献八舅龙图",
        "author": "刘敞",
        "content": "道悠寄先觉，神契无近知。\n彼美羊公意，今在岘山诗。\n陵谷非一变，荣名独至兹。\n当时偶然语，正与来者期。\n慷慨激悲歌，崔嵬构丛祠。\n怀哉千歳后，慰此江汉思。\n公亦蹈前人，方为帝王师。\n奋笔成不朽，何啻中亭碑。",
        "dynasty": "宋",
        "collection_info": null
    },
    {
        "uuid": "015c2564800d78e8515559186d683dab",
        "title": "偶作二首  其一",
        "author": "刘敞",
        "content": "蓬蒿附高原，芙蕖植污池。\n物生自有性，不为高下移。\n贵在世所用，未可以为师。\n贱在众不识，未可以为嗤。",
        "dynasty": "宋",
        "collection_info": null
    },
    {
        "uuid": "62734a812a195a3ef58f3634a9a24520",
        "title": "偶作二首  其二",
        "author": "刘敞",
        "content": "州来薄千乘，巢父轻九州。\n齐景登牛山，涕泗独交流。\n左右同来人，呜咽不息收。\n共知富贵乐，变化不可留。\n四顾更悲嘆，万类莽悠悠。\n歌舞未终曲，回首已可愁。\n或指白杨下，荒草古时丘。\n危辞才感拂，耿耿相应酬。\n岂识达观士，笑尔若蜉蝣。",
        "dynasty": "宋",
        "collection_info": null
    },
    {
        "uuid": "8394c17c62f083ea1583419c9950c779",
        "title": "蒙示容斋诗辄为五言仰续逸唱",
        "author": "刘敞",
        "content": "达人与道运，投迹繫所逢。\n在治信若鳯，处幽固犹龙。\n外物纷屡变，中扃豁兼容。\n乃知云梦区，未足婴其胸。\n明公蹈康济，兹世已陶镕。\n优游就偃息，暇豫奏时雍。\n高斋危舍字，数亩环崇墉。\n虚轩便炎夏，奥室宜隆冬。\n采真混出处，造适观羲农。\n玩名肆独乐，怙势轻万钟。\n越人起丹穴，子房去赤松。\n材为用见循，道以世难从。\n古事何昭昭，斯民积颙颙。\n独应甘棠树，方使来者封。",
        "dynasty": "宋",
        "collection_info": null
    },
    {
        "uuid": "997cd3e6572d733a19e60468603bc720",
        "title": "得汝州舍弟新诗",
        "author": "刘敞",
        "content": "鲁人贵韶濩，海鸟眩以忧。\n岂不盛钟鼓，性违理自愁。\n忆在田野时，终歳颇优游。\n食鱼出有车，夏葛冬亦裘。\n弄翰不自量，着书望孔周。\n处身笑汲汲，视世良悠悠。\n误及时君门，过缘名字求。\n轩冕非已好，簿书反自羞。\n因欲饰所短，强为妻子谋。\n精神敝蹇浅，学殖谁劝修。\n归卧常喟然，歳月屡以流。\n愧尔从军诗，气完语更遒。\n岂独古人风，远与王粲俦。\n实为平生赏，若慰钟仪囚。\n我年向四十，苍髪已满头。\n箧中无寸书，磨灭悲蜉蝣。\n念此可以惊，如何復淹留。\n昔买吴下田，颇闻利锄耰。\n汝宦何时归，相与寻沧洲。\n处使有茅屋，出使有渔舟。\n知命赞易篇，没身记春秋。\n但令文章显，不愧时俗偷。\n世事非所了，咄哉无夷犹。",
        "dynasty": "宋",
        "collection_info": null
    },
    {
        "uuid": "ddc6ffd32a351b57aa920bc27390b70d",
        "title": "续黄子温读陶渊明诗十首  其一",
        "author": "刘敞",
        "content": "四海方荡潏，匡山得三隐。\n若人独秀士，逸响露深藴。\n江汉东南流，滔滔未之尽。",
        "dynasty": "宋",
        "collection_info": null
    },
    {
        "uuid": "7d5b4362713d44215d4822e7b50d00a9",
        "title": "续黄子温读陶渊明诗十首  其二",
        "author": "刘敞",
        "content": "羽轻鲜知福，地重毎贪祸。\n有以羲皇民，居然北窗卧。\n此意俗莫悟，将非首阳饿。",
        "dynasty": "宋",
        "collection_info": null
    },
    {
        "uuid": "34bfdaf3efe1a3b57064f8f65a74b891",
        "title": "续黄子温读陶渊明诗十首  其三",
        "author": "刘敞",
        "content": "长梧有高韵，千载不可及。\n五柳遗世名，于今亦独立。\n悲哉市朝士，夸竞常汲汲。",
        "dynasty": "宋",
        "collection_info": null
    },
    {
        "uuid": "e3042b2a4bea9cc63ab92265aa756fc9",
        "title": "续黄子温读陶渊明诗十首  其四",
        "author": "刘敞",
        "content": "子綦委天乐，穷达两已忘。\n九歅尔何知，捆也安得祥。\n一吟责子篇，千古如相望。",
        "dynasty": "宋",
        "collection_info": null
    },
    {
        "uuid": "0c3da399166f9a99cf8343de19a6bc4e",
        "title": "续黄子温读陶渊明诗十首  其五",
        "author": "刘敞",
        "content": "追俗情易合，玩奇当企尔。\n柴桑彼何者，高唱屡在此。\n县令不俛眉，吾又悲扬子。",
        "dynasty": "宋",
        "collection_info": null
    },
    {
        "uuid": "826df1e8b5845fdcff364dd9c019b5a0",
        "title": "续黄子温读陶渊明诗十首  其六",
        "author": "刘敞",
        "content": "州县徒劳人，着作非所务。\n道殊岂自强，气直已多迕。\n屡招遂长往，归欤彼何暮。",
        "dynasty": "宋",
        "collection_info": null
    },
    {
        "uuid": "446175b048fa16e7753c44a7911a92f7",
        "title": "续黄子温读陶渊明诗十首  其七",
        "author": "刘敞",
        "content": "昔在八州牧，功业济衰晋。\n吾闻贤者后，鲜不祚休运。\n如何竟廖廓，天道盖难问。",
        "dynasty": "宋",
        "collection_info": null
    },
    {
        "uuid": "b85556c99c2a6bf8a5f83e6c76965084",
        "title": "续黄子温读陶渊明诗十首  其八",
        "author": "刘敞",
        "content": "孟尝实超迈，举世少其并。\n风流自有钟，若士復孤迥。\n祖述酒中趣，乃知外家性。",
        "dynasty": "宋",
        "collection_info": null
    },
    {
        "uuid": "0fd56c45f171ee3c4647db6d16d53977",
        "title": "续黄子温读陶渊明诗十首  其九",
        "author": "刘敞",
        "content": "吾今乞食士，因咏乞食诗。\n谅无乞食怨，復想乞食时。\n贫贱自古然，岂愧世上儿。",
        "dynasty": "宋",
        "collection_info": null
    },
    {
        "uuid": "3ca9862faa785cbb9d676f0fbadf0cad",
        "title": "续黄子温读陶渊明诗十首  其一○",
        "author": "刘敞",
        "content": "曩游浔阳郭，怀古怆来暮。\n不意陈蔡间，起予欣有遇。\n彼此共一时，怅然感佳句。",
        "dynasty": "宋",
        "collection_info": null
    },
    {
        "uuid": "71bc0da0ee7045f2e5f7b88061d499ba",
        "title": "昼寝三首  其一",
        "author": "刘敞",
        "content": "日出百事集，人生亦多忧。\n曲肱试少息，乃得逍遥游。\n圉圉为潜鱼，因之乘波流。\n翻翻为飞鸟，爰以凌空游。\n在己孰是非，于物任沈浮。\n观化悟独乐，真僞竟悠悠。",
        "dynasty": "宋",
        "collection_info": null
    },
    {
        "uuid": "a80d27fa4152569cd5038d6911549953",
        "title": "昼寝三首  其二",
        "author": "刘敞",
        "content": "成败劳耳目，是非丧神虑。\n我生天地间，安得弃之去。\n始疑昏逾明，渐觉梦胜寤。\n但可寐无聪，安知歳云暮。\n神交既倜傥，魄定奚忧惧。\n此以遣朝昏，因之保吾素。",
        "dynasty": "宋",
        "collection_info": null
    },
    {
        "uuid": "b812167bb9496c8b97b6334ecac10b43",
        "title": "昼寝三首  其三",
        "author": "刘敞",
        "content": "久思谢时俗，奔走难自谐。\n逍遥衡门下，虽陋得我怀。\n汲彼井底泉，扫兹风中埃。\n歊蒸为之去，襟抱萧然开。\n养心贵能适，造适不及排。\n胡为车马客，一往忘归来。",
        "dynasty": "宋",
        "collection_info": null
    },
    {
        "uuid": "80ecee290c5e5890b87dbb8676e5c70e",
        "title": "昼寝上府公",
        "author": "刘敞",
        "content": "长日无所为，高卧聊自如。\n清风拂庭树，萧萧窗户虚。\n旷逸追羲皇，粹和反华胥。\n畅然物外游，谓若天下无。\n方今少阳交，田野东作初。\n壮者固不暇，老者日竞趋。\n胡为乃自便，徐徐以于于。\n从吏代力耕，饱食良自娱。\n事贤庇敏政，宿官特多余。\n念兹寄幽閒，未觉劳簿书。\n但恨不可雕，正当砭其愚。",
        "dynasty": "宋",
        "collection_info": null
    },
    {
        "uuid": "cf423b9eeedc69ee80785f9532e55001",
        "title": "六月二十六日西阁昼寝",
        "author": "刘敞",
        "content": "驰骛圣不足，治安愚有余。\n愿言从物役，即事实燕居。\n清切掖垣峻，深沈云阁虚。\n食有万钱膳，架多四部书。\n低头悟素飡，游日惭古初。\n非吏復非隐，人言定何如。\n平生山林尚，自与功名疏。\n何为出不反，视此歳月徂。\n秋风陨高林，蟋蟀鸣阶除。\n行矣浮扁舟，季鹰不欺余。",
        "dynasty": "宋",
        "collection_info": null
    },
    {
        "uuid": "6b1464d9dff4bfba704294148f1c8381",
        "title": "苦雨二首  其一",
        "author": "刘敞",
        "content": "洪河滔冀州，大陆日夜摧。\n天时普阴沴，飞雨皆北来。\n崩腾乱云雾，顷刻不暂开。\n通衢为深渊，高堂生苍苔。\n稼穑日以没，民生一何哀。\n微禹既已矣，我其为鱼哉。",
        "dynasty": "宋",
        "collection_info": null
    },
    {
        "uuid": "69397c79cb637bc147389bf4e2856a77",
        "title": "苦雨二首  其二",
        "author": "刘敞",
        "content": "独坐空堂上，漏湿无与娱。\n晨炊烟不然，败竈将生鱼。\n被服蛙蠙衣，出入螺蚌居。\n里闾杳相绝，滔滔水渐车。\n安得双羽翰，超然谢泥涂。",
        "dynasty": "宋",
        "collection_info": null
    },
    {
        "uuid": "8366104a618e10848321f338f5d2e82d",
        "title": "久雨三首  其一",
        "author": "刘敞",
        "content": "繁阴过五日，积雨迷九天。\n衣冠亦泥涂，陵陆成深渊。\n忘屦已乘橇，舍车始思船。\n曰余蹈沧海，良知时适然。",
        "dynasty": "宋",
        "collection_info": null
    },
    {
        "uuid": "d2b8eba504a6ecc8fb846e51f4de0e31",
        "title": "久雨三首  其二",
        "author": "刘敞",
        "content": "清渠彼涓流，通逵此夷坦。\n风云瞬息间，江汉倏生眼。\n渊源讵能问，浩荡颇可惮。\n白日蔽九霄，吾行幸当返。",
        "dynasty": "宋",
        "collection_info": null
    },
    {
        "uuid": "df12bf4303d098bbb5364cf365bfa917",
        "title": "久雨三首  其三",
        "author": "刘敞",
        "content": "岩岩蓬莱巅，赫赫昆崙墟。\n上帝严紫垣，羣仙亦深居。\n高出云电外，俯视风雨除。\n安知昏垫民，汩没纔阖庐。",
        "dynasty": "宋",
        "collection_info": null
    },
    {
        "uuid": "6a09ff7152db3f7e61a818d6a956ea4f",
        "title": "石林亭成宴府僚作五言",
        "author": "刘敞",
        "content": "吾爱谢宣城，适意安独往。\n虽聮鳯池步，不废山泉赏。\n吾慕应休琏，感事能属书。\n颇婴下流谤，独占仁智居。\n寥寥二贤后，忽忽千载余。\n若士不可追，此风或在予。\n延石象众山，决泉泻交渠。\n林壤使我欣，不知歳月徂。\n薜萝分蔽亏，松竹相扶疏。\n时时四方客，顾此亦踟蹰。\n傥遇钟子期，知子情所摅。",
        "dynasty": "宋",
        "collection_info": null
    },
    {
        "uuid": "64372ba295490a45bc1727eb7d730be9",
        "title": "自京师泛舟还郡作三首  其一",
        "author": "刘敞",
        "content": "秋夜何迢迢，一梦八九觉。\n孤舟寄风雨，短烛才自照。\n冥冥高云过，寂寂山鬼啸。\n展转谁与欢，漂泊未可料。\n昔我自兹迈，春华巧相笑。\n今我復来此，落叶纷满道。\n客行无远近，劳苦略同调。\n一歳再羁旅，人生岂长少。\n良无二顷田，讵得守蓬藋。",
        "dynasty": "宋",
        "collection_info": null
    },
    {
        "uuid": "c02347e5b31cae06494dda969fac6c1e",
        "title": "自京师泛舟还郡作三首  其二",
        "author": "刘敞",
        "content": "昔在马少游，抗志安故土。\n其后庞德公，迹不践城府。\n出乘款段马，身与麋鹿伍。\n乡里称善人，妻子同陇亩。\n人生资衣食，既足尚何取。\n致求多赢余，筋力但自苦。",
        "dynasty": "宋",
        "collection_info": null
    },
    {
        "uuid": "3f9cd7b6e94d461eb08e561c8cc4d2dd",
        "title": "自京师泛舟还郡作三首  其三",
        "author": "刘敞",
        "content": "常阴贯秋序，洚水弥平陆。\n居人逐飞鸟，往往巢树木。\n四顾何茫茫，江海忽在目。\n古语乃信然，高陵或为谷。\n乘桴义无憾，断髪忧可辱。\n弁冕绩禹功，谁其悲濡足。",
        "dynasty": "宋",
        "collection_info": null
    },
    {
        "uuid": "0f002ee9ddf126d16595d583c43b95d3",
        "title": "西阳池新舟邀府公游泛",
        "author": "刘敞",
        "content": "昔贤济川意，固与斯人共。\n旷代属明德，至乐下及众。\n池台固旧赏，舟楫为新用。\n忽疑江湖景，稍信风澜纵。\n追参鳬雁泳，历览鱼鼈动。\n颇已寓高兴，矧今结舆诵。\n啸歌一时适，顾盻万全重。\n好勇知未能，乘桴自欣从。",
        "dynasty": "宋",
        "collection_info": null
    },
    {
        "uuid": "afc1f5632db73a77391f356e95d86b30",
        "title": "赠马恽供奉",
        "author": "刘敞",
        "content": "朝廷功名次，晋国在第一。\n受遗先皇帝，事与周召匹。\n丹青烂勋伐，终始最密勿。\n宗族宜甄庸，百世皆宠秋。\n公孙非遐胄，何乃尚淹屈。\n官名虽供奉，冗散真士卒。\n努力习文华，家贫传清德。\n翰飞终不高，好事见心骨。\n人生繫逢遇，进退岂定律。\n古者如尔徒，万户自可必。\n今者如尔徒，富贵亦未失。\n主张有真宰，时态莽回聿。\n咄嗟元功世，颇復困蓬荜。\n吁彼山野人，奚由自奋出。",
        "dynasty": "宋",
        "collection_info": null
    },
    {
        "uuid": "e154f574202f6686d2ae8c0319acf0bf",
        "title": "出城",
        "author": "刘敞",
        "content": "出城得自便，下马事幽讨。\n旷野荒不耕，蒺藜牛满道。\n往往逢饥人，羣辈掘野草。\n不惟黄头儿，亦有白髪老。\n问之指积水，此去殊浩浩。\n室庐久漂荡，树木多立槁。\n食此且賖死，尧年亦久涝。\n不能去坟墓，更欲依蒲藻。\n昨来计莲芡，颇不减粳稻。\n明年当大种，妻子或相保。",
        "dynasty": "宋",
        "collection_info": null
    },
    {
        "uuid": "7268deb594a41458435ce65a0c398032",
        "title": "梦中",
        "author": "刘敞",
        "content": "谁谓夏夜短，一夕梦九逝。\n梦中如平生，欢笑随母氏。\n觉来拊形躯，独在人间世。\n上呼声连天，洒泣血满地。\n何忍留我生，哀哀抱微志。",
        "dynasty": "宋",
        "collection_info": null
    },
    {
        "uuid": "15521e8ad33253cf89dbdfed87dba83e",
        "title": "瘿木樽",
        "author": "刘敞",
        "content": "先民任天真，吾得见其器。\n其器云如何，盖若刳木类。\n不戕生以戚，不伤材以蔽。\n不以远见遗，不以枯见弃。\n因其无用姿，授以有用意。\n取彼自然象，廓此闳然制。\n岂无雕磨工，不欲败淳粹。\n岂无青黄文，不欲增巧僞。\n其高岂无盖，不设簋簠制。\n其下岂无舟，不着鸡鸟丽。\n任真肆穫落，肯慕金玉贵。\n儿童诮敦朴，妇女惊丑异。\n岂若轻薄子，形容混兹世。\n矜愚以相高，饰貎以自喜。\n淳风陷衰薄，古道丧简易。\n自非窊樽民，慎勿同一醉。",
        "dynasty": "宋",
        "collection_info": null
    },
    {
        "uuid": "512d3246e49327967a8e30928c882388",
        "title": "泛舟",
        "author": "刘敞",
        "content": "长啸望江汉，缅怀沧浪行。\n因浮扁舟去，共尽幽人情。\n春日天气佳，近郊颍水清。\n杂花乱缤纷，好鸟相嘤鸣。\n解缆相沿泝，凌风恣纵横。\n适心故真乐，徇物皆虚名。\n兴尽相与归，夕阳半东城。",
        "dynasty": "宋",
        "collection_info": null
    },
    {
        "uuid": "f6cf26b7fa06a4d31ea6bb622376ac96",
        "title": "过士建中屯田居此君年六十请致仕所居蔽风雨而已",
        "author": "刘敞",
        "content": "市朝隐非一，躁静理不同。\n多君金闺彦，远有山林风。\n千钟卧名利，三径入蒿蓬。\n似是于陵子，又云张长公。\n相望千年外，独得环堵中。\n自古用先进，谁当驻飞鸿。",
        "dynasty": "宋",
        "collection_info": null
    },
    {
        "uuid": "31b6e60b5f269bafd015221e5d81c6f7",
        "title": "出城",
        "author": "刘敞",
        "content": "简服谢车马，逍遥理轻策。\n平原草树美，百里见秋色。\n稍知人境殊，似与嚣尘隔。\n悠悠出岫云，杳杳归林翮。\n烦肠寛郁纡，远相俱幽寂。\n孤烟起晴缥，去水照心白。\n所期尚皋壤，生事视耕植。\n适野非昔贤，于焉如有获。",
        "dynasty": "宋",
        "collection_info": null
    },
    {
        "uuid": "05670f3a25f4d43d192716e378a62a7b",
        "title": "泛舟三首  其一",
        "author": "刘敞",
        "content": "冰泮池水绿，春意亦已归。\n长杨特多思，浩荡随风飞。\n弄舟不用楫，漾漾陶春晖。\n回还无终极，孰谓江湖非。\n举觞属坐人，行乐常苦稀。\n一醉捐百虑，念子勿相违。\n乘日復来游，北林稍芳菲。\n当令鱼与鸟，识我心无机。",
        "dynasty": "宋",
        "collection_info": null
    },
    {
        "uuid": "724c43156f68fdf1d47150a6bacc9493",
        "title": "泛舟三首  其二",
        "author": "刘敞",
        "content": "雪消泉似涨，冰解舟可通。\n操篙不惮冷，环渚故无穷。\n歌咏淹短日，醉酣轻朔风。\n何须万乘相，始辨鸱夷翁。",
        "dynasty": "宋",
        "collection_info": null
    },
    {
        "uuid": "c541c2881758073599c2107b5fa37513",
        "title": "泛舟三首  其三",
        "author": "刘敞",
        "content": "方池亦通舟，水色涵碧霄。\n解舟不用楫，漾漾随风飘。\n中河乍纵横，顾眄幽兴饶。\n白鸟逃人飞，赤鲤时復跳。\n稍与外物远，解襟歌且謡。\n安知抱忧思，谓我士也骄。",
        "dynasty": "宋",
        "collection_info": null
    },
    {
        "uuid": "dbdd673dd73ba4b4d101475653c27958",
        "title": "初到毗陵",
        "author": "刘敞",
        "content": "献歳涉重江，仲春安我居。\n众物已熙熙，新花生遶庐。\n解装慰羁旅，置此琴与书。\n稍稍道吾真，幽襟得轩虚。\n颇闻兰陵俗，尚有荀卿余。\n文章幸仰止，夙好今欲摅。\n膏雨復应候，带经得耕锄。\n歌成拟焱氏，赋就期相如。\n出处方自尔，名声亦从渠。\n无烦畏礨民，屑屑俎豆予。",
        "dynasty": "宋",
        "collection_info": null
    },
    {
        "uuid": "f038e32f69f910cf6febd6f2b81c2be3",
        "title": "雨后城下",
        "author": "刘敞",
        "content": "雨余百川涨，远水浮林梢。\n忽怪有帆席，何为出鸟巢。\n登临非吾土，虚爽慰南交。\n稍见暝烟起，阴虫啼草茅。",
        "dynasty": "宋",
        "collection_info": null
    },
    {
        "uuid": "56084c82a854e376da5d2f2c3d7debdb",
        "title": "下汴",
        "author": "刘敞",
        "content": "畏途心多惊，强寝终不安。\n虽是仗忠信，犹有行路难。\n古今恶随波，今乃知所患。\n胡为出溷浊，幽兴悠然寛。",
        "dynasty": "宋",
        "collection_info": null
    },
    {
        "uuid": "f8ab739458132abea19a0cbc6508b1fb",
        "title": "望九华山",
        "author": "刘敞",
        "content": "九华非人境，闻誉不相识。\n南浮大江波，始见苍翠色。\n是时雨初霁，积霭尚融液。\n九峰若惊龙，并跃云外碧。\n森然耸牙角，未谓真是石。\n问名审其实，欢喜惬所适。\n恢奇一何甚，远想始开闢。\n造化竞淫巧，斧斤恣雕刻。\n不然何其功，不与嵩华敌。\n我行宇宙间，若此曾未觌。\n中国名山川，几何亢斯迹。\n徘徊不能去，尘土愧行役。\n平生乐间旷，时俗况迫阨。\n谁为隐君子，携手宅岩隙。",
        "dynasty": "宋",
        "collection_info": null
    },
    {
        "uuid": "ccbf3ed5f99ee77a6d76be359d6bffc3",
        "title": "鷄冠花",
        "author": "刘敞",
        "content": "秋至天地间，百芳变枯草。\n爱尔得雄名，宛然出陈宝。\n未甘阶墀陋，肯与时节老。\n赤玉刻缜栗，丹芝谢凋槁。\n鲜鲜云叶卷，粲粲鳬翁好。\n由来名实副，何必荣华早。\n君看先春花，浮浪难自保。",
        "dynasty": "宋",
        "collection_info": null
    },
    {
        "uuid": "3757508d45d6fb7748b7e5839e94ea00",
        "title": "陈郎中竹园",
        "author": "刘敞",
        "content": "苍竿十余亩，歳晚色更好。\n诘曲逗远村，深沈象晴岛。\n鸣禽自相应，风叶不待扫。\n何事主人心，白头三署老。",
        "dynasty": "宋",
        "collection_info": null
    },
    {
        "uuid": "50c6aea8ecaedb1ff27cd1ae25becd13",
        "title": "浮云",
        "author": "刘敞",
        "content": "高云乘飇风，泱漭纵所适。\n大哉九霄阔，俾尔万里客。\n岂无一掬润，浩荡洗南国。\n应龙潜冀州，回首空眇默。",
        "dynasty": "宋",
        "collection_info": null
    },
    {
        "uuid": "c453beb92de1d1e4ca40548cc2f73734",
        "title": "题度支厅事许道宁画松石呈彦猷邻几直孺",
        "author": "刘敞",
        "content": "长松森无依，苍石俨相对。\n自然山林气，若出天壤外。\n许生笔妙绝，今世殊少辈。\n发挥得意表，潇洒与神会。\n炎热五月交，尘土九衢内。\n微风度窗来，左右含天籁。\n下有渔樵翁，生事尤可爱。\n茅茨乍隐见，畎亩更向背。\n吾庐若办此，轩冕本不赖。\n愿从二三子，相与驾言迈。",
        "dynasty": "宋",
        "collection_info": null
    },
    {
        "uuid": "efadb0376c2b9b80e0b64738ce394e9c",
        "title": "拟阮步兵一夕復一晨",
        "author": "刘敞",
        "content": "一昏復一晨，一晨復一夕。\n扰扰若有为，悠悠定何役。\n譬如风中叶，不自知所适。\n譬如池中鱼，强自营所得。\n朝乘日车出，暮与羁鸟息。\n昔我髪纯漆，今我髪半白。\n谁能邀神灵，传我云表翼。\n我与从之游，览观元化极。",
        "dynasty": "宋",
        "collection_info": null
    },
    {
        "uuid": "89926a10c8d4ba4aa213623a7c9ff421",
        "title": "纪危",
        "author": "刘敞",
        "content": "四月河水湍，怒风復相乘。\n维绝柁亦摧，舟人废其能。\n中流急迴环，顷刻不可胜。\n性命委自然，岂知所依凭。\n堤旁多聚观，失色气崩腾。\n孰不愿引手，而乏钩与绳。\n嗟我亦天幸，既危乃復兴。\n追思方厄时，汗出如洗冰。\n侧闻前此者，覆溺已屡曾。\n此事通为邦，长民可以惩。\n因书作长诗，俾不忘战兢。",
        "dynasty": "宋",
        "collection_info": null
    },
    {
        "uuid": "9253cdbbb0bdc882f1fa14c7328f440a",
        "title": "十二月十一日雷电有作",
        "author": "刘敞",
        "content": "今兹方隆冬，阳春尚宜少。\n何忽雷早闻，因之电争曜。\n砰轰非常怒，䃸磹通夕照。\n号令无乃乖，灾祥谅谁召。\n吾闻玉女戏，独得天公笑。\n此理正应尔，君毋强讥诮。",
        "dynasty": "宋",
        "collection_info": null
    },
    {
        "uuid": "b1bb5f85cea957d020e8bb4f976f0b9a",
        "title": "种紫苏",
        "author": "刘敞",
        "content": "赤日厚地裂，百草殆立枯。\n朝雨应所至，虽微念胜无。\n力难兴禾黍，可以成嘉蔬。\n岁暮有此望，帯经且亲锄。\n今兹五月交，盛阳消已徂。\n汲汲愧老圃，仲尼云不如。\n养生寄空瓢，虽乏未可虚。\n正以营一饮，形骸如此劬。",
        "dynasty": "宋",
        "collection_info": null
    },
    {
        "uuid": "4131aba0486c2bf7ebba8b362ddf1a21",
        "title": "遣怀三首  其一",
        "author": "刘敞",
        "content": "天道与性命，圣人罕其言。\n七十岂常士，游夏终不闻。\n鞠躬慕仁义，或不免饥寒。\n奸雄何为者，往往为世贤。\n倘復有真宰，无用预其间。",
        "dynasty": "宋",
        "collection_info": null
    },
    {
        "uuid": "052f3d8e47fe9c3daaa61868c8df2c85",
        "title": "遣怀三首  其二",
        "author": "刘敞",
        "content": "有形毎共生，达士独无惑。\n昔有蒙袂子，耻从嗟来食。\n物生会当尽，寿非金与石。\n但恨居世俗，不能尽胸臆。\n壮士志沟壑，斯言着前识。",
        "dynasty": "宋",
        "collection_info": null
    },
    {
        "uuid": "c03a3baec43e4495a0406f8b8c266827",
        "title": "遣怀三首  其三",
        "author": "刘敞",
        "content": "初岁志虑浅，所慕在轻肥。\n自恨闻道晚，不虞失性非。\n迷途将未远，回驾有庶几。\n古贤多事业，出处何不知。\n宁受刍豢辱，倘为鸿鹄飞。",
        "dynasty": "宋",
        "collection_info": null
    },
    {
        "uuid": "8f6253bd454127257c7a40041c96a4e8",
        "title": "归牧相访示所作诗赋篇予与其兄子纬还往颇熟",
        "author": "刘敞",
        "content": "曰予谢宾客，久与时世疏。\n何忽衡门下，见枉使君车。\n彤旆映落日，腰间有悬鱼。\n抵掌若平生，论文及空虚。\n昔与君犹子，结交幸通书。\n往还苦不早，相见情有余。\n置我二阮间，远惭德不如。\n强来束帯起，投谒寻君庐。",
        "dynasty": "宋",
        "collection_info": null
    },
    {
        "uuid": "3bfcf38c1dbe11fbc720d9fbe3765dcd",
        "title": "大雨中入局寄彦猷时以疾卧家",
        "author": "刘敞",
        "content": "歊蒸变繁阴，快雨如破谷。\n明趋阊阖路，深水入马腹。\n此地常结辙，江海忽在目。\n冥行畏坎井，蹑迹戒颠覆。\n惭问高眠翁，不知泥涂辱。",
        "dynasty": "宋",
        "collection_info": null
    },
    {
        "uuid": "660b3cede0ca2a40c9edbfd85785b5dc",
        "title": "贺范龙图兼知延安",
        "author": "刘敞",
        "content": "大兵昔摧伤，两将折旗鼓。\n哀哉中国士，化作城下土。\n冤魂不得返，杀气凌彼苍。\n天亦为之悲，白昼日无光。\n人言此城下，往往鬼神哭。\n此事天子忧，此心大夫辱。\n昔公守东越，人怨公不用。\n今日公在西，知公德持重。\n筑城不必坚，解甲不可攻。\n何况保金城，弛张皆繫公。\n汲黯辅炎汉，淮南内竦惧。\n郅都守穷边，匈奴为之去。\n此事昔所闻，今日见所亲。\n折衝樽俎间，震动旃裘民。\n国耻行且刷，寇雠不可保。\n斯人嘆微管，愿及太平老。",
        "dynasty": "宋",
        "collection_info": null
    },
    {
        "uuid": "3f190e9eb451dee63914faf193f69661",
        "title": "奉和宋次道游嵩十五韵",
        "author": "刘敞",
        "content": "嵩峰三十六，皆在青云端。\n宿昔望见之，恨不生羽翰。\n卷脔尘土中，日月如波澜。\n迩来老将至，更觉行路难。\n闻君谢车徒，选胜羣峰峦。\n幽深每独往，神异多所观。\n若有真仙子，羽衣白玉颜。\n吹笙烟雾中，举手留盘桓。\n信非人间境，邈与时俗悬。\n顾怀平生旧，慰以逍遥篇。\n三復想在目，令人愧衣冠。\n处世阔且疏，幼舆亦有言。\n一丘与一壑，自谓无间然。\n安得从君游，解缨弄云泉。\n昏昏岁復晏，相望空长叹。",
        "dynasty": "宋",
        "collection_info": null
    },
    {
        "uuid": "d9f6ca17f38820fb0de57e8935535cd2",
        "title": "和圣俞逢羊",
        "author": "刘敞",
        "content": "道旁逢羣羊，问羊将何之。\n朝供大官膳，踯躅未自知。\n觳觫此何罪，无乃刍豢为。\n肥躯一报德，鼎爼安可辞。\n宁辱泥涂中，故人所以悲。",
        "dynasty": "宋",
        "collection_info": null
    },
    {
        "uuid": "f361053dc09262a49c8591e621a716de",
        "title": "怀归",
        "author": "刘敞",
        "content": "图养始干禄，执官復辞亲。\n外物与我违，幽怀安得仲。\n低徊畏简书，苟且谋贱贫。\n碌碌已无期，规规徒自珍。\n秋风卷层云，鸿雁知所宾。\n我独无羽翰，不能绝飇尘。",
        "dynasty": "宋",
        "collection_info": null
    },
    {
        "uuid": "fc28707a8287020df88de68e2dfb18d9",
        "title": "送吕光禄",
        "author": "刘敞",
        "content": "氾滥诚易挹，俊贤噬肯留。\n愧君殊邂逅，卒岁能优游。\n会心到稽吕，访古穷嬴刘。\n谁令春风来，翩翩动归舟。\n千里在明发，一樽成献酬。\n江湖望魏阙，离思空悠悠。",
        "dynasty": "宋",
        "collection_info": null
    },
    {
        "uuid": "f329f843c7a57829a8c5457365b5d5e9",
        "title": "题改芷亭作水鉴亭",
        "author": "刘敞",
        "content": "昔人种白芷，既以名此亭。\n今我开蠪渊，復以水鑑名。\n吾岂异昔人，而徒易其称。\n所乐于水乎，内明而外清。\n内明可比心，外清可照形。\n照形不吾欺，比心不吾倾。\n虚静吾自居，逍遥以无营。\n会有水鉴贤，吾能与同登。",
        "dynasty": "宋",
        "collection_info": null
    },
    {
        "uuid": "87df9aa599f2ec444d05b6fd23ae7946",
        "title": "闭门二首  其一",
        "author": "刘敞",
        "content": "闭门无所事，岁月忽已极。\n岂敢空绝交，出门谅安适。\n是非敛外虑，文字堆四壁。\n尧舜参在前，孔孟凛居侧。\n昆崙默泛览，万里在瞬息。\n夐古时幽寻，千年仅顷刻。\n悠悠富贵士，此趣犹未得。\n胡为逐车马，辛苦牵事役。",
        "dynasty": "宋",
        "collection_info": null
    },
    {
        "uuid": "39ccb2629c8f85a68a763997ea30deb0",
        "title": "闭门二首  其二",
        "author": "刘敞",
        "content": "傅岩由帝赉，圯桥自神授。\n商道粲復兴，汉基翕然构。\n穷通苟有命，贫贱岂足疚。\n斯道谁得闻，人方薄圭窦。",
        "dynasty": "宋",
        "collection_info": null
    },
    {
        "uuid": "3dc48f896cd6a4349cb00f729f92ce7e",
        "title": "小孤山",
        "author": "刘敞",
        "content": "惊波触南崖，反怒射北壁。\n苍山相与排，所谓小孤石。\n蟠根万仞渊，耸角百丈碧。\n祠堂豁精严，行旅进粉泽。\n或云妇女神，肸蠁颇有迹。\n吾知定名意，似欲旌介特。\n流俗失其真，传闻莫开释。\n居人私其利，祸福妄损益。\n竞为媢妒说，以诬聪明德。\n先王秩山川，礼典有庙食。\n奈何媚于竈，屈己忘正直。\n吾欲为小孤，作书解行客。\n復恐不见从，嗟哉世多惑。",
        "dynasty": "宋",
        "collection_info": null
    },
    {
        "uuid": "d797d7b2ba3ba880f8fa020c4c1bcb61",
        "title": "新种杂花树",
        "author": "刘敞",
        "content": "天地大逆旅，浮生远行客。\n大无万里异，远不百年役。\n乘流惟其遇，得性从所适。\n何必思旧乡，而復名一宅。\n此邦非吾土，此庐非我迹。\n彼我苟巳齐，宾主不足择。\n终树宿所好，及閒易为力。\n芳草十余品，往往手自植。\n春风二月交，重迭庭下碧。\n欣欣生意好，一一见颜色。\n对之默终日，澹若无情极。\n四时背人驰，壮士每叹息。\n忧来忽无方，外物不可释。\n中和一相伐，头髪先为白。\n萱乎尔能忘，于我独有德。",
        "dynasty": "宋",
        "collection_info": null
    },
    {
        "uuid": "0e6488b9bf4bfd02bb849974da690026",
        "title": "滕司谏知泾州",
        "author": "刘敞",
        "content": "天狼东南鸣，雨矢西北集。\n覆载岂不容，縳虎宜在急。\n诗书擢将帅，高枕付城邑。\n权变非武臣，恩威在呼吸。\n壮夫气已激，义士感成泣。\n籍籍名四喧，萧萧髪竞立。\n行旗乱鹰集，已有边风入。\n遥知谒明光，介胄但长揖。",
        "dynasty": "宋",
        "collection_info": null
    },
    {
        "uuid": "21c50df2f66359b57398f8cf93c46220",
        "title": "城下",
        "author": "刘敞",
        "content": "秋成雨更绿，高下共萋萋。\n浮烟晚自起，归鸟暝争栖。\n山谷入幽想，茅茨多旧蹊。\n日涉遂成趣，身将麋鹿齐。",
        "dynasty": "宋",
        "collection_info": null
    },
    {
        "uuid": "a53238c104ec3185180fad1cbf991183",
        "title": "庶几堂",
        "author": "刘敞",
        "content": "徂暑亦已烦，清旦尚余爽。\n熏风应候至，芳物与春往。\n庭树交浮阴，山禽转清响。\n空堂更幽寂，初日正苍莽。\n时节无所感，忘言以为赏。",
        "dynasty": "宋",
        "collection_info": null
    },
    {
        "uuid": "84c2a51a05e99fd4e7f593ad68c1ec4a",
        "title": "凉夜",
        "author": "刘敞",
        "content": "疏雨洗明月，清风生晚凉。\n动摇星辰影，泛澹河汉光。\n萤变觉草腐，虫吟知境荒。\n端忧易远感，不眠疑夜长。",
        "dynasty": "宋",
        "collection_info": null
    },
    {
        "uuid": "f2e60a779221fb84c0e7ec1e81ab3616",
        "title": "狄梁公李太尉庙",
        "author": "刘敞",
        "content": "就列贵陈力，立功尚成名。\n两君虽异时，令望相提衡。\n治狱多阴德，不战屈人兵。\n去思独至今，奉祀见遗氓。\n文武百世师，将相一时荣。\n念我谁与归，怆然悲九京。",
        "dynasty": "宋",
        "collection_info": null
    },
    {
        "uuid": "623d0b4f0dee74e53662ad88da9702ac",
        "title": "毕吏部冢",
        "author": "刘敞",
        "content": "蓬蒿道旁冡，云是晋时贤。\n名声与陵谷，共尽一千年。\n惟昔纵达观，死生同蜕蝉。\n安知泉下魄，非復瓮间眠。",
        "dynasty": "宋",
        "collection_info": null
    },
    {
        "uuid": "c4e0698ea08e9694f65a27338779c063",
        "title": "和张洞春雪",
        "author": "刘敞",
        "content": "水国虽暑湿，亦恶春令早。\n雨旸恒不时，过燠未为好。\n凌威集骄阳，瘴疹一以埽。\n宿麦根復濡，丰年不烦祷。\n堪舆气清真，生物同寿考。\n大哉造化力，排斡正穹昊。\n能令四时顺，少失安足道。\n君胡乃嗟嘆，哀彼花与草。\n方今王正始，节物自未老。\n繁华虽云迟，秀实终自保。\n可以寛君爱，毋为色枯槁。",
        "dynasty": "宋",
        "collection_info": null
    },
    {
        "uuid": "dcb3444aa55aca72cdd1482673dfdeaf",
        "title": "雪意",
        "author": "刘敞",
        "content": "凄风起幽朔，白日晦光色。\n仰视浮云高，苍茫天容碧。\n林林愯羣木，栗栗抱寒魄。\n今朝识天意，欲见松与柏。",
        "dynasty": "宋",
        "collection_info": null
    },
    {
        "uuid": "43f0ea46a5403a736f83b6e0f4316e67",
        "title": "雪后",
        "author": "刘敞",
        "content": "日出桑柘巅，鹤鸣风景和。\n纵心适田野，顾觉春意多。\n欣欣林间叟，负薪行且歌。\n此中有真乐，富贵如余何。",
        "dynasty": "宋",
        "collection_info": null
    },
    {
        "uuid": "02188c26614b1f6fdd2582ea758ae94e",
        "title": "寿宁观残雪",
        "author": "刘敞",
        "content": "春阳漏潜筦，凛气留深殿。\n金茎向飞露，碧瓦仍铺练。\n寒光寂寞迴，暖色依微变。\n壶中异风景，会待花如霰。",
        "dynasty": "宋",
        "collection_info": null
    },
    {
        "uuid": "61a6e23eb9a2df412db22d16b5bd44ee",
        "title": "初雪",
        "author": "刘敞",
        "content": "荒居人迹绝，但觉岁月颓。\n北风不我欺，吹雪天上来。\n入户时缤纷，当轩肆徘徊。\n有情知相亲，高卧未足哀。\n他日门昼关，今旦门早开。\n开门将谁为，南山玉崔嵬。",
        "dynasty": "宋",
        "collection_info": null
    },
    {
        "uuid": "d26f8f0a22d52a339d6b00d55b2d4893",
        "title": "雪中寄贡弟",
        "author": "刘敞",
        "content": "天寒云长浮，雪急风更厉。\n行子归何时，远游感人思。\n脊令顾俦下，鸿雁顺时逝。\n原隰无安居，稻梁无深志。\n谁令岁月晚，坐使羽毛瘁。\n江湖可遣忧，引领正相迟。",
        "dynasty": "宋",
        "collection_info": null
    },
    {
        "uuid": "c31128c7dac3c9845669d03c3f7cf964",
        "title": "月夜期江梅两君不至闻在李二审言家饮",
        "author": "刘敞",
        "content": "日入更洒埽，翛然庭槛空。\n酒杯落明月，白羽来清风。\n佳兴自不浅，幽人无与同。\n徘徊卧林下，重露霑兰丛。",
        "dynasty": "宋",
        "collection_info": null
    },
    {
        "uuid": "310b40f89c1076e36b88fff83617e4a3",
        "title": "和阎都官九月十三日夜对月是夕某与子华圣俞如晦会饮君谟所",
        "author": "刘敞",
        "content": "秋霖恣淫溢，后土无时干。\n忽惊浮云尽，更觉天宇寛。\n凉月如白璧，飞来青冥端。\n众星稍灭没，惊鹊自盘桓。\n兴发思远游，惜无凌风翰。\n聊寻故人家，呼酒浇肺肝。\n适与二三子，四座俱解鞍。\n意合心同赏，百觞不辞难。\n玩古验汉魏，舞姝试邯郸。\n诙谐杂謡语，大笑倾衣冠。\n足为一时乐，未悟清夜阑。\n毎至绝倒处，恨君不获观。\n明发得新诗，照人莹琅玕。\n又知共兹翫，正若相从欢。\n君本青云人，淹留尚郎官。\n旷怀不自屑，遇景宴且般。\n古来悲秋士，局促宋与潘。\n相望如辕驹，岂足为君叹。",
        "dynasty": "宋",
        "collection_info": null
    },
    {
        "uuid": "b17934813c5cc52f4f02c132565f9005",
        "title": "夜月",
        "author": "刘敞",
        "content": "执热不可濯，昏昏倦衣巾。\n凉月如有情，万里来慰人。\n浮云卷层虚，六合随清新。\n河汉涵光辉，城郭息埃尘。\n兹时一可畏，与子聊相亲。\n逍遥夜未央，更益情性真。",
        "dynasty": "宋",
        "collection_info": null
    },
    {
        "uuid": "d003006ea60857b30dbbbfd0160cb877",
        "title": "夜起呼徐监簿同看月",
        "author": "刘敞",
        "content": "夜长愁无端，岁晚易多感。\n徘徊中庭步，相与肆遐览。\n繁霜冷次骨，皎月清照胆。\n幽意暂欲飞，秀色若可揽。\n明夕虽復来，素华已应减。\n念兹径使醉，无使我心惨。",
        "dynasty": "宋",
        "collection_info": null
    },
    {
        "uuid": "436cce8dc85bbcd92e07288f6cb9cbac",
        "title": "南伐诗",
        "author": "刘敞",
        "content": "兵行何怱忽，百里不一息。\n南征有期会，相观各努力。\n三年戍西荒，虮虱生金革。\n归来席未暖，羽檄何奔迫。\n行行当逾岭，五月逼炎赫。\n尚有筋骨存，所虞生死隔。\n山林如惔焚，溪水沸湍激。\n自古皆有言，一夫万人敌。\n蝮蛇长相逐，虎豹不可格。\n主将贪功名，谋臣贵恩泽。\n奈何轻人命，弃置曾不惜。\n探汤入其中，未半死已积。\n苍生亦齐民，不必皆盗贼。\n贤主尚扇暍，仲春犹掩骼。\n一身不自爱，所惧失为国。\n尧舜有旧书，庙堂为法则。",
        "dynasty": "宋",
        "collection_info": null
    },
    {
        "uuid": "e9352888530571e3ccd2154ad666147a",
        "title": "城楼送别",
        "author": "刘敞",
        "content": "惊风走枯蓬，百里不暂息。\n密云乘飞雨，前山坐成隔。\n蓬老初无根，岂辞远为客。\n山高虽可望，路远当不识。\n去留类如此，览物意宁极。\n鞍马未动间，会合弥可惜。\n缓歌送清觞，更醉日将夕。",
        "dynasty": "宋",
        "collection_info": null
    },
    {
        "uuid": "96a5f57ca17c9f8dd6d711ed2f905c72",
        "title": "李绵州访别",
        "author": "刘敞",
        "content": "天寒起常晏，日出扉未启。\n深巷闻传呼，儿童怪旌棨。\n知是汉中守，访旧来至此。\n适我平生怀，趋迎愿少止。\n结交许忘年，并坐每抗礼。\n语罢当远行，眷然色不喜。\n君惟二千石，我徒一男子。\n贫贱宜轻肥，反如不能已。\n善化迟期月，壮心隘万里。\n侧闻报政速，永观凌风起。\n宁復悲东山，滔滔历年祀。",
        "dynasty": "宋",
        "collection_info": null
    },
    {
        "uuid": "71331610a5513829d34715f861ad9c51",
        "title": "食橘",
        "author": "刘敞",
        "content": "吾闻江陵橘，乃比千户侯。\n岁献天子旁，取为庙堂羞。\n问其何能尔，无胫而远游。\n橘也不自言，请君以臆酬。\n凭生覆载中，颇亦万木俦。\n通为骚人颂，谬得禹贡收。\n託身圣贤间，自觉名誉浮。\n苞苴赖携挈，富贵常见求。\n明珠无先容，按剑或暗投。\n而我适众口，铄金不予忧。\n物生有通塞，不必在中州。\n何用怀苦辛，但为时所仇。",
        "dynasty": "宋",
        "collection_info": null
    },
    {
        "uuid": "d5d84388e90e3b0939ffec84013e7f29",
        "title": "留邻几君章奕棋便宿小斋",
        "author": "刘敞",
        "content": "簿书易短景，灯火宜清夜。\n过从喜吾子，尊酒迨我暇。\n欢来中扃豁，兴尽外物借。\n错落盘上棋，白黑互陵跨。\n决机竞神速，取胜颇雄覇。\n惜我壮士气，局此万里驾。\n时乎无由试，寓目亦悲咜。\n天地一枰土，古今万物化。\n愿无辨其间，痛饮但来舍。",
        "dynasty": "宋",
        "collection_info": null
    },
    {
        "uuid": "7bbde8498e37edca92dee04ad71049c7",
        "title": "与邻几对棋戏作",
        "author": "刘敞",
        "content": "碌碌无用智，玩此方罫间。\n君乘百战余，胜气不可攀。\n拙速亦天幸，出奇犯险艰。\n数俘効军实，斥境除边关。\n捧觞跪进养，座客欢解颜。\n安得百壶酒，使君酩酊还。",
        "dynasty": "宋",
        "collection_info": null
    },
    {
        "uuid": "add500bf791ccf1a97667ae803206faf",
        "title": "今古路",
        "author": "刘敞",
        "content": "出门道路多，纵横不可测。\n我今欲远行，须问曾行客。\n徐徐逢路人，借问青松侧。\n客曰今何往，答之游京国。\n客乃指要路，而言行有益。\n古路虽大道，不如今路直。\n但行今人路，犹如假羽翼。\n彼客别我去，独自踌躇立。\n为见今古路，信乃无差忒。\n今路足轮蹄，古路多荆棘。\n欲行今人路，恐背古人迹。\n欲行古人路，今人笑迂僻。\n又拟不出门，奈何饥寒逼。\n哀哀此时路，悠悠苍天色。\n不避今人嫌，路须行古陌。\n古陌虽然远，且保无蹶失。\n勉哉自勉哉，前去难云适。\n不获见杨朱，万古凝愁魄。",
        "dynasty": "宋",
        "collection_info": null
    },
    {
        "uuid": "4f91756d51cbeee494d9c2cc6a4b132b",
        "title": "晓至池上",
        "author": "刘敞",
        "content": "宿雨坠高叶，薄云丽朝阳。\n园林澹澹秋，庭户萧萧凉。\n水浅鱼怫郁，荷深鹭低昂。\n幽怀欣自得，佳赏契所望。\n忽恐羣动作，深林沸蜩螗。",
        "dynasty": "宋",
        "collection_info": null
    }
]