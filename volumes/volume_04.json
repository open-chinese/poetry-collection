[
    {
        "title": "别李参军",
        "author": "张乔",
        "content": "王孙游不遇，况我五湖人。\n野店难投宿，渔家独问津。\n岭分中夜月，江隔两乡春。\n静想青云路，还应寄此身。",
        "dynasty": "唐",
        "collection_info": null
    },
    {
        "title": "送睦州张参军",
        "author": "张乔",
        "content": "重禄轻身日，清资近故乡。\n因知送君后，转自惜年芳。\n远水分林影，层峰起鸟行。\n扁舟此中去，溪月有余光。",
        "dynasty": "唐",
        "collection_info": null
    },
    {
        "title": "赠棋僧侣",
        "author": "张乔",
        "content": "机谋时未有，多向弈棋销。\n已与山僧敌，无令海客饶。\n静驱云阵起，疎点鴈行遥。\n夜雨如相忆，松窗更见招。",
        "dynasty": "唐",
        "collection_info": null
    },
    {
        "title": "题湖上友人居",
        "author": "张乔",
        "content": "岂得恋樵渔，全家湖畔居。\n远无潮客信，闲寄岳僧书。\n野白梅繁后，山明雨散初。\n逍遥向云水，莫与宦情疎。",
        "dynasty": "唐",
        "collection_info": null
    },
    {
        "title": "送友人归宣州",
        "author": "张乔",
        "content": "失计復离愁，君归我独游。\n乱花藏道发，春水遶乡流。\n暝火丛桥市，晴山迭郡楼。\n无为谢公恋，吟过晓蝉秋。",
        "dynasty": "唐",
        "collection_info": null
    },
    {
        "title": "题古观",
        "author": "张乔",
        "content": "急景遰衰老，此经谁养真。\n松留千载鹤，碑隔六朝人。\n洞水流花早，壶天闭雪春。\n其如为名利，归踏五陵尘。",
        "dynasty": "唐",
        "collection_info": null
    },
    {
        "title": "送友人及第归江南",
        "author": "张乔",
        "content": "岂易及归荣，辛勤致此名。\n登车思往事，迴首勉诸生。\n路遶山光晓，帆通海气清。\n秋期却闲坐，林下听江声。",
        "dynasty": "唐",
        "collection_info": null
    },
    {
        "title": "送朴充侍御归海东",
        "author": "张乔",
        "content": "天涯离二纪，阙下历三朝。\n涨海虽然阔，归帆不觉遥。\n惊波时失侣，举火夜相招。\n来往寻遗事，秦皇有断桥。",
        "dynasty": "唐",
        "collection_info": null
    },
    {
        "title": "弔前水部贾员外",
        "author": "张乔",
        "content": "笼中江海禽，日夕有归心。\n魏阙长谣久，吴山独往深。\n别时羣木落，终处乱猨吟。\n李白坟前路，溪僧送入林。",
        "dynasty": "唐",
        "collection_info": null
    },
    {
        "title": "题小松",
        "author": "张乔",
        "content": "松子落何年，纤枝长水边。\n斸开深涧雪，移出远林烟。\n带月栖幽鸟，兼花灌冷泉。\n微风动清韵，闲听罢琴眠。",
        "dynasty": "唐",
        "collection_info": null
    },
    {
        "title": "寄中岳颛顼先生",
        "author": "张乔",
        "content": "先生颛顼后，得道自何人。\n松柏卑于寿，儿孙老却身。\n夜窗峰顶曙，寒涧洞中春。\n恋此逍遥境，云间不可亲。",
        "dynasty": "唐",
        "collection_info": null
    },
    {
        "title": "送沈先辈尉昭应",
        "author": "张乔",
        "content": "余才不废诗，佐邑喜闲司。\n丹陛终须去，青山未可期。\n叶凋温谷晚，云出古宫迟。\n若草东封疏，君王到有时。",
        "dynasty": "唐",
        "collection_info": null
    },
    {
        "title": "送友人游湖南",
        "author": "张乔",
        "content": "所投非旧知，亦似有前期。\n路向长江上，帆扬细雨时。\n春生南岳早，日转大荒迟。\n尽采潇湘句，重来会近期。",
        "dynasty": "唐",
        "collection_info": null
    },
    {
        "title": "江上送友人南游",
        "author": "张乔",
        "content": "何处积乡愁，天涯聚乱流。\n岸长羣岫晚，湖阔片帆秋。\n买酒过渔舍，分灯与钓舟。\n潇湘见来鴈，应念独边游。",
        "dynasty": "唐",
        "collection_info": null
    },
    {
        "title": "江南别友人",
        "author": "张乔",
        "content": "劳生故白头，头白未应休。\n阙下难孤立，天涯尚旅游。\n听猨吟岛寺，待月上江楼。\n醉别醒惆怅，云帆满乱流。",
        "dynasty": "唐",
        "collection_info": null
    },
    {
        "title": "商山道中",
        "author": "张乔",
        "content": "春去计秋期，长安在梦思。\n多逢山好处，少值客行时。\n云起争峰势，花交隐涧枝。\n停骖一惆怅，应秪岭猨知。",
        "dynasty": "唐",
        "collection_info": null
    },
    {
        "title": "吴江旅次",
        "author": "张乔",
        "content": "行人愁落日，去鸟倦遥林。\n旷野鸣流水，空山响暮砧。\n旅途归计晚，乡树别年深。\n寂寞逢村酒，渔家一醉吟。",
        "dynasty": "唐",
        "collection_info": null
    },
    {
        "title": "寄南中友人",
        "author": "张乔",
        "content": "相梦如相见，相思去后频。\n旧时行处断，华髪别来新。\n浪动三湘月，烟藏五岭春。\n又无归北客，书札寄何人。",
        "dynasty": "唐",
        "collection_info": null
    },
    {
        "title": "寄绩溪陈明府",
        "author": "张乔",
        "content": "古邑猨声裏，空城只半存。\n岸移无旧路，沙涨别成村。\n鼓角喧京口，江山尽汝濆。\n六朝兴废地，行子一销魂。",
        "dynasty": "唐",
        "collection_info": null
    },
    {
        "title": "试月中桂",
        "author": "张乔",
        "content": "与月转洪蒙，扶疎万古同。\n根非生下土，叶不坠秋风。\n每以圆时足，还随缺处空。\n影高羣木外，香满一轮中。\n未种丹霄日，应虚玉兔宫。\n何当因羽化，细得问玄功。",
        "dynasty": "唐",
        "collection_info": null
    },
    {
        "title": "游歙州兴唐寺",
        "author": "张乔",
        "content": "山桥通绝境，到此忆天台。\n竹裏寻幽径，云边上古台。\n鸟归残照出，钟断细泉来。\n为爱澄溪月，因成隔宿迴。",
        "dynasty": "唐",
        "collection_info": null
    },
    {
        "title": "题诠律师院",
        "author": "张乔",
        "content": "院凉松雨声，相对有山情。\n未许溪边老，犹思岳顶行。\n纱灯留火细，石井灌瓶清。\n欲问吾师外，何人得此生。",
        "dynasty": "唐",
        "collection_info": null
    },
    {
        "title": "金山寺空上人院",
        "author": "张乔",
        "content": "已老金山顶，无心上石桥。\n讲移三楚遍，梵译五天遥。\n板阁禅秋月，铜瓶汲夜潮。\n自惭昏醉客，来坐亦通宵。",
        "dynasty": "唐",
        "collection_info": null
    },
    {
        "title": "题广信寺",
        "author": "张乔",
        "content": "亭北敞灵溪，林梢与槛齐。\n野云来影远，沙鸟去行低。\n晚渡明村火，晴山响郡鼙。\n思乡值摇落，赖不有猨啼。",
        "dynasty": "唐",
        "collection_info": null
    },
    {
        "title": "兴善寺贝多树",
        "author": "张乔",
        "content": "还应毫末长，始见拂丹霄。\n得子从西国，成阴见昔朝。\n势随双剎直，寒出四墻遥。\n带月啼春鸟，连空噪暝蜩。\n远根穿古井，高顶起凉飙。\n影动悬灯夜，声繁过雨朝。\n静迟松桂老，坚任雪霜凋。\n永共终南在，应随劫火烧。",
        "dynasty": "唐",
        "collection_info": null
    },
    {
        "title": "华山",
        "author": "张乔",
        "content": "青苍河一隅，气状杳难图。\n卓杰三峰出，高奇四岳无。\n力疑擎上界，势独压中区。\n众水东西走，羣山远近趋。\n天迴诸宿照，地耸百灵扶。\n石壁烟霞丽，龙潭雨雹麤。\n澄凝临甸服，险固束神都。\n浅觉川原异，深应日月殊。\n鹤归青霭合，仙去白云孤。\n瀑漏斜飞冻，松长倒挂枯。\n每来寻洞穴，不拟返江湖。\n傥有芝田种，岩间老一夫。",
        "dynasty": "唐",
        "collection_info": null
    },
    {
        "title": "送何道士归山",
        "author": "张乔",
        "content": "身非绝粒本清羸，束挂仙经杖一枝。\n落叶独寻流水去，深山长与白云期。\n树临丹竈寒花疾，坛近清岚夜月迟。\n樵客若能随洞裏，迴归人世始应悲。",
        "dynasty": "唐",
        "collection_info": null
    },
    {
        "title": "城东寓居寄知己",
        "author": "张乔",
        "content": "花木闲门苔藓生，浐川特去得吟情。\n病来久绝洞庭信，年长却思庐岳耕。\n落日独归林下宿，暮云多遶水边行。\n干时退出长如此，频愧相忧道姓名。",
        "dynasty": "唐",
        "collection_info": null
    },
    {
        "title": "再书边事",
        "author": "张乔",
        "content": "万里沙西寇已平，犬羊羣外筑空城。\n分营夜火烧云远，校猎秋鵰掠草轻。\n秦将力随胡马竭，蕃河流入汉家清。\n羌戎不识干戈老，须贺当时圣主明。",
        "dynasty": "唐",
        "collection_info": null
    },
    {
        "title": "游边感怀二首 一",
        "author": "张乔",
        "content": "贫游缭绕困边沙，却被辽阳战士嗟。\n不是无家归不得，有家归去似无家。",
        "dynasty": "唐",
        "collection_info": null
    },
    {
        "title": "游边感怀二首 二",
        "author": "张乔",
        "content": "兄弟江南身塞北，鴈飞犹自半年余。\n夜来因得思乡梦，重读前秋转海书。",
        "dynasty": "唐",
        "collection_info": null
    },
    {
        "title": "无题",
        "author": "张乔",
        "content": "九霄无诏下，何事触清尘。\n宅带松萝僻，身惟猨鸟亲。\n吟看仙掌月，期有洞庭人。\n莫问烟霞句，悬知见岳神。",
        "dynasty": "唐",
        "collection_info": null
    },
    {
        "title": "蝉",
        "author": "张乔",
        "content": "先秋蝉一悲，长是客行时。\n曾感去年者，又鸣何处枝。\n细听残韵在，迴望旧声迟。\n断续谁家树，凉风送别离。",
        "dynasty": "唐",
        "collection_info": null
    },
    {
        "title": "江上逢进士许棠",
        "author": "张乔",
        "content": "诗人推上第，新榜又无君。\n鹤髪他乡老，渔歌故国闻。\n平江流晓月，独鸟伴余云。\n且了髫年志，沙鸥未可羣。",
        "dynasty": "唐",
        "collection_info": null
    },
    {
        "title": "送河西从事",
        "author": "张乔",
        "content": "结束佐戎旃，河西住几年。\n陇头随日去，碛裏寄星眠。\n水近沙连帐，程遥马入天。\n圣朝思上策，重待奏安边。",
        "dynasty": "唐",
        "collection_info": null
    },
    {
        "title": "河湟旧卒",
        "author": "张乔",
        "content": "少年随将讨河湟，头白时清返故乡。\n十万汉军零落尽，独吹边曲向残阳。",
        "dynasty": "唐",
        "collection_info": null
    },
    {
        "title": "促织",
        "author": "张乔",
        "content": "念尔无机自有情，迎寒辛苦弄梭声。\n椒房金屋何曾识，偏向贫家壁下鸣。",
        "dynasty": "唐",
        "collection_info": null
    },
    {
        "title": "猨",
        "author": "张乔",
        "content": "挂月栖云向楚林，取来全是为清音。\n谁知繫在黄金索，翻畏侯家不敢吟。",
        "dynasty": "唐",
        "collection_info": null
    },
    {
        "title": "寄荐福寺栖白大师",
        "author": "张乔",
        "content": "高塔六街无不见，塔边名出秪吾师。\n尝闻朝客多相□，记得□□数句诗。",
        "dynasty": "唐",
        "collection_info": null
    },
    {
        "title": "越中赠别",
        "author": "张乔",
        "content": "东越相逢几醉眠，满楼明月镜湖边。\n别离吟断西陵渡，杨柳秋风两岸蝉。",
        "dynasty": "唐",
        "collection_info": null
    },
    {
        "title": "寄清越上人",
        "author": "张乔",
        "content": "大道本来无所染，白云那得有心期。\n远公独刻莲花漏，犹向空山礼六时。",
        "dynasty": "唐",
        "collection_info": null
    },
    {
        "title": "宿齐山僧舍",
        "author": "张乔",
        "content": "一宿经窗卧白波，万重归梦隔烟萝。\n若言不得南宗要，长在禅床事更多。",
        "dynasty": "唐",
        "collection_info": null
    },
    {
        "title": "宿齐山僧舍",
        "author": "张乔",
        "content": "一宿经窗望白波，晓随山月出烟萝。\n若言不得南宗要，长在禅床事更多。",
        "dynasty": "唐",
        "collection_info": null
    },
    {
        "title": "春日游曲江",
        "author": "张乔",
        "content": "日暖鸳鸯拍浪春，蒹葭浦际聚青苹。\n若论来往乡心切，须是烟波岛上人。",
        "dynasty": "唐",
        "collection_info": null
    },
    {
        "title": "渔家",
        "author": "张乔",
        "content": "拥棹思悠悠，更深泛积流。\n唯将一星火，何处宿芦洲。",
        "dynasty": "唐",
        "collection_info": null
    },
    {
        "title": "送人及第归海东",
        "author": "张乔",
        "content": "东风日边起，草木一时春。\n自笑中华路，年年送远人。",
        "dynasty": "唐",
        "collection_info": null
    },
    {
        "title": "题河中鹳雀楼",
        "author": "张乔",
        "content": "高楼怀古动悲歌，鹳雀今无野燕过。\n树隔五陵秋色早，水连三晋夕阳多。\n渔人遗火成寒烧，牧笛吹风起夜波。\n十载重来值摇落，天涯归计欲如何。",
        "dynasty": "唐",
        "collection_info": null
    },
    {
        "title": "宿洛都门",
        "author": "张乔",
        "content": "山川马上度边禽，一宿都门永夜吟。\n客路不归秋又晚，西风吹动洛阳砧。",
        "dynasty": "唐",
        "collection_info": null
    },
    {
        "title": "对月二首 一",
        "author": "张乔",
        "content": "圆魄上寒空，皆言四海同。\n安知千里外，不有雨兼风。",
        "dynasty": "唐",
        "collection_info": null
    },
    {
        "title": "对月二首 二",
        "author": "张乔",
        "content": "盈缺青冥外，东风万古吹。\n何人种丹桂，不长出轮枝。",
        "dynasty": "唐",
        "collection_info": null
    },
    {
        "title": "赠友人",
        "author": "张乔",
        "content": "自说安贫归未得，竹边门掩小池冰。\n典琴赊酒吟过寺，送客思乡上灞陵。\n待月夜留烟岛客，忆云闲访翠微僧。\n几时献了相如赋，共向嵩山采茯苓。",
        "dynasty": "唐",
        "collection_info": null
    },
    {
        "title": "笛",
        "author": "张乔",
        "content": "剪雨裁烟一节秋，落梅杨柳曲中愁。\n尊前暂借殷勤看，明日曾闻向陇头。",
        "dynasty": "唐",
        "collection_info": null
    },
    {
        "title": "渔者",
        "author": "张乔",
        "content": "首戴圆荷髪不梳，叶舟为宅水为居。\n沙头聚看人如市，钓得澄江一丈鱼。",
        "dynasty": "唐",
        "collection_info": null
    },
    {
        "title": "宿潺湲亭",
        "author": "张乔",
        "content": "走月流烟迭树西，听来愁甚听猨啼。\n几时御水声边住，却梦潺湲宿此溪。",
        "dynasty": "唐",
        "collection_info": null
    },
    {
        "title": "台城",
        "author": "张乔",
        "content": "宫殿余基长草花，景阳宫树噪村鸦。\n云屯雉堞依然在，空绕渔樵四五家。",
        "dynasty": "唐",
        "collection_info": null
    },
    {
        "title": "寄山僧",
        "author": "张乔",
        "content": "闲倚蒲团向日眠，不能归老岳云边。\n旧时僧侣无人在，惟有长松见少年。",
        "dynasty": "唐",
        "collection_info": null
    },
    {
        "title": "题上元许棠所任王昌龄厅",
        "author": "张乔",
        "content": "瑠璃堂裏当时客，久绝吟声继后尘。\n百四十年庭树老，如今重得见诗人。",
        "dynasty": "唐",
        "collection_info": null
    },
    {
        "title": "自诮",
        "author": "张乔",
        "content": "每到花时恨道穷，一生光景半成空。\n只应抱璞非良玉，岂得年年不至公。",
        "dynasty": "唐",
        "collection_info": null
    },
    {
        "title": "赠河南诗友",
        "author": "张乔",
        "content": "山东令族玉无尘，裁剪烟花笔下春。\n不把瑶华借风月，洛阳才子更何人。",
        "dynasty": "唐",
        "collection_info": null
    },
    {
        "title": "寄维扬故人",
        "author": "张乔",
        "content": "离别河边绾柳条，千山万水玉人遥。\n月明记得相寻处，城锁东风十五桥。",
        "dynasty": "唐",
        "collection_info": null
    },
    {
        "title": "孤云",
        "author": "张乔",
        "content": "舒卷因风何所之，碧天孤影势迟迟。\n莫言长是无心物，还有随龙作雨时。",
        "dynasty": "唐",
        "collection_info": null
    },
    {
        "title": "咏棋子赠弈僧",
        "author": "张乔",
        "content": "黑白谁能用入玄，千回生死体方圆。\n空门说得恆沙劫，应笑终年为一先。",
        "dynasty": "唐",
        "collection_info": null
    },
    {
        "title": "谷口作",
        "author": "张乔",
        "content": "巴客青冥过岭尘，雪崖交映一川春。\n晴朝采药寻源去，必恐云深见异人。",
        "dynasty": "唐",
        "collection_info": null
    },
    {
        "title": "寄弟",
        "author": "张乔",
        "content": "故里行人战后疎，青崖萍寄白云居。\n那堪又是伤春日，把得长安落第书。",
        "dynasty": "唐",
        "collection_info": null
    },
    {
        "title": "春日有怀",
        "author": "张乔",
        "content": "高下寻花春景迟，汾阳台榭白云诗。\n看山怀古翻惆怅，未胜遥传不到时。",
        "dynasty": "唐",
        "collection_info": null
    },
    {
        "title": "鹭鸶障子",
        "author": "张乔",
        "content": "剪得机中如雪素，画为江上带丝禽。\n闲来相对茅堂下，引出烟波万里心。",
        "dynasty": "唐",
        "collection_info": null
    },
    {
        "title": "甘露寺僧房",
        "author": "张乔",
        "content": "临水登山路，重寻旅思劳。\n竹阴行处密，僧腊别来高。\n远岫明寒火，危楼响夜涛。\n悲秋不成寐，明月上千舠。",
        "dynasty": "唐",
        "collection_info": null
    },
    {
        "title": "宿江叟岛居",
        "author": "张乔",
        "content": "一家烟岛隈，竹裏夜窗开。\n数派分潮去，千樯聚月来。\n石楼云断续，涧渚鴈徘徊。\n了得平生志，还归筑钓台。",
        "dynasty": "唐",
        "collection_info": null
    },
    {
        "title": "江村",
        "author": "张乔",
        "content": "贫游无定踪，乡信转难逢。\n寒渚暮烟阔，去帆归思重。\n潮平低戍火，木落远山钟。\n况是渔家宿，疎篱响夜舂。",
        "dynasty": "唐",
        "collection_info": null
    },
    {
        "title": "赠进士顾云",
        "author": "张乔",
        "content": "潮槛烟波别钓津，西京同□荻□贫。\n不知守道归何日，相对无言尽几春。\n晴景远山花外暮，云边高盖水边□。\n与君愁寂无消处，赊酒青门送楚人。",
        "dynasty": "唐",
        "collection_info": null
    },
    {
        "title": "赠头陀僧",
        "author": "张乔",
        "content": "自说年深别石桥，遍游灵迹熟南朝。\n已知世路皆虚幻，不觉空门是寂寥。\n沧海附船浮浪久，碧山寻塔上云遥。\n如今竹院藏衰老，一点寒灯弟子烧。",
        "dynasty": "唐",
        "collection_info": null
    },
    {
        "title": "寻阳村舍",
        "author": "张乔",
        "content": "荒林寄远居，坐卧见樵渔。\n夜火随船远，寒更出郡疎。\n雪迷登岳路，风阻转江书。\n寂寞高窗下，思乡岁欲除。",
        "dynasty": "唐",
        "collection_info": null
    },
    {
        "title": "江楼作",
        "author": "张乔",
        "content": "凭槛见天涯，非秋亦可悲。\n晚天帆去疾，春雪燕来迟。\n山水分乡县，干戈足别离。\n南人废耕织，早晚罢王师。",
        "dynasty": "唐",
        "collection_info": null
    },
    {
        "title": "回鸾阁写望",
        "author": "张乔",
        "content": "古阁上空半，寥寥千里心。\n多年为客路，尽日倚栏吟。\n山压秦川重，河来虏塞深。\n回銮今不见，烟雾杳沉沉。",
        "dynasty": "唐",
        "collection_info": null
    },
    {
        "title": "题宣州开元寺",
        "author": "张乔",
        "content": "谁家烟径长莓苔，金碧虚栏竹上开。\n流水远分山色断，清猨时带角声来。\n六朝明月唯诗在，三楚空山有鴈迴。\n达理始应尽惆怅，僧闲应得话天台。",
        "dynasty": "唐",
        "collection_info": null
    },
    {
        "title": "题友人草堂",
        "author": "张乔",
        "content": "空山卜隐初，生计亦无余。\n三亩水边竹，一床琴畔书。\n深林收晚果，绝顶拾秋蔬。\n坚话长如此，何年献子虚。",
        "dynasty": "唐",
        "collection_info": null
    },
    {
        "title": "七松亭",
        "author": "张乔",
        "content": "七松亭上望秦川，高鸟闲云满目前。\n已比子真耕谷口，岂同陶令卧江边。\n临崖把卷惊迴烧，扫石留僧听远泉。\n明月影中宫漏近，佩声应宿使朝天。",
        "dynasty": "唐",
        "collection_info": null
    },
    {
        "title": "题友人林斋",
        "author": "张乔",
        "content": "乔木带凉蝉，来吟暑雨天。\n不离高枕上，似宿远山边。\n簟冷窗中月，茶香竹裏泉。\n吾庐近溪岛，忆别动经年。",
        "dynasty": "唐",
        "collection_info": null
    },
    {
        "title": "经宣城元员外山居",
        "author": "张乔",
        "content": "无人袭仙隐，石室闭空山。\n避烧猨犹到，随云鹤不还。\n涧荒岩影在，桥断树阴闲。\n但有黄河赋，长留在世间。",
        "dynasty": "唐",
        "collection_info": null
    },
    {
        "title": "经九华山费征君故居",
        "author": "张乔",
        "content": "草堂芜没后，来往问樵翁。\n断石荒林外，孤坟晚照中。\n数溪分大野，九子立寒空。\n烟壁曾行处，青云路不通。",
        "dynasty": "唐",
        "collection_info": null
    },
    {
        "title": "题贾岛吟诗台",
        "author": "张乔",
        "content": "吟魂不復游，台亦似荒丘。\n一径草中出，长江天外流。\n暝烟寒鸟集，残月夜虫愁。\n愿得生禾黍，锄平恨即休。",
        "dynasty": "唐",
        "collection_info": null
    },
    {
        "title": "游南岳",
        "author": "张乔",
        "content": "入岩仙境清，行尽復重行。\n若得闲无事，长来寄此生。\n涧松闲易老，笼烛晚生明。\n一宿泉声裏，思乡梦不成。",
        "dynasty": "唐",
        "collection_info": null
    },
    {
        "title": "寻桃源",
        "author": "张乔",
        "content": "武林春草齐，花影隔澄溪。\n路远无人去，山空有鸟啼。\n水垂青霭断，松偃绿萝低。\n世上迷途客，经兹尽不迷。",
        "dynasty": "唐",
        "collection_info": null
    },
    {
        "title": "青鸟泉",
        "author": "张乔",
        "content": "祗此沉仙翼，瑶池似不遥。\n有声悬翠壁，无势下丹霄。\n净濑烟霞古，寒原草木凋。\n山河几更变，幽咽到唐朝。",
        "dynasty": "唐",
        "collection_info": null
    },
    {
        "title": "望巫山",
        "author": "张乔",
        "content": "溪迭云深转谷迟，暝投孤店草虫悲。\n愁连远水波涛夜，梦断空山雨雹时。\n边海故园荒后买，入关玄髪夜来衰。\n东归未必胜羁旅，况是东归未有期。",
        "dynasty": "唐",
        "collection_info": null
    },
    {
        "title": "省中偶作",
        "author": "张乔",
        "content": "二转郎曹自勉旃，莎阶吟步想前贤。\n不如何逊无佳句，若比冯唐是壮年。\n捧制名题黄纸尾，约僧心在白云边。\n乳毛松雪春来好，直夜清闲且学禅。",
        "dynasty": "唐",
        "collection_info": null
    },
    {
        "title": "秋夕",
        "author": "张乔",
        "content": "春恨復秋悲，秋悲难到时。\n每逢明月夜，长起故山思。\n巷僻行吟远，蛩多独卧迟。\n溪僧与樵客，动别十年期。",
        "dynasty": "唐",
        "collection_info": null
    },
    {
        "title": "山中冬夜",
        "author": "张乔",
        "content": "寒叶风摇尽，空林鸟宿稀。\n涧冰妨鹿饮，山雪阻僧归。\n夜坐尘心定，长吟语力微。",
        "dynasty": "唐",
        "collection_info": null
    },
    {
        "title": "宿刘温书斋",
        "author": "张乔",
        "content": "不掩盈窗月，天然格调高。\n凉风移蟋蟀，落叶在离骚。\n迴笔挑灯烬，悬图见海涛。\n因论三国志，空载几英豪。",
        "dynasty": "唐",
        "collection_info": null
    },
    {
        "title": "归旧山",
        "author": "张乔",
        "content": "昔年山下结茅茨，村落重来野径移。\n樵客相逢悲往事，林僧闲坐问归期。\n异藤遍树无空处，幽草缘溪少歇时。\n此景一抛吟欲老，可能文字圣朝知。",
        "dynasty": "唐",
        "collection_info": null
    },
    {
        "title": "潭上作",
        "author": "张乔",
        "content": "竹岛残阳映翠微，雪翎禽过碧潭飞。\n人间未有关身事，每到渔家不欲归。",
        "dynasty": "唐",
        "collection_info": null
    },
    {
        "title": "杨花落",
        "author": "张乔",
        "content": "北斗南回春物老，红英落尽绿尚早。\n韶风澹荡无所依，偏惜垂杨作春好。\n此时可怜杨柳花，萦盈艳曳满人家。\n人家女儿出罗幕，净扫玉除看花落。\n宝环纤手捧更飞，翠羽轻裙承不着。\n历历瑶琴舞袖陈，飞红拂黛怜玉人。\n东园桃李芳已歇，犹有杨花娇暮春。",
        "dynasty": "唐",
        "collection_info": null
    },
    {
        "title": "九华楼晴望",
        "author": "张乔",
        "content": "一夜江潭风雨后，九华晴望倚天秋。\n重来此地知何日，欲别殷勤更上楼。",
        "dynasty": "唐",
        "collection_info": null
    },
    {
        "title": "终南山",
        "author": "张乔",
        "content": "带雪復衔春，横天占半秦。\n势奇看不定，景变写难真。\n洞远皆通岳，川多更有神。\n白云幽绝处，自古属樵人。",
        "dynasty": "唐",
        "collection_info": null
    },
    {
        "title": "哭陈陶",
        "author": "张乔",
        "content": "先生抱衰疾，不起茂陵间。\n夕临诸孤少，荒居弔客还。\n遗文禅东岳，留语葬乡山。\n多雨铭旌故，残灯素帐闲。\n乐章谁与集，陇树即堪攀。\n神理今难问，予将呌帝关。",
        "dynasty": "唐",
        "collection_info": null
    },
    {
        "title": "长门怨",
        "author": "张乔",
        "content": "御泉长绕凤皇楼，自是恩波别处流。\n闲揲舞衣归未得，夜来砧杵六宫秋。",
        "dynasty": "唐",
        "collection_info": null
    },
    {
        "title": "昇平词五首 一",
        "author": "曹唐",
        "content": "瑞气遶宫楼，皇居上苑游。\n远冈连圣祚，平地载神州。\n会合兼重译，潺湲近八流。\n中兴岂假问，据此自千秋。",
        "dynasty": "唐",
        "collection_info": null
    },
    {
        "title": "昇平词五首 二",
        "author": "曹唐",
        "content": "寥泬敞延英，朝班立位横。\n宣传无草动，拜舞有衣声。\n鸳瓦霜消湿，虫丝日照明。\n辛勤自不到，遥见似前程。",
        "dynasty": "唐",
        "collection_info": null
    },
    {
        "title": "昇平词五首 三",
        "author": "曹唐",
        "content": "处处是欢心，时康岁已深。\n不同三尺劒，应似五弦琴。\n寿笑山犹尽，明嫌日有阴。\n何当怜一物，亦遗断愁吟。",
        "dynasty": "唐",
        "collection_info": null
    },
    {
        "title": "昇平词五首 四",
        "author": "曹唐",
        "content": "日日听歌谣，区中尽祝尧。\n虫蝗初不害，夷狄近全销。\n史笔唯书瑞，天台绝见妖。\n因令匹夫志，转欲事清朝。",
        "dynasty": "唐",
        "collection_info": null
    },
    {
        "title": "昇平词五首 五",
        "author": "曹唐",
        "content": "五帝三皇主，萧曹魏邴臣。\n文章唯返朴，戈甲尽生尘。\n谏纸应无用，朝纲自有伦。\n昇平不可记，所见是闲人。",
        "dynasty": "唐",
        "collection_info": null
    },
    {
        "title": "洛东兰若归",
        "author": "曹唐",
        "content": "一衲老禅床，吾生半异乡。\n管弦愁裏老，书劒梦中忙。\n鸟急山初暝，蝉稀树正凉。\n又归何处去，尘路月苍苍。",
        "dynasty": "唐",
        "collection_info": null
    },
    {
        "title": "仙都即景",
        "author": "曹唐",
        "content": "黄帝登真处，青青不记年。\n孤峰应碍日，一柱自擎天。\n石怪长栖鹤，云闲若有仙。\n鼎湖看不见，零落数枝莲。",
        "dynasty": "唐",
        "collection_info": null
    },
    {
        "title": "汉武帝将候西王母下降",
        "author": "曹唐",
        "content": "昆崙凝想最高峰，王母来乘五色龙。\n歌听紫鸾犹缥缈，语来青鸟许从容。\n风迴水落三清月，漏苦霜传五夜钟。\n树影悠悠花悄悄，若闻箫管是行踪。",
        "dynasty": "唐",
        "collection_info": null
    },
    {
        "title": "汉武帝于宫中宴西王母",
        "author": "曹唐",
        "content": "鳌岫云低太一坛，武皇斋洁不胜懽。\n长生碧字期亲署，延寿丹泉许细看。\n劒佩有声宫树静，星河无影禁花寒。\n秋风褭褭月朗朗，玉女清歌一夜阑。",
        "dynasty": "唐",
        "collection_info": null
    },
    {
        "title": "刘晨阮肇游天台",
        "author": "曹唐",
        "content": "树入天台石路新，云和草静迥无尘。\n烟霞不省生前事，水木空疑梦后身。\n往往鸡鸣岩下月，时时犬吠洞中春。\n不知此地归何处，须就桃源问主人。",
        "dynasty": "唐",
        "collection_info": null
    },
    {
        "title": "刘阮洞中遇仙子",
        "author": "曹唐",
        "content": "天和树色霭苍苍，霞重岚深路渺茫。\n云实满山无鸟雀，水声沿涧有笙簧。\n碧沙洞裏干坤别，红树枝前日月长。\n愿得花间有人出，免令仙犬吠刘郎。",
        "dynasty": "唐",
        "collection_info": null
    },
    {
        "title": "仙子送刘阮出洞",
        "author": "曹唐",
        "content": "殷勤相送出天台，仙境那能却再来。\n云液每归须强饮，玉书无事莫频开。\n花当洞口应长在，水到人间定不迴。\n惆怅溪头从此别，碧山明月闭苍苔。",
        "dynasty": "唐",
        "collection_info": null
    },
    {
        "title": "仙子洞中有怀刘阮",
        "author": "曹唐",
        "content": "不将清瑟理霓裳，尘梦那知鹤梦长。\n洞裏有天春寂寂，人间无路月茫茫。\n玉沙瑶草连溪碧，流水桃花满涧香。\n晓露风灯零落尽，此生无处访刘郎。",
        "dynasty": "唐",
        "collection_info": null
    },
    {
        "title": "刘阮再到天台不復见仙子",
        "author": "曹唐",
        "content": "再到天台访玉真，青苔白石已成尘。\n笙歌冥寞闲深洞，云鹤萧条绝旧隣。\n草树总非前度色，烟霞不似昔年春。\n桃花流水依然在，不见当时劝酒人。",
        "dynasty": "唐",
        "collection_info": null
    },
    {
        "title": "织女怀牵牛",
        "author": "曹唐",
        "content": "北斗佳人双泪流，眼穿肠断为牵牛。\n封题锦字凝新恨，抛掷金梭织旧愁。\n桂树三春烟漠漠，银河一水夜悠悠。\n欲将心向仙郎说，借问榆花早晚秋。",
        "dynasty": "唐",
        "collection_info": null
    },
    {
        "title": "王远宴麻姑蔡经宅",
        "author": "曹唐",
        "content": "好风吹树杏花香，花下真人道姓王。\n大篆龙蛇随笔札，小天星斗满衣裳。\n闲抛南极归期晚，笑指东溟饮兴长。\n要唤麻姑同一醉，使人沽酒向余杭。",
        "dynasty": "唐",
        "collection_info": null
    },
    {
        "title": "萼绿华将归九疑留别许真人",
        "author": "曹唐",
        "content": "九点秋烟黛色空，绿华归思颇无穷。\n每悲驭鹤身难任，长恨临霞语未终。\n河影暗吹云梦月，花声闲落洞庭风。\n蓝丝重勒金条脱，留与人间许侍中。",
        "dynasty": "唐",
        "collection_info": null
    },
    {
        "title": "穆王宴王母于九光流霞馆",
        "author": "曹唐",
        "content": "桑叶扶疎闭日华，穆王邀命宴流霞。\n霓旌着地云初驻，金奏掀天月欲斜。\n歌咽细风吹粉蕊，饮余清露湿瑶砂。\n不知白马红缰解，偷吃东田碧玉花。",
        "dynasty": "唐",
        "collection_info": null
    },
    {
        "title": "紫河张休真",
        "author": "曹唐",
        "content": "琪树扶疎压瑞烟，玉皇朝客满花前。\n山川到处成三月，丝竹经时即万年。\n树石冥茫初缩地，杯盘狼籍未朝天。\n东风小饮人皆醉，从听黄龙枕水眠。",
        "dynasty": "唐",
        "collection_info": null
    },
    {
        "title": "张硕重寄杜兰香",
        "author": "曹唐",
        "content": "碧落香销兰露秋，星河无梦夜悠悠。\n灵妃不降三清驾，仙鹤空成万古愁。\n浩月隔花追欵别，瑞烟笼树省淹留。\n人间何事堪惆怅，海色西风十二楼。",
        "dynasty": "唐",
        "collection_info": null
    },
    {
        "title": "玉女杜兰香下嫁于张硕",
        "author": "曹唐",
        "content": "天上人间两渺茫，不知谁识杜兰香。\n来经玉树三山远，去隔银河一水长。\n怨入清尘愁锦瑟，酒倾玄露醉瑶觞。\n遗情更说何珍重，擘破云鬟金凤皇。",
        "dynasty": "唐",
        "collection_info": null
    },
    {
        "title": "萧史携弄玉上昇",
        "author": "曹唐",
        "content": "岂是丹台归路遥，紫鸾烟驾不同飘。\n一声洛水传幽咽，万片宫花共寂寥。\n红粉美人愁未散，清华公子笑相邀。\n缑山碧树青楼月，肠断春风为玉箫。",
        "dynasty": "唐",
        "collection_info": null
    },
    {
        "title": "皇初平将入金华山",
        "author": "曹唐",
        "content": "莫道真游烟景赊，潇湘有路入京华。\n溪头鹤树春常在，洞口人家日易斜。\n一水暗鸣闲遶涧，五云长往不还家。\n白羊成队难收拾，吃尽溪边巨胜花。",
        "dynasty": "唐",
        "collection_info": null
    },
    {
        "title": "汉武帝思李夫人",
        "author": "曹唐",
        "content": "惆怅冰颜不復归，晚秋黄叶满天飞。\n迎风细荇传香粉，隔水残霞见画衣。\n白玉帐寒鸳梦绝，紫阳宫远雁书稀。\n夜深池上兰桡歇，断续歌声彻太微。",
        "dynasty": "唐",
        "collection_info": null
    },
    {
        "title": "送羽人王锡归罗浮",
        "author": "曹唐",
        "content": "风前整顿紫荷巾，常向罗浮保养神。\n石磴倚天行带月，铁桥通海入无尘。\n龙蛇出洞闲邀雨，犀象眠花不避人。\n最爱葛洪寻药处，露苗烟蕊满山春。",
        "dynasty": "唐",
        "collection_info": null
    },
    {
        "title": "送刘尊师祗诏阙庭三首 一",
        "author": "曹唐",
        "content": "海风叶叶驾霓旌，天路悠悠接上清。\n锦诰凄凉遗去恨，玉箫哀绝醉离情。\n五湖夜月幡幢湿，双阙清风劒佩轻。\n从此暂辞华表柱，便应千载是归程。",
        "dynasty": "唐",
        "collection_info": null
    },
    {
        "title": "送刘尊师祗诏阙庭三首 二",
        "author": "曹唐",
        "content": "五峰已别隔人间，双阙何年许再还。\n既埽山川收地脉，须留日月驻天颜。\n霞觞共饮身虽在，风驭难陪迹未闲。\n从此枕中唯有梦，梦魂何处访三山。",
        "dynasty": "唐",
        "collection_info": null
    },
    {
        "title": "送刘尊师祗诏阙庭三首 三",
        "author": "曹唐",
        "content": "仙老闲眠碧草堂，帝书征入白云乡。\n龟台欲署长生籍，鸾殿还论不死方。\n红露想倾延命酒，素烟思爇降真香。\n五千言外无文字，更有何词赠武皇。",
        "dynasty": "唐",
        "collection_info": null
    },
    {
        "title": "三年冬大礼五首 一",
        "author": "曹唐",
        "content": "皇帝斋心洁素诚，自朝真祖报升平。\n华山秋草多归马，沧海寒波绝洗兵。\n银箭水残河势断，玉炉烟尽日华生。\n千官整肃三天夜，劒佩初闻入太清。",
        "dynasty": "唐",
        "collection_info": null
    },
    {
        "title": "三年冬大礼五首 二",
        "author": "曹唐",
        "content": "海日西飞度禁林，太清宫殿月沉沉。\n不闻北斗倾尧酒，空觉南风入舜琴。\n歌压钧天闲梦尽，诏归秋水道情深。\n雪风更起古杉叶，时送步虚清磬音。",
        "dynasty": "唐",
        "collection_info": null
    },
    {
        "title": "三年冬大礼五首 三",
        "author": "曹唐",
        "content": "太一天坛降紫君，属车龙鹤夜成羣。\n春浮玉藻寒初落，露拂金茎曙欲分。\n三代乐迴风入律，四溟歌驻水成文。\n千官不动旌旗下，日照南山万树云。",
        "dynasty": "唐",
        "collection_info": null
    },
    {
        "title": "三年冬大礼五首 四",
        "author": "曹唐",
        "content": "山拥飞云海水清，天坛未夕仗先成。\n千官不起金縢议，万国空瞻玉藻声。\n禁火曙然烟焰褭，宫衣寒拂雪花轻。\n侧闻左右皆周吕，看取从容致太平。",
        "dynasty": "唐",
        "collection_info": null
    },
    {
        "title": "三年冬大礼五首 五",
        "author": "曹唐",
        "content": "太和琴暖发南熏，水阔风高得细闻。\n沧海举歌夔是相，历山迴禅舜为君。\n翠微呼处生丹障，清静封中起白云。\n今日病身惭小隐，欲将泉石勒移文。",
        "dynasty": "唐",
        "collection_info": null
    },
    {
        "title": "暮春戏赠吴端公",
        "author": "曹唐",
        "content": "年少英雄好丈夫，大家望拜执金吾。\n闲眠晓日听鶗鴂，笑倚春风仗辘轳。\n深院吹笙闻汉婢，静街调马任奚奴。\n牡丹花下帘钩外，独凭红肌捋虎鬚。",
        "dynasty": "唐",
        "collection_info": null
    },
    {
        "title": "奉送严大夫再领容府二首 一",
        "author": "曹唐",
        "content": "海风捲树冻岚消，忧国宁辞岭外遥。\n自顾勤劳甘百战，不将功业负三朝。\n劒澄黑水曾芟虎，箭劈黄云惯射鵰。\n代北天南尽成事，肯将心许霍嫖姚。",
        "dynasty": "唐",
        "collection_info": null
    },
    {
        "title": "奉送严大夫再领容府二首 二",
        "author": "曹唐",
        "content": "日照双旌射火山，笑迎宾从却南还。\n风云暗发谈谐外，感会潜生气概间。\n蕲竹水翻台榭湿，刺桐花落管弦闲。\n无因得靸真珠履，亲从新侯定八蛮。",
        "dynasty": "唐",
        "collection_info": null
    },
    {
        "title": "赠南岳冯处士二首 一",
        "author": "曹唐",
        "content": "白石溪边自结庐，风泉满院称幽居。\n鸟啼深树斸灵药，花落闲窗看道书。\n烟岚晚过鹿裘湿，水月夜明山舍虚。\n支颐冷笑缘名出，终日王门强曳裾。",
        "dynasty": "唐",
        "collection_info": null
    },
    {
        "title": "赠南岳冯处士二首 二",
        "author": "曹唐",
        "content": "寂寥深木闭烟霞，洞裏相知有几家。\n笑看潭鱼吹水沫，醉嗔溪鹿吃蕉花。\n穿厨历历泉声细，绕屋悠悠树影斜。\n夜静着灰封釜竈，自添文武养丹砂。",
        "dynasty": "唐",
        "collection_info": null
    },
    {
        "title": "题子侄书院双松",
        "author": "曹唐",
        "content": "自种双松费几钱，顿令院落似秋天。\n能藏此地新晴雨，却惹空山旧烧烟。\n枝压细风过枕上，影笼残月到窗前。\n莫教取次成闲梦，使汝悠悠十八年。",
        "dynasty": "唐",
        "collection_info": null
    },
    {
        "title": "羽林贾中丞",
        "author": "曹唐",
        "content": "四十年前百战身，曾驱虎队扫胡尘。\n风悲鼓角榆关暮，日暖旌旗陇草春。\n铁马惯牵邀上客，金鱼多解乞佳人。\n胸中别有安边计，谁睬髭鬚白似银。",
        "dynasty": "唐",
        "collection_info": null
    },
    {
        "title": "送康祭酒赴轮台",
        "author": "曹唐",
        "content": "灞水桥边酒一杯，送君千里赴轮台。\n霜黏海眼旗声冻，风射犀文甲缝开。\n断碛簇烟山似米，野营轩地鼓如雷。\n分明会得将军意，不斩楼兰不拟迴。",
        "dynasty": "唐",
        "collection_info": null
    },
    {
        "title": "南游",
        "author": "曹唐",
        "content": "尽兴南游卒未迴，水工舟子不须催。\n政思碧树关心句，难放红螺蘸甲杯。\n涨海潮生阴火灭，苍梧风暖瘴云开。",
        "dynasty": "唐",
        "collection_info": null
    },
    {
        "title": "哭陷边许兵马使",
        "author": "曹唐",
        "content": "北风裂地黯边霜，战败桑干日色黄。\n故国暗迴残士卒，新坟空葬旧衣裳。\n散牵细马嘶青草，任去佳人弔白杨。\n除却阴符与兵法，更无一物在仪床。",
        "dynasty": "唐",
        "collection_info": null
    },
    {
        "title": "和周侍御买剑",
        "author": "曹唐",
        "content": "将军溢价买吴钩，要与中原静寇讐。\n试挂窗前惊电转，略抛床下怕泉流。\n青天露拔云霓泣，黑地潜擎鬼魅愁。\n见说夜深星斗畔，等闲期克月支头。",
        "dynasty": "唐",
        "collection_info": null
    },
    {
        "title": "病马五首呈郑校书章三吴十五先辈 一",
        "author": "曹唐",
        "content": "騄駬何年别渥洼。\n病来颜色半泥沙，四蹄不凿金砧裂。\n双眼慵开玉筯斜，堕月兔毛干觳𧥆。\n失云龙骨瘦牙槎，平原好放无人放。\n嘶向秋风苜蓿花。",
        "dynasty": "唐",
        "collection_info": null
    },
    {
        "title": "病马五首呈郑校书章三吴十五先辈 二",
        "author": "曹唐",
        "content": "陇上沙葱叶正齐，腾黄犹自跼羸蹄。\n尾蟠夜雨红丝脆，头捽秋风白练低。\n力惫未思金络脑，影寒空望锦障泥。\n阶前莫怪垂双泪，不遇孙阳不敢嘶。",
        "dynasty": "唐",
        "collection_info": null
    },
    {
        "title": "病马五首呈郑校书章三吴十五先辈 三",
        "author": "曹唐",
        "content": "不剪焦毛鬣半翻，何人别是古龙孙。\n霜侵病骨无骄气，土蚀骢花见卧痕。\n未喷断云归汉苑，曾追轻练过吴门。\n一朝千里心犹在，争肯潜忘秣饲恩。",
        "dynasty": "唐",
        "collection_info": null
    },
    {
        "title": "病马五首呈郑校书章三吴十五先辈 四",
        "author": "曹唐",
        "content": "空被秋风吹病毛，无因濯浪刷洪涛。\n卧来总怪龙蹄跙，瘦尽谁惊虎口高。\n追电有心犹欵段，逢人相骨强嘶号。\n欲将鬐鬣重裁剪，乞借新成利铰刀。",
        "dynasty": "唐",
        "collection_info": null
    },
    {
        "title": "病马五首呈郑校书章三吴十五先辈 五",
        "author": "曹唐",
        "content": "病久无人着意看，玉华衫色欲凋残。\n饮惊白露泉花冷，吃怕清秋荳叶寒。\n长襜敢辞红锦重，旧缰宁畏紫丝蟠。\n王良若许相抬策，千里追风也不难。",
        "dynasty": "唐",
        "collection_info": null
    },
    {
        "title": "长安客舍叙邵陵旧宴寄永州萧使君五首 一",
        "author": "曹唐",
        "content": "邵陵佳树碧葱茏，河汉西沈宴未终。\n残漏五更传海月，清笳三会揭天风。\n香熏舞席云鬟绿，光射头盘蜡烛红。\n今日却怀行乐处，两床丝竹水楼中。",
        "dynasty": "唐",
        "collection_info": null
    },
    {
        "title": "长安客舍叙邵陵旧宴寄永州萧使君五首 二",
        "author": "曹唐",
        "content": "不知何路却飞翻，虚受贤侯郑重恩。\n五夜清歌敲玉树，三年洪饮倒金尊。\n招携永感双鱼在，报荅空知一劒存。\n狼籍棃花满城月，当时长醉信陵门。",
        "dynasty": "唐",
        "collection_info": null
    },
    {
        "title": "长安客舍叙邵陵旧宴寄永州萧使君五首 三",
        "author": "曹唐",
        "content": "粉堞彤轩画障西，水云红树窣璇题。\n鹧鸪欲绝歌声定，鸜鹆初惊舞袖齐。\n坐对玉山空甸线，细听金石怕低迷。\n东风夜月三年饮，不省非时不似泥。",
        "dynasty": "唐",
        "collection_info": null
    },
    {
        "title": "长安客舍叙邵陵旧宴寄永州萧使君五首 四",
        "author": "曹唐",
        "content": "木鱼金钥锁春城，夜上红楼纵酒情。\n竹叶水繁更漏促，桐花风软管弦清。\n百分散打银船溢，十指宽催玉筯轻。\n星斗渐稀宾客散，碧云犹恋艳歌声。",
        "dynasty": "唐",
        "collection_info": null
    },
    {
        "title": "长安客舍叙邵陵旧宴寄永州萧使君五首 五",
        "author": "曹唐",
        "content": "三年身逐汉诸侯，宾榻容居最上头。\n饱听笙歌陪痛饮，熟寻云水纵闲游。\n朱门锁闭烟岚暮，铃阁清冷水木秋。\n月满前山圆不动，更邀诗客上高楼。",
        "dynasty": "唐",
        "collection_info": null
    },
    {
        "title": "勖劒",
        "author": "曹唐",
        "content": "古物神光雪见羞，未能擎出恐泉流。\n暗临黑水蛟螭泣，潜倚空山鬼魅愁。\n生怕雷霆号涧底，长闻风雨在床头。\n垂情不用将闲气，恼乱司空犯斗牛。",
        "dynasty": "唐",
        "collection_info": null
    },
    {
        "title": "仙都即景",
        "author": "曹唐",
        "content": "蟠桃花老华阳东，轩后登真谢六宫。\n旌节暗迎归碧落，笙歌遥听隔崆峒。\n衣冠留葬桥山月，劒履将随浪海风。\n看却龙髯攀不得，红霞零落鼎湖空。",
        "dynasty": "唐",
        "collection_info": null
    },
    {
        "title": "望九华寄池阳杜员外",
        "author": "曹唐",
        "content": "戴月早辞三秀馆，迟明初识九华峰。\n差差玉劒寒铓利，褭褭青莲翠叶重。\n奇状却疑人画出，岚光如为客添浓。\n行春若到五溪上，此处褰帷正面逢。",
        "dynasty": "唐",
        "collection_info": null
    },
    {
        "title": "小游仙诗九十八首 一",
        "author": "曹唐",
        "content": "玉箫金瑟发商声，桑叶枯干海水清。\n净埽蓬莱山下路，略邀王母话长生。",
        "dynasty": "唐",
        "collection_info": null
    },
    {
        "title": "小游仙诗九十八首 二",
        "author": "曹唐",
        "content": "上元元日豁明堂，五帝望空拜玉皇。\n万树琪花千圃药，心知不敢辄形相。",
        "dynasty": "唐",
        "collection_info": null
    },
    {
        "title": "小游仙诗九十八首 三",
        "author": "曹唐",
        "content": "骑龙重过玉溪头，红叶还春碧水流。\n省得壶中见天地，壶中天地不曾秋。",
        "dynasty": "唐",
        "collection_info": null
    },
    {
        "title": "小游仙诗九十八首 四",
        "author": "曹唐",
        "content": "真王未许久从容，立在花前别宁封。\n手把玉箫头不举，自愁如醉倚黄龙。",
        "dynasty": "唐",
        "collection_info": null
    },
    {
        "title": "小游仙诗九十八首 五",
        "author": "曹唐",
        "content": "金殿无人鏁绛烟，玉郎并不赏丹田。\n白龙蹀躞难迴跋，争下红绡碧玉鞭。",
        "dynasty": "唐",
        "collection_info": null
    },
    {
        "title": "小游仙诗九十八首 六",
        "author": "曹唐",
        "content": "玄洲草木不知黄，甲子初开浩劫长。\n无限万年年少女，手攀红树满残阳。",
        "dynasty": "唐",
        "collection_info": null
    },
    {
        "title": "小游仙诗九十八首 七",
        "author": "曹唐",
        "content": "宫阙重重闭玉林，昆崙高闢彩云深。\n黄龙掉尾引郎去，使妾月眀何处寻。",
        "dynasty": "唐",
        "collection_info": null
    },
    {
        "title": "小游仙诗九十八首 八",
        "author": "曹唐",
        "content": "风满涂山玉蕊稀，赤龙闲卧鹤东飞。\n紫棃烂尽无人吃，何事韩君去不归。",
        "dynasty": "唐",
        "collection_info": null
    },
    {
        "title": "小游仙诗九十八首 九",
        "author": "曹唐",
        "content": "武帝徒劳厌暮年，不曾清净不精专。\n上元少女绝还往，满竈丹成白玉烟。",
        "dynasty": "唐",
        "collection_info": null
    },
    {
        "title": "小游仙诗九十八首 十",
        "author": "曹唐",
        "content": "百辟朝回闭玉除，露风清宴桂花疎。\n西归使者骑金虎，亸鞚垂鞭唱步虚。",
        "dynasty": "唐",
        "collection_info": null
    },
    {
        "title": "小游仙诗九十八首 十一",
        "author": "曹唐",
        "content": "南斗阑珊北斗稀，茅君夜着紫霞衣。\n朝骑白鹿趁朝去，凤押笙歌逐后飞。",
        "dynasty": "唐",
        "collection_info": null
    },
    {
        "title": "小游仙诗九十八首 十二",
        "author": "曹唐",
        "content": "焚香独自上天坛，桂树风吹玉简寒。\n长怕嵇康乏僊骨，与将僊籍再寻看。",
        "dynasty": "唐",
        "collection_info": null
    },
    {
        "title": "小游仙诗九十八首 十三",
        "author": "曹唐",
        "content": "冰屋朱扉晓未开，谁将金策扣琼台。\n碧花红尾小僊犬，闲吠五云嗔客来。",
        "dynasty": "唐",
        "collection_info": null
    },
    {
        "title": "小游仙诗九十八首 十四",
        "author": "曹唐",
        "content": "酒酽春浓琼草齐，真公饮散醉如泥。\n朱轮轧轧入云去，行到半天闻马嘶。",
        "dynasty": "唐",
        "collection_info": null
    },
    {
        "title": "小游仙诗九十八首 十五",
        "author": "曹唐",
        "content": "白石山中自有天，竹花藤叶隔溪烟。\n朝来洞口围碁了，赌得青龙直几钱。",
        "dynasty": "唐",
        "collection_info": null
    },
    {
        "title": "小游仙诗九十八首 十六",
        "author": "曹唐",
        "content": "海水西飞照柏林，青云斜倚锦云深。\n水风暗入古山叶，吹断步虚清磬音。",
        "dynasty": "唐",
        "collection_info": null
    },
    {
        "title": "小游仙诗九十八首 十七",
        "author": "曹唐",
        "content": "玉诏新除沈侍郎，便分茅土镇东方。\n不知今夕游何处，侍从皆骑白凤凰。",
        "dynasty": "唐",
        "collection_info": null
    },
    {
        "title": "小游仙诗九十八首 十八",
        "author": "曹唐",
        "content": "洞裏烟霞无歇时，洞中天地足金芝。\n月明朗朗溪头树，白髮老人相对棊。",
        "dynasty": "唐",
        "collection_info": null
    },
    {
        "title": "小游仙诗九十八首 十九",
        "author": "曹唐",
        "content": "饥即餐霞闷即行，一声长啸万山青。\n穿花渡水来相访，珍重多才阮步兵。",
        "dynasty": "唐",
        "collection_info": null
    },
    {
        "title": "小游仙诗九十八首 二十",
        "author": "曹唐",
        "content": "东妃闲着翠霞裙，自领笙歌出五云。\n清思密谈谁第一，不过邀取小茅君。",
        "dynasty": "唐",
        "collection_info": null
    },
    {
        "title": "小游仙诗九十八首 二十一",
        "author": "曹唐",
        "content": "月影悠悠秋树明，露吹犀簟象床轻。\n嫔妃久立帐门外，暗笑夫人推酒声。",
        "dynasty": "唐",
        "collection_info": null
    },
    {
        "title": "小游仙诗九十八首 二十二",
        "author": "曹唐",
        "content": "九天天路入云长，燕使何由到上方。\n玉女暗来花下立，手挼裙带问昭王。",
        "dynasty": "唐",
        "collection_info": null
    },
    {
        "title": "小游仙诗九十八首 二十三",
        "author": "曹唐",
        "content": "玉皇赐妾紫衣裳，教向桃源嫁阮郎。\n烂煮琼花劝君吃，恐君毛鬓暗成霜。",
        "dynasty": "唐",
        "collection_info": null
    },
    {
        "title": "小游仙诗九十八首 二十四",
        "author": "曹唐",
        "content": "花底休倾绿玉巵，云中含笑向安期。\n穷阳有数不知数，大似人间年少儿。",
        "dynasty": "唐",
        "collection_info": null
    },
    {
        "title": "小游仙诗九十八首 二十五",
        "author": "曹唐",
        "content": "玉色雌龙金络头，真妃骑出纵闲游。\n昆崙山上桃花底，一曲商歌天地秋。",
        "dynasty": "唐",
        "collection_info": null
    },
    {
        "title": "小游仙诗九十八首 二十六",
        "author": "曹唐",
        "content": "偷来洞口访刘君，缓步轻抬玉线裙。\n细擘桃花逐流水，更无言语倚彤云。",
        "dynasty": "唐",
        "collection_info": null
    },
    {
        "title": "小游仙诗九十八首 二十七",
        "author": "曹唐",
        "content": "西汉夫人下太虚，九霞裙幅五云舆。\n欲将碧字相教示，自解盘囊出素书。",
        "dynasty": "唐",
        "collection_info": null
    },
    {
        "title": "小游仙诗九十八首 二十八",
        "author": "曹唐",
        "content": "天上鸡鸣海日红，青腰侍女扫朱宫。\n洗花蒸叶滤清酒，待与夫人邀五翁。",
        "dynasty": "唐",
        "collection_info": null
    },
    {
        "title": "小游仙诗九十八首 二十九",
        "author": "曹唐",
        "content": "汗漫真游实可奇，人间天上几人知。\n周王不信长生话，空使苌弘碧泪垂。",
        "dynasty": "唐",
        "collection_info": null
    },
    {
        "title": "小游仙诗九十八首 三十",
        "author": "曹唐",
        "content": "青锦缝裳绿玉珰，满身新带五云香。\n闲依碧海攀鸾驾，笑就苏君觅橘尝。",
        "dynasty": "唐",
        "collection_info": null
    },
    {
        "title": "小游仙诗九十八首 三十一",
        "author": "曹唐",
        "content": "鹤不西飞龙不行，露干云破洞箫清。\n少年僊子说闲事，遥隔彩云闻笑声。",
        "dynasty": "唐",
        "collection_info": null
    },
    {
        "title": "小游仙诗九十八首 三十二",
        "author": "曹唐",
        "content": "洞裏烟深木叶麤，乘风使者降玄都。\n隔花相见遥相贺，擎出怀中赤玉符。",
        "dynasty": "唐",
        "collection_info": null
    },
    {
        "title": "小游仙诗九十八首 三十三",
        "author": "曹唐",
        "content": "芝蕙芸花烂漫春，瑞香烟露湿衣巾。\n玉童私地夸书札，偷写云谣暗赠人。",
        "dynasty": "唐",
        "collection_info": null
    },
    {
        "title": "小游仙诗九十八首 三十四",
        "author": "曹唐",
        "content": "天上邀来不肯来，人间双鹤又空回。\n秦皇汉武死何处，海畔红桑花自开。",
        "dynasty": "唐",
        "collection_info": null
    },
    {
        "title": "小游仙诗九十八首 三十五",
        "author": "曹唐",
        "content": "紫羽麾幢下玉京，却邀真母入三清。\n白龙久住浑相恋，斜倚祥云不肯行。",
        "dynasty": "唐",
        "collection_info": null
    },
    {
        "title": "小游仙诗九十八首 三十六",
        "author": "曹唐",
        "content": "鹤叫风悲竹叶疎，谁来五岭拜云车。\n人间肉马无轻步，踏破先生一卷书。",
        "dynasty": "唐",
        "collection_info": null
    },
    {
        "title": "小游仙诗九十八首 三十七",
        "author": "曹唐",
        "content": "夜降西坛宴已终，花残月榭雾朦胧。\n谁游八海门前过，空洞一声风雨中。",
        "dynasty": "唐",
        "collection_info": null
    },
    {
        "title": "小游仙诗九十八首 三十八",
        "author": "曹唐",
        "content": "忘却教人锁后宫，还丹失尽玉壶空。\n嫦娥若不偷灵药，争得长生在月中。",
        "dynasty": "唐",
        "collection_info": null
    },
    {
        "title": "小游仙诗九十八首 三十九",
        "author": "曹唐",
        "content": "旸谷先生下宴时，月光初冷紫琼枝。\n凄清金石揭天地，事在世间人不知。",
        "dynasty": "唐",
        "collection_info": null
    },
    {
        "title": "小游仙诗九十八首 四十",
        "author": "曹唐",
        "content": "共爱初平住九霞，焚香不出闭金华。\n白羊成队难收拾，吃尽溪头巨胜花。",
        "dynasty": "唐",
        "collection_info": null
    },
    {
        "title": "小游仙诗九十八首 四十一",
        "author": "曹唐",
        "content": "酒尽香残夜欲分，青童拜问紫阳君。\n月光悄悄笙歌远，马影龙声归五云。",
        "dynasty": "唐",
        "collection_info": null
    },
    {
        "title": "小游仙诗九十八首 四十二",
        "author": "曹唐",
        "content": "海树灵风吹彩烟，丹陵朝客欲昇天。\n无央公子停鸾辔，笑泥娇妃索玉鞭。",
        "dynasty": "唐",
        "collection_info": null
    },
    {
        "title": "小游仙诗九十八首 四十三",
        "author": "曹唐",
        "content": "八景风回五凤车，昆崙山上看桃花。\n若教使者沽春酒，须觅余杭阿母家。",
        "dynasty": "唐",
        "collection_info": null
    },
    {
        "title": "小游仙诗九十八首 四十四",
        "author": "曹唐",
        "content": "叔卿遍览九天春，不见人间故旧人。\n怪得蓬莱山下水，半成沙土半成尘。",
        "dynasty": "唐",
        "collection_info": null
    },
    {
        "title": "小游仙诗九十八首 四十五",
        "author": "曹唐",
        "content": "欲饮尊中云母浆，月明花裏合笙簧。\n更教小奈将龙去，便向金坛取阮郎。",
        "dynasty": "唐",
        "collection_info": null
    },
    {
        "title": "小游仙诗九十八首 四十六",
        "author": "曹唐",
        "content": "海上桃花千树开，麻姑一去不知来。\n辽东老鹤应慵惰，教探桑田便不回。",
        "dynasty": "唐",
        "collection_info": null
    },
    {
        "title": "小游仙诗九十八首 四十七",
        "author": "曹唐",
        "content": "昨夜相邀宴杏坛，等闲乘醉走青鸾。\n红云塞路东风紧，吹破芙蓉碧玉冠。",
        "dynasty": "唐",
        "collection_info": null
    },
    {
        "title": "小游仙诗九十八首 四十八",
        "author": "曹唐",
        "content": "云鹤冥冥去不分，落花流水恨空存。\n不知玉女无期信，道与留门却闭门。",
        "dynasty": "唐",
        "collection_info": null
    },
    {
        "title": "小游仙诗九十八首 四十九",
        "author": "曹唐",
        "content": "采女平明受事回，暗交丹契锦囊开。\n欲书密诏防人见，佯喝青虬使莫来。",
        "dynasty": "唐",
        "collection_info": null
    },
    {
        "title": "小游仙诗九十八首 五十",
        "author": "曹唐",
        "content": "太一元君昨夜过，碧云高髻绾婆娑。\n手抬玉策红于火，敲断金鸾使唱歌。",
        "dynasty": "唐",
        "collection_info": null
    },
    {
        "title": "小游仙诗九十八首 五十一",
        "author": "曹唐",
        "content": "碧瓦彤轩月殿开，九天花落瑞风来。\n玉皇欲着红龙衮，亲唤金妃下手裁。",
        "dynasty": "唐",
        "collection_info": null
    },
    {
        "title": "小游仙诗九十八首 五十二",
        "author": "曹唐",
        "content": "长房自贵解飞飜，五色云中独闭门。\n看却桑田欲成海，不知还往几人存。",
        "dynasty": "唐",
        "collection_info": null
    },
    {
        "title": "小游仙诗九十八首 五十三",
        "author": "曹唐",
        "content": "赤龙停步彩云飞，共道真王海上归。\n千岁红桃香破鼻，玉盘盛出与金妃。",
        "dynasty": "唐",
        "collection_info": null
    },
    {
        "title": "小游仙诗九十八首 五十四",
        "author": "曹唐",
        "content": "碧海灵童夜到时，徒老相唤上琼池。\n因循天子能闲事，纵与青龙不解骑。",
        "dynasty": "唐",
        "collection_info": null
    },
    {
        "title": "小游仙诗九十八首 五十五",
        "author": "曹唐",
        "content": "且欲留君饮桂浆，九天无事莫推忙。\n青龙举步行千里，休道蓬莱归路长。",
        "dynasty": "唐",
        "collection_info": null
    },
    {
        "title": "小游仙诗九十八首 五十六",
        "author": "曹唐",
        "content": "侍女亲擎玉酒巵，满巵倾酒劝安期。\n等闲相别三千岁，长忆水边分枣时。",
        "dynasty": "唐",
        "collection_info": null
    },
    {
        "title": "小游仙诗九十八首 五十七",
        "author": "曹唐",
        "content": "万岁蛾眉不解愁，旋弹清瑟旋闲游。\n忽闻下界笙箫曲，斜倚红鸾笑不休。",
        "dynasty": "唐",
        "collection_info": null
    },
    {
        "title": "小游仙诗九十八首 五十八",
        "author": "曹唐",
        "content": "去住楼台一任风，十三天洞暗相通。\n行厨侍女炊何物，满竈无烟玉炭红。",
        "dynasty": "唐",
        "collection_info": null
    },
    {
        "title": "小游仙诗九十八首 五十九",
        "author": "曹唐",
        "content": "风动闲天清桂阴，水精帘箔冷沉沉。\n西妃少女多春思，斜倚彤云尽日吟。",
        "dynasty": "唐",
        "collection_info": null
    },
    {
        "title": "小游仙诗九十八首 六十",
        "author": "曹唐",
        "content": "王母相留不放回，偶然沉醉卧瑶台。\n凭君与向萧郎道，教着青龙取妾来。",
        "dynasty": "唐",
        "collection_info": null
    },
    {
        "title": "小游仙诗九十八首 六十一",
        "author": "曹唐",
        "content": "绛节笙歌绕殿飞，紫皇欲到五云归。\n细腰侍女瑶花外，争向红房报玉妃。",
        "dynasty": "唐",
        "collection_info": null
    },
    {
        "title": "小游仙诗九十八首 六十二",
        "author": "曹唐",
        "content": "闻君新领八霞司，此别相逢是几时。\n妾有一觥云母酒，请君终宴莫推辞。",
        "dynasty": "唐",
        "collection_info": null
    },
    {
        "title": "小游仙诗九十八首 六十三",
        "author": "曹唐",
        "content": "方士飞轩驻碧霞，酒寒风冷月初斜。\n不知谁唱归春曲，落尽溪头白葛花。",
        "dynasty": "唐",
        "collection_info": null
    },
    {
        "title": "小游仙诗九十八首 六十四",
        "author": "曹唐",
        "content": "方朔朝来到我家，欲将灵树出丹霞。\n三千年后知谁在，拟种红桃待放花。",
        "dynasty": "唐",
        "collection_info": null
    },
    {
        "title": "小游仙诗九十八首 六十五",
        "author": "曹唐",
        "content": "水满桑田白日沈，冻云干霰湿重阴。\n辽东归客闲相过，因话尧年雪更深。",
        "dynasty": "唐",
        "collection_info": null
    },
    {
        "title": "小游仙诗九十八首 六十六",
        "author": "曹唐",
        "content": "朝回相引看红鸾，不觉风吹鹤氅偏。\n好是兴来骑白鹤，文妃为伴上重天。",
        "dynasty": "唐",
        "collection_info": null
    },
    {
        "title": "小游仙诗九十八首 六十七",
        "author": "曹唐",
        "content": "公子闲吟八景文，花南拜别上阳君。\n金鞭遥指玉清路，龙影马嘶归五云。",
        "dynasty": "唐",
        "collection_info": null
    },
    {
        "title": "小游仙诗九十八首 六十八",
        "author": "曹唐",
        "content": "一百年中是一春，不教日月辄移轮。\n金鳌头上蓬莱殿，唯有人间炼骨人。",
        "dynasty": "唐",
        "collection_info": null
    },
    {
        "title": "小游仙诗九十八首 六十九",
        "author": "曹唐",
        "content": "笑擎云液紫瑶觥，共请云和碧玉笙。\n花下偶然吹一曲，人间因织董双成。",
        "dynasty": "唐",
        "collection_info": null
    },
    {
        "title": "小游仙诗九十八首 七十",
        "author": "曹唐",
        "content": "东皇长女没多年，从洗金芝到水边。\n无事伴他棊一局，等闲输却卖花钱。",
        "dynasty": "唐",
        "collection_info": null
    },
    {
        "title": "小游仙诗九十八首 七十一",
        "author": "曹唐",
        "content": "红草青林日半斜，闲乘小凤出彤霞。\n略寻旧路过西国，因得冰园一尺瓜。",
        "dynasty": "唐",
        "collection_info": null
    },
    {
        "title": "小游仙诗九十八首 七十二",
        "author": "曹唐",
        "content": "树下星沉月欲高，前溪水影湿龙毛。\n洞天云冷玉花发，公子尽披双锦袍。",
        "dynasty": "唐",
        "collection_info": null
    },
    {
        "title": "小游仙诗九十八首 七十三",
        "author": "曹唐",
        "content": "紫水风吹劒树寒，水边年少下红鸾。\n未知百一穷阳数，略请先生止的看。",
        "dynasty": "唐",
        "collection_info": null
    },
    {
        "title": "小游仙诗九十八首 七十四",
        "author": "曹唐",
        "content": "武皇含笑把金觥，更请霓裳一两声。\n护帐宫人最年少，舞腰时挈绣裙轻。",
        "dynasty": "唐",
        "collection_info": null
    },
    {
        "title": "小游仙诗九十八首 七十五",
        "author": "曹唐",
        "content": "琼树扶疎压瑞烟，玉皇朝客满花前。\n东风小饮人皆醉，短尾青龙枕水眠。",
        "dynasty": "唐",
        "collection_info": null
    },
    {
        "title": "小游仙诗九十八首 七十六",
        "author": "曹唐",
        "content": "彤阁钟鸣碧鹭飞，皇君催熨紫霞衣。\n丹房玉女心慵甚，贪看投壶不肯归。",
        "dynasty": "唐",
        "collection_info": null
    },
    {
        "title": "小游仙诗九十八首 七十七",
        "author": "曹唐",
        "content": "昆崙山上自鸡啼，羽客争昇碧玉梯。\n因驾五龙看较艺，白鸾功用不如妻。",
        "dynasty": "唐",
        "collection_info": null
    },
    {
        "title": "小游仙诗九十八首 七十八",
        "author": "曹唐",
        "content": "沙野先生闭玉虚，焚香夜写紫微书。\n供承童子闲无事，教剉琼花餵白驴。",
        "dynasty": "唐",
        "collection_info": null
    },
    {
        "title": "小游仙诗九十八首 七十九",
        "author": "曹唐",
        "content": "云陇琼花满地香，碧沙红水遍朱堂。\n外人欲压长生籍，拜请飞琼报玉皇。",
        "dynasty": "唐",
        "collection_info": null
    },
    {
        "title": "小游仙诗九十八首 八十",
        "author": "曹唐",
        "content": "玉洞长春风景鲜，丈人私宴就芝田。\n笙歌暂向花间尽，便是人间一万年。",
        "dynasty": "唐",
        "collection_info": null
    },
    {
        "title": "小游仙诗九十八首 八十一",
        "author": "曹唐",
        "content": "青童传语便须回，报道麻姑玉蘂开。\n沧海成尘等闲事，且乘龙鹤看花来。",
        "dynasty": "唐",
        "collection_info": null
    },
    {
        "title": "小游仙诗九十八首 八十二",
        "author": "曹唐",
        "content": "绛树彤云户半开，守花童子怪人来。\n青牛卧地吃琼草，知道先生朝未回。",
        "dynasty": "唐",
        "collection_info": null
    },
    {
        "title": "小游仙诗九十八首 八十三",
        "author": "曹唐",
        "content": "石洞沙溪二十年，向明杭日夜朝天。\n白矾烟尽水银冷，不觉小龙床下眠。",
        "dynasty": "唐",
        "collection_info": null
    },
    {
        "title": "小游仙诗九十八首 八十四",
        "author": "曹唐",
        "content": "紫微深锁敞丹轩，太帝亲谈不死门。\n从此百寮俱拜后，走龙鞭虎下昆崙。",
        "dynasty": "唐",
        "collection_info": null
    },
    {
        "title": "小游仙诗九十八首 八十五",
        "author": "曹唐",
        "content": "云衫玉带好威仪，三洞真人入奏时。\n频着金鞭打龙角，为嗔西去上天迟。",
        "dynasty": "唐",
        "collection_info": null
    },
    {
        "title": "小游仙诗九十八首 八十六",
        "author": "曹唐",
        "content": "太子真娥相领行，当天合曲玉箫清。\n棃花新折东风软，犹在缑山乐笑声。",
        "dynasty": "唐",
        "collection_info": null
    },
    {
        "title": "小游仙诗九十八首 八十七",
        "author": "曹唐",
        "content": "洞裏月明琼树风，画帘青室影朦胧。\n香残酒冷玉妃睡，不觉七真归海中。",
        "dynasty": "唐",
        "collection_info": null
    },
    {
        "title": "小游仙诗九十八首 八十八",
        "author": "曹唐",
        "content": "青苑红堂压瑞云，月明闲宴九阳君。\n不知昨夜谁先醉，书破明霞八幅裙。",
        "dynasty": "唐",
        "collection_info": null
    },
    {
        "title": "小游仙诗九十八首 八十九",
        "author": "曹唐",
        "content": "东溟两度作尘飞，一万年来会面稀。\n千树棃花百壶酒，共君论饮莫论诗。",
        "dynasty": "唐",
        "collection_info": null
    },
    {
        "title": "小游仙诗九十八首 九十",
        "author": "曹唐",
        "content": "沧海令抛即未能，且缘鸾鹤立相仍。\n蔡家新妇莫嫌少，领取真珠三五升。",
        "dynasty": "唐",
        "collection_info": null
    },
    {
        "title": "小游仙诗九十八首 九十一",
        "author": "曹唐",
        "content": "溪影沉沙树影清，人家皆踏五音行。\n可怜三十六天路，星月满空琼草青。",
        "dynasty": "唐",
        "collection_info": null
    },
    {
        "title": "小游仙诗九十八首 九十二",
        "author": "曹唐",
        "content": "北斗西风吹白榆，穆公相笑夜投壶。\n花前玉女来相问，赌得青龙许赎无。",
        "dynasty": "唐",
        "collection_info": null
    },
    {
        "title": "小游仙诗九十八首 九十三",
        "author": "曹唐",
        "content": "九天王母皱蛾眉，惆怅无言倚桂枝。\n悔不长留穆天子，任将妻妾住瑶池。",
        "dynasty": "唐",
        "collection_info": null
    },
    {
        "title": "小游仙诗九十八首 九十四",
        "author": "曹唐",
        "content": "暂随凫伯纵闲游，饮鹿因过翠水头。\n宫殿寂寥人不见，碧花菱角满潭秋。",
        "dynasty": "唐",
        "collection_info": null
    },
    {
        "title": "小游仙诗九十八首 九十五",
        "author": "曹唐",
        "content": "新授金书八素章，玉皇教妾主扶桑。\n与君一别三千岁，却厌仙家日月长。",
        "dynasty": "唐",
        "collection_info": null
    },
    {
        "title": "小游仙诗九十八首 九十六",
        "author": "曹唐",
        "content": "八海风凉水影高，上卿教制赤霜袍。\n蛟丝玉线难裁割，须借玉妃金剪刀。",
        "dynasty": "唐",
        "collection_info": null
    },
    {
        "title": "小游仙诗九十八首 九十七",
        "author": "曹唐",
        "content": "海上风来吹杏枝，昆崙山上看花时。\n红龙锦襜黄金勒，不是元君不得骑。",
        "dynasty": "唐",
        "collection_info": null
    },
    {
        "title": "小游仙诗九十八首 九十八",
        "author": "曹唐",
        "content": "绛阙夫人下北方，细环清佩响丁当。\n攀花笑入春风裏，偷折红桃寄阮郎。",
        "dynasty": "唐",
        "collection_info": null
    },
    {
        "title": "又游仙诗一绝",
        "author": "曹唐",
        "content": "靖节先生几代孙，青娥曾接玉郎魂。\n春风流水还无赖，偷放桃花出洞门。",
        "dynasty": "唐",
        "collection_info": null
    },
    {
        "title": "题武陵洞五首 一",
        "author": "曹唐",
        "content": "此生终使此身闲，不是春时且要还。\n寄语桃花与流水，莫辞相送到人间。",
        "dynasty": "唐",
        "collection_info": null
    },
    {
        "title": "题武陵洞五首 二",
        "author": "曹唐",
        "content": "溪口回舟日已昏，却听鸡犬隔前村。\n殷勤重与秦人别，莫使桃花闭洞门。",
        "dynasty": "唐",
        "collection_info": null
    },
    {
        "title": "题武陵洞五首 三",
        "author": "曹唐",
        "content": "却恐重来路不通，殷勤回首谢春风。\n白鸡黄犬不将去，且寄桃花深洞中。",
        "dynasty": "唐",
        "collection_info": null
    },
    {
        "title": "题武陵洞五首 四",
        "author": "曹唐",
        "content": "桃花夹岸杳何之，花满春山水去迟。\n三宿武陵溪上月，始知人世有秦时。",
        "dynasty": "唐",
        "collection_info": null
    },
    {
        "title": "题武陵洞五首 五",
        "author": "曹唐",
        "content": "渡水傍山寻绝壁，白云飞处洞天开。\n仙人来往无行迹，石径春风长绿苔。",
        "dynasty": "唐",
        "collection_info": null
    },
    {
        "title": "句",
        "author": "曹唐",
        "content": "斩蛟青海上，射虎黑山头。\n箫声欲尽月色苦，依旧汉家宫树秋。\n一曲哀歌茂陵道，汉家天子葬秋风。\n谁知汉武无仙骨，满竈黄金成白烟。",
        "dynasty": "唐",
        "collection_info": null
    },
    {
        "title": "圣政纪颂",
        "author": "来鹄",
        "content": "三皇不书，五帝不纪。\n有圣有神，风销日已。\n何教何师，生来死止。\n无典无法，顽肩奡比。\n三皇实作，五帝实治。\n成天造地，不昏不圯。\n言得非排，文得圣齿。\n表表如见者，莫若乎史。\n是知朴绳休结，正简斯若。\n君诰臣箴，觚编毫络。\n前书后经，规善鉴恶。\n国之大章，如何寝略。\n呜呼！贞观多吁，永徽多俞。\n廷日发论，殿日发谟。\n牙孽不作，鸟鼠不除。\n论出不盖，谟行不纡。\n楹然史臣，蛇然史裾。\n瞠瞠而视，逶逶而窭。\n翘笔当面，决防纳污。\n不梏尔智，不息我愚。\n执言直注，史文直敷。\n故得粲粲朝典，落落廷謇。\n圣牍既多，尧风不浅。\n颂编坦轴，君出臣显。\n若俨见旒，若俯见冕。\n无闲殿旷廷，无尸安素宴。\n三皇不亡，五帝不翦。\n太宗得之，史焉斯展。\n暨乎后相图身，天子专问。\n我独以言，史不得近。\n丘明见嫌，倚相在摈。\n秉笔如今，随班不进。\n班退史归，枉然畴依。\n奏问莫覩，嘉谟固稀。\n取彼诰命，禄为国肥。\n炯哉时皇，言必成章。\n德宣五帝，道奥三皇。\n如何翌臣，嚵肉嗜𥁃。\n觜距磨抉，楅衡拘长。\n控截僚位，占护阳光。\n垣私藩已，远史廋唐。\n俾德音嘉访，默缩暗亡。\n咽典噤法，盖圣笼昌。\n曷以致此，史文不张。\n后必非笑，将来否臧。\n谓乎殿空扆逸，朝懵廷荒。\n不知姦蔽，文失汪洋。\n有贞观业，有永徽纲。\n亦匿匪见，亦寝匪彰。\n赖有后臣，斯言不佞。\n伊尹直心，太甲须圣。\n事既可书，史何不命。\n乃具前欺，大陈不敬。\n曰逐史之喻，请以物并。\n且十夫树杨，一夫欲竞。\n栽既未牢，摒岂能盛。\n帝业似栽，逐史似摒。\n穆宗怃然，若疚若醟。\n昔何臣斯，隐我祖正。\n不传亲问，不写密诤。\n孰示来朝，以光神政。\n由是天呼震吸，征奔召急。\n史题笔来，叱廷而入。\n端耳抗目，不撝不挹。\n獬豸侧头，螭蚪摆湿。\n握管绝怡，当殿而立。\n君也尽问，臣也倒诚。\n磊磊其事，镗镗其声。\n大何不显，细何不明。\n语未绝绪，史已录成。\n谓之何书，以政纪名。\n伊纪清芬，可昭典坟。\n古师官鸟，昔圣官云。\n方之我后，录里书分。\n录有君法，书有君文。\n君法君文，在圣政纪云。\n殿无闲时，廷无旷日。\n云诹波访，卷编刓笔。\n君劬臣劳，上讨下述。\n惟勤惟明，在圣政纪出。\n至德何比，至教焉如。\n孰窥孰测，外夷内储。\n谓君有道乎，臣有谟欤。\n有道有谟，在圣政纪书。\n一体列秩，同力翼戴。\n祈福去邪，绝防无碍。\n国章可披，唐文可爱。\n善咨不偷，嘉论不盖。\n不偷不盖，在圣政纪载。\n谅夫，总斯不朽。\n可悬魏阙，愚得是言。\n非讪非伐，实谓医臣浑沌。\n开君日月，妖物雰死。\n天文光发，惟我之有颂兮，奚斯跃而董狐蹙。",
        "dynasty": "唐",
        "collection_info": null
    },
    {
        "title": "宛陵送李明府罢任归江州",
        "author": "来鹄",
        "content": "菊花村晚雁来天，共把离觞向水边。\n官满便寻垂钓侣，家贫已用卖琴钱。\n浪生湓浦千层雪，云起炉峰一炷烟。\n倘见吾乡旧知己，为言顦顇过年年。",
        "dynasty": "唐",
        "collection_info": null
    },
    {
        "title": "清明日与友人游玉粒塘庄",
        "author": "来鹄",
        "content": "几宿春山逐陆郎，清明时节好烟光。\n归穿细荇船头滑，醉踏残花屐齿香。\n风急岭云飘迥野，雨余田水落方塘。\n不堪吟罢东回首，满耳蛙声正夕阳。",
        "dynasty": "唐",
        "collection_info": null
    },
    {
        "title": "寒食山馆书情",
        "author": "来鹄",
        "content": "独把一杯山馆中，每经时节恨飘蓬。\n侵阶草色连朝雨，满地梨花昨夜风。\n蜀魄啼来春寂寞，楚魂吟后月朦胧。\n分明记得还家梦，徐孺宅前湖水东。",
        "dynasty": "唐",
        "collection_info": null
    },
    {
        "title": "病起",
        "author": "来鹄",
        "content": "春初一卧到秋深，不见红芳与绿阴。\n窗下展书难久读，池边扶杖欲闲吟。\n藕穿平地生荷叶，笋过东家作竹林。\n在舍浑如远乡客，诗僧酒伴镇相寻。",
        "dynasty": "唐",
        "collection_info": null
    },
    {
        "title": "鄂渚除夜书怀",
        "author": "来鹄",
        "content": "鹦鹉洲头夜泊船，此时形影共凄然。\n难归故国干戈后，欲告何人雨雪天。\n筯拨冷灰书闷字，枕陪寒席带愁眠。\n自嗟落魄无成事，明日春风又一年。",
        "dynasty": "唐",
        "collection_info": null
    },
    {
        "title": "鄂渚清明日与乡友登头陀山",
        "author": "来鹄",
        "content": "冷酒一杯相劝频，异乡相遇转相亲。\n落花风裏数声笛，芳草烟中无限人。\n都大此时深怅望，岂堪高处更逡巡。\n思量费子真仙子，不作头陀山下尘。",
        "dynasty": "唐",
        "collection_info": null
    },
    {
        "title": "蚕妇",
        "author": "来鹄",
        "content": "晓夕采桑多苦辛，好花时节不闲身。\n若教解爱繁华事，冻杀黄金屋裏人。",
        "dynasty": "唐",
        "collection_info": null
    },
    {
        "title": "题庐山双劒峰",
        "author": "来鹄",
        "content": "倚天双劒古今闲，三尺高于四面山。\n若使火云烧得动，始应农器满人间。",
        "dynasty": "唐",
        "collection_info": null
    },
    {
        "title": "云",
        "author": "来鹄",
        "content": "千形万象竟还空，映水藏山片復重。\n无限旱苗枯欲尽，悠悠闲处作奇峰。",
        "dynasty": "唐",
        "collection_info": null
    },
    {
        "title": "金钱花",
        "author": "来鹄",
        "content": "也无棱郭也无神，露洗还同铸出新。\n青帝若教花裏用，牡丹应是得钱人。",
        "dynasty": "唐",
        "collection_info": null
    },
    {
        "title": "晓鸡",
        "author": "来鹄",
        "content": "黯黯严城罢鼓鼙，数声相续出寒栖。\n不嫌惊破纱窗梦，却怕为妖半夜啼。",
        "dynasty": "唐",
        "collection_info": null
    },
    {
        "title": "山中避难作",
        "author": "来鹄",
        "content": "山头烽火水边营，鬼哭人悲夜夜声。\n唯有碧天无一事，日还西下月还明。",
        "dynasty": "唐",
        "collection_info": null
    },
    {
        "title": "早春",
        "author": "来鹄",
        "content": "新历才将半纸开，小庭犹聚爆竿灰。\n偏憎杨柳难钤辖，又惹东风意绪来。",
        "dynasty": "唐",
        "collection_info": null
    },
    {
        "title": "鹭鸶",
        "author": "来鹄",
        "content": "褭丝翘足傍澄澜，消尽年光伫思间。\n若使见鱼无羡意，向人姿态更应闲。",
        "dynasty": "唐",
        "collection_info": null
    },
    {
        "title": "子规",
        "author": "来鹄",
        "content": "雨恨花愁同此冤，啼时闻处正春繁。\n千声万血谁哀尔，争得如花笑不言。",
        "dynasty": "唐",
        "collection_info": null
    },
    {
        "title": "新安官舍闲坐",
        "author": "来鹄",
        "content": "寂寞空阶草乱生，簟凉风动若为情。\n不知独坐闲多少，看得蜘蛛结网成。",
        "dynasty": "唐",
        "collection_info": null
    },
    {
        "title": "除夜",
        "author": "来鹄",
        "content": "事关休戚已成空，万里相思一夜中。\n愁到晓鸡声绝后，又将顦顇见春风。",
        "dynasty": "唐",
        "collection_info": null
    },
    {
        "title": "游鱼",
        "author": "来鹄",
        "content": "弄萍隈荇思夷犹，掉尾扬鬐逐慢流。\n应怕碧岩岩下水，浮藤如线月如钩。",
        "dynasty": "唐",
        "collection_info": null
    },
    {
        "title": "鹦鹉",
        "author": "来鹄",
        "content": "色白还应及雪衣，觜红毛绿语仍奇。\n年年锁在金笼裏，何似陇山闲处飞。",
        "dynasty": "唐",
        "collection_info": null
    },
    {
        "title": "偶题二首 一",
        "author": "来鹄",
        "content": "近来灵鹊语何疎，独凭栏干恨有殊。\n一夜绿荷霜翦破，赚他秋雨不成珠。",
        "dynasty": "唐",
        "collection_info": null
    },
    {
        "title": "偶题二首 二",
        "author": "来鹄",
        "content": "水边箕踞静书空，欲解愁肠酒不浓。\n可惜青天好雷雹，只能驱趂懒蛟龙。",
        "dynasty": "唐",
        "collection_info": null
    },
    {
        "title": "惜花",
        "author": "来鹄",
        "content": "东风渐急夕阳斜，一树夭桃数日花。\n为惜红芳今夜裏，不知和月落谁家。",
        "dynasty": "唐",
        "collection_info": null
    },
    {
        "title": "洞庭隐",
        "author": "来鹄",
        "content": "高卧洞庭三十春，芰荷香裏独垂纶。\n莫嫌无事闲销日，有事始怜无事人。",
        "dynasty": "唐",
        "collection_info": null
    },
    {
        "title": "古劒池",
        "author": "来鹄",
        "content": "秋水莲花三四枝，我来慷慨步迟迟。\n不决浮云斩邪佞，直成龙去欲何为。",
        "dynasty": "唐",
        "collection_info": null
    },
    {
        "title": "梅花",
        "author": "来鹄",
        "content": "枝枝倚槛照池冰，粉薄香残恨不胜。\n占得早芳何所利，与他霜雪助威棱。",
        "dynasty": "唐",
        "collection_info": null
    },
    {
        "title": "闻蝉",
        "author": "来鹄",
        "content": "绿槐阴裏一声新，雾薄风轻力未匀。\n莫道闻时总惆怅，有愁人有不愁人。",
        "dynasty": "唐",
        "collection_info": null
    },
    {
        "title": "卖花谣",
        "author": "来鹄",
        "content": "紫艳红苞价不同，匝街罗列起香风。\n无言无语呈颜色，知落谁家池馆中。",
        "dynasty": "唐",
        "collection_info": null
    },
    {
        "title": "子规",
        "author": "来鹄",
        "content": "月落空山闻数声，此时孤馆酒初醒。\n投人语若似伊泪，口畔血流应始听。",
        "dynasty": "唐",
        "collection_info": null
    },
    {
        "title": "句",
        "author": "来鹄",
        "content": "回眸绿水波初起，合掌白莲花未开。",
        "dynasty": "唐",
        "collection_info": null
    },
    {
        "title": "菊",
        "author": "李山甫",
        "content": "篱下霜前偶得存，忍教迟晚避兰荪。\n也销造化无多力，未受阳和一点恩。\n栽处不容依玉砌，要时还许上金尊。\n陶潜殁后谁知己，露滴幽丛见泪痕。",
        "dynasty": "唐",
        "collection_info": null
    },
    {
        "title": "风",
        "author": "李山甫",
        "content": "喜怒寒暄直不匀，终无形状始无因。\n能将尘土平欺客，爱把波澜枉陷人。\n飘乐遰香随日在，绽花开柳逐年新。\n深知造化由君力，试为吹嘘借与春。",
        "dynasty": "唐",
        "collection_info": null
    },
    {
        "title": "月",
        "author": "李山甫",
        "content": "狡兔顽蟾死復生，度云经汉澹还明。\n夜长虽耐对君坐，年少不禁随尔行。\n玉桂影摇乌鹊动，金波寒注鬼神惊。\n人间半被虚抛掷，唯向孤吟客有情。",
        "dynasty": "唐",
        "collection_info": null
    },
    {
        "title": "秋",
        "author": "李山甫",
        "content": "傍雨衣风冷渐匀，更凭青女事精神。\n来时将得几多雁，到处愁他无限人。\n能被绿杨深懊恼，谩偎黄菊送殷勤。\n邹家不用偏吹律，到底荣枯也自均。",
        "dynasty": "唐",
        "collection_info": null
    },
    {
        "title": "松",
        "author": "李山甫",
        "content": "地耸苍龙势抱云，天教青共众材分。\n孤标百尺云中见，长啸一声风裏闻。\n桃李傍他真是佞，藤萝攀尔亦非羣。\n平生相爱应相识，谁道修篁胜此君。",
        "dynasty": "唐",
        "collection_info": null
    },
    {
        "title": "读汉史",
        "author": "李山甫",
        "content": "四百年间反覆寻，汉家兴替好沾襟。\n每逢姦诈须挼手，真遇英雄始醒心。\n王莽弄来曾半破，曹公将去便平沈。\n当时虚受君恩者，谩向青编作鬼林。",
        "dynasty": "唐",
        "collection_info": null
    },
    {
        "title": "上元怀古二首 一",
        "author": "李山甫",
        "content": "南朝天子爱风流，尽守江山不到头。\n总是战争收拾得，却因歌舞破除休。\n尧行道德终无敌，秦把金汤可自由。\n试问繁华何处有，雨苔烟草古城秋。",
        "dynasty": "唐",
        "collection_info": null
    },
    {
        "title": "上元怀古二首 二",
        "author": "李山甫",
        "content": "争帝图王德尽衰，骤兴驰霸亦何为。\n君臣都是一塲笑，家国共成千载悲。\n排岸远樯森似槊，落波残照赫如旗。\n今朝城上难迴首，不见楼船索战时。",
        "dynasty": "唐",
        "collection_info": null
    },
    {
        "title": "隋堤柳",
        "author": "李山甫",
        "content": "曾傍龙舟拂翠华，至今凝恨倚天涯。\n但经春色还秋色，不觉杨家是李家。\n背日古阴从北朽，逐波疎影向南斜。\n年年只有晴风便，遥为雷塘送雪花。",
        "dynasty": "唐",
        "collection_info": null
    },
    {
        "title": "蒲关西道中作",
        "author": "李山甫",
        "content": "国东王气凝蒲关，楼台帖出晴空间。\n紫烟横捧大舜庙，黄河直打中条山。\n地锁咽喉千古壮，风传歌吹万家闲。\n来来去去身依旧，未及潘年鬓已斑。",
        "dynasty": "唐",
        "collection_info": null
    },
    {
        "title": "道李秀才入军",
        "author": "李山甫",
        "content": "弱柳贞松一地栽，不因霜霰自难媒。\n书生只是平时物，男子争无乱世才。\n铁马已随红斾去，同人犹着白衣来。\n到头功业须如此，莫为初心首重回。",
        "dynasty": "唐",
        "collection_info": null
    },
    {
        "title": "送蕲州裴员外",
        "author": "李山甫",
        "content": "正作南宫第一人，蹔随霓斾怆离羣。\n晓从阙下辞天子，春向江头待使君。\n五马尚迷青琐路，双鱼犹惹翠兰芬。\n明朝无路寻归处，禁树参差隔紫云。",
        "dynasty": "唐",
        "collection_info": null
    },
    {
        "title": "代孔明哭先主",
        "author": "李山甫",
        "content": "忆昔南阳顾草庐，便乘雷电捧乘舆。\n酌量诸夏须平取，期刻羣雄待遍锄。\n南面未能成帝业，西陵那忍送宫车。\n九疑山下频惆怅，曾许微臣水共鱼。",
        "dynasty": "唐",
        "collection_info": null
    },
    {
        "title": "送职方王郎中吏部刘员外自太原郑相公幕继奉征书归省署",
        "author": "李山甫",
        "content": "双凤衔书次第飞，玉皇催促列仙归。\n云开日月临青琐，风卷烟霞上紫微。\n莲影一时空俭府，兰香同处扑尧衣。\n此生长扫朱门者，每向人间梦粉闱。",
        "dynasty": "唐",
        "collection_info": null
    },
    {
        "title": "寒食二首 一",
        "author": "李山甫",
        "content": "柳带东风一向斜，春阴澹澹蔽人家。\n有时三点两点雨，到处十枝五枝花。\n万井楼台疑绣画，九原珠翠似烟霞。\n年年今日谁相问，独卧长安泣岁华。",
        "dynasty": "唐",
        "collection_info": null
    },
    {
        "title": "寒食二首 二",
        "author": "李山甫",
        "content": "风烟放荡花披猖，秋韆女儿飞短墙。\n绣袍驰马拾遗翠，锦袖鬬鸡喧广塲。\n天地气和融霁色，池台日暖烧春光。\n自怜尘土无他事，空脱荷衣泥醉乡。",
        "dynasty": "唐",
        "collection_info": null
    },
    {
        "title": "又代孔明哭先主",
        "author": "李山甫",
        "content": "鲸鬣翻腾四海波，始将天意用干戈。\n尽驱神鬼随鞭策，全罩英雄入网罗。\n提劒尚残吴郡国，垂衣犹欠魏山河。\n鼎湖无路追仙驾，空使羣臣泣血多。",
        "dynasty": "唐",
        "collection_info": null
    },
    {
        "title": "贫女",
        "author": "李山甫",
        "content": "平生不识绣衣裳，闲把荆钗亦自伤。\n镜裏只应谙素貌，人间多自信红妆。\n当年未嫁还忧老，终日求媒即道狂。\n两意定知无说处，暗垂珠泪湿蚕筐。",
        "dynasty": "唐",
        "collection_info": null
    },
    {
        "title": "寓怀",
        "author": "李山甫",
        "content": "万古交驰一片尘，思量名利孰如身。\n长疑好事皆虚事，却恐闲人是贵人。\n老逐少来终不放，辱随荣后直须匀。\n劝君不用夸头角，梦裏输赢总未真。",
        "dynasty": "唐",
        "collection_info": null
    },
    {
        "title": "蜀中寓怀",
        "author": "李山甫",
        "content": "千里烟霞锦水头，五丁开得也风流。\n春装宝阙重重树，日照仙州万万楼。\n蛙似公孙虽不守，龙如诸葛亦须休。\n此中无限英雄鬼，应对江山各自羞。",
        "dynasty": "唐",
        "collection_info": null
    },
    {
        "title": "下第卧疾卢员外召游曲江",
        "author": "李山甫",
        "content": "眼前何事不伤神，忍向江头更弄春。\n桂树既能欺贱子，杏花争肯采闲人。\n麻衣未掉浑身雪，皁盖难遮满面尘。\n珍重列星相借问，嵇康慵病也天真。",
        "dynasty": "唐",
        "collection_info": null
    },
    {
        "title": "司天台",
        "author": "李山甫",
        "content": "拂云朱槛捧昭回，静对铜浑水镜开。\n太史只知频奏瑞，苍生无计可防灾。\n景公进德星曾退，汉帝推诚日为迴。\n何事旷官全不语，好天良月锁高台。",
        "dynasty": "唐",
        "collection_info": null
    },
    {
        "title": "落花",
        "author": "李山甫",
        "content": "落拓东风不藉春，吹开吹谢两何因。\n当时曾见笑筵主，今日自为行路尘。\n颜色却还天上女，馨香留与世间人。\n明年寒食重相见，零泪无端又满巾。",
        "dynasty": "唐",
        "collection_info": null
    },
    {
        "title": "赴举别所知",
        "author": "李山甫",
        "content": "腰劒囊书出户迟，壮心奇命两相疑。\n麻衣尽举一双手，桂树只生三两枝。\n黄祖不怜鹦鹉客，志公偏赏麒麟儿。\n叔牙忧我应相痛，回首天涯寄所思。",
        "dynasty": "唐",
        "collection_info": null
    },
    {
        "title": "贺邢州卢员外",
        "author": "李山甫",
        "content": "紫泥飞诏下金銮，列象分明世仰观。\n北省谏书藏旧草，南宫郎署握新兰。\n春归凤沼恩波暖，晓入鸳行瑞气寒。\n偏是此生栖息者，满衣零泪一时干。",
        "dynasty": "唐",
        "collection_info": null
    },
    {
        "title": "方干隐居",
        "author": "李山甫",
        "content": "咬咬嘎嘎水禽声，露洗松阴满院清。\n溪畔印沙多鹤迹，槛前题竹有僧名。\n问人远岫千重意，对客闲云一片情。\n早晚尘埃得休去，且将书劒事先生。",
        "dynasty": "唐",
        "collection_info": null
    },
    {
        "title": "早春微雨",
        "author": "李山甫",
        "content": "怪来莺蝶似凝愁，不觉看花蹔湿头。\n疎影未藏千里树，远阴微翳万家楼。\n青罗舞袖纷纷转，红脸啼珠旋旋收。\n岁旱且须教济物，为霖何事爱风流。",
        "dynasty": "唐",
        "collection_info": null
    },
    {
        "title": "谒翰林刘学士不遇",
        "author": "李山甫",
        "content": "梦绕清华宴地深，洞宫横锁晓沈沈。\n鹏飞碧海终难见，鹤入青霄岂易寻。\n六尺羇魂迷定止，两行愁血谢知音。\n平生只耻凌风翼，随得鸣珂上禁林。",
        "dynasty": "唐",
        "collection_info": null
    },
    {
        "title": "答刘书记见赠",
        "author": "李山甫",
        "content": "吟近秋光思不穷，酷探骚雅愧无功。\n茫然心苦千篇拙，瞑坐神凝万象空。\n月上开襟当北户，竹边回首揖西风。\n知音频有新诗赠，白雪纷纷落郢中。",
        "dynasty": "唐",
        "collection_info": null
    },
    {
        "title": "贺友人及第",
        "author": "李山甫",
        "content": "得水蛟龙失水鱼，此心相对两何如。\n敢辞今日须行卷，犹喜他年待荐书。\n松桂也应情未改，萍蓬争奈迹还疎。\n春风不见寻花伴，遥向青云泥子虚。",
        "dynasty": "唐",
        "collection_info": null
    },
    {
        "title": "雨后过华岳庙",
        "author": "李山甫",
        "content": "华山黑影霄崔嵬，金天□□门未开。\n雨淋鬼火灭不灭，风送神香来不来。\n墙外素钱飘似雪，殿前阴栢吼如雷。\n知君暗宰人间事，休把苍生梦裏裁。",
        "dynasty": "唐",
        "collection_info": null
    },
    {
        "title": "赠弹琴李处士",
        "author": "李山甫",
        "content": "情知此事少知音，自是先生枉用心。\n世上几时曾好古，人前何必更沾襟。\n致身不似笙竽巧，悦耳宁如郑卫淫。\n三尺焦桐七条线，子期师旷两沈沈。",
        "dynasty": "唐",
        "collection_info": null
    },
    {
        "title": "刘员外寄移菊",
        "author": "李山甫",
        "content": "秋来缘树復缘墙，怕共平芜一例荒。\n颜色不能随地变，风流唯解逐人香。\n烟含细叶交加碧，露拆寒英次第黄。\n深谢栽培与知赏，但惭终岁待重阳。",
        "dynasty": "唐",
        "collection_info": null
    },
    {
        "title": "南山",
        "author": "李山甫",
        "content": "钝碧顽青几万秋，直无天地始应休。\n莫嫌尘土佯遮面，能向楼台强出头。\n霁色陡添千尺翠，夕阳闲放一堆愁。\n假绕不是神仙骨，终抱琴书向此游。",
        "dynasty": "唐",
        "collection_info": null
    },
    {
        "title": "山中览刘书记新诗",
        "author": "李山甫",
        "content": "记室新诗相寄我，蔼然清绝更无过。\n溪风满袖吹骚雅，岩瀑无时滴薜萝。\n云外山高寒色重，雪中松苦夜声多。\n静酬嘉唱对幽景，苍鹤羸栖古木柯。",
        "dynasty": "唐",
        "collection_info": null
    },
    {
        "title": "早秋山中作",
        "author": "李山甫",
        "content": "荣枯无路入千峯，肥遯谁谐此志同。\n司寇亦曾遭鲁黜，步兵何事哭途穷。\n桧松瘦健滴秋露，户牖虚明生晚风。\n山思更清人影绝，陇云飞入草堂中。",
        "dynasty": "唐",
        "collection_info": null
    },
    {
        "title": "赋得寒月寄齐已",
        "author": "李山甫",
        "content": "松下清风吹我襟，上方钟磬夜沉沉。\n已知庐岳尘埃绝，更忆寒山雪月深。\n高谢万缘消祖意，朗吟千首亦师心。\n岂知名出徧诸夏，石上栖禅竹影侵。",
        "dynasty": "唐",
        "collection_info": null
    },
    {
        "title": "曲江二首 一",
        "author": "李山甫",
        "content": "南山低对紫云楼，翠影红阴瑞气浮。\n一种是春长富贵，大都为水也风流。\n争攀柳带千千手，间插花枝万万头。\n独向江边最惆怅，满衣尘土避王侯。",
        "dynasty": "唐",
        "collection_info": null
    },
    {
        "title": "曲江二首 二",
        "author": "李山甫",
        "content": "江色沈天万草齐，暖烟晴霭自相迷。\n蜂怜杏蕋细香落，莺坠柳条浓翠低。\n千队国娥轻似雪，一羣公子醉如泥。\n斜阳怪得长安动，陌上分飞万马蹄。",
        "dynasty": "唐",
        "collection_info": null
    },
    {
        "title": "迁居清溪和刘书记见示",
        "author": "李山甫",
        "content": "担锡归来竹绕溪，过津曾笑鲁儒迷。\n端居味道尘劳息，扣寂眠云心境齐。\n还似村家无宠禄，时将隣叟话幽栖。\n山衣毳烂唯添野，石井源清不贮泥。\n祖意岂从年腊得，松枝肯为雪霜低。\n晚天吟望秋光重，雨阵横空蔽断霓。",
        "dynasty": "唐",
        "collection_info": null
    },
    {
        "title": "阴地关崇徽公主手迹",
        "author": "李山甫",
        "content": "一拓纤痕更不收，翠微苍藓几经秋。\n谁陈帝子和番策，我是男儿为国羞。\n寒雨洗来香已尽，澹烟笼着恨长留。\n可怜汾水知人意，旁与吞声未忍休。",
        "dynasty": "唐",
        "collection_info": null
    },
    {
        "title": "题李员外厅",
        "author": "李山甫",
        "content": "石砌蛩吟响，草堂人语稀。\n道孤思绝唱，年长渐知非。\n名利终成患，烟霞亦可依。\n高丘松盖古，闲地药苗肥。\n猨鸟啼嘉景，牛羊傍晚晖。\n幽栖还自得，清啸坐忘机。\n爱彼人深处，白云相伴归。",
        "dynasty": "唐",
        "collection_info": null
    },
    {
        "title": "山中寄梁判官",
        "author": "李山甫",
        "content": "归卧东林计偶谐，柴门深向翠微开。\n更无尘事心头起，还有诗情象外来。\n康乐公应频结社，寒山子亦患多才。\n星郎雅是道中侣，六艺拘牵在隗台。",
        "dynasty": "唐",
        "collection_info": null
    },
    {
        "title": "禅林寺作寄刘书记",
        "author": "李山甫",
        "content": "坐近松风骨自寒，茅斋直拶白云边。\n玄关不闭何人到，此事谁论在佛先。\n天竺老师留一句，曹溪行者答全篇。\n今朝林下忘言说，强把新诗寄谪仙。",
        "dynasty": "唐",
        "collection_info": null
    },
    {
        "title": "山中病后作",
        "author": "李山甫",
        "content": "卧病厌厌三伏尽，商飙初自水边来。\n高峯枯槁骨偏峭，野树扶疎叶未摧。\n时序追牵从鬓改，蝉声酸急是谁催。\n云门不闭全无事，心外沈然一聚灰。",
        "dynasty": "唐",
        "collection_info": null
    },
    {
        "title": "寄卫别驾",
        "author": "李山甫",
        "content": "晓屐归来岳寺深，尝思道侣会东林。\n昏沈天竺看经眼，萧索净名老病心。\n云盖数重横陇首，苔花千点遍松阴。\n知君超达悟空旨，三径闲行抱素琴。",
        "dynasty": "唐",
        "collection_info": null
    },
    {
        "title": "遣怀",
        "author": "李山甫",
        "content": "长松埋涧底，郁郁未出原。\n孤云飞陇首，高洁不可攀。\n古道贵拙直，时事不足言。\n莫饮盗泉水，无为天下先。\n智者与愚者，尽归北邙山。\n唯有东流水，年光不蹔闲。",
        "dynasty": "唐",
        "collection_info": null
    },
    {
        "title": "酬刘书记一二知己见寄",
        "author": "李山甫",
        "content": "见说金台客，相逢秪论诗。\n坐来残暑退，吟许野僧知。\n自喜幽栖僻，唯惭道义亏。\n身闲偏好古，句冷不求奇。\n晦迹全无累，安贫自得宜。\n同人终念我，莲社有归期。",
        "dynasty": "唐",
        "collection_info": null
    },
    {
        "title": "山中依韵答刘书记见赠",
        "author": "李山甫",
        "content": "幽居少人事，三径草不开。\n隐几虚室静，闲云入坐来。\n至道非内外，讵言才不才。\n宝月当秋空，高洁无纤埃。\n心灭百虑减，诗成万象回。\n亦有吾庐在，寂寞旧山隈。\n从容未归去，满地生青苔。\n谢公寄我诗，清奇不可陪。\n白云飞不尽，碧云欲成堆。\n惊风出地户，虩虩似震雷。\n吟哦山岳动，令人心胆摧。\n思君览章句，还復如望梅。\n慷慨追古意，旷望登高台。\n何当陶渊明，远师劝倾杯。\n流年将老来，华髪自相催。\n野寺连屏障，左右相裴回。",
        "dynasty": "唐",
        "collection_info": null
    },
    {
        "title": "山中答刘书记寓怀",
        "author": "李山甫",
        "content": "贵门多冠冕，日与荣辱并。\n山中有独夫，笑傲出衰盛。\n正直任天真，鬼神亦相敬。\n之子贲丘园，户牖松萝暎。\n骨将槁木齐，心同止水净。\n笔头指金波，座上横玉柄。\n芙蓉出秋渚，绣段流清咏。\n高古不称时，沈默岂相竞。\n穷搜万籁息，危坐千峯静。\n林僧继嘉唱，风前亦为幸。",
        "dynasty": "唐",
        "collection_info": null
    },
    {
        "title": "项羽庙",
        "author": "李山甫",
        "content": "为虏为王尽偶然，有何羞见汉江船。\n停分天下犹嫌少，可要行人赠纸钱。",
        "dynasty": "唐",
        "collection_info": null
    },
    {
        "title": "春日商山道中作",
        "author": "李山甫",
        "content": "一径春光裏，扬鞭入翠微。\n风来花落帽，云过雨沾衣。\n谷鸟衔枝去，巴人负笈归。\n残阳更惆怅，前路客亭稀。",
        "dynasty": "唐",
        "collection_info": null
    },
    {
        "title": "古石砚",
        "author": "李山甫",
        "content": "追琢他山石，方圆一勺深。\n抱真唯守墨，求用每虚心。\n波浪因文起，尘埃为废侵。\n凭君更研究，何啻直千金。",
        "dynasty": "唐",
        "collection_info": null
    },
    {
        "title": "惜花",
        "author": "李山甫",
        "content": "未会春风意，开君又落君。\n一年今烂熳，几日便缤纷。\n别艳那堪赏，余香不忍闻。\n尊前恨无语，应解作朝云。",
        "dynasty": "唐",
        "collection_info": null
    },
    {
        "title": "别杨秀才",
        "author": "李山甫",
        "content": "因乱与君别，相逢悲且惊。\n开襟魂自慰，拭泪眼空明。\n故国已无业，旧交多不生。\n如何又分袂，难话别离情。",
        "dynasty": "唐",
        "collection_info": null
    },
    {
        "title": "自叹拙",
        "author": "李山甫",
        "content": "自怜心计拙，欲语更悲辛。\n世乱僮欺主，年衰鬼弄人。\n镜中颜欲老，江上业长贫。\n不是刘公乐，何由变此身。",
        "dynasty": "唐",
        "collection_info": null
    },
    {
        "title": "乱后途中",
        "author": "李山甫",
        "content": "乱离寻故园，朝市不如村。\n恸哭翻无泪，颠狂觉少魂。\n诸侯贪割据，羣盗恣幷吞。\n为问登坛者，何年答汉恩。",
        "dynasty": "唐",
        "collection_info": null
    },
    {
        "title": "燕",
        "author": "李山甫",
        "content": "每岁同辛苦，看人似有情。\n乱飞春得意，幽语夜闻声。\n整羽庄姜恨，迴身汉后轻。\n豪家足金弹，不用污雕楹。",
        "dynasty": "唐",
        "collection_info": null
    },
    {
        "title": "题慈云寺僧院",
        "author": "李山甫",
        "content": "帝城深处寺，栖殿压秋江。\n红叶去寒树，碧峯来晓窗。\n烟霞生净土，苔藓上高幢。\n欲问吾师语，心猨不肯降。",
        "dynasty": "唐",
        "collection_info": null
    },
    {
        "title": "闻子规",
        "author": "李山甫",
        "content": "冤禽名杜宇，此事更难知。\n昔帝一时恨，后人千古悲。\n断肠思故国，啼血溅芳枝。\n况是天涯客，那堪□□眉。",
        "dynasty": "唐",
        "collection_info": null
    },
    {
        "title": "送刘将军入关讨贼",
        "author": "李山甫",
        "content": "世人多恃武，何者是真雄。\n欲灭黄巾贼，须凭黑矟公。\n指星忧国计，望气识天风。\n明日凌云上，期君第一功。",
        "dynasty": "唐",
        "collection_info": null
    },
    {
        "title": "陪郑先辈华山罗谷访张隐者",
        "author": "李山甫",
        "content": "白云闲洞口，飞盖入岚光。\n好鸟共人语，异花迎客香。\n谷风闻鼓吹，苔石见文章。\n不是陪仙侣，无因访阮郎。",
        "dynasty": "唐",
        "collection_info": null
    },
    {
        "title": "兵后寻边三首 一",
        "author": "李山甫",
        "content": "千里烟砂尽日昏，战余烧罢闭重门。\n新成劒戟皆农器，旧着衣裳尽血痕。\n卷地朔风吹白骨，柱天青气泣幽魂。\n自怜长策无人问，羞戴儒冠傍塞垣。",
        "dynasty": "唐",
        "collection_info": null
    },
    {
        "title": "兵后寻边三首 二",
        "author": "李山甫",
        "content": "旗头指处见黄埃，万马横驰鹘翅迴。\n劒戟远腥凝血在，山河先暗阵云来。\n角声恶杀悲于哭，鼓势争强怒若雷。\n日暮却登寒垒望，饱鸱清啸伏尸堆。",
        "dynasty": "唐",
        "collection_info": null
    },
    {
        "title": "兵后寻边三首 三",
        "author": "李山甫",
        "content": "风怒边沙迸铁衣，胡儿胡马正骄肥。\n将军对阵谁教入，战士辞营不道归。\n新血溅红黏蔓草，旧骸堆白映寒晖。\n胸中纵有销兵术，欲向何门说是非。",
        "dynasty": "唐",
        "collection_info": null
    },
    {
        "title": "沧浪峡",
        "author": "李山甫",
        "content": "走毂飞蹄过此傍，几人留意问沧浪。\n烟波莫笑趋名客，为爱朝宗日夜忙。",
        "dynasty": "唐",
        "collection_info": null
    },
    {
        "title": "公子家二首 一",
        "author": "李山甫",
        "content": "曾是皇家几世侯，入云高第照神州。\n柳遮门户横金锁，花拥弦歌咽画楼。\n锦袖妒姬争巧笑，玉衔[骄]马索闲游。\n麻衣酷献平生业，醉倚春风不点头。",
        "dynasty": "唐",
        "collection_info": null
    },
    {
        "title": "公子家二首 二",
        "author": "李山甫",
        "content": "柳底花阴压露尘，醉烟轻罩一团春。\n鸳鸯占水能嗔客，鹦鹉嫌笼解駡人。\n騕褭似龙随日换，轻盈如燕逐年新。\n不知买尽长安笑，活得苍生几户贫。",
        "dynasty": "唐",
        "collection_info": null
    },
    {
        "title": "山下残夏偶作",
        "author": "李山甫",
        "content": "等闲三伏后，独卧此高丘。\n残暑炎于火，林风爽带秋。\n声名何要出，吟咏亦堪休。\n自许红尘外，云溪好漱流。",
        "dynasty": "唐",
        "collection_info": null
    },
    {
        "title": "夜吟",
        "author": "李山甫",
        "content": "除却闲吟外，人间事事慵。\n更深成一句，月冷上孤峯。\n穷理多瞑目，含毫静倚松。\n终篇浑不寐，危坐到晨钟。",
        "dynasty": "唐",
        "collection_info": null
    },
    {
        "title": "代崇徽公主意",
        "author": "李山甫",
        "content": "金钗坠地鬓堆云，自别朝阳帝岂闻。\n遣妾一身安社稷，不知何处用将军。",
        "dynasty": "唐",
        "collection_info": null
    },
    {
        "title": "下第献所知三首 一",
        "author": "李山甫",
        "content": "偶向江头别钓矶，等闲经岁与心违。\n虚教六尺受辛苦，枉把一身忧是非。\n青桂本来无欠负，碧霄何处有因依？\n春风不用相催促，迴避花时也解归。",
        "dynasty": "唐",
        "collection_info": null
    },
    {
        "title": "下第献所知三首 二",
        "author": "李山甫",
        "content": "不识人间巧路岐，只将端拙泥神祇。\n与他名利本无分，却共水云曾有期。\n大抵物情应莫料，近来天意也须疑。\n自怜心计今如此，凭仗春醪为解颐。",
        "dynasty": "唐",
        "collection_info": null
    },
    {
        "title": "下第献所知三首 三",
        "author": "李山甫",
        "content": "十年磨镞事锋铓，始逐朱旗入战塲。\n四海风云难际会，一生肝胆易开张。\n退飞莺谷春零落，倒卓龙门路渺茫。\n今日惭知也惭命，笑余歌罢忽凄凉。",
        "dynasty": "唐",
        "collection_info": null
    },
    {
        "title": "寄太常王少卿",
        "author": "李山甫",
        "content": "别后西风起，新蝉坐卧闻。\n秋天静如水，远岫碧侵云。\n雅饮纯和气，清吟冰雪文。\n想思重回首，梧叶下纷纷。",
        "dynasty": "唐",
        "collection_info": null
    },
    {
        "title": "游侠儿",
        "author": "李山甫",
        "content": "好把雄姿浑世尘，一塲闲事莫因循。\n荆轲只为闲言语，不与燕丹了得人。",
        "dynasty": "唐",
        "collection_info": null
    },
    {
        "title": "下第出春明门",
        "author": "李山甫",
        "content": "曾和秋雨驱愁入，却向春风领恨回。\n深谢灞陵堤畔柳，与人头上拂尘埃。",
        "dynasty": "唐",
        "collection_info": null
    },
    {
        "title": "望思台",
        "author": "李山甫",
        "content": "君父昏蒙死不回，谩将平地筑高台。\n九层黄土是何物，销得向前冤恨来。",
        "dynasty": "唐",
        "collection_info": null
    },
    {
        "title": "病中答刘书记见赠",
        "author": "李山甫",
        "content": "病来双树下，云脚上禅袍。\n频有琼瑶赠，空瞻雪月高。\n已知捐俗态，时许话风骚。\n衰疾未能起，相思徒自劳。",
        "dynasty": "唐",
        "collection_info": null
    },
    {
        "title": "早秋山中作",
        "author": "李山甫",
        "content": "谁到山中语，雨余风气秋。\n烟岚出涧底，瀑布落床头。\n至道亦非远，僻诗须苦求。\n千峰有嘉景，拄杖独巡游。",
        "dynasty": "唐",
        "collection_info": null
    },
    {
        "title": "别墅",
        "author": "李山甫",
        "content": "此地可求息，开门足野情。\n窗明雨初歇，日落风更清。\n苍藓槎根匝，碧烟水面生。\n翫奇心自乐，暑月听蝉声。",
        "dynasty": "唐",
        "collection_info": null
    },
    {
        "title": "柳十首 一",
        "author": "李山甫",
        "content": "灞岸江头腊雪消，东风偷软入纤条。\n春来不忍登楼望，万架金丝着地娇。",
        "dynasty": "唐",
        "collection_info": null
    },
    {
        "title": "柳十首 二",
        "author": "李山甫",
        "content": "受尽风霜得到春，一条条是逐年新。\n寻常送别无余事，争忍攀将过与人。",
        "dynasty": "唐",
        "collection_info": null
    },
    {
        "title": "柳十首 三",
        "author": "李山甫",
        "content": "长恨阳和也世情，把香和艳与红英。\n家家只是栽桃李，独自无根到处生。",
        "dynasty": "唐",
        "collection_info": null
    },
    {
        "title": "柳十首 四",
        "author": "李山甫",
        "content": "只为遮楼又拂桥，被人摧折好枝条。\n假饶张绪如今在，须把风流暗裏销。",
        "dynasty": "唐",
        "collection_info": null
    },
    {
        "title": "柳十首 五",
        "author": "李山甫",
        "content": "弱带低垂可自由，傍他门户倚他楼。\n金风不解相抬举，露压烟欺直到秋。",
        "dynasty": "唐",
        "collection_info": null
    },
    {
        "title": "柳十首 六",
        "author": "李山甫",
        "content": "终日堂前学画眉，几人曾道胜花枝。\n试看三月春残后，门外青阴是阿谁。",
        "dynasty": "唐",
        "collection_info": null
    },
    {
        "title": "柳十首 七",
        "author": "李山甫",
        "content": "也曾飞絮谢家庭，从此风流别有名。\n不是向人无用处，一枝愁杀别离情。",
        "dynasty": "唐",
        "collection_info": null
    },
    {
        "title": "柳十首 八",
        "author": "李山甫",
        "content": "从来只是爱花人，杨柳何曾占得春。\n多向客亭门外立，与他迎送往来尘。",
        "dynasty": "唐",
        "collection_info": null
    },
    {
        "title": "柳十首 九",
        "author": "李山甫",
        "content": "强扶柔态酒难醒，殢着春风别有情。\n公子王孙且相伴，与君俱得几时荣。",
        "dynasty": "唐",
        "collection_info": null
    },
    {
        "title": "柳十首 十",
        "author": "李山甫",
        "content": "无赖秋风斗觉寒，万条烟草一时干。\n游人若要春消息，直向江头腊后看。",
        "dynasty": "唐",
        "collection_info": null
    },
    {
        "title": "酬刘书记见赠",
        "author": "李山甫",
        "content": "独在西峯末，怜君和气多。\n劳生同朽索，急景似倾波。\n禅者行担锡，樵师语隔坡。\n旱□生赤藓，古木架青萝。\n石涧新蝉脱，茅檐旧燕窠。\n篇章蒙见许，松月好相过。\n思苦通真理，吟清合大和。\n□□□□□，风起送渔歌。",
        "dynasty": "唐",
        "collection_info": null
    },
    {
        "title": "赠徐三十",
        "author": "李山甫",
        "content": "春满南宫白日长，夜来新值锦衣郎。\n朱排六相助神耸，玉衬一厅侵骨凉。\n砌竹拂袍争草色，庭花飘艳妬兰香。\n从今不羡乘槎客，曾到三星列宿傍。",
        "dynasty": "唐",
        "collection_info": null
    },
    {
        "title": "牡丹",
        "author": "李山甫",
        "content": "邀勒春风不早开，众芳飘后上楼台。\n数苞仙艳火中出，一片异香天上来。\n晓露精神妖欲动，暮烟情态恨成堆。\n知君也解相轻薄，斜倚阑干首重迴。",
        "dynasty": "唐",
        "collection_info": null
    },
    {
        "title": "赠宿将",
        "author": "李山甫",
        "content": "校猎燕山经几春，雕弓白羽不离身。\n年来马上浑无力，望见飞鸿指似人。",
        "dynasty": "唐",
        "collection_info": null
    },
    {
        "title": "水仙操",
        "author": "李咸用",
        "content": "大波相拍流水鸣，蓬山鸟兽多奇形。\n琴心不喜亦不惊，安弦缓爪何泠泠。\n水仙缥缈来相迎，伯牙从此留嘉名。\n峄阳散木虚且轻，重华斧下知其声。\n檿丝相糺成凄清，调和引得熏风生。\n指底先王长养情，曲终天下称太平。\n后人好事传其曲，有时声足意不足。\n始峩峩兮復洋洋，但见山青兼水绿。\n成连入海移人情，岂是本来无嗜慾。\n琴兮琴兮在自然，不在徽金将轸玉。",
        "dynasty": "唐",
        "collection_info": null
    },
    {
        "title": "鸡鸣曲",
        "author": "李咸用",
        "content": "海树相扶乌影翘，戴红拍翠声胶胶。\n鸳瓦冻危金距趫，夸雄鬬气争相高。\n漏残雨急风萧萧，患乱忠臣欺宝刀。\n霜浓月薄星昭昭，太平才子能歌谣。\n山翁梦断出衡茅，谷口雾中饥虎号，离人枕上心忉忉。",
        "dynasty": "唐",
        "collection_info": null
    },
    {
        "title": "西门行",
        "author": "李咸用",
        "content": "劳禽不择枝，饥虎不畏槛。\n君子当固穷，无为仲由滥。\n尔奋空拳彼击剑，水纵长澜火飞焰。\n汉高偶试神蛇验，武王龟筮惊人险。\n四龙或跃犹依泉，小狐勿恃衝波胆。",
        "dynasty": "唐",
        "collection_info": null
    },
    {
        "title": "轻薄怨",
        "author": "李咸用",
        "content": "花骢躞蹀游龙骄，连连宝节挥长鞘。\n凤雏麟子皆至交，春风相逐垂杨桥。\n捻笙软玉开素苞，画楼闪闪红裙摇。\n碧蹄偃蹇连金镳，狂情十里飞相烧。\n西母青禽轻飘飘，分环破璧来往劳。\n黄金千镒新一宵，少年心事风中毛。\n明朝何处逢娇饶，门前桃树空夭夭。",
        "dynasty": "唐",
        "collection_info": null
    },
    {
        "title": "长歌行",
        "author": "李咸用",
        "content": "要衣须破束，欲炙须解牛。\n当年不快意，徒为他人留。\n百岁之约何悠悠，华髪星星稀满头。\n蛾眉螓首聊我仇，圆红阙白令人愁，何不夕引清奏？\n朝登翠楼，逢花便折，闻胜即游。\n鼓腕腾棍晴雷收，舞腰困褭垂杨柔。\n象筯击折歌勿休，玉山未倒非风流。\n眼前有物俱是梦，莫将身作黄金讐。\n死生同域不用惧，富贵在天何足忧。",
        "dynasty": "唐",
        "collection_info": null
    },
    {
        "title": "巫山高",
        "author": "李咸用",
        "content": "通蜀连秦山十二，中有妖灵会人意。\n鬬艳传情世不知，楚王魂梦春风裏。\n雨态云容多似是，色荒见物皆成媚。\n露泫烟愁岩上花，至今犹滴相思泪。\n西眉南脸人中美，或者皆闻无所利。\n忍听凭虚巧佞言，不求万寿翻求死。",
        "dynasty": "唐",
        "collection_info": null
    },
    {
        "title": "公无渡河",
        "author": "李咸用",
        "content": "有叟有叟何清狂，行搔短髪提壶浆。\n乱流直涉神洋洋，妻止不听追沈湘。\n偕老不偕死，箜篌遗凄凉。\n刳松轻稳琅玕长，连呼急榜庸何妨。\n见溺不援能语狼，忍听丽玉传悲伤。",
        "dynasty": "唐",
        "collection_info": null
    },
    {
        "title": "春雨",
        "author": "李咸用",
        "content": "大帝闲吹破冻风，青云融液流长空。\n天人醉引玄酒注，倾香旋入花根土。\n湿尘轻舞唐唐春，神娥无迹莓苔新。\n老农私与牧童论，纷纷便是仓箱本。",
        "dynasty": "唐",
        "collection_info": null
    },
    {
        "title": "石版歌",
        "author": "李咸用",
        "content": "云根劈裂雷斧痕，龙泉切璞青皮皴。\n直方挺质贞且真，当庭卓立凝顽神。\n春雨流膏成立文，主人性静看长新。\n明月夜来迴短影，何如照冷太湖滨。",
        "dynasty": "唐",
        "collection_info": null
    },
    {
        "title": "春宫词",
        "author": "李咸用",
        "content": "风和气淑宫殿春，感阳体解思君恩。\n眼光滴滴心振振，重瞳不转忧生民，女当为妾男当臣。\n男力百岁在，女色片时新。\n用不用，唯一人。\n敢放天宠私微身，六宫万国教谁宾。",
        "dynasty": "唐",
        "collection_info": null
    },
    {
        "title": "富贵曲",
        "author": "李咸用",
        "content": "画藻雕山金碧彩，鸳鸯叠翠眠晴霭。\n编珠影裏醉春庭，团红片下攒歌黛。\n革咽丝烦欢不改，缴绛垂缇忽如晦。\n活花起舞夜春来，蜡焰煌煌天日在。\n雪暖瑶杯凤髓融，红拖象筯猩唇细。\n空中汉转星移盖，火城拥出随朝会。\n车如雷兮马如龙，鬼神辟易不敢害。\n冠峩剑重锵环佩，步入天门相真宰。\n开口长为爵禄筌，迴眸便是公卿罪。\n珍珠索得龙宫贫，膏腴刮下苍生背。\n九野干戈指着心，威福满拳犹未快。\n我闻周公贵为天子弟，富有半四海。\n蔑有骄奢贻后悔，红锦障收。\n珊瑚树碎，至今笑石崇王恺。",
        "dynasty": "唐",
        "collection_info": null
    },
    {
        "title": "独鹄吟",
        "author": "李咸用",
        "content": "碧玉喙长丹顶圆，亭亭危立风松间。\n啄萍吞鳞意已阑，举头咫尺轻重天。\n黑翎白本排云烟，离羣脱侣孤如仙。\n披霜唳月惊婵娟，逍游忘却还青田。\n鸢寒鸦晚空相喧，时时侧耳清冷泉。",
        "dynasty": "唐",
        "collection_info": null
    },
    {
        "title": "煌煌京洛行",
        "author": "李咸用",
        "content": "长安近甸巡游遍，洛阳寻有黄龙见。\n千乘万骑如雷转，差差清跸祥云卷。\n百司旧分当玉殿，太平官属无遗彦。\n歌钟沸激香尘散，晨旗隐隐罗轩冕。\n周公旧迹生红藓，瀍涧波光春照晚。\n但听嵩山万岁声，将军旗鼓何时偃。",
        "dynasty": "唐",
        "collection_info": null
    },
    {
        "title": "昇天行",
        "author": "李咸用",
        "content": "堂堂削玉青蝇喧，寒鸦啄鼠愁飞鸾。\n梳玄洗白逡巡间，兰言花笑俄衰残。\n盘金束紫身属官，强仁小德终无端。\n不如服取长流丹，潜神却入黄庭闲。\n志定功成飞九关，逍遥长揖辞人寰。\n空中龙驾时迴旋，左云右鹤翔翩联。\n双童树节当风翻，常娥倚桂开朱颜。\n河边牛子星郎牵，三清宫殿浮晴烟。\n玉皇据案方凝然，仙官立仗森幢幡。\n引余再拜归仙班，清声妙色视听安。\n飡和饮顺中肠宽，虚无之乐不可言。",
        "dynasty": "唐",
        "collection_info": null
    },
    {
        "title": "绯桃花歌",
        "author": "李咸用",
        "content": "上帝春宫思丽绝，夭桃变态求新悦。\n便是花中倾国容，牡丹露泣长门月。\n野树滴残龙战血，曦车碾下朝霞屑。\n惆怅东风未解狂，争教此物芳菲歇。",
        "dynasty": "唐",
        "collection_info": null
    },
    {
        "title": "短歌行",
        "author": "李咸用",
        "content": "一罇绿酒绿于染，拍手高歌天地险。\n上得青云下不难，下在黄埃上须渐。\n少年欢乐须及时，莫学懦夫长泣岐。\n白日欲沈犹未沈，片月已来天半垂。\n坎鼓锵钟杀愁贼，挼碎是非佯不识。\n长短高卑不可求，莫叹人生头雪色。",
        "dynasty": "唐",
        "collection_info": null
    },
    {
        "title": "小松歌",
        "author": "李咸用",
        "content": "幽人不喜凡草生，秋锄斸得寒青青。\n庭闲土瘦根脚狞，风摇雨拂精神醒。\n短影月斜不满尺，清声细入鸣蛩翼。\n天人戏剪苍龙髯，参差簇在瑶阶侧。\n金精水鬼欺不得，长与东皇逞颜色。\n劲节暂因君子移，贞心不为麻中直。",
        "dynasty": "唐",
        "collection_info": null
    },
    {
        "title": "大雪歌",
        "author": "李咸用",
        "content": "同云惨惨如天怒，寒龙振鬣飞干雨。\n玉圃花飘朵不匀，银河风急惊砂度。\n谢客凭轩吟未住，望中顿失纵横路。\n应是羲和倦晓昏，暂反元元归太素。",
        "dynasty": "唐",
        "collection_info": null
    },
    {
        "title": "塘上行",
        "author": "李咸用",
        "content": "横塘日澹秋云隔，浪织轻飔罗幂幂。\n红绡撇水荡舟人，画桡掺掺柔荑白。\n鲤鱼虚掷无消息，花老莲疎愁未摘。\n却把金钗打绿荷，懊恼露珠穿不得。",
        "dynasty": "唐",
        "collection_info": null
    },
    {
        "title": "寓意",
        "author": "李咸用",
        "content": "直道荆棘生，斜径红尘起。\n苍苍杳无言，麒麟迴瑞趾。\n东风如未来，飞雪终不已。",
        "dynasty": "唐",
        "collection_info": null
    },
    {
        "title": "剑喻",
        "author": "李咸用",
        "content": "黯黯秋水寒，至刚非可缺。\n风胡不出来，摄履人相蔑。\n纵挺倚天形，谁是躬提挈。\n愿将百炼身，助我王臣节。",
        "dynasty": "唐",
        "collection_info": null
    },
    {
        "title": "苍颉台",
        "author": "李咸用",
        "content": "先贤忧民诈，观迹成纲纪。\n自有书契来，争及结绳理。",
        "dynasty": "唐",
        "collection_info": null
    },
    {
        "title": "荆山",
        "author": "李咸用",
        "content": "良工指君疑，真玉却非玉。\n寄言怀宝人，不须伤手足。",
        "dynasty": "唐",
        "collection_info": null
    },
    {
        "title": "自君之出矣",
        "author": "李咸用",
        "content": "自君之出矣，鸾镜空尘生。\n思君如明月，明月逐君行。",
        "dynasty": "唐",
        "collection_info": null
    },
    {
        "title": "妾薄命",
        "author": "李咸用",
        "content": "妾命何太薄，不及宫中水。\n时时对天颜，声声入君耳。",
        "dynasty": "唐",
        "collection_info": null
    },
    {
        "title": "君子行",
        "author": "李咸用",
        "content": "君子慎所履，小人多所疑。\n尼甫至圣贤，犹为匡所縻。",
        "dynasty": "唐",
        "collection_info": null
    },
    {
        "title": "铜雀台",
        "author": "李咸用",
        "content": "但见西陵惨明月，女妓无因更相悦。\n有虞曾不有遗言，滴尽湘妃眼中血。",
        "dynasty": "唐",
        "collection_info": null
    },
    {
        "title": "倢伃怨",
        "author": "李咸用",
        "content": "莫恃芙蓉开满面，更有身轻似飞燕。\n不得团圆长近君，珪月鈋时泣秋扇。",
        "dynasty": "唐",
        "collection_info": null
    },
    {
        "title": "悲哉行",
        "author": "李咸用",
        "content": "云色阴沈弄秋气，危叶高枝恨深翠。\n用却春风力几多，微霜逼迫何容易。",
        "dynasty": "唐",
        "collection_info": null
    },
    {
        "title": "携手曲",
        "author": "李咸用",
        "content": "携手春復春，未尝渐离别。\n夭夭风前花，纤纤日中雪。\n不敢怨于天，唯惊添岁月。\n不敢怨于君，秪怕芳菲歇。\n芳菲若长然，君恩应不绝。",
        "dynasty": "唐",
        "collection_info": null
    },
    {
        "title": "空城雀",
        "author": "李咸用",
        "content": "啾啾空城雀，一啄数跳跃。\n宁寻覆辙余，岂比巢危幕。\n茫茫九万鹏，百雉且为乐。",
        "dynasty": "唐",
        "collection_info": null
    },
    {
        "title": "放歌行",
        "author": "李咸用",
        "content": "蠢蠢荼蓼虫，薨薨避葵荠。\n悠悠狷者心，寂寂厌清世。\n如何不食甘，命合苦其噬。\n如何不趣时，分合辱其体。\n至哉先哲言，于物不凝滞。",
        "dynasty": "唐",
        "collection_info": null
    },
    {
        "title": "猛虎行",
        "author": "李咸用",
        "content": "猛虎不怯敌，烈士无虚言。\n怯敌辱其班，虚言负其恩。\n爪牙欺白刃，果敢无前阵。\n须知易水歌，至死无悔恡。",
        "dynasty": "唐",
        "collection_info": null
    },
    {
        "title": "陇头行",
        "author": "李咸用",
        "content": "行人何彷徨，陇头水呜咽。\n寒沙战鬼愁，白骨风霜切。\n薄日曚昽秋，怨气阴云结。\n杀成边将名，名着生灵灭。",
        "dynasty": "唐",
        "collection_info": null
    },
    {
        "title": "关山月",
        "author": "李咸用",
        "content": "离离天际云，皎皎关山月。\n羌笛一声来，白尽征人髪。\n嘹唳孤鸿高，萧索悲风发。\n雪压塞尘清，鵰落沙场阔。\n何当胡无人，荷戈朝凤阙。",
        "dynasty": "唐",
        "collection_info": null
    },
    {
        "title": "览友生古风",
        "author": "李咸用",
        "content": "伯牙鸣玉琴，幽音随指发。\n不是钟期听，俗耳安能别。\n高山闲巍峩，流水声呜咽。\n一卷冰雪言，清泠冷心骨。\n分明古雅声，讽谕成凄切。\n皴皵老松根，晃朗骊龙窟。\n荆璞且深藏，珉石方如雪。\n金多丑女妍，木朽良工拙。\n姦宄欺雷霆，魑魅嫌日月。\n蝶迷桃李香，鲋惘江湖阔。\n不寐孤灯前，舒卷忘饥渴。",
        "dynasty": "唐",
        "collection_info": null
    },
    {
        "title": "题友生丛竹",
        "author": "李咸用",
        "content": "菊华寒露浓，兰愁晓霜重。\n指佞不长生，蒲萐今无种。\n安如植丛篁，他年待栖凤。\n大则化龙骑，小可钓璜用。\n留烟伴独醒，迴阴冷闲梦。\n何妨积雪凌，但为清风动。\n乃知子猷心，不与常人共。",
        "dynasty": "唐",
        "collection_info": null
    },
    {
        "title": "石版",
        "author": "李咸用",
        "content": "高人好自然，移得它山碧。\n不磨如版平，大巧非因力。\n古藓小青钱，尘中看野色。\n冷倚砌花春，静伴疎篁直。\n山僧若转头，如逢旧相识。",
        "dynasty": "唐",
        "collection_info": null
    },
    {
        "title": "江南曲",
        "author": "李咸用",
        "content": "江南四月熏风低，江南女儿芳步齐。\n晚云接水共渺瀰，远沙叠草空萋萋。\n白苎不堪论古意，数花犹可醉前溪。\n孤舟有客归未得，乡梦欲成山鸟啼。",
        "dynasty": "唐",
        "collection_info": null
    },
    {
        "title": "临川逢陈百年",
        "author": "李咸用",
        "content": "麻姑山下逢真士，玄肤碧眼方瞳子。\n自言混沌凿不死，大笑老彭非久视。\n强争龙虎是狂人，不保元和虚叩齿。\n桃花雨过春光腻，劝我一杯灵液味。\n教我无为礼乐拘，利路名场多忌讳。\n不如含德反婴儿，金玉满堂真可贵。",
        "dynasty": "唐",
        "collection_info": null
    },
    {
        "title": "寄修睦上人",
        "author": "李咸用",
        "content": "衣服田方无内客，一入庐云断消息。\n应为山中胜概偏，惠持惠远多踪迹。\n寻阳有箇虚舟子，相忆由来无一事。\n江边月色到岩前，此际心情必相似。\n似不似，寄数字。",
        "dynasty": "唐",
        "collection_info": null
    },
    {
        "title": "读修睦上人歌篇",
        "author": "李咸用",
        "content": "李白亡，李贺死。\n陈陶赵睦寻相次，须知代不乏骚人。\n贯休之后，惟修睦而已矣。\n睦公睦公真可畏，开口向人无所忌。\n才似烟霞生则媚，直如屈轶佞则指。\n意下纷纷造化机，笔头滴滴文章髓。\n明月清风三十年，被君驱使如奴婢。\n劝君休，莫容易，世俗由来稀则贵。\n珊瑚高架五云毫，小小不须烦藻思。",
        "dynasty": "唐",
        "collection_info": null
    },
    {
        "title": "远公亭牡丹",
        "author": "李咸用",
        "content": "雁门禅客吟春亭，牡丹独逞花中英。\n双成腻脸偎云屏，百般姿态因风生。\n延年不敢歌倾城，朝云暮雨愁娉婷。\n蘂繁蚁脚黏不行，甜迷蜂醉飞无声。\n庐山根脚含精灵，发妍吐秀丛君庭。\n湓江太守多闲情，栏朱绕绛留轻盈。\n潺潺绿醴当风倾，平头奴子啾银笙。\n红葩艳艳交童星，左文右武怜君荣，白铜鞮上惭清明。",
        "dynasty": "唐",
        "collection_info": null
    },
    {
        "title": "谢僧寄茶",
        "author": "李咸用",
        "content": "空门少年初志坚，摘芳为药除睡眠。\n匡山茗树朝阳偏，暖萌如爪拏飞鸢。\n枝枝膏露凝滴圆，参差失向兜罗锦。\n倾筐短甑蒸新鲜，白纻眼细匀于研。\n砖排古砌春苔干，殷勤寄我清明前。\n金槽无声飞碧烟，赤兽呵冰急铁喧。\n林风夕和真珠泉，半匙清粉搅潺湲。\n绿云轻绾湘娥鬟，尝来纵使重支枕，胡蝶寂寥空掩关。",
        "dynasty": "唐",
        "collection_info": null
    },
    {
        "title": "送人",
        "author": "李咸用",
        "content": "少皥开宫行帝业，无刃金风剪红叶。\n雁别边沙入暖云，蛩辞败草鸣香閤。\n有客为儒二十霜，酣歌郢雪时飘扬。\n不甘长在诸生下，束书携劒离家乡。\n利爪鞴上鹰，雄文雾中豹。\n可堪长与乌鸢噪，是宜摩碧汉以遐飞。\n出南山而远蹈，况今大朝公道。\n天子文明，团团月树悬青青。\n燕中有马如龙行，不换黄金无骏名。\n荆山有玉犹在璞，未遇良工虚掷鹊。\n一壶清酒酌离情，休向嵩中随雀跃。",
        "dynasty": "唐",
        "collection_info": null
    },
    {
        "title": "古意论交",
        "author": "李咸用",
        "content": "择友如淘金，沙尽不得宝。\n结交如干银，产竭不成道。\n我生四十年，相识苦草草。\n多为势利朋，少有岁寒操。\n通财能几何，闻善宁相告。\n茫然同夜行，中路自不保。\n常恐管鲍情，参差忽终老。\n今来既见君，青天无片云。\n语直瑟弦急，行高山桂芬。\n约我为交友，不觉心醺醺。\n见义必许死，临危当指囷。\n无令后世士，重广孝标文。",
        "dynasty": "唐",
        "collection_info": null
    },
    {
        "title": "春风",
        "author": "李咸用",
        "content": "青帝使和气，吹嘘万国中。\n发生宁有异，先后自难同。\n辇草不消力，岩花应费功。\n年年三十骑，飘入玉蟾宫。",
        "dynasty": "唐",
        "collection_info": null
    },
    {
        "title": "自愧",
        "author": "李咸用",
        "content": "多负悬弧礼，危时隐薜萝。\n有心明俎豆，无力执干戈。\n壮士难移节，贞松不改柯。\n缨尘徒自满，欲濯待清波。",
        "dynasty": "唐",
        "collection_info": null
    },
    {
        "title": "夜吟",
        "author": "李咸用",
        "content": "白兔轮当午，儒家业敢慵。\n竹轩吟未已，锦帐梦应重。\n落笔思成虎，悬梭待化龙。\n景清神自爽，风逓远楼钟。",
        "dynasty": "唐",
        "collection_info": null
    },
    {
        "title": "昭君",
        "author": "李咸用",
        "content": "古帝修文德，蛮夷莫敢侵。\n不知桃李貌，能转虎狼心。\n日暮边风急，程遥碛雪深。\n千秋青冢骨，留怨在胡琴。",
        "dynasty": "唐",
        "collection_info": null
    },
    {
        "title": "秋夕",
        "author": "李咸用",
        "content": "寥廓秋云薄，空庭月影微。\n树寒栖鸟密，砌冷夜蛩稀。\n晓鼓军容肃，疎钟客梦归。\n吟余何所忆，圣主尚宵衣。",
        "dynasty": "唐",
        "collection_info": null
    },
    {
        "title": "秋日与友生言别",
        "author": "李咸用",
        "content": "利名心未已，离别恨难休。\n为箇文儒业，致多岐路愁。\n数花篱菊晚，片叶井梧秋。\n又决出门计，一尊期少留。",
        "dynasty": "唐",
        "collection_info": null
    },
    {
        "title": "边城听角",
        "author": "李咸用",
        "content": "戍楼鸣画角，寒露滴金枪。\n细引云成阵，高催雁着行。\n唤迴边将梦，吹薄晓蟾光。\n未遂终军志，何劳思故乡。",
        "dynasty": "唐",
        "collection_info": null
    },
    {
        "title": "秋日访同人",
        "author": "李咸用",
        "content": "忽忆金兰友，携琴去自由。\n远寻寒涧碧，深入乱山秋。\n见后却无语，别来长独愁。\n幸逢三五夕，露坐对冥搜。",
        "dynasty": "唐",
        "collection_info": null
    },
    {
        "title": "寄楚琼上人",
        "author": "李咸用",
        "content": "遥知无事日，静对五峰秋。\n鸟隔寒烟语，泉和夕照流。\n凭栏疎磬尽，瞑目远云收。\n几句出人意，风高白雪浮。",
        "dynasty": "唐",
        "collection_info": null
    },
    {
        "title": "游寺",
        "author": "李咸用",
        "content": "无家身自在，时得到莲宫。\n秋觉暑衣薄，老知尘世空。\n幽情怜水石，野性任萍蓬。\n是处堪闲坐，与僧行止同。",
        "dynasty": "唐",
        "collection_info": null
    },
    {
        "title": "春日",
        "author": "李咸用",
        "content": "浩荡东风裏，裴回无所亲。\n危城三面水，古树一边春。\n衰世难修道，花时不称贫。",
        "dynasty": "唐",
        "collection_info": null
    },
    {
        "title": "论交",
        "author": "李咸用",
        "content": "行亏何必富，节在不妨贫。\n易得笑言友，难逢终始人。\n松篁贞管鲍，桃李艳张陈。\n少见岁寒后，免为霜雪尘。",
        "dynasty": "唐",
        "collection_info": null
    },
    {
        "title": "秋兴",
        "author": "李咸用",
        "content": "木叶乱飞尽，故人犹未还。\n心虽游紫阙，时合在青山。\n近寺僧邻静，临池鹤对闲。\n兵戈如未息，名位莫相关。",
        "dynasty": "唐",
        "collection_info": null
    },
    {
        "title": "山居",
        "author": "李咸用",
        "content": "草堂书一架，苔径竹千竿。\n难世投谁是，清贫且自安。\n邻居皆学稼，客至亦无官。\n焦尾何人听，凉宵对月弹。",
        "dynasty": "唐",
        "collection_info": null
    },
    {
        "title": "遣兴",
        "author": "李咸用",
        "content": "风细酒初醒，凭栏别有情。\n蝉稀秋树瘦，雨尽晚云轻。\n旅鬓一丝出，乡心寸火生。\n子牟魂欲断，何日是升平。",
        "dynasty": "唐",
        "collection_info": null
    },
    {
        "title": "待旦",
        "author": "李咸用",
        "content": "檐静燕雏语，窗虚蟾影过。\n时情因客老，归梦入秋多。\n蔽日羣山雾，滔天四海波。\n吾皇思壮士，谁应大风歌。",
        "dynasty": "唐",
        "collection_info": null
    },
    {
        "title": "送从兄坤载",
        "author": "李咸用",
        "content": "忍泪不敢下，恐兄情更伤。\n别离当乱世，骨肉在他乡。\n语尽意不尽，路长愁更长。\n那堪回首处，残照满衣裳。",
        "dynasty": "唐",
        "collection_info": null
    },
    {
        "title": "惜别",
        "author": "李咸用",
        "content": "细雨妆行色，霏霏入户来。\n须知相识喜，却是别愁媒。\n白刃方盈国，黄金不上台。",
        "dynasty": "唐",
        "collection_info": null
    },
    {
        "title": "早秋游山寺",
        "author": "李咸用",
        "content": "闲卧云岩稳，攀缘笑戏猱。\n静于诸境静，高却众山高。\n至理无言了，浮生一梦劳。\n清风朝復暮，四海自波涛。",
        "dynasty": "唐",
        "collection_info": null
    },
    {
        "title": "秋日疾中寄诸同志",
        "author": "李咸用",
        "content": "闲居无胜事，公干卧来心。\n门静秋风晚，人稀古巷深。\n花疎篱菊色，叶减井梧阴。\n赖有斯文在，时时得强寻。",
        "dynasty": "唐",
        "collection_info": null
    },
    {
        "title": "赠山僧",
        "author": "李咸用",
        "content": "荣枯虽在目，名利不关身。\n高出城隍寺，野为云鹤邻。\n松声寒后远，潭色雨余新。\n岂住空空裏，空空亦是尘。",
        "dynasty": "唐",
        "collection_info": null
    },
    {
        "title": "宿隐者居",
        "author": "李咸用",
        "content": "永日连清夜，因君识躁君。\n竹扉难掩月，岩树易延云。\n曙鸟枕前起，寒泉梦裏闻。\n又须随计吏，鸡鹤迥然分。",
        "dynasty": "唐",
        "collection_info": null
    },
    {
        "title": "送钱契明尊师归庐山",
        "author": "李咸用",
        "content": "瘦倚青竹杖，鑪峰指欲归。\n霜黏行日屦，风暖到时衣。\n凭槛云还在，攀松鹤不飞。\n何曾有别恨，杨柳自依依。",
        "dynasty": "唐",
        "collection_info": null
    },
    {
        "title": "送进士刘松",
        "author": "李咸用",
        "content": "滔滔皆鲁客，难得是心知。\n到寺多同步，游山未失期。\n云低春雨后，风细暮钟时。\n忽别垂杨岸，遥遥望所之。",
        "dynasty": "唐",
        "collection_info": null
    },
    {
        "title": "赠任肃",
        "author": "李咸用",
        "content": "玄髪难姑息，青云有路岐。\n莫言多事日，虚掷少年时。\n松色雪中出，人情难后知。\n圣朝公道在，中鹄勿差池。",
        "dynasty": "唐",
        "collection_info": null
    },
    {
        "title": "题陈正字山居",
        "author": "李咸用",
        "content": "怪来忘禄位，习学近潇湘。\n见处云山好，吟中岁月长。\n花光笼晚雨，树映浸寒塘。\n几日凭栏望，归心自不忙。",
        "dynasty": "唐",
        "collection_info": null
    },
    {
        "title": "赠来进士鹏",
        "author": "李咸用",
        "content": "语玄人不到，星汉在灵空。\n若使无良遇，虚言有至公。\n月明千峤雪，滩急五更风。\n此际苦吟力，分将造化功。",
        "dynasty": "唐",
        "collection_info": null
    },
    {
        "title": "送曹税",
        "author": "李咸用",
        "content": "掺袂向春风，何时约再逢。\n若教相见密，肯恨别离重。\n芳草渔家路，残阳水寺钟。\n落帆当此处，吟兴不应慵。",
        "dynasty": "唐",
        "collection_info": null
    },
    {
        "title": "赠来鹏",
        "author": "李咸用",
        "content": "默坐非关闷，凝情秪在诗。\n庭闲花落后，山静月明时。\n荅客言多简，寻僧步稍迟。\n既同和氏璧，终有玉人知。",
        "dynasty": "唐",
        "collection_info": null
    },
    {
        "title": "途中作",
        "author": "李咸用",
        "content": "瘦马倦行役，斜阳劝着鞭。\n野桥寒树亚，山店暮云连。\n退鹢风虽急，攀龙志已坚。\n路人休莫笑，百里有时贤。",
        "dynasty": "唐",
        "collection_info": null
    },
    {
        "title": "秋晚",
        "author": "李咸用",
        "content": "斜阳山雨外，秋色思无穷。\n柳叶飘干翠，枫枝撼碎红。\n鬓毛看似雪，生计尚如蓬。\n不及樵童乐，蒹葭一笛风。",
        "dynasty": "唐",
        "collection_info": null
    },
    {
        "title": "晓望",
        "author": "李咸用",
        "content": "露惊松上鹤，晓色动扶桑。\n碧浪催人老，红轮照物忙。\n世情随日变，利路与天长。\n好驾觥船去，陶陶入醉乡。",
        "dynasty": "唐",
        "collection_info": null
    },
    {
        "title": "寄友生",
        "author": "李咸用",
        "content": "交情应不变，何事久离羣。\n圆月思同步，寒泉忆共闻。\n雪霜松色在，风雨雁行分。\n每见人来说，窗前改旧文。",
        "dynasty": "唐",
        "collection_info": null
    },
    {
        "title": "江行",
        "author": "李咸用",
        "content": "潇湘无事后，征棹復呕哑。\n高岫留斜照，归鸿背落霞。\n鱼残沙岸草，蝶寄洑流槎。\n共说干戈苦，汀洲减钓家。",
        "dynasty": "唐",
        "collection_info": null
    },
    {
        "title": "题王氏山居",
        "author": "李咸用",
        "content": "檐有烟岚色，地多松竹风。\n自言离乱后，不到鼓鼙中。\n径柳拂云绿，山樱带雪红。\n南边青嶂下，时见采芝翁。",
        "dynasty": "唐",
        "collection_info": null
    },
    {
        "title": "送别",
        "author": "李咸用",
        "content": "别意说难尽，离杯深莫辞。\n长歌终此席，一笑又何时。\n棹入寒潭急，帆当落照迟。\n远书如不寄，无以慰相思。",
        "dynasty": "唐",
        "collection_info": null
    },
    {
        "title": "览文僧卷",
        "author": "李咸用",
        "content": "虽无先圣耳，异代得闻昭。\n怪石难为古，奇花不敢妖。\n调高非郢雪，思静碍箕瓢。\n未可重吟过，云山兴转饶。",
        "dynasty": "唐",
        "collection_info": null
    },
    {
        "title": "望仰山忆玄泰上人",
        "author": "李咸用",
        "content": "晴岚凝片碧，知在此中禅。\n见面定何日，无书已一年。\n高秋关静梦，良夜入新篇。\n仰德心如是，清风不我传。",
        "dynasty": "唐",
        "collection_info": null
    },
    {
        "title": "闻泉",
        "author": "李咸用",
        "content": "淅淅梦初惊，幽窗枕簟清。\n更无人共听，秪有月空明。\n急想穿岩曲，低应过石平。\n欲将琴强写，不是自然声。",
        "dynasty": "唐",
        "collection_info": null
    },
    {
        "title": "酬郑进士九江新居见寄",
        "author": "李咸用",
        "content": "蹑屐扣柴关，因成尽日闲。\n独听黄鸟语，深似白云间。\n萍沼宽于井，莎城绿当山。\n前期招我作，此景得吟还。",
        "dynasty": "唐",
        "collection_info": null
    },
    {
        "title": "九江和人赠陈生",
        "author": "李咸用",
        "content": "天畏斯文坠，凭君助素风。\n意深皆可补，句逸不因功。\n暮替云愁远，秋惊月占空。\n寄家当瀑布，时得笑言同。",
        "dynasty": "唐",
        "collection_info": null
    },
    {
        "title": "登楼值雨二首 一",
        "author": "李咸用",
        "content": "共讶高楼望，匡庐色已空。\n白云横野阔，遮岳与天同。\n数点雨入酒，满襟香在风。\n远江吟得出，方下郡斋东。",
        "dynasty": "唐",
        "collection_info": null
    },
    {
        "title": "登楼值雨二首 二",
        "author": "李咸用",
        "content": "江徼多佳景，秋吟兴未穷。\n送来松槛雨，半是蓼花风。\n浪猛惊翘鹭，烟昏叫断鸿。\n不知今夜客，几处卧鸣篷。",
        "dynasty": "唐",
        "collection_info": null
    },
    {
        "title": "送赵舒处士归庐山",
        "author": "李咸用",
        "content": "归岫香鑪碧，行吟步益迟。\n诸侯师不得，樵客偶相随。\n思旧江云断，谈玄岳月移。\n秪应张野辈，异代作心知。",
        "dynasty": "唐",
        "collection_info": null
    },
    {
        "title": "僧院蔷薇",
        "author": "李咸用",
        "content": "客引擎茶看，离披晒锦红。\n不缘开净域，争忍负春风。\n小片当吟落，清香入定空。\n何人来此植，应固恼休公。",
        "dynasty": "唐",
        "collection_info": null
    },
    {
        "title": "友生携修睦上人诗见访",
        "author": "李咸用",
        "content": "雪中敲竹户，袖出岳僧诗。\n语尽景皆活，吟阑角独吹。\n意如将俗背，业必少人知。\n共约冰销日，云边访所思。",
        "dynasty": "唐",
        "collection_info": null
    },
    {
        "title": "冬夕喜友生至",
        "author": "李咸用",
        "content": "天涯行欲遍，此夜故人情。\n乡国别来久，干戈还未平。\n灯残偏有焰，雪甚却无声。\n多少新闻见，应须语到明。",
        "dynasty": "唐",
        "collection_info": null
    },
    {
        "title": "牡丹",
        "author": "李咸用",
        "content": "少见南人识，识来嗟復惊。\n始知春有色，不信尔无情。\n恐是天地媚，暂随云雨生。\n缘何绝尤物，更可比妍明。",
        "dynasty": "唐",
        "collection_info": null
    },
    {
        "title": "送春",
        "author": "李咸用",
        "content": "四时为第一，一岁一重来。\n好景应难胜，余花虚自开。\n相思九箇月，得信数枝梅。\n不向东门送，还成负酒杯。",
        "dynasty": "唐",
        "collection_info": null
    },
    {
        "title": "送边将",
        "author": "李咸用",
        "content": "天骄频犯塞，铁骑又征西。\n臣节轻乡土，雄心生鼓鼙。\n地寒花不艳，沙远日难低。\n渐喜秋弓健，鵰翻白草齐。",
        "dynasty": "唐",
        "collection_info": null
    },
    {
        "title": "春晴",
        "author": "李咸用",
        "content": "檐滴春膏绝，凭栏晚吹生。\n良朋在何处，高树忽流莺。\n游寺期应定，寻芳步已轻。\n新诗吟未稳，迟日又西倾。",
        "dynasty": "唐",
        "collection_info": null
    },
    {
        "title": "冬夜与修睦上人宿远公亭寄南岳玄泰禅师",
        "author": "李咸用",
        "content": "丈室掩孤灯，更深霰雹增。\n相看云梦客，共忆祝融僧。\n语合茶忘味，吟欹卷有棱。\n楚南山水秀，行止岂无凭。",
        "dynasty": "唐",
        "collection_info": null
    },
    {
        "title": "落花",
        "author": "李咸用",
        "content": "拾得移时看，重思造化功。\n如何飘丽景，不似遇春风。\n满地余香在，繁枝一夜空。\n秪应公子见，先忆坠楼红。",
        "dynasty": "唐",
        "collection_info": null
    },
    {
        "title": "寄嵩阳隐者",
        "author": "李咸用",
        "content": "昔年江上别，初入乱离中。\n我住匡山北，君之少室东。\n信来经险道，诗半忆皇风。\n何事犹高卧，岩边梦未通。",
        "dynasty": "唐",
        "collection_info": null
    },
    {
        "title": "早蝉",
        "author": "李咸用",
        "content": "门柳不连野，乍闻为早蝉。\n游人无定处，入耳更应先。\n暂默斜阳雨，重吟远岸烟。\n前年湘竹裏，风激遶离筵。",
        "dynasty": "唐",
        "collection_info": null
    },
    {
        "title": "酬蕴微",
        "author": "李咸用",
        "content": "白衣经乱世，相遇一开颜。\n得句禅思外，论交野步间。\n举朝无旧识，入眼秪青山。\n几度斜阳寺，访君还独还。",
        "dynasty": "唐",
        "collection_info": null
    },
    {
        "title": "萱草",
        "author": "李咸用",
        "content": "芳草比君子，诗人情有由。\n秪应怜雅态，未必解忘忧。\n积雨莎庭小，微风藓砌幽。\n莫言开太晚，犹胜菊花秋。",
        "dynasty": "唐",
        "collection_info": null
    },
    {
        "title": "访友人不遇",
        "author": "李咸用",
        "content": "出门无至友，动即到君家。\n空掩一庭竹，去看何寺花。\n短童应捧杖，稚女学擎茶。\n吟罢留题处，苔阶日影斜。",
        "dynasty": "唐",
        "collection_info": null
    },
    {
        "title": "苔",
        "author": "李咸用",
        "content": "几年风雨迹，叠在石孱颜。\n生处景长静，看来情尽闲。\n吟亭侵坏壁，药院掩空关。\n每忆东行径，移筇独自还。",
        "dynasty": "唐",
        "collection_info": null
    },
    {
        "title": "红薇",
        "author": "李咸用",
        "content": "春雨有五色，洒来花旋成。\n欲留池上景，别染草中英。\n画出看还欠，蓪为插未轻。\n王孙多好事，携酒寄吟倾。",
        "dynasty": "唐",
        "collection_info": null
    },
    {
        "title": "别所知",
        "author": "李咸用",
        "content": "有路有西东，天涯自恨同。\n却须深酌酒，况不比飘蓬。\n帆冒新秋雨，鼓传微浪风。\n闰牵寒气早，何浦值宾鸿。",
        "dynasty": "唐",
        "collection_info": null
    },
    {
        "title": "小雪",
        "author": "李咸用",
        "content": "散漫阴风裏，天涯不可收。\n压松犹未得，扑石暂能留。\n阁静萦吟思，途长拂旅愁。\n崆峒山北面，早想玉成丘。",
        "dynasty": "唐",
        "collection_info": null
    },
    {
        "title": "和修睦上人听猿",
        "author": "李咸用",
        "content": "禅客闻犹苦，是声应是啼。\n自然无稳梦，何必到巴溪。\n疎雨洒不歇，迴风吹暂低。\n此宵秋欲半，山在二林西。",
        "dynasty": "唐",
        "collection_info": null
    },
    {
        "title": "庭竹",
        "author": "李咸用",
        "content": "嫩绿与老碧，森然庭砌中。\n坐销三伏景，吟起数竿风。\n叶影重还密，梢声远或通。\n更期春共看，桃映小花红。",
        "dynasty": "唐",
        "collection_info": null
    },
    {
        "title": "早行",
        "author": "李咸用",
        "content": "家国三千里，中宵算去程。\n困纔成蝶梦，行不待鸡鸣。\n马首摇残月，鸦羣起古城。\n发来经几堠，村寺远钟声。",
        "dynasty": "唐",
        "collection_info": null
    },
    {
        "title": "哭所知",
        "author": "李咸用",
        "content": "朝作青云士，暮为玄夜人。\n风灯无定度，露薤亦逡巡。\n乘马惊新冢，书帷摆旧尘。\n秪应从此去，何处福生民。",
        "dynasty": "唐",
        "collection_info": null
    },
    {
        "title": "分题雪霁望炉峰",
        "author": "李咸用",
        "content": "雪霁上庭除，炉峰势转孤。\n略无烟作带，独有影沈湖。\n冷触归鸿急，明凝落照俱。\n□□□□□，□□□□□。",
        "dynasty": "唐",
        "collection_info": null
    },
    {
        "title": "雪十二韵",
        "author": "李咸用",
        "content": "六出凝阴气，同云指上天。\n结时风乍急，集处霰长先。\n草穗翘祥燕，陂桩吐白莲。\n犬狂南陌上，竹醉小池前。\n樵径花黏履，渔舟玉帖舷。\n阵经旸谷薄，势想朔方偏。\n楼面光摇锡，篱头晓列钱。\n石苔青鹿卧，殿网素蛾穿。\n嘶马应思塞，蹲乌似为燕。\n童痴为兽揑，僧爱用茶煎。\n念物希周穆，含毫愧惠连。\n吟阑余兴逸，还忆剡溪船。",
        "dynasty": "唐",
        "collection_info": null
    },
    {
        "title": "庐山",
        "author": "李咸用",
        "content": "非岳不言岳，此山通岳言。\n高人居乱世，几处满前轩。\n秀作神仙宅，灵为风雨根。\n余阴铺楚甸，一柱表吴门。\n静得八公侣，雄临九子尊。\n对犹青熨眼，到必冷凝魂。\n势受重湖让，形难七泽吞。\n黑岩藏昼电，紫雾泛朝暾。\n莲堕宁唯华，玉焚堪小昆。\n倒松微发罅，飞瀑远成痕。\n叠见云容衬，棱收雪气昏。\n裁诗曾困谢，作赋偶无孙。\n流碍星光撇，惊衝雁阵翻。\n峰奇寒倚剑，泉曲旋如盆。\n草短分雏雉，林明露掷猿。\n秋枫红叶散，春石谷雷奔。\n月好虎溪路，烟深栗里源。\n醉吟长易醒，梦去亦销烦。\n有觉南方重，无疑厚地掀。\n轻扬闻旧俗，端用镇元元。",
        "dynasty": "唐",
        "collection_info": null
    },
    {
        "title": "和吴处士题村叟壁",
        "author": "李咸用",
        "content": "因阅乡居景，归心寸火然。\n吾家依碧嶂，小槛枕清川。\n远雨笼孤戍，斜阳隔断烟。\n沙虚遗虎迹，水洑聚蛟涎。\n粝曲芟汀蓼，甘茶挈石泉。\n霜朝巡栗树，风夜探渔船。\n戏日鱼呈腹，翘滩鹭并肩。\n碁寻盘石净，酒傍野花妍。\n器以锄为利，家惟竹直钱。\n饭香同豆熟，汤暖摘松煎。\n睡岛凫藏足，攀藤狖冻拳。\n浅茅鸣鬬雉，曲枿啸寒鸢。\n秋果𣙁梨涩，晨羞笋蕨鲜。\n衣蓑留冷阁，席草种闲田。\n椎髻担餔饷，庞眉识稔年。\n吓鹰刍戴笠，驱犊篠充鞭。\n不重官于社，常尊食作天。\n谷深青霭蔽，峰迥白云缠。\n每忆关魂梦，长夸表爱怜。\n览君书壁句，诱我率成篇。",
        "dynasty": "唐",
        "collection_info": null
    },
    {
        "title": "谢友生遗端溪砚瓦",
        "author": "李咸用",
        "content": "寻常濡翰次，恨不到端溪。\n得自新知己，如逢旧解携。\n翫余轻照乘，谢欲等悬黎。\n静对胜凡客，闲窥忆好题。\n娲天补剩石，昆剑切来泥。\n着指痕犹湿，停旬水未低。\n呵云润柱础，笔彩饮虹霓。\n鹆眼工谙谬，羊肝士乍刲。\n连澌光比镜，囚墨腻于䃜。\n书信成池黑，吟须到日西。\n正夸忧盗窃，将隐怯攀跻。\n捧受同交印，矜持过秉珪。\n草颠终近旭，懒癖必无嵇。\n用合缘鹦鹉，珍应负会稽。\n贞姿还落落，寒韵或凄凄。\n风月情相半，烟花思岂迷。\n宜从方袋挈，枉把短行批。\n浅小金为斗，泓澄玉作堤。\n遇人依我惜，想尔与天齐。\n□□□□□，行时秪独赍。",
        "dynasty": "唐",
        "collection_info": null
    },
    {
        "title": "和殷衙推春霖即事",
        "author": "李咸用",
        "content": "东风吹暖雨，润下不能休。\n古道云横白，移时客共愁。\n绿沈莎似藻，红泛叶为舟。\n忽起江湖兴，疑邻畎浍流。\n此时无胜会，何处滞奇游？\n阵急如酣战，点麤成乱沤。\n竹因添洒落，松得长飕飗。\n花惨闲庭晚，兰深曲径幽。\n丝牵汀鸟足，线挂岳猿头。\n天地昏同醉，寰区浩欲浮。\n柳眉低带泣，蒲剑锐初抽。\n石燕飜空重，虫罗缀滴稠。\n荷倾蛟泪尽，岩拆电鞭收。\n岂直望尧喜，却怀微禹忧。\n树滋堪采菌，矶没懒垂鈎。\n腥觉闻龙气，寒宜拥豹裘。\n名膏那作沴，思稔必通侯。\n蚌鹬徒喧竞，笙歌罢献酬。\n山川藏秀媚，草木逞调柔。\n极目非吾意，行吟独下楼。",
        "dynasty": "唐",
        "collection_info": null
    },
    {
        "title": "题陈将军别墅",
        "author": "李咸用",
        "content": "明王猎士犹疎在，岩谷安居最有才。\n高虎壮言知鬼伏，葛龙闲卧待时来。\n云藏山色晴还媚，风约溪声静又迴。\n不独春光堪醉客，庭除长见好花开。",
        "dynasty": "唐",
        "collection_info": null
    },
    {
        "title": "湘浦有怀",
        "author": "李咸用",
        "content": "鸿雁哀哀背朔方，余霞倒影画潇湘。\n长汀细草愁春浪，古渡寒花倚夕阳。\n鬼树夜分千炬火，渔舟朝巷一蓬霜。\n侬家本是持竿者，为爱明时入帝乡。",
        "dynasty": "唐",
        "collection_info": null
    },
    {
        "title": "题陈处士山居",
        "author": "李咸用",
        "content": "莲遶闲停柳遶池，蝉吟暮色一枝枝。\n未逢皇泽搜遗逸，赢得青山避乱离。\n花圃春风邀客醉，茅檐秋雨对僧碁。\n樵童牧竖劳相问，岩穴从来出帝师。",
        "dynasty": "唐",
        "collection_info": null
    },
    {
        "title": "和蒋进士秋日",
        "author": "李咸用",
        "content": "晚雨霏微思杪秋，不堪才子尚羇游。\n尘随别骑东西急，波促年华日夜流。\n凉月云开光自远，古松风在韵难休。\n男儿但得功名立，纵是深恩亦易酬。",
        "dynasty": "唐",
        "collection_info": null
    },
    {
        "title": "陈正字山居",
        "author": "李咸用",
        "content": "一叶闲飞斜照裏，江南仲蔚在蓬蒿。\n天衢云险驽骀蹇，月桂风和梦想劳。\n遶枕泉声秋雨细，对门山色古屏高。\n此中即是神仙地，引手何妨一钓鳌。",
        "dynasty": "唐",
        "collection_info": null
    },
    {
        "title": "与刘三礼陈孝廉言志",
        "author": "李咸用",
        "content": "真宰无私造化均，年年分散月中春。\n皆期早蹑青云路，谁肯长为白社人。\n宋国高风休敛翼，圣朝公道易酬身。\n大须审固穿杨箭，莫遣参差鬓雪新。",
        "dynasty": "唐",
        "collection_info": null
    },
    {
        "title": "秋日送严湘侍御归京",
        "author": "李咸用",
        "content": "蟾影珪圆湖始波，楚人相别恨偏多。\n知君有路昇霄汉，独我无由出薜萝。\n虽道危时难进取，到逢清世又如何。\n谁听宁戚敲牛角，月落星稀一曲歌。",
        "dynasty": "唐",
        "collection_info": null
    },
    {
        "title": "题王处士山居",
        "author": "李咸用",
        "content": "云木沈沈夏亦寒，此中幽隐几经年。\n无多别业供王税，大半生涯在钓船。\n蜀魄呌迴芳草色，鹭鸶飞破夕阳烟。\n干戈猬起能高卧，只箇逍遥是谪仙。",
        "dynasty": "唐",
        "collection_info": null
    },
    {
        "title": "谢所知",
        "author": "李咸用",
        "content": "狂歌狂舞慰风尘，心下多端亦懒言。\n早是乱离轻岁月，谁能愁悴过朝昏。\n圣朝公道如长在，贱子谋身自有门。\n却愧此时叨厚遇，他年何以报深恩。",
        "dynasty": "唐",
        "collection_info": null
    },
    {
        "title": "秋望",
        "author": "李咸用",
        "content": "云阴惨澹柳阴稀，游子天涯一望时。\n风闪雁行疎又密，地迴江势急还迟。\n荣枯物理终难测，贵贱人生自不知。\n未达谁能多叹息，尘埃争损得男儿。",
        "dynasty": "唐",
        "collection_info": null
    },
    {
        "title": "送谭孝廉赴举",
        "author": "李咸用",
        "content": "鼓鼙声裏寻诗礼，戈戟林间入镐京。\n好事尽从难处得，少年无向易中轻。\n也知贵贱皆前定，未见疎慵遂有成。\n吾道近来稀后进，善开金口荅公卿。",
        "dynasty": "唐",
        "collection_info": null
    },
    {
        "title": "途中逢友人",
        "author": "李咸用",
        "content": "大道将穷阮籍哀，红尘深翳步迟迴。\n皇天有意自寒暑，白日无情空往来。\n霄汉何年征赋客，烟花随处作愁媒。\n相逢且快眼前事，莫厌狂歌酒百杯。",
        "dynasty": "唐",
        "collection_info": null
    },
    {
        "title": "和人湘中作",
        "author": "李咸用",
        "content": "湘川湘岸两荒凉，孤雁号空动旅肠。\n一棹寒波思范蠡，满尊醇酒忆陶唐。\n年华蒲柳凋衰鬓，身迹萍蓬滞别乡。\n不及东流趋广汉，臣心日夜与天长。",
        "dynasty": "唐",
        "collection_info": null
    },
    {
        "title": "赠陈望尧",
        "author": "李咸用",
        "content": "若说精通事艺长，词人争及孝廉郎。\n秋萤短焰难盈案，邻烛余光不满行。\n鹄箭亲疎虽异的，桂花高下一般香。\n明时公道还堪信，莫遣锥锋久在囊。",
        "dynasty": "唐",
        "collection_info": null
    },
    {
        "title": "宿渔家",
        "author": "李咸用",
        "content": "促杼声繁萤影多，江边秋兴独难过。\n云遮月桂几枝恨，烟罩渔舟一曲歌。\n难世斯人虽隐遁，明时公道復如何。\n陶家壁上精灵物，风雨未来终是梭。",
        "dynasty": "唐",
        "collection_info": null
    },
    {
        "title": "旅馆秋夕",
        "author": "李咸用",
        "content": "牢落生涯在水乡，只思归去泛沧浪。\n秋风萤影随高柳，夜雨蛬声上短墙。\n百岁易为成荏苒，丹霄谁肯借梯航。\n若教名路无知己，匹马尘中是自忙。",
        "dynasty": "唐",
        "collection_info": null
    },
    {
        "title": "悼范摅处士",
        "author": "李咸用",
        "content": "家在五云溪畔住，身游巫峡作闲人。\n安车未至柴关外，片玉已藏坟土新。\n虽有公卿闻姓字，惜无知己脱风尘。\n到头积善成何事，天地茫茫秋又春。",
        "dynasty": "唐",
        "collection_info": null
    },
    {
        "title": "送人",
        "author": "李咸用",
        "content": "一轴烟花满口香，诸侯相见肯相忘。\n未闻珪璧为人弃，莫倦江山去路长。\n盈耳暮蝉催别骑，数杯浮蚁咽离肠。\n眼前多少难甘事，自古男儿当自强。",
        "dynasty": "唐",
        "collection_info": null
    },
    {
        "title": "春暮途中",
        "author": "李咸用",
        "content": "细雨如尘散暖空，数峰春色在云中。\n须知触目皆成恨，纵道多文争那穷。\n飞燕有情依旧阁，垂杨无力受东风。\n谁能会得干坤意，九土枯荣自不同。",
        "dynasty": "唐",
        "collection_info": null
    },
    {
        "title": "题陈正字林亭",
        "author": "李咸用",
        "content": "晓烟轻翠拂帘飞，黄叶飘零弄所思。\n正是低摧吾道日，不堪惆怅异乡时。\n家林蛇豕方羣起，宫沼龟龙未有期。\n赖有平原怜贱子，满亭山色借吟诗。",
        "dynasty": "唐",
        "collection_info": null
    },
    {
        "title": "送从兄入京",
        "author": "李咸用",
        "content": "柳转春心梅艳香，相看江上恨何长。\n多情流水引归思，无赖严风促别觞。\n大抵男儿须振奋，近来时事懒思量。\n云帆高挂一挥手，目送烟霄雁断行。",
        "dynasty": "唐",
        "collection_info": null
    },
    {
        "title": "秋夕书怀寄所知",
        "author": "李咸用",
        "content": "秋萤一点雨中飞，独立黄昏思所知。\n三岛路遥身汩没，九天风急羽差池。\n年华逐浪催霜髪，旅恨和云拂桂知。\n不向故人言此事，异乡谁更念栖迟。",
        "dynasty": "唐",
        "collection_info": null
    },
    {
        "title": "酬进士秦颙若",
        "author": "李咸用",
        "content": "莺默平林燕别轩，相逢相笑话生前。\n低飞旅恨看霜叶，曲写归情向暮川。\n在野孤云终捧日，朝宗高浪本蒙泉。\n何劳怅望风雷便，且混鱼龙黩武年。",
        "dynasty": "唐",
        "collection_info": null
    },
    {
        "title": "山中夜坐寄故里友生",
        "author": "李咸用",
        "content": "展转檐前睡不成，一床山月竹风清。\n虫声促促催乡梦，桂影高高挂旅情。\n祸福既能知倚伏，行藏争不要分明。\n可怜任永真坚白，净洗双眸看太平。",
        "dynasty": "唐",
        "collection_info": null
    },
    {
        "title": "物情",
        "author": "李咸用",
        "content": "谁分万类二仪间，禀性高卑各自然。\n野鹤不栖葱蒨树，流莺长喜艳阳天。\n李斯溷鼠心应动，庄叟泥龟意已坚。",
        "dynasty": "唐",
        "collection_info": null
    },
    {
        "title": "金谷园",
        "author": "李咸用",
        "content": "石家旧地聊登望，宠辱从兹信可惊。\n鸟度野花迷锦障，蝉吟古树想歌声。\n虽将玉貌同时死，却羡苍头此日生。\n多积黄金买刑戮，千秋成得绿珠名。",
        "dynasty": "唐",
        "collection_info": null
    },
    {
        "title": "投所知",
        "author": "李咸用",
        "content": "手欠东堂桂一枝，家书不敢便言归。\n挂檐晚雨思山阁，拂岸烟岚忆钓矶。\n公道甚平才自薄，丹霄好上力犹微。\n谁能借与抟扶势，万里飘飘试一飞。",
        "dynasty": "唐",
        "collection_info": null
    },
    {
        "title": "赠友弟",
        "author": "李咸用",
        "content": "萤焰烧心雪眼劳，未逢佳梦见三刀。\n他时讵有盐梅味，今日犹疑腹背毛。\n金埒晓羇千里骏，玉轮寒养一枝高。\n谁能终岁摇頳尾，唯唯洋洋向碧涛。",
        "dynasty": "唐",
        "collection_info": null
    },
    {
        "title": "春日喜逢乡人刘松",
        "author": "李咸用",
        "content": "故人不见五春风，异地相逢岳影中。\n旧业久抛耕钓侣，新闻多说战争功。\n生民有恨将谁诉，花木无情秪自红。\n莫把少年愁过日，一尊须对夕阳空。",
        "dynasty": "唐",
        "collection_info": null
    },
    {
        "title": "夏日别余秀才",
        "author": "李咸用",
        "content": "岳麓云深麦雨秋，满倾杯酒对湘流。\n沙边细柳牵行色，水面轻烟画别愁。\n敢待傅岩成好梦，任从磻石挂纤鈎。\n镜机冲漠非吾事，自要青云识五侯。",
        "dynasty": "唐",
        "collection_info": null
    },
    {
        "title": "庐陵九日",
        "author": "李咸用",
        "content": "菊花山在碧江东，冷酒清吟兴莫穷。\n四十三年秋裏过，几多般事乱来空。\n虽惊故国音书绝，犹喜新知语笑同。\n竟日开门无客至，笛声迢逓夕阳中。",
        "dynasty": "唐",
        "collection_info": null
    },
    {
        "title": "和人游东林",
        "author": "李咸用",
        "content": "一从张野卧云林，胜概谁人更解寻。\n黄鸟不能言往事，白莲虚发至如今。\n年年上国荣华梦，世世高流水石心。\n始欲共君重怅望，紫霄峰外日沈沈。",
        "dynasty": "唐",
        "collection_info": null
    },
    {
        "title": "和彭进士秋日游靖居山寺",
        "author": "李咸用",
        "content": "秋山入望已无尘，况得闲游谢事频。\n问着尽能言祖祖，见时应不是真真。\n添瓶野水遮还急，伴塔幽花落又新。\n自笑未曾同逸步，终非宗炳社中人。",
        "dynasty": "唐",
        "collection_info": null
    },
    {
        "title": "和彭进士感怀",
        "author": "李咸用",
        "content": "人生谁肯便甘休，遇酒逢花且共游。\n若向云衢陪骥尾，直须天畔落旄头。\n三编大雅曾关兴，一册南华旋解忧。\n四海英雄多独断，不知何者是长筹。",
        "dynasty": "唐",
        "collection_info": null
    },
    {
        "title": "寄题从兄坤载村居",
        "author": "李咸用",
        "content": "邻并无非樵钓者，庄生物论宛然齐。\n雨中寒树愁鸱立，江上残阳瘦马嘶。\n说与众佣同版筑，吕将羣叟共磻溪。\n覆巢破卵方堪惧，取次梧桐凤且栖。",
        "dynasty": "唐",
        "collection_info": null
    },
    {
        "title": "送黄宾于赴举",
        "author": "李咸用",
        "content": "秋风昨夜满潇湘，衰柳残蝉思客肠。\n早是乱来无胜事，更堪江上揖离觞。\n澄潭跃鲤摇轻浪，落日飞凫趁远樯。\n渔父不须探去意，一枝春褭月中央。",
        "dynasty": "唐",
        "collection_info": null
    },
    {
        "title": "冬日喜逢吴价",
        "author": "李咸用",
        "content": "垂杨烟薄井梧空，千里游人驻断蓬。\n志意不因多事改，鬓毛难与别时同。\n莺迁犹待销冰日，鹏起还思动海风。\n穷达他年如赋命，且陶真性一杯中。",
        "dynasty": "唐",
        "collection_info": null
    },
    {
        "title": "题刘处士居",
        "author": "李咸用",
        "content": "压破岚光半亩余，竹轩兰砌共清虚。\n泉经小槛声长急，月过修篁影旋疎。\n溪鸟时时窥户牖，山云往往宿庭除。\n干戈谩道因天意，渭水高人自钓鱼。",
        "dynasty": "唐",
        "collection_info": null
    },
    {
        "title": "送李尊师归临川",
        "author": "李咸用",
        "content": "蟠桃一别几千春，谪下人间作至人。\n尘外烟霞吟不尽，鼎中龙虎伏初驯。\n除存紫府无他意，终向青冥举此身。\n辞我麻姑山畔去，蔡经踪迹必相亲。",
        "dynasty": "唐",
        "collection_info": null
    },
    {
        "title": "投知",
        "author": "李咸用",
        "content": "西望长安路几千，迟回不为别家难。\n酌量才地心虽动，点检囊装意又阑。\n自是远人多蹇滞，近来仙牓半孤寒。\n嘶风重诉牵盐耻，伯乐何妨转眼看。",
        "dynasty": "唐",
        "collection_info": null
    },
    {
        "title": "吴处士寄香兼劝入道",
        "author": "李咸用",
        "content": "谢寄精专一捻香，劝予朝礼仕虚皇。\n须知十极皆臣妾，岂止遗生奉混茫。\n空挂黄衣宁续寿，曾闻玄教在知常。\n但居平易俟天命，便是长生不死乡。",
        "dynasty": "唐",
        "collection_info": null
    },
    {
        "title": "草虫",
        "author": "李咸用",
        "content": "如缲如织暮㗀㗀，应节催年使我愁。\n行客语停孤店月，高人梦断一床秋。\n风低藓径疑偏急，雨咽槐亭得暂休。\n须付画堂兰烛畔，歌怀醉耳两悠悠。",
        "dynasty": "唐",
        "collection_info": null
    },
    {
        "title": "咏柳",
        "author": "李咸用",
        "content": "日近烟饶还有意，东垣西掖几千株。\n牵仍别恨知难尽，夸衒春光恐更无。\n解引人情长婉约，巧随风势强盘纡。\n天应绣出繁华景，处处茸丝惹路衢。",
        "dynasty": "唐",
        "collection_info": null
    },
    {
        "title": "寄所知",
        "author": "李咸用",
        "content": "曾将俎豆为儿戏，争奈干戈阻素心。\n遁去不同秦客逐，病来还作越人吟。\n名流古集典衣买，僻寺奇花贳酒寻。\n从道趣时身计拙，如非所好肯开襟。",
        "dynasty": "唐",
        "collection_info": null
    },
    {
        "title": "雪",
        "author": "李咸用",
        "content": "上帝无私意甚微，欲教霖雨更光辉。\n也知出处花相似，可到贫家影便稀。\n云汉风多银浪溅，昆山火后玉灰飞。\n高楼四望吟魂敛，却忆明皇月殿归。",
        "dynasty": "唐",
        "collection_info": null
    },
    {
        "title": "绯桃花",
        "author": "李咸用",
        "content": "茫茫天意为谁留，深染夭桃备胜游。\n未醉已知醒后忆，欲开先为落时愁。\n痴蛾乱扑灯难灭，跃鲤傍惊电不收。\n何事梨花空似雪，也称春色是悠悠。",
        "dynasty": "唐",
        "collection_info": null
    },
    {
        "title": "同友人秋日登庾楼",
        "author": "李咸用",
        "content": "兰摧菊暗不胜秋，倚着高楼思莫收。\n六代风光无问处，九条烟水但凝愁。\n谁能百岁长闲去，秪箇孤帆岂自由。\n欲学仲宣知是否，臂弓腰剑逐时流。",
        "dynasty": "唐",
        "collection_info": null
    },
    {
        "title": "和人咏雪",
        "author": "李咸用",
        "content": "轻轻玉迭向风加，襟袖谁能认六葩。\n高岫人迷千尺布，平林天与一般花。\n横空络绎云遗屑，扑浪翩联蝶寄槎。",
        "dynasty": "唐",
        "collection_info": null
    },
    {
        "title": "和友人喜相遇十首 一",
        "author": "李咸用",
        "content": "为儒自愧已多年，文赋歌诗路不专。\n肯信披沙难见宝，只怜苫草易成编。\n燕昭寤寐常求骏，郭隗寻思未是贤。\n且固初心希一试，箭穿正鹄岂无缘。",
        "dynasty": "唐",
        "collection_info": null
    },
    {
        "title": "和友人喜相遇十首 二",
        "author": "李咸用",
        "content": "揣情摩意已无功，只把篇章助国风。\n宋玉谩夸云雨会，谢连宁许梦魂通。\n愁成旅鬓千丝乱，吟得寒缸短焰终。\n难世好居郊野地，出门常喜与人同。",
        "dynasty": "唐",
        "collection_info": null
    },
    {
        "title": "和友人喜相遇十首 三",
        "author": "李咸用",
        "content": "惠子休惊学五车，沛公方起斩长蛇。\n六雄互欲吞诸国，四海终须作一家。\n自古经纶成世务，暂时朱绿比朝霞。\n人生心口宜相副，莫使尧阶草势斜。",
        "dynasty": "唐",
        "collection_info": null
    },
    {
        "title": "和友人喜相遇十首 四",
        "author": "李咸用",
        "content": "不傍江烟访所思，更应无处展愁眉。\n数杯竹阁花残酒，一局松窗日午碁。\n多病却疑天与便，自愚潜喜众相欺。\n非穷非达非高尚，冷笑行藏秪独知。",
        "dynasty": "唐",
        "collection_info": null
    },
    {
        "title": "和友人喜相遇十首 五",
        "author": "李咸用",
        "content": "闲吟闲坐道相应，远想南华亦自矜。\n抛掷家乡轻似梦，寻常心地冷于僧。\n和羹使用非胥靡，忆鲙言词小季鹰。\n唯仗十篇金玉韵，此中高旨莫阶升。",
        "dynasty": "唐",
        "collection_info": null
    },
    {
        "title": "和友人喜相遇十首 六",
        "author": "李咸用",
        "content": "已向丘门老此躯，可堪空作小人儒。\n吟中景象千般有，书外囊装一物无。\n润屋必能知早散，辉山应是不轻沽。\n短衣宁倦重修谒，谁识高阳旧酒徒。",
        "dynasty": "唐",
        "collection_info": null
    },
    {
        "title": "和友人喜相遇十首 七",
        "author": "李咸用",
        "content": "松桂寒多众木分，轻浮如叶自纷纭。\n韶咸古曲教谁爱，山水清音喜独闻。\n上国共知传大宝，旧交宁復在青云。\n相逢莫厌杯中酒，同醉同醒秪有君。",
        "dynasty": "唐",
        "collection_info": null
    },
    {
        "title": "和友人喜相遇十首 八",
        "author": "李咸用",
        "content": "还淳反朴已难期，依德依仁敢暂违。\n寡欲自应刚正立，无私翻觉友朋稀。\n旄头影莫侵黄道，傅说星终近紫微。\n年纪少他蘧伯玉，幸因多难早知非。",
        "dynasty": "唐",
        "collection_info": null
    },
    {
        "title": "和友人喜相遇十首 九",
        "author": "李咸用",
        "content": "麻衣未识帝城尘，四十为儒是病身。\n有恨不关衔国耻，无愁直为倚家贫。\n齐轻东海二高士，汉重商山四老人。\n一种爱闲闲不得，混时行止却应真。",
        "dynasty": "唐",
        "collection_info": null
    },
    {
        "title": "和友人喜相遇十首 十",
        "author": "李咸用",
        "content": "任说天长海影沈，友朋情比未为深。\n唯应乐处无虚日，大半危时得道心。\n命达夭殇同白首，价高砖瓦即黄金。\n他年有要玄珠者，赤水萦纡试一寻。",
        "dynasty": "唐",
        "collection_info": null
    },
    {
        "title": "依韵修睦上人山居十首 一",
        "author": "李咸用",
        "content": "生身便在乱离间，遇柳寻花作么看。\n老去转谙无是事，本来何处有多般。\n长怜蠛蠓能随暖，独笑梧桐不耐寒。\n覆载我徒争会得，大鹏飞尚未知宽。",
        "dynasty": "唐",
        "collection_info": null
    },
    {
        "title": "依韵修睦上人山居十首 二",
        "author": "李咸用",
        "content": "云泉日日长松寺，丝管年年细柳营。\n静躁殊途知自识，荣枯一贯亦何争。\n道傍病树人从老，溪上新苔我独行。\n若见净名居士语，逍遥全不让庄生。",
        "dynasty": "唐",
        "collection_info": null
    },
    {
        "title": "依韵修睦上人山居十首 三",
        "author": "李咸用",
        "content": "莫言天道终难定，须信人心尽自轻。\n宣室三千虽有恨，成周八百岂无情。\n栢缘执性长时瘦，梅为多知两番生。\n不是不同明主意，懒将唇舌与齐烹。",
        "dynasty": "唐",
        "collection_info": null
    },
    {
        "title": "依韵修睦上人山居十首 四",
        "author": "李咸用",
        "content": "不论轩冕及渔樵，性与情违渐渐遥。\n季子祸从怜富贵，颜生道在乐箪瓢。\n清闲自可齐三寿，忿恨还须戒一朝。\n好学尧民偎舜日，短裁孤竹理云韶。",
        "dynasty": "唐",
        "collection_info": null
    },
    {
        "title": "依韵修睦上人山居十首 五",
        "author": "李咸用",
        "content": "春风春雨一何频，望极空江觉损神。\n莺有来由重入谷，柳无情绪强依人。\n汉庭谒者休言事，鲁国诸生莫问津。\n赖是水乡樗栎贱，满炉红焰且相亲。",
        "dynasty": "唐",
        "collection_info": null
    },
    {
        "title": "依韵修睦上人山居十首 六",
        "author": "李咸用",
        "content": "三十年来要自观，履春冰恐未为难。\n自于南国同埋剑，谁向东门便挂冠。\n早是人情飞絮薄，可堪时令太行寒。\n多惭幸住匡山下，偷得秾岚坐卧看。",
        "dynasty": "唐",
        "collection_info": null
    },
    {
        "title": "依韵修睦上人山居十首 七",
        "author": "李咸用",
        "content": "畹兰未必因香折，湖象多应为齿焚。\n兼济直饶同巨楫，自由何似学孤云。\n秋深栎菌樵来得，木末山鼯梦断闻。\n闲凭竹轩游子过，替他愁见日西曛。",
        "dynasty": "唐",
        "collection_info": null
    },
    {
        "title": "依韵修睦上人山居十首 八",
        "author": "李咸用",
        "content": "何事深山啸復歌，短弓长剑不如他。\n且图青史垂名稳，从道前贤自滞多。\n𩿪鷃敢辞栖短棘，凤凰犹解怯高罗。\n人生若得逢尧舜，便是巢由亦易过。",
        "dynasty": "唐",
        "collection_info": null
    },
    {
        "title": "依韵修睦上人山居十首 九",
        "author": "李咸用",
        "content": "太玄太易小窗明，古义寻来醉復醒。\n西伯纵逢头已白，步兵如在眼应青。\n寒猿断后云为槛，宿鸟惊时月满庭。\n此景得闲闲去得，人间无事不曾经。",
        "dynasty": "唐",
        "collection_info": null
    },
    {
        "title": "依韵修睦上人山居十首 十",
        "author": "李咸用",
        "content": "壮气虽同德不同，项王何似王江东。\n乡歌寂寂荒丘月，渔艇年年古渡风。\n难世斯人犹不达，此时吾道岂能通。\n吟君十首山中作，方觉多端总是空。",
        "dynasty": "唐",
        "collection_info": null
    },
    {
        "title": "同友生春夜闻雨",
        "author": "李咸用",
        "content": "春雨三更洗物华，乱和丝竹响豪家。\n滴繁知在长条柳，点重愁看破朵花。\n檐静尚疑兼雾细，灯摇应是逐风斜。\n此时童叟浑无梦，为喜流膏润谷芽。",
        "dynasty": "唐",
        "collection_info": null
    },
    {
        "title": "同友生题僧院杜鹃花",
        "author": "李咸用",
        "content": "若比众芳应有在，难同上品是中春。\n牡丹为性疎南国，朱槿操心不满旬。\n留得却缘真达者，见来宁作独醒人。\n鹤林太盛今空地，莫放枝条出四邻。",
        "dynasty": "唐",
        "collection_info": null
    },
    {
        "title": "春日题陈正字林亭",
        "author": "李咸用",
        "content": "周迴胜异似仙乡，稍减愁人日月长。\n幕绕虚檐高岫色，镜临危槛小池光。\n丝垂杨柳当风软，玉折含桃倚径香。\n南北近来多少事，数声横笛怨斜阳。",
        "dynasty": "唐",
        "collection_info": null
    },
    {
        "title": "送河南韦主簿归京",
        "author": "李咸用",
        "content": "岩风爱日泪阑干，去住情途各万端。\n世乱敢言离别易，时清犹道路行难。\n舟维晚雨湘川暗，袖拂晴岚岘首寒。\n见说满朝亲友在，肯教憔悴出长安。",
        "dynasty": "唐",
        "collection_info": null
    },
    {
        "title": "喻道",
        "author": "李咸用",
        "content": "汉武秦皇漫苦辛，那思俗骨本含真。\n不知流水潜催老，未悟三山也是尘。\n牢落沙丘终古恨，寂寥函谷万年春。\n长生客待仙桃饵，月裏婵娟笑煞人。",
        "dynasty": "唐",
        "collection_info": null
    },
    {
        "title": "山中",
        "author": "李咸用",
        "content": "一簇烟霞荣辱外，秋山留得傍檐楹。\n朝钟暮鼓不到耳，明月孤云长挂情。\n世上路岐何缭绕，水边蓑笠称平生。\n寻思阮籍当时意，岂是途穷泣利名。",
        "dynasty": "唐",
        "collection_info": null
    },
    {
        "title": "同玄昶上人观山榴",
        "author": "李咸用",
        "content": "病随支遁偶行行，正见榴花独满庭。\n瘦竹成林人不看，却应着得强青青。",
        "dynasty": "唐",
        "collection_info": null
    },
    {
        "title": "别李将军",
        "author": "李咸用",
        "content": "一拜虬髭便受恩，宫门细柳五摇春。\n男儿自古多离别，懒对英雄泪满巾。",
        "dynasty": "唐",
        "collection_info": null
    },
    {
        "title": "早鸡",
        "author": "李咸用",
        "content": "锦翅朱冠惊四邻，稻粱恩重职司晨。\n不知下土兵难戢，但报明时向国人。",
        "dynasty": "唐",
        "collection_info": null
    },
    {
        "title": "别友",
        "author": "李咸用",
        "content": "北吹微微动旅情，不堪分手在平明。\n寒鸡不待东方曙，唤起征人蹋月行。",
        "dynasty": "唐",
        "collection_info": null
    },
    {
        "title": "草檄荅南蛮有咏",
        "author": "胡曾",
        "content": "辞天出塞阵云空，雾捲霞开万里通。\n亲受虎符安宇宙，誓将龙剑定英雄。\n残霜敢冒高悬日，秋叶争禁大段风。\n为报南蛮须屏迹，不同蜀将武侯功。",
        "dynasty": "唐",
        "collection_info": null
    },
    {
        "title": "寒食都门作",
        "author": "胡曾",
        "content": "二年寒食住京华，寓目春风万万家。\n金络马衔原上草，玉颜人折路傍花。\n轩车竞出红尘合，冠盖争回白日斜。\n谁念都门两行泪，故园寥落在长沙。",
        "dynasty": "唐",
        "collection_info": null
    },
    {
        "title": "薄命妾",
        "author": "胡曾",
        "content": "阿娇初失汉皇恩，旧赐罗衣亦罢熏。\n倚枕夜悲金屋雨，卷帘朝泣玉楼云。\n宫前叶落鸳鸯瓦，架上尘生翡翠裙。\n龙骑不巡时渐久，长门空掩绿苔纹。",
        "dynasty": "唐",
        "collection_info": null
    },
    {
        "title": "独不见",
        "author": "胡曾",
        "content": "玉关一自有氛埃，年少从军竟未回。\n门外尘凝张乐榭，水边香灭按歌台。\n窗残夜月人何处，帘卷春风燕復来。\n万里寂寥音信绝，寸心争忍不成灰。",
        "dynasty": "唐",
        "collection_info": null
    },
    {
        "title": "交河塞下曲",
        "author": "胡曾",
        "content": "交河冰薄日迟迟，汉将思家感别离。\n塞北草生苏武泣，陇西云起李陵悲。\n晓侵雉堞乌先觉，春入关山雁独知。\n何处疲兵心最苦，夕阳楼上笛声时。",
        "dynasty": "唐",
        "collection_info": null
    },
    {
        "title": "车遥遥",
        "author": "胡曾",
        "content": "自从车马出门朝，便入空房守寂寥。\n玉枕夜残鱼信绝，金钿秋尽雁书遥。\n脸边楚雨临风落，头上春云向日销。\n芳草又衰还不至，碧天霜冷转无憀。",
        "dynasty": "唐",
        "collection_info": null
    },
    {
        "title": "早发潜水驿谒郎中员外",
        "author": "胡曾",
        "content": "半床秋月一声鸡，万里行人费马蹄。\n青野雾销凝晋洞，碧山烟散避秦溪。\n楼台稍辨乌城外，更漏微闻鹤柱西。\n已是大仙怜后进，不应来向武陵迷。",
        "dynasty": "唐",
        "collection_info": null
    },
    {
        "title": "赠渔者",
        "author": "胡曾",
        "content": "不媿人间万户侯，子孙相继老扁舟。\n往来南越谙鲛室，生长东吴识蜃楼。\n自为钓竿能遣闷，不因萱草解销忧。\n羡君独得逃名趣，身外无机任白头。",
        "dynasty": "唐",
        "collection_info": null
    },
    {
        "title": "自岭下泛鹢到清远峡作",
        "author": "胡曾",
        "content": "乘船浮鹢下韶水，绝境方知在岭南。\n薜荔雨余山自黛，蒹葭烟尽岛如蓝。\n旦游萧帝新松寺，夜宿嫦娥桂影潭。\n不为箧中书未献，便来兹地结茅庵。",
        "dynasty": "唐",
        "collection_info": null
    },
    {
        "title": "题周瑜将军庙",
        "author": "胡曾",
        "content": "共说生前国步难，山川龙战血漫漫。\n交锋魏帝旌旗退，委任君王社稷安。\n庭际雨余春草长，庙前风起晚光残。\n功勋碑碣今何在，不得当时一字看。",
        "dynasty": "唐",
        "collection_info": null
    },
    {
        "title": "咏史诗 乌江",
        "author": "胡曾",
        "content": "争帝图王势已倾，八千兵散楚歌声。\n乌江不是无船渡，耻向东吴再起兵。",
        "dynasty": "唐",
        "collection_info": null
    },
    {
        "title": "咏史诗 章华台",
        "author": "胡曾",
        "content": "茫茫衰草没章华，因笑灵王昔好奢。\n台土未干箫管绝，可怜身死野人家。",
        "dynasty": "唐",
        "collection_info": null
    },
    {
        "title": "咏史诗 细腰宫",
        "author": "胡曾",
        "content": "楚王辛苦战无功，国破城荒霸业空。\n唯有青春花上露，至今犹泣细腰宫。",
        "dynasty": "唐",
        "collection_info": null
    },
    {
        "title": "咏史诗 沙苑",
        "author": "胡曾",
        "content": "冯翊南边宿雾开，行人一步一裴回。\n谁知此地凋残柳，尽是高欢败后栽。",
        "dynasty": "唐",
        "collection_info": null
    },
    {
        "title": "咏史诗 石城",
        "author": "胡曾",
        "content": "古郢云开白雪楼，汉江还遶石城流。\n何人知道寥天月，曾向朱门送莫愁。",
        "dynasty": "唐",
        "collection_info": null
    },
    {
        "title": "咏史诗 荆山",
        "author": "胡曾",
        "content": "抱玉岩前桂叶稠，碧溪寒水至今流。\n空山落日猨声呌，疑是荆人哭未休。",
        "dynasty": "唐",
        "collection_info": null
    },
    {
        "title": "咏史诗 阳台",
        "author": "胡曾",
        "content": "楚国城池飒已空，阳台云雨过无踪。\n何人更有襄王梦，寂寂巫山十二重。",
        "dynasty": "唐",
        "collection_info": null
    },
    {
        "title": "咏史诗 居延",
        "author": "胡曾",
        "content": "漠漠平沙际碧天，问人云此是居延。\n停骖一顾犹魂断，苏武争禁十九年。",
        "dynasty": "唐",
        "collection_info": null
    },
    {
        "title": "咏史诗 沛宫",
        "author": "胡曾",
        "content": "汉高辛苦事干戈，帝业兴隆俊杰多。\n犹恨四方无壮士，还乡悲唱大风歌。",
        "dynasty": "唐",
        "collection_info": null
    },
    {
        "title": "咏史诗 金谷园",
        "author": "胡曾",
        "content": "一自佳人坠玉楼，繁华东逐洛河流。\n唯余金谷园中树，残日蝉声送客愁。",
        "dynasty": "唐",
        "collection_info": null
    },
    {
        "title": "咏史诗 湘川",
        "author": "胡曾",
        "content": "虞舜南捐万乘君，灵妃挥涕竹成纹。\n不知精魄游何处，落日潇湘空白云。",
        "dynasty": "唐",
        "collection_info": null
    },
    {
        "title": "咏史诗 夷门",
        "author": "胡曾",
        "content": "六龙冉冉骤朝昏，魏国贤才杳不存。\n唯有侯嬴在时月，夜来空自照夷门。",
        "dynasty": "唐",
        "collection_info": null
    },
    {
        "title": "咏史诗 黄金台",
        "author": "胡曾",
        "content": "北乘羸马到燕然，此地何人復礼贤。\n若问昭王无处所，黄金台上草连天。",
        "dynasty": "唐",
        "collection_info": null
    },
    {
        "title": "咏史诗 夷陵",
        "author": "胡曾",
        "content": "夷陵城阙倚朝云，战败秦师纵火焚。\n何事三千珠履客，不能西御武安君。",
        "dynasty": "唐",
        "collection_info": null
    },
    {
        "title": "咏史诗 汉江",
        "author": "胡曾",
        "content": "汉江一带碧流长，两岸春风起绿杨。\n借问胶船何处没，欲停兰棹祀昭王。",
        "dynasty": "唐",
        "collection_info": null
    },
    {
        "title": "咏史诗 苍梧",
        "author": "胡曾",
        "content": "有虞龙驾不西还，空委箫韶洞壑间。\n无计得知陵寝处，愁云长满九疑山。",
        "dynasty": "唐",
        "collection_info": null
    },
    {
        "title": "咏史诗 陈宫",
        "author": "胡曾",
        "content": "陈国机权未可涯，如何后主恣娇奢。\n不知即入宫中井，犹自听吹玉树花。",
        "dynasty": "唐",
        "collection_info": null
    },
    {
        "title": "咏史诗 南阳",
        "author": "胡曾",
        "content": "世乱英雄百战余，孔明方此乐耕锄。\n蜀王不自垂三顾，争得先生出旧庐。",
        "dynasty": "唐",
        "collection_info": null
    },
    {
        "title": "咏史诗 即墨",
        "author": "胡曾",
        "content": "即墨门开纵火牛，燕师营裏血波流。\n固存不得田单术，齐国寻成一土丘。",
        "dynasty": "唐",
        "collection_info": null
    },
    {
        "title": "咏史诗 渭滨",
        "author": "胡曾",
        "content": "岸草青青渭水流，子牙曾此独垂钩。\n当时未入非熊兆，几向斜阳叹白头。",
        "dynasty": "唐",
        "collection_info": null
    },
    {
        "title": "咏史诗 五湖",
        "author": "胡曾",
        "content": "东上高山望五湖，雪涛烟浪起天隅。\n不知范蠡乘舟后，更有功臣继踵无。",
        "dynasty": "唐",
        "collection_info": null
    },
    {
        "title": "咏史诗 易水",
        "author": "胡曾",
        "content": "一旦秦皇马角生，燕丹归北送荆卿。\n行人欲识无穷恨，听取东流易水声。",
        "dynasty": "唐",
        "collection_info": null
    },
    {
        "title": "咏史诗 长平",
        "author": "胡曾",
        "content": "长平瓦震武安初，赵卒俄成戏鼎鱼。\n四十万人俱下世，元戎何用读兵书。",
        "dynasty": "唐",
        "collection_info": null
    },
    {
        "title": "咏史诗 西园",
        "author": "胡曾",
        "content": "月满西园夜未央，金风不动邺天凉。\n高情公子多秋兴，更领诗人入醉乡。",
        "dynasty": "唐",
        "collection_info": null
    },
    {
        "title": "咏史诗 长沙",
        "author": "胡曾",
        "content": "江上南风起白苹，长沙城郭异咸秦。\n故乡犹自嫌卑湿，何况当时赋鵩人。",
        "dynasty": "唐",
        "collection_info": null
    },
    {
        "title": "咏史诗 圯桥",
        "author": "胡曾",
        "content": "庙算张良独有余，少年逃难下邳初。\n逡巡不进泥中履，争得先生一卷书。",
        "dynasty": "唐",
        "collection_info": null
    },
    {
        "title": "咏史诗 铜雀台",
        "author": "胡曾",
        "content": "魏武龙舆逐逝波，高台空按望陵歌。\n遏云声绝悲风起，翻向樽前泣翠娥。",
        "dynasty": "唐",
        "collection_info": null
    },
    {
        "title": "咏史诗 东晋",
        "author": "胡曾",
        "content": "石头城下浪崔嵬，风起声疑出地雷。\n何事苻坚太相小，欲投鞭策过江来。",
        "dynasty": "唐",
        "collection_info": null
    },
    {
        "title": "咏史诗 吴江",
        "author": "胡曾",
        "content": "子胥今日委东流，吴国明朝亦古丘。\n大笑夫差诸将相，更无人解守苏州。",
        "dynasty": "唐",
        "collection_info": null
    },
    {
        "title": "咏史诗 函谷关",
        "author": "胡曾",
        "content": "寂寂函关锁未开，田文车马出秦来。\n朱门不养三千客，谁为鸡鸣得放回。",
        "dynasty": "唐",
        "collection_info": null
    },
    {
        "title": "咏史诗 武关",
        "author": "胡曾",
        "content": "战国相持竟不休，武关纔掩楚王忧。\n出门若取灵均语，岂作咸阳一死囚。",
        "dynasty": "唐",
        "collection_info": null
    },
    {
        "title": "咏史诗 垓下",
        "author": "胡曾",
        "content": "拔山力尽霸图隳，倚剑空歌不逝骓。\n明月满营天似水，那堪回首别虞姬。",
        "dynasty": "唐",
        "collection_info": null
    },
    {
        "title": "咏史诗 郴县",
        "author": "胡曾",
        "content": "义帝南迁路入郴，国亡身死乱山深。\n不知埋恨穷泉后，几度西陵片月沈。",
        "dynasty": "唐",
        "collection_info": null
    },
    {
        "title": "咏史诗 东海",
        "author": "胡曾",
        "content": "东巡玉辇委泉台，徐福楼船尚未回。\n自是祖龙先下世，不关无路到蓬莱。",
        "dynasty": "唐",
        "collection_info": null
    },
    {
        "title": "咏史诗 故宜城",
        "author": "胡曾",
        "content": "武安南伐勒秦兵，疎凿功将夏禹幷。\n谁谓长渠千载后，水流犹入故宜城。",
        "dynasty": "唐",
        "collection_info": null
    },
    {
        "title": "咏史诗 成都",
        "author": "胡曾",
        "content": "杜宇曾为蜀帝王，化禽飞去旧城荒。\n年年来呌桃花月，似向春风诉国亡。",
        "dynasty": "唐",
        "collection_info": null
    },
    {
        "title": "咏史诗 檀溪",
        "author": "胡曾",
        "content": "三月襄阳绿草齐，王孙相引到檀溪。\n的卢何处埋龙骨，流水依前遶大堤。",
        "dynasty": "唐",
        "collection_info": null
    },
    {
        "title": "咏史诗 青冢",
        "author": "胡曾",
        "content": "玉貌元期汉帝招，谁知西嫁怨天骄。\n至今青冢愁云起，疑是佳人恨未销。",
        "dynasty": "唐",
        "collection_info": null
    },
    {
        "title": "咏史诗 李陵台",
        "author": "胡曾",
        "content": "北入单于万里疆，五千兵败滞穷荒。\n英雄不伏蛮夷死，更筑高台望故乡。",
        "dynasty": "唐",
        "collection_info": null
    },
    {
        "title": "咏史诗 河梁",
        "author": "胡曾",
        "content": "汉家英杰出皇都，携手河梁话入胡。\n不是子卿全大节，也应低首拜单于。",
        "dynasty": "唐",
        "collection_info": null
    },
    {
        "title": "咏史诗 轵道",
        "author": "胡曾",
        "content": "汉祖西来秉白旄，子婴宗庙委波涛。\n谁怜君有翻身术，解向秦宫杀赵高。",
        "dynasty": "唐",
        "collection_info": null
    },
    {
        "title": "咏史诗 汉宫",
        "author": "胡曾",
        "content": "明妃远嫁泣西风，玉筯双垂出汉宫。\n何事将军封万户，却令红粉为和戎。",
        "dynasty": "唐",
        "collection_info": null
    },
    {
        "title": "咏史诗 豫让桥",
        "author": "胡曾",
        "content": "豫让酬恩岁已深，高名不朽到如今。\n年年桥上行人过，谁有当时国士心。",
        "dynasty": "唐",
        "collection_info": null
    },
    {
        "title": "咏史诗 华亭",
        "author": "胡曾",
        "content": "陆机西没洛阳城，吴国春风草又青。\n惆怅月中千岁鹤，夜来犹为唳华亭。",
        "dynasty": "唐",
        "collection_info": null
    },
    {
        "title": "咏史诗 东山",
        "author": "胡曾",
        "content": "五马南浮一化龙，谢安入相此山空。\n不知携妓重来日，几树莺啼谷口风。",
        "dynasty": "唐",
        "collection_info": null
    },
    {
        "title": "咏史诗 杀子谷",
        "author": "胡曾",
        "content": "举国贤良尽泪垂，扶苏屈死树边时。\n至今谷口泉呜咽，犹似秦人恨李斯。",
        "dynasty": "唐",
        "collection_info": null
    },
    {
        "title": "咏史诗 马陵",
        "author": "胡曾",
        "content": "坠叶萧萧九月天，驱兵独过马陵前。\n路傍古木虫书处，记得将军破敌年。",
        "dynasty": "唐",
        "collection_info": null
    },
    {
        "title": "咏史诗 玉门关",
        "author": "胡曾",
        "content": "西戎不敢过天山，定远功成白马闲。\n半夜帐中停烛坐，唯思生入玉门关。",
        "dynasty": "唐",
        "collection_info": null
    },
    {
        "title": "咏史诗 滹沱河",
        "author": "胡曾",
        "content": "光武经营业未兴，王郎兵革正凭陵。\n须知后汉功臣力，不及滹沱一片冰。",
        "dynasty": "唐",
        "collection_info": null
    },
    {
        "title": "咏史诗 黄河",
        "author": "胡曾",
        "content": "博望沈埋不復旋，黄河依旧水茫然。\n沿流欲共牛郎语，只得灵槎送上天。",
        "dynasty": "唐",
        "collection_info": null
    },
    {
        "title": "咏史诗 凤皇台",
        "author": "胡曾",
        "content": "秦娥一别凤皇台，东入青冥更不回。\n空有玉箫千载后，遗声时到世间来。",
        "dynasty": "唐",
        "collection_info": null
    },
    {
        "title": "咏史诗 五丈原",
        "author": "胡曾",
        "content": "蜀相西驱十万来，秋风原下久裴回。\n长星不为英雄住，半夜流光落九垓。",
        "dynasty": "唐",
        "collection_info": null
    },
    {
        "title": "咏史诗 平城",
        "author": "胡曾",
        "content": "汉帝西征陷虏尘，一朝围解议和亲。\n当时已有吹毛剑，何事无人杀奉春。",
        "dynasty": "唐",
        "collection_info": null
    },
    {
        "title": "咏史诗 汴水",
        "author": "胡曾",
        "content": "千里长河一旦开，亡隋波浪九天来。\n锦帆未落干戈起，惆怅龙舟更不回。",
        "dynasty": "唐",
        "collection_info": null
    },
    {
        "title": "咏史诗 兰台宫",
        "author": "胡曾",
        "content": "迟迟春日满长空，亡国离宫蔓草中。\n宋玉不忧人事变，从游那赋大王风。",
        "dynasty": "唐",
        "collection_info": null
    },
    {
        "title": "咏史诗 金牛驿",
        "author": "胡曾",
        "content": "山岭千重拥蜀门，成都别是一干坤。\n五丁不凿金牛路，秦惠何由得併吞。",
        "dynasty": "唐",
        "collection_info": null
    },
    {
        "title": "咏史诗 望思台",
        "author": "胡曾",
        "content": "太子衔冤去不回，临皋从筑望思台。\n至今汉武销魂处，犹有悲风木上来。",
        "dynasty": "唐",
        "collection_info": null
    },
    {
        "title": "咏史诗 邯郸",
        "author": "胡曾",
        "content": "晓入邯郸十里春，东风吹下玉楼尘。\n青娥莫怪频含笑，记得当年失步人。",
        "dynasty": "唐",
        "collection_info": null
    },
    {
        "title": "咏史诗 箕山",
        "author": "胡曾",
        "content": "寂寂箕山春復秋，更无人到此溪头。\n弃瓢岩畔中宵月，千古空闻属许由。",
        "dynasty": "唐",
        "collection_info": null
    },
    {
        "title": "咏史诗 会稽山",
        "author": "胡曾",
        "content": "越王兵败已山栖，岂望全生出会稽。\n何事夫差无远虑，更开罗网放鲸鲵。",
        "dynasty": "唐",
        "collection_info": null
    },
    {
        "title": "咏史诗 不周山",
        "author": "胡曾",
        "content": "共工争帝力穷秋，因此捐生触不周。\n遂使世间多感客，至今哀怨水东流。",
        "dynasty": "唐",
        "collection_info": null
    },
    {
        "title": "咏史诗 虞坂",
        "author": "胡曾",
        "content": "悠悠虞坂路欹斜，迟日和风簇野花。\n未省孙阳身没后，几多骐骥困盐车。",
        "dynasty": "唐",
        "collection_info": null
    },
    {
        "title": "咏史诗 秦庭",
        "author": "胡曾",
        "content": "楚国君臣草莽间，吴王戈甲未东还。\n包胥不动咸阳哭，争得秦兵出武关。",
        "dynasty": "唐",
        "collection_info": null
    },
    {
        "title": "咏史诗 延平津",
        "author": "胡曾",
        "content": "延平津路水溶溶，峭壁巍岑一万重。\n昨夜七星潭底见，分明神剑化为龙。",
        "dynasty": "唐",
        "collection_info": null
    },
    {
        "title": "咏史诗 瑶池",
        "author": "胡曾",
        "content": "阿母瑶池宴穆王，九天仙乐送琼浆。\n漫矜八骏行如电，归到人间国已亡。",
        "dynasty": "唐",
        "collection_info": null
    },
    {
        "title": "咏史诗 铜柱",
        "author": "胡曾",
        "content": "一柱高标险塞垣，南蛮不敢犯中原。\n功成自合分茅土，何事翻衔薏苡冤。",
        "dynasty": "唐",
        "collection_info": null
    },
    {
        "title": "咏史诗 关西",
        "author": "胡曾",
        "content": "杨震幽魂下北邙，关西踪迹遂荒凉。\n四知美誉留人世，应与干坤共久长。",
        "dynasty": "唐",
        "collection_info": null
    },
    {
        "title": "咏史诗 高阳池",
        "author": "胡曾",
        "content": "古人未遇即衔桮，所贵愁肠得酒开。\n何事山公持玉节，等闲深入醉乡来。",
        "dynasty": "唐",
        "collection_info": null
    },
    {
        "title": "咏史诗 泸水",
        "author": "胡曾",
        "content": "五月驱兵入不毛，月明泸水瘴烟高。\n誓将雄略酬三顾，岂惮征蛮七纵劳。",
        "dynasty": "唐",
        "collection_info": null
    },
    {
        "title": "咏史诗 细柳营",
        "author": "胡曾",
        "content": "文帝銮舆劳北征，条侯此地整严兵。\n辕门不峻将军令，今日争知细柳营。",
        "dynasty": "唐",
        "collection_info": null
    },
    {
        "title": "咏史诗 叶县",
        "author": "胡曾",
        "content": "叶公丘墓已尘埃，云矗崇墉亦半摧。\n借问往年龙见日，几多风雨送将来。",
        "dynasty": "唐",
        "collection_info": null
    },
    {
        "title": "咏史诗 杜邮",
        "author": "胡曾",
        "content": "自古功成祸亦侵，武安冤向杜邮深。\n五湖烟月无穷水，何事迁延到陆沈。",
        "dynasty": "唐",
        "collection_info": null
    },
    {
        "title": "咏史诗 柯亭",
        "author": "胡曾",
        "content": "一宿柯亭月满天，笛亡人没事空传。\n中郎在世无甄别，争得名垂尔许年。",
        "dynasty": "唐",
        "collection_info": null
    },
    {
        "title": "咏史诗 葛陂",
        "author": "胡曾",
        "content": "长房回到葛陂中，人已登真竹化龙。\n莫道神仙难顿学，嵇生自是不遭逢。",
        "dynasty": "唐",
        "collection_info": null
    },
    {
        "title": "咏史诗 博浪沙",
        "author": "胡曾",
        "content": "嬴政鲸吞六合秋，削平天下虏诸侯。\n山东不是无公子，何事张良独报讐。",
        "dynasty": "唐",
        "collection_info": null
    },
    {
        "title": "咏史诗 陇西",
        "author": "胡曾",
        "content": "乘春来到陇山西，隗氏城荒碧草齐。\n好笑王元不量力，函关那受一丸泥。",
        "dynasty": "唐",
        "collection_info": null
    },
    {
        "title": "咏史诗 白帝城",
        "author": "胡曾",
        "content": "蜀江一带向东倾，江上巍峩白帝城。\n自古山河归圣主，子阳虚共汉家争。",
        "dynasty": "唐",
        "collection_info": null
    },
    {
        "title": "咏史诗 牛渚",
        "author": "胡曾",
        "content": "温峤南归辍棹晨，燃犀牛渚照通津。\n谁知万丈洪流下，更有朱衣跃马人。",
        "dynasty": "唐",
        "collection_info": null
    },
    {
        "title": "咏史诗 朝歌",
        "author": "胡曾",
        "content": "长嗟墨翟少风流，急管繁弦似寇讐。\n若解闻韶知肉味，朝歌欲到肯回头。",
        "dynasty": "唐",
        "collection_info": null
    },
    {
        "title": "咏史诗 谷口",
        "author": "胡曾",
        "content": "一旦天真逐水流，虎争龙战为诸侯。\n子真独有烟霞趣，谷口耕锄到白头。",
        "dynasty": "唐",
        "collection_info": null
    },
    {
        "title": "咏史诗 武陵溪",
        "author": "胡曾",
        "content": "一溪春水彻云根，流出桃花片片新。\n若到长生是虚语，洞中争得有秦人。",
        "dynasty": "唐",
        "collection_info": null
    },
    {
        "title": "咏史诗 大泽",
        "author": "胡曾",
        "content": "白蛇初断路人通，汉祖龙泉血刃红。\n不是咸阳将瓦解，素灵那哭月明中。",
        "dynasty": "唐",
        "collection_info": null
    },
    {
        "title": "咏史诗 渑池",
        "author": "胡曾",
        "content": "日照荒城芳草新，相如曾此挫强秦。\n能令百二山河主，便作樽前击缶人。",
        "dynasty": "唐",
        "collection_info": null
    },
    {
        "title": "咏史诗 岘山",
        "author": "胡曾",
        "content": "晓日登临感晋臣，古碑零落岘山春。\n松间残露频频滴，酷似当时堕泪人。",
        "dynasty": "唐",
        "collection_info": null
    },
    {
        "title": "咏史诗 荥阳",
        "author": "胡曾",
        "content": "汉祖东征屈未伸，荥阳失律纪生焚。\n当时天下方龙战，谁为将军作诔文。",
        "dynasty": "唐",
        "collection_info": null
    },
    {
        "title": "咏史诗 长城",
        "author": "胡曾",
        "content": "祖舜宗尧自太平，秦皇何事苦苍生。\n不知祸起萧墙内，虚筑防胡万里城。",
        "dynasty": "唐",
        "collection_info": null
    },
    {
        "title": "咏史诗 赤壁",
        "author": "胡曾",
        "content": "烈火西焚魏帝旗，周郎开国虎争时。\n交兵不假挥长剑，已挫英雄百万师。",
        "dynasty": "唐",
        "collection_info": null
    },
    {
        "title": "咏史诗 田横墓",
        "author": "胡曾",
        "content": "古墓崔巍约路岐，歌传薤露到今时。\n也知不去朝黄屋，祗为曾烹郦食其。",
        "dynasty": "唐",
        "collection_info": null
    },
    {
        "title": "咏史诗 青门",
        "author": "胡曾",
        "content": "汉皇提剑灭咸秦，亡国诸侯尽是臣。\n唯有东陵守高节，青门甘作种瓜人。",
        "dynasty": "唐",
        "collection_info": null
    },
    {
        "title": "咏史诗 姑苏台",
        "author": "胡曾",
        "content": "吴王恃霸弃雄才，贪向姑苏醉醁醅。\n不觉钱塘江上月，一宵西送越兵来。",
        "dynasty": "唐",
        "collection_info": null
    },
    {
        "title": "咏史诗 息城",
        "author": "胡曾",
        "content": "息亡身入楚王家，回首春风一面花。\n感旧不言长掩泪，秪应翻恨有容华。",
        "dynasty": "唐",
        "collection_info": null
    },
    {
        "title": "咏史诗 上蔡",
        "author": "胡曾",
        "content": "上蔡东门狡兔肥，李斯何事忘南归。\n功成不解谋身退，直待云阳血染衣。",
        "dynasty": "唐",
        "collection_info": null
    },
    {
        "title": "咏史诗 武昌",
        "author": "胡曾",
        "content": "王浚戈鋋发上流，武昌鸿业土崩秋。\n思量铁锁真儿戏，谁为吴王画此筹。",
        "dynasty": "唐",
        "collection_info": null
    },
    {
        "title": "咏史诗 鸿沟",
        "author": "胡曾",
        "content": "虎倦龙疲白刃秋，两分天下指鸿沟。\n项王不觉英雄挫，欲向彭门醉玉楼。",
        "dynasty": "唐",
        "collection_info": null
    },
    {
        "title": "咏史诗 襃城",
        "author": "胡曾",
        "content": "恃宠娇多得自由，骊山举火戏诸侯。\n秪知一笑倾人国，不觉胡尘满玉楼。",
        "dynasty": "唐",
        "collection_info": null
    },
    {
        "title": "咏史诗 金陵",
        "author": "胡曾",
        "content": "侯景长驱十万人，可怜梁武坐蒙尘。\n生前不得空王力，徒向金田自舍身。",
        "dynasty": "唐",
        "collection_info": null
    },
    {
        "title": "咏史诗 洛阳",
        "author": "胡曾",
        "content": "石勒童年有战机，洛阳长啸倚门时。\n晋朝不是王夷甫，大智何由得预知。",
        "dynasty": "唐",
        "collection_info": null
    },
    {
        "title": "咏史诗 番禺",
        "author": "胡曾",
        "content": "重冈复岭势崔巍，一卒当关万卒回。\n不是大夫多辨说，尉他争肯筑朝台。",
        "dynasty": "唐",
        "collection_info": null
    },
    {
        "title": "咏史诗 汨罗",
        "author": "胡曾",
        "content": "襄王不用直臣筹，放逐南来泽国秋。\n自向波间葬鱼腹，楚人徒倚济川舟。",
        "dynasty": "唐",
        "collection_info": null
    },
    {
        "title": "咏史诗 彭泽",
        "author": "胡曾",
        "content": "英杰那堪屈下僚，便栽门柳事萧条。\n凤皇不共鸡争食，莫怪先生懒折腰。",
        "dynasty": "唐",
        "collection_info": null
    },
    {
        "title": "咏史诗 涿鹿",
        "author": "胡曾",
        "content": "涿鹿茫茫白草秋，轩辕曾此破蚩尤。\n丹霞遥映祠前水，疑是成川血尚流。",
        "dynasty": "唐",
        "collection_info": null
    },
    {
        "title": "咏史诗 洞庭",
        "author": "胡曾",
        "content": "五月扁舟过洞庭，鱼龙吹浪水云腥。\n轩辕黄帝今何在，迴首巴山芦叶青。",
        "dynasty": "唐",
        "collection_info": null
    },
    {
        "title": "咏史诗 嶓冢",
        "author": "胡曾",
        "content": "夏禹崩来一万秋，水从嶓冢至今流。\n当时若诉胼胝苦，更使何人别九州。",
        "dynasty": "唐",
        "collection_info": null
    },
    {
        "title": "咏史诗 涂山",
        "author": "胡曾",
        "content": "大禹涂山御座开，诸侯玉帛走如雷。\n防风谩有专车骨，何事兹辰最后来。",
        "dynasty": "唐",
        "collection_info": null
    },
    {
        "title": "咏史诗 商郊",
        "author": "胡曾",
        "content": "莺啭商郊百草新，殷汤遗蹟在荒榛。\n谁知继桀为天子，便是当初祝网人。",
        "dynasty": "唐",
        "collection_info": null
    },
    {
        "title": "咏史诗 傅岩",
        "author": "胡曾",
        "content": "岩前版筑不求伸，方寸那希据要津。\n自是武丁安寝夜，一宵宫裏梦贤人。",
        "dynasty": "唐",
        "collection_info": null
    },
    {
        "title": "咏史诗 鉅桥",
        "author": "胡曾",
        "content": "积粟成尘竟不开，谁知拒谏剖贤才。\n武王兵起无人敌，遂作商郊一聚灰。",
        "dynasty": "唐",
        "collection_info": null
    },
    {
        "title": "咏史诗 首阳山",
        "author": "胡曾",
        "content": "孤竹夷齐耻战争，望尘遮道请休兵。\n首阳山倒为平地，应始无人说姓名。",
        "dynasty": "唐",
        "collection_info": null
    },
    {
        "title": "咏史诗 孟津",
        "author": "胡曾",
        "content": "秋风飒飒孟津头，立马沙边看水流。\n见说武王东渡日，戎衣曾此叱阳侯。",
        "dynasty": "唐",
        "collection_info": null
    },
    {
        "title": "咏史诗 流沙",
        "author": "胡曾",
        "content": "七雄戈戟乱如麻，四海无人得坐家。\n老氏却思天竺住，便将徐甲去流沙。",
        "dynasty": "唐",
        "collection_info": null
    },
    {
        "title": "咏史诗 邓城",
        "author": "胡曾",
        "content": "邓侯城垒汉江干，自谓深根百世安。\n不用三甥谋楚计，临危方觉噬脐难。",
        "dynasty": "唐",
        "collection_info": null
    },
    {
        "title": "咏史诗 召陵",
        "author": "胡曾",
        "content": "小白匡周入楚郊，楚王雄霸亦咆哮。\n不思管仲为谋主，争取言征缩酒茅。",
        "dynasty": "唐",
        "collection_info": null
    },
    {
        "title": "咏史诗 绵山",
        "author": "胡曾",
        "content": "亲在要君召不来，乱山重迭使空迴。\n如何坚执尤人意，甘向岩前作死灰。",
        "dynasty": "唐",
        "collection_info": null
    },
    {
        "title": "咏史诗 鲁城",
        "author": "胡曾",
        "content": "鲁公城阙已丘墟，荒草无由认玉除。\n因笑臧孙才智少，东门钟鼓祀鶢鶋。",
        "dynasty": "唐",
        "collection_info": null
    },
    {
        "title": "咏史诗 骕骦陂",
        "author": "胡曾",
        "content": "行行西至一荒陂，因笑唐公不见机。\n莫惜骕骦输令尹，汉东宫阙早时归。",
        "dynasty": "唐",
        "collection_info": null
    },
    {
        "title": "咏史诗 夹谷",
        "author": "胡曾",
        "content": "夹谷莺啼三月天，野花芳草整相鲜。\n来时不见侏儒死，空笑齐人失措年。",
        "dynasty": "唐",
        "collection_info": null
    },
    {
        "title": "咏史诗 吴宫",
        "author": "胡曾",
        "content": "草长黄池千里余，归来宗庙已丘墟。\n出师不听忠臣谏，徒耻穷泉见子胥。",
        "dynasty": "唐",
        "collection_info": null
    },
    {
        "title": "咏史诗 摩笄山",
        "author": "胡曾",
        "content": "春草绵绵岱日低，山边立马看摩笄。\n黄莺也解追前事，来向夫人死处啼。",
        "dynasty": "唐",
        "collection_info": null
    },
    {
        "title": "咏史诗 房陵",
        "author": "胡曾",
        "content": "赵王一旦到房陵，国破家亡百恨增。\n魂断丛台归不得，夜来明月为谁升。",
        "dynasty": "唐",
        "collection_info": null
    },
    {
        "title": "咏史诗 濮水",
        "author": "胡曾",
        "content": "青春行役思悠悠，一曲汀蒲濮水流。\n正见涂中龟曳尾，令人特地感庄周。",
        "dynasty": "唐",
        "collection_info": null
    },
    {
        "title": "咏史诗 柏举",
        "author": "胡曾",
        "content": "野田极目草茫茫，吴楚交兵此路傍。\n谁料伍员入郢后，大开陵寝挞平王。",
        "dynasty": "唐",
        "collection_info": null
    },
    {
        "title": "咏史诗 望夫山",
        "author": "胡曾",
        "content": "一上青山便化身，不知何代怨离人。\n古来节妇皆销朽，独尔不为泉下尘。",
        "dynasty": "唐",
        "collection_info": null
    },
    {
        "title": "咏史诗 金义岭",
        "author": "胡曾",
        "content": "凿开山岭引湘波，上去昭回不较多。\n无限鹊临桥畔立，适来天道过天河。",
        "dynasty": "唐",
        "collection_info": null
    },
    {
        "title": "咏史诗 云云亭",
        "author": "胡曾",
        "content": "一上高亭日正晡，青山重迭片云无。\n万年松树不知数，若箇蚪枝是大夫。",
        "dynasty": "唐",
        "collection_info": null
    },
    {
        "title": "咏史诗 阿房宫",
        "author": "胡曾",
        "content": "新建阿房壁未干，沛公兵已入长安。\n帝王苦竭生灵力，大业沙崩固不难。",
        "dynasty": "唐",
        "collection_info": null
    },
    {
        "title": "咏史诗 沙丘",
        "author": "胡曾",
        "content": "年年游览不曾停，天下山川欲遍经。\n堪笑沙丘纔过处，銮舆风过鲍鱼腥。",
        "dynasty": "唐",
        "collection_info": null
    },
    {
        "title": "咏史诗 咸阳",
        "author": "胡曾",
        "content": "一朝阎乐统羣凶，二世朝廷扫地空。\n唯有渭川流不尽，至今犹绕望夷宫。",
        "dynasty": "唐",
        "collection_info": null
    },
    {
        "title": "咏史诗 废丘山",
        "author": "胡曾",
        "content": "此水虽非禹凿开，废丘山下重萦迴。\n莫言只解东流去，曾使章邯自杀来。",
        "dynasty": "唐",
        "collection_info": null
    },
    {
        "title": "咏史诗 广武山",
        "author": "胡曾",
        "content": "数罪楚师应夺气，底须多论破深艰。\n仓皇鬬智成何语，遗笑当时广武山。",
        "dynasty": "唐",
        "collection_info": null
    },
    {
        "title": "咏史诗 长安",
        "author": "胡曾",
        "content": "关东新破项王归，赤帜悠扬日月旗。\n从此汉家无敌国，争教彭越受诛夷。",
        "dynasty": "唐",
        "collection_info": null
    },
    {
        "title": "咏史诗 鸿门",
        "author": "胡曾",
        "content": "项籍鹰扬六合晨，鸿门开宴贺亡秦。\n樽前若取谋臣计，岂作阴陵失路人。",
        "dynasty": "唐",
        "collection_info": null
    },
    {
        "title": "咏史诗 汉中",
        "author": "胡曾",
        "content": "荆棘苍苍汉水湄，将坛烟草覆余基。\n适来投石空江上，犹似龙颜纳谏时。",
        "dynasty": "唐",
        "collection_info": null
    },
    {
        "title": "咏史诗 泜水",
        "author": "胡曾",
        "content": "韩信经营按镆铘，临戎叱咤有谁加。\n犹疑转战逢勍敌，更向军中问左车。",
        "dynasty": "唐",
        "collection_info": null
    },
    {
        "title": "咏史诗 云梦",
        "author": "胡曾",
        "content": "汉祖听谗不可防，僞游韩信果罹殃。\n十年辛苦平天下，何事生擒入帝乡。",
        "dynasty": "唐",
        "collection_info": null
    },
    {
        "title": "咏史诗 高阳",
        "author": "胡曾",
        "content": "路入高阳感郦生，逢时长揖便论兵。\n最怜伏轼东游日，下尽齐王七十城。",
        "dynasty": "唐",
        "collection_info": null
    },
    {
        "title": "咏史诗 四皓庙",
        "author": "胡曾",
        "content": "四皓忘机饮碧松，石岩云殿隐高踪。\n不知俱出龙楼后，多在商山第几重。",
        "dynasty": "唐",
        "collection_info": null
    },
    {
        "title": "咏史诗 霸陵",
        "author": "胡曾",
        "content": "原头日落雪边云，犹放韩卢逐兔羣。\n况是四方无事日，霸陵谁识旧将军。",
        "dynasty": "唐",
        "collection_info": null
    },
    {
        "title": "咏史诗 昆明池",
        "author": "胡曾",
        "content": "欲出昆明万里师，汉皇习战此穿池。\n如何一面图攻取，不念生灵气力疲。",
        "dynasty": "唐",
        "collection_info": null
    },
    {
        "title": "咏史诗 迴中",
        "author": "胡曾",
        "content": "武皇无路及昆丘，青鸟西沈陇树秋。\n欲问生前躬祀日，几烦龙驾到泾州。",
        "dynasty": "唐",
        "collection_info": null
    },
    {
        "title": "咏史诗 东门",
        "author": "胡曾",
        "content": "何人知足反田庐，玉管东门饯二疏。\n岂是不荣天子禄，后贤那使久闲居。",
        "dynasty": "唐",
        "collection_info": null
    },
    {
        "title": "咏史诗 射熊馆",
        "author": "胡曾",
        "content": "汉帝荒唐不解忧，大夸田猎废农收。\n子云徒献长杨赋，肯念高皇沐雨秋。",
        "dynasty": "唐",
        "collection_info": null
    },
    {
        "title": "咏史诗 昆阳",
        "author": "胡曾",
        "content": "师克由来在协和，萧王兵马固无多。\n谁知大敌昆阳败，却笑前朝困楚歌。",
        "dynasty": "唐",
        "collection_info": null
    },
    {
        "title": "咏史诗 七里滩",
        "author": "胡曾",
        "content": "七里青滩映碧层，九天星象感严陵。\n钓鱼台上无丝竹，不是高人谁解登。",
        "dynasty": "唐",
        "collection_info": null
    },
    {
        "title": "咏史诗 颍川",
        "author": "胡曾",
        "content": "古贤高尚不争名，行止由来动杳冥。\n今日浪为千里客，看花惭上德星亭。",
        "dynasty": "唐",
        "collection_info": null
    },
    {
        "title": "咏史诗 江夏",
        "author": "胡曾",
        "content": "黄祖才非长者俦，祢衡珠碎此江头。\n今来鹦鹉洲边过，惟有无情碧水流。",
        "dynasty": "唐",
        "collection_info": null
    },
    {
        "title": "咏史诗 官渡",
        "author": "胡曾",
        "content": "本初屈指定中华，官渡相持勒虎牙。\n若使许攸财用足，山河争得属曹家。",
        "dynasty": "唐",
        "collection_info": null
    },
    {
        "title": "咏史诗 灞岸",
        "author": "胡曾",
        "content": "长安城外白云秋，萧索悲风灞水流。\n因想汉朝离乱日，仲宣从此向荆州。",
        "dynasty": "唐",
        "collection_info": null
    },
    {
        "title": "咏史诗 濡须桥",
        "author": "胡曾",
        "content": "徒向濡须欲受降，英雄才略独无双。\n天心不与金陵便，高步何由得渡江。",
        "dynasty": "唐",
        "collection_info": null
    },
    {
        "title": "咏史诗 豫州",
        "author": "胡曾",
        "content": "策马行行到豫州，祖生寂寞水空流。\n当时更有三年寿，石勒寻为关下囚。",
        "dynasty": "唐",
        "collection_info": null
    },
    {
        "title": "咏史诗 八公山",
        "author": "胡曾",
        "content": "苻坚举国出西秦，东晋危如累卵晨。\n谁料此山诸草木，尽能排难化为人。",
        "dynasty": "唐",
        "collection_info": null
    },
    {
        "title": "下第",
        "author": "胡曾",
        "content": "翰苑何时休嫁女，文昌早晚罢生儿。\n上林新桂年年发，不许平人折一枝。",
        "dynasty": "唐",
        "collection_info": null
    },
    {
        "title": "赠薛涛",
        "author": "胡曾",
        "content": "万里桥边女校书，枇杷花下闭门居。\n扫眉才子知多少，管领春风总不如。",
        "dynasty": "唐",
        "collection_info": null
    },
    {
        "title": "采莲",
        "author": "方干",
        "content": "采莲女儿避残热，隔夜相期侵早发。\n指剥春葱腕似雪，画桡轻拨蒲根月。\n兰舟迟速有输赢，先到河湾赌何物。\n纔到河湾分首去，散在花间不知处。",
        "dynasty": "唐",
        "collection_info": null
    },
    {
        "title": "寄李频",
        "author": "方干",
        "content": "众木又摇落，望君还不还。\n轩车在何处，雨雪满前山。\n思苦文星动，乡遥钓渚闲。\n明年见名姓，唯我独何颜。",
        "dynasty": "唐",
        "collection_info": null
    },
    {
        "title": "东溪别业寄吉州段郎中",
        "author": "方干",
        "content": "前山含远翠，罗列在窗中。\n尽日人不到，一尊谁与同。\n凉随莲叶雨，暑避柳条风。\n岂分长岑寂，明时有至公。",
        "dynasty": "唐",
        "collection_info": null
    },
    {
        "title": "怀州客舍",
        "author": "方干",
        "content": "误饮覃怀酒，谁知滞去程。\n朝昏太行色，坐卧沁河声。\n白道穿秦甸，严鼙似戍城。\n邻鸡莫相促，游子自晨征。",
        "dynasty": "唐",
        "collection_info": null
    },
    {
        "title": "中路寄喻凫先辈",
        "author": "方干",
        "content": "求名如未遂，白首亦难归。\n送我尊前酒，典君身上衣。\n寒芜随楚尽，落叶渡淮稀。\n莫叹干时晚，前心岂便非。",
        "dynasty": "唐",
        "collection_info": null
    },
    {
        "title": "送赵明府还北",
        "author": "方干",
        "content": "故园终不住，剑鹤在扁舟。\n尽室无余俸，还家得白头。\n钟催吴岫晓，月遶渭河流。\n曾是栖安邑，恩期异日酬。",
        "dynasty": "唐",
        "collection_info": null
    },
    {
        "title": "过朱协律故山",
        "author": "方干",
        "content": "地下无余恨，人间得盛名。\n残篇续大雅，稚子托诸生。\n度日山空暮，缘溪鹤自鸣。\n难收故交意，寒笛一声声。",
        "dynasty": "唐",
        "collection_info": null
    },
    {
        "title": "途中寄刘沆",
        "author": "方干",
        "content": "登车误相远，谈笑亦何因。\n路入潇湘树，书随巴蜀人。\n敛衣寒犯雪，倾箧病看春。\n莫负髫年志，清朝作献臣。",
        "dynasty": "唐",
        "collection_info": null
    },
    {
        "title": "送班主簿入谒荆南韦常侍",
        "author": "方干",
        "content": "束书成远去，还计莫经春。\n倒箧唯求醉，登舟自笑贫。\n波移彭蠡月，树没汉陵人。\n试吏曾趋府，旌幢自可亲。",
        "dynasty": "唐",
        "collection_info": null
    },
    {
        "title": "夏日登灵隐寺后峰",
        "author": "方干",
        "content": "绝顶无烦暑，登临三伏中。\n深萝难透日，乔木更含风。\n山迭云霞际，川倾世界东。\n那知兹夕兴，不与古人同。",
        "dynasty": "唐",
        "collection_info": null
    },
    {
        "title": "听新蝉寄张昼",
        "author": "方干",
        "content": "细声频断续，审听亦难分。\n髣髴应移处，从容却不闻。\n兰栖朝咽露，树隐暝吟云。\n莫遣乡愁起，吾怀祗是君。",
        "dynasty": "唐",
        "collection_info": null
    },
    {
        "title": "送喻坦之下第还江东",
        "author": "方干",
        "content": "文战偶未胜，无令移壮心。\n风尘辞帝里，舟檝到家林。\n过楚寒方尽，浮淮月正沈。\n持杯话来日，不听洞庭砧。",
        "dynasty": "唐",
        "collection_info": null
    },
    {
        "title": "送姚舒下第游蜀",
        "author": "方干",
        "content": "蜀路何迢递，怜君独去游。\n风烟连北虏，山水似东瓯。\n九折盘荒坂，重江遶汉州。\n临邛一壶酒，能遣长卿愁。",
        "dynasty": "唐",
        "collection_info": null
    },
    {
        "title": "旅次钱塘",
        "author": "方干",
        "content": "此地似乡国，堪为朝夕吟。\n云藏吴相庙，树引越山禽。\n潮落海人散，钟迟秋寺深。\n我来无旧识，谁见寂寥心。",
        "dynasty": "唐",
        "collection_info": null
    },
    {
        "title": "别喻凫",
        "author": "方干",
        "content": "知心似古人，岁久分弥亲。\n离别波涛阔，留连槐柳新。\n蟆陵寒贳酒，渔浦夜垂纶。\n自此星居后，音书岂厌频。",
        "dynasty": "唐",
        "collection_info": null
    },
    {
        "title": "送相里烛",
        "author": "方干",
        "content": "相逢未作期，相送定何之。\n不得长年少，那堪远别离。\n泛湖乘月早，践雪过山迟。\n永望多时立，翻如在梦思。",
        "dynasty": "唐",
        "collection_info": null
    },
    {
        "title": "君不来",
        "author": "方干",
        "content": "闲花未零落，心绪已纷纷。\n久客无人见，新禽何处闻？\n舟随一水远，路出万山分。\n夜月生愁望，孤光必照君。",
        "dynasty": "唐",
        "collection_info": null
    },
    {
        "title": "将谒商州吕郎中道出楚州留献章中丞",
        "author": "方干",
        "content": "江流盘復直，浮棹出家林。\n商洛路犹远，山阳春已深。\n青云应有望，白髮未相侵。\n才小知难荐，终劳许郭心。",
        "dynasty": "唐",
        "collection_info": null
    },
    {
        "title": "金州客舍",
        "author": "方干",
        "content": "卷箔羣峰暮，萧条未掩关。\n江流嶓[冢]雨，路入汉家山。\n落叶欹眠后，孤砧倚望间。\n此情偏耐醉，难遣酒罍闲。",
        "dynasty": "唐",
        "collection_info": null
    },
    {
        "title": "途中逢孙辂因得李频消息",
        "author": "方干",
        "content": "灞上寒仍在，柔条亦自新。\n山河虽度腊，雨雪未知春。\n正忆同袍者，堪逢共国人。\n衔杯益无语，与尔转相亲。",
        "dynasty": "唐",
        "collection_info": null
    },
    {
        "title": "送从兄郜",
        "author": "方干",
        "content": "道路本无限，又应何处逢？\n流年莫虚掷，华髪不相容。\n野渡波摇月，空城雨翳钟。\n此心随去马，迢递过千峰。",
        "dynasty": "唐",
        "collection_info": null
    },
    {
        "title": "送许温",
        "author": "方干",
        "content": "壮岁分冞切，少年心正同。\n当闻千里去，难遣一尊空。\n翳烛蒹葭雨，吹帆橘柚风。\n明年见亲族，尽集在怀中。",
        "dynasty": "唐",
        "collection_info": null
    },
    {
        "title": "镜中别业二首 一",
        "author": "方干",
        "content": "寒山压镜心，此处是家林。\n梁燕窥春醉，嵒猿学夜吟。\n云连平地起，月向白波沈。\n犹自闻钟角，栖身可在深。",
        "dynasty": "唐",
        "collection_info": null
    },
    {
        "title": "镜中别业二首 二",
        "author": "方干",
        "content": "世人如不容，吾自纵天慵。\n落叶凭风扫，香秔倩水舂。\n花朝连郭雾，雪夜隔湖钟。\n身外无能事，头宜白此峰。",
        "dynasty": "唐",
        "collection_info": null
    },
    {
        "title": "经周处士故居",
        "author": "方干",
        "content": "愁吟与独行，何事不伤情。\n久立钓鱼处，唯闻啼鸟声。\n山蔬和草嫩，海树入篱生。\n吾在兹溪上，怀君恨不平。",
        "dynasty": "唐",
        "collection_info": null
    },
    {
        "title": "赠喻凫",
        "author": "方干",
        "content": "所得非众语，众人那得知。\n纔吟五字句，又白几茎髭。\n月阁欹眠夜，霜轩正坐时。\n沈思心更苦，恐作满头丝。",
        "dynasty": "唐",
        "collection_info": null
    },
    {
        "title": "早发洞庭",
        "author": "方干",
        "content": "长天接广泽，二气共含秋。\n举目无平地，何心恋直钩。\n孤钟鸣大岸，片月落中流。\n却忆鸱夷子，当时此泛舟。",
        "dynasty": "唐",
        "collection_info": null
    },
    {
        "title": "贻钱塘县路明府",
        "author": "方干",
        "content": "志业不得力，到今犹苦吟。\n唫成五字句，用破一生心。\n世路屈声远，寒溪怨气深。\n前贤多晚达，莫怕鬓霜侵。",
        "dynasty": "唐",
        "collection_info": null
    },
    {
        "title": "湖上言事寄长城喻明府",
        "author": "方干",
        "content": "吟霜与卧云，此兴亦甘贫。\n吹箭落翠羽，垂丝牵锦鳞。\n满湖风撼月，半日雨藏春。\n却笑萦簪组，劳心字远人。",
        "dynasty": "唐",
        "collection_info": null
    },
    {
        "title": "涵碧亭",
        "author": "方干",
        "content": "高低竹杂松，积翠復留风。\n路极阴溪裏，寒生暑气中。\n闲云低覆草，片水静涵空。\n方见洋源牧，心侔造化功。",
        "dynasty": "唐",
        "collection_info": null
    },
    {
        "title": "除夜",
        "author": "方干",
        "content": "永怀难自问，此夕众愁兴。\n晓韵侵春角，寒光隔岁灯。\n心燃一寸火，泪结两行冰。\n煦育诚非远，阳和又欲昇。",
        "dynasty": "唐",
        "collection_info": null
    },
    {
        "title": "赠许牍山人",
        "author": "方干",
        "content": "才子醉更逸，一吟倾一觞。\n支颐忍有得，摇笔便成章。\n王粲实可重，祢衡争不狂。\n何时应会面，梦裏是潇湘。",
        "dynasty": "唐",
        "collection_info": null
    },
    {
        "title": "赠功成将",
        "author": "方干",
        "content": "定难在明略，何曾劳战争。\n飞书谕强寇，计日下重城。\n深雪移军夜，寒笳出塞情。\n苦心殊易老，新髪早年生。",
        "dynasty": "唐",
        "collection_info": null
    },
    {
        "title": "白艾原客",
        "author": "方干",
        "content": "原上桑柘瘦，再来还见贫。\n沧州几年隐，白髮一茎新。\n败叶平空堑，残阳满近隣。\n闲言说知己，半是学禅人。",
        "dynasty": "唐",
        "collection_info": null
    },
    {
        "title": "朔管",
        "author": "方干",
        "content": "寥寥落何处，一夜过胡天。\n送苦秋风外，吹愁白髮边。\n望乡皆下泪，久戍尽休眠。\n寂寞空沙晓，开眸片月悬。",
        "dynasty": "唐",
        "collection_info": null
    },
    {
        "title": "忆故山",
        "author": "方干",
        "content": "旧山长繫念，终日卧边亭。\n道路知已远，梦魂空再经。\n秋泉凉好引，乳鹤静宜听。\n独上高楼望，蓬身且未宁。",
        "dynasty": "唐",
        "collection_info": null
    },
    {
        "title": "冬夜泊僧舍",
        "author": "方干",
        "content": "江东寒近腊，野寺水天昏。\n无酒能消夜，随僧早闭门。\n照墻灯焰细，着瓦雨声繁。\n漂泊仍千里，清吟欲断魂。",
        "dynasty": "唐",
        "collection_info": null
    },
    {
        "title": "新秋独夜寄戴叔伦",
        "author": "方干",
        "content": "遥夜独不卧，寂寥庭户中。\n河明五陵上，月满九门东。\n万里亲朋散，故园沧海空。\n归怀正南望，此夕起秋风。",
        "dynasty": "唐",
        "collection_info": null
    },
    {
        "title": "送沛县司马丞之任",
        "author": "方干",
        "content": "举酒一相劝，逢春聊尽欢。\n羇游故交少，远别后期难。\n路上野花发，雨中青草寒。\n悠悠两都梦，小沛与长安。",
        "dynasty": "唐",
        "collection_info": null
    },
    {
        "title": "送卢评事东归",
        "author": "方干",
        "content": "万里杨柳色，出关随故人。\n轻烟覆流水，落日照行尘。\n积梦江湖阔，忆家兄弟贫。\n裴回灞亭上，不语共伤春。",
        "dynasty": "唐",
        "collection_info": null
    },
    {
        "title": "清明日送邓芮还乡",
        "author": "方干",
        "content": "钟鼓喧离室，车徒促夜装。\n晓榆新变火，轻柳暗飞霜。\n转镜看华髪，传杯话故乡。\n每嫌儿女泪，今日自沾裳。",
        "dynasty": "唐",
        "collection_info": null
    },
    {
        "title": "送崔拾遗出使江东",
        "author": "方干",
        "content": "九门思谏诤，万里采风谣。\n关外逢秋月，天涯过晚潮。\n雁飞云杳杳，木落浦萧萧。\n空怨他乡别，回舟暮寂寥。",
        "dynasty": "唐",
        "collection_info": null
    },
    {
        "title": "重阳日送洛阳李丞之任",
        "author": "方干",
        "content": "为文通绝境，从宦及良辰。\n洛下知名早，腰边结绶新。\n且倾浮菊酒，聊拂染衣尘。\n独恨沧州侣，愁来别故人。",
        "dynasty": "唐",
        "collection_info": null
    },
    {
        "title": "江州送李侍御归东洛",
        "author": "方干",
        "content": "独乘骢马去，不并旅人还。\n中外名卿贵，田园高步闲。\n暮春经楚县，新月上淮山。\n道路空瞻望，轩车不敢攀。",
        "dynasty": "唐",
        "collection_info": null
    },
    {
        "title": "送郭太祝归江东",
        "author": "方干",
        "content": "乡人去欲尽，北雁又南飞。\n京洛风尘久，江淮音信稀。\n旧山知独往，一醉莫相违。\n未得解羇旅，无劳问是非。",
        "dynasty": "唐",
        "collection_info": null
    },
    {
        "title": "送李恬及第后还贝州",
        "author": "方干",
        "content": "成名年少日，就业圣人书。\n擢桂谁相比，籝金已不如。\n东城送归客，秋日待征车。\n若到清潭畔，儒风变里闾。",
        "dynasty": "唐",
        "collection_info": null
    },
    {
        "title": "收两京后还上都兼访一二亲故",
        "author": "方干",
        "content": "离堂千里客，归骑五陵人。\n路转函关晚，烟开上苑新。\n天涯将野服，阙下见乡亲。\n问得存亡事，裁诗寄海滨。",
        "dynasty": "唐",
        "collection_info": null
    },
    {
        "title": "送汶上王明府之任",
        "author": "方干",
        "content": "何时到故乡，归去佩铜章。\n亲友移家尽，闾阎百战伤。\n背关余草木，出塞足风霜。\n遗老应相贺，知君不下堂。",
        "dynasty": "唐",
        "collection_info": null
    },
    {
        "title": "湖南使院遣情送江夏贺侍郎",
        "author": "方干",
        "content": "云雨一消散，悠悠关復河。\n俱从泛舟役，遂隔洞庭波。\n楚水去不尽，秋风今更过。\n无由得相见，却恨寄书多。",
        "dynasty": "唐",
        "collection_info": null
    },
    {
        "title": "过申州作",
        "author": "方干",
        "content": "万人曾死战，几户免刀兵。\n井邑初安堵，儿童未长成。\n凉风吹古木，野火烧残营。\n寥落千余里，山高水復清。",
        "dynasty": "唐",
        "collection_info": null
    },
    {
        "title": "汝南过访田评事",
        "author": "方干",
        "content": "移家近汉阴，不復问华簪。\n买酒宜城远，烧田梦泽深。\n暮山逢鸟入，寒水见鱼沈。\n与物皆无累，终年惬本心。",
        "dynasty": "唐",
        "collection_info": null
    },
    {
        "title": "送道上人游方",
        "author": "方干",
        "content": "律仪通外学，诗思入玄关。\n烟景随人别，风姿与物闲。\n贯花留静室，咒水度空山。\n谁识浮云意，悠悠天地间。",
        "dynasty": "唐",
        "collection_info": null
    },
    {
        "title": "送饶州王司法之任兼寄朱处士",
        "author": "方干",
        "content": "莫辞还作吏，且喜速回车。\n留醉悲残岁，含情寄远书。\n共看衰老近，转觉宦名虚。\n遥想清溪畔，幽人得自如。",
        "dynasty": "唐",
        "collection_info": null
    },
    {
        "title": "詹碏山居",
        "author": "方干",
        "content": "爱此栖心静，风尘路已赊。\n十余茎野竹，一两树山花。\n遶石开泉细，穿萝引径斜。\n无人会幽意，来往在烟霞。",
        "dynasty": "唐",
        "collection_info": null
    },
    {
        "title": "晓角",
        "author": "方干",
        "content": "画角吹残月，寒声发戍楼。\n立霜嘶马怨，攒碛泣兵愁。\n燕雁鸣云畔，胡风冷草头。\n罢闻三会后，天逈晓星流。",
        "dynasty": "唐",
        "collection_info": null
    },
    {
        "title": "冬日",
        "author": "方干",
        "content": "烧火掩关坐，穷居客访稀。\n冻云愁暮色，寒日淡斜晖。\n穿牖竹风满，遶庭云叶飞。\n已嗟周一岁，羇寓尚何依。",
        "dynasty": "唐",
        "collection_info": null
    },
    {
        "title": "残秋送友",
        "author": "方干",
        "content": "早为千里别，况復是秋残。\n木叶怨先老，江云愁暮寒。\n交情如水淡，离酒泛杯宽。\n料想还家后，休吟行路难。",
        "dynasty": "唐",
        "collection_info": null
    },
    {
        "title": "客行",
        "author": "方干",
        "content": "藕叶缀为衣，东西泣路岐。\n乡心日落后，身计酒醒时。\n触目多添感，凝情足所思。\n羁愁难尽遣，行坐一低眉。",
        "dynasty": "唐",
        "collection_info": null
    },
    {
        "title": "秋夜",
        "author": "方干",
        "content": "度鸿惊睡醒，欹枕已三更。\n梦破寂寥思，灯残零落明。\n空窗闲月色，幽壁静虫声。\n况是离乡久，依然无限情。",
        "dynasty": "唐",
        "collection_info": null
    },
    {
        "title": "新月",
        "author": "方干",
        "content": "入夜天西见，蛾[眉]冷素光。\n潭鱼惊钓落，云雁怯弓张。\n隐隐临珠箔，微微上粉墻。\n更怜三五夕，仙桂满轮芳。",
        "dynasty": "唐",
        "collection_info": null
    },
    {
        "title": "滁上怀周贺",
        "author": "方干",
        "content": "就枕忽不寐，孤怀兴叹初。\n南谯收旧历，上苑绝来书。\n暝雪细声积，晨钟寒韵疎。\n侯门昔弹铗，曾共食江鱼。",
        "dynasty": "唐",
        "collection_info": null
    },
    {
        "title": "寄石湓清越上人",
        "author": "方干",
        "content": "寺处唯高僻，云生石枕前。\n静吟因得句，独夜不妨禅。\n窗接停猨树，岩飞浴鹤泉。\n相思有书札，俱倩猎人传。",
        "dynasty": "唐",
        "collection_info": null
    },
    {
        "title": "陈式水墨山水",
        "author": "方干",
        "content": "造化有功力，平分归笔端。\n溪如冰后听，山似烧来看。\n立意雪髯出，支颐烟汗干。\n世间从尔后，应觉致名难。",
        "dynasty": "唐",
        "collection_info": null
    },
    {
        "title": "陈秀才亭际木兰",
        "author": "方干",
        "content": "昔见初栽日，今逢成树时。\n存思心更感，遶看步还迟。\n蝶舞摇风蘂，莺啼含露枝。\n裴回不忍去，应与醉相宜。",
        "dynasty": "唐",
        "collection_info": null
    },
    {
        "title": "赠镜公",
        "author": "方干",
        "content": "幽独度遥夜，夜清神更闲。\n高风吹越树，细露湿湖山。\n月皎微吟后，钟鸣不寐间。\n如教累簪组，此兴岂相关。",
        "dynasty": "唐",
        "collection_info": null
    },
    {
        "title": "登雪窦僧家",
        "author": "方干",
        "content": "登寺寻盘道，人烟远更微。\n石窗秋见海，山霭暮侵衣。\n众木随僧老，高泉尽日飞。\n谁能厌轩冕，来此便忘机。",
        "dynasty": "唐",
        "collection_info": null
    },
    {
        "title": "途中逢进士许巢",
        "author": "方干",
        "content": "声望去已远，门人无不知。\n义行相识处，贫过少年时。\n妨寐夜吟苦，爱闲身达迟。\n难求似君者，我去更逢谁。",
        "dynasty": "唐",
        "collection_info": null
    },
    {
        "title": "赠玛瑙山禅者",
        "author": "方干",
        "content": "芿草不停兽，因师山更灵。\n村林朝乞食，风雨夜开扃。\n井味兼松粉，云根着净瓶。\n尘劳如醉梦，对此暂能醒。",
        "dynasty": "唐",
        "collection_info": null
    },
    {
        "title": "詶故人陈乂都",
        "author": "方干",
        "content": "远别那无梦，重游自有期。\n半年乡信到，两地赤心知。\n坐久吟移调，更长砚结凘。\n文人才力薄，终怕阿戎欺。",
        "dynasty": "唐",
        "collection_info": null
    },
    {
        "title": "闰春",
        "author": "方干",
        "content": "幂幂復苍苍，微和傍早阳。\n前春寒已尽，待闰日犹长。\n柳变虽因雨，花迟岂为霜。\n自兹延圣历，谁不驻年光。",
        "dynasty": "唐",
        "collection_info": null
    },
    {
        "title": "方着作画竹",
        "author": "方干",
        "content": "迭叶与高节，俱从毫末生。\n流传千古誉，研炼十年情。\n向月本无影，临风疑有声。\n吾家钓台畔，似此两三茎。",
        "dynasty": "唐",
        "collection_info": null
    },
    {
        "title": "题友人山花",
        "author": "方干",
        "content": "平明方发尽，为待好风吹。\n不见移来日，先愁落去时。\n浓香熏迭叶，繁朵压卑枝。\n坐看皆终夕，游蜂似有期。",
        "dynasty": "唐",
        "collection_info": null
    },
    {
        "title": "赠诗僧怀静",
        "author": "方干",
        "content": "几生余习在，时復作微吟。\n坐夏莓苔合，行禅桧柏深。\n入山成白首，学道是初心。\n心地不移变，徒云寒暑侵。",
        "dynasty": "唐",
        "collection_info": null
    },
    {
        "title": "赠许牍秀才",
        "author": "方干",
        "content": "理论与妙用，皆从人外来。\n山河澄正气，雪月助宏才。\n傲世寄渔艇，藏名归酒杯。\n升沈在方寸，即恐起风雷。",
        "dynasty": "唐",
        "collection_info": null
    },
    {
        "title": "送于丹",
        "author": "方干",
        "content": "至业是至宝，莫过心自知。\n时情如甚畅，天道即无私。\n入洛霜霰苦，离家兰菊衰。\n焚舟不回顾，薄暮又何之。",
        "dynasty": "唐",
        "collection_info": null
    },
    {
        "title": "送人游日本国",
        "author": "方干",
        "content": "沧茫大荒外，风教即难知。\n连夜扬帆去，经年到岸迟。\n波涛含左界，星斗定东维。\n或有归风便，当为相见期。",
        "dynasty": "唐",
        "collection_info": null
    },
    {
        "title": "东溪言事寄于丹",
        "author": "方干",
        "content": "日月昼夜转，年光难驻留。\n轩窗才过雨，枕簟即知秋。\n草际鸟行出，溪中虹影收。\n唯君壮心在，应笑卧沧洲。",
        "dynasty": "唐",
        "collection_info": null
    },
    {
        "title": "暮发七里滩夜泊严光台下",
        "author": "方干",
        "content": "一瞬即七里，箭驰犹是难。\n樯边走岚翠，枕底失风湍。\n但讶猨鸟定，不知霜月寒。\n前贤竟何益，此地误垂竿。",
        "dynasty": "唐",
        "collection_info": null
    },
    {
        "title": "处州洞溪",
        "author": "方干",
        "content": "气象四时清，无人画得成。\n众山寒迭翠，两派绿分声。\n坐月何曾夜，听松不似晴。\n混元融结后，便有此溪名。",
        "dynasty": "唐",
        "collection_info": null
    },
    {
        "title": "称心寺中岛",
        "author": "方干",
        "content": "水木深不极，似将星汉连。\n中州唯此地，上界别无天。\n雪折停猨树，花藏浴鹤泉。\n师为终老意，日日復年年。",
        "dynasty": "唐",
        "collection_info": null
    },
    {
        "title": "岁晚苦寒",
        "author": "方干",
        "content": "地气寒不畅，严风无定时。\n挑灯青烬少，呵笔尺书迟。\n白兔没已久，晨鸡僵未知。\n竚看开圣历，喧煦立为期。",
        "dynasty": "唐",
        "collection_info": null
    },
    {
        "title": "杜鹃花",
        "author": "方干",
        "content": "未问移栽日，先愁落地时。\n疎中从间叶，密处莫烧枝。\n郢客教谁探，胡蜂是自知。\n周回两三步，常有醉乡期。",
        "dynasty": "唐",
        "collection_info": null
    },
    {
        "title": "山中",
        "author": "方干",
        "content": "散拙亦自遂，麤将猨鸟同。\n飞泉高泻月，独树逈含风。\n果落盘盂上，云生箧笥中。\n未甘明圣日，终作钓渔翁。",
        "dynasty": "唐",
        "collection_info": null
    },
    {
        "title": "路支使小池",
        "author": "方干",
        "content": "儿童戏穿凿，咫尺见津涯。\n藓岸和纤草，松泉溅浅沙。\n光含半床月，影入一枝花。\n到此无醒日，当时有习家。",
        "dynasty": "唐",
        "collection_info": null
    },
    {
        "title": "清源标公",
        "author": "方干",
        "content": "师为众人重，始得众人师。\n年到白头日，行如新戒时。\n缾添放鱼涧，窗逈褭猿枝。\n此地堪终老，迷痴自不知。",
        "dynasty": "唐",
        "collection_info": null
    },
    {
        "title": "题雪窦禅师壁",
        "author": "方干",
        "content": "飞泉溅禅石，缾注亦生苔。\n海上山不浅，天边人自来。\n长年随桧柏，独夜任风雷。\n猎者闻疎磬，知师入定迴。",
        "dynasty": "唐",
        "collection_info": null
    },
    {
        "title": "重寄金山寺僧",
        "author": "方干",
        "content": "风涛匝山寺，磬韵达渔船。\n此处别师久，远怀无信传。\n月华妨静烛，鸟语答幽禅。\n已见如如理，灰心应不然。",
        "dynasty": "唐",
        "collection_info": null
    },
    {
        "title": "哭胡珪",
        "author": "方干",
        "content": "才高登上第，孝极殁庐茔。\n一命何无定，片言徒有声。\n故园花自发，新冢月初明。\n寂寞重泉裏，岂知春物荣。",
        "dynasty": "唐",
        "collection_info": null
    },
    {
        "title": "与清溪赵明府",
        "author": "方干",
        "content": "清规暂趋府，独立与谁亲。\n遂性无非酒，求闲却爱贫。\n林泉应入梦，印绶莫留人。\n王事闻多暇，吟来几首新。",
        "dynasty": "唐",
        "collection_info": null
    },
    {
        "title": "送剡县陈永秩满归越",
        "author": "方干",
        "content": "俸禄三年后，程途一月间。\n舟中非客路，镜裏是家山。\n密雪霑行袂，离杯变别颜。\n古人唯贺满，今挈解由还。",
        "dynasty": "唐",
        "collection_info": null
    },
    {
        "title": "示乡叟",
        "author": "方干",
        "content": "暮齿甘衰谢，逢人惜别离。\n青山前代业，老树此身移。\n买药将衣尽，寻方见字迟。\n如何镊残鬓，览镜变成丝。",
        "dynasty": "唐",
        "collection_info": null
    },
    {
        "title": "游竹林寺",
        "author": "方干",
        "content": "得路到深寺，幽虚曾识名。\n藓浓阴砌古，烟起暮香生。\n曙月落松翠，石泉流梵声。\n闻僧说真理，烦恼自然轻。",
        "dynasty": "唐",
        "collection_info": null
    },
    {
        "title": "陆处士别业",
        "author": "方干",
        "content": "问道远相访，无人觉路长。\n夜深回钓檝，月影出书林。\n蝉噪蓼花发，禽来山果香。\n多时欲归去，西望又斜阳。",
        "dynasty": "唐",
        "collection_info": null
    },
    {
        "title": "赠中岳僧",
        "author": "方干",
        "content": "坐来藂木大，谁见入嵒年。\n多病长留药，无忧亦是禅。\n搘床移片石，舂粟引高泉。\n尽愿求心法，逢谁即拟传。",
        "dynasty": "唐",
        "collection_info": null
    },
    {
        "title": "寄普州贾司仓岛",
        "author": "方干",
        "content": "乱山重復迭，何路访先生。\n岂料多才者，空垂不世名闲曹犹得醉，薄俸亦胜耕。\n莫问吟诗石，年年芳草平。",
        "dynasty": "唐",
        "collection_info": null
    },
    {
        "title": "送镜空上人游江南",
        "author": "方干",
        "content": "去住如云鹤，飘然不可留。\n何山逢后夏，一食在孤舟。\n细雨莲塘晚，疎蝉橘岸秋。\n应怀旧溪月，夜过石窗流。",
        "dynasty": "唐",
        "collection_info": null
    },
    {
        "title": "新正",
        "author": "方干",
        "content": "筚门惆怅内，时节暗来频。\n每见新正雪，长思故国春。\n云西斜去雁，江上未归人。\n又一年为客，何媒得到秦。",
        "dynasty": "唐",
        "collection_info": null
    },
    {
        "title": "夜听步虚",
        "author": "方干",
        "content": "寂寂永宫裏，天师朝礼声。\n步虚闻一曲，浑欲到三清。\n瑞草秋风起，仙阶夜月明。\n多年远尘意，此地欲铺平。",
        "dynasty": "唐",
        "collection_info": null
    },
    {
        "title": "题碧溪山禅老",
        "author": "方干",
        "content": "师步有云随，师情唯鹤知。\n萝迷收{艹/朮}路，雪隔出溪时。\n竹狖窥沙井，岩禽停桧枝。\n由来傲卿相，卧稳答书迟。",
        "dynasty": "唐",
        "collection_info": null
    },
    {
        "title": "寒食宿先天寺无可上人房",
        "author": "方干",
        "content": "双扉桧下开，寄宿石房苔。\n幡北灯花动，城西雪霰来。\n收棊想云梦，罢茗议天台。\n同忆前年腊，师初白阁回。",
        "dynasty": "唐",
        "collection_info": null
    },
    {
        "title": "中秋月",
        "author": "方干",
        "content": "凉霄烟霭外，三五玉蟾秋。\n列野星辰正，当空鬼魅愁。\n泉澄寒魄莹，露滴冷光浮。\n未折青青桂，吟看不忍休。",
        "dynasty": "唐",
        "collection_info": null
    },
    {
        "title": "暮冬书怀呈友人",
        "author": "方干",
        "content": "空为梁甫吟，谁竟是知音。\n风雪生寒夜，乡园来旧心。\n沧江孤棹逈，白阁一钟深。\n君子久忘我，此怀甘自沈。",
        "dynasty": "唐",
        "collection_info": null
    },
    {
        "title": "赠江南僧",
        "author": "方干",
        "content": "忘机室亦空，禅与沃州同。\n唯有半庭竹，能生竟日风。\n思山海月上，出定印香终。\n继后传衣者，还须立雪中。",
        "dynasty": "唐",
        "collection_info": null
    },
    {
        "title": "柳",
        "author": "方干",
        "content": "摇曳惹风吹，临堤软胜丝。\n态浓谁为识，力弱自难持。\n学舞枝翻袖，呈妆叶展眉。\n如何一攀折，怀友又题诗。",
        "dynasty": "唐",
        "collection_info": null
    },
    {
        "title": "送姚合员外赴金州",
        "author": "方干",
        "content": "受诏从华省，开旗发帝州。\n野烟新驿曙，残照古山秋。\n树势连巴没，江声入楚流。\n唯应化行后，吟句上闲楼。",
        "dynasty": "唐",
        "collection_info": null
    },
    {
        "title": "送江阴霍明府之任",
        "author": "方干",
        "content": "遥遥去舸新，浸郭苇兼苹。\n树列巢滩鹤，乡多钓浦人。\n虹分阳羡雨，浪隔广陵春。\n知竟三年秩，琴书外是贫。",
        "dynasty": "唐",
        "collection_info": null
    },
    {
        "title": "送友及第归淛东",
        "author": "方干",
        "content": "南行无俗侣，秋雁与寒云。\n野趣自多惬，乡名人共闻。\n吴山中路断，淛水半江分。\n此地登临惯，摅情一送君。",
        "dynasty": "唐",
        "collection_info": null
    },
    {
        "title": "山中即事",
        "author": "方干",
        "content": "趍世非身事，山中适性情。\n野花多异色，幽鸟少凡声。\n树影搜凉卧，苔光破碧行。\n闲寻采药处，仙路渐分明。",
        "dynasty": "唐",
        "collection_info": null
    },
    {
        "title": "过黄州作",
        "author": "方干",
        "content": "弭节齐安郡，孤城百战残。\n傍村林有虎，带郭县无官。\n暮角梅花怨，清江桂影寒。\n黍离缘底事，撩我起长叹。",
        "dynasty": "唐",
        "collection_info": null
    },
    {
        "title": "元日",
        "author": "方干",
        "content": "晨鸡两遍报更阑，刁斗无声晓漏干。\n暖日映山调正气，东风入树舞残寒。\n轩车欲识人间感，献岁须来帝里看。\n纔酌屠苏定年齿，坐中惟笑鬓毛斑。",
        "dynasty": "唐",
        "collection_info": null
    },
    {
        "title": "别从兄郜",
        "author": "方干",
        "content": "展翅开帆秪待风，吹嘘成事古今同。\n已呼断雁归行裏，全胜枯鳞在辙中。\n若许死前恩少报，终期言下命潜通。\n临岐再拜无余事，愿取文章达圣聪。",
        "dynasty": "唐",
        "collection_info": null
    },
    {
        "title": "寄江陵王少府",
        "author": "方干",
        "content": "分手频曾变寒暑，迢迢远意各何如。\n波涛一阻两乡梦，岁月无过双鲤鱼。\n吟处落花藏笔砚，睡时斜雨湿图书。\n此来俗辈皆疎我，唯有故人心不疎。",
        "dynasty": "唐",
        "collection_info": null
    },
    {
        "title": "题睦州乌龙山禅居",
        "author": "方干",
        "content": "曙后月华犹冷湿，自知坐卧逼天宫。\n晨鸡未暇鸣山底，早日先来照屋东。\n人世驱驰方丈内，海波摇动一杯中。\n伴师长住应难住，归去仍须入俗笼。",
        "dynasty": "唐",
        "collection_info": null
    },
    {
        "title": "寄杭州于郎中",
        "author": "方干",
        "content": "虽云圣代识贤明，自是山河应数生。\n大雅篇章无弟子，高门世业有公卿。\n入楼早月中秋色，遶郭寒潮半夜声。\n白屋青云至悬阔，愚儒肝胆若为倾。",
        "dynasty": "唐",
        "collection_info": null
    },
    {
        "title": "寄灵武胡常侍",
        "author": "方干",
        "content": "青云直上路初通，已在明君倚注中。\n欲遣为霖安九有，先令作相赞东宫。\n自从忠谠承天睠，更用文篇续国风。\n最是何人感恩德，谢敷星下钓渔翁。",
        "dynasty": "唐",
        "collection_info": null
    },
    {
        "title": "上张舍人",
        "author": "方干",
        "content": "海内芳声谁可并，承家三代相门深。\n剖符已副东人望，援笔曾传圣主心。\n此地清廉惟饮水，四方焦热待为霖。\n他年莫学鸱夷子，远泛扁舟用铸金。",
        "dynasty": "唐",
        "collection_info": null
    },
    {
        "title": "题慈溪张丞壁",
        "author": "方干",
        "content": "因君贰邑蓝溪上，遣我维舟红叶时。\n共向乡中非半面，俱惊鬓裏有新丝。\n竚看孤洁成三考，应笑愚疎舍一枝。\n貌似故人心尚喜，相逢况是旧相知。",
        "dynasty": "唐",
        "collection_info": null
    },
    {
        "title": "赠邻居袁明府",
        "author": "方干",
        "content": "隔竹每呼皆得应，二心亲熟更如何。\n文章锻炼犹相似，年齿参差不校多。\n雨后卷帘看越岭，更深欹枕听湖波。\n朝昏幸得同醒醉，遮莫光阴自下坡。",
        "dynasty": "唐",
        "collection_info": null
    },
    {
        "title": "孙氏林亭",
        "author": "方干",
        "content": "池亭纔有二三亩，风景胜于千万家。\n瑟瑟林排全巷竹，猩猩血染半园花。\n并床欹枕逢春尽，援笔持杯到日斜。\n丱角相知成白首，而今欢笑莫咨嗟。",
        "dynasty": "唐",
        "collection_info": null
    },
    {
        "title": "漳州阳亭言事寄于使君",
        "author": "方干",
        "content": "谢守登城对远峰，金英泛泛满金钟。\n楼头风景八九月，床下水云千万重。\n红斾朝昏虽许近，清才今古定难逢。\n鲤鱼纵是凡鳞鬣，得在膺门合作龙。",
        "dynasty": "唐",
        "collection_info": null
    },
    {
        "title": "别胡中丞",
        "author": "方干",
        "content": "二年朝夜见双旌，心魄知恩梦亦惊。\n幽贱麤能分菽麦，从容岂合遇公卿。\n吹嘘若自毫端出，羽翼应从肉上生。\n却恨此身唯一死，空将一死报犹轻。",
        "dynasty": "唐",
        "collection_info": null
    },
    {
        "title": "游张公洞寄陶校书",
        "author": "方干",
        "content": "步步势穿江底去，此中危滑转身难。\n下蒸阴气松萝湿，外制温风杖屦寒。\n数里烟云方觉异，前程世界更应宽。\n由来委曲寻仙路，不似先生换骨丹。",
        "dynasty": "唐",
        "collection_info": null
    },
    {
        "title": "题睦州郡中千峰榭",
        "author": "方干",
        "content": "岂知平地似天台，朱户深沈别径开。\n曳响露蝉穿树去，斜行沙鸟向池来。\n窗中早月当琴榻，墻上秋山入酒杯。\n何事此中如世外，应缘羊祜是仙才。",
        "dynasty": "唐",
        "collection_info": null
    },
    {
        "title": "登新城县楼赠蔡明府",
        "author": "方干",
        "content": "杨震东来是宦游，政成登此自消忧。\n草中白道穿村去，树裏清溪照郭流。\n纵目四山宜永日，开襟五月似高秋。\n不知县籍添新户，但见川原桑柘稠。",
        "dynasty": "唐",
        "collection_info": null
    },
    {
        "title": "和于中丞登扶风亭",
        "author": "方干",
        "content": "避石攀萝去不迷，行时举步似丹梯。\n东轩海日已先照，下界晨鸡犹未啼。\n郭裏云山全占寺，村前竹树半藏溪。\n谢公吟望多来此，此地应将岘首齐。",
        "dynasty": "唐",
        "collection_info": null
    },
    {
        "title": "赠信州高员外",
        "author": "方干",
        "content": "溪势盘回绕郡流，饶阳春色满溪楼。\n岂唯啼鸟催人醉，更有繁花笑客愁。\n蹇拙命中迷直道，仁慈风裏驻扁舟。\n膺门若感深恩去，终杀微躯未足酬。",
        "dynasty": "唐",
        "collection_info": null
    },
    {
        "title": "漳州于使君罢郡如之任漳南去上国二十四州使君无非亲故",
        "author": "方干",
        "content": "漳南罢郡如之任，二十四州相次迎。\n泊岸旗幡邮吏拜，连山风雨探人行。\n月中倚棹吟渔浦，花底垂鞭醉凤城。",
        "dynasty": "唐",
        "collection_info": null
    },
    {
        "title": "送弟子伍秀才赴举",
        "author": "方干",
        "content": "天遣相门延积庆，今同太庙荐嘉宾。\n柳条此日同谁折，桂树明年为尔春。\n倚棹寒吟渔浦月，垂鞭醉入凤城尘。\n由来不要文章得，要且文章出众人。",
        "dynasty": "唐",
        "collection_info": null
    },
    {
        "title": "贻高谠",
        "author": "方干",
        "content": "都缘相府有宗兄，却恐妨君正路行。\n石上长松自森秀，雪中孤玉更凝明。\n西陵晓月中秋色，北固军鼙半夜声。\n幸有清才与洪笔，何愁高节不公卿。",
        "dynasty": "唐",
        "collection_info": null
    },
    {
        "title": "题长洲陈明府小亭",
        "author": "方干",
        "content": "坐看孤峭却劳神，还是微吟到日曛。\n松鹤认名呼得下，沙蝉飞处听犹闻。\n夜阑亦似深山月，雨后唯关满屋云。\n便此逍遥应不易，朱衣红斾未容君。",
        "dynasty": "唐",
        "collection_info": null
    },
    {
        "title": "送朱二十赴涟水",
        "author": "方干",
        "content": "到县却应嫌水阔，离家终是见山疎。\n笙歌不驻难辞酒，舟檝将行负担书。\n为政必能安楚老，向公犹可钓淮鱼。\n鸾凰取便多如此，掠地斜飞上太虚。",
        "dynasty": "唐",
        "collection_info": null
    },
    {
        "title": "德政上睦州胡中丞",
        "author": "方干",
        "content": "上德由来合动天，旌旗到日是丰年。\n羣书已熟无人似，五字研成举世传。\n莫道政声同宇宙，须知紫气满山川。\n岂唯里巷皆苏息，犹有恩波及钓船。",
        "dynasty": "唐",
        "collection_info": null
    },
    {
        "title": "袁明府以家醖寄余余以山梅答赠非唯四韵兼亦双关",
        "author": "方干",
        "content": "封匏寄酒提携远，织笼盛梅答赠迟。\n九度搅和谁用法，四边窥摘自攀枝。\n罇罍泛蚁堪尝日，童稚驱禽欲熟时。\n毕卓醉狂潘氏少，倾来掷去恰相宜。",
        "dynasty": "唐",
        "collection_info": null
    },
    {
        "title": "上杭州姚郎中",
        "author": "方干",
        "content": "能除疾瘼似良医，一郡乡风当日移。\n身贵久离行药伴，才高独作后人师。\n春游下马皆成醼，吏散看山即有诗。\n借问公方与文道，而今中夏更传谁。",
        "dynasty": "唐",
        "collection_info": null
    },
    {
        "title": "送叶秀才赴举兼呈吕少监",
        "author": "方干",
        "content": "君辞旧里一年期，艺至心身亦自知。\n尊尽离人看北斗，月寒惊鹊绕南枝。\n书迴册市砧应绝，棹出村潭菊未衰。\n与尔相逢终不远，昨闻秘监在台墀。",
        "dynasty": "唐",
        "collection_info": null
    },
    {
        "title": "自缙云赴郡溪流百里轻棹一发曾不崇朝叙事四韵寄献段郎中",
        "author": "方干",
        "content": "激箭溪湍势莫凭，飘然一叶若为乘。\n仰瞻青壁开天罅，斗转寒湾避石棱。\n巢鸟夜惊离岛树，啼猿昼怯下岩藤。\n此中明日寻知己，恐似龙门不易登。",
        "dynasty": "唐",
        "collection_info": null
    },
    {
        "title": "胡中丞早梅",
        "author": "方干",
        "content": "不独闲花不共时，一株寒艳尚参差。\n凌晨未喷含霜朵，应候先开亚水枝。\n芬郁合将兰并茂，凝明应与雪相宜。\n谢公吟赏愁飘落，可得更拈长笛吹。",
        "dynasty": "唐",
        "collection_info": null
    },
    {
        "title": "牡丹",
        "author": "方干",
        "content": "借问庭芳早晚栽，座中疑展画屏开。\n花分浅浅臙脂脸，叶堕殷殷腻粉腮。\n红砌不须夸芍药，白苹何用逞重台。\n慇懃为报看花客，莫学游蜂日日来。",
        "dynasty": "唐",
        "collection_info": null
    },
    {
        "title": "观项信水墨",
        "author": "方干",
        "content": "险峭虽从笔下成，精能皆自意中生。\n倚云孤桧知无朽，挂壁高泉似有声。\n转扇惊波连岸动，迴灯落日向山明。\n小年师祖过今祖，异域应传项信名。",
        "dynasty": "唐",
        "collection_info": null
    },
    {
        "title": "书桃花坞周处士壁",
        "author": "方干",
        "content": "醉吟雪月思深苦，思苦神劳华髪生。\n自学古贤修静节，唯应野鹤识高情。\n细泉出石飞难尽，孤烛和云湿不明。\n何事懒于嵇叔夜，更无书札答公卿。",
        "dynasty": "唐",
        "collection_info": null
    },
    {
        "title": "题桐庐谢逸人江居",
        "author": "方干",
        "content": "少小高眠无一事，五侯勋盛欲如何。\n湖边倚仗寒吟苦，石上横琴夜醉多。\n鸟自树梢随果落，人从窗外卸帆过。\n由来朝市为真隐，可要栖身向薜萝。",
        "dynasty": "唐",
        "collection_info": null
    },
    {
        "title": "叙雪寄喻凫",
        "author": "方干",
        "content": "密片无声急復迟，纷纷犹胜落花时。\n从容不觉藏苔径，宛转偏宜傍柳丝。\n透室虚明非月照，满空迴散是风吹。\n高人坐卧才方逸，援笔应成六出词。",
        "dynasty": "唐",
        "collection_info": null
    },
    {
        "title": "又叙雪寄喻凫",
        "author": "方干",
        "content": "密片繁声旋不销，萦风杂霰转飘飖。\n澄江莫蔽长流色，衰柳难黏自动条。\n湿气添寒酤酒夜，素花迎曙卷帘朝。\n此时明径无行迹，唯望徽之问寂寥。",
        "dynasty": "唐",
        "collection_info": null
    },
    {
        "title": "哭秘书姚少监",
        "author": "方干",
        "content": "寒空此夜落文星，星落文留万古名。\n入室几人成弟子，为儒是处哭先生。\n家无谏草逢明代，国有遗篇续正声。\n晓向平原陈葬礼，悲风吹雨湿铭旌。",
        "dynasty": "唐",
        "collection_info": null
    },
    {
        "title": "送人宰永泰",
        "author": "方干",
        "content": "北人虽泛南流水，称意南行莫恨赊。\n道路先经毛竹岭，风烟渐近刺桐花。\n舟停渔浦犹为客，县入樵溪似到家。\n下马政声王事少，应容闲吏日高衙。",
        "dynasty": "唐",
        "collection_info": null
    },
    {
        "title": "旅次洋州寓居郝氏林亭",
        "author": "方干",
        "content": "举目纵然非我有，思量似在故山时。\n鹤盘远势投孤屿，蝉曳残声过别枝。\n凉月照窗欹枕倦，澄泉遶石泛觞迟。\n青云未得平行去，梦到江南身旅羇。",
        "dynasty": "唐",
        "collection_info": null
    },
    {
        "title": "茅山赠洪拾遗",
        "author": "方干",
        "content": "圣代谏臣停谏舌，求归故里傲云霞。\n溪头讲树缆渔艇，箧裏朝衣输酒家。\n但爱身闲辞禄俸，那嫌岁计在桑麻。\n我来幸与诸生异，问答时容近绛纱。",
        "dynasty": "唐",
        "collection_info": null
    },
    {
        "title": "睦州吕郎中郡中环溪亭",
        "author": "方干",
        "content": "为是仙才登望处，风光便似武陵春。\n闲花半落犹迷蝶，白鸟双飞不避人。\n树影兴余侵枕簟，荷香坐久着衣巾。\n暂来此地非多日，明主那容借寇恂。",
        "dynasty": "唐",
        "collection_info": null
    },
    {
        "title": "赠华阴隐者",
        "author": "方干",
        "content": "少微夜夜当仙掌，更有何人在此居。\n花月旧应看浴鹤，松萝本自伴删书。\n素琴醉去经宵枕，衰髪寒来向日梳。\n故国多年归未遂，因逢此地忆君庐。",
        "dynasty": "唐",
        "collection_info": null
    },
    {
        "title": "上杭州杜中丞",
        "author": "方干",
        "content": "昔用雄才登上第，今将重德合明君。\n苦心多为安民术，援笔皆成出世文。\n寒角细吹孤峤月，秋涛横卷半江云。\n掠天逸势应非久，一鹗那栖众鸟羣。",
        "dynasty": "唐",
        "collection_info": null
    },
    {
        "title": "赠处州段郎中",
        "author": "方干",
        "content": "幸见仙才领郡初，郡城孤峭似仙居。\n杉萝色裏游亭榭，瀑布声中阅簿书。\n德重自将天子合，情高元与世人疎。\n寒潭是处清连底，宾席何心望食鱼。",
        "dynasty": "唐",
        "collection_info": null
    },
    {
        "title": "书法华寺上方禅壁",
        "author": "方干",
        "content": "砌下松巅有鹤栖，孤猿亦在鹤边啼。\n卧闻雷雨归岩早，坐见星辰去地低。\n一径穿缘应就郭，千花掩映似无溪。\n是非生死多忧恼，此日蒙师为破迷。",
        "dynasty": "唐",
        "collection_info": null
    },
    {
        "title": "书吴道隐林亭",
        "author": "方干",
        "content": "藓榭莎亭萝篠阴，依稀气象似山林。\n橘枝亚路黄苞重，井脉牵湖碧甃深。\n稚子遮门留熟客，惊蝉入座避游禽。\n四邻不见孤高处，翻笑腾腾只醉吟。",
        "dynasty": "唐",
        "collection_info": null
    },
    {
        "title": "陪王大夫泛湖",
        "author": "方干",
        "content": "去去凌晨迴见星，木兰舟稳画桡轻。\n白波潭上鱼龙气，红树林中鸡犬声。\n蜜炬烧残银汉昃，羽觞飞急玉山倾。\n此时检点诸名士，却是渔翁无姓名。",
        "dynasty": "唐",
        "collection_info": null
    },
    {
        "title": "赠会稽张少府",
        "author": "方干",
        "content": "高节何曾似任官，药苗香洁备常餐。\n一分酒户添犹得，五字诗名隐即难。\n笑我无媒生鹤髪，知君有意忆渔竿。\n明年莫便还家去，镜裏云山且共看。",
        "dynasty": "唐",
        "collection_info": null
    },
    {
        "title": "送郑台处士归绛岩",
        "author": "方干",
        "content": "荣启先生挟琴去，厌寻灵胜忆岩栖。\n白猿垂树窗边月，红鲤惊钩竹外溪。\n惯采药苗供野馔，曾书蕉叶寄新题。\n古贤犹怆河梁别，未可怱怱便解携。",
        "dynasty": "唐",
        "collection_info": null
    },
    {
        "title": "因话天台胜异仍送罗道士",
        "author": "方干",
        "content": "积翠千层一径开，遥盘山腹到琼台。\n藕花飘落前岩去，桂子流从别洞来。\n石上丛林碍星斗，窗边瀑布走风雷。\n纵云孤鹤无留滞，定恐烟萝不放迴。",
        "dynasty": "唐",
        "collection_info": null
    },
    {
        "title": "哭喻凫先辈",
        "author": "方干",
        "content": "日夜役神多损寿，先生下世未中年。\n撰碑纵託登龙伴，营奠应支卖鹤钱。\n孤壠阴风吹细草，空窗湿气渍残篇。\n人间别更无冤事，到此谁能与问天。",
        "dynasty": "唐",
        "collection_info": null
    },
    {
        "title": "湖北有茅斋湖西有松岛轻棹往返颇谐素心因成四韵",
        "author": "方干",
        "content": "湖北湖西往復还，朝昏只处自由间。\n暑天移榻就深竹，月夜乘舟归浅山。\n遶砌紫鳞欹枕钓，垂檐野果隔窗攀。\n古贤暮齿方如此，多笑愚儒鬓未斑。",
        "dynasty": "唐",
        "collection_info": null
    },
    {
        "title": "鑑湖西岛言事",
        "author": "方干",
        "content": "慵拙幸便荒僻地，纵听猨鸟亦何愁。\n偶斟药酒欺梅雨，却着寒衣过麦秋。\n岁计有时添橡实，生涯一半在渔舟。\n世人若便无知己，应向此溪成白头。",
        "dynasty": "唐",
        "collection_info": null
    },
    {
        "title": "山中言事",
        "author": "方干",
        "content": "欹枕亦吟行亦醉，卧吟行醉更何营。\n贫来犹有故琴在，老去不过新髪生。\n山鸟踏枝红果落，家童引钓白鱼惊。\n潜夫自有孤云侣，可要王侯知姓名。",
        "dynasty": "唐",
        "collection_info": null
    },
    {
        "title": "赠萧山彭少府",
        "author": "方干",
        "content": "作尉孜孜更寒苦，操心至癖不为清。\n虽将剑鹤支残债，犹有歌篇取盛名。\n尽拟勤求为弟子，皆将疑义问先生。\n与君相识因儒术，岁月弥多别有情。",
        "dynasty": "唐",
        "collection_info": null
    },
    {
        "title": "赠式上人",
        "author": "方干",
        "content": "纵居鼙角喧阗处，亦共云溪邃僻同。\n万虑全离方寸内，一生多在五言中。\n芰荷叶上难停雨，松桧枝间自有风。\n莫笑旅人终日醉，吾将大醉与禅通。",
        "dynasty": "唐",
        "collection_info": null
    },
    {
        "title": "赠钱塘湖上唐处士",
        "author": "方干",
        "content": "我爱君家似洞庭，衝湾泼岸夜波声。\n蟾蜍影裏清吟苦，舴艋舟中白髮生。\n常共酒杯为侣伴，復闻纱帽见公卿。\n莫言举世无知己，自有孤云识此情。",
        "dynasty": "唐",
        "collection_info": null
    },
    {
        "title": "山中言事",
        "author": "方干",
        "content": "日与村家事渐同，烧松啜茗学邻翁。\n池塘月撼芙蕖浪，窗户凉生薜荔风。\n书幌昼昏岚气裏，巢枝俯折雪声中。\n山阴钓叟无知己，窥镜挦多鬓欲空。",
        "dynasty": "唐",
        "collection_info": null
    },
    {
        "title": "题陶详校书阳羡隐居",
        "author": "方干",
        "content": "芸香署裏从容步，阳羡山中啸傲情。\n竿底紫鳞输钓伴，花边白犬吠流莺。\n长潭五月含冰气，孤桧中宵学雨声。\n便泛扁舟应未得，鸱夷弃相始垂名。",
        "dynasty": "唐",
        "collection_info": null
    },
    {
        "title": "秋晚林中寄宾幕",
        "author": "方干",
        "content": "八月萧条九月时，沙蝉海燕各分飞。\n杯盂未称尝生酒，砧杵先催试熟衣。\n泉漱玉声衝石窦，橘垂朱实压荆扉。\n无过纵有家山思，印绶留连争得归。",
        "dynasty": "唐",
        "collection_info": null
    },
    {
        "title": "与乡人鉴休上人别",
        "author": "方干",
        "content": "此日因师话乡里，故乡风土我偏谙。\n一枝竹叶如溪北，半树梅花似岭南。\n山夜猎徒多信犬，雨天村舍未催蚕。\n如今休作还家意，两鬚垂丝已不堪。",
        "dynasty": "唐",
        "collection_info": null
    },
    {
        "title": "送王霖赴举",
        "author": "方干",
        "content": "自古主司看荐士，明年应是不参差。\n须凭吉梦为先兆，必恐长才偶盛时。\n北阙上书衝雪早，西陵中酒趂潮迟。\n郄诜可要真消息，只向春前便得知。",
        "dynasty": "唐",
        "collection_info": null
    },
    {
        "title": "思越中旧游寄友",
        "author": "方干",
        "content": "甸外山川无越国，依稀只似剑门西。\n镜中迭浪摇星斗，城上繁花咽鼓鼙。\n断臂青猿啼玉笥，成行白鸟下耶溪。\n此中曾是同游处，迢递寻君梦不迷。",
        "dynasty": "唐",
        "collection_info": null
    },
    {
        "title": "陪胡中丞泛湖",
        "author": "方干",
        "content": "仙舟仙药醉行春，上界稀逢下界人。\n绮绣峰前闻野鹤，旌旗影裏见游鳞。\n澄潭彻底齐心镜，杂树含芳让锦茵。\n凡许从容谁不幸，就中光显是州民。",
        "dynasty": "唐",
        "collection_info": null
    },
    {
        "title": "叙雪献员外",
        "author": "方干",
        "content": "纷纭宛转更堪看，压竹摧巢井径漫。\n风柳细条粘不得，春溪绿色蔽应难。\n清辉直认中庭月，湿气偏添半夜寒。\n谢守来吟才更逸，郢词先至彩毫端。",
        "dynasty": "唐",
        "collection_info": null
    },
    {
        "title": "王将军",
        "author": "方干",
        "content": "大志无心守章句，终怀上畧致殊功。\n保宁帝业青萍在，投弃儒书绛帐空。\n密雪曙连葱岭道，青松夜起柳营风。\n将星依旧当文座，应念愚儒命未通。",
        "dynasty": "唐",
        "collection_info": null
    },
    {
        "title": "阳亭言事献漳州于使君",
        "author": "方干",
        "content": "重迭山前对酒罇，腾腾兀兀度朝昏。\n平明疎磬白云寺，遥夜孤砧红叶村。\n去鸟岂知烟树远，惊鱼应觉露荷翻。\n旅人寄食逢黄菊，每见故人思故园。",
        "dynasty": "唐",
        "collection_info": null
    },
    {
        "title": "海石榴",
        "author": "方干",
        "content": "亭际夭妍日日看，每朝颜色一般般。\n满枝犹待春风力，数朵先欺腊雪寒。\n舞蝶似随歌拍转，游人只怕酒杯干。\n久长年少应难得，忍不丛边到夜观。",
        "dynasty": "唐",
        "collection_info": null
    },
    {
        "title": "嘉兴许明府",
        "author": "方干",
        "content": "檇李转闻风教好，重门夜不上重关。\n腰悬墨绶三年外，身去青云一步间。\n勤苦字人酬帝力，从容对客问家山。\n升沈路别情犹在，不忘乡中旧往还。",
        "dynasty": "唐",
        "collection_info": null
    },
    {
        "title": "再题路支使南亭",
        "author": "方干",
        "content": "行处避松兼碍石，即须门径落斜开。\n爱邀旧友看渔钓，贪听新禽驻酒杯。\n树影不随明月去，溪声常送落花来。\n睡时分得江淹梦，五色毫端弄逸才。",
        "dynasty": "唐",
        "collection_info": null
    },
    {
        "title": "路支使小池",
        "author": "方干",
        "content": "广狭偶然非制定，犹将方寸像沧溟。\n一泓春水无多浪，数尺晴天几箇星。\n露满玉盘当半夜，匣开金镜在中庭。\n主人垂钓常来此，虽把鱼竿醉未醒。",
        "dynasty": "唐",
        "collection_info": null
    },
    {
        "title": "哭江西处士陈陶",
        "author": "方干",
        "content": "寿尽天年命不通，钓溪吟月便成翁。\n虽云挂剑来坟上，亦恐藏书在壁中。\n巢父精灵归大夜，客儿才调振遗风。\n南华至理须齐物，生死即应无异同。",
        "dynasty": "唐",
        "collection_info": null
    },
    {
        "title": "越中言事二首 一",
        "author": "方干",
        "content": "异术闲和合圣明，湖光浩气共澄清。\n郭中云吐啼猿寺，山上花藏调角城。\n香起荷湾停棹饮，丝垂柳陌约鞭行。\n游人今日又明日，不觉镜中新髪生。",
        "dynasty": "唐",
        "collection_info": null
    },
    {
        "title": "越中言事二首 二",
        "author": "方干",
        "content": "云霞水木共苍苍，元化分功秀一方。\n百里湖波轻撼月，五更军角慢吹霜。\n沙边贾客喧鱼市，岛上潜夫醉笋庄。\n终岁逍遥仁术内，无名甘老买臣乡。",
        "dynasty": "唐",
        "collection_info": null
    },
    {
        "title": "题龙瑞观兼呈徐尊师",
        "author": "方干",
        "content": "或雨或云常不定，地灵云雨自无时。\n世人莫识神方字，仙鸟偏栖药树枝。\n远壑度年如晦暝，阴溪入夏有凌澌。\n此中唯有师知我，未得寻师即梦师。",
        "dynasty": "唐",
        "collection_info": null
    },
    {
        "title": "送陈秀才将游霅上便议北归",
        "author": "方干",
        "content": "婆娑恋酒山花尽，绕缭还家水路通。\n转檝拟从青草岸，吹帆犹是白苹风。\n淮边欲暝军鼙急，洛下先寒苑树空。\n诗句因余更孤峭，书题不合忘江东。",
        "dynasty": "唐",
        "collection_info": null
    },
    {
        "title": "送吴彦融赴举",
        "author": "方干",
        "content": "用心精至自无疑，千万人中似汝稀。\n上国纔将五字去，全家便待一枝归。\n西陵柳路摇鞭尽，北固潮程挂席飞。\n想见明年榜前事，当时分散着来衣。",
        "dynasty": "唐",
        "collection_info": null
    },
    {
        "title": "同萧山陈长官县楼登望",
        "author": "方干",
        "content": "坐看南北与西东，远近无非礼义中。\n一县繁花香送雨，五株垂柳绿牵风。\n寒涛背海喧还静，驿路穿林断復通。\n仲叔受恩多感恋，裴回却怕酒壶空。",
        "dynasty": "唐",
        "collection_info": null
    },
    {
        "title": "送何道者",
        "author": "方干",
        "content": "何事忽来还忽去，孤云不定鹤情高。\n真经与术添年寿，灵药分功入鬓毛。\n必拟一身生羽翼，终看陆地作波涛。\n遍寻岩洞求仙者，即恐无人似尔曹。",
        "dynasty": "唐",
        "collection_info": null
    },
    {
        "title": "酬将作于少监",
        "author": "方干",
        "content": "由来至宝出毫端，五色炎光照室寒。\n仰望孤峰知耸峻，前临积水见波澜。\n冰丝织络经心久，瑞玉雕磨措手难。\n不是散斋兼拭目，寻常未便借人看。",
        "dynasty": "唐",
        "collection_info": null
    },
    {
        "title": "雪中寄殷道士",
        "author": "方干",
        "content": "大片纷纷小片轻，雨和风击更纵横。\n园林入夜寒光动，窗户凌晨湿气生。\n蔽野吞村飘未歇，摧巢压竹密无声。\n山阴道士吟多兴，六出花边五字成。",
        "dynasty": "唐",
        "collection_info": null
    },
    {
        "title": "宋从事",
        "author": "方干",
        "content": "出众仙才是谪仙，裁霞曳绣一篇篇。\n虽将洁白酬知己，自有风流助少年。\n欹枕卧吟荷叶雨，持杯坐醉菊花天。\n冥搜太苦神应乏，心在虚无更那边。",
        "dynasty": "唐",
        "collection_info": null
    },
    {
        "title": "出山寄苏从事",
        "author": "方干",
        "content": "寸心似火频求荐，两鬓如霜始息机。\n隔岸鸡鸣春耨去，邻家犬吠夜渔归。\n倚松长啸宜疎拙，拂石欹眠绝是非。\n多谢元瑜怜野贱，时迴车马发光辉。",
        "dynasty": "唐",
        "collection_info": null
    },
    {
        "title": "送杭州李员外",
        "author": "方干",
        "content": "政成何用满三年，上界羣仙待谪仙。\n便赴新恩归紫禁，还从旧路上青天。\n笙歌怨咽当离席，更漏丁东在画船。\n必恐驻班留立位，前程一步是炉烟。",
        "dynasty": "唐",
        "collection_info": null
    },
    {
        "title": "赠李支使",
        "author": "方干",
        "content": "药成平地是寥天，三十人中最少年。\n白雪振声来辇下，青云开路到床前。\n公卿位近应翘足，荀宋才微可拍肩。\n一等孔门为弟子，愚儒独自赋归田。",
        "dynasty": "唐",
        "collection_info": null
    },
    {
        "title": "卢卓山人画水",
        "author": "方干",
        "content": "常闻画石不画水，画水至难君得名。\n海色未将蓝汁染，笔锋犹傍墨花行。\n散吞高下应无岸，斜蹙东南势欲倾。\n坐久神迷不能决，却疑身在小蓬瀛。",
        "dynasty": "唐",
        "collection_info": null
    },
    {
        "title": "废宅",
        "author": "方干",
        "content": "主人何处独裴回，流水自流花自开。\n若见故交皆散去，即应新燕不归来。\n入门缭绕穿荒竹，坐石逡巡染绿苔。\n应是曾经恶风雨，修桐半折损琴材。",
        "dynasty": "唐",
        "collection_info": null
    },
    {
        "title": "题宝林山禅院",
        "author": "方干",
        "content": "山捧亭台郭遶山，遥盘苍翠到山巅。\n嵒中古井虽通海，窟裏阴云不上天。\n罗列众星依木末，周迴万室在檐前。\n我来可要归禅老，一寸寒灰已达玄。",
        "dynasty": "唐",
        "collection_info": null
    },
    {
        "title": "题越州袁秀才林亭",
        "author": "方干",
        "content": "清邃林亭指画开，幽岩别派像天台。\n坐牵蕉叶题诗句，醉触藤花落酒杯。\n白鸟不归山裏去，红鳞多自镜中来。\n终年此地为吟伴，早起寻君薄暮迴。",
        "dynasty": "唐",
        "collection_info": null
    },
    {
        "title": "题龟山穆上人院",
        "author": "方干",
        "content": "修持百法过半百，日往月来心更坚。\n床上水云随坐夏，林西山月伴行禅。\n寒蜩远韵来窗裏，白鸟斜行起砌边。\n我爱寻师师访我，只应寻访是因缘。",
        "dynasty": "唐",
        "collection_info": null
    },
    {
        "title": "赠美人四首 一",
        "author": "方干",
        "content": "直缘多艺用心劳，心路玲珑格调高。\n舞袖低徊真蛱蝶，朱唇深浅假樱桃。\n粉胸半掩疑晴雪，醉眼斜迴小样刀。\n才会雨云须别去，语惭不及琵琶槽。",
        "dynasty": "唐",
        "collection_info": null
    },
    {
        "title": "赠美人四首 二",
        "author": "方干",
        "content": "严冬忽作看花日，盛暑翻为见雪时。\n坐上弄娇声不转，尊前掩笑意难知。\n含歌媚盼如桃叶，妙舞轻盈似柳枝。\n年几未多犹怯在，些些私语怕人疑。",
        "dynasty": "唐",
        "collection_info": null
    },
    {
        "title": "赠美人四首 三",
        "author": "方干",
        "content": "酒蕴天然自性灵，人间有艺总关情。\n剥葱十指转筹疾，舞柳细腰随拍轻。\n常恐胸前春雪释，惟愁座上庆云生。\n若教梅尉无仙骨，争得仙娥驻玉京。",
        "dynasty": "唐",
        "collection_info": null
    },
    {
        "title": "赠美人四首 四",
        "author": "方干",
        "content": "昔日仙人今玉人，深冬相见亦如春。\n倍酬金价微含笑，纔发歌声早动尘。\n昔岁曾为萧史伴，今朝应作宋家邻。\n百年别后知谁在，须遣丹青画取真。",
        "dynasty": "唐",
        "collection_info": null
    },
    {
        "title": "听段处士弹琴",
        "author": "方干",
        "content": "几年调弄七条丝，元化分功十指知。\n泉迸幽音离石底，松含细韵在霜枝。\n窗中顾兔初圆夜，竹上寒蝉尽散时。\n唯有此时心更静，声声可作后人师。",
        "dynasty": "唐",
        "collection_info": null
    },
    {
        "title": "初归镜中寄陈端公",
        "author": "方干",
        "content": "去岁离家今岁归，孤帆梦向鸟前飞。\n必知芦笋侵沙井，兼被藤花占石矶。\n云岛采茶常失路，雪龛中酒不关扉。\n故交若问逍遥事，玄冕何曾胜苇衣。",
        "dynasty": "唐",
        "collection_info": null
    },
    {
        "title": "再题龙泉寺上方",
        "author": "方干",
        "content": "牛斗正齐羣木末，鸟行横截众山腰。\n路盘砌下兼穿竹，井在岩头亦统潮。\n海岸四更看日出，石房三月任花烧。\n未能割得繁华去，难向此中甘寂寥。",
        "dynasty": "唐",
        "collection_info": null
    },
    {
        "title": "于秀才小池",
        "author": "方干",
        "content": "一泓潋滟復澄明，半日功夫斸小庭。\n占地未过四五尺，浸天唯入两三星。\n鹢舟草际浮霜叶，[渔]火沙边驻小萤。\n纔见规模识方寸，知君立意象沧溟。",
        "dynasty": "唐",
        "collection_info": null
    },
    {
        "title": "叙钱塘异胜",
        "author": "方干",
        "content": "暖景融融寒景清，越台风送晓钟声。\n四郊远火烧烟月，一道惊波撼郡城。\n夜雪未知东岸绿，春风犹放半江晴。\n谢公吟处依稀在，千古无人继盛名。",
        "dynasty": "唐",
        "collection_info": null
    },
    {
        "title": "赠中岩王处士",
        "author": "方干",
        "content": "垂杨褭褭草芊芊，气象清深似洞天。\n援笔便成鹦鹉赋，洗花须用桔槔泉。\n商于避世堪同日，渭曲逢时必有年。\n直恐刚肠闲未得，醉吟争奈被才牵。",
        "dynasty": "唐",
        "collection_info": null
    },
    {
        "title": "初归故里献侯郎中",
        "author": "方干",
        "content": "常思旧里欲归难，已作归心即自宽。\n此日早知无爵位，当时便合把渔竿。\n朝昏入闰春将逼，城邑多山夏却寒。\n不是幽愚望荣忝，君侯异礼亦何安。",
        "dynasty": "唐",
        "collection_info": null
    },
    {
        "title": "归睦州中路寄侯郎中",
        "author": "方干",
        "content": "颜巷萧条知命后，膺门感激受恩初。\n却容鹤髪还蜗舍，犹梦渔竿从隼旟。\n新定暮云吞故国，会稽春草入贫居。\n乡中自古为儒者，谁得公侯降尺书。",
        "dynasty": "唐",
        "collection_info": null
    },
    {
        "title": "题报恩寺上方",
        "author": "方干",
        "content": "来来先上上方看，眼界无穷世界宽。\n岩溜喷空晴似雨，林萝碍日夏多寒。\n众山迢递皆相迭，一路高低不记盘。\n清峭关心惜归去，他时梦到亦难判。",
        "dynasty": "唐",
        "collection_info": null
    },
    {
        "title": "送永嘉王令之任二首 一",
        "author": "方干",
        "content": "定拟孜孜化海边，须判素髪侮流年。\n波涛不应双溪水，分野长如二月天。\n浮客若容开荻地，钓翁应免税苔田。\n前贤未必全堪学，莫读当时归去篇。",
        "dynasty": "唐",
        "collection_info": null
    },
    {
        "title": "送永嘉王令之任二首 二",
        "author": "方干",
        "content": "虽展县图如到县，五程犹入缙云东。\n山间阁道盘岩底，海界孤峰在浪中。\n礼法未闻离汉制，土宜多说似吴风。\n字人若用非常术，唯要旬时便立功。",
        "dynasty": "唐",
        "collection_info": null
    },
    {
        "title": "盐官王长官新创瑞隐亭",
        "author": "方干",
        "content": "指画便分元化力，周迴秀绝自清机。\n孤云恋石寻常住，落絮萦风特地飞。\n雏鸟啼花催酿酒，惊鱼溅水误沾衣。\n明年秩满难将去，何似先教画取归。",
        "dynasty": "唐",
        "collection_info": null
    },
    {
        "title": "李户曹小妓天得善击越器以成曲章",
        "author": "方干",
        "content": "越器敲来曲调成，腕头匀滑自轻清。\n随风摇曳有余韵，测水浅深多泛声。\n昼漏丁当相续滴，寒蝉计会一时鸣。\n若教进上梨园去，众乐无由更擅名。",
        "dynasty": "唐",
        "collection_info": null
    },
    {
        "title": "岁晚言事寄乡中亲友",
        "author": "方干",
        "content": "急景苍茫昼若昏，夜风干峭触前轩。\n寒威半入龙蛇窟，暖气全归草树根。\n蜡烬凝来多碧焰，香醪滴处有冰痕。\n尺书未达年应老，先被新春入故园。",
        "dynasty": "唐",
        "collection_info": null
    },
    {
        "title": "赠孙百篇",
        "author": "方干",
        "content": "御题百首思纵横，半日功夫举世名。\n羽冀便从吟处出，珠玑续向笔头生。\n莫嫌黄绶官资小，必料青云道路平。\n才子风流復年少，无愁高卧不公卿。",
        "dynasty": "唐",
        "collection_info": null
    },
    {
        "title": "赠夏侯评事",
        "author": "方干",
        "content": "傍窥盛德与高节，缅想应无前后人。\n讲论参同深到骨，停腾姹女立成银。\n棊功过却杨玄宝，易义精于梅子真。\n朱紫侯门犹不见，可知岐路有风尘。",
        "dynasty": "唐",
        "collection_info": null
    },
    {
        "title": "送郑端公",
        "author": "方干",
        "content": "圣主伫知宣室事，岂容才子滞长沙。\n随珠此去方酬德，赵璧当时误指瑕。\n骢马将离江浦月，绣衣却照禁中花。\n应怜寂寞沧洲客，烟汉尘泥相去赊。",
        "dynasty": "唐",
        "collection_info": null
    },
    {
        "title": "题故人废宅二首 一",
        "author": "方干",
        "content": "举目凄凉入破门，鲛人一饭尚知恩。\n闲花旧识犹含笑，怪石无情更不言。\n樵叟和巢伐桃李，牧童兼草踏兰荪。\n壶觞笑咏随风去，唯有声声蜀帝魂。",
        "dynasty": "唐",
        "collection_info": null
    },
    {
        "title": "题故人废宅二首 二",
        "author": "方干",
        "content": "寒莎野树入荒庭，风雨萧萧不掩扃。\n旧径已知无孟竹，前溪应不浸荀星。\n精灵消散归寥廓，功业传留在志铭。\n薄暮停车更悽怆，山阳隣笛若为听。",
        "dynasty": "唐",
        "collection_info": null
    },
    {
        "title": "寄于少监",
        "author": "方干",
        "content": "修持清苦振佳声，众鸟那知一鹗情。\n蹑履三千皆后学，抟风九万即前程。\n名将日月同时朽，身是山河应数生。\n从此云泥更悬阔，渔翁不合见公卿。",
        "dynasty": "唐",
        "collection_info": null
    },
    {
        "title": "和剡县陈明府登县楼",
        "author": "方干",
        "content": "郭裏人家如掌上，檐前树木映窗櫺。\n烟霞若接天台地，分野应侵婺女星。\n驿路古今通北阙，仙溪日夜入东溟。\n綵衣才子多吟啸，公退时时见画屏。",
        "dynasty": "唐",
        "collection_info": null
    },
    {
        "title": "项洙处士画水墨钓台",
        "author": "方干",
        "content": "画石画松无两般，犹嫌瀑布画声难。\n虽云智惠生灵府，要且功夫在笔端。\n泼处便连阴洞黑，添来先向朽枝干。\n我家曾寄双台下，往往开图尽日看。",
        "dynasty": "唐",
        "collection_info": null
    },
    {
        "title": "赠天台叶尊师",
        "author": "方干",
        "content": "莫见平明离少室，须知薄暮入天台。\n常时爱缩山川去，有夜自携星月来。\n灵药不知何代得，古松应是长年栽。\n先生暗笑看棊者，半局棊边白髮催。",
        "dynasty": "唐",
        "collection_info": null
    },
    {
        "title": "寄台州孙从事百篇",
        "author": "方干",
        "content": "圣世科名酬志业，仙州秀色助神机。\n梅真入仕提雄笔，阮瑀从军着綵衣。\n昼寝不知山雪积，春游应趁夜潮归。\n相思莫讶音书晚，鸟去犹须迭日飞。",
        "dynasty": "唐",
        "collection_info": null
    },
    {
        "title": "送睦州侯郎中赴阙",
        "author": "方干",
        "content": "昔着政声闻国外，今留儒术化江东。\n青云旧路归仙掖，白凤新词入圣聪。\n弦管未知银烛晓，旌旗已侍锦帆风。\n郡人难议酬恩德，徧在三年礼遇中。",
        "dynasty": "唐",
        "collection_info": null
    },
    {
        "title": "朱秀才庭际蔷薇",
        "author": "方干",
        "content": "绣难相似画难真，明媚鲜妍绝比伦。\n露压盘条方到地，风吹艳色欲烧春。\n断霞转影侵西壁，浓麝分香入四邻。\n看取后时归故里，庭花应让锦衣新。",
        "dynasty": "唐",
        "collection_info": null
    },
    {
        "title": "登龙瑞观北岩",
        "author": "方干",
        "content": "纵目下看浮世事，方知峭崿与天通。\n湖边风力归帆上，岭顶云根在雪中。\n促韵寒钟催落照，斜行白鸟入遥空。\n前人去后后人至，今古异时登眺同。",
        "dynasty": "唐",
        "collection_info": null
    },
    {
        "title": "送婺州许录事",
        "author": "方干",
        "content": "之官便是还乡路，白日堂堂着锦衣。\n八咏遗风资逸兴，二溪寒色助清威。\n曙星没尽提纲去，暝角吹残鏁印归。\n笑我中年更愚僻，醉醒多在钓渔矶。",
        "dynasty": "唐",
        "collection_info": null
    },
    {
        "title": "题龙泉寺绝顶",
        "author": "方干",
        "content": "未明先见海底日，良久远鸡方报晨。\n古树含风长带雨，寒岩四月始知春。\n中天气爽星河近，下界时丰雷雨匀。\n前后登临思无尽，年年改换去来人。",
        "dynasty": "唐",
        "collection_info": null
    },
    {
        "title": "赠上虞胡少府百篇",
        "author": "方干",
        "content": "求仙不在炼金丹，轻举由来别有门。\n日晷未移三十刻，风骚已及四千言。\n宏才尚遣居卑位，公道何曾雪至冤。\n敛板尘中无恨色，应缘利禄副晨昏。",
        "dynasty": "唐",
        "collection_info": null
    },
    {
        "title": "上郑员外",
        "author": "方干",
        "content": "为郡至公兼至察，古今能有几多人。\n忧民一似清吟苦，守节还如未达贫。\n利刃从前堪切玉，澄潭到底不容尘。\n潜夫岂合干旌斾，甘棹渔舟下钓纶。",
        "dynasty": "唐",
        "collection_info": null
    },
    {
        "title": "桐庐江阁",
        "author": "方干",
        "content": "风烟百变无定态，缅想画人虚损心。\n卷箔槛前沙鸟散，垂钩床下锦鳞沈。\n白云野寺凌晨磬，红树孤村遥夜砧。\n此地四时抛不得，非唯盛暑事开襟。",
        "dynasty": "唐",
        "collection_info": null
    },
    {
        "title": "题澄圣塔院上方",
        "author": "方干",
        "content": "地灵直是饶风雨，杉桧老于云雨间。\n只讶窗中常见海，方知砌下更多山。\n远泉势曲犹须引，野果枝低可要攀。\n若把重门谕玄寂，何妨善闭却无关。",
        "dynasty": "唐",
        "collection_info": null
    },
    {
        "title": "僧院小泉井",
        "author": "方干",
        "content": "亦恐浅深同禹穴，兼云制度象污罇。\n窥寻未见泉来路，缅想应穿石裂痕。\n片段似冰犹可把，澄清如镜不曾昏。\n欲知到底无尘染，堪与吾师比性源。",
        "dynasty": "唐",
        "collection_info": null
    },
    {
        "title": "过姚监故居",
        "author": "方干",
        "content": "不敢要君征亦起，致君全得似唐虞。\n谠言昨叹离天听，新冢今闻入县图。\n琴锁坏窗风自触，鹤归乔木月难呼。\n学书弟子何人在，检点犹逢谏草无。",
        "dynasty": "唐",
        "collection_info": null
    },
    {
        "title": "陪李郎中夜[宴]",
        "author": "方干",
        "content": "间世星郎夜[宴]时，丁丁寒漏滴声稀。\n琵琶弦促千般语，鹦鹉杯深四散飞。\n遍请玉容歌白雪，高烧红蜡照朱衣。\n人间有此荣华事，争遣渔翁恋钓矶。",
        "dynasty": "唐",
        "collection_info": null
    },
    {
        "title": "狂寇后上刘尚书",
        "author": "方干",
        "content": "孙武倾心与万夫，削平妖孽在斯须。\n纔施偃月行军令，便见台星逼座隅。\n独柱搘天寰海正，雄名盖世古今无。\n圣君争不酬功业，仗下高悬破贼图。",
        "dynasty": "唐",
        "collection_info": null
    },
    {
        "title": "尚书新创敌楼二首 一",
        "author": "方干",
        "content": "下马政成无一事，应须胜地过朝昏。\n笙歌引出桃花洞，罗绣拥来金谷园。\n十里水云吞半郭，九秋山月入千门。\n常闻大厦堪栖息，燕雀心知不敢言。",
        "dynasty": "唐",
        "collection_info": null
    },
    {
        "title": "尚书新创敌楼二首 二",
        "author": "方干",
        "content": "异境永为欢乐地，歌钟夜夜復年年。\n平明旭日生床底，薄暮残霞落酒边。\n虽向槛前窥下界，不知窗裏是中天。\n直须分付丹青手，画出旌幢遶谪仙。",
        "dynasty": "唐",
        "collection_info": null
    },
    {
        "title": "赠李郢端公",
        "author": "方干",
        "content": "非唯孤峭与世绝，吟处斯须能变通。\n物外搜罗归大雅，毫端剪削有余功。\n山川正气侵灵府，雪月清辉引思风。\n别得人间上昇术，丹霄路在五言中。",
        "dynasty": "唐",
        "collection_info": null
    },
    {
        "title": "送孙百篇游天台",
        "author": "方干",
        "content": "东南云路落斜行，入树穿村见赤城。\n远近常时皆药气，高低无处不泉声。\n映岩日向床头没，湿烛云从柱底生。\n更有仙花与灵鸟，恐君多半未知名。",
        "dynasty": "唐",
        "collection_info": null
    },
    {
        "title": "陆山人画水",
        "author": "方干",
        "content": "毫末用功成一水，水源山脉固难寻。\n逡巡便可见波浪，咫尺不能知浅深。\n但有片云生海口，终无明月在潭心。\n我来拟学磻溪叟，白首钓璜非陆沈。",
        "dynasty": "唐",
        "collection_info": null
    },
    {
        "title": "郭中山居",
        "author": "方干",
        "content": "莫见一瓢离树上，犹须四壁在林间。\n沈吟不寐先闻角，屈曲登高自有山。\n溅石迸泉听未足，亚窗红果卧堪攀。\n公卿若便遗名姓，却与禽鱼作往还。",
        "dynasty": "唐",
        "collection_info": null
    },
    {
        "title": "雪中寄李知诲判官",
        "author": "方干",
        "content": "聚散联翩急復迟，解将华髪两相欺。\n虽云竹重先藏路，却讶巢倾不损枝。\n入户便从风起后，照窗翻似月明时。\n此时门巷无行迹，尘满尊罍谁得知。",
        "dynasty": "唐",
        "collection_info": null
    },
    {
        "title": "途中言事寄居远上人",
        "author": "方干",
        "content": "举目时时似故园，乡心自动向谁言。\n白云晓湿寒山寺，红叶夜飞明月村。\n震泽风帆归橘岸，钱塘水府抵城根。\n羡师了达无牵束，竹径生苔掩竹门。",
        "dynasty": "唐",
        "collection_info": null
    },
    {
        "title": "雪中寄薛郎中",
        "author": "方干",
        "content": "野禽未觉巢枝仄，稚子先忧径竹摧。\n半夜忽明非月午，前庭旋释被春摧。\n碎花若入樽中去，清气应归笔底来。\n深拥红炉听仙乐，忍教愁坐画寒灰。",
        "dynasty": "唐",
        "collection_info": null
    },
    {
        "title": "题盛令新亭",
        "author": "方干",
        "content": "举目岂知新智慧，存思便是小天台。\n偶尝嘉果求枝去，因问名花寄种来。\n春物诱才归健笔，夜歌牵醉入丛杯。\n此中难遇逍遥事，计日应为印绶催。",
        "dynasty": "唐",
        "collection_info": null
    },
    {
        "title": "赠郑仁规",
        "author": "方干",
        "content": "一石雄才独占难，应分二斗借人寰。\n澄心不出风骚外，落笔全归教化间。\n莲幕未来须更聘，桂枝纔去即先攀。\n可怜丽句能飞动，荀宋精灵亦厚颜。",
        "dynasty": "唐",
        "collection_info": null
    },
    {
        "title": "送缙陵王少府赴举",
        "author": "方干",
        "content": "相看不忍尽离觞，五两牵风速去樯。\n远驿新砧应弄月，初程残角未吹霜。\n越山直下分吴苑，淮水横流入楚乡。\n珍重郄家好兄弟，明年禄位在何方。",
        "dynasty": "唐",
        "collection_info": null
    },
    {
        "title": "路入剡中作",
        "author": "方干",
        "content": "截湾衝濑片帆通，高枕微吟到剡中。\n掠草并飞怜燕子，停桡独饮学渔翁。\n波涛漫撼长潭月，杨柳斜牵一岸风。\n便拟乘槎应去得，仙源直恐接星东。",
        "dynasty": "唐",
        "collection_info": null
    },
    {
        "title": "东山瀑布",
        "author": "方干",
        "content": "遥夜看来疑月照，平明失去被云迷。\n挂岩远势穿松岛，击石残声注稻畦。\n素色喷成三伏雪，余波流作万年溪。\n不缘真宰能开决，应向前山杂淤泥。",
        "dynasty": "唐",
        "collection_info": null
    },
    {
        "title": "水墨松石",
        "author": "方干",
        "content": "三世精能举世无，笔端狼籍见功夫。\n添来势逸阴崖黑，泼处痕轻灌木枯。\n垂地寒云吞大漠，过江春雨入全吴。\n兰堂坐久心弥惑，不道山川是画图。",
        "dynasty": "唐",
        "collection_info": null
    },
    {
        "title": "献浙东王大夫二首 一",
        "author": "方干",
        "content": "出镇当时移越俗，致君何日不尧年。\n到来唯饮长溪水，归去应将一箇钱。\n吟处美人擎笔砚，行时飞鸟避旌旃。\n四方皆是分忧寄，独有东南戴二天。",
        "dynasty": "唐",
        "collection_info": null
    },
    {
        "title": "献浙东王大夫二首 二",
        "author": "方干",
        "content": "王臣夷夏仰清名，领镇犹为失意行。\n已见玉璜曾上钓，何愁金鼎不和羹。\n誉将星月同时朽，身应山河满数生。\n泥滓云霄至悬阔，渔翁不合见公卿。",
        "dynasty": "唐",
        "collection_info": null
    },
    {
        "title": "越州使院竹",
        "author": "方干",
        "content": "莫见凌风飘粉箨，须知碍石作盘根。\n细看枝上蝉吟处，犹是笋时虫蚀痕。\n月送绿阴斜上砌，露凝寒色湿遮门。\n列仙终日逍遥地，鸟雀潜来不敢喧。",
        "dynasty": "唐",
        "collection_info": null
    },
    {
        "title": "题赠李校书",
        "author": "方干",
        "content": "名场失手一年年，月桂尝闻到手边。\n谁道高情偏似鹤，自云长啸不如蝉。\n众花交艳多成实，深井通潮半杂泉。\n却是偶然行未到，元来有路上寥天。",
        "dynasty": "唐",
        "collection_info": null
    },
    {
        "title": "送王侍郎浙东入朝",
        "author": "方干",
        "content": "自将苦节酬清秩，肯要庞眉一箇钱。\n恩爱已苏句践国，程途却上大罗天。\n鱼池菊岛还公署，沙鹤松栽入画船。\n密奏无非经济术，从容几刻在炉烟。",
        "dynasty": "唐",
        "collection_info": null
    },
    {
        "title": "赠黄处士",
        "author": "方干",
        "content": "闭户先生无是非，竹湾松树藕苗衣。\n愁吟密雪思难尽，醉倒残花扶不归。\n若出薜萝迎鹤简，应抛舴艋别渔矶。\n到头苦节终何益，空改文星作少微。",
        "dynasty": "唐",
        "collection_info": null
    },
    {
        "title": "献王大夫二首 一",
        "author": "方干",
        "content": "都缘声价振皇州，高卧中条不自由。\n早副急征来凤沼，常陪内宴醉龙楼。\n锵金五字能援笔，钓玉三年信直钩。\n必恐借留终不遂，越人相顾已先愁。",
        "dynasty": "唐",
        "collection_info": null
    },
    {
        "title": "献王大夫二首 二",
        "author": "方干",
        "content": "功成犹自更行春，塞路旌旗十里尘。\n只用篇章为教化，不知夷夏望陶钧。\n金章照耀浮光动，玉面生狞细步匀。\n历任圣朝清峻地，至今依是少年身。",
        "dynasty": "唐",
        "collection_info": null
    },
    {
        "title": "赠五牙山人洗修白",
        "author": "方干",
        "content": "变通唯在片时间，此事全由一粒丹。\n若取寿长延至易，如嫌地远缩何难。\n先生阔别能轻举，弟子纔来学不飡。\n箧裏生尘是闲药，外沾犹可救衰残。",
        "dynasty": "唐",
        "collection_info": null
    },
    {
        "title": "处州献卢员外",
        "author": "方干",
        "content": "纔下轺车即岁丰，方知盛德与天通。\n清声渐出寰瀛外，喜气全归教化中。\n落地遗金终日在，经年滞狱当时空。\n直缘后学无功业，不虑文翁不至公。",
        "dynasty": "唐",
        "collection_info": null
    },
    {
        "title": "石门瀑布",
        "author": "方干",
        "content": "奔倾漱石亦喷苔，此是便随元化来。\n长片挂岩轻似练，远声离洞咽于雷。\n气含松桂千枝润，势画云霞一道开。\n直是银河分派落，兼闻碎滴溅天台。",
        "dynasty": "唐",
        "collection_info": null
    },
    {
        "title": "题仙岩瀑布呈陈明府",
        "author": "方干",
        "content": "方知激蹙与喷飞，直恐古今同一时。\n远壑流来多石脉，寒空扑碎作凌澌。\n谢公岩上衝云去，织女星边落地迟。\n聚向山前更谁测，深沈见底是澄漪。",
        "dynasty": "唐",
        "collection_info": null
    },
    {
        "title": "赠山阴崔明府",
        "author": "方干",
        "content": "用心何况两衙间，退食孜孜亦不闲。\n压酒晒书犹检点，修琴取药似交关。\n笙歌入夜舟中月，花木知春县裏山。\n平叔正堪汤饼试，风流不合问年颜。",
        "dynasty": "唐",
        "collection_info": null
    },
    {
        "title": "山井",
        "author": "方干",
        "content": "滟滟湿光凌竹树，寥寥清气袭衣襟。\n不知测穴通潮信，却讶轻涟动镜心。\n夜久即疑星影过，早来犹见石痕深。\n辘轳用智终何益，抱瓮遗名亦至今。",
        "dynasty": "唐",
        "collection_info": null
    },
    {
        "title": "偶作",
        "author": "方干",
        "content": "直为篇章非动众，遂令轩盖不经过。\n未妨溪上泛渔艇，又为门前张雀罗。\n夜学事须凭雪照，朝厨争奈绝烟何。\n若于岩洞求伦类，今古疎愚似我多。",
        "dynasty": "唐",
        "collection_info": null
    },
    {
        "title": "贼退后赠刘将军",
        "author": "方干",
        "content": "非唯吴起与穰苴，今古推排尽不如。\n白马知无髀上肉，黄巾泣向箭头书。\n二年战地成桑茗，千里荒榛作比闾。\n功业更多身转贵，伫看幢节引戎车。",
        "dynasty": "唐",
        "collection_info": null
    },
    {
        "title": "感时三首 一",
        "author": "方干",
        "content": "不觉年华似箭流，朝看春色暮逢秋。\n正嗟新冢垂青草，便见故交梳白头。\n虽道了然皆是梦，应还达者即无愁。\n破除生死须齐物，谁向穹苍问事由。",
        "dynasty": "唐",
        "collection_info": null
    },
    {
        "title": "感时三首 二",
        "author": "方干",
        "content": "日乌往返无休息，朝出扶桑暮却迴。\n夜雨旋驱残热去，江风吹送早寒来。\n纔怜饮处飞花片，又见书边聚雪堆。\n莫恃少年欺白首，须臾还被老相催。",
        "dynasty": "唐",
        "collection_info": null
    },
    {
        "title": "感时三首 三",
        "author": "方干",
        "content": "世途扰扰復憧憧，真恐华夷事亦同。\n岁月自消寒暑内，荣枯尽在是非中。\n今朝犹作青襟子，明日还成白首翁。\n堪笑愚夫足纷竞，不知流水去无穷。",
        "dynasty": "唐",
        "collection_info": null
    },
    {
        "title": "牡丹",
        "author": "方干",
        "content": "不逢盛暑不衝寒，种子成丛用法难。\n醉眼若为抛去得，狂心更拟折来看。\n凌霜烈火吹无艳，裛露阴霞晒不干。\n莫道娇红怕风雨，经时犹自未凋残。",
        "dynasty": "唐",
        "collection_info": null
    },
    {
        "title": "赠进士章碣",
        "author": "方干",
        "content": "织锦虽云用旧机，抽梭起样更新奇。\n何如且破望中叶，未可便攀低处枝。\n藉地落花春半后，打窗斜雪夜深时。\n此时才子吟应苦，吟苦鬼神知不知。",
        "dynasty": "唐",
        "collection_info": null
    },
    {
        "title": "与桐庐郑明府",
        "author": "方干",
        "content": "字人心苦达神明，何止重门夜不扃。\n莫道耕田全种秫，兼闻退食亦逢星。\n暎林顾兔停琴望，隔水寒猨驻笔听。\n却恐南山尽无石，南山有石合为铭。",
        "dynasty": "唐",
        "collection_info": null
    },
    {
        "title": "谢王大夫奏表",
        "author": "方干",
        "content": "非唯言下变荣衰，大海可倾山可移。\n如剖夜光归暗室，似驱春气入寒枝。\n死灰到底翻腾焰，朽骨随头却长肥。\n便杀微躬復何益，生成恩重报无期。",
        "dynasty": "唐",
        "collection_info": null
    },
    {
        "title": "送道人归旧岩",
        "author": "方干",
        "content": "旧岩终副却归期，岩下有人应识师。\n目覩婴孩成老叟，手栽松柏有枯枝。\n前山低校无多地，东海浅于初去时。\n若把古今相比类，姓丁仙鹤亦如斯。",
        "dynasty": "唐",
        "collection_info": null
    },
    {
        "title": "送钱特卿赴职天台",
        "author": "方干",
        "content": "路入仙溪气象清，垂鞭树石罅中行。\n雾昏不见西陵岸，风急先闻瀑布声。\n山下县寮张乐送，海边津吏棹舟迎。\n诗家弟子无多少，唯只于余别有情。",
        "dynasty": "唐",
        "collection_info": null
    },
    {
        "title": "题新竹",
        "author": "方干",
        "content": "青苔斸破植贞坚，细碧竿排郁眼鲜。\n小凤凰声吹嫩叶，短蛟龙尾褭轻烟。\n节环腻色端匀粉，根拔秋光暗长鞭。\n怪得入门肌骨冷，缀风黏月满庭前。",
        "dynasty": "唐",
        "collection_info": null
    },
    {
        "title": "哭王大夫",
        "author": "方干",
        "content": "俗人皆嫉谢临川，果中常情□□□。\n为政旧规方利国，降生直性已归天。\n岘亭惋咽知无极，渭曲馨香莫计年。\n从此心丧应毕世，忍看坟草读残篇。",
        "dynasty": "唐",
        "collection_info": null
    },
    {
        "title": "赠干素上人",
        "author": "方干",
        "content": "苦用贞心传弟子，即应低眼看公卿。\n水中明月无踪迹，风裏浮云可计程。\n庭际孤松随鹤立，窗间清磬学蝉鸣。\n料师多刦长如此，岂筭前生与后生。",
        "dynasty": "唐",
        "collection_info": null
    },
    {
        "title": "题应天寺上方兼呈谦上人",
        "author": "方干",
        "content": "中天坐卧见人寰，峭石垂藤不易攀。\n晴卷风雷归故壑，夜和猿鸟锁寒山。\n势横绿野苍茫外，影落平湖潋滟间。\n师在西岩最高处，路寻之字见禅关。",
        "dynasty": "唐",
        "collection_info": null
    },
    {
        "title": "题法华寺绝顶禅家壁",
        "author": "方干",
        "content": "苍翠岧嶤逼窅冥，下方雷雨上方晴。\n飞流便向砌边挂，片月影从窗外行。\n驯鹿不知谁结侣，野禽都是自呼名。\n只应禅者无来去，坐看千山白髮生。",
        "dynasty": "唐",
        "collection_info": null
    },
    {
        "title": "春日",
        "author": "方干",
        "content": "春去春来似有期，日高添睡是归时。\n虽将细雨催芦笋，却用东风染柳丝。\n重雾已应吞海色，轻霜犹自剉花枝。\n此时野客因花醉，醉卧花间应不知。",
        "dynasty": "唐",
        "collection_info": null
    },
    {
        "title": "上越州杨严中丞",
        "author": "方干",
        "content": "连枝棣萼世无双，未秉鸿钧拥大邦。\n折桂早闻推独步，分忧暂辍过重江。\n晴寻凤沼云中树，思遶稽山枕上窗。\n试把十年辛苦志，问津求拜碧油幢。",
        "dynasty": "唐",
        "collection_info": null
    },
    {
        "title": "月",
        "author": "方干",
        "content": "桂轮秋半出东方，巢鹊惊飞夜未央。\n海上风云摇皓影，空中露气湿流光。\n斜临户牖通宵烛，迴照阶墀到晓霜。\n庾亮恃才高更逸，方闻墨翰已成章。",
        "dynasty": "唐",
        "collection_info": null
    },
    {
        "title": "早春",
        "author": "方干",
        "content": "运行元化不参差，四极中华共一时。\n正气纔随灰律变，残寒便被柳条欺。\n冰融大泽朝阳觉，草绿陈根夜雨知。\n不信风光疾于箭，年来年去变霜髭。",
        "dynasty": "唐",
        "collection_info": null
    },
    {
        "title": "对花",
        "author": "方干",
        "content": "清晓入花如步障，恋花行步步迟迟。\n含风欲绽中心朵，似火应烧外面枝。\n野客须𢬵终日醉，流莺自有隔年期。\n使君坐处笙歌合，便是列仙身不知。",
        "dynasty": "唐",
        "collection_info": null
    },
    {
        "title": "除夜",
        "author": "方干",
        "content": "玉漏斯须即达晨，四时吹转任风轮。\n寒灯短烬方烧腊，画角残声已报春。\n明日便为经岁客，昨朝犹是少年人。\n新正定数随年减，浮世惟应百遍新。",
        "dynasty": "唐",
        "collection_info": null
    },
    {
        "title": "题松江驿",
        "author": "方干",
        "content": "便向中流出太阳，兼疑大岸逼浮桑。\n门前白道通丹阙，浪裏青山占几乡。\n帆势落斜依浦溆，钟声断续在沧茫。\n古今悉不知天意，偏把云霞媚一方。",
        "dynasty": "唐",
        "collection_info": null
    },
    {
        "title": "思桐庐旧居便送鉴上人",
        "author": "方干",
        "content": "莫道东南路不赊，思归一步是天涯。\n林中夜半双台月，洲上春深九里花。\n绿树遶村含细雨，寒潮背郭卷平沙。\n闻师却到乡中去，为我殷勤谢酒家。",
        "dynasty": "唐",
        "collection_info": null
    },
    {
        "title": "送僧归日本",
        "author": "方干",
        "content": "四极虽云共二仪，晦明前后即难知。\n西方尚在星辰下，东域已过寅卯时。\n大海浪中分国界，扶桑树底是天涯。\n满帆若有归风便，到岸犹须隔岁期。",
        "dynasty": "唐",
        "collection_info": null
    },
    {
        "title": "宁国寺",
        "author": "方干",
        "content": "深僻孤高无四邻，白云明月自相亲。\n海中日出山先晓，世上寒轻谷未春。\n窗逼野溪闻唳鹤，林通村径见樵人。\n此时惟有雷居士，不厌[篮]舆去住频。",
        "dynasty": "唐",
        "collection_info": null
    },
    {
        "title": "山中寄吴磻十韵",
        "author": "方干",
        "content": "莫问终休否，林中事已成。\n盘餐怜火种，岁计付刀耕。\n掬水皆花气，听松似雨声。\n书空翘足卧，避险侧身行。\n果傍闲轩落，蒲连湿岸生。\n禅生知见理，妻子笑无名。\n更拟教诗苦，何曾待酒清。\n石溪鱼不大，月树鹊多惊。\n砌下通樵路，窗间见县城。\n云山任重迭，难隔故交情。",
        "dynasty": "唐",
        "collection_info": null
    },
    {
        "title": "嘉兴县内池阁",
        "author": "方干",
        "content": "指画应心成，周迴气象清。\n床前沙鸟语，案下锦鳞惊。\n细柳风吹旋，新荷露压倾。\n微芳缘岸落，迸笋入波生。\n舴艋舟中醉，莓苔径上行。\n高人莫归去，此处胜蓬瀛。",
        "dynasty": "唐",
        "collection_info": null
    },
    {
        "title": "镜湖西岛言事寄陶校书",
        "author": "方干",
        "content": "樵猎两三户，凋疎是近邻。\n风雷前壑雨，花木后嵒春。\n文字不得力，桑麻难救贫。\n山禽欺稚子，夜犬吠渔人。\n未必圣明代，长将云水亲。\n知音不延荐，何路出泥尘。",
        "dynasty": "唐",
        "collection_info": null
    },
    {
        "title": "赠赵崇侍御",
        "author": "方干",
        "content": "贵达合逢明圣日，风流又及少年时。\n才因出众人皆嫉，势欲摩霄自不知。\n正直早年闻苦节，从容此日见清规。\n却教鹦鹉呼桃叶，便遣婵娟唱竹枝。\n闲话篇章停烛久，醉迷歌舞出花迟。\n云鸿别有回翔便，应笑啁啾燕雀卑。",
        "dynasty": "唐",
        "collection_info": null
    },
    {
        "title": "叙龙瑞观胜异寄于尊师",
        "author": "方干",
        "content": "混元融结致功难，山下平湖湖上山。\n万倾涵虚寒潋滟，千寻耸翠秀孱颜。\n芰荷香入琴棊处，雷雨声离栋牖间。\n但有五云依鹤岭，曾无陆路向人寰。\n夜溪漱玉常堪听，仙树垂珠可要攀。\n若弃荣名便居此，自然浮浊不相关。",
        "dynasty": "唐",
        "collection_info": null
    },
    {
        "title": "侯郎中新置西湖",
        "author": "方干",
        "content": "远近利民因智力，周迴润物像心源。\n菰蒲纵感生成惠，鳣鲔那占广大恩。\n潋滟清辉吞半郭，萦纡别派入遥村。\n砂泉遶石通山脉，岸木黏萍是浪痕。\n已见澄来连镜底，兼知极处浸云根。\n波涛不起时方泰，舟檝徐行日易昏。\n烟雾未应藏岛屿，凫鹥亦解避旌旛。\n虽云桃叶歌还醉，却被荷花笑不言。\n孤鹤必应思凤诏，凡鱼岂合在龙门。\n能将盛事添元化，一夕机谟万古存。",
        "dynasty": "唐",
        "collection_info": null
    },
    {
        "title": "许员外新阳别业",
        "author": "方干",
        "content": "兰汀橘岛映亭台，不是经心即手栽。\n满阁白云随雨去，一池寒月逐潮来。\n小松出屋和巢长，新径通村避笋开。\n柳絮风前欹枕卧，荷花香裏棹舟迴。\n园中认叶封林草，檐下攀枝落野梅。\n莫恣高情求逸思，须防急诏用长材。\n若因萤火终残卷，便把渔歌送几杯。\n多谢郢中贤太守，常时谈笑许追陪。",
        "dynasty": "唐",
        "collection_info": null
    },
    {
        "title": "李侍御上虞别业",
        "author": "方干",
        "content": "满目亭台嘉木繁，燕蝉吟语不为喧。\n昼潮势急吞诸岛，暑雨声迴露半村。\n真为援毫方掩卷，常因按曲便开尊。\n若将明月为俦侣，应把清风遗子孙。\n绣羽惊弓离果上，红鳞见饵出蒲根。\n寻君未要先敲竹，且棹渔舟入大门。",
        "dynasty": "唐",
        "collection_info": null
    },
    {
        "title": "题悬溜岩隐者居",
        "author": "方干",
        "content": "世人如要问生涯，满架堆床是五车。\n谷鸟暮蝉声四散，修篁灌木势交加。\n蒲葵细织团圆扇，薤叶平铺合沓花。\n却用水荷苞绿李，兼将寒井浸甘瓜。\n惯缘崄峭收松粉，常趂芳鲜掇茗芽。\n池上树阴随浪动，窗前月影被巢遮。\n坐云独酌杯盘湿，穿竹微吟路径斜。\n见说公卿访遗逸，逢迎亦是戴乌纱。",
        "dynasty": "唐",
        "collection_info": null
    },
    {
        "title": "山中言事八韵寄李支使",
        "author": "方干",
        "content": "岂知经史深相悞，两鬓垂丝百事休。\n受业几多为弟子，成名一半作公侯。\n前时射鹄徒抛箭，此日求鱼未上钩。\n竹裏断云来枕上，岩边片月在床头。\n过庭急雨和花落，遶舍澄泉带叶流。\n缅想远书聆鹊喜，窥寻嘉果觉猿偷。\n旧诗改处空留韵，新酝尝来不满篘。\n阮瑀如能问寒馁，风光当日入沧洲。",
        "dynasty": "唐",
        "collection_info": null
    },
    {
        "title": "山中言事寄赠苏判官",
        "author": "方干",
        "content": "寸心似火频求荐，两鬓如霜始息机。\n隔岸鸡鸣春耨去，邻家犬吠夜渔归。\n倚松长啸成疎拙，拂石欹眠绝是非。\n执爨纵曾炊橡实，纫针曾解补荷衣。\n常凭早月来张烛，亦假清风为掩扉。\n多是元瑜怜野贱，时迴车马发光辉。",
        "dynasty": "唐",
        "collection_info": null
    },
    {
        "title": "献王大夫",
        "author": "方干",
        "content": "高情不与俗人知，耻学诸生取桂枝。\n荀宋五言行世早，巢由三诏出溪迟。\n操心已在精微域，落笔皆成典诰词。\n一鹗难成燕雀伍，非熊本是帝王师。\n贤臣虽蕴经邦术，明主终无谏猎时。\n莫道百僚忧礼绝，兼闻七郡怕天移。\n直缘材力头头赡，专被文星步步随。\n不信重言通造化，须臾便可变荣衰。",
        "dynasty": "唐",
        "collection_info": null
    },
    {
        "title": "浅井",
        "author": "方干",
        "content": "夜入明河星似少，曙摇澄碧扇风翻。\n细泉细脉难来到，应觉添瓶耗旧痕。",
        "dynasty": "唐",
        "collection_info": null
    },
    {
        "title": "与徐温话别",
        "author": "方干",
        "content": "去去何时却见君，悠悠烟水似天津。\n明年今夜有明月，不是今年看月人。",
        "dynasty": "唐",
        "collection_info": null
    },
    {
        "title": "出东阳道中作",
        "author": "方干",
        "content": "马首寒山黛色浓，一重重尽一重重。\n醉醒已在他人界，犹忆东阳昨夜钟。",
        "dynasty": "唐",
        "collection_info": null
    },
    {
        "title": "酬孙发",
        "author": "方干",
        "content": "锦价转高花更巧，能将旧手弄新梭。\n从来一字为褒贬，二十八言犹太多。",
        "dynasty": "唐",
        "collection_info": null
    },
    {
        "title": "送乡中故人",
        "author": "方干",
        "content": "少小与君情不疎，听君细话胜家书。\n如今若到乡中去，道我垂钩不钓鱼。",
        "dynasty": "唐",
        "collection_info": null
    },
    {
        "title": "思江南",
        "author": "方干",
        "content": "昨日草枯今日青，羇人又动望乡情。\n夜来有梦登归路，不到桐庐已及明。",
        "dynasty": "唐",
        "collection_info": null
    },
    {
        "title": "题宝林寺禅者壁",
        "author": "方干",
        "content": "邃岩乔木夏藏寒，床下云溪枕上看。\n台殿渐多山更重，却令飞去即应难。",
        "dynasty": "唐",
        "collection_info": null
    },
    {
        "title": "过李羣玉故居",
        "author": "方干",
        "content": "讦直上书难遇主，衔冤下世未成翁。\n琴尊剑鹤谁将去，惟锁山斋一树风。",
        "dynasty": "唐",
        "collection_info": null
    },
    {
        "title": "题玉笥山强处士",
        "author": "方干",
        "content": "酒裏藏身嵒裏居，删繁自是一家书。\n世人呼尔为渔叟，尔学钓璜非钓鱼。",
        "dynasty": "唐",
        "collection_info": null
    },
    {
        "title": "君不来",
        "author": "方干",
        "content": "远路东西欲问谁，寒来无处寄寒衣。\n去时初种庭前树，树已胜巢人未归。",
        "dynasty": "唐",
        "collection_info": null
    },
    {
        "title": "经旷禅师旧院",
        "author": "方干",
        "content": "谷鸟散啼如有恨，庭花含笑似无情。\n更名变皃难休息，去去来来第几生。",
        "dynasty": "唐",
        "collection_info": null
    },
    {
        "title": "江南闻新曲",
        "author": "方干",
        "content": "席上新声花下杯，一声声被拍声摧。\n乐工不识长安道，尽是书中寄曲来。",
        "dynasty": "唐",
        "collection_info": null
    },
    {
        "title": "经故侯郎中旧居",
        "author": "方干",
        "content": "一朝寂寂与冥冥，垄树未长坟草青。\n高节雄才向何处，夜阑空锁满池星。",
        "dynasty": "唐",
        "collection_info": null
    },
    {
        "title": "越中逢孙百篇",
        "author": "方干",
        "content": "上才乘酒到山阴，日日成篇字字金。\n镜水周迴千万顷，波澜倒泻入君心。",
        "dynasty": "唐",
        "collection_info": null
    },
    {
        "title": "寄谢麟",
        "author": "方干",
        "content": "越国云溪秀发时，蒋京词赋谢麟诗。\n后来若要知优劣，学圃无过老圃知。",
        "dynasty": "唐",
        "collection_info": null
    },
    {
        "title": "与长洲陈子美长官",
        "author": "方干",
        "content": "枕上愁多百绪牵，常时睡觉在溪前。\n人前尽是交亲力，莫道升沈总信天。",
        "dynasty": "唐",
        "collection_info": null
    },
    {
        "title": "新安殷明府家乐方响",
        "author": "方干",
        "content": "葛溪铁片梨园调，耳底丁东十六声。\n彭泽主人怜妙乐，玉杯春暖许同倾。",
        "dynasty": "唐",
        "collection_info": null
    },
    {
        "title": "别殷明府",
        "author": "方干",
        "content": "许教门馆久踟躇，仲叔怀恩对玉壶。\n唯有离心欲销客，空垂双泪不成珠。",
        "dynasty": "唐",
        "collection_info": null
    },
    {
        "title": "送水墨项处士归天台",
        "author": "方干",
        "content": "仙峤倍分元化功，揉蓝翠色一重重。\n还家莫更寻山水，自有云山在笔峰。",
        "dynasty": "唐",
        "collection_info": null
    },
    {
        "title": "赠会稽杨长官",
        "author": "方干",
        "content": "直钩终日竟无鱼，钟鼓声中与世疎。\n若向湖边访幽拙，萧条四壁是闲居。",
        "dynasty": "唐",
        "collection_info": null
    },
    {
        "title": "赠申长官",
        "author": "方干",
        "content": "言下随机见物情，看看狱路草还生。\n旅人莫怪无鱼食，直为寒江水至清。",
        "dynasty": "唐",
        "collection_info": null
    },
    {
        "title": "将归湖上留别陈宰",
        "author": "方干",
        "content": "归去春山逗晚晴，萦迴树石罅中行。\n明时不是无知己，自忆湖边钓与耕。",
        "dynasty": "唐",
        "collection_info": null
    },
    {
        "title": "贻亮上人",
        "author": "方干",
        "content": "秋水一泓常见底，涧松千尺不生枝。\n人间学佛知多少，净尽心花只有师。",
        "dynasty": "唐",
        "collection_info": null
    },
    {
        "title": "贻曦上人",
        "author": "方干",
        "content": "四十年来多少人，一分零落九成尘。\n与师犹得重相见，亦是枯株勉强春。",
        "dynasty": "唐",
        "collection_info": null
    },
    {
        "title": "书原上鲍处士屋壁",
        "author": "方干",
        "content": "水阔坐看千万里，青芜盖地接天津。\n祢衡莫爱山中静，遶舍山多却碍人。",
        "dynasty": "唐",
        "collection_info": null
    },
    {
        "title": "别孙蜀",
        "author": "方干",
        "content": "吴越思君意易伤，别君添我鬓边霜。\n由来淛水偏堪恨，截断千山作两乡。",
        "dynasty": "唐",
        "collection_info": null
    },
    {
        "title": "赠江上老人",
        "author": "方干",
        "content": "潭底锦鳞多识钓，未投香饵即先知。\n欲教鱼目无分别，须学揉蓝染钓丝。",
        "dynasty": "唐",
        "collection_info": null
    },
    {
        "title": "赠东溪贫道",
        "author": "方干",
        "content": "非唯剑鹤独难留，触事皆闻被债收。\n赖是豪家念寒馁，却还渔岛与渔舟。",
        "dynasty": "唐",
        "collection_info": null
    },
    {
        "title": "咏花",
        "author": "方干",
        "content": "狂心醉眼共裴回，一半先开笑未开。\n此日不能偷折去，胡蜂直恐趂人来。",
        "dynasty": "唐",
        "collection_info": null
    },
    {
        "title": "路入金州江中作",
        "author": "方干",
        "content": "棹寻椒岸萦迴去，数里时逢一两家。\n知是从来贡金处，江边牧竖亦披沙。",
        "dynasty": "唐",
        "collection_info": null
    },
    {
        "title": "夜会郑氏昆季林亭",
        "author": "方干",
        "content": "卷帘圆月照方塘，坐久尊空竹有霜。\n白犬吠风惊雁起，犹能一一旋成行。",
        "dynasty": "唐",
        "collection_info": null
    },
    {
        "title": "题黄山人庭前孤桂",
        "author": "方干",
        "content": "映窗孤桂非手植，子落月中闻落时。\n仙客此时头不白，看来看去有枯枝。",
        "dynasty": "唐",
        "collection_info": null
    },
    {
        "title": "送僧南游",
        "author": "方干",
        "content": "三秋万里五溪行，风裏孤云不计程。\n若念猩猩解言语，放生先合放猩猩。",
        "dynasty": "唐",
        "collection_info": null
    },
    {
        "title": "惜花",
        "author": "方干",
        "content": "可怜妍艳正当时，刚被狂风一夜吹。\n今日流莺来旧处，百般言语殢空枝。",
        "dynasty": "唐",
        "collection_info": null
    },
    {
        "title": "题天柱观鱼尊师旧院",
        "author": "方干",
        "content": "早识吾师频到此，芝童药犬亦相迎。\n今师一去无来日，花洞石坛空月明。",
        "dynasty": "唐",
        "collection_info": null
    },
    {
        "title": "东阳道中作",
        "author": "方干",
        "content": "百花香气傍行人，花底垂鞭日易醺。\n野父不知寒食节，穿林转壑自烧云。",
        "dynasty": "唐",
        "collection_info": null
    },
    {
        "title": "题画建溪图",
        "author": "方干",
        "content": "六幅轻绡画建溪，刺桐花下路高低。\n分明记得曾行处，祗欠猿声与鸟啼。",
        "dynasty": "唐",
        "collection_info": null
    },
    {
        "title": "蜀中",
        "author": "方干",
        "content": "游子去游多不归，春风酒味胜余时。\n闲来却伴巴儿醉，荳蔲花边唱竹枝。",
        "dynasty": "唐",
        "collection_info": null
    },
    {
        "title": "衢州别李秀才",
        "author": "方干",
        "content": "千山红树万山云，把酒相看日又曛。\n一曲离歌两行泪，更知何地再逢君。",
        "dynasty": "唐",
        "collection_info": null
    },
    {
        "title": "题君山",
        "author": "方干",
        "content": "曾于方外见麻姑，闻说君山自古无。\n元是昆崙山顶石，海风吹落洞庭湖。",
        "dynasty": "唐",
        "collection_info": null
    },
    {
        "title": "题严子陵祠二首 一",
        "author": "方干",
        "content": "物色旁求至汉庭，一宵同寝见交情。\n先生不入云台像，赢得桐江万古名。",
        "dynasty": "唐",
        "collection_info": null
    },
    {
        "title": "题严子陵祠二首 二",
        "author": "方干",
        "content": "苍翠云峰开俗眼，泓澄烟水浸尘心。\n惟将道业为芳饵，钓得高名直到今。",
        "dynasty": "唐",
        "collection_info": null
    },
    {
        "title": "失题",
        "author": "方干",
        "content": "十六声中运手轻，一声声似自然声。\n不缘精妙过流辈，争得江南别有名。",
        "dynasty": "唐",
        "collection_info": null
    },
    {
        "title": "句",
        "author": "方干",
        "content": "弟子已攀桂，先生犹卧云。\n把得新诗草裏论。\n枯井夜闻邻果落，废巢寒见别禽来。",
        "dynasty": "唐",
        "collection_info": null
    },
    {
        "title": "岁仗",
        "author": "罗邺",
        "content": "玉帛朝元万国来，鸡人晓唱五门开。\n春排北极迎仙驭，日捧南山入寿杯。\n歌舜熏风铿劒佩，祝尧嘉气霭楼台。\n可怜四海车书共，重见萧曹佐汉材。",
        "dynasty": "唐",
        "collection_info": null
    },
    {
        "title": "牡丹",
        "author": "罗邺",
        "content": "落尽春红始着花，花时比屋事豪奢。\n买栽池馆恐无地，看到子孙能几家。\n门倚长衢攒绣毂，幄笼轻日护香霞。\n歌钟满座争欢赏，肯信流年鬓有华。",
        "dynasty": "唐",
        "collection_info": null
    },
    {
        "title": "长城",
        "author": "罗邺",
        "content": "当时无德御干坤，广筑徒劳万古存。\n谩役生民防极塞，不知血刃起中原。\n珠玑旋见陪陵寝，社稷何曾保子孙。\n降虏至今犹自说，冤声夜夜傍城根。",
        "dynasty": "唐",
        "collection_info": null
    },
    {
        "title": "秋夕寄友人",
        "author": "罗邺",
        "content": "秋夕苍茫一雁过，西风白露满宫莎。\n昨来京洛逢归客，犹说轩车未渡河。\n莫把少年空倚赖，须知孤立易蹉跎。\n想君怀抱哀吟夜，铜雀台前皓月多。",
        "dynasty": "唐",
        "collection_info": null
    },
    {
        "title": "冬夕江上言事五首 一",
        "author": "罗邺",
        "content": "叶落纔悲草又生，看看少壮是衰形。\n关中秋雨书难到，江上春寒酒易醒。\n多少繫心身未达，寻思举目泪堪零。\n几时抛得归山去，松下看云读道经。",
        "dynasty": "唐",
        "collection_info": null
    },
    {
        "title": "冬夕江上言事五首 二",
        "author": "罗邺",
        "content": "喔喔晨鸡满树霜，喧喧晓渡簇舟航。\n数星昨夜寒炉火，一阵谁家腊瓮香。\n久别羇孤成潦倒，迴看书劒更苍黄。\n逢人举止皆言命，至竟谋闲可胜忙。",
        "dynasty": "唐",
        "collection_info": null
    },
    {
        "title": "冬夕江上言事五首 三",
        "author": "罗邺",
        "content": "野堂吟罢独行行，点水微微冻不鸣。\n十里溪山新雪后，千家襟袖晓寒生。\n只宜醉梦依华寝，可称羸蹄赴宿程。\n日苦几多心下见，那堪岁晏又无成。",
        "dynasty": "唐",
        "collection_info": null
    },
    {
        "title": "冬夕江上言事五首 四",
        "author": "罗邺",
        "content": "僻居多与懒相宜，吟拥寒炉过腊时。\n风柳欲生阳面叶，冻梅先绽岭头枝。\n山川自小抛耕钓，骨肉无因免别离。\n赖有陶情一尊酒，愁中相向展愁眉。",
        "dynasty": "唐",
        "collection_info": null
    },
    {
        "title": "冬夕江上言事五首 五",
        "author": "罗邺",
        "content": "一带长溪渌浸门，数声幽鸟啄云根。\n松亭尽日唯空坐，难得儒翁共讨论。",
        "dynasty": "唐",
        "collection_info": null
    },
    {
        "title": "春日宿崇贤里",
        "author": "罗邺",
        "content": "柳暗榆飞春日深，水边门巷独来寻。\n旧山共是经年别，新句相逢竟夕吟。\n枕近禁街闻晓鼓，月当高竹见栖禽。\n劳歌莫问秋风计，恐起江河垂钓心。",
        "dynasty": "唐",
        "collection_info": null
    },
    {
        "title": "征人",
        "author": "罗邺",
        "content": "青楼一别戍金微，力尽秋来破虏围。\n锦字莫辞连夜织，塞鸿常是到春归。\n正怜汉月当空照，不奈胡沙满眼飞。\n唯有梦魂南去日，故乡山水路依稀。",
        "dynasty": "唐",
        "collection_info": null
    },
    {
        "title": "莺",
        "author": "罗邺",
        "content": "暖辞云谷背残阳，飞下东风翅渐长。\n却笑金笼是羁绊，岂知瑶草正芬芳。\n晓逢溪雨投红树，晚啭宫楼泣旧妆。\n何事离人不堪听，灞桥斜日褭垂杨。",
        "dynasty": "唐",
        "collection_info": null
    },
    {
        "title": "槐花",
        "author": "罗邺",
        "content": "行宫门外陌铜驼，两畔分栽此最多。\n欲到清秋近时节，争开金蘂向关河。\n层楼寄恨飘珠箔，骏马怜香撼玉珂。\n愁杀江湖随计者，年年为尔剩奔波。",
        "dynasty": "唐",
        "collection_info": null
    },
    {
        "title": "自蜀入关",
        "author": "罗邺",
        "content": "文战连输未息机，束书携劒定前非。\n近来从听事难得，休去且无山可归。\n匹马出门还怅望，孤云何处是因依？\n斜阳驿路西风紧，遥指人烟宿翠微。",
        "dynasty": "唐",
        "collection_info": null
    },
    {
        "title": "上阳宫",
        "author": "罗邺",
        "content": "春半上阳花满楼，太平天子昔巡游。\n千门虽对嵩山在，一笑还随洛水流。\n深锁笙歌巢燕听，遥瞻金碧路人愁。\n翠华却自登仙去，肠断宫娥望不休。",
        "dynasty": "唐",
        "collection_info": null
    },
    {
        "title": "旧侯家",
        "author": "罗邺",
        "content": "台阁层层倚半空，遶轩澄碧御沟通。\n金钿座上歌春酒，画蜡尊前滴晓风。\n岁月不知成隙地，子孙谁更繫殊功。\n人间若算无荣辱，却是扁舟一钓翁。",
        "dynasty": "唐",
        "collection_info": null
    },
    {
        "title": "宿武安山有怀",
        "author": "罗邺",
        "content": "野店暮来山畔逢，寒芜漠漠露华浓。\n窗间灯在犬惊吠，溪上月沈人罢舂。\n远别只愁添雪鬓，此生何计隐云峯。\n离心却羡南飞翼，独过吴江更数重。",
        "dynasty": "唐",
        "collection_info": null
    },
    {
        "title": "谒寗祠",
        "author": "罗邺",
        "content": "春生溪岭雪初开，下马云亭酹一杯。\n好是精灵偏有感，能于乡里不为灾。\n九江贾客应遥祝，五夜神兵数此来。\n尽室唯求多降福，新年归去便风催。",
        "dynasty": "唐",
        "collection_info": null
    },
    {
        "title": "经故洛城",
        "author": "罗邺",
        "content": "一片危墙势恐人，墙边日日走蹄轮。\n筑时驱尽千夫力，崩处空为数里尘。\n长恨往来经此地，每嗟兴废欲霑巾。\n那堪又向荒城过，锦雉惊飞麦陇春。",
        "dynasty": "唐",
        "collection_info": null
    },
    {
        "title": "老将",
        "author": "罗邺",
        "content": "百战辛勤归帝乡，南班班裏最南行。\n弓欺猨臂秋无力，劒泣虬髯晓有霜。\n千古耻非书玉帛，一心犹自向河湟。\n年年宿卫天颜近，曾把功勋奏建章。",
        "dynasty": "唐",
        "collection_info": null
    },
    {
        "title": "曲江春望",
        "author": "罗邺",
        "content": "故国东归泽国遥，曲江晴望忆渔樵。\n都缘北阙春先到，不是南山雪易消。\n瑞影玉楼开组绣，欢声丹禁奏云韶。\n虽然未得陪鸳鹭，亦酹金觞祝帝尧。",
        "dynasty": "唐",
        "collection_info": null
    },
    {
        "title": "帝里",
        "author": "罗邺",
        "content": "喧喧蹄毂走红尘，南北东西暮与晨。\n谩道青云难得路，何曾紫陌有闲人。\n杯倾竹叶侯门月，马落桃花御水春。\n只合咏歌来大国，况逢文景化惟新。",
        "dynasty": "唐",
        "collection_info": null
    },
    {
        "title": "新安城",
        "author": "罗邺",
        "content": "若筭防边久远名，新安岂更胜长城。\n谩兴他役悲荒垒，何似从今实取兵。\n圣德便应同险固，人心自不向忠贞。\n但将死节酬尧禹，版筑无劳寇已平。",
        "dynasty": "唐",
        "collection_info": null
    },
    {
        "title": "自遣",
        "author": "罗邺",
        "content": "四十年来诗酒徒，一生缘兴滞江湖。\n不愁世上无人识，唯怕村中没酒沽。\n春巷摘桑喧姹女，江船吹笛舞蛮奴。\n焚鱼酌醴醉尧代，吟向席门聊自娱。",
        "dynasty": "唐",
        "collection_info": null
    },
    {
        "title": "流水",
        "author": "罗邺",
        "content": "漾漾悠悠几派分，中浮短艇与鸥羣。\n天街带雨淹芳草，玉洞飘花下白云。\n静称一竿持处见，急宜孤馆觉来闻。\n隋家柳畔偏堪恨，东入长淮日又曛。",
        "dynasty": "唐",
        "collection_info": null
    },
    {
        "title": "送张逸人",
        "author": "罗邺",
        "content": "自说归山人事赊，素琴丹竈是生涯。\n床头残药鼠偷尽，溪上破门风摆斜。\n石井晴垂青葛叶，竹篱荒映白茅花。\n遥知此去应稀出，独卧晴窗梦晓霞。",
        "dynasty": "唐",
        "collection_info": null
    },
    {
        "title": "春晚渡河有怀",
        "author": "罗邺",
        "content": "烟收绿野远连空，戍垒依稀入望中。\n万里山河星拱北，百年人事水归东。\n扁舟晚济桃花浪，走马晴嘶柳絮风。\n乡思正多羁思苦，不须迴首问渔翁。",
        "dynasty": "唐",
        "collection_info": null
    },
    {
        "title": "春望梁石头城",
        "author": "罗邺",
        "content": "柳碧桑黄破国春，残阳微雨望归人。\n江山不改兴亡地，冠盖自为前后尘。\n帆势挂风轻若翅，浪声吹岸迭如鳞。\n六朝无限悲愁事，欲下荒城迴首频。",
        "dynasty": "唐",
        "collection_info": null
    },
    {
        "title": "早发宜陵即事",
        "author": "罗邺",
        "content": "霜白山村月落时，一声鸡后又登岐。\n居人犹自掩关在，行客已愁驱马迟。\n身事不堪空感激，鬓毛看着欲凋衰。\n青萍委匣休哮吼，未有恩讐拟报谁。",
        "dynasty": "唐",
        "collection_info": null
    },
    {
        "title": "鸳鸯",
        "author": "罗邺",
        "content": "红闲碧霁瑞烟开，锦翅双飞去又迴。\n一种鸟怜名字好，尽缘人恨别离来。\n暖依牛渚汀莎媚，夕宿龙池禁漏催。\n相对若教春女见，便须携向凤凰台。",
        "dynasty": "唐",
        "collection_info": null
    },
    {
        "title": "春闺",
        "author": "罗邺",
        "content": "愁坐兰闺日过迟，卷帘巢燕羡双飞。\n管弦楼上春应在，杨柳桥边人未归。\n玉笛岂能留舞态，金河犹自浣戎衣。\n梨花满院东风急，惆怅无言倚锦机。",
        "dynasty": "唐",
        "collection_info": null
    },
    {
        "title": "赠东川梓桐县韦德孙长官",
        "author": "罗邺",
        "content": "前代高门今宰邑，怀才重义古来无。\n笙歌厌听吟清句，京洛思归展画图。\n蜀酝天寒留容醉，陇禽山晓隔帘呼。\n何年期拜朱幡贵，马上论诗在九衢。",
        "dynasty": "唐",
        "collection_info": null
    },
    {
        "title": "题水帘洞",
        "author": "罗邺",
        "content": "乱泉飞下翠屏中，名共真珠巧缀同。\n一片长垂今与古，半山遥听水兼风。\n虽无舒卷随人意，自有潺湲济物功。\n每向暑天来往见，疑将仙子隔房栊。",
        "dynasty": "唐",
        "collection_info": null
    },
    {
        "title": "野花",
        "author": "罗邺",
        "content": "拂露丛开血色殷，枉无名字对空山。\n时逢舞蝶寻香至，少有行人辍棹攀。\n若在侯门看不足，为生江岸见如闲。\n结根毕竟输桃李，长近都城紫陌间。",
        "dynasty": "唐",
        "collection_info": null
    },
    {
        "title": "芦花",
        "author": "罗邺",
        "content": "如练如霜干復轻，西风处处拂江城。\n长垂钓叟看不足，暂泊王孙愁亦生。\n好傍翠楼装月色，枉随红叶舞秋声。\n最宜羣鹭斜阳裏，闲捕纤鳞傍尔行。",
        "dynasty": "唐",
        "collection_info": null
    },
    {
        "title": "山阳贻友人",
        "author": "罗邺",
        "content": "性僻多将云水便，山阳酒病动经年。\n行迟暖陌花拦马，睡重春江雨打船。\n闲弄玉琴双鹤舞，静窥庭树一猱悬。\n结茅更莫期深隐，声价如今满日边。",
        "dynasty": "唐",
        "collection_info": null
    },
    {
        "title": "长安惜春",
        "author": "罗邺",
        "content": "千门共惜放春迴，半锁楼台半復开。\n公子不能留落日，南山遮莫倚高台。\n残红似怨皇州雨，细绿犹藏画蜡灰。\n毕竟思量何足叹，明年时节又还来。",
        "dynasty": "唐",
        "collection_info": null
    },
    {
        "title": "谢友人遗华阳巾",
        "author": "罗邺",
        "content": "剪露[裁]烟胜角冠，来从玉洞五云端。\n醉宜薤叶欹斜影，稳称菱花子细看。\n野客爱留笼鹤髪，溪翁争乞配渔竿。\n真仙首饰劳相寄，尘土飜惭戴去难。",
        "dynasty": "唐",
        "collection_info": null
    },
    {
        "title": "早梅",
        "author": "罗邺",
        "content": "缀雪枝条似有情，凌寒澹注笑妆成。\n冻香飘处宜春早，素艳开时混月明。\n迁客岭头悲褭褭，美人帘下妬盈盈。\n满园桃李虽堪赏，要且东风晚始生。",
        "dynasty": "唐",
        "collection_info": null
    },
    {
        "title": "留题张逸人草堂",
        "author": "罗邺",
        "content": "长悬青紫与芳枝，尘路无因免别离。\n马上多于在家日，尊前堪惜少年时。\n关河客梦还乡后，雨雪山程出店迟。\n却羡高人此中老，轩车过尽不知谁。",
        "dynasty": "唐",
        "collection_info": null
    },
    {
        "title": "钟陵崔大夫罢镇攀随再经匡庐寺宿",
        "author": "罗邺",
        "content": "一抛文战学从公，两逐旌旗宿梵宫。\n酒醒月移窗影畔，夜凉身在水声中。\n侯门聚散真如梦，花界登临转悟空。\n明发不堪山下路，几程愁雨又愁风。",
        "dynasty": "唐",
        "collection_info": null
    },
    {
        "title": "留献彭门郭常侍",
        "author": "罗邺",
        "content": "受得彭门拥信旗，一家将谓免羁离。\n到来门馆空归去，羞向交亲说受知。\n层构尚无容足地，尺波宁有跃鳞时。\n到头忍耻求名是，须向青云觅路岐。",
        "dynasty": "唐",
        "collection_info": null
    },
    {
        "title": "洛水",
        "author": "罗邺",
        "content": "一道潺湲溅暖莎，年年惆怅是春过。\n莫言行路听如此，流[入]深宫怅更多。\n桥畔月来清见底，柳边风紧绿生波。\n纵然满眼添归思，未把渔竿奈尔何。",
        "dynasty": "唐",
        "collection_info": null
    },
    {
        "title": "闻杜鹃",
        "author": "罗邺",
        "content": "花时一宿碧山前，明月东风呌杜鹃。\n孤馆觉来听夜半，羸僮相对亦无眠。\n汝身哀怨犹如此，我泪纵横岂偶然。\n争得苍苍知有恨，汝身成鹤我成仙。",
        "dynasty": "唐",
        "collection_info": null
    },
    {
        "title": "趂职单于留别阙下知己",
        "author": "罗邺",
        "content": "职忝翩翩逐建牙，笈随征骑入胡沙。\n定将千里书凭雁，应看三春雪当花。\n年长有心终报国，时清到处便营家。\n逢秋不拟同张翰，为忆鲈鱼却叹嗟。",
        "dynasty": "唐",
        "collection_info": null
    },
    {
        "title": "落第书怀寄友人",
        "author": "罗邺",
        "content": "清世谁能便陆沈，相逢休作忆山吟。\n若教仙桂在平地，更有何人肯苦心。\n去国汉妃还似玉，亡家石氏岂无金。\n且安怀抱莫惆怅，瑶瑟调高尊酒深。",
        "dynasty": "唐",
        "collection_info": null
    },
    {
        "title": "鹦鹉咏",
        "author": "罗邺",
        "content": "玉槛瑶轩任所依，东风休忆岭头归。\n金[笼]共惜好毛羽，红觜莫教多是非。\n便向郄堂夸饮啄，还应祢笔发光辉。\n乘时得路何须贵，燕雀鸾凤各有机。",
        "dynasty": "唐",
        "collection_info": null
    },
    {
        "title": "题沧浪峡",
        "author": "罗邺",
        "content": "门向红尘日日开，入门襟袖远尘埃。\n暗香惹步涧花发，晚景逼檐溪鸟迴。\n不为市朝行路近，有谁车马看山来。\n可怜严子持竿处，云水终年锁绿苔。",
        "dynasty": "唐",
        "collection_info": null
    },
    {
        "title": "白角簟",
        "author": "罗邺",
        "content": "迭玉骈珪巧思长，露华烟魄让清光。\n休摇雉尾当三伏，似展龙鳞在一床。\n高价不唯标越绝，冷纹疑似卧潇湘。\n杜陵他日重归去，偏称醉眠松桂堂。",
        "dynasty": "唐",
        "collection_info": null
    },
    {
        "title": "秋日怀江上友人",
        "author": "罗邺",
        "content": "行子岂知烟水劳，西风独自泛征艘。\n酒醒孤馆秋帘卷，月满寒江夜笛高。\n黄叶梦余归朔塞，青山家在极波涛。\n去年今日逢君处，雁下芦花猨正号。",
        "dynasty": "唐",
        "collection_info": null
    },
    {
        "title": "题笙",
        "author": "罗邺",
        "content": "筠管参差排凤翅，月堂凄切胜龙吟。\n最宜轻动纤纤玉，醉送当观滟滟金。\n缑岭独能征妙曲，嬴台相共吹清音。\n好将宫征陪歌扇，莫遣新声郑卫侵。",
        "dynasty": "唐",
        "collection_info": null
    },
    {
        "title": "下第",
        "author": "罗邺",
        "content": "谩把青春酒一杯，愁襟未信酒能开。\n江边依旧空归去，帝里还如不到来。\n门掩残阳鸣鸟雀，花飞何处好池台。\n此时惆怅便堪老，何用人间岁月催。",
        "dynasty": "唐",
        "collection_info": null
    },
    {
        "title": "秋晚",
        "author": "罗邺",
        "content": "残星残月一声钟，谷际岩隈爽气浓。\n不向碧台惊醉梦，但来青镜促愁容。\n繁金露洁黄笼菊，独翠烟凝远涧松。\n闲步幽林与苔径，渐移栖鸟及鸣蛩。",
        "dynasty": "唐",
        "collection_info": null
    },
    {
        "title": "长安春夕旅怀",
        "author": "罗邺",
        "content": "几年栖旅寄西秦，不识花枝醉过春。\n短艇闲思五湖浪，羸蹄愁伴九衢尘。\n关河风雨迷归梦，钟鼓朝昏老此身。\n忽向太平时节过，一竿持去老遗民。",
        "dynasty": "唐",
        "collection_info": null
    },
    {
        "title": "洛阳春望",
        "author": "罗邺",
        "content": "洛阳春霁绝尘埃，嵩少烟岚画障开。\n草色花光惹襟袖，箫声歌响隔楼台。\n人心便觉闲多少，马足方知倦往来。\n愁上中桥桥上望，碧波东去夕阳催。",
        "dynasty": "唐",
        "collection_info": null
    },
    {
        "title": "惜春",
        "author": "罗邺",
        "content": "燕归巢后即离羣，吟倚东风恨日曛。\n一别一年方见我，游来游去不禁君。\n莺花御苑看将尽，丝竹侯家亦少闻。\n独坐南楼正惆怅，柳塘花絮更纷纷。",
        "dynasty": "唐",
        "collection_info": null
    },
    {
        "title": "冬日旅怀",
        "author": "罗邺",
        "content": "[乌]焰纔沈桂魄生，霜阶拥褐暂吟行。\n闲思江市白醪满，静忆僧窗绿绮横。\n尘土自怜长失计，云帆尤觉有归情。\n几多怅望无穷事，空画炉灰坐到明。",
        "dynasty": "唐",
        "collection_info": null
    },
    {
        "title": "春夕寄友人时有与歌者南北",
        "author": "罗邺",
        "content": "芳径春归花半开，碧山波暖雁初迴。\n满楼月色还依旧，昨夜歌声自不来。\n愁眼向谁零玉筯，征蹄何处驻红埃？\n中宵吟罢正惆怅，从此兰堂锁绿苔。",
        "dynasty": "唐",
        "collection_info": null
    },
    {
        "title": "春夜赤水驿旅怀",
        "author": "罗邺",
        "content": "一星残烛照离堂，失计游心归渺茫。\n不自寻思无道路，为谁辛苦竞时光。\n九衢春色休回首，半夜溪声正梦乡。\n却羡去年买山侣，月斜渔艇倚潇湘。",
        "dynasty": "唐",
        "collection_info": null
    },
    {
        "title": "春山山馆旅怀",
        "author": "罗邺",
        "content": "山馆吟余山月斜，东风摇曳拂窗花。\n岂知驱马无闲日，长在他人后到家。\n孤劒向谁开壮节，流年催我自堪嗟。\n灯前结束又前去，晓出石林啼乱鸦。",
        "dynasty": "唐",
        "collection_info": null
    },
    {
        "title": "秋夕旅怀",
        "author": "罗邺",
        "content": "阶前月色与蛩声，阶上愁人坐復行。\n秦谷入霜空有梦，越山无计可归耕。\n穷途若遣长堪恸，华髪无因肯晚生。\n不似扁舟钓鱼者，免将心事筭浮荣。",
        "dynasty": "唐",
        "collection_info": null
    },
    {
        "title": "春过白遥岭",
        "author": "罗邺",
        "content": "鸟道穿云望峡遥，羸蹄经宿在岧嶤。\n到来山下春将半，上得林端雪未消。\n返驾王尊何足叹，哭途阮籍谩无聊。\n未知遇此恓惶者，泣向东风鬓欲凋。",
        "dynasty": "唐",
        "collection_info": null
    },
    {
        "title": "别夜",
        "author": "罗邺",
        "content": "秋入江天河汉清，迢迢钟漏出孤城。\n金波千里别来夜，玉筯两行流到明。\n若在人间须有恨，除非禅伴始无情。\n人间谁有□□□，聚散自然惆怅生。",
        "dynasty": "唐",
        "collection_info": null
    },
    {
        "title": "费拾遗书堂",
        "author": "罗邺",
        "content": "满袖归来天桂香，紫泥重降旧书堂。\n自怜苇带同巢许，不驾蒲轮佐禹汤。\n怪石尽含千古秀，奇花多吐四时芳。\n何人更肯追高躅，唯有樵童戏藓床。",
        "dynasty": "唐",
        "collection_info": null
    },
    {
        "title": "溪上春望",
        "author": "罗邺",
        "content": "无端溪上看兰桡，又是东风断柳条。\n双鬓多于愁裏镊，四时须向醉中销。\n行人骏马嘶香陌，独我残阳倚野桥。\n吟水咏山心未已，可能终不胜渔樵。",
        "dynasty": "唐",
        "collection_info": null
    },
    {
        "title": "献池州庾员外",
        "author": "罗邺",
        "content": "曾降瑶缄荐姓名，攀云几合到蓬瀛。\n须存彭寿千年在，终见茅公九转成。\n鲲海已知劳鹤使，萤窗不那梦霓旌。\n琪花玉蔓应相笑，未得歌吟从酒行。",
        "dynasty": "唐",
        "collection_info": null
    },
    {
        "title": "春风",
        "author": "罗邺",
        "content": "每岁东来助发生，舞空悠扬徧寰瀛。\n暗添芳草池塘色，远遰高楼箫管声。\n帘透骊宫偏带恨，花催上苑剩多情。\n如何一瑞车书日，吹取青云道路平。",
        "dynasty": "唐",
        "collection_info": null
    },
    {
        "title": "冬日寄献庾员外",
        "author": "罗邺",
        "content": "曾谒仙宫最上仙，西风许醉桂花前。\n争欢酒蚁浮金爵，从听歌尘扑翠蝉。\n秋霁捲帘凝锦席，夜阑吹笛称江天。\n却思紫陌觥筹地，兔缺乌沈欲半年。",
        "dynasty": "唐",
        "collection_info": null
    },
    {
        "title": "钓翁",
        "author": "罗邺",
        "content": "来往烟波非定居，生涯簑褐外无余。\n闲垂两鬓任如鹤，只繫一竿时得鱼。\n月浦扣船歌皎洁，雨蓬隈岸卧萧疎。\n行人误话金张贵，笑指北邙丘与墟。",
        "dynasty": "唐",
        "collection_info": null
    },
    {
        "title": "闻友人入越幕因以诗赠",
        "author": "罗邺",
        "content": "稽岭春生酒冻销，烟鬟红袖恃娇饶。\n岸边丛雪晴香老，波上长虹晚影遥。\n正哭阮途归未得，更闻江笔赴嘉招。\n人间荣瘁真堪恨，坐想征轩鬓欲凋。",
        "dynasty": "唐",
        "collection_info": null
    },
    {
        "title": "东归",
        "author": "罗邺",
        "content": "日日唯忧行役迟，东归可是有家归。\n都缘桂玉无门住，不算山川去路危。\n秦树梦愁黄鸟啭，吴江钓忆锦鳞肥。\n桃夭李艳清明近，惆怅当年意尽违。",
        "dynasty": "唐",
        "collection_info": null
    },
    {
        "title": "入关",
        "author": "罗邺",
        "content": "古道槐花满树开，入关时节一蝉催。\n出门唯恐不先到，当路有谁长待来。\n似箭年光还可惜，如蓬生计更堪哀。\n故园若有渔舟在，应挂云帆早箇迴。",
        "dynasty": "唐",
        "collection_info": null
    },
    {
        "title": "览陈丕卷",
        "author": "罗邺",
        "content": "雪宫词客燕宫游，一轴烟花象外搜。\n谩把蜀纹当昼展，徒夸湘碧带春流。\n吟时致我寒侵骨，得处疑君白尽头。\n从北南归明月夜，岭猨滩鸟更悠悠。",
        "dynasty": "唐",
        "collection_info": null
    },
    {
        "title": "巴南旅舍言怀",
        "author": "罗邺",
        "content": "万浪千岩首未回，无憀相倚上高台。\n家山如画不归去，客舍似讐谁遣来。\n红泪罢窥连晓烛，碧波休引向春杯。\n后时若有青云望，何事偏教羽冀摧。",
        "dynasty": "唐",
        "collection_info": null
    },
    {
        "title": "登凌歊台",
        "author": "罗邺",
        "content": "高台今日竟长闲，因想兴亡自惨颜。\n四海已归新雨露，六朝空认旧江山。\n槎翘独鸟沙汀畔，风遰连樯雪浪间。\n好是轮蹄来往便，谁人不向此跻攀。",
        "dynasty": "唐",
        "collection_info": null
    },
    {
        "title": "仆射陂晚望",
        "author": "罗邺",
        "content": "离人到此倍堪伤，陂水芦花似故乡。\n身事未知何日了，马蹄唯觉到秋忙。\n田园牢落东归晚，道路辛勤北去长。\n却羡无愁是沙鸟，双双相趂下斜阳。",
        "dynasty": "唐",
        "collection_info": null
    },
    {
        "title": "芳草",
        "author": "罗邺",
        "content": "废苑墙南残雨中，似袍颜色在蒙茸。\n微香暗惹游人步，远绿纔分鬬雉踪。\n三楚渡头长恨见，五侯门外却难逢。\n年年纵有春风便，马迹车轮一万重。",
        "dynasty": "唐",
        "collection_info": null
    },
    {
        "title": "秋日留题蒋亭",
        "author": "罗邺",
        "content": "西风纔起一蝉鸣，便筭关河马上程。\n碧浪鹢舟从此别，丹霄鹄箭忍无成。\n二年芳思随云雨，几日离歌恋斾旌。\n回首横塘更东望，露荷烟菊倍伤情。",
        "dynasty": "唐",
        "collection_info": null
    },
    {
        "title": "早发",
        "author": "罗邺",
        "content": "一点灯残鲁酒醒，已携孤劒事离程。\n愁看飞雪闻鸡唱，独向长空背雁行。\n白草近关微有路，浊河连底冻无声。\n此中来往本迢递，况是驱羸客塞城。",
        "dynasty": "唐",
        "collection_info": null
    },
    {
        "title": "雁二首 一",
        "author": "罗邺",
        "content": "暮天新鴈起汀洲，红蓼花开水国愁。\n想得故园今夜月，几人相忆在江楼。",
        "dynasty": "唐",
        "collection_info": null
    },
    {
        "title": "雁二首 二",
        "author": "罗邺",
        "content": "早背胡霜过戍楼，又随寒日下汀洲。\n江南江北多离别，忍报年年两地愁。",
        "dynasty": "唐",
        "collection_info": null
    },
    {
        "title": "萤二首 一",
        "author": "罗邺",
        "content": "水殿清风玉户开，飞光千点去还来。\n无风无月长门夜，偏到阶前点绿苔。",
        "dynasty": "唐",
        "collection_info": null
    },
    {
        "title": "萤二首 二",
        "author": "罗邺",
        "content": "裴回无烛冷无烟，秋径莎庭入夜天。\n休向书窗来照字，近来红蜡满歌筵。",
        "dynasty": "唐",
        "collection_info": null
    },
    {
        "title": "看花",
        "author": "罗邺",
        "content": "花开只恐看来迟，及到愁如未看时。\n家在楚乡身在蜀，一年春色负归期。",
        "dynasty": "唐",
        "collection_info": null
    },
    {
        "title": "柳絮",
        "author": "罗邺",
        "content": "处处东风扑晚阳，轻轻醉粉落无香。\n就中堪恨隋堤上，曾惹龙舟舞凤凰。",
        "dynasty": "唐",
        "collection_info": null
    },
    {
        "title": "云",
        "author": "罗邺",
        "content": "纷纷霭霭遍江湖，得路为霖岂合无。\n莫使悠扬只如此，帝乡还更暖苍梧。",
        "dynasty": "唐",
        "collection_info": null
    },
    {
        "title": "芳草",
        "author": "罗邺",
        "content": "曲江岸上天街裏，两地纵生车马多。\n不似萋萋南浦见，晚来烟雨半相和。",
        "dynasty": "唐",
        "collection_info": null
    },
    {
        "title": "出都门",
        "author": "罗邺",
        "content": "青门春色一花开，长到花时把酒杯。\n自觉无家似潮水，不知归处去还来。",
        "dynasty": "唐",
        "collection_info": null
    },
    {
        "title": "宫中二首 一",
        "author": "罗邺",
        "content": "芳草长含玉辇尘，君王游幸此中频。\n今朝别有承恩处，鹦鹉飞来说似人。",
        "dynasty": "唐",
        "collection_info": null
    },
    {
        "title": "宫中二首 二",
        "author": "罗邺",
        "content": "虽然自小属梨园，不识先皇玉殿门。",
        "dynasty": "唐",
        "collection_info": null
    },
    {
        "title": "河湟",
        "author": "罗邺",
        "content": "河湟何计绝烽烟，免使征人更戍边。\n尽放农桑无一事，遣教知有太平年。",
        "dynasty": "唐",
        "collection_info": null
    },
    {
        "title": "闻子规",
        "author": "罗邺",
        "content": "蜀魄千年尚怨谁，声声啼血向花枝。\n满山明月东风夜，正是愁人不寐时。",
        "dynasty": "唐",
        "collection_info": null
    },
    {
        "title": "望仙",
        "author": "罗邺",
        "content": "千山垒土望三山，云鹤无踪羽卫还。\n若说神仙求便得，茂陵何事在人间。",
        "dynasty": "唐",
        "collection_info": null
    },
    {
        "title": "放鹧鸪",
        "author": "罗邺",
        "content": "好傍青山与碧溪，刺桐毛竹待双栖。\n花时迁客伤离别，莫向相思树上啼。",
        "dynasty": "唐",
        "collection_info": null
    },
    {
        "title": "骊山",
        "author": "罗邺",
        "content": "风摇岩桂露闻香，白鹿惊时出绕墙。\n不向骊山锁宫殿，可知仙去是明皇。",
        "dynasty": "唐",
        "collection_info": null
    },
    {
        "title": "梅花",
        "author": "罗邺",
        "content": "繁如瑞雪压枝开，越岭吴溪免用栽。\n却是五侯家未识，春风不放过江来。",
        "dynasty": "唐",
        "collection_info": null
    },
    {
        "title": "鸡冠花",
        "author": "罗邺",
        "content": "一枝秾艳对秋光，露滴风摇倚砌傍。\n晓景乍看何处似，谢家新染紫罗裳。",
        "dynasty": "唐",
        "collection_info": null
    },
    {
        "title": "汴河",
        "author": "罗邺",
        "content": "炀帝开河鬼亦悲，生民不独力空疲。\n至今呜咽东流水，似向清平怨昔时。",
        "dynasty": "唐",
        "collection_info": null
    },
    {
        "title": "渡江有感",
        "author": "罗邺",
        "content": "岸落残红锦雉飞，渡江船上夕阳微。\n一枝犹负平生意，归去何曾胜不归。",
        "dynasty": "唐",
        "collection_info": null
    },
    {
        "title": "题终南山僧堂",
        "author": "罗邺",
        "content": "九衢终日见南山，名利何人肯掩关。\n唯有吾师达真理，坐看霜树老云间。",
        "dynasty": "唐",
        "collection_info": null
    },
    {
        "title": "大散岭",
        "author": "罗邺",
        "content": "过往长逢日色稀，雪花如掌扑行衣。\n岭头却望人来处，特地身疑是鸟飞。",
        "dynasty": "唐",
        "collection_info": null
    },
    {
        "title": "嘉陵江",
        "author": "罗邺",
        "content": "嘉陵南岸雨初收，江似秋岚不煞流。\n此地终朝有行客，无人一为棹扁舟。",
        "dynasty": "唐",
        "collection_info": null
    },
    {
        "title": "早行",
        "author": "罗邺",
        "content": "雨洒江声风又吹，扁舟正与睡相宜。\n无端戍鼓催前去，别却青山向晓时。",
        "dynasty": "唐",
        "collection_info": null
    },
    {
        "title": "黄河晓渡",
        "author": "罗邺",
        "content": "大河平野正穷秋，羸马羸僮古渡头。\n昨夜莲花峰下月，隔帘相伴到明愁。",
        "dynasty": "唐",
        "collection_info": null
    },
    {
        "title": "温泉",
        "author": "罗邺",
        "content": "一条春水漱莓苔，几绕玄宗浴殿回。\n此水贵妃曾照影，不堪流入旧宫来。",
        "dynasty": "唐",
        "collection_info": null
    },
    {
        "title": "秋怨",
        "author": "罗邺",
        "content": "梦断南窗啼晓乌，新霜昨夜下庭梧。\n不知帘外如珪月，还照边城到晓无。",
        "dynasty": "唐",
        "collection_info": null
    },
    {
        "title": "叹别",
        "author": "罗邺",
        "content": "北来南去几时休，人在光阴似箭流。\n直待江山尽无路，始因抛得别离愁。",
        "dynasty": "唐",
        "collection_info": null
    },
    {
        "title": "送春",
        "author": "罗邺",
        "content": "欲别东风剩黯然，亦知春去有明年。\n世间争那人先老，更对残花一醉眠。",
        "dynasty": "唐",
        "collection_info": null
    },
    {
        "title": "蜡烛",
        "author": "罗邺",
        "content": "暖香红焰一时燃，缇幕初垂月落天。\n堪恨兰堂别离夜，如珠似泪滴樽前。",
        "dynasty": "唐",
        "collection_info": null
    },
    {
        "title": "陈宫",
        "author": "罗邺",
        "content": "白玉尊前紫桂香，迎春阁上燕双双。\n陈王半醉贵妃舞，不觉隋兵夜渡江。",
        "dynasty": "唐",
        "collection_info": null
    },
    {
        "title": "水帘",
        "author": "罗邺",
        "content": "万点飞泉下白云，似帘悬处望疑真。\n若将此水为霖雨，更胜长垂隔路尘。",
        "dynasty": "唐",
        "collection_info": null
    },
    {
        "title": "赏春",
        "author": "罗邺",
        "content": "芳草和烟暖更青，闲门要路一时生。\n年年点检人间事，唯有春风不世情。",
        "dynasty": "唐",
        "collection_info": null
    },
    {
        "title": "叹平泉",
        "author": "罗邺",
        "content": "生前几到此亭台，寻叹投荒去不回。\n若遣春风会人意，花枝尽合向南开。",
        "dynasty": "唐",
        "collection_info": null
    },
    {
        "title": "长安春雨",
        "author": "罗邺",
        "content": "兼风飒飒洒皇洲，能滞轻寒阻胜游。\n半夜五侯池馆裏，美人惊起为花愁。",
        "dynasty": "唐",
        "collection_info": null
    },
    {
        "title": "驾蜀回",
        "author": "罗邺",
        "content": "上皇西幸却归秦，花木依然满禁春。\n唯有贵妃歌舞地，月明空殿锁香尘。",
        "dynasty": "唐",
        "collection_info": null
    },
    {
        "title": "吴王古宫井二首 一",
        "author": "罗邺",
        "content": "古宫荒井曾平后，见说耕人又凿开。\n拾得玉衩镌勅字，当时恩泽赐谁来。",
        "dynasty": "唐",
        "collection_info": null
    },
    {
        "title": "吴王古宫井二首 二",
        "author": "罗邺",
        "content": "含青薜荔随金甃，碧砌磷磷生绿苔。\n莫言数尺无波水，曾与如花并照来。",
        "dynasty": "唐",
        "collection_info": null
    },
    {
        "title": "江帆",
        "author": "罗邺",
        "content": "别离不独恨蹄轮，渡口风帆发更频。\n何处青楼方凭槛，半江斜日认归人。",
        "dynasty": "唐",
        "collection_info": null
    },
    {
        "title": "为人感赠",
        "author": "罗邺",
        "content": "歌舞从来最得名，如今老寄洛阳城。\n当时醉送龙骧曲，留与谁家唱月明。",
        "dynasty": "唐",
        "collection_info": null
    },
    {
        "title": "春江恨别",
        "author": "罗邺",
        "content": "望断长川一叶舟，可堪归路更沿流。\n垂来别处无人见，芳草斜阳满渡头。",
        "dynasty": "唐",
        "collection_info": null
    },
    {
        "title": "叹流水二首 一",
        "author": "罗邺",
        "content": "人间莫谩惜花落，花落明年依旧开。\n却最堪悲是流水，便同人事去无迴。",
        "dynasty": "唐",
        "collection_info": null
    },
    {
        "title": "叹流水二首 二",
        "author": "罗邺",
        "content": "龙跃虬蟠旋作潭，绕红溅绿下东南。\n春风散入侯家去，漱齿花前酒半酣。",
        "dynasty": "唐",
        "collection_info": null
    },
    {
        "title": "落第东归",
        "author": "罗邺",
        "content": "年年春色独怀羞，彊向东归懒举头。\n莫道还家便容易，人间多少事堪愁。",
        "dynasty": "唐",
        "collection_info": null
    },
    {
        "title": "镜",
        "author": "罗邺",
        "content": "昔岁相知别有情，几迴磨拭始将行。\n如今老去愁无限，抱向闲窗却怕明。",
        "dynasty": "唐",
        "collection_info": null
    },
    {
        "title": "南行",
        "author": "罗邺",
        "content": "腊晴江暖鸊鹈飞，梅雪香黏越女衣。\n鱼市酒村相识徧，短船歌月醉方归。",
        "dynasty": "唐",
        "collection_info": null
    },
    {
        "title": "公子行",
        "author": "罗邺",
        "content": "金鞍玉勒照花明，过后春风特地生。\n半醉五侯门裏出，月高犹在禁街行。",
        "dynasty": "唐",
        "collection_info": null
    },
    {
        "title": "春日偶题城南韦曲",
        "author": "罗邺",
        "content": "韦曲城南锦绣堆，千金不惜买花栽。\n谁知豪贵多羁束，落尽春红不见来。",
        "dynasty": "唐",
        "collection_info": null
    },
    {
        "title": "上东川顾尚书",
        "author": "罗邺",
        "content": "轻财重义真公子，长策沈机继武侯。\n龙节坐持兵十万，可怜三蜀尽无忧。",
        "dynasty": "唐",
        "collection_info": null
    },
    {
        "title": "过王浚墓",
        "author": "罗邺",
        "content": "埋骨千年近路尘，路傍碑号晋将军。\n当时若使无功业，早箇耕桑到此坟。",
        "dynasty": "唐",
        "collection_info": null
    },
    {
        "title": "灞上感别",
        "author": "罗邺",
        "content": "灞水何人不别离，无家南北倚空悲。\n十年此路花时节，立马霑襟酒一巵。",
        "dynasty": "唐",
        "collection_info": null
    },
    {
        "title": "春日与友人话别",
        "author": "罗邺",
        "content": "酌坐对芳草，东风吹旅衣。\n最嫌驱马倦，自未有山归。\n华髪将时逼，青云计又非。\n离襟一霑洒，迴首正残晖。",
        "dynasty": "唐",
        "collection_info": null
    },
    {
        "title": "竹",
        "author": "罗邺",
        "content": "翠叶纔分细细枝，清阴犹未上阶墀。\n蕙兰虽许相依日，桃李还应笑后时。\n抱节不为霜霰改，成林终与凤凰期。\n渭滨若更征贤相，好作渔竿繫钓丝。",
        "dynasty": "唐",
        "collection_info": null
    },
    {
        "title": "边将",
        "author": "罗邺",
        "content": "马上乘秋欲建勋，飞狐夜鬬出师频。\n若无紫塞烟尘事，谁识青楼歌舞人。\n战骨沙中金镞在，贺筵花畔玉盘新。\n由来边卒皆如此，只是君门合杀身。",
        "dynasty": "唐",
        "collection_info": null
    },
    {
        "title": "巴南旅泊",
        "author": "罗邺",
        "content": "巴山惨别魂，巴水彻荆门。\n此地若重到，居人谁復存。\n落帆红叶渡，驻马白云村。\n却羡南飞鴈，年年到故园。",
        "dynasty": "唐",
        "collection_info": null
    },
    {
        "title": "河上逢友人",
        "author": "罗邺",
        "content": "知君意不浅，立马问生涯。\n薄业无归地，他乡便是家。\n宵吟怜桂魄，朝起怯菱花。\n语尽黄河上，西风日又斜。",
        "dynasty": "唐",
        "collection_info": null
    },
    {
        "title": "偶题离亭",
        "author": "罗邺",
        "content": "万般名利不关身，况待山平海变尘。\n五月波涛争下峡，满堂金玉为何人。\n谩夸浮世青云贵，未尽离杯白髮新。\n谁似雨篷篷底客，渚花汀鸟自相亲。",
        "dynasty": "唐",
        "collection_info": null
    },
    {
        "title": "夏晚望嵩亭有怀",
        "author": "罗邺",
        "content": "正怜云水与心违，湖上亭高对翠微。\n尽日不妨凭槛望，终年未必有家归。\n青蝉渐傍幽丛噪，白鸟时穿返照飞。",
        "dynasty": "唐",
        "collection_info": null
    },
    {
        "title": "途中寄友人",
        "author": "罗邺",
        "content": "秋庭怅望别君初，折柳分襟十载余。\n相见或因中夜梦，寄来多是隔年书。\n携樽座外花空老，垂钓江头柳渐疎。\n裁得诗凭千里雁，吟来宁不忆吾庐。",
        "dynasty": "唐",
        "collection_info": null
    },
    {
        "title": "伤侯弟",
        "author": "罗邺",
        "content": "世间荣辱半相和，昨日权门今雀罗。\n万古明君方纳谏，九江迁客更应多。\n碧池草熟人偷钓，画戟春闲莺乱过。\n几许乐僮无主后，不离隣巷教笙歌。",
        "dynasty": "唐",
        "collection_info": null
    },
    {
        "title": "春日过寿安山馆",
        "author": "罗邺",
        "content": "旧国多将泉石亲，西游爱此拂行尘。\n帘开山色离亭午，步入松香别岛春。\n谁肯暂安耕钓地，相逢谩叹路岐身。\n归期不及桃花水，江上何曾鲙雪鳞。",
        "dynasty": "唐",
        "collection_info": null
    },
    {
        "title": "吴门再逢方干处士",
        "author": "罗邺",
        "content": "天上高名世上身，垂纶何不驾蒲轮。\n一朝卿相俱前席，千古篇章冠后人。\n稽岭不归空挂梦，吴宫相值欲霑巾。\n吾王若致昇平化，可独成周只渭滨。",
        "dynasty": "唐",
        "collection_info": null
    },
    {
        "title": "蝉",
        "author": "罗邺",
        "content": "纔入新秋百感生，就中蝉噪最堪惊。\n能催时节凋双鬓，愁到江山听一声。\n不傍管弦拘醉态，偏依杨柳挠离情。\n故园闻处犹惆怅，况是经年万里行。",
        "dynasty": "唐",
        "collection_info": null
    },
    {
        "title": "秋日留别义初上人",
        "author": "罗邺",
        "content": "塞寺穷秋别还师，西风一雁倍伤悲。\n每嗟尘世长多事，重到禅斋是几时。\n霜岭自添红叶恨，月溪休和碧云词。\n关河回首便千里，飞锡南归讵可知。",
        "dynasty": "唐",
        "collection_info": null
    },
    {
        "title": "夏日宿灵岩寺宗公院",
        "author": "罗邺",
        "content": "寺入千岩石路长，孤吟一宿远公房。\n卧听半夜杉坛雨，转觉中峰枕簟凉。\n花界已无悲喜念，尘襟自足是非妨。\n他年纵使重来此，息得心猨鬓已霜。",
        "dynasty": "唐",
        "collection_info": null
    },
    {
        "title": "冬日庙中书事呈栖白上人",
        "author": "罗邺",
        "content": "日高荒庙掩双扉，杉径无人鸟雀悲。\n昨日江潮起归思，满窗风雨觉来时。\n何堪身计长如此，闲尽炉灰却是疑。\n赖有碧云吟句客，禅余相访说新诗。",
        "dynasty": "唐",
        "collection_info": null
    },
    {
        "title": "夏日题远公北阁",
        "author": "罗邺",
        "content": "危阁压山冈，晴空疑鸟行。\n胜搜花界尽，响益梵音长。\n有月堪先到，无风亦自凉。\n人烟纷绕绕，诸树共苍苍。\n榻恋高楼语，瓯怜昼茗香。\n此身闲未得，驱马入残阳。",
        "dynasty": "唐",
        "collection_info": null
    },
    {
        "title": "秋蝶二首 一",
        "author": "罗邺",
        "content": "秦楼花发时，秦女笑相随。\n及到秋风日，飞来欲问谁。",
        "dynasty": "唐",
        "collection_info": null
    },
    {
        "title": "秋蝶二首 二",
        "author": "罗邺",
        "content": "似厌栖寒菊，翩翩占晚阳。\n愁人如见此，应下泪千行。",
        "dynasty": "唐",
        "collection_info": null
    },
    {
        "title": "秋别",
        "author": "罗邺",
        "content": "别路垂[杨]柳，秋风凄管弦。\n青楼君去后，明月为谁圆。",
        "dynasty": "唐",
        "collection_info": null
    },
    {
        "title": "共友人看花",
        "author": "罗邺",
        "content": "愁将万里身，来伴看花人。\n何事独惆怅，故园还又春。",
        "dynasty": "唐",
        "collection_info": null
    },
    {
        "title": "行次",
        "author": "罗邺",
        "content": "终日长程復短程，一山行尽一山青。\n路傍君子莫相笑，天上由来有客星。",
        "dynasty": "唐",
        "collection_info": null
    },
    {
        "title": "鳯州北楼",
        "author": "罗邺",
        "content": "城上层楼北望时，闲云远水自相宜。\n人人尽道堪图画，枉遣山翁醉习池。",
        "dynasty": "唐",
        "collection_info": null
    },
    {
        "title": "赠僧",
        "author": "罗邺",
        "content": "繁华举世皆如梦，今古何人肯暂闲。\n唯有东林学禅客，白头闲坐对青山。",
        "dynasty": "唐",
        "collection_info": null
    },
    {
        "title": "曲江春感",
        "author": "罗隐",
        "content": "江头日暖花又开，江东行客心悠哉。\n高阳酒徒半雕落，终南山色空崔嵬。\n圣代也知无弃物，侯门未必用非才。\n一船明月一竿竹，家住五湖归去来。",
        "dynasty": "唐",
        "collection_info": null
    },
    {
        "title": "皇陂",
        "author": "罗隐",
        "content": "皇陂潋滟深復深，陂西下马聊登临。\n垂杨风轻弄翠带，鲤鱼日暖跳黄金。\n三月穷途无胜事，十年流水见归心。\n输他谷口郑夫子，偷得闲名说至今。",
        "dynasty": "唐",
        "collection_info": null
    },
    {
        "title": "寄郑补阙",
        "author": "罗隐",
        "content": "夫子门前数仞墙，每经过处忆游梁。\n路从青琐无因见，恩在丹心不可忘。\n未必便为谗口隔，只应贪草谏书忙。\n别来愁悴知多少，两度槐花马上黄。",
        "dynasty": "唐",
        "collection_info": null
    },
    {
        "title": "牡丹花",
        "author": "罗隐",
        "content": "似共东风别有因，绛罗高卷不胜春。\n若教解语应倾国，任是无情亦动人。\n芍药与君为近侍，芙蓉何处避芳尘。\n可怜韩令功成后，辜负秾华过此身。",
        "dynasty": "唐",
        "collection_info": null
    },
    {
        "title": "黄河",
        "author": "罗隐",
        "content": "莫把阿胶向此倾，此中天意固难明。\n解通银汉应须曲，纔出昆崙便不清。\n高祖誓功衣带小，仙人占斗客槎轻。\n三千年后知谁在，何必劳君报太平。",
        "dynasty": "唐",
        "collection_info": null
    },
    {
        "title": "汴河",
        "author": "罗隐",
        "content": "当时天子是闲游，今日行人特地愁。\n柳色纵饶妆故国，水声何忍到扬州。\n干坤有意终难会，黎庶无情岂自由。\n应笑秦皇用心错，谩驱神鬼海东头。",
        "dynasty": "唐",
        "collection_info": null
    },
    {
        "title": "西京崇德里居",
        "author": "罗隐",
        "content": "进乏梯媒退又难，强随豪贵殢长安。\n风从昨夜吹银汉，泪拟何门落玉盘。\n抛掷红尘应有恨，思量仙桂也无端。\n锦鳞赪尾平生事，却被闲人把钓竿。",
        "dynasty": "唐",
        "collection_info": null
    },
    {
        "title": "投所思",
        "author": "罗隐",
        "content": "顦顇长安何所为，旅魂穷命自相疑。\n满川碧嶂无归日，一榻红尘有泪时。\n雕琢只应劳郢匠，膏肓终恐误秦医。\n浮生七十今三十，从此悽惶未可知。",
        "dynasty": "唐",
        "collection_info": null
    },
    {
        "title": "经张舍人旧居",
        "author": "罗隐",
        "content": "行尘不是昔时尘，谩向朱门忆侍臣。\n一榻已无开眼处，九泉应有爱才人。\n文余吐凤他年诏，树想栖鸾旧日春。\n从此恩深转难报，夕阳衰草泪沾巾。",
        "dynasty": "唐",
        "collection_info": null
    },
    {
        "title": "雒城作",
        "author": "罗隐",
        "content": "大卤旌旗出洛滨，此中烟月已埃尘。\n更无楼阁寻行处，只有山川识野人。\n早得铸金夸范蠡，旋闻垂钓哭平津。\n旧游难得时难遇，迴首空城百草春。",
        "dynasty": "唐",
        "collection_info": null
    },
    {
        "title": "姑苏城南湖陪曹使君游",
        "author": "罗隐",
        "content": "水蓼花红稻穗黄，使君兰棹泛迴塘。\n倚风荇藻先开路，迎斾凫鹥尽着行。\n手裏兵符神与术，腰间金印綵为囊。\n少年太守勋庸盛，应笑燕台两鬓霜。",
        "dynasty": "唐",
        "collection_info": null
    },
    {
        "title": "秋日有寄姑苏曹使君",
        "author": "罗隐",
        "content": "多病无因棹小舟，阖闾城下谒名侯。\n水寒不见双鱼信，风便唯闻五袴讴。\n早说用兵长暗合，近传观稼亦闲游。\n须知谢奕依前醉，閒阻清谈又一秋。",
        "dynasty": "唐",
        "collection_info": null
    },
    {
        "title": "送章碣赴举",
        "author": "罗隐",
        "content": "苹鹿歌中别酒催，粉闱星彩动昭回。\n久经罹乱心应破，乍覩昇平眼渐开。\n顾我昔年悲玉石，怜君今日蕴风雷。\n龙门盛事无因见，费尽黄金老隗台。",
        "dynasty": "唐",
        "collection_info": null
    },
    {
        "title": "寄杨秘书",
        "author": "罗隐",
        "content": "湖水平来见鲤鱼，偶因烹处得琼琚。\n披寻藻思千重后，吟想冰光万里余。\n漳浦病来情转薄，赤城吟苦意何如。\n锦衣公子怜君在，十载兵戈从板舆。",
        "dynasty": "唐",
        "collection_info": null
    },
    {
        "title": "往年进士赵能卿尝话金庭胜事见示叙",
        "author": "罗隐",
        "content": "会稽诗客赵能卿，往岁相逢话石城。\n正恨故人无上寿，喜闻良宰有高情。\n山朝佐命层层耸，水接飞流步步清。\n两火一刀罹乱后，会须乘兴雪中行。",
        "dynasty": "唐",
        "collection_info": null
    },
    {
        "title": "得宣州窦尚书书因投寄二首 一",
        "author": "罗隐",
        "content": "双鱼迢递到江滨，伤感南陵旧主人。\n万里朝台劳寄梦，十年侯国阻趋尘。\n寻知乱后尝辞禄，共喜闲来得养神。\n时见齐山敬亭客，不堪戎马战征频。",
        "dynasty": "唐",
        "collection_info": null
    },
    {
        "title": "得宣州窦尚书书因投寄二首 二",
        "author": "罗隐",
        "content": "曾逐旌旗过板桥，世途多难竟蓬飘。\n步兵校尉辞公府，车骑将军忆本朝。\n醉裏旧游还历历，病中衰鬓奈萧萧。\n遗簪堕履应留念，门客如今只下僚。",
        "dynasty": "唐",
        "collection_info": null
    },
    {
        "title": "雪",
        "author": "罗隐",
        "content": "细玉罗纹下碧霄，杜门颜巷落偏饶。\n巢居只恐高柯折，旅客愁闻去路遥。\n撅冻野蔬和粉重，埽庭松叶带酥烧。\n寒窗呵笔寻诗句，一片飞来纸上销。",
        "dynasty": "唐",
        "collection_info": null
    },
    {
        "title": "暇日有寄姑苏曹使君兼呈张郎中郡中宾僚",
        "author": "罗隐",
        "content": "嘉植阴阴覆劒池，此中能政动神祗。\n湖边观稼雨迎马，城外犒军风满旗。\n融酒徒夸无算爵，俭莲还少最高枝。\n珊瑚笔架真珠履，曾和陈王几首诗。",
        "dynasty": "唐",
        "collection_info": null
    },
    {
        "title": "寄右省王谏议",
        "author": "罗隐",
        "content": "耳边要静不得静，心裏欲闲终未闲。\n自是宿缘应有累，可能时事更相关。\n鱼惭张翰辞东府，鹤怨周颙负北山。\n看却金庭芝朮老，又驱车入七人班。",
        "dynasty": "唐",
        "collection_info": null
    },
    {
        "title": "焚书坑",
        "author": "罗隐",
        "content": "千载遗踪一窖尘，路傍耕者亦伤神。\n祖龙算事浑乖角，将谓诗书活得人。",
        "dynasty": "唐",
        "collection_info": null
    },
    {
        "title": "始皇陵",
        "author": "罗隐",
        "content": "荒堆无草树无枝，懒向行人问昔时。\n六国英雄漫多事，到头徐福是男儿。",
        "dynasty": "唐",
        "collection_info": null
    },
    {
        "title": "送沈先辈归送上嘉礼",
        "author": "罗隐",
        "content": "青青月桂触人香，白苎衫轻称沈郎。\n好继马卿归故里，况闻山简在襄阳。\n杯倾别岸应须醉，花傍征军渐欲芳。\n拟把金钱赠嘉礼，不堪栖屑困名场。",
        "dynasty": "唐",
        "collection_info": null
    },
    {
        "title": "春日叶秀才曲江",
        "author": "罗隐",
        "content": "江花江草暖相隈，也向江边把酒杯。\n春色恼人遮不得，别愁如疟避还来。\n安排贱迹无良策，裨补明时望重才。\n一曲吴歌齐拍手，十年尘眼未曾开。",
        "dynasty": "唐",
        "collection_info": null
    },
    {
        "title": "西京道德里",
        "author": "罗隐",
        "content": "秦树团团夕结阴，此中庄舃动悲吟。\n一枝丹桂未入手，万里苍波长负心。\n老去渐知时态薄，愁来唯愿酒杯深。\n七雄三杰今何在，休为闲人泪满襟。",
        "dynasty": "唐",
        "collection_info": null
    },
    {
        "title": "忆夏口",
        "author": "罗隐",
        "content": "汉阳渡口兰为舟，汉阳城下多酒楼。\n当年不得尽一醉，别梦有时还重游。\n襟带可怜吞楚塞，风烟只好狎江鸥。\n月明更想曾行处，吹笛桥边木叶秋。",
        "dynasty": "唐",
        "collection_info": null
    },
    {
        "title": "武牢关",
        "author": "罗隐",
        "content": "楚人曾此限封疆，不见清阴六里长。\n一壑暮声何怨望，数峰秋势自颠狂。\n由来四皓须神伏，大抵秦皇谩气强。\n欲学鸡鸣试关吏，太平时节懒思量。",
        "dynasty": "唐",
        "collection_info": null
    },
    {
        "title": "途中献晋州孟中丞",
        "author": "罗隐",
        "content": "太平天子念蒲东，又委星郎养育功。\n昨日隼旟辞阙下，今朝珠履在河中。\n楼移庾亮千山月，树待袁宏一扇风。\n不及政成应入拜，晋州何足展清通。",
        "dynasty": "唐",
        "collection_info": null
    },
    {
        "title": "长安秋夜",
        "author": "罗隐",
        "content": "远闻天子似羲皇，偶舍渔乡入帝乡。\n五等列侯无故旧，一枝仙桂有风霜。\n灯欹短焰烧离鬓，漏转寒更滴旅肠。\n归计未知身已老，九衢双阙夜苍苍。",
        "dynasty": "唐",
        "collection_info": null
    },
    {
        "title": "春晚寄钟尚书",
        "author": "罗隐",
        "content": "宰府初开忝末尘，四年谈笑隔通津。\n官资肯便矜中路，酒醆还应忆故人。\n江畔旧游秦望月，槛前公事镜湖春。\n如今莫问西禅坞，一炷寒香老病身。",
        "dynasty": "唐",
        "collection_info": null
    },
    {
        "title": "秋晓寄友人",
        "author": "罗隐",
        "content": "洞庭霜落水云秋，又泛轻涟任去留。\n世界高谈今已得，宦途清贵旧曾游。\n手中綵笔夸题凤，天上泥封奖狎鸥。\n更见南来钓翁说，醉吟还上木兰舟。",
        "dynasty": "唐",
        "collection_info": null
    },
    {
        "title": "秋日有酬",
        "author": "罗隐",
        "content": "旧业传家有宝刀，近闻余力更挥毫。\n腰间印佩黄金重，卷裏诗裁白雪高。\n讌罢嘉宾迎凤藻，猎归诸将问龙韬。\n分茅列土纔三十，犹拟回头赌锦袍。",
        "dynasty": "唐",
        "collection_info": null
    },
    {
        "title": "所思",
        "author": "罗隐",
        "content": "梁王兔苑荆榛裏，炀帝鸡台梦想中。\n只觉惘然悲谢傅，未知何以报文翁。\n生灵不幸台星拆，造化无情世界空。\n划尽寒灰始堪叹，满庭霜叶一窗风。",
        "dynasty": "唐",
        "collection_info": null
    },
    {
        "title": "送魏校书兼呈曹使君",
        "author": "罗隐",
        "content": "乱离无计驻生涯，又事东游惜岁华。\n村店酒旗沽竹叶，野桥梅雨泊芦花。\n讐书发迹官虽屈，负米安亲路不赊。\n应见使君论世旧，埽门重得向曹家。",
        "dynasty": "唐",
        "collection_info": null
    },
    {
        "title": "四皓庙",
        "author": "罗隐",
        "content": "汉惠秦皇事已闻，庙前高木眼前云。\n楚王谩费闲心力，六里青山尽属君。",
        "dynasty": "唐",
        "collection_info": null
    },
    {
        "title": "浮云",
        "author": "罗隐",
        "content": "溶溶曳曳自舒张，不向苍梧即帝乡。\n莫道无心便无事，也曾愁杀楚襄王。",
        "dynasty": "唐",
        "collection_info": null
    },
    {
        "title": "早发",
        "author": "罗隐",
        "content": "北去南来无定居，此生生计竟何如。\n酷怜一觉平明睡，长被鸡声恶破除。",
        "dynasty": "唐",
        "collection_info": null
    },
    {
        "title": "香",
        "author": "罗隐",
        "content": "沈水良材食柏珍，博山烟暖玉楼春。\n怜君亦是无端物，贪作馨香忘却身。",
        "dynasty": "唐",
        "collection_info": null
    },
    {
        "title": "邺城",
        "author": "罗隐",
        "content": "台上年年揜翠蛾，台前高树夹漳河。\n英雄亦到分香处，能共常人较几多。",
        "dynasty": "唐",
        "collection_info": null
    },
    {
        "title": "七夕",
        "author": "罗隐",
        "content": "络角星河菡萏天，一家懽笑设红筵。\n应倾谢女珠玑箧，尽写檀郎锦绣篇。\n香帐簇成排窈窕，金鍼穿罢拜婵娟。\n铜壶漏报天将晓，惆怅佳期又一年。",
        "dynasty": "唐",
        "collection_info": null
    },
    {
        "title": "送臧濆下第谒窦鄜州",
        "author": "罗隐",
        "content": "赋得长杨不直钱，却来京口看莺迁。\n也知绛灌轻才子，好谒尤常醉少年。\n万里故乡云缥缈，一春生计泪澜汍。\n多情柱史应相问，与话归心正浩然。",
        "dynasty": "唐",
        "collection_info": null
    },
    {
        "title": "清明日曲江怀友",
        "author": "罗隐",
        "content": "君与田苏即旧游，我于交分亦绸缪。\n二年隔绝黄泉下，尽日悲凉曲水头。\n鸥鸟似能齐物理，杏花疑欲伴人愁。\n寡妻稚子应寒食，遥望江陵一泪流。",
        "dynasty": "唐",
        "collection_info": null
    },
    {
        "title": "送郑州严员外",
        "author": "罗隐",
        "content": "欲将刀笔润王猷，东去先分圣主忧。\n满扇好风吹郑圃，一车甘雨别皇州。\n尚书碛冷鸿声晚，仆射陂寒树影秋。\n从此文星在何处，武牢关外庾公楼。",
        "dynasty": "唐",
        "collection_info": null
    },
    {
        "title": "孙员外赴阙后重到三衢",
        "author": "罗隐",
        "content": "远山高树思悠哉，重倚危楼尽一杯。\n谢守已随征诏入，鲁儒犹逐断蓬来。\n地寒谩忆移暄手，时急方须济世才。\n宣室夜阑如有问，可能全望未然灰。",
        "dynasty": "唐",
        "collection_info": null
    },
    {
        "title": "衡阳泊木居士庙下作",
        "author": "罗隐",
        "content": "乌噪残阳草满庭，此中枯木似人形。\n只应神物长为主，未必浮槎即有灵。\n八月风波飘不去，四时黍稷荐惟馨。\n南朝庾信无因赋，牢落祠前水气腥。",
        "dynasty": "唐",
        "collection_info": null
    },
    {
        "title": "钟陵见杨秀才",
        "author": "罗隐",
        "content": "孺亭滕阁少踟蹰，三度南游一事无。\n秪觉流年如鸟逝，不知何处有龙屠？\n云归洪井枝柯敛，水下漳江气色麤。\n赖得与君同此醉，醒来愁被鬼揶揄。",
        "dynasty": "唐",
        "collection_info": null
    },
    {
        "title": "自湘川东下立春泊夏口阻风登孙权城",
        "author": "罗隐",
        "content": "吴门此去逾千里，湘浦离来想数旬。\n只见风师长占路，不知青帝已行春。\n危怜坏堞犹遮水，狂爱寒梅欲傍人。\n事往时移何足问，且凭村酒暖精神。",
        "dynasty": "唐",
        "collection_info": null
    },
    {
        "title": "春日忆湖南旧游寄卢校书",
        "author": "罗隐",
        "content": "旅榜前年过洞庭，曾提刀笔事甘宁。\n瑇筵离隔将军幕，朱履频窥处士星。\n恩重匣中孤劒在，梦余江畔数峰青。\n金貂见服嘉宾散，回首昭丘一涕零。",
        "dynasty": "唐",
        "collection_info": null
    },
    {
        "title": "贺淮南节度卢员外赐绯",
        "author": "罗隐",
        "content": "俭莲高贵九霄闻，粲粲朱衣降五云。\n骢马早年曾避路，银鱼今日且从军。\n御题綵服垂天眷，袍展花心透縠纹。\n应笑当年老莱子，鲜华都自降明君。",
        "dynasty": "唐",
        "collection_info": null
    },
    {
        "title": "春日独游禅智寺",
        "author": "罗隐",
        "content": "树远连天水接空，几年行乐旧隋宫。\n花开花谢还如此，人去人来自不同。\n鸾凤调高何处酒，吴牛蹄健满车风。\n思量只合腾腾醉，煮海平陈一梦中。",
        "dynasty": "唐",
        "collection_info": null
    },
    {
        "title": "和淮南李司空同转运员外",
        "author": "罗隐",
        "content": "层层高阁旧瀛洲，此地须征第一流。\n丞相近年萦倚望，重才今日喜遨游。\n荣持健笔金黄贵，恨咽离筵管吹秋。\n谁继伊皋送行句，梁王诗好郢人愁。",
        "dynasty": "唐",
        "collection_info": null
    },
    {
        "title": "后土庙",
        "author": "罗隐",
        "content": "四海兵戈尚未宁，始于云外学仪形。\n九天玄女犹无圣，后土夫人岂有灵。\n一带好云侵鬓绿，两层危岫拂眉青。\n韦郎年少知何在，端坐思量太白经。",
        "dynasty": "唐",
        "collection_info": null
    },
    {
        "title": "金陵夜泊",
        "author": "罗隐",
        "content": "冷烟轻澹傍衰丛，此夕秦淮驻断蓬。\n栖鴈远惊沽酒火，乱鵶高避落帆风。\n地销王气波声急，山带秋阴树影空。\n六代精灵人不见，思量应在月明中。",
        "dynasty": "唐",
        "collection_info": null
    },
    {
        "title": "上江州陈员外",
        "author": "罗隐",
        "content": "寒江九派转城楼，东下钟陵第一州。\n人自中台方贵盛，地从西晋即风流。\n旧班久望鹓晴翥，余力犹闻虎夜浮。\n应恨属官无健令，异时佳节阻闲游。",
        "dynasty": "唐",
        "collection_info": null
    },
    {
        "title": "广陵开元寺阁上作",
        "author": "罗隐",
        "content": "满槛山川漾落晖，槛前前事去如飞。\n云中鸡犬刘安过，月裏笙歌炀帝归。\n江蹙海门帆散去，地吞淮口树相依。\n红楼翠幕知多少，长向东风有是非。",
        "dynasty": "唐",
        "collection_info": null
    },
    {
        "title": "上鄂州韦尚书",
        "author": "罗隐",
        "content": "往岁先皇驭九州，侍臣才业最风流。\n文穷典诰虽余力，俗致雍熙尽密谋。\n兰省换班青作绶，柏台前引绛为鞴。\n都缘未负江山兴，开济生灵校一秋。",
        "dynasty": "唐",
        "collection_info": null
    },
    {
        "title": "早春巴陵道中",
        "author": "罗隐",
        "content": "远雪亭亭望未销，岳阳春浅似相饶。\n短芦冒土初生笋，高柳偷风已弄条。\n波泛洞庭㺍獭健，谷连荆楚鬼神妖。\n中流菱唱泊何处，一隻画船兰作桡。",
        "dynasty": "唐",
        "collection_info": null
    },
    {
        "title": "广陵秋日酬进士臧濆见寄",
        "author": "罗隐",
        "content": "驿西斜日满窗前，独凭秋栏思渺绵。\n数尺断蓬惭故国，一轮清镜泣流年。\n已知世事真徒尔，纵有心期亦偶然。\n空媿荀家好兄弟，鴈来鱼去是因缘。",
        "dynasty": "唐",
        "collection_info": null
    },
    {
        "title": "淮南送李司空朝觐",
        "author": "罗隐",
        "content": "圣君宵旰望时雍，丹诏西来雨露浓。\n宣父道高休叹凤，武侯才大本吟龙。\n九州似鼎终须负，万物为铜只待镕。\n腊后春前更何事，便看经度奏东封。",
        "dynasty": "唐",
        "collection_info": null
    },
    {
        "title": "秋日禅智寺见裴郎中题名寄韦瞻",
        "author": "罗隐",
        "content": "野寺疎钟万木秋，偶寻题处认名侯。\n官离南郡应闲暇，地胜东山想驻留。\n百醆浓醪成别梦，两行垂露澣羁愁。\n心知只有韦公在，更对真踪话旧游。",
        "dynasty": "唐",
        "collection_info": null
    },
    {
        "title": "广陵春日忆池阳有寄",
        "author": "罗隐",
        "content": "烟水蒙蒙接板桥，数年经历驻征桡。\n醉凭危槛波千顷，愁倚长亭柳万条。\n别后故人冠獬豸，病来知己赏鹪鹩。\n清流夹宅千家住，会向闲乘一信潮。",
        "dynasty": "唐",
        "collection_info": null
    },
    {
        "title": "春中湘中题岳麓寺僧舍",
        "author": "罗隐",
        "content": "蟾宫虎穴两皆休，来凭危栏送远愁。\n多事林莺还谩语，薄情边鴈不迴头。\n春融只待干坤醉，水阔深知世界浮。\n欲共高僧话心迹，野花芳草奈相尤。",
        "dynasty": "唐",
        "collection_info": null
    },
    {
        "title": "出试后投所知",
        "author": "罗隐",
        "content": "此日蓬壶两日程，当时消息甚分明。\n桃须曼倩催方熟，橘待洪崖遣始行。\n岛外音书应有意，眼前尘士渐无情。\n莫教更似山西鼠，嚙破愁肠恨一生。",
        "dynasty": "唐",
        "collection_info": null
    },
    {
        "title": "湘南春日怀古",
        "author": "罗隐",
        "content": "晴江春暖兰蕙熏，凫鹥苒苒鸥着羣。\n洛阳贾谊自无命，少陵杜甫兼有文。\n空阔远帆遮落日，苍茫野树碍归云。\n松醪酒好昭潭静，闲过中流一弔君。",
        "dynasty": "唐",
        "collection_info": null
    },
    {
        "title": "江州望庐山",
        "author": "罗隐",
        "content": "东南苍翠何崔嵬，横流一望幽抱开。\n影寒已令水底去，脚阔欲过湖心来。\n深处不唯容鬼怪，暗中兼恐有风雷。\n仙人往往今谁在，红杏花香重首迴。",
        "dynasty": "唐",
        "collection_info": null
    },
    {
        "title": "金陵寄窦尚书",
        "author": "罗隐",
        "content": "二年岐路有西东，长忆优游楚驿中。\n虎帐谈高无客继，马卿官傲少人同。\n世危肯使依刘表，山好犹能忆谢公。\n此去此恩言不得，谩将闲泪对春风。",
        "dynasty": "唐",
        "collection_info": null
    },
    {
        "title": "清溪江令公宅",
        "author": "罗隐",
        "content": "蛮笺象管夜深时，曾赋陈宫第一诗。\n宴罢风流人不见，废来踪迹草应知。\n莺怜胜事啼空巷，蜨恋余香舞好枝。\n还有往年金甃井，牧童樵叟等闲窥。",
        "dynasty": "唐",
        "collection_info": null
    },
    {
        "title": "郑州献卢舍人",
        "author": "罗隐",
        "content": "海槎闲暇阆风轻，不是安流不肯行。\n鸡省露浓汤饼熟，凤池烟暖诏书成。\n渔筹已合光儒梦，尧印何妨且治兵。\n会将两都收復后，右图仪表左题名。",
        "dynasty": "唐",
        "collection_info": null
    },
    {
        "title": "别池阳所居",
        "author": "罗隐",
        "content": "黄尘初起此留连，火耨刀耕六七年。\n雨夜老农伤水旱，雪晴渔父共舟船。\n已悲世乱身须去，肯媿途危迹屡迁。\n却是九华山有意，列行相送到江边。",
        "dynasty": "唐",
        "collection_info": null
    },
    {
        "title": "送内使周大夫自杭州朝贡",
        "author": "罗隐",
        "content": "八都上将近平戎，便附輶轩奏圣聪。\n三接驾前朝觐礼，一函江表战征功。\n云间阆苑何时见，水底瑶池触处通。\n知有殿庭余力在，莫辞消息寄西风。",
        "dynasty": "唐",
        "collection_info": null
    },
    {
        "title": "酬黄从事怀旧见寄",
        "author": "罗隐",
        "content": "旧游不合到心中，把得君诗意亦同。\n水馆酒阑清夜月，香街人散白杨风。\n长绳繫日虽难绊，辨口谈天不易穷。\n世事自随蓬转在，思量何处是飞蓬。",
        "dynasty": "唐",
        "collection_info": null
    },
    {
        "title": "绣",
        "author": "罗隐",
        "content": "一片丝罗□□□，洞房西室女工劳。\n花随玉指添春色，鸟逐金鍼长羽毛。\n蜀绵谩夸声自贵，越绫虚说价功高。\n可中用作鸳鸯被，红叶枝枝不碍刀。",
        "dynasty": "唐",
        "collection_info": null
    },
    {
        "title": "西施",
        "author": "罗隐",
        "content": "家国兴亡自有时，吴人何苦怨西施。\n西施若解倾吴国，越国亡来又是谁。",
        "dynasty": "唐",
        "collection_info": null
    },
    {
        "title": "自遣",
        "author": "罗隐",
        "content": "得即高歌失即休，多愁多恨亦悠悠。\n今朝有酒今朝醉，明日愁来明日愁。",
        "dynasty": "唐",
        "collection_info": null
    },
    {
        "title": "白角箆",
        "author": "罗隐",
        "content": "白似琼瑶滑似苔，随梳伴镜拂尘埃。\n莫言此箇尖头物，几度撩人恶髪来。",
        "dynasty": "唐",
        "collection_info": null
    },
    {
        "title": "铜雀台",
        "author": "罗隐",
        "content": "强歌强舞竟难胜，花落花开泪满膺。\n秪合当年伴君死，免交憔悴望西陵。",
        "dynasty": "唐",
        "collection_info": null
    },
    {
        "title": "鹦鹉",
        "author": "罗隐",
        "content": "莫恨雕笼翠羽残，江南地暖陇西寒。\n劝君不用分明语，语得分明出转难。",
        "dynasty": "唐",
        "collection_info": null
    },
    {
        "title": "金钱花",
        "author": "罗隐",
        "content": "占得佳名绕树芳，依依相伴向秋光。\n若教此物堪收贮，应被豪门尽劚将。",
        "dynasty": "唐",
        "collection_info": null
    },
    {
        "title": "梅",
        "author": "罗隐",
        "content": "天赐胭脂一抹腮，盘中磊落笛中哀。\n虽然未得和羹便，曾与将军止渴来。",
        "dynasty": "唐",
        "collection_info": null
    },
    {
        "title": "钱尚父生日",
        "author": "罗隐",
        "content": "大昴分光降斗牛，兴唐宗社作诸侯。\n伊夔事业扶千载，韩白机谋冠九州。\n贵盛上持龙节钺，延长应续鹤春秋。\n锦衣玉食将何报，更俟庄椿一举头。",
        "dynasty": "唐",
        "collection_info": null
    },
    {
        "title": "寄前户部陆郎中",
        "author": "罗隐",
        "content": "出驯桑雉入朝簪，萧洒清名映士林。\n近日篇章欺白雪，早年词赋得黄金。\n桂堂纵道探龙颔，兰省何曾驻鹤心。\n离乱事多人不会，酒浓花暖且闲吟。",
        "dynasty": "唐",
        "collection_info": null
    },
    {
        "title": "登瓦棺寺阁",
        "author": "罗隐",
        "content": "下盘空迹上云浮，偶逐僧行步步愁。\n暂憩已知须用意，渐来争忍不回头。\n烟中树老重江晚，铎外风轻四境秋。\n懒指台城更东望，鹊飞龙鬬尽荒丘。",
        "dynasty": "唐",
        "collection_info": null
    },
    {
        "title": "九华山费征君所居",
        "author": "罗隐",
        "content": "草堂何处试徘徊，见说遗踪向此开。\n蟾桂自归三径后，鹤书曾降九天来。\n白云事迹依前在，青琐光阴竟不迴。\n尽夕为君思曩日，野泉呜咽路莓苔。",
        "dynasty": "唐",
        "collection_info": null
    },
    {
        "title": "途中寄怀",
        "author": "罗隐",
        "content": "不知何处是前程，合眼腾腾信马行。\n两鬓已衰时未遇，数峰虽在病相撄。\n尘埃巩洛虚光景，诗酒江湖漫姓名。\n试哭军门看谁问，旧来还似祢先生。",
        "dynasty": "唐",
        "collection_info": null
    },
    {
        "title": "京口见李侍郎",
        "author": "罗隐",
        "content": "傞傞江柳欲矜春，铁瓮城边见故人。\n屈指不堪言甲子，披风常记是庚申。\n别来且喜身俱健，乱后休悲业尽贫。\n还有杖头沽酒物，待寻山寺话逡巡。",
        "dynasty": "唐",
        "collection_info": null
    },
    {
        "title": "秋日酬张特玄",
        "author": "罗隐",
        "content": "病寄南徐两度秋，故人依约亦扬州。\n偶因鴈足思闲事，拟棹孤舟访旧游。\n风急几闻江上笛，月高谁共酒家楼。\n平生意气消磨尽，甘露轩前看水流。",
        "dynasty": "唐",
        "collection_info": null
    },
    {
        "title": "登高咏菊尽",
        "author": "罗隐",
        "content": "篱畔霜前偶得存，苦教迟晚避兰荪。\n能销造化几多力，不受阳和一点恩。\n生处岂容依玉砌，要时还许上金罇。\n陶公没后无知己，露滴幽丛见泪痕。",
        "dynasty": "唐",
        "collection_info": null
    },
    {
        "title": "登夏州城楼",
        "author": "罗隐",
        "content": "寒城猎猎戍旗风，独倚危楼怅望中。\n万里山河唐土地，千年魂魄晋英雄。\n离心不忍听边马，往事应须问塞鸿。\n好脱儒冠从校尉，一枝长戟六钧弓。",
        "dynasty": "唐",
        "collection_info": null
    },
    {
        "title": "水边偶题",
        "author": "罗隐",
        "content": "野水无情去不回，水边花好为谁开。\n只知事逐眼前去，不觉老从头上来。\n穷似丘轲休叹息，达如周召亦尘埃。\n思量此理何人会，蒙邑先生最有才。",
        "dynasty": "唐",
        "collection_info": null
    },
    {
        "title": "故洛阳公镇大梁时隐得游门下今之经历事往人非聊抒所怀以伤以谢",
        "author": "罗隐",
        "content": "孤舟欲泊思何穷，曾忆西来值雪中。\n珠履少年初满座，白衣游子也从公。\n狂抛赋笔琉璃冷，醉倚歌筵瑇瑁红。\n今日斯文向谁说，泪碑棠树两成空。",
        "dynasty": "唐",
        "collection_info": null
    },
    {
        "title": "杜陵秋思",
        "author": "罗隐",
        "content": "南望商于北帝都，两堪栖託两无图。\n只闻斥逐张公子，不觉悲同楚大夫。\n岩畔早凉生紫桂，井边疎影落高梧。\n一杯渌酒他年忆，沥向青波寄五湖。",
        "dynasty": "唐",
        "collection_info": null
    },
    {
        "title": "隐尝在江陵忝故中令白公叨蒙知遇今復重过渚宫感事悲身遂成长句",
        "author": "罗隐",
        "content": "往岁酇侯镇渚宫，曾将清律暖孤蓬。\n才怜曼倩三冬后，艺许由基一箭中。\n言重不能轻薄命，地寒终是泣春风。\n凤凰池涸台星拆，迴首岐山忆至公。",
        "dynasty": "唐",
        "collection_info": null
    },
    {
        "title": "夜泊毘陵无锡县有寄",
        "author": "罗隐",
        "content": "草虫幽咽树初团，独繫孤舟夜已阑。\n浊浪势奔吴苑急，疎钟声彻惠山寒。\n愁催鬓髪凋何易，贫恋家乡别渐难。\n他日亲朋应大笑，始知书劒是无端。",
        "dynasty": "唐",
        "collection_info": null
    },
    {
        "title": "桃花",
        "author": "罗隐",
        "content": "暖触衣襟漠漠香，閒梅遮柳不胜芳。\n数枝艳拂文君酒，半里红欹宋玉墙。\n尽日无人疑怅望，有时经雨乍凄凉。\n旧山山下还如此，回首东风一断肠。",
        "dynasty": "唐",
        "collection_info": null
    },
    {
        "title": "筹笔驿",
        "author": "罗隐",
        "content": "抛掷南阳为主忧，北征东讨尽良筹。\n时来天地皆同力，运去英雄不自由。\n千里山河轻孺子，两朝冠劒恨谯周。\n唯余岩下多情水，犹解年年傍驿流。",
        "dynasty": "唐",
        "collection_info": null
    },
    {
        "title": "重过随州故兵部李侍郎恩知因抒长句",
        "author": "罗隐",
        "content": "庄周高论伯牙琴，闲夜思量泪满襟。\n四海共谁言近事，九原从此负初心。\n鸥翻汉浦风波急，鴈下郧溪雾雨深。\n惭媿苍生还有意，解歌襦袴至如今。",
        "dynasty": "唐",
        "collection_info": null
    },
    {
        "title": "商于驿楼东望有感",
        "author": "罗隐",
        "content": "山川去接汉江东，曾伴隋侯醉此中。\n歌绕夜梁珠宛转，舞娇春席雪朦胧。\n棠遗善政阴犹在，薤送哀声事已空。\n惆怅知音竟难得，两行清泪白杨风。",
        "dynasty": "唐",
        "collection_info": null
    },
    {
        "title": "寄南城韦逸人",
        "author": "罗隐",
        "content": "杜甫诗中韦曲花，至今无赖尚豪家。\n美人晓折露沾袖，公子醉时香满车。\n万里丹青传不得，二年风雨恨无涯。\n羡他南涧高眠客，春去春来任物华。",
        "dynasty": "唐",
        "collection_info": null
    },
    {
        "title": "梅花",
        "author": "罗隐",
        "content": "吴王醉处十余里，照野拂衣今正繁。\n经雨不随山鸟散，倚风疑共路人言。\n愁怜粉艳飘歌席，静爱寒香扑酒罇。\n欲寄所思无好信，为人惆恨又黄昏。",
        "dynasty": "唐",
        "collection_info": null
    },
    {
        "title": "淮南高骈所造迎仙楼",
        "author": "罗隐",
        "content": "鸾音鹤信杳难迴，凤驾龙车早晚来。\n仙境是谁知处所，人间空自造楼台。\n云侵朱槛应难到，虫网闲窗永不开。\n子细思量成底事，露凝风摆作尘埃。",
        "dynasty": "唐",
        "collection_info": null
    },
    {
        "title": "和禅月大师见赠",
        "author": "罗隐",
        "content": "高僧惠我七言诗，顿豁尘心展白眉。\n秀似谷中花媚日，清如潭底月圆时。\n应观法界莲千叶，肯折人间桂一枝。\n漂荡秦吴十余载，因循犹恨识师迟。",
        "dynasty": "唐",
        "collection_info": null
    },
    {
        "title": "谒文宣王庙",
        "author": "罗隐",
        "content": "晚来乘兴谒先师，松柏凄凄人不知。\n九仭萧墙堆瓦砾，三间茅殿走狐狸。\n雨淋状似悲麟泣，露滴还同叹凤悲。\n傥使小儒名稍立，岂教吾道受栖迟。",
        "dynasty": "唐",
        "collection_info": null
    },
    {
        "title": "代文宣王答",
        "author": "罗隐",
        "content": "三教之中儒最尊，止戈为武武尊文。\n吾今尚自披蓑笠，你等何须读典坟。\n释氏宝楼侵碧汉，道家宫殿拂青云。\n若教颜闵英灵在，终不羞他李老君。",
        "dynasty": "唐",
        "collection_info": null
    },
    {
        "title": "重送朗州张员外",
        "author": "罗隐",
        "content": "朱轮此去正春风，且驻青云听断蓬。\n一榻早年容孺子，双旌今日别文翁。\n诚知汲善心长在，争奈干时迹转穷。\n酬德酬恩两无路，谩劳惆怅凤城东。",
        "dynasty": "唐",
        "collection_info": null
    },
    {
        "title": "广陵秋夜读进士常修三篇因题",
        "author": "罗隐",
        "content": "入蜀归吴三首诗，藏于笥箧重于师。\n劒关夜读相如听，瓜步秋吟炀帝悲。\n景物也知输健笔，时情谁不许高枝。\n明年二月春风裏，江岛闲人慰所思。",
        "dynasty": "唐",
        "collection_info": null
    },
    {
        "title": "逼试投所知",
        "author": "罗隐",
        "content": "桃在仙翁旧苑傍，暖烟轻霭扑人香。\n十年此地频偷眼，二月春风最断肠。\n曾恨梦中无好事，也知囊裏有仙方。\n寻思仙骨终难得，始与回头问玉皇。",
        "dynasty": "唐",
        "collection_info": null
    },
    {
        "title": "汉江上作",
        "author": "罗隐",
        "content": "汉江波浪渌于苔，每到江边病眼开。\n半雨半风终日恨，无名无迹几时迴。\n云生岸谷秋阴合，树接帆樯晚思来。\n对此空惭圣明代，忍教缨上有尘埃。",
        "dynasty": "唐",
        "collection_info": null
    },
    {
        "title": "秋夜寄进士顾荣",
        "author": "罗隐",
        "content": "秋河耿耿夜沈沈，往事三更尽到心。\n多病谩劳窥圣代，薄才终是费知音。\n家山梦后帆千尺，尘土搔来髪一簪。\n空羡良朋尽高价，可怜东箭与南金。",
        "dynasty": "唐",
        "collection_info": null
    },
    {
        "title": "寄渭北徐从事",
        "author": "罗隐",
        "content": "暖云慵堕柳垂条，骢马徐郎过渭桥。\n官秩旧参荀秘监，罇罍今伴霍嫖姚。\n科随鹄箭频曾中，礼向侯弓以重招。\n莫恨东风促行李，不多时节却归朝。",
        "dynasty": "唐",
        "collection_info": null
    },
    {
        "title": "徐寇南逼感事献江南知己次韵",
        "author": "罗隐",
        "content": "酒阑离思浩无穷，西望维扬忆数公。\n万里飘零身未了，一家知奖意曾同。\n云横晋国尘应暗，路转吴江信不通。\n今日便成卢子谅，满襟珠泪堕霜风。",
        "dynasty": "唐",
        "collection_info": null
    },
    {
        "title": "寄三衢孙员外",
        "author": "罗隐",
        "content": "小敷文伯见何时，南望三衢渴復饥。\n天子未能崇典诰，诸生徒欲恋旌旗。\n风高绿野苗千顷，露冷平楼酒满巵。\n尽是数旬陪奉处，使君争肯不相思。",
        "dynasty": "唐",
        "collection_info": null
    },
    {
        "title": "淮南送卢端公归台",
        "author": "罗隐",
        "content": "凤鸾势逸九霄宽，北去南来任羽翰。\n朱绂两参王俭府，绣衣三领杜林官。\n道从上国曾匡济，才向牢盆始重难。\n应笑张纲谩生事，埋轮不得在长安。",
        "dynasty": "唐",
        "collection_info": null
    },
    {
        "title": "炀帝陵",
        "author": "罗隐",
        "content": "入郭登桥出郭船，红楼日日柳年年。\n君王忍把平陈业，只博雷塘数亩田。",
        "dynasty": "唐",
        "collection_info": null
    },
    {
        "title": "马嵬坡",
        "author": "罗隐",
        "content": "佛屋前头野草春，贵妃轻骨此为尘。\n从来绝色知难得，不破中原未是人。",
        "dynasty": "唐",
        "collection_info": null
    },
    {
        "title": "柳",
        "author": "罗隐",
        "content": "灞岸晴来送别频，相偎相倚不胜春。\n自家飞絮犹无定，争解垂丝绊路人。",
        "dynasty": "唐",
        "collection_info": null
    },
    {
        "title": "隋堤柳",
        "author": "罗隐",
        "content": "夹路依依千里遥，路人回首认隋朝。\n春风未借宣华意，犹费工夫长绿条。",
        "dynasty": "唐",
        "collection_info": null
    },
    {
        "title": "孟浩然墓",
        "author": "罗隐",
        "content": "数步荒榛接旧蹊，寒江漠漠草凄凄。\n鹿门黄土无多少，恰到书生冢便低。",
        "dynasty": "唐",
        "collection_info": null
    },
    {
        "title": "秦纪",
        "author": "罗隐",
        "content": "长策东鞭及海隅，鼋鼍奔起鬼神趋。\n怜君未到沙丘日，肯信人间有死无。",
        "dynasty": "唐",
        "collection_info": null
    },
    {
        "title": "仙掌",
        "author": "罗隐",
        "content": "掌前流水驻无尘，掌下轩车日日新。\n谩向山头高举手，何曾招得路行人。",
        "dynasty": "唐",
        "collection_info": null
    },
    {
        "title": "咏月",
        "author": "罗隐",
        "content": "湖上风高动白苹，暂延清景此逡巡。\n隔年违别成何事，半夜相看似故人。\n蟾向静中矜爪距，兔隈明处弄精神。\n嫦娥老大应惆怅，倚泣苍苍桂一轮。",
        "dynasty": "唐",
        "collection_info": null
    },
    {
        "title": "宿荆州江陵驿",
        "author": "罗隐",
        "content": "西游象阙媿知音，东下荆溪称越吟。\n风动芰荷香四散，月明楼阁影相侵。\n閒欹别枕千般梦，醉送征帆万里心。\n薜荔衣裳木兰檝，异时烟雨好追寻。",
        "dynasty": "唐",
        "collection_info": null
    },
    {
        "title": "抚州别阮兵曹",
        "author": "罗隐",
        "content": "雪晴天外见诸峰，幽轧行轮有去踪。\n内史宅边今独恨，步兵厨畔旧相容。\n十年别鬓疑朝镜，千里归心着晚钟。\n若不他时更青眼，未知谁肯荐临邛。",
        "dynasty": "唐",
        "collection_info": null
    },
    {
        "title": "新安投所知",
        "author": "罗隐",
        "content": "少年容易舍樵渔，曾辱明公荐子虚。\n汉殿寒夜时不食，宋都风急命何疎。\n云埋野艇吟归去，草没山田赋遂初。\n长劒一寻歌一奏，此心争肯为鲈鱼。",
        "dynasty": "唐",
        "collection_info": null
    },
    {
        "title": "江边有寄",
        "author": "罗隐",
        "content": "江边旧业半雕残，每轸归心即万端。\n狂折野梅山店暖，醉吹村笛酒楼寒。\n只言圣代谋身易，争奈贫儒得路难。\n同病同忧更何事，为君提笔画渔竿。",
        "dynasty": "唐",
        "collection_info": null
    },
    {
        "title": "送友人归夷门",
        "author": "罗隐",
        "content": "二年流落大梁城，每送君归即有情。\n别路算来成底事，旧游言着似前生。\n苑荒懒认词人会，门在空怜烈士名。\n至竟男儿分应定，不须惆怅谷中莺。",
        "dynasty": "唐",
        "collection_info": null
    },
    {
        "title": "湘中见进士乔诩",
        "author": "罗隐",
        "content": "吴公台下别经秋，破虏城边暂驻留。\n一笑有情堪解梦，数年无故不同游。\n云牵楚思横鱼艇，柳送乡心入酒楼。\n且酌松醪依旧醉，谁能相见向春愁。",
        "dynasty": "唐",
        "collection_info": null
    },
    {
        "title": "上霅川裴郎中",
        "author": "罗隐",
        "content": "贵提金印出咸秦，潇洒江城两度春。\n一派水清疑见胆，数重山翠欲留人。\n望崇早合归黄阁，诗好何妨恋白苹。\n自是受恩心未足，却垂双翅羡吴均。",
        "dynasty": "唐",
        "collection_info": null
    },
    {
        "title": "钱塘江潮",
        "author": "罗隐",
        "content": "怒声汹汹势悠悠，罗剎江边地欲浮。\n漫道往来存大信，也知反覆向平流。\n任抛巨浸疑无底，猛过西陵只有头。\n至竟朝昏谁主掌，好骑赪鲤问阳侯。",
        "dynasty": "唐",
        "collection_info": null
    },
    {
        "title": "送人赴职任褒中",
        "author": "罗隐",
        "content": "物态时情难重陈，夫君此去莫伤春。\n男儿只要有知己，才子何堪更问津。\n万转江山通蜀国，两行珠翠见褒人。\n海棠花谢东风老，应念京都共苦辛。",
        "dynasty": "唐",
        "collection_info": null
    },
    {
        "title": "临川投穆中丞",
        "author": "罗隐",
        "content": "试将生计问蓬根，心委寒灰首戴盆。\n翅弱未知三岛路，舌顽虚掉五侯门。\n啸烟白狖沈高木，捣月清砧触旅魂。\n家在碧江归不得，十年鱼艇长苔痕。",
        "dynasty": "唐",
        "collection_info": null
    },
    {
        "title": "早春送张坤归大梁",
        "author": "罗隐",
        "content": "萧萧羸马正尘埃，又送輶轩向吹台。\n别酒莫辞今夜醉，故人知是几时回。\n泉经华岳犹应冻，花到梁园始合开。\n为谢东门抱关吏，不堪惆怅满离杯。",
        "dynasty": "唐",
        "collection_info": null
    },
    {
        "title": "东归途中作",
        "author": "罗隐",
        "content": "松橘苍黄覆钓矶，早年生计近年违。\n老知风月终堪恨，贫觉家山不易归。\n别岸客帆和鴈落，晚程霜叶向人飞。\n买臣严助精灵在，应笑无成一布衣。",
        "dynasty": "唐",
        "collection_info": null
    },
    {
        "title": "送进士臧濆下第后归池州",
        "author": "罗隐",
        "content": "赋成无处换黄金，却向春风动越吟。\n天子爱才虽仄席，诸生多病又沾襟。\n柳攀灞岸狂遮袂，水忆池阳渌满心。\n珍重綵衣归正好，莫将闲事繫升沈。",
        "dynasty": "唐",
        "collection_info": null
    },
    {
        "title": "湘中赠范郧",
        "author": "罗隐",
        "content": "丹桂无心彼此谙，二年疎懒共江潭。\n愁知酒醆终难舍，老觉人情转不堪。\n云外鸳鸯非故旧，眼前胶漆似烟岚。\n劳歌一曲霜风暮，击折湘妃白玉簪。",
        "dynasty": "唐",
        "collection_info": null
    },
    {
        "title": "寄张侍郎",
        "author": "罗隐",
        "content": "衰羸岂合话荆州，争奈思多不自由。\n无路重趋桓典马，有诗曾上仲宣楼。\n尘销别迹堪垂泪，树拂他门懒举头。\n一种人间太平日，独教零落忆沧州。",
        "dynasty": "唐",
        "collection_info": null
    },
    {
        "title": "渚宫秋思",
        "author": "罗隐",
        "content": "楚城日暮烟霭深，楚人驻马还登临。\n襄王台下水无赖，神女庙前云有心。\n千载是非难重问，一江风雨好闲吟。\n欲招屈宋当时魄，兰败荷枯不可寻。",
        "dynasty": "唐",
        "collection_info": null
    },
    {
        "title": "闲居早秋",
        "author": "罗隐",
        "content": "槐杪清蝉烟雨余，萧萧凉叶堕衣裾。\n噪槎乌散沈苍岭，弄杵风高上碧虚。\n百岁梦生悲蛱蜨，一朝香死泣芙蕖。\n六宫谁买相如赋，团扇恩情日日疎。",
        "dynasty": "唐",
        "collection_info": null
    },
    {
        "title": "建康",
        "author": "罗隐",
        "content": "潮平远岸草侵沙，东晋衰来最可嗟。\n庾舅已能窥帝室，王都还是预人家。\n山寒老树啼风曲，泉暖枯骸动芷牙。\n欲起九原看一徧，秦淮声急日西斜。",
        "dynasty": "唐",
        "collection_info": null
    },
    {
        "title": "送舒州宿松县傅少府",
        "author": "罗隐",
        "content": "江蓠漠漠树重重，东过清淮到宿松。\n县好也知临浣水，官闲应得看灊峰。\n春风绿野吴歌怨，雪霁平郊楚酒浓。\n留取余杯待张翰，明年归棹一从容。",
        "dynasty": "唐",
        "collection_info": null
    },
    {
        "title": "经故洛阳城",
        "author": "罗隐",
        "content": "败垣危堞迹依稀，试驻羸骖弔落晖。\n跋扈以成梁冀在，简书难问杜乔归。\n由来世事须翻覆，未必余才解是非。\n千载昆阳好功业，与君门下作恩威。",
        "dynasty": "唐",
        "collection_info": null
    },
    {
        "title": "夏州胡常侍",
        "author": "罗隐",
        "content": "百尺高台勃勃州，大刀长戟汉诸侯。\n征鸿过尽边云阔，战马闲来塞草秋。\n国计已推肝胆许，家财不为子孙谋。\n仍闻陇蜀由多事，深喜将军未白头。",
        "dynasty": "唐",
        "collection_info": null
    },
    {
        "title": "寄进士卢休",
        "author": "罗隐",
        "content": "半年池口恨萍蓬，今日思量已梦中。\n游子马蹄难重到，故人尊酒与谁同。\n山横翠后千重绿，蜡想歌时一烬红。\n从此客程君不见，麦秋梅雨徧江东。",
        "dynasty": "唐",
        "collection_info": null
    },
    {
        "title": "赠先辈令狐补阙",
        "author": "罗隐",
        "content": "中间声迹早熏然，阻避钧衡过十年。\n碧海浪高终济物，苍梧云好已归天。\n花迎綵服离莺谷，柳傍东风触马鞭。\n应念凄凉洞庭客，夜深双泪忆渔船。",
        "dynasty": "唐",
        "collection_info": null
    },
    {
        "title": "送秦州从事",
        "author": "罗隐",
        "content": "一枝何足解人愁，抛却还随定远侯。\n紫陌红尘今别恨，九衢双阙夜同游。\n芳时易失劳行止，良会难期且驻留。\n若到边庭有来使，试批书尾话梁州。",
        "dynasty": "唐",
        "collection_info": null
    },
    {
        "title": "湖州裴郎中赴阙后投简寄友生",
        "author": "罗隐",
        "content": "锦帐郎官塞诏年，汀州曾驻木兰船。\n祢衡酒醒春瓶倒，柳恽诗成海月圆。\n歌蹙远山珠滴滴，漏催香烛泪涟涟。\n使君入拜吾徒在，宣室他时岂偶然。",
        "dynasty": "唐",
        "collection_info": null
    },
    {
        "title": "秋日泊平望驿寄太常裴郎中",
        "author": "罗隐",
        "content": "苹洲重到杳难期，西倚邮亭忆往时。\n北海尊中常有酒，东阳楼上岂无诗。\n地清每负生灵望，官重方升礼乐司。\n闻说江南旧歌曲，至今犹自唱吴姬。",
        "dynasty": "唐",
        "collection_info": null
    },
    {
        "title": "西塞山",
        "author": "罗隐",
        "content": "吴塞当时指此山，吴都亡后绿孱颜。\n岭梅乍暖残妆恨，沙鸟初晴小队闲。\n波阔鱼龙应混杂，壁危猿狖奈姦顽。\n会将一副寒蓑笠，来与渔翁作往还。",
        "dynasty": "唐",
        "collection_info": null
    },
    {
        "title": "秋日汴河客舍酬友人",
        "author": "罗隐",
        "content": "梁宋追游早岁同，偶然违别事皆空。\n年如流水催何急，道似危途动即穷。\n醉舞且欣连夜月，狂吟还聚上楼风。\n烦君更枉骚人句，白凤灵虵满袖中。",
        "dynasty": "唐",
        "collection_info": null
    },
    {
        "title": "东归",
        "author": "罗隐",
        "content": "仙桂高高似有神，貂裘敝尽取无因。\n难将白髮期公道，不觉丹枝属别人。\n双阙往来惭请谒，五湖归后耻交亲。\n盈盘紫蟹千巵酒，添得临岐泪满巾。",
        "dynasty": "唐",
        "collection_info": null
    },
    {
        "title": "广陵李仆射借示近诗因投献",
        "author": "罗隐",
        "content": "朝论国计暮论兵，余力犹随凤藻生。\n语继盘盂抛俗格，气兼河岳带商声。\n闲寻绮思千花丽，静想高吟六义清。\n天柄已持尧典在，更堪回首问缘情。",
        "dynasty": "唐",
        "collection_info": null
    },
    {
        "title": "三衢哭孙员外",
        "author": "罗隐",
        "content": "燕恋雕梁马恋轩，此心从此更何言。\n直将尘外三生命，未敌君侯一日恩。\n红蜡有时还入梦，片帆何处独销魂？\n忍看明发衣襟上，珠泪痕中见酒痕。",
        "dynasty": "唐",
        "collection_info": null
    },
    {
        "title": "箧中得故王郎中书",
        "author": "罗隐",
        "content": "凤里前年别望郎，丁宁唯恐滞吴乡。\n劝疎杯酒知妨事，乞与书题作裹粮。\n苹鹿未能移海曲，县花寻已落河阳。\n九原自此无因见，反覆遗踪泪万行。",
        "dynasty": "唐",
        "collection_info": null
    },
    {
        "title": "泪",
        "author": "罗隐",
        "content": "逼脸横颐咽復匀，也曾谗毁也伤神。\n自从鲁国潸然后，不是姦人即妇人。",
        "dynasty": "唐",
        "collection_info": null
    },
    {
        "title": "子规",
        "author": "罗隐",
        "content": "铜梁路远草青青，此恨那堪枕上听。\n一种有冤犹可报，不如衔石迭沧溟。",
        "dynasty": "唐",
        "collection_info": null
    },
    {
        "title": "姑苏台",
        "author": "罗隐",
        "content": "让高泰伯开基日，贤见延陵復命时。\n未会子孙因底事，解崇台榭为西施。",
        "dynasty": "唐",
        "collection_info": null
    },
    {
        "title": "王浚墓",
        "author": "罗隐",
        "content": "男儿未必尽英雄，但到时来即命通。\n若使吴都犹王气，将军何处立殊功。",
        "dynasty": "唐",
        "collection_info": null
    },
    {
        "title": "京中晚望",
        "author": "罗隐",
        "content": "心如野鹿迹如萍，谩向人间性一灵。\n往事不知多少梦，夜来和酒一时醒。",
        "dynasty": "唐",
        "collection_info": null
    },
    {
        "title": "寄窦泽处士二首 一",
        "author": "罗隐",
        "content": "兰亭醉客旧知闻，欲问平安隔海云。\n不是金陵钱太尉，世事谁肯更容身。",
        "dynasty": "唐",
        "collection_info": null
    },
    {
        "title": "寄窦泽处士二首 二",
        "author": "罗隐",
        "content": "鳌背楼台拂白榆，此中槎客亦踟蹰。\n牢山道士无仙骨，却向人间作酒徒。",
        "dynasty": "唐",
        "collection_info": null
    },
    {
        "title": "省试秋风生桂枝",
        "author": "罗隐",
        "content": "凉吹从何起，中宵景象清。\n漫随云叶动，高傍桂枝生。\n漠漠看无际，萧萧别有声。\n远吹斜汉转，低拂白榆轻。\n寥泬工夫大，干坤岁序更。\n因悲远归客，长望一枝荣。",
        "dynasty": "唐",
        "collection_info": null
    },
    {
        "title": "思故人",
        "author": "罗隐",
        "content": "故人不可见，聊復拂鸣琴。\n鹊绕风枝急，萤藏露草深。\n平生四方志，此夜五湖心。\n惆怅友朋尽，洋洋漫好音。",
        "dynasty": "唐",
        "collection_info": null
    },
    {
        "title": "寄陆龟蒙",
        "author": "罗隐",
        "content": "龙楼李丞相，昔岁仰高文。\n黄阁寻无主，青山竟未焚。\n夜船乘海月，秋寺伴江云。\n却恐尘埃裏，浮名点污君。",
        "dynasty": "唐",
        "collection_info": null
    },
    {
        "title": "题方干诗",
        "author": "罗隐",
        "content": "中间李建州，夏汭偶同游。\n顾我论佳句，推君最上流。\n九霄无鹤板，双鬓老渔舟。\n世难方如此，何当浣旅愁。",
        "dynasty": "唐",
        "collection_info": null
    },
    {
        "title": "秋江",
        "author": "罗隐",
        "content": "秋江待晚潮，客归斾旌摇。\n细雨翻芦叶，高风却柳条。\n兵戈村落破，饥俭虎狼骄。\n吾土兼连此，离魂望裏消。",
        "dynasty": "唐",
        "collection_info": null
    },
    {
        "title": "寄制诰李舍人",
        "author": "罗隐",
        "content": "梁王握豹韬，雪裏见枚皋。\n上客趋丹陛，游人叹二毛。\n门闲知待诏，星动想濡毫。\n一首长杨赋，应嫌索价高。",
        "dynasty": "唐",
        "collection_info": null
    },
    {
        "title": "秋日怀孟夷庚",
        "author": "罗隐",
        "content": "秋日黄陂下，孤舟忆共谁。\n江山三分楚，风雨二妃祠。\n知己秦貂没，流年贾鵩悲。",
        "dynasty": "唐",
        "collection_info": null
    },
    {
        "title": "送李右丞分司",
        "author": "罗隐",
        "content": "分漕得洛川，谠议更昭然。\n在省曾批敕，中台肯避权。\n所悲时渐薄，共贺道由全。\n卖与清平代，相兼直几钱。",
        "dynasty": "唐",
        "collection_info": null
    },
    {
        "title": "郴江迁客",
        "author": "罗隐",
        "content": "不是逢清世，何由见皂囊。\n事虽危虎尾，名胜泊鹓行。\n毒雾郴江阔，愁云楚驿长。\n归时有诗赋，一为弔沈湘。",
        "dynasty": "唐",
        "collection_info": null
    },
    {
        "title": "感旧",
        "author": "罗隐",
        "content": "劒佩孙弘阁，戈鋋太尉营。\n重言虚有位，孤立竟无成。\n丘陇笳箫咽，池台岁月平。\n此恩何以报，归处是柴荆。",
        "dynasty": "唐",
        "collection_info": null
    },
    {
        "title": "鹰",
        "author": "罗隐",
        "content": "越海霜天暮，辞韬野草干。\n俊通司隶职，严奉武夫官。\n眼恶藏蜂在，心麤逐物殚。\n近来脂腻足，驱遣不妨难。",
        "dynasty": "唐",
        "collection_info": null
    },
    {
        "title": "秋日寄狄补阙",
        "author": "罗隐",
        "content": "红尘扰扰间，立马看南山。\n谩道经年往，何妨逐日闲。\n病中霜叶赤，愁裏鬓毛斑。\n不为良知在，驱车已出关。",
        "dynasty": "唐",
        "collection_info": null
    },
    {
        "title": "寄易定公乘亿侍郎",
        "author": "罗隐",
        "content": "谢舞仍宫柳，高奇世少双。\n侍中生不到，园令死须降。\n班秩通乌府，罇罍奉碧幢。\n昭王有余烈，试为祷迷邦。",
        "dynasty": "唐",
        "collection_info": null
    },
    {
        "title": "寄大理徐郎中",
        "author": "罗隐",
        "content": "佐棘竟谁同，因思证圣中。\n事虽忘显报，理合有阴功。\n官序诜枝老，幽尘范甑空。\n几时潘好礼，重与话清风。",
        "dynasty": "唐",
        "collection_info": null
    },
    {
        "title": "寄苏拾遗",
        "author": "罗隐",
        "content": "早岁长杨赋，当年谏猎书。\n格高时辈伏，言数宦情疎。\n慷慨传丹桂，艰难保旧居。\n退朝观藁草，能望马相如。",
        "dynasty": "唐",
        "collection_info": null
    },
    {
        "title": "寄许融",
        "author": "罗隐",
        "content": "多病仍疎拙，唯君与我同。\n帝乡年共老，江徼业俱空。\n燕冷辞华屋，蛩凉恨晓丛。\n白云高几许，全属采芝翁。",
        "dynasty": "唐",
        "collection_info": null
    },
    {
        "title": "寄礼部郑员外",
        "author": "罗隐",
        "content": "栾郄门风大，裴王礼乐优。\n班资冠鸡舌，人品压龙头。\n夜直炉香细，晴编疏草稠。\n近闻潘散骑，三十二悲秋。",
        "dynasty": "唐",
        "collection_info": null
    },
    {
        "title": "菊",
        "author": "罗隐",
        "content": "篱落岁云暮，数枝聊自芳。\n雪裁纤蘂密，金拆小苞香。\n千载白衣酒，一生青女霜。\n春丛莫轻薄，彼此有行藏。",
        "dynasty": "唐",
        "collection_info": null
    },
    {
        "title": "台城",
        "author": "罗隐",
        "content": "水国春常在，台城夜未寒。\n丽华承宠渥，江令捧杯盘。\n宴罢明堂烂，诗成宝炬残。\n兵来吾有计，金井玉钩栏。",
        "dynasty": "唐",
        "collection_info": null
    },
    {
        "title": "旧游",
        "author": "罗隐",
        "content": "良时不復再，渐老更难言。\n远水犹经眼，高楼似断魂。\n依依宋玉宅，历历长卿村。\n今日空江畔，相于只酒樽。",
        "dynasty": "唐",
        "collection_info": null
    },
    {
        "title": "寄虔州薛大夫",
        "author": "罗隐",
        "content": "祝融峰下别，三载梦魂劳。\n地转南康重，官兼亚相高。\n海鹏终负日，神马背眠槽。\n会得窥成绩，幽窗染兔毫。",
        "dynasty": "唐",
        "collection_info": null
    },
    {
        "title": "苏小小墓",
        "author": "罗隐",
        "content": "魂兮檇李城，犹未有人耕。\n好月当年事，残花触处情。\n向谁曾艳冶，随分得声名。\n应侍吴王宴，兰桡暗送迎。",
        "dynasty": "唐",
        "collection_info": null
    },
    {
        "title": "寒食日早出城东",
        "author": "罗隐",
        "content": "青门欲曙天，车马已喧阗。\n禁柳疎风雨，墙花拆露鲜。\n向谁夸丽景，只是叹流年。\n不得高飞便，迴头望纸鸢。",
        "dynasty": "唐",
        "collection_info": null
    },
    {
        "title": "秋日怀贾随进士",
        "author": "罗隐",
        "content": "边寇日骚动，故人音信稀。\n长缨惭贾谊，孤愤忆韩非。\n晓匣鱼肠冷，春园鸭掌肥。\n知君安未得，聊且示忘机。",
        "dynasty": "唐",
        "collection_info": null
    },
    {
        "title": "乱后逢友人",
        "author": "罗隐",
        "content": "沧海去未得，倚舟聊问津。\n生灵寇盗尽，方镇改更贫。\n梦裏旧行处，眼前新贵人。\n从来事如此，君莫独霑巾。",
        "dynasty": "唐",
        "collection_info": null
    },
    {
        "title": "残花",
        "author": "罗隐",
        "content": "已叹良时晚，仍悲别酒催。\n暖芳随日薄，轻片逐风迴。\n黛敛愁歌扇，妆残泣镜台。\n繁阴莫矜衒，终是共尘埃。",
        "dynasty": "唐",
        "collection_info": null
    },
    {
        "title": "秋日富春江行",
        "author": "罗隐",
        "content": "远岸平如翦，澄江静似铺。\n紫鳞仙客驭，金颗李衡奴。\n冷迭羣山阔，清涵万象殊。\n严陵亦高见，归卧是良图。",
        "dynasty": "唐",
        "collection_info": null
    },
    {
        "title": "寄侯博士",
        "author": "罗隐",
        "content": "规谏扬雄赋，邅迴贾谊官。\n久贫还往少，孤立转迁难。\n清镜流年急，高槐旅舍寒。\n侏儒亦何有，饱食向长安。",
        "dynasty": "唐",
        "collection_info": null
    },
    {
        "title": "送沈光侍御赴职闽中",
        "author": "罗隐",
        "content": "未至应居右，全家出帝乡。\n礼优逢苑雪，官重带台霜。\n夜浦吴潮吼，春滩建水狂。\n延平有风雨，从此是腾骧。",
        "dynasty": "唐",
        "collection_info": null
    },
    {
        "title": "寄袁皓侍郎",
        "author": "罗隐",
        "content": "东台失路岐，荣辱事堪悲。\n我寝牛衣敝，君居豸角危。\n风尘惭上品，才业愧明时。\n千里芙蓉幕，何由话所思。",
        "dynasty": "唐",
        "collection_info": null
    },
    {
        "title": "寄金吾李荪常侍",
        "author": "罗隐",
        "content": "西班掌禁兵，兰锜最分明。\n晓色严天仗，春寒避火城。\n安危虽已任，韬略即嘉声。\n请问何功德，壶关寇始平。",
        "dynasty": "唐",
        "collection_info": null
    },
    {
        "title": "商于驿与于蕴玉话别",
        "author": "罗隐",
        "content": "南朝徐庾流，洛下忆同游。\n酒采闲坊菊，山登远寺楼。\n相思劳寄梦，偶别已经秋。\n还被青青桂，催君不自由。",
        "dynasty": "唐",
        "collection_info": null
    },
    {
        "title": "封禅寺居",
        "author": "罗隐",
        "content": "盛礼何由覩，嘉名偶寄居。\n周南太史泪，蛮徼长卿书。\n砌竹摇风直，庭花泣露疎。\n谁能赋秋兴，千里隔吾庐。",
        "dynasty": "唐",
        "collection_info": null
    },
    {
        "title": "钱",
        "author": "罗隐",
        "content": "志士不敢道，贮之成祸胎。\n小人无事艺，假尔作梯媒。\n解释愁肠结，能分睡眼开。\n朱门狼虎性，一半逐君回。",
        "dynasty": "唐",
        "collection_info": null
    },
    {
        "title": "投寄韦右丞",
        "author": "罗隐",
        "content": "赤壁征文聘，中台拜郄诜。\n官资参令仆，曹署辖星辰。\n幞被从谁起，持纲自此新。\n举朝明典教，封纳诏书频。\n禁树曾摛藻，台乌旧避尘。",
        "dynasty": "唐",
        "collection_info": null
    },
    {
        "title": "红叶",
        "author": "罗隐",
        "content": "不奈荒城畔，那堪晚照中。\n野晴霜浥绿，山冷雨催红。\n游子灞陵道，美人长信宫。\n等闲居岁暮，摇落意无穷。",
        "dynasty": "唐",
        "collection_info": null
    },
    {
        "title": "期徐道者不至",
        "author": "罗隐",
        "content": "辽鹤虚空语，冥鸿未易亲。\n偶然来即是，必拟见无因。\n霜霰穷冬令，杯盘旅舍贫。\n只应蓟子训，醉后懒分身。",
        "dynasty": "唐",
        "collection_info": null
    },
    {
        "title": "岁除夜",
        "author": "罗隐",
        "content": "官历行将尽，村醪强自倾。\n厌寒思暖律，畏老惜残更。\n岁月已如此，寇戎犹未平。\n儿童不谙事，歌吹待天明。",
        "dynasty": "唐",
        "collection_info": null
    },
    {
        "title": "雪",
        "author": "罗隐",
        "content": "尽道丰年瑞，丰年事若何。\n长安有贫者，为瑞不宜多。",
        "dynasty": "唐",
        "collection_info": null
    },
    {
        "title": "旅梦",
        "author": "罗隐",
        "content": "旅梦思迁次，穷愁有叹嗟。\n子鹅京口远，粳米会稽赊。\n漏涩纔成滴，灯寒不作花。\n出门聊一望，蟾桂向人斜。",
        "dynasty": "唐",
        "collection_info": null
    },
    {
        "title": "秋寄张坤",
        "author": "罗隐",
        "content": "庭树已黄落，闭门俱寂寥。\n未知栖託处，空羡圣明朝。\n酒醒乡心阔，云晴客思遥。\n吾徒自多感，颜子只箪瓢。",
        "dynasty": "唐",
        "collection_info": null
    },
    {
        "title": "伤华髪",
        "author": "罗隐",
        "content": "旧国迢迢远，清秋种种新。\n已衰曾轸虑，初见忽霑巾。\n日薄梳兼懒，根危镊恐频。\n青铜不自见，只拟老他人。",
        "dynasty": "唐",
        "collection_info": null
    },
    {
        "title": "九江早秋",
        "author": "罗隐",
        "content": "雨过晚凉生，楼中枕簟清。\n海风吹乱木，岩磬落孤城。\n百岁几多日，四蹄无限程。\n西邻莫高唱，俱是别离情。",
        "dynasty": "唐",
        "collection_info": null
    },
    {
        "title": "初秋寄友人",
        "author": "罗隐",
        "content": "九华曾屏迹，罹乱与心违。\n是处堪终老，新秋又未归。\n病中芳草歇，愁裏白云飞。\n樵侣兼同志，音书近亦稀。",
        "dynasty": "唐",
        "collection_info": null
    },
    {
        "title": "秋居有寄",
        "author": "罗隐",
        "content": "端居湖岸东，生计有无中。\n魇处千般鬼，寒时百种风。\n性灵纵道拙，心事奈成空。\n多谢金台客，何当一笑同。",
        "dynasty": "唐",
        "collection_info": null
    },
    {
        "title": "雪霁",
        "author": "罗隐",
        "content": "南山雪乍晴，寒气转峥嵘。\n销却闲门出，随他骏马行。\n一竿如有计，五鼎岂须烹。\n愁见天街草，青青又欲生。",
        "dynasty": "唐",
        "collection_info": null
    },
    {
        "title": "堠子",
        "author": "罗隐",
        "content": "终日路岐旁，前程亦可量。\n未能惭面黑，只是恨头方。\n雅旨逾千里，高文近两行。\n君知不识字，第一莫形相。",
        "dynasty": "唐",
        "collection_info": null
    },
    {
        "title": "初夏寄顾绍宗",
        "author": "罗隐",
        "content": "江上偶分袂，四回寒暑更。\n青山无路入，白髮满头生。\n郢浦鴈寻过，镜湖蝉又鸣。\n怜君未归日，杯酒若为情。",
        "dynasty": "唐",
        "collection_info": null
    },
    {
        "title": "寄第五尊师",
        "author": "罗隐",
        "content": "苕溪烟月久因循，野鹤衣裘独茧纶。\n只说泊船无定处，不知携手是何人。\n朱黄拣日囚尸鬼，青白临时注脑神。\n欲访先生问经诀，世间难得不由身。",
        "dynasty": "唐",
        "collection_info": null
    },
    {
        "title": "寄西华黄炼师",
        "author": "罗隐",
        "content": "西华有路入中华，依约山川认永嘉。\n羽客昔时留篠簜，故人今又种烟霞。\n坛高已降三清鹤，海近应通八月槎。\n盛事两般君总得，老莱衣服戴颙家。",
        "dynasty": "唐",
        "collection_info": null
    },
    {
        "title": "所思",
        "author": "罗隐",
        "content": "西上青云未有期，东归沧海一何迟。\n酒阑梦觉不称意，花落月明空所思。\n长恐病侵多事日，可堪贫过少年时。\n鬬鸡走狗五陵道，惆怅输他轻薄儿。",
        "dynasty": "唐",
        "collection_info": null
    },
    {
        "title": "送支使萧中丞赴阙",
        "author": "罗隐",
        "content": "八年刀笔到京华，归去青冥路未赊。\n今日风流卿相客，旧时基业帝王家。\n彤庭彩凤虽添瑞，望府红莲已减花。\n从此常僚如有问，海边麇鹿斗边槎。",
        "dynasty": "唐",
        "collection_info": null
    },
    {
        "title": "送人归湘中兼寄旧知",
        "author": "罗隐",
        "content": "青溪烟雨九华山，乱后应同梦寐间。\n万里分飞休掩袂，两旬相见且开颜。\n君依宰相貉蝉贵，我恋王门鬓髪斑。\n为谢伏波筵上客，几时金印拟西还。",
        "dynasty": "唐",
        "collection_info": null
    },
    {
        "title": "自贻",
        "author": "罗隐",
        "content": "衰老应难更进趋，药畦经卷自朝晡。\n纵无显效亦藏拙，若有所成甘守株。\n汉武巡游虚轧轧，秦皇吞併谩驱驱。\n如何只见丁家鹤，依旧辽东叹绿芜。",
        "dynasty": "唐",
        "collection_info": null
    },
    {
        "title": "暇日感怀因寄同院吴蜕拾遗",
        "author": "罗隐",
        "content": "璧池清秩访燕台，曾捧瀛州札翰来。\n今日二难俱大夜，当时三幅谩高才。\n戏悲槐市便便笥，狂忆樟亭满满杯。\n犹幸小兰同舍在，每因相见即衔哀。",
        "dynasty": "唐",
        "collection_info": null
    },
    {
        "title": "偶兴",
        "author": "罗隐",
        "content": "逐队随行二十春，曲江池畔避车尘。\n如今赢得将衰老，闲看人间得意人。",
        "dynasty": "唐",
        "collection_info": null
    },
    {
        "title": "题凿石山僧院",
        "author": "罗隐",
        "content": "日夜潮声送是非，一迴登眺一忘机。\n怜师好事无人见，不把兰芽染褐衣。",
        "dynasty": "唐",
        "collection_info": null
    },
    {
        "title": "圉城偶作",
        "author": "罗隐",
        "content": "东望陈留日欲曛，每因刀笔想夫君。\n自从郭泰碑铭后，只见黄金不见文。",
        "dynasty": "唐",
        "collection_info": null
    },
    {
        "title": "乌程",
        "author": "罗隐",
        "content": "两府攀陪十五年，郡中甘雨幕中莲。\n一瓶犹是乌程酒，须对霜风度泫然。",
        "dynasty": "唐",
        "collection_info": null
    },
    {
        "title": "送杨炼师却归贞浩岩",
        "author": "罗隐",
        "content": "宦途不復更经营，归去东南任意行。\n别后几回思会面，到来相见似前生。\n久居竹盖知勤苦，旧业莲峰想变更。\n为谢佯狂吴道士，耳中时有铁船声。",
        "dynasty": "唐",
        "collection_info": null
    },
    {
        "title": "暇日投钱尚父",
        "author": "罗隐",
        "content": "牛斗星边女宿间，栋梁虚敞丽江关。\n望高汉相东西阁，名重淮王大小山。\n礼设鬬倾金凿落，马蹄争撼玉连环。\n自惭麇鹿无能事，未报深恩鬓已斑。",
        "dynasty": "唐",
        "collection_info": null
    },
    {
        "title": "览晋史",
        "author": "罗隐",
        "content": "齐王僚属好男儿，偶觅东归便得归。\n满目路岐抛似梦，一船风雨去如飞。\n盘擎紫线莼初熟，箸拨红丝鲙正肥。\n惆怅途中无限事，与君千载两忘机。",
        "dynasty": "唐",
        "collection_info": null
    },
    {
        "title": "感别元帅尚父",
        "author": "罗隐",
        "content": "玉函瑶检下台司，记得当时捧领时。\n半壁龙虵蟠造化，满筐山岳动神祇。\n疲牛舐犊心犹切，阴鹤鸣雏力已衰。\n稚子不才身抱疾，日窥贞迹泪双垂。",
        "dynasty": "唐",
        "collection_info": null
    },
    {
        "title": "尚父偶建小楼特摛丽藻绝句不敢称扬三首 一",
        "author": "罗隐",
        "content": "结构叨冯柱石才，敢期幢盖此裴回。\n阳春曲调高谁和，尽日焚香倚隗台。",
        "dynasty": "唐",
        "collection_info": null
    },
    {
        "title": "尚父偶建小楼特摛丽藻绝句不敢称扬三首 二",
        "author": "罗隐",
        "content": "瑇簪珠履愧非才，时凭阑干首重迴。\n只待淮妖翦除后，别倾巵酒贺行台。",
        "dynasty": "唐",
        "collection_info": null
    },
    {
        "title": "尚父偶建小楼特摛丽藻绝句不敢称扬三首 三",
        "author": "罗隐",
        "content": "阑槛初成愧楚才，不知星彩尚迂迴。\n风流孔令陶钧外，犹记山妖逼小台。",
        "dynasty": "唐",
        "collection_info": null
    },
    {
        "title": "题玄同先生草堂三首 一",
        "author": "罗隐",
        "content": "杳杳诸天路，苍苍大涤山。\n景舆留不得，毛节去应閒。\n相府旧知己，教门新启关。\n太平匡济术，流落在人间。",
        "dynasty": "唐",
        "collection_info": null
    },
    {
        "title": "题玄同先生草堂三首 二",
        "author": "罗隐",
        "content": "先生诀行日，曾奉数行书。\n意密寻难会，情深恨有余。\n石桥春暖后，句漏药成初。\n珍重云兼鹤，从来不定居。",
        "dynasty": "唐",
        "collection_info": null
    },
    {
        "title": "题玄同先生草堂三首 三",
        "author": "罗隐",
        "content": "常时忆讨论，历历事犹存。\n酒向余杭尽，云从大涤昏。\n往来无道侣，归去有台恩。\n自此玄言绝，长应闭洞门。",
        "dynasty": "唐",
        "collection_info": null
    },
    {
        "title": "城西作",
        "author": "罗隐",
        "content": "从军无一事，终日掩空斋。\n道薄交游少，才疎进取乖。\n野禽鸣聒耳，庭草绿侵阶。\n幸自同樗栎，何妨惬所怀。",
        "dynasty": "唐",
        "collection_info": null
    },
    {
        "title": "冬暮城西晚眺",
        "author": "罗隐",
        "content": "谬忝莲华幕，虚霑柏署官。\n欹危长抱疾，衰老不禁寒。\n时事已日过，世途行转难。\n千崖兼万壑，只向望中看。",
        "dynasty": "唐",
        "collection_info": null
    },
    {
        "title": "秋霁后",
        "author": "罗隐",
        "content": "净碧山光冷，圆明露点匀。\n渚莲丹脸恨，堤柳翠眉颦。\n蝉已送行客，鴈应辞主人。\n蝇蚊渐无况，日晚自相亲。",
        "dynasty": "唐",
        "collection_info": null
    },
    {
        "title": "茅斋",
        "author": "罗隐",
        "content": "从事不从事，养生非养生。\n职为尸禄本，官是受恩名。\n时态已相失，岁华从自惊。\n西斋一巵酒，衰老与谁倾。",
        "dynasty": "唐",
        "collection_info": null
    },
    {
        "title": "使者",
        "author": "罗隐",
        "content": "使者衔中旨，崎岖万里行。\n人心犹未革，天意似难明。\n四海霍光第，六宫张奉营。\n陪臣无以报，西望不胜情。",
        "dynasty": "唐",
        "collection_info": null
    },
    {
        "title": "途中逢刘知远",
        "author": "罗隐",
        "content": "吴楚烟波裏，巢由季孟间。\n只言无事贵，不道致身闲。\n别渚莲根断，归心桂树顽。\n空劳钟璞意，尘世隔函关。",
        "dynasty": "唐",
        "collection_info": null
    },
    {
        "title": "遁迹",
        "author": "罗隐",
        "content": "遁迹知安住，霑襟欲奈何。\n朝廷犹礼乐，郡邑忍干戈。\n华马凭谁问，胡尘自此多。\n因思汉明帝，中夜忆廉颇。",
        "dynasty": "唐",
        "collection_info": null
    },
    {
        "title": "陇头水",
        "author": "罗隐",
        "content": "借问陇头水，年年恨何事。\n全疑呜咽声，中有征人泪。\n自古无长策，况我非深智。\n何计谢潺湲，一宵空不寐。",
        "dynasty": "唐",
        "collection_info": null
    },
    {
        "title": "秦中富人",
        "author": "罗隐",
        "content": "高高起华堂，区区引流水。\n粪土金玉珍，犹嫌未奢侈。\n陋巷满蓬蒿，谁知有颜子。",
        "dynasty": "唐",
        "collection_info": null
    },
    {
        "title": "思归行",
        "author": "罗隐",
        "content": "不耕南亩田，为爱东堂桂。\n身同树上花，一落又经岁。\n交亲亦相薄，知己恩潜替。\n日开十二门，自是无归计。",
        "dynasty": "唐",
        "collection_info": null
    },
    {
        "title": "即事中元甲子",
        "author": "罗隐",
        "content": "三秦流血已成川，塞上黄云战[马]閒。\n只有羸兵填渭水，终无奇事出商山。\n田园已没红尘内，弟侄相逢白刃间。\n惆怅翠华犹未返，泪痕空滴劒文斑。",
        "dynasty": "唐",
        "collection_info": null
    },
    {
        "title": "魏城逢故人",
        "author": "罗隐",
        "content": "一年两度锦江游，前值东风后值秋。\n芳草有情皆碍马，好云无处不遮楼。\n山将别恨和心断，水带离声入梦流。\n今日因君试回首，澹烟乔木隔绵州。",
        "dynasty": "唐",
        "collection_info": null
    },
    {
        "title": "游江夏口",
        "author": "罗隐",
        "content": "醉别江东酒一杯，往年曾此驻尘埃。\n鱼听建业歌声过，水看瞿塘雪影来。\n黄祖不能容贱客，费祎终是负仙才。\n平生胆气平生恨，今日江边首懒迴。",
        "dynasty": "唐",
        "collection_info": null
    },
    {
        "title": "春思",
        "author": "罗隐",
        "content": "荡漾春风渌似波，惹情摇恨去傞傞。\n燕翻永日音声好，柳舞空城意绪多。\n蜀国暖迴溪峡浪，卫娘清转遏云歌。\n可怜户外桃兼李，仲蔚蓬蒿奈尔何。",
        "dynasty": "唐",
        "collection_info": null
    },
    {
        "title": "黄鹤驿寓题",
        "author": "罗隐",
        "content": "野云芳草绕离鞭，敢对青楼倚少年。\n秋色未催榆塞鴈，人心先下洞庭船。\n高歌酒市非狂者，大嚼屠门亦偶然。\n车马同归莫同恨，古人头白尽林泉。",
        "dynasty": "唐",
        "collection_info": null
    },
    {
        "title": "安陆赠徐砺",
        "author": "罗隐",
        "content": "灵虵桥下水声声，曾向桥边话别情。\n一榻偶依陈太守，三年深忆祢先生。\n尘欺鬓色非前事，火爇蓬根有去程。\n还把余杯重相劝，不堪秋色背郧城。",
        "dynasty": "唐",
        "collection_info": null
    },
    {
        "title": "寄钟常侍",
        "author": "罗隐",
        "content": "一从朱履步金台，蘗苦冰寒奉上台。\n峻节不由人学得，远途终是自将来。\n风高渐展摩天翼，榦耸方呈构厦材。\n应笑樟亭旧同舍，九州无验满炉灰。",
        "dynasty": "唐",
        "collection_info": null
    },
    {
        "title": "中秋夜不见月",
        "author": "罗隐",
        "content": "阴云薄雾上空虚，此夕清光已破除。\n只恐异时开霁后，玉轮依旧养蟾蜍。",
        "dynasty": "唐",
        "collection_info": null
    },
    {
        "title": "魏博罗令公附卷有迴",
        "author": "罗隐",
        "content": "寒门虽得在诸宗，栖北巢南恨不同。\n马上固惭消髀肉，幄中由羡愈头风。\n蹉跎岁月心仍切，迢遰江山梦未通。\n深荷吾宗有知己，好将刀笔为英雄。",
        "dynasty": "唐",
        "collection_info": null
    },
    {
        "title": "寄处默师",
        "author": "罗隐",
        "content": "甘露卷帘看雨脚，樟亭倚柱望潮头。\n十年顾我醉中过，两地与师方外游。\n久隔兵戈常寄梦，近无书信更堪忧。\n香炉烟霭虎溪月，终棹铁船寻惠休。",
        "dynasty": "唐",
        "collection_info": null
    },
    {
        "title": "病中上钱尚父",
        "author": "罗隐",
        "content": "左脚方行右臂挛，每惭名迹污宾筵。\n纵饶吴土容衰病，争奈燕台费料钱。\n藜杖已干难更把，竹舆虽在不堪悬。\n深恩重德无言处，迴首浮生泪泫然。",
        "dynasty": "唐",
        "collection_info": null
    },
    {
        "title": "送梅处士归宁国",
        "author": "罗隐",
        "content": "十五年前即别君，别时天下未纷纭。\n乱罹且喜身俱在，存没那堪耳更闻。\n良会谩劳悲曩迹，旧交谁去弔荒坟。\n殷勤为谢逃名客，想望千秋岭上云。",
        "dynasty": "唐",
        "collection_info": null
    },
    {
        "title": "经故友所居",
        "author": "罗隐",
        "content": "槐花漠漠向人黄，此地追游迹已荒。\n清论不知庄叟达，死交空欢赵岐忙。\n病来未忍言闲事，老去唯知觅醉乡。\n日暮街东策羸马，一声横笛似山阳。",
        "dynasty": "唐",
        "collection_info": null
    },
    {
        "title": "大梁从事居汜水",
        "author": "罗隐",
        "content": "前年帝里望行尘，记得仙家第四人。\n泉暖旧谙龙偃息，露寒初见鹤精神。\n歌声上榻梁园晚，梦遶残钟汜水春。\n知有箧中编集在，只应从此是经纶。",
        "dynasty": "唐",
        "collection_info": null
    },
    {
        "title": "杜处士新居",
        "author": "罗隐",
        "content": "翠敛王孙草，荒诛宋玉茅。\n寇余无故物，时薄少深交。\n迸笋穿行径，饥雏出坏巢。\n小园吾亦有，多病近来抛。",
        "dynasty": "唐",
        "collection_info": null
    },
    {
        "title": "绝境",
        "author": "罗隐",
        "content": "绝境非身事，流年但物华。\n水梳苔髪直，风引蕙心斜。\n凡客从题凤，肤音未胜蛙。\n小船兼有桨，始与问渔家。",
        "dynasty": "唐",
        "collection_info": null
    },
    {
        "title": "雪中怀友人",
        "author": "罗隐",
        "content": "腊酒復腊雪，故人今越乡。\n所思谁把醆，端坐恨无航。\n兔苑旧游尽，龟台仙路长。\n未知邹孟子，何以奉梁王。",
        "dynasty": "唐",
        "collection_info": null
    },
    {
        "title": "秋晚",
        "author": "罗隐",
        "content": "宰邑惭良术，为文愧壮图。\n纵饶长委命，争奈渐非夫。\n杯酒有时有，乱罹无处无。\n金庭在何域，回首一踟蹰。",
        "dynasty": "唐",
        "collection_info": null
    },
    {
        "title": "昇仙桥",
        "author": "罗隐",
        "content": "危梁枕路岐，驻马问前时。\n价自友朋得，名因妇女知。\n直须论运命，不得逞文词。\n执戟君乡里，荣华竟若为。",
        "dynasty": "唐",
        "collection_info": null
    },
    {
        "title": "姑苏[真]娘墓",
        "author": "罗隐",
        "content": "春草荒坟墓，萋萋向虎丘。\n死犹嫌寂寞，生肯不风流。\n皎镜山泉冷，轻裾海雾秋。\n还应伴西子，香径夜深游。",
        "dynasty": "唐",
        "collection_info": null
    },
    {
        "title": "灵山寺",
        "author": "罗隐",
        "content": "晚景聊摅抱，凭栏几荡魂。\n槛虚从四面，江阔奈孤根。\n幽径薜萝色，小山菭藓痕。",
        "dynasty": "唐",
        "collection_info": null
    },
    {
        "title": "倚棹",
        "author": "罗隐",
        "content": "倚棹听邻笛，霑衣认酒垆。\n自缘悲巨室，谁復为穷途。\n树解将军梦，城遗御史乌。\n直应齐始了，倾酌向寒芜。",
        "dynasty": "唐",
        "collection_info": null
    },
    {
        "title": "秋夕对月",
        "author": "罗隐",
        "content": "夜月色可掬，倚楼聊解颜。\n未能分寇盗，徒欲满关山。\n背冷金蟾滑，毛寒玉兔顽。\n姮娥谩偷药，长寡老中閒。",
        "dynasty": "唐",
        "collection_info": null
    },
    {
        "title": "寄征士魏员外",
        "author": "罗隐",
        "content": "家遁苏门节，清贫粉署官。\n不矜朝命重，只恨路行难。\n窗晓鸡谭倦，庭秋蝶梦阑。\n羡君归未得，还有钓鱼竿。",
        "dynasty": "唐",
        "collection_info": null
    },
    {
        "title": "宿彭蠡馆",
        "author": "罗隐",
        "content": "孤馆少行旅，解鞍增别愁。\n远山矜薄暮，高柳怯清秋。\n病裏见时态，醉中思旧游。\n所怀今已矣，何必恨东流。",
        "dynasty": "唐",
        "collection_info": null
    },
    {
        "title": "萤",
        "author": "罗隐",
        "content": "空庭夜未央，点点度西墙。\n抱影何微细，乘时忽发扬。\n不思因腐草，便拟倚孤光。\n若道能通照，车公业肯长。",
        "dynasty": "唐",
        "collection_info": null
    },
    {
        "title": "早秋宿叶堕所居",
        "author": "罗隐",
        "content": "池荷叶正圆，长历报时殚。\n旷野云蒸热，空庭雨始寒。\n蝇蚊犹得志，簟席若为安。\n浮世知谁是，劳歌共一懽。",
        "dynasty": "唐",
        "collection_info": null
    },
    {
        "title": "蜨",
        "author": "罗隐",
        "content": "汉王刀笔精，写尔逼天生。\n舞巧何妨急，飞高所恨轻。\n野田黄雀虑，山馆主人情。\n此物那堪作，庄周梦不成。",
        "dynasty": "唐",
        "collection_info": null
    },
    {
        "title": "春居",
        "author": "罗隐",
        "content": "春风百卉摇，旧国路迢迢。\n偶病成疎散，因贫得寂寥。\n倚帘高柳弱，乘露小桃夭。\n春色常无处，村醪更一瓢。",
        "dynasty": "唐",
        "collection_info": null
    },
    {
        "title": "轻飙",
        "author": "罗隐",
        "content": "轻飙掠晚莎，秋物惨关河。\n战垒平时少，斋坛上处多。\n楚虽屈子重，汉亦忆廉颇。\n不及云台议，空山老薜萝。",
        "dynasty": "唐",
        "collection_info": null
    },
    {
        "title": "燕",
        "author": "罗隐",
        "content": "不必嫌漂露，何妨养羽毛。\n汉妃金屋远，卢女杏梁高。\n野迥双飞急，烟晴对语劳。\n犹胜黄雀在，栖息是蓬蒿。",
        "dynasty": "唐",
        "collection_info": null
    },
    {
        "title": "陕西晚思",
        "author": "罗隐",
        "content": "长途已自穷，此去便西东。\n树色荣衰裏，人心往返中。\n别情流水急，归梦故山空。\n莫忘交游分，从来事一同。",
        "dynasty": "唐",
        "collection_info": null
    },
    {
        "title": "除夜寄张达",
        "author": "罗隐",
        "content": "梅花已着眼，竹叶况黏唇。\n只此留残岁，那堪忆故人。\n乱罹书不远，衰病日相亲。\n江浦思归意，明朝又一春。",
        "dynasty": "唐",
        "collection_info": null
    },
    {
        "title": "寄酬邺王罗令公五首 一",
        "author": "罗隐",
        "content": "营室东迴荫斥丘，少年承袭拥青油。\n坐调金鼎尊明主，横把琱戈拜列侯。\n书札二王争巧拙，篇章七子避风流。\n西园旧迹今应在，衰老无因奉胜游。",
        "dynasty": "唐",
        "collection_info": null
    },
    {
        "title": "寄酬邺王罗令公五首 二",
        "author": "罗隐",
        "content": "脉散源分历几朝，纵然官宦只卑僚。\n正忧末派沦沧海，忽见高枝拂绛霄。\n十万貔貅趋玉帐，三千宾客珥金貂。\n良时难得吾宗少，应念寒门更寂寥。",
        "dynasty": "唐",
        "collection_info": null
    },
    {
        "title": "寄酬邺王罗令公五首 三",
        "author": "罗隐",
        "content": "敢将衰弱附强宗，细筭还缘血脉同。\n湘浦烟波无旧迹，邺都兰菊有遗风。\n每怜罹乱书犹达，所恨云泥路不通。\n珍重珠玑兼绣段，草玄堂下寄扬雄。",
        "dynasty": "唐",
        "collection_info": null
    },
    {
        "title": "寄酬邺王罗令公五首 四",
        "author": "罗隐",
        "content": "水云开霁立高亭，依约黎阳对福星。\n只见篇章矜镂管，不知勋业柱青冥。\n早缘入梦金方砺，晚为传家鼎始铭。\n鹤髪四垂烟阁远，此生何处拜仪形。",
        "dynasty": "唐",
        "collection_info": null
    },
    {
        "title": "寄酬邺王罗令公五首 五",
        "author": "罗隐",
        "content": "锦笈朱囊连復连，紫鸾飞下浙江边。\n绡从海室夺烟雾，乐奏帝官胜管弦。\n长笑应刘悲显达，每嫌伊霍少诗篇。\n戴湾老圃根基薄，虚费工夫八十年。",
        "dynasty": "唐",
        "collection_info": null
    },
    {
        "title": "春日投钱塘元帅尚父二首 一",
        "author": "罗隐",
        "content": "正忧衰老辱金台，敢望昭王顾问来。\n门外旌旗屯[虎豹]，壁閒章句动风雷。\n三都节已联翩降，两地花应次第开。\n若比紫髯分鼎足，未闻余力有琼环。",
        "dynasty": "唐",
        "collection_info": null
    },
    {
        "title": "春日投钱塘元帅尚父二首 二",
        "author": "罗隐",
        "content": "征东幕府十三州，敢望非才忝上游。\n官秩已叨吴品职，姓名兼显鲁春秋。\n盐车顾后声方重，火井窥来焰始浮。\n一句黄河千载事，麦城王粲谩登楼。",
        "dynasty": "唐",
        "collection_info": null
    },
    {
        "title": "钱塘府亭",
        "author": "罗隐",
        "content": "新恩别启馆娃宫，还拜吴王向此中。\n九牧土田周制在，两藩茅社汉仪同。\n春生旧苑芳洲雨，香入高台小径风。\n更有宠光人未见，问安调膳尽三公。",
        "dynasty": "唐",
        "collection_info": null
    },
    {
        "title": "野狐泉",
        "author": "罗隐",
        "content": "潏潏寒光溅路尘，相传妖物此潜身。\n又应改换皮毛后，何处人间作好人。",
        "dynasty": "唐",
        "collection_info": null
    },
    {
        "title": "宿纪南驿",
        "author": "罗隐",
        "content": "策蹇南游忆楚朝，阴风淅淅树萧萧。\n不知无忌姦邪骨，又作何山野葛苗。",
        "dynasty": "唐",
        "collection_info": null
    },
    {
        "title": "赠无相禅师",
        "author": "罗隐",
        "content": "人人尽道事空王，心裏忙于市井忙。\n惟有马当山上客，死门生路两相忘。",
        "dynasty": "唐",
        "collection_info": null
    },
    {
        "title": "遣兴",
        "author": "罗隐",
        "content": "青云路不通，归计奈长蒙。\n老恐医方误，穷忧酒醆空。\n何堪罹乱后，更入是非中。\n长短遭讥笑，迴头避钓翁。",
        "dynasty": "唐",
        "collection_info": null
    },
    {
        "title": "江夏酬高崇节",
        "author": "罗隐",
        "content": "腊雪都堂试，春风汴水行。\n十年虽抱疾，何处不无情？\n羣盗正当路，此游应隔生。\n劳君问流落，山下已躬耕。",
        "dynasty": "唐",
        "collection_info": null
    },
    {
        "title": "鸎声",
        "author": "罗隐",
        "content": "井上梧桐暗，花间雾露晞。\n一枝晴復暖，百啭是兼非。\n金屋梦初觉，玉关人未归。\n不堪闲日听，因尔又霑衣。",
        "dynasty": "唐",
        "collection_info": null
    },
    {
        "title": "仿玉台体",
        "author": "罗隐",
        "content": "青楼枕路隅，壁甃復椒涂。\n晚梦通帘柙，春寒逼酒垆。\n解吟怜芍药，难见恨菖蒲。\n试问年多少，邻姬亦姓胡。",
        "dynasty": "唐",
        "collection_info": null
    },
    {
        "title": "夜泊义兴戏呈邑宰",
        "author": "罗隐",
        "content": "溪畔维舟问戴星，此中三害有图经。\n长桥可避南山远，却恐难防是最灵。",
        "dynasty": "唐",
        "collection_info": null
    },
    {
        "title": "听琵琶",
        "author": "罗隐",
        "content": "香筵酒散思朝散，偶向梧桐暗处闻。\n大底曲中皆有恨，满楼人自不知君。",
        "dynasty": "唐",
        "collection_info": null
    },
    {
        "title": "经耒阳杜工部墓",
        "author": "罗隐",
        "content": "紫菊馨香覆楚醪，奠君江畔雨萧骚。\n旅魂自是才相累，闲骨何妨冢更高。\n騄骥丧来空蹇蹶，芝兰衰后长蓬蒿。\n屈原宋玉邻君处，几驾青螭缓郁陶。",
        "dynasty": "唐",
        "collection_info": null
    },
    {
        "title": "题袁溪张逸人所居",
        "author": "罗隐",
        "content": "蒲梢猎猎燕差差，数里溪光日落时。\n芳树文君机上锦，远山孙寿镜中眉。\n鸡窗夜静开书卷，鱼槛春深展钓丝。",
        "dynasty": "唐",
        "collection_info": null
    },
    {
        "title": "昇平公主旧第",
        "author": "罗隐",
        "content": "乘凤仙人降此时，玉篇纔罢到文词。\n两轮水硙光明照，百尺鲛绡换好诗。\n带砺山河今尽在，风流罇俎见无期。\n坛场客散香街暝，惆怅齐竽取次吹。",
        "dynasty": "唐",
        "collection_info": null
    },
    {
        "title": "寄黔中王从事",
        "author": "罗隐",
        "content": "故人刀笔事军书，南转黔江半月余。\n别后乡关情几许，近来诗酒兴何如。\n贪将醉袖矜莺谷，不把瑶缄附鲤鱼。\n今日举觞君莫问，生涯牢落鬓萧疎。",
        "dynasty": "唐",
        "collection_info": null
    },
    {
        "title": "关亭春望",
        "author": "罗隐",
        "content": "关畔春云拂马头，马前春事共悠悠。\n风摇岸柳长条困，露裛山花小朵愁。\n信越功名高似狗，裴王气力大于牛。\n未知至竟将何用，渭水泾川一向流。",
        "dynasty": "唐",
        "collection_info": null
    },
    {
        "title": "寄徐济进士",
        "author": "罗隐",
        "content": "往年疎懒共江湖，月满花香记得无。\n霜压楚莲秋后折，雨催蛮酒夜深酤。\n红尘偶别迷前事，丹桂相倾媿后徒。\n出得函关抽得手，从来不及阮元瑜。",
        "dynasty": "唐",
        "collection_info": null
    },
    {
        "title": "寄韦赡",
        "author": "罗隐",
        "content": "石城蓑笠阻心期，落尽山花有所思。\n羸马二年蓬转后，故人何处月明时？\n风催晓雁看看别，雨胁秋蝇渐渐痴。\n禅智阑干市桥酒，纵然相见只相悲。",
        "dynasty": "唐",
        "collection_info": null
    },
    {
        "title": "霅溪晚泊寄裴庶子",
        "author": "罗隐",
        "content": "溪风如扇雨如丝，闲步闲吟柳恽诗。\n杯酒疎狂非曩日，野花狼藉似当时。\n道穷谩有依刘感，才急应无借寇期。\n满眼云山莫相笑，与君俱是受深知。",
        "dynasty": "唐",
        "collection_info": null
    },
    {
        "title": "送姚安之赴任秋浦",
        "author": "罗隐",
        "content": "官罢春坊地象雷，片帆高指贵池开。\n五侯水暖鱼鳞去，九子山晴雁叙来。\n江夏黄童徒逞辩，广都庞令恐非才。\n到头称意须年少，赢得时光向酒杯。",
        "dynasty": "唐",
        "collection_info": null
    },
    {
        "title": "寄乔逸人",
        "author": "罗隐",
        "content": "南经湘浦北扬州，别后风帆几度游。\n春酒谁家禁烂熳，野花何处最淹留？\n欲凭尺素边鸿懒，未定雕梁海燕愁。\n长短此行须入手，更饶君占一年秋。",
        "dynasty": "唐",
        "collection_info": null
    },
    {
        "title": "塞外",
        "author": "罗隐",
        "content": "塞外偷儿塞内兵，圣君宵旰望升平。\n碧幢未作朝廷计，白梃犹驱妇女行。\n可使御戎无上策，只应忧国是虚声。\n汉王第宅秦田土，今日将军已自荣。",
        "dynasty": "唐",
        "collection_info": null
    },
    {
        "title": "裴庶子除太仆卿因贺",
        "author": "罗隐",
        "content": "楚珪班序未为轻，莫惜良途副圣明。\n宫省旧推皇甫谧，寺曹今得夏侯婴。\n秩随科第临时贵，官逐簪裾到处清。\n应笑马安虚巧宦，四迴迁转始为卿。",
        "dynasty": "唐",
        "collection_info": null
    },
    {
        "title": "咏史",
        "author": "罗隐",
        "content": "蠹简遗编试一寻，寂寥前事似如今。\n徐陵笔砚珊瑚架，赵胜宾朋瑇瑁簪。\n未必片言资国计，只应邪说动人心。\n九原郝泚何由起，虚误西蕃八尺金。",
        "dynasty": "唐",
        "collection_info": null
    },
    {
        "title": "中元夜泊淮口",
        "author": "罗隐",
        "content": "木叶迴飘水面平，偶因孤棹已三更。\n秋凉雾露侵灯下，夜静鱼龙逼岸行。\n欹枕正牵题柱思，隔楼谁转遶梁声。\n锦帆天子狂魂魄，应过扬州看月明。",
        "dynasty": "唐",
        "collection_info": null
    },
    {
        "title": "寄池州郑员外",
        "author": "罗隐",
        "content": "兽遶朱轮酒满船，郡城萧洒贵池边。\n衣同莱子曾分笔，扇似袁宏别有天。\n九点好山楼上客，两行高柳雨中烟。\n陵阳百姓将何福，社舞村歌又一年。",
        "dynasty": "唐",
        "collection_info": null
    },
    {
        "title": "归梦",
        "author": "罗隐",
        "content": "陆海波涛渐渐深，一迴归梦抵千金。\n路傍草色休多事，墙外莺声肯有心。\n日晚向隅悲断梗，夜阑浇酒哭知音。\n贪财败阵谁相悉，鲍叔如今不可寻。",
        "dynasty": "唐",
        "collection_info": null
    },
    {
        "title": "送溪州使君",
        "author": "罗隐",
        "content": "兵寇伤残国力衰，就中南土藉良医。\n凤衔泥诏辞丹阙，鵰倚霜风上画旗。\n官职不须轻远地，生灵只是计临时。\n灞桥酒醆黔巫月，从此江心两所思。",
        "dynasty": "唐",
        "collection_info": null
    },
    {
        "title": "送霅川郑员外",
        "author": "罗隐",
        "content": "明时塞诏列分麾，东拥朱轮出帝畿。\n铜虎贵提天子印，银鱼荣傍老莱衣。\n歌听茗坞春山暖，诗咏苹洲暮鸟飞。\n知有掖垣南步在，可能须待政成归。",
        "dynasty": "唐",
        "collection_info": null
    },
    {
        "title": "酬寄右司李员外",
        "author": "罗隐",
        "content": "当年忆见桂枝春，自此清途未四旬。\n左省望高推健笔，右曹官重得名人。\n闲摛丽藻嫌秋兴，静猎遗编笑过秦。\n犹把随和向泥滓，应怜疎散任天真。",
        "dynasty": "唐",
        "collection_info": null
    },
    {
        "title": "莲塘驿",
        "author": "罗隐",
        "content": "莲塘馆东初日明，莲塘馆西行人行。\n隔林啼鸟似相应，当路好花疑有情。\n一梦不须追往事，数杯犹可慰劳生。\n莫言来去只如此，君看鬓边霜几茎。",
        "dynasty": "唐",
        "collection_info": null
    },
    {
        "title": "甘露寺火后",
        "author": "罗隐",
        "content": "六朝胜事已尘埃，犹有闲人怅望来。\n只道鬼神能护物，不知龙象自成灰。\n犀惭水府浑非怪，燕说吴宫未是灾。\n还识平泉故侯否，一生踪迹比楼台。",
        "dynasty": "唐",
        "collection_info": null
    },
    {
        "title": "春日登上元石头故城",
        "author": "罗隐",
        "content": "万里伤心极目春，东南王气只逡巡。\n野花相笑落满地，山鸟自惊啼傍人。\n谩道城池须险阻，可知豪杰亦埃尘。\n太平寺主惟轻薄，却把三公与贼臣。",
        "dynasty": "唐",
        "collection_info": null
    },
    {
        "title": "送宣武徐巡官",
        "author": "罗隐",
        "content": "傲睨公卿二十年，东来西去只悠然。\n白知关畔元非马，玄觉壶中别有天。\n汉帝诏衔应异日，梁王风雪是初筵。\n临行不惜刀圭便，愁杀长安买笑钱。",
        "dynasty": "唐",
        "collection_info": null
    },
    {
        "title": "冬暮寄裴郎中",
        "author": "罗隐",
        "content": "晓髪星星入镜宜，早年容易近年悲。\n敢言得事时将晚，只恐酬恩日渐迟。\n南国倾心应望速，东堂开口欲从谁。\n仙郎旧有黄金约，沥胆隳肝更祷祈。",
        "dynasty": "唐",
        "collection_info": null
    },
    {
        "title": "中元甲子以辛丑驾幸蜀四首 一",
        "author": "罗隐",
        "content": "子仪不起浑瑊亡，西幸谁人从武皇。\n四海为家虽未远，九州多事竟难防。\n已闻旰食思真将，会待畋游致假王。\n应感两朝巡狩迹，绿槐端正驿荒凉。",
        "dynasty": "唐",
        "collection_info": null
    },
    {
        "title": "中元甲子以辛丑驾幸蜀四首 二",
        "author": "罗隐",
        "content": "爪牙柱石两俱销，一点渝尘九土摇。\n敢恨甲兵为弃物，所嗟流品误清朝。\n几时睿算歼张角，何处愚人戴隗嚣？\n跪望嵕山重启告，可能余烈不胜妖。",
        "dynasty": "唐",
        "collection_info": null
    },
    {
        "title": "中元甲子以辛丑驾幸蜀四首 三",
        "author": "罗隐",
        "content": "邪气奔屯瑞气移，清平过尽到艰危。\n纵饶犬彘迷常理，不奈豺狼幸此时。\n九庙有灵思李令，三川悲忆恨张仪。\n可怜一曲还京乐，重对红蕉教蜀儿。",
        "dynasty": "唐",
        "collection_info": null
    },
    {
        "title": "中元甲子以辛丑驾幸蜀四首 四",
        "author": "罗隐",
        "content": "白丁攘臂犯长安，翠辇苍黄路屈盘。\n丹凤有情尘外远，玉龙无迹渡头寒。\n静怜贵族谋身易，危惜文皇创业难。\n不将不侯何计是，钓鱼船上泪阑干。",
        "dynasty": "唐",
        "collection_info": null
    },
    {
        "title": "题润州妙善前石羊",
        "author": "罗隐",
        "content": "紫髯桑盖此沈吟，很石犹存事可寻。\n汉鼎未安聊把手，楚醪虽满肯同心。\n英雄已往时难问，苔藓何知日渐深。\n还有市鄽沽酒客，雀喧鸠聚话蹄涔。",
        "dynasty": "唐",
        "collection_info": null
    },
    {
        "title": "登宛陵条风楼寄窦常侍",
        "author": "罗隐",
        "content": "乱罹时节懒登临，试借条风半日吟。\n只有远山含暖律，不知高阁动归心。\n溪喧晚棹千声浪，云护寒郊数丈阴。\n自笑疎慵似麇鹿，也教台上费黄金。",
        "dynasty": "唐",
        "collection_info": null
    },
    {
        "title": "台城",
        "author": "罗隐",
        "content": "晚云阴暎下空城，六代纍纍夕照明。\n玉井已干龙不起，金瓯虽破虎曾争。\n亦知霸世才难得，却是蒙尘事最平。\n深谷作陵山作海，茂弘流辈莫伤情。",
        "dynasty": "唐",
        "collection_info": null
    },
    {
        "title": "甘露寺看雪上周相公",
        "author": "罗隐",
        "content": "筛寒洒白乱溟蒙，祷请功兼造化功。\n光薄乍迷京口月，影交初展海门风。\n细黏谢客衣裾上，轻堕梁王酒醆中。\n一种为祥君看取，半禳灾沴半年丰。",
        "dynasty": "唐",
        "collection_info": null
    },
    {
        "title": "寄京阙陆郎中昆仲",
        "author": "罗隐",
        "content": "柏台兰署四周旋，宾榻何妨雁影连。\n纔见玳簪欹细柳，便知油幕胜红莲。\n家从入洛声名大，迹为依刘事分偏。\n争奈乱罹人渐少，麦城新赋许谁传。",
        "dynasty": "唐",
        "collection_info": null
    },
    {
        "title": "偶题",
        "author": "罗隐",
        "content": "钟陵醉别十余春，重见云英掌上身。\n我未成名君未嫁，可能俱是不如人。",
        "dynasty": "唐",
        "collection_info": null
    },
    {
        "title": "故都",
        "author": "罗隐",
        "content": "江南江北两风流，一作迷津一拜侯。\n至竟不如隋炀帝，破家犹得到扬州。",
        "dynasty": "唐",
        "collection_info": null
    },
    {
        "title": "董仲舒",
        "author": "罗隐",
        "content": "灾变儒生不合闻，谩将刀笔指干坤。\n偶然留得阴阳术，闭却南门又北门。",
        "dynasty": "唐",
        "collection_info": null
    },
    {
        "title": "献尚父大王",
        "author": "罗隐",
        "content": "数年铁甲定东瓯，夜渡江山瞻斗牛。\n今日朱方平殄后，虎符龙节十三州。",
        "dynasty": "唐",
        "collection_info": null
    },
    {
        "title": "蜂",
        "author": "罗隐",
        "content": "不论平地与山尖，无限风光尽被占。\n采得百花成蜜后，为谁辛苦为谁甜。",
        "dynasty": "唐",
        "collection_info": null
    },
    {
        "title": "帘二首 一",
        "author": "罗隐",
        "content": "迭影重纹暎画堂，玉钩银烛共荧煌。\n会应得见神仙在，休下真珠十二行。",
        "dynasty": "唐",
        "collection_info": null
    },
    {
        "title": "帘二首 二",
        "author": "罗隐",
        "content": "翡翠佳名世共稀，玉堂高下巧相宜。\n殷勤为嘱纤纤手，捲上银钩莫放垂。",
        "dynasty": "唐",
        "collection_info": null
    },
    {
        "title": "送顾云下第",
        "author": "罗隐",
        "content": "行行杯酒莫辞频，怨叹劳歌两未伸。\n汉帝后宫犹识字，楚王前殿更无人。\n年深旅舍衣裳敝，潮打村田活计贫。\n百岁都来多几日，不堪相别又伤春。",
        "dynasty": "唐",
        "collection_info": null
    },
    {
        "title": "村桥",
        "author": "罗隐",
        "content": "村桥酒斾月明楼，偶逐渔舟繫叶舟。\n莫学鲁人疑海鸟，须知庄叟恶牺牛。\n心寒已分灰无焰，事往曾将水共流。\n除却思量太平在，肯抛疎散换公侯。",
        "dynasty": "唐",
        "collection_info": null
    },
    {
        "title": "送刘校书之新安寄吴常侍",
        "author": "罗隐",
        "content": "野云如火照行尘，会绩溪边去问津。\n才子省衔非幕客，楚君科第是同人。\n狂思下国千场醉，病负东堂两度春。\n他日酒筵应见问，鹿裘渔艇隔朱轮。",
        "dynasty": "唐",
        "collection_info": null
    },
    {
        "title": "官池秋夕",
        "author": "罗隐",
        "content": "池边月影闲婆娑，池上醉来成短歌。\n芙渠抵死怨珠露，蟋蟀苦口嫌金波。\n往事向人言不得，旧游临老恨空多。\n松醪作酒兰为棹，十载烟尘奈尔何。",
        "dynasty": "唐",
        "collection_info": null
    },
    {
        "title": "奉使宛陵别二三从事",
        "author": "罗隐",
        "content": "梁王雪裏有深知，偶别家乡隔路岐。\n官品共传胜曩日，酒杯争肯忍当时。\n豫章地暖矜千尺，越峤天寒愧一枝。\n还有钓鱼蓑笠在，不堪风雨失归期。",
        "dynasty": "唐",
        "collection_info": null
    },
    {
        "title": "金陵思古",
        "author": "罗隐",
        "content": "杜秋在时花解言，杜秋死后花更繁。\n柔姿曼态葬何处，天红腻白愁荒原。\n高洞紫箫吹梦想，小窗残雨湿精魂。\n绮筵金缕无消息，一阵征帆过海门。",
        "dynasty": "唐",
        "collection_info": null
    },
    {
        "title": "送王使君赴苏台",
        "author": "罗隐",
        "content": "东南一望可长吁，犹忆王孙领虎符。\n两地干戈连越绝，数年麋鹿卧姑苏。\n疲甿赋重全家尽，旧族兵侵太半无。\n料得伍员兼旅寓，不妨招取好揶揄。",
        "dynasty": "唐",
        "collection_info": null
    },
    {
        "title": "忆九华",
        "author": "罗隐",
        "content": "九华巉崪荫柴扉，长忆前时此息机。\n黄菊倚风村酒熟，绿蒲低雨钓鱼归。\n干戈已是三年别，尘土那堪万事违。\n回首佳期恨多少，夜阑霜露又霑衣。",
        "dynasty": "唐",
        "collection_info": null
    },
    {
        "title": "送裴饶归会稽",
        "author": "罗隐",
        "content": "金庭路指剡川隈，珍重良朋自此来。\n两鬓不堪悲岁月，一巵犹得话尘埃。\n家通曩分心空在，世逼横流眼未开。\n笑杀山阴雪中客，等闲乘兴又须回。",
        "dynasty": "唐",
        "collection_info": null
    },
    {
        "title": "送程尊师之晋陵",
        "author": "罗隐",
        "content": "栋间云出认行轩，郊外阴阴夏木繁。\n高道乍为张翰侣，使君兼是世龙孙。\n溪含句曲清连底，酒贳余杭渌满罇。",
        "dynasty": "唐",
        "collection_info": null
    },
    {
        "title": "吴门晚泊寄句曲道友",
        "author": "罗隐",
        "content": "采香径在人不留，采香径下停叶舟。\n桃花李花鬬红白，山鸟水鸟自献酬。\n十万梅鋗空寸土，三分孙策竟荒丘。\n未知到了关身否，笑杀雷平许远游。",
        "dynasty": "唐",
        "collection_info": null
    },
    {
        "title": "贵池晓望",
        "author": "罗隐",
        "content": "稂莠参天剪未平，且乘孤棹且行行。\n计疎狡兔无三窟，羁甚宾鸿欲一生。\n合眼亦知非本意，伤心其奈是多情。\n前溪好泊谁为主，昨夜沙禽占月明。",
        "dynasty": "唐",
        "collection_info": null
    },
    {
        "title": "寄崔庆孙",
        "author": "罗隐",
        "content": "故人何处又留连，月冷风高镜水边。\n文阵解围纔昨日，醉乡分袂已三年。\n交情澹泊应长在，俗态流离且勉旃。\n还拟山阴一乘兴，雪寒难得渡江船。",
        "dynasty": "唐",
        "collection_info": null
    },
    {
        "title": "寄杨秘书",
        "author": "罗隐",
        "content": "萧萧檐雪打窗声，因忆江东阮步兵。\n两信海潮书不达，数峰稽岭眼长明。\n梅繁几处垂鞭看，酒好何人倚槛倾。\n会待与君开秫瓮，满船般载镜中行。",
        "dynasty": "唐",
        "collection_info": null
    },
    {
        "title": "酬章处士见寄",
        "author": "罗隐",
        "content": "中原甲马未曾安，今日逢君事万端。\n乱后几回乡梦隔，别来何处路行难。\n霜鳞共落三门浪，雪鬓同归七里滩。\n何必新诗更相戏，小楼吟罢暮天寒。",
        "dynasty": "唐",
        "collection_info": null
    },
    {
        "title": "送丁明府赴紫溪任",
        "author": "罗隐",
        "content": "金徽玉轸肯躇[蹰]，偶滞良途半月余。\n楼上酒阑梅拆后，马前山好雪晴初。\n栾公社在怜乡树，潘令花繁贺版舆。\n县谱莫辞留旧本，异时量度更何如。",
        "dynasty": "唐",
        "collection_info": null
    },
    {
        "title": "寄前宣州窦常侍",
        "author": "罗隐",
        "content": "往年西谒谢玄晖，罇酒留欢醉始归。\n曲槛柳浓莺未老，小园花暖蝶初飞。\n喷香瑞兽金三尺，舞雪佳人玉一围。\n今日乱罹寻不得，满蓑风雨钓鱼矶。",
        "dynasty": "唐",
        "collection_info": null
    },
    {
        "title": "秦望山僧院",
        "author": "罗隐",
        "content": "巉巉危岫倚沧洲，闻说秦皇亦此游。\n霸主卷衣纔二世，老僧传锡已千秋。\n阴崖水赖松梢直，藓壁苔侵画像愁。\n各是病来俱未了，莫将烦恼问汤休。",
        "dynasty": "唐",
        "collection_info": null
    },
    {
        "title": "送光禄崔卿赴阙",
        "author": "罗隐",
        "content": "一年极目望西辕，此日殷勤圣主恩。\n上国已留虞寄命，中朝应听范汪言。\n官从府幕归卿寺，路向干戈见禁门。\n鹓侣寂寥曹署冷，更堪呜咽问田园。",
        "dynasty": "唐",
        "collection_info": null
    },
    {
        "title": "寄程尊师",
        "author": "罗隐",
        "content": "鹤信虽然到五湖，烟波迢遰路崎岖。\n玉书分薄花生眼，金鼎功迟雪满鬚。\n三秀紫芝劳梦寐，一番红槿恨朝晡。\n未知朽败凡间骨，中授先生指教无。",
        "dynasty": "唐",
        "collection_info": null
    },
    {
        "title": "定远楼",
        "author": "罗隐",
        "content": "前年上将定妖氛，曾筑岩城驻大军。\n近日关防虽弛柝，旧时栏槛尚侵云。\n蛮兵绩盛人皆伏，坐石名高世共闻。\n唯恐乱来良吏少，不知谁解叙功勋。",
        "dynasty": "唐",
        "collection_info": null
    },
    {
        "title": "送程尊师东游有寄",
        "author": "罗隐",
        "content": "华盖峰前拟卜耕，主人无奈又闲行。\n且凭鹤驾寻沧海，又恐犀轩过赤城。\n绛简便应朝右弼，紫旄兼合见东卿。\n劝君莫忘归时节，芝似萤光处处生。",
        "dynasty": "唐",
        "collection_info": null
    },
    {
        "title": "江亭别裴饶",
        "author": "罗隐",
        "content": "行杯且待怨歌终，多病怜君事事同。\n衰鬓别来光景裏，故乡归去乱罹中。\n干坤垫裂三分在，井邑摧残一半空。\n日晚长亭问西使，不堪车马尚萍蓬。",
        "dynasty": "唐",
        "collection_info": null
    },
    {
        "title": "江南寄所知周仆射",
        "author": "罗隐",
        "content": "曾陪公子醉西园，岘首碑前事懒言。\n世乱共嗟王粲老，时危俱受信陵恩。\n潮怜把醆吟江徼，雨忆凭阑望海门。\n飞盖寂寥清宴罢，不知簪履更谁存。",
        "dynasty": "唐",
        "collection_info": null
    },
    {
        "title": "钱唐见芮逢",
        "author": "罗隐",
        "content": "蔡伦池北雁峰前，罹乱相兼十九年。\n所喜故人犹会面，不堪良牧已重泉。\n醉思把筯欹歌席，狂忆判身入酒船。\n今日与君赢得在，戴家湾裏两皤然。",
        "dynasty": "唐",
        "collection_info": null
    },
    {
        "title": "江都",
        "author": "罗隐",
        "content": "淮王高讌动江都，曾忆狂生亦坐隅。\n九里楼台牵翡翠，两行鸳鹭踏真珠。\n歌听丽句秦云咽，诗转新题蜀锦铺。\n惆怅晋阳星拆后，世间兵革地荒芜。",
        "dynasty": "唐",
        "collection_info": null
    },
    {
        "title": "湖上岁暮感怀有寄友人",
        "author": "罗隐",
        "content": "雪天萤席几辛勤，同志当时四五人。\n兰版地寒俱[受]露，桂堂风恶独伤春。\n音书久绝应埋玉，编简难言竟委尘。\n唯有广都庞令在，白头罇酒忆交亲。",
        "dynasty": "唐",
        "collection_info": null
    },
    {
        "title": "送张绾游钟陵",
        "author": "罗隐",
        "content": "南忆龙沙两岸行，当时天下尚清平。\n醉眠野寺花方落，吟倚江楼月欲明。\n老去亦知难重到，乱来争肯不牵情。\n西山十二真人在，从此烦君语姓名。",
        "dynasty": "唐",
        "collection_info": null
    },
    {
        "title": "送{巩/言}光大师",
        "author": "罗隐",
        "content": "禹祠分首戴湾逢，健笔寻知达九重。\n圣主赐衣怜绝艺，侍臣摛藻许高踪。\n宁亲久别街西寺，待诏初离海上峰。\n一种苦心师得了，不须回首笑龙钟。",
        "dynasty": "唐",
        "collection_info": null
    },
    {
        "title": "息夫人庙",
        "author": "罗隐",
        "content": "百雉摧残连野青，庙门犹见昔朝廷。\n一生虽抱楚王恨，千载终为息地灵。\n虫网翠环终缥缈，风吹宝瑟助微冥。\n玉颜浑似羞来客，依旧无言照画屏。",
        "dynasty": "唐",
        "collection_info": null
    },
    {
        "title": "漂母冢",
        "author": "罗隐",
        "content": "寂寂荒坟一水滨，芦洲绝岛自相亲。\n青娥已落淮边月，白骨甘为泉下尘。\n原上荻花飘素髪，道傍菰叶碎罗巾。\n虽然寂寞千秋魄，犹是韩侯旧主人。",
        "dynasty": "唐",
        "collection_info": null
    },
    {
        "title": "感怀",
        "author": "罗隐",
        "content": "石径松轩亦自由，谩随浮世逐飘流。\n驽骀路结前程恨，蟋蟀床生半夜秋。\n揜耳恶闻宫妾语，低颜须向路人羞。\n虽教小事相催逼，未到青云拟白头。",
        "dynasty": "唐",
        "collection_info": null
    },
    {
        "title": "扇上画牡丹",
        "author": "罗隐",
        "content": "为爱红芳满砌阶，教人扇上画将来。\n叶随彩笔参差长，花逐轻风吹第开。\n闲挂几曾停蛱蜨，频摇不怕落莓苔。\n根生无地如仙桂，疑是姮娥月裏栽。",
        "dynasty": "唐",
        "collection_info": null
    },
    {
        "title": "书怀",
        "author": "罗隐",
        "content": "钓船抛却异乡来，拟向何门用不才。\n日晚独登楼上望，马蹄车辙满尘埃。",
        "dynasty": "唐",
        "collection_info": null
    },
    {
        "title": "七夕",
        "author": "罗隐",
        "content": "月帐星房次第开，两情惟恐曙光催。\n时人不用穿鍼待，没得心情送巧来。",
        "dynasty": "唐",
        "collection_info": null
    },
    {
        "title": "柳",
        "author": "罗隐",
        "content": "一簇青烟锁玉楼，半垂阑畔半垂沟。\n明年更有新条在，绕乱春风卒未休。",
        "dynasty": "唐",
        "collection_info": null
    },
    {
        "title": "罗敷水",
        "author": "罗隐",
        "content": "雉声角角野田春，试驻征车问水滨。\n数树枯桑虽不语，思量应合识秦人。",
        "dynasty": "唐",
        "collection_info": null
    },
    {
        "title": "京中正月七日立春",
        "author": "罗隐",
        "content": "一二三四五六七，万木生芽是今日。\n远天归雁拂云飞，近水游鱼迸冰出。",
        "dynasty": "唐",
        "collection_info": null
    },
    {
        "title": "贵游",
        "author": "罗隐",
        "content": "馆陶园外雨初晴，绣毂香车入凤城。\n八尺家僮三尺棰，何知高祖要苍生。",
        "dynasty": "唐",
        "collection_info": null
    },
    {
        "title": "严陵滩",
        "author": "罗隐",
        "content": "中都九鼎勤英髦，渔钓牛蓑且遁逃。\n世祖升遐夫子死，原陵不及钓台高。",
        "dynasty": "唐",
        "collection_info": null
    },
    {
        "title": "虚白堂前牡丹相传云太傅手植在钱塘",
        "author": "罗隐",
        "content": "欲询往事奈无言，六十年来託此根。\n香暖几飘袁虎扇，格高常对孔融罇。\n曾忧世乱阴难合，且喜春残色上存。\n莫背阑干便相笑，与君俱受主人恩。",
        "dynasty": "唐",
        "collection_info": null
    },
    {
        "title": "县斋秋晚酬友人朱瓒见寄",
        "author": "罗隐",
        "content": "中和节后捧琼瑰，坐读行吟数月来。\n只叹雕龙方擅价，不知赪尾竟空回。\n千枝白露陶潜柳，百尺黄金郭隗台。\n惆怅报君无玉案，水天东望一裴回。",
        "dynasty": "唐",
        "collection_info": null
    },
    {
        "title": "第五将军于余杭天柱宫入道因题寄",
        "author": "罗隐",
        "content": "交棃火枣味何如，闻说苕川已下车。\n瓦榼尚携京口酒，草堂应写颍阳书。\n亦知得意须乘鹤，未必忘机便钓鱼。\n欲恐武皇还望祀，软轮征入问玄虚。",
        "dynasty": "唐",
        "collection_info": null
    },
    {
        "title": "寄无相禅师",
        "author": "罗隐",
        "content": "老住西峰第几层，为师回首忆南能。\n有缘有相应非佛，无我无人始是僧。\n烂椹作袍名復利，铄金为讲爱兼憎。\n何如一衲尘埃外，日日香烟夜夜灯。",
        "dynasty": "唐",
        "collection_info": null
    },
    {
        "title": "秋日有寄",
        "author": "罗隐",
        "content": "丹青未合便回头，见尽人閒事始休。\n只有百神朝宝镜，永无纤浪犯虚舟。\n曾临铁瓮虽分职，近得金陵亦偶游。\n东去西来人不会，上卿踪迹本玄洲。",
        "dynasty": "唐",
        "collection_info": null
    },
    {
        "title": "送前南昌崔令替任映摄新城县",
        "author": "罗隐",
        "content": "五年苛政甚虫螟，深喜夫君已戴星。\n大族不唯专礼乐，上才终是惜生灵。\n亦知单父琴犹在，莫厌东归酒未醒。\n二月春风何处好，亚夫营畔柳青青。",
        "dynasty": "唐",
        "collection_info": null
    },
    {
        "title": "下第作",
        "author": "罗隐",
        "content": "年年模样一般般，何似东归把钓竿。\n嵒谷谩劳思雨露，彩云终是逐鹓鸾。\n尘迷魏阙身应老，水到吴门叶欲残。\n至竟穷途也须达，才能长与世人看。",
        "dynasty": "唐",
        "collection_info": null
    },
    {
        "title": "丁亥岁作",
        "author": "罗隐",
        "content": "病想医门渴望梅，十年心地仅成灰。\n早知世事长如此，自是孤寒不合来。\n谷畔气浓高蔽日，蛰边声暖乍闻雷。\n满城桃李君看取，一一还从旧处开。",
        "dynasty": "唐",
        "collection_info": null
    },
    {
        "title": "北邙山",
        "author": "罗隐",
        "content": "一种山前路入秦，嵩山堪爱此伤神。\n魏明未死虚留意，庄叟虽生酌满巾。\n何必更寻无主骨，也知曾有弄权人。\n羡他缑岭吹箫客，闲访云头看俗尘。",
        "dynasty": "唐",
        "collection_info": null
    },
    {
        "title": "重过三衢哭孙员外",
        "author": "罗隐",
        "content": "烂柯山下忍重到，双桧楼前日欲残。\n华屋未移春照灼，故侯何在泪汍澜。\n不唯济物工夫大，长忆容才尺度宽。\n一恸旁人莫相笑，知音衰尽路行难。",
        "dynasty": "唐",
        "collection_info": null
    },
    {
        "title": "送蕲州裴员外",
        "author": "罗隐",
        "content": "六枝仙桂最先春，萧洒高辞九陌尘。\n两晋家声须有主，六朝文雅别无人。\n荣驱豹尾抛同辈，贵上螭头见近臣。\n蕲水苍生莫相羡，早看归去掌丝纶。",
        "dynasty": "唐",
        "collection_info": null
    },
    {
        "title": "重九日广陵道中",
        "author": "罗隐",
        "content": "秋山抱病何处登，前时韦曲今广陵。\n广陵大醉不解闷，韦曲旧游堪拊膺。\n佳节纵饶随分过，流年无奈得人憎。\n却驱羸马向前去，牢落路岐非所能。",
        "dynasty": "唐",
        "collection_info": null
    },
    {
        "title": "东归别所知",
        "author": "罗隐",
        "content": "芙蓉宫阙二妃坛，两处因依五岁寒。\n邹律有风吹不变，郄枝无分住应难。\n愁心似火还烧鬓，别泪非珠谩落盘。\n却羡淮南好鸡犬，也能终始逐刘安。",
        "dynasty": "唐",
        "collection_info": null
    },
    {
        "title": "旅舍书怀寄所知二首 一",
        "author": "罗隐",
        "content": "思量前事不堪寻，牢落余情满素琴。\n四海岂无腾跃路，一家长有别离心。\n道从汩没甘雌伏，迹恐因循更陆沈。\n寂寞谁应弔空馆，异乡时节独霑襟。",
        "dynasty": "唐",
        "collection_info": null
    },
    {
        "title": "旅舍书怀寄所知二首 二",
        "author": "罗隐",
        "content": "簟卷两床琴瑟秋，暂凭前计奈相尤。\n尘飘马尾甘蓬转，酒忆江边有梦留。\n隋帝旧祠虽寂寞，楚妃清唱亦风流。\n可怜别恨无人见，独背残阳下寺楼。",
        "dynasty": "唐",
        "collection_info": null
    },
    {
        "title": "西京道中",
        "author": "罗隐",
        "content": "半夜秋声独断蓬，百年身事筭成空。\n祢生词赋抛江夏，汉祖精神忆沛中。\n未必他时能富贵，只应从此见穷通。\n边禽陇水休相笑，自有沧洲一棹风。",
        "dynasty": "唐",
        "collection_info": null
    },
    {
        "title": "粉",
        "author": "罗隐",
        "content": "每持纤白助君时，霜自无憀雪自疑。\n郎若姓何应解傅，女能窥宋不劳施。\n妆成丽色唯花妬，落尽啼痕只镜知。\n最好玉京仙署裏，更知秋月照琼枝。",
        "dynasty": "唐",
        "collection_info": null
    },
    {
        "title": "赠渔翁",
        "author": "罗隐",
        "content": "叶艇悠扬鹤髪垂，生涯空託一纶丝。\n是非不向眼前起，寒暑任从波上移。\n风瀁长歌笼月裏，梦和春雨昼眠时。\n逍遥此意谁人会，应有青山渌水知。",
        "dynasty": "唐",
        "collection_info": null
    },
    {
        "title": "下第寄张坤",
        "author": "罗隐",
        "content": "谩费精神掉五侯，破琴孤劒是身讐。\n九衢护阙拟何去，玉垒铜梁空旧游。\n蝴蝶有情牵晚梦，杜鹃无赖伴春愁。\n思量不及张公子，经岁池江倚酒楼。",
        "dynasty": "唐",
        "collection_info": null
    },
    {
        "title": "东归别常修",
        "author": "罗隐",
        "content": "六载辛勤九陌中，却寻归路五湖东。\n名惭桂苑一枝绿，鲙忆松江两筯红。\n浮世到头须适性，男儿何必尽成功。\n唯惭鲍叔深知我，他日蒲帆百尺风。",
        "dynasty": "唐",
        "collection_info": null
    },
    {
        "title": "言",
        "author": "罗隐",
        "content": "珪玷由来尚可磨，似簧终日復如何。\n成名成事皆因慎，亡国亡家只为多。\n须信祸胎生利口，莫将讥思逞悬河。\n猩猩鹦鹉无端解，长向人间被网罗。",
        "dynasty": "唐",
        "collection_info": null
    },
    {
        "title": "简令生日",
        "author": "罗隐",
        "content": "祥烟霭霭拂楼台，庆积玄元节后来。\n已向青阳标四序，便从嵩岳应三台。\n龟衔玉柄增年筭，鹤舞琼筵献寿杯。\n自顾下儒何以祝，柱天功业济时才。",
        "dynasty": "唐",
        "collection_info": null
    },
    {
        "title": "晚眺",
        "author": "罗隐",
        "content": "凭古城边眺晚晴，远村高树转分明。\n天如镜面都来静，地似人心总不平。\n云向岭头闲不彻，水流溪裏太忙生。\n谁人得及庄居老，免被荣枯宠辱惊。",
        "dynasty": "唐",
        "collection_info": null
    },
    {
        "title": "野花",
        "author": "罗隐",
        "content": "万点红芳血色殷，为无名字对空山。\n多映戏蜨寻香住，少有行人辍棹攀。\n若在侯门看不足，为生江岸见如闲。\n结根必竟输桃李，长向春城紫陌间。",
        "dynasty": "唐",
        "collection_info": null
    },
    {
        "title": "病骢马",
        "author": "罗隐",
        "content": "枥上病骢蹄褭褭，江边废宅路迢迢。\n自经梅雨长垂耳，乍食菰浆欲折腰。\n金络衔头光未灭，玉花毛色瘦来焦。\n曾听禁漏惊街鼓，惯踏康庄怕小桥。\n夜半雄声心尚壮，日中高卧尾还摇。\n龙媒落地天池远，何事牵牛在碧霄。",
        "dynasty": "唐",
        "collection_info": null
    },
    {
        "title": "狄浦",
        "author": "罗隐",
        "content": "晴川倚落晖，极目思依依。\n野色寒来浅，人家乱后稀。\n久贫身不达，多病意长违。\n还有渔舟在，时时梦裏归。",
        "dynasty": "唐",
        "collection_info": null
    },
    {
        "title": "南康道中",
        "author": "罗隐",
        "content": "弱冠负文翰，此中听鹿鸣。\n使君延上榻，时辈仰前程。\n丹桂竟多故，白云空有情。\n唯余路旁泪，霑洒向尘缨。",
        "dynasty": "唐",
        "collection_info": null
    },
    {
        "title": "北固亭东望寄默师",
        "author": "罗隐",
        "content": "高亭暮色中，往事更谁同。\n水谩矜天阔，山应到此穷。\n病怜京口酒，老怯海门风。\n唯有言堪解，何由见远公。",
        "dynasty": "唐",
        "collection_info": null
    },
    {
        "title": "华清宫",
        "author": "罗隐",
        "content": "楼殿层层佳气多，开元时节好笙歌。\n也知道德胜尧舜，争奈杨妃解笑何。",
        "dynasty": "唐",
        "collection_info": null
    },
    {
        "title": "韩信庙",
        "author": "罗隐",
        "content": "翦项移秦势自雄，布衣还是负深功。\n寡妻稚女俱堪恨，却把余杯奠蒯通。",
        "dynasty": "唐",
        "collection_info": null
    },
    {
        "title": "韦公子",
        "author": "罗隐",
        "content": "击柱狂歌惨别颜，百年人事梦魂閒。\n李将军自嘉声在，不得封侯亦自闲。",
        "dynasty": "唐",
        "collection_info": null
    },
    {
        "title": "望思台",
        "author": "罗隐",
        "content": "芳草台边魂不归，野烟乔木弄残晖。\n可怜高祖清平业，留与闲人作是非。",
        "dynasty": "唐",
        "collection_info": null
    },
    {
        "title": "帝幸蜀",
        "author": "罗隐",
        "content": "马嵬山色翠依依，又见銮舆幸蜀归。\n泉下阿蛮应有语，这迴休更怨杨妃。",
        "dynasty": "唐",
        "collection_info": null
    },
    {
        "title": "王夷甫",
        "author": "罗隐",
        "content": "把得闲书坐水滨，读来前事亦酸辛。\n莫言麈尾清谭柄，坏却淳风是此人。",
        "dynasty": "唐",
        "collection_info": null
    },
    {
        "title": "鹭鸶",
        "author": "罗隐",
        "content": "斜阳澹澹柳阴阴，风褭寒丝映水深。\n不要向人夸素白，也知常有羡鱼心。",
        "dynasty": "唐",
        "collection_info": null
    },
    {
        "title": "书淮阴侯传",
        "author": "罗隐",
        "content": "寒灯挑尽见遗尘，试沥椒浆合有神。\n莫恨高皇不终始，灭秦谋项是何人。",
        "dynasty": "唐",
        "collection_info": null
    },
    {
        "title": "青山庙",
        "author": "罗隐",
        "content": "市箫声咽迹崎岖，雪耻酬恩此丈夫。\n霸主两亡时亦异，不知魂魄更无归。",
        "dynasty": "唐",
        "collection_info": null
    },
    {
        "title": "小松",
        "author": "罗隐",
        "content": "已有清阴逼座隅，爱声仙客肯过无。\n陵迁谷变须高节，莫向人间作大夫。",
        "dynasty": "唐",
        "collection_info": null
    },
    {
        "title": "竹",
        "author": "罗隐",
        "content": "篱外清阴接药阑，晓风交戛碧琅玕。\n子猷死后知音少，粉节霜筠谩岁寒。",
        "dynasty": "唐",
        "collection_info": null
    },
    {
        "title": "谩天岭",
        "author": "罗隐",
        "content": "西去休言蜀道难，此中危峻已多端。\n到头未会苍苍色，争得禁他两度谩。",
        "dynasty": "唐",
        "collection_info": null
    },
    {
        "title": "秋虫赋",
        "author": "罗隐",
        "content": "物之小兮，迎网而毙。\n物之大兮，兼网而逝。\n网也者，绳其小而不绳其大。\n吾不知尔身之危兮，腹之馁兮。\n吁！。",
        "dynasty": "唐",
        "collection_info": null
    },
    {
        "title": "蟋蟀诗",
        "author": "罗隐",
        "content": "顽飔毙芳，吹愁夕长。\n屑戍有动，歌离弔梦。\n如诉如言，绪引虚宽。\n周隙伺榻，繁咽夤缘。\n范睡蝉老，冠峨緌好。\n不冠不緌，尔奚以悲。\n蚊蚋有毒，食人肌肉。\n苍蝇多端，黑白偷安。\n尔也出处，物兮莫累。\n坏舍啼衰，虚堂泣曙。\n勿徇諠譁，鼠岂无牙。\n勿学萋菲，垣亦有耳。\n危条槁飞，抽恨咿咿。\n别帐缸冷，柔魂不定。\n美人在何，夜影流波。\n与子伫立，裴回思多。",
        "dynasty": "唐",
        "collection_info": null
    },
    {
        "title": "西川与蔡十九同别子超",
        "author": "罗隐",
        "content": "相欢虽则不多时，相别那能不敛眉。\n蜀客赋高君解爱，楚宫腰细我还知。\n百年恩爱无终始，万里因缘有梦思。\n肠断门前旧行处，不堪全属五陵儿。",
        "dynasty": "唐",
        "collection_info": null
    },
    {
        "title": "龙泉东下却寄孙员外",
        "author": "罗隐",
        "content": "縠江东下几多程，每泊孤舟即有情。\n山色已随游子远，水纹犹认主人清。\n恩如海岳何时报，恨似烟花触处生。\n百尺风帆两行泪，不堪迴首望峥嵘。",
        "dynasty": "唐",
        "collection_info": null
    },
    {
        "title": "牡丹",
        "author": "罗隐",
        "content": "艳多烟重欲开难，红蘂当心一抹檀。\n公子醉归灯下见，美人朝插镜中看。\n当庭始觉春风贵，带雨方知国色寒。\n日晚更将何所似，太真无力凭阑干。",
        "dynasty": "唐",
        "collection_info": null
    },
    {
        "title": "巫山高",
        "author": "罗隐",
        "content": "下压重泉上千仞，香云结梦西风紧。\n纵有精灵得往来，狖轭鼯轩亦颠陨。\n岚光双双雷隐隐，愁为衣裳恨为鬓。\n暮洒朝行何所之，江边日月情无尽。\n珠零冷露丹堕枫，细腰长脸愁满宫。\n人生对面犹异同，况在千岩万壑中。",
        "dynasty": "唐",
        "collection_info": null
    },
    {
        "title": "江南行",
        "author": "罗隐",
        "content": "江烟湿雨蛟绡软，漠漠小山眉黛浅。\n水国多愁又有情，夜槽压酒银船满。\n细丝摇柳凝晓空，吴王台榭春梦中。\n鸳鸯鸂鶒唤不起，平铺绿水眠东风。\n西陵路边月悄悄，油碧轻车苏小小。",
        "dynasty": "唐",
        "collection_info": null
    },
    {
        "title": "空城雀",
        "author": "罗隐",
        "content": "雀入官仓中，所食能损几。\n所恨往復频，官仓乃害尔。\n鱼网不在天，鸟网不张水。\n饮啄要自然，何必空城裏。",
        "dynasty": "唐",
        "collection_info": null
    },
    {
        "title": "芳树",
        "author": "罗隐",
        "content": "细蕚慢逐风，暖香闲破鼻。\n青帝固有心，时时漏天意。\n去年高枝犹堕地，今年低枝已顦顇。\n吾所以见造化之权，变通之理。\n春夏作头，秋冬为尾。\n循环反覆无终已，人生长短同一轨。\n若使威可以制，力可以止。\n则秦皇不肯敛手下沙丘，孟贲不合低头入蒿里。\n伊人强猛犹如此，顾我劳生何足恃。\n但顾我开素袍，倾绿蚁。\n陶陶兀兀大醉于清宵白昼间，任他上是天，下是地。",
        "dynasty": "唐",
        "collection_info": null
    },
    {
        "title": "听琴",
        "author": "罗隐",
        "content": "寒雨萧萧落井梧，夜深何处怨啼乌？不知一盏临邛酒，救得相如渴病无。",
        "dynasty": "唐",
        "collection_info": null
    },
    {
        "title": "大梁见乔诩",
        "author": "罗隐",
        "content": "湘水春浮岸，淮灯夜满桥。\n六年悲梗断，两地各萍漂。\n刀笔依三事，篇章奏珥貂。\n迹卑甘汩没，名散称逍遥。\n好寺松为径，空江桂作桡。\n野香花伴落，缸暖酒和烧。\n晋沼寻游凤，秦冠竟叹鸮。\n骨凡鸡犬薄，魂断蕙兰招。\n怅望添燕管，蹉跎厌鲁瓢。\n败桐方委爨，冤匣正冲霄。\n战代安釐国，封崇孝景朝。\n千年非有限，一醉解无聊。\n漏永灯花暗，炉红雪片销。\n久游家共远，相对鬓俱凋。\n运命从难合，光阴奈不饶。\n到头蓑笠契，两信钓鱼潮。",
        "dynasty": "唐",
        "collection_info": null
    },
    {
        "title": "寄洪正师",
        "author": "罗隐",
        "content": "寄蹇浑成迹，经年滞杜南。\n价轻犹有二，足刖已过三。\n鸡肋曹公忿，猪肝仲叔惭。\n会应谋避地，依约近禅庵。",
        "dynasty": "唐",
        "collection_info": null
    },
    {
        "title": "圣真观刘真师院十韵",
        "author": "罗隐",
        "content": "帘下严君卜，窗间少室峰。\n摄生门已尽，混迹世犹逢。\n山薮师王烈，簪缨友戴颙。\n鱼跳介象鲙，饭吐葛玄蜂。\n紫饱垂新椹，黄轻堕小松。\n尘埃金谷路，楼阁上阳钟。\n野耗鸢肩寄，仙书鸟爪封。\n支床龟纵老，取箭鹤何慵。\n别久曾牵念，闲来肯压重。\n尚余青竹在，试为剪成龙。",
        "dynasty": "唐",
        "collection_info": null
    },
    {
        "title": "寄聂尊师",
        "author": "罗隐",
        "content": "欲芟荆棘种交棃，指画城中日恐迟。\n安得紫青磨镜石，与君闲处看荣衰。",
        "dynasty": "唐",
        "collection_info": null
    },
    {
        "title": "金山僧院",
        "author": "罗隐",
        "content": "根盘蛟蜃路藤萝，四面无尘辍棹过。\n得似吾师始惆怅，眼前终日有风波。",
        "dynasty": "唐",
        "collection_info": null
    },
    {
        "title": "酬高崇节",
        "author": "罗隐",
        "content": "旧游虽一梦，别绪忽千般。\n败草汤陵晚，衰槐楚寺寒。\n数奇常自愧，时薄欲何干。\n犹赖君相勉，慇懃贡禹冠。",
        "dynasty": "唐",
        "collection_info": null
    },
    {
        "title": "送汝州李中丞十二韵",
        "author": "罗隐",
        "content": "羣盗方为梗，分符奏未宁。\n黄巾攻郡邑，白梃掠生灵。\n尘土周畿暗，疮痍汝水腥。\n一凶虽剪灭，数县尚凋零。\n理必资宽猛，谋须藉典刑。\n与能纔物论，慎选忽天庭。\n官品尊台秩，山河拥福星。\n虎知应去境，牛在肯全形。\n旧政穷人瘼，新衔展武经。\n关防秋草白，城壁晚峰青。\n破胆期来復，迷魂想待醒。\n鲁山行县后，聊为奠惟馨。",
        "dynasty": "唐",
        "collection_info": null
    },
    {
        "title": "淮南送节度卢端公将命之汴州端公常为汴州相公从事",
        "author": "罗隐",
        "content": "吹台高倚圃田东，此去轺车事不同。\n珠履旧参萧相国，綵衣今佐晋司空。\n醉离淮甸寒星下，吟指梁园密雪中。\n到彼的知宣室语，几时征拜黑头公。",
        "dynasty": "唐",
        "collection_info": null
    },
    {
        "title": "送卢端公归台卢校书之夏县",
        "author": "罗隐",
        "content": "绵绵堤草拂征轮，龙虎俱辞楚水滨。\n只是胜之为御史，不知梅福是仙人。\n地推八米源流盛，才笑三张事业贫。\n一种西归一般达，柏台霜冷夏城春。",
        "dynasty": "唐",
        "collection_info": null
    },
    {
        "title": "送朗州张员外",
        "author": "罗隐",
        "content": "圣朝纶阁最延才，须牧生民始入来。\n凤藻已期他日用，隼旟应是隔年迴。\n旗飘岘首岚光重，酒奠湘江杜魄哀。\n肠断秦原二三月，好花全为使君开。",
        "dynasty": "唐",
        "collection_info": null
    },
    {
        "title": "淮南送工部卢员外赴阙",
        "author": "罗隐",
        "content": "始从豸角曳长裾，又吐鸡香奏玉除。\n隋邸旧僚推谢掾，汉廷高议得相如。\n贵分赤笔升兰署，荣着绯衣从板舆。\n遥想到时秋欲尽，禁城凉冷露槐疎。",
        "dynasty": "唐",
        "collection_info": null
    },
    {
        "title": "淮南送司勋李郎中赴阙",
        "author": "罗隐",
        "content": "中朝品秩重文章，双笔依前赐望郎。\n五夜星辰归帝座，半年樽俎奉梁王。\n南都水暖莲分影，北极天寒雁着行。\n不必恋恩多感激，过淮应合见征黄。",
        "dynasty": "唐",
        "collection_info": null
    },
    {
        "title": "送陆郎中赴阙",
        "author": "罗隐",
        "content": "幕下留连两月强，炉边侍史旧焚香。\n不关雨露偏垂意，自是鸳鸾合着行。\n三署履声通建礼，九霄星彩映明光。\n少瑜镂管丘迟锦，从此西垣使凤凰。",
        "dynasty": "唐",
        "collection_info": null
    },
    {
        "title": "途中送人东游有寄",
        "author": "罗隐",
        "content": "离骖莫惜暂逡巡，君向池阳我入秦。\n岁月易抛非曩日，酒桮难得是同人。\n路经隋苑桥灯夜，江转台城岸草春。\n此处故交谁见问，为言霜鬓压风尘。",
        "dynasty": "唐",
        "collection_info": null
    },
    {
        "title": "过废江宁县",
        "author": "罗隐",
        "content": "县前水色细鳞鳞，一为夫君弔水滨。\n漫把文章矜后代，可知荣贵是他人。\n莺偷旧韵还成曲，草赖余吟尽解春。\n我亦有心无处说，等闲停棹似迷津。",
        "dynasty": "唐",
        "collection_info": null
    },
    {
        "title": "边夜",
        "author": "罗隐",
        "content": "光景漂如水，生涯转似萍。\n雁门穷朔路，牛斗故乡星。\n句尽人谁切，歌终泪自零。",
        "dynasty": "唐",
        "collection_info": null
    },
    {
        "title": "哭张博士太常",
        "author": "罗隐",
        "content": "前辈倏云殁，媿君曾比方。\n格卑虽不称，言重亦难忘。\n谏草犹青琐，悲风已白杨。\n只应移理窟，泉下对真长。",
        "dynasty": "唐",
        "collection_info": null
    },
    {
        "title": "淮口军葬",
        "author": "罗隐",
        "content": "一阵孤军不復迴，更无分别只荒堆。\n莫言赋分须如此，曾作文皇赤子来。",
        "dynasty": "唐",
        "collection_info": null
    },
    {
        "title": "燕昭王墓",
        "author": "罗隐",
        "content": "战国苍茫难重寻，此中踪迹想知音。\n强停别骑山花晓，欲弔遗魂野草深。\n浮世近来轻骏骨，高台何处有黄金？\n思量郭隗平生事，不殉昭王是负心。",
        "dynasty": "唐",
        "collection_info": null
    },
    {
        "title": "江南",
        "author": "罗隐",
        "content": "玉树歌声泽国春，纍纍辎重忆亡陈。\n垂衣端拱浑闲事，忍把江山乞与人。",
        "dynasty": "唐",
        "collection_info": null
    },
    {
        "title": "江北",
        "author": "罗隐",
        "content": "废宫荒苑莫闲愁，成败终须要彻头。\n一种风流一种死，朝歌争得似扬州。",
        "dynasty": "唐",
        "collection_info": null
    },
    {
        "title": "早登新安县楼",
        "author": "罗隐",
        "content": "关城树色齐，往事未全迷。\n塞路真人气，封门壮土泥。\n草浓延蝶舞，花密教莺啼。\n若以鸣为德，鸾皇不及鸡。",
        "dynasty": "唐",
        "collection_info": null
    },
    {
        "title": "干越亭",
        "author": "罗隐",
        "content": "楚水萧萧多病身，强凭危槛送残春。\n高城自有陵兼谷，流水那知越与秦。\n岸下藤萝阴作怪，桥边蛟蜃夜欺人。\n琵琶洲远江村阔，迴首征途泪满巾。",
        "dynasty": "唐",
        "collection_info": null
    },
    {
        "title": "南园题",
        "author": "罗隐",
        "content": "搏击路终迷，南园且灌畦。\n敢言逃俗态，自是乐幽栖。\n叶长春松阔，科圆早薤齐。\n雨霑虚槛冷，雪压远山低。\n竹好还成径，桃夭亦有蹊。\n小窗奔野马，闲瓮养酰鸡。\n水石心逾切，烟霄分已暌。\n病怜王猛畚，愚笑隗嚣泥。\n泽国潮平岸，江村柳覆堤。\n到头乘兴是，谁手好提携。",
        "dynasty": "唐",
        "collection_info": null
    },
    {
        "title": "人日新安道中见梅花",
        "author": "罗隐",
        "content": "长途酒醒腊春寒，嫩蘂香英扑马鞍。\n不上寿阳公主面，怜君开得却无端。",
        "dynasty": "唐",
        "collection_info": null
    },
    {
        "title": "许由庙",
        "author": "罗隐",
        "content": "高挂风瓢濯汉滨，土阶三尺愧清尘。\n可怜比屋堪封日，若到人间是众人。",
        "dynasty": "唐",
        "collection_info": null
    },
    {
        "title": "题段太尉庙",
        "author": "罗隐",
        "content": "近甸蒙尘日，南梁反正年。\n飘流茂陵椀，零落太官椽。\n建纛非降楚，披图异录燕。\n堪嗟侍中血，不及御衣前。",
        "dynasty": "唐",
        "collection_info": null
    },
    {
        "title": "湘妃庙",
        "author": "罗隐",
        "content": "刘表荒碑断水滨，庙前幽草闭残春。\n已将怨泪流斑竹，又感悲风入白苹。\n八族未来谁北拱，四凶犹在莫南巡。\n九峰相似堪疑处，望见苍梧不见人。",
        "dynasty": "唐",
        "collection_info": null
    },
    {
        "title": "八骏图",
        "author": "罗隐",
        "content": "穆满当年物外程，电腰风脚一何轻。\n如今纵有骅骝在，不得长鞭不肯行。",
        "dynasty": "唐",
        "collection_info": null
    },
    {
        "title": "庭花",
        "author": "罗隐",
        "content": "昨日芳艳浓，开尊几同醉。\n今朝风雨恶，惆怅人生事。\n南威病不起，西子老兼至。\n向晚寂无人，相偎堕红泪。",
        "dynasty": "唐",
        "collection_info": null
    },
    {
        "title": "病中题主人庭鹤",
        "author": "罗隐",
        "content": "辽水华亭旧所闻，病中毛羽最怜君。\n稻粱且足身兼健，何必青云与白云。",
        "dynasty": "唐",
        "collection_info": null
    },
    {
        "title": "蝉",
        "author": "罗隐",
        "content": "天地工夫一不遗，与君声调借君緌。\n风栖露饱今如此，应忘当年滓浊时。",
        "dynasty": "唐",
        "collection_info": null
    },
    {
        "title": "薛阳陶觱篥歌",
        "author": "罗隐",
        "content": "平泉上相东征日，曾为阳陶歌觱篥。\n乌江太守会稽侯，相次三篇皆俊逸。\n桥山殡葬衣冠后，金印苍黄南去疾。\n龙楼冷落夏口寒，从此风流为废物。\n人间至艺难得主，怀抱差池恨星律。\n邗沟仆射戎政闲，试渡瓜洲吐伊郁。\n西风九月草树秋，万喧沈寂登高楼。\n左篁揭指征羽吼，炀帝起坐淮王愁。\n高飘咽灭出滞气，下感知己时横流。\n穿空激远不可遏，髣髴似向伊水头。\n伊水林泉今已矣，因取遗编认前事。\n武宗皇帝御宇时，四海恬然知所自。\n扫除桀黠似提箒，制压羣豪若穿鼻。\n九鼎调和各有门，谢安空俭真儿戏。\n功高近代竟谁知，艺小似君犹不弃。\n勿惜喑呜更一吹，与君共下难逢泪。",
        "dynasty": "唐",
        "collection_info": null
    },
    {
        "title": "酬丘光庭",
        "author": "罗隐",
        "content": "正月十一日书札，五月十六日到来。\n柳吟秦望咫尺地，鲤鱼何处闲裴回？\n故人情意未疎索，次第序述眉眼开。\n上言二年隔烟水，下有数幅真琼瑰。\n行吟坐读口不倦，瀑泉激射琅玕摧。\n壁池兰蕙日已老，村酒蘸甲时几桮。\n鹤龄鸿算不復见，雨后蓑笠空莓苔。\n自从黄寇扰中土，人心波荡犹未迴。\n道殷合眼拜九列，张浚掉舌升三台。\n朝廷济济百揆序，宁将对面容姦回。\n祸生有基妖有渐，翠华西幸蒙尘埃。\n三川梗塞两河闭，大明宫殿生蒿莱。\n懦夫早岁不量力，策蹇仰北高崔嵬。\n千门万户扃锁密，良匠不肯雕散材。\n君今得意尚如此，况我麋鹿悠悠哉。\n荣衰贵贱目所睹，莫嫌头白黄金台。",
        "dynasty": "唐",
        "collection_info": null
    },
    {
        "title": "投宣武郑尚书二十韵",
        "author": "罗隐",
        "content": "汉代簪缨盛，梁园雉堞雄。\n物情须重德，时论在明公。\n族大踰开魏，高神本降嵩。\n世家惟蹇谔，官业即清通。\n翰苑论思外，纶闱啸傲中。\n健豪惊綵凤，高步出冥鸿。\n履历虽吾道，行藏必圣聪。\n绛霄无繫滞，浙水忽西东。\n庾监高楼月，袁郎满扇风。\n四年将故事，两地有全功。\n去去才须展，行行道益隆。\n避权辞宪署，仗节出南宫。\n雁影相承接，龙图共始终。\n自然须作砺，不必恨临戎。\n幕下莲花盛，竿头㺗佩红。\n骑儿逢郭伋，战士得文翁。\n人地应无比，箪瓢奈屡空。\n因思一枝桂，已作断根蓬。\n往事应归捷，劳歌且责躬。\n殷勤信陵馆，今日自途穷。",
        "dynasty": "唐",
        "collection_info": null
    },
    {
        "title": "投浙东王大夫二十韵",
        "author": "罗隐",
        "content": "越岭千峰秀，淮流一派长。\n暂凭开物手，来展济时方。\n旧迹兰亭在，高风桂树香。\n地清无等级，天阔任徊翔。\n麈尾谈何胜，螭头笔更狂。\n直曾批凤诏，高已冠鹓行。\n啸傲辞民部，雍容出帝乡。\n赵尧推印绶，句践与封疆。\n水占仙人吹，城留御史床。\n嘉宾邹润甫，百姓贺知章。\n席暖飞鹦鹉，尘轻驻骕骦。\n夜歌珠断续，晴舞雪悠扬。\n化向棠阴布，春随棣萼芳。\n盛名韬不得，雄略晦弥彰。\n自愧三冬学，来窥数仞墙。\n感深惟刻骨，时去欲霑裳。\n想望鱼烧尾，咨嗟鼠嚙肠。\n可能因蹇拙，便合老沧浪。\n题柱心犹壮，移山志不忘。\n深惭百般病，今日问医王。",
        "dynasty": "唐",
        "collection_info": null
    },
    {
        "title": "寄剡县主簿",
        "author": "罗隐",
        "content": "金庭养真地，珠篆会稽官。\n境胜堪长往，时危喜暂安。\n洞连沧海阔，山拥赤城寒。\n他日抛尘土，因君拟炼丹。",
        "dynasty": "唐",
        "collection_info": null
    },
    {
        "title": "中秋不见月",
        "author": "罗隐",
        "content": "风帘淅淅漏灯痕，一半秋光此夕分。\n天为素娥孀怨苦，併教西北起浮云。",
        "dynasty": "唐",
        "collection_info": null
    },
    {
        "title": "答宗人衮",
        "author": "罗隐",
        "content": "昆崙水色九般流，饮即神仙憩即休。\n敢恨守株曾失意，始知缘木更难求。\n鸰原谩欲均余力，鹤髪那堪问旧游。\n遥望北辰当上国，羡君归掉五诸侯。",
        "dynasty": "唐",
        "collection_info": null
    },
    {
        "title": "早行",
        "author": "罗隐",
        "content": "雨洒江声风又吹，扁舟正与睡相宜。\n无端戍鼓催前去，别却青山向晓时。",
        "dynasty": "唐",
        "collection_info": null
    },
    {
        "title": "咏白菊",
        "author": "罗隐",
        "content": "虽被风霜竞欲催，皎然颜色不低摧。\n已疑素手能粧出，又似金钱未染来。\n香散自宜飘渌酒，叶交仍得荫香苔。\n寻思闭户中宵见，应认寒窗雪一堆。",
        "dynasty": "唐",
        "collection_info": null
    },
    {
        "title": "晚泊宿松",
        "author": "罗隐",
        "content": "解缆随江流，晚泊古淮岸。\n归云送春和，繁星丽云汉。\n春深胡雁飞，人喧水禽散。\n仰君邈难亲，沈思夜将旦。",
        "dynasty": "唐",
        "collection_info": null
    },
    {
        "title": "钱塘遇默师忆润州旧游",
        "author": "罗隐",
        "content": "歌敲玉唾壶，醉击珊瑚枝。\n石羊妙善街，甘露平泉碑。\n扪苔想豪杰，剔藓看文词。\n归来北固山，水槛光参差。",
        "dynasty": "唐",
        "collection_info": null
    },
    {
        "title": "江南别",
        "author": "罗隐",
        "content": "去年今夜江南别，鸳鸯翅冷飞蓬爇。\n今年今夜江北边，鲤鱼肠断音书绝。\n男儿心事无了时，出门上马不自知。",
        "dynasty": "唐",
        "collection_info": null
    },
    {
        "title": "四顶山",
        "author": "罗隐",
        "content": "胜景天然别，精神入画图。\n一山分四顶，三面瞰平湖。\n过夏僧无热，凌冬草不枯。\n游人来至此，愿剃髪和鬚。",
        "dynasty": "唐",
        "collection_info": null
    },
    {
        "title": "姥山",
        "author": "罗隐",
        "content": "临塘古庙一神仙，绣幌花容色俨然。\n为逐朝云来此地，因随暮雨不归天。\n眉分初月湖中鑑，香散余风竹上烟。\n借问邑人沈水事，已经秦汉几千年。",
        "dynasty": "唐",
        "collection_info": null
    },
    {
        "title": "岐王宅",
        "author": "罗隐",
        "content": "朱邸平台隔禁闱，贵游陈迹尚依稀。\n云低雍畤祈年去，雨细长杨从猎归。\n申白宾朋传道义，应刘文彩寄音徽。\n承平旧物惟君尽，犹写雕鞍伴六飞。",
        "dynasty": "唐",
        "collection_info": null
    },
    {
        "title": "长明灯",
        "author": "罗隐",
        "content": "破暗长明世代深，烟和香气两沈沈。\n不知初点何人在，秪见当年火至今。\n晓似红莲开沼面，夜如寒月镇潭心。\n孤光自有龙神护，雀戏蛾飞不敢侵。",
        "dynasty": "唐",
        "collection_info": null
    },
    {
        "title": "堋口逢人",
        "author": "罗隐",
        "content": "艰难别离久，中外往还深。\n已改当时髪，空余旧日心。",
        "dynasty": "唐",
        "collection_info": null
    },
    {
        "title": "遇边使",
        "author": "罗隐",
        "content": "累年无的信，每夜望边城。\n袖掩千行泪，书封一尺金。",
        "dynasty": "唐",
        "collection_info": null
    },
    {
        "title": "移住别友",
        "author": "罗隐",
        "content": "自到西川住，惟君别有情。\n常逢对门远，又隔一重城。",
        "dynasty": "唐",
        "collection_info": null
    },
    {
        "title": "宫词",
        "author": "罗隐",
        "content": "巧画蛾眉独出羣，当时人道便承恩。\n经年不见君王面，落日黄昏空掩门。",
        "dynasty": "唐",
        "collection_info": null
    },
    {
        "title": "泾溪",
        "author": "罗隐",
        "content": "泾溪石险人竞惧，终岁不闻倾覆人。\n却是平流无石处，时时闻说有沈沦。",
        "dynasty": "唐",
        "collection_info": null
    },
    {
        "title": "题杜甫集",
        "author": "罗隐",
        "content": "楚水悠悠浸楚亭，楚南天地两无情。\n忍交孙武重泉下，不见时人说用兵。",
        "dynasty": "唐",
        "collection_info": null
    },
    {
        "title": "感弄猴人赐朱绂",
        "author": "罗隐",
        "content": "十二三年就试期，五湖烟月奈相违。\n何如买取胡孙弄，一笑君王便着绯。",
        "dynasty": "唐",
        "collection_info": null
    },
    {
        "title": "题磻溪垂钓图",
        "author": "罗隐",
        "content": "吕望当年展庙谟，直钩钓国更谁如。\n若教生在西湖上，也是须供使宅鱼。",
        "dynasty": "唐",
        "collection_info": null
    },
    {
        "title": "春风",
        "author": "罗隐",
        "content": "也知有意吹嘘切，争奈人间善恶分。\n但是粃糠细微物，等闲抬举到青云。",
        "dynasty": "唐",
        "collection_info": null
    },
    {
        "title": "竹下残雪",
        "author": "罗隐",
        "content": "墙下浓阴对此君，小山尖险玉为羣。\n夜来解冻风虽急，不向寒城减一分。",
        "dynasty": "唐",
        "collection_info": null
    },
    {
        "title": "杏花",
        "author": "罗隐",
        "content": "暖气潜催次第春，梅花已谢杏花新。\n半开半落闲园裏，何异荣枯世上人。",
        "dynasty": "唐",
        "collection_info": null
    },
    {
        "title": "镇海军所贡",
        "author": "罗隐",
        "content": "檐前飞雪扇前尘，千里移添上苑春。\n他日丁宁柿林院，莫宣恩泽与闲人。",
        "dynasty": "唐",
        "collection_info": null
    },
    {
        "title": "席上歌水调",
        "author": "罗隐",
        "content": "余声宛宛拂庭梅，通济渠边去又回。\n若使炀皇魂魄在，为君应合过江来。",
        "dynasty": "唐",
        "collection_info": null
    },
    {
        "title": "题新榜",
        "author": "罗隐",
        "content": "黄土原边狡兔肥，犬如流电马如飞。\n灞陵老将无功业，犹忆当时夜猎归。",
        "dynasty": "唐",
        "collection_info": null
    },
    {
        "title": "句",
        "author": "罗隐",
        "content": "夏窗七叶连阴暗。\n赖家桥上潏河边。\n细看月轮真有意，已知青桂近嫦娥。\n一箇祢衡容不得，思量黄祖谩英雄。\n张华谩出如丹语，不及刘侯一纸书。\n山雨霏微宿上亭，雨中因想雨淋铃。\n老僧斋罢关门睡，不管波涛四面生。",
        "dynasty": "唐",
        "collection_info": null
    },
    {
        "title": "比红儿诗 一",
        "author": "罗虬",
        "content": "姓字看侵尺五天，芳菲占断百花鲜。\n马嵬好笑当时事，虚赚明皇幸蜀川。",
        "dynasty": "唐",
        "collection_info": null
    },
    {
        "title": "比红儿诗 二",
        "author": "罗虬",
        "content": "金谷园中花正繁，坠楼从道感深恩。\n齐奴却是来东市，不为红儿死更冤。",
        "dynasty": "唐",
        "collection_info": null
    },
    {
        "title": "比红儿诗 三",
        "author": "罗虬",
        "content": "陷却平阳为小怜，周师百万战长川。\n更教乞与红儿貌，举国山川不值钱。",
        "dynasty": "唐",
        "collection_info": null
    },
    {
        "title": "比红儿诗 四",
        "author": "罗虬",
        "content": "一曲都缘张丽华，六宫齐唱后庭花。\n若教比并红儿貌，枉破当年国与家。",
        "dynasty": "唐",
        "collection_info": null
    },
    {
        "title": "比红儿诗 五",
        "author": "罗虬",
        "content": "乐营门外柳如阴，中有佳人画阁深。\n若是五陵公子见，买时应不啻千金。",
        "dynasty": "唐",
        "collection_info": null
    },
    {
        "title": "比红儿诗 六",
        "author": "罗虬",
        "content": "青丝高绾石榴裙，肠断当筵酒半醺。\n置向汉宫图画裏，入胡应不数昭君。",
        "dynasty": "唐",
        "collection_info": null
    },
    {
        "title": "比红儿诗 七",
        "author": "罗虬",
        "content": "斜凭栏杆醉态新，敛眸微盻不胜春。\n当时若遇东昏主，金叶莲花是此人。",
        "dynasty": "唐",
        "collection_info": null
    },
    {
        "title": "比红儿诗 八",
        "author": "罗虬",
        "content": "匼匝千山与万山，碧桃花下景长闲。\n神仙得似红儿貌，应免刘郎忆世间。",
        "dynasty": "唐",
        "collection_info": null
    },
    {
        "title": "比红儿诗 九",
        "author": "罗虬",
        "content": "越山重迭越溪斜，西子休怜解浣纱。\n得似红儿今日貌，肯教将去与夫差。",
        "dynasty": "唐",
        "collection_info": null
    },
    {
        "title": "比红儿诗 十",
        "author": "罗虬",
        "content": "诏下人间觅好花，月眉云髻选人家。\n红儿若向当时见，繫臂先封第一纱。",
        "dynasty": "唐",
        "collection_info": null
    },
    {
        "title": "比红儿诗 十一",
        "author": "罗虬",
        "content": "锋镝纵横不敢看，泪垂玉筯正汍澜。\n应缘近似红儿貌，始得深宫奉五官。",
        "dynasty": "唐",
        "collection_info": null
    },
    {
        "title": "比红儿诗 十二",
        "author": "罗虬",
        "content": "金缕浓熏百和香，脸红眉黛入时妆。\n当时便向乔家见，未敢将心在窈娘。",
        "dynasty": "唐",
        "collection_info": null
    },
    {
        "title": "比红儿诗 十三",
        "author": "罗虬",
        "content": "通宵甲帐散香尘，汉帝精神礼百神。\n若见红儿醉中态，也应休忆李夫人。",
        "dynasty": "唐",
        "collection_info": null
    },
    {
        "title": "比红儿诗 十四",
        "author": "罗虬",
        "content": "拔得芙蓉出水新，魏家公子信才人。\n若教瞥见红儿貌，不肯留情付洛神。",
        "dynasty": "唐",
        "collection_info": null
    },
    {
        "title": "比红儿诗 十五",
        "author": "罗虬",
        "content": "芳姿不合并常人，云在遥天玉在尘。\n因事爱思荀奉倩，一生闲坐枉伤神。",
        "dynasty": "唐",
        "collection_info": null
    },
    {
        "title": "比红儿诗 十六",
        "author": "罗虬",
        "content": "笔底如风思涌泉，赋中休谩说婵娟。\n红儿若在东家住，不得登墙尔许年。",
        "dynasty": "唐",
        "collection_info": null
    },
    {
        "title": "比红儿诗 十七",
        "author": "罗虬",
        "content": "一抹浓红傍脸斜，妆成不语独攀花。\n当时若是逢韩寿，未必埋踪在贾家。",
        "dynasty": "唐",
        "collection_info": null
    },
    {
        "title": "比红儿诗 十八",
        "author": "罗虬",
        "content": "树褭西风日半沈，地无人迹转伤心。\n阿娇得似红儿貌，不费长门买赋金。",
        "dynasty": "唐",
        "collection_info": null
    },
    {
        "title": "比红儿诗 十九",
        "author": "罗虬",
        "content": "五云高捧紫金堂，花下投壶侍玉皇。\n从到世人都不识，也应知有杜兰香。",
        "dynasty": "唐",
        "collection_info": null
    },
    {
        "title": "比红儿诗 二十",
        "author": "罗虬",
        "content": "戏水源头指旧踪，当时一笑也难逢。\n红儿若为迴桃脸，岂比连催举五烽。",
        "dynasty": "唐",
        "collection_info": null
    },
    {
        "title": "比红儿诗 二十一",
        "author": "罗虬",
        "content": "虢国夫人照夜玑，若为求得与红儿。\n醉和香态浓春睡，一树繁花偃绣帏。",
        "dynasty": "唐",
        "collection_info": null
    },
    {
        "title": "比红儿诗 二十二",
        "author": "罗虬",
        "content": "知有持盈玉叶冠，剪云裁月照人寒。\n若使红儿风帽戴，直使瑶池会上看。",
        "dynasty": "唐",
        "collection_info": null
    },
    {
        "title": "比红儿诗 二十三",
        "author": "罗虬",
        "content": "明媚何曾让玉环，破瓜年几百花颜。\n若教貌向南朝见，定却梅妆似等闲。",
        "dynasty": "唐",
        "collection_info": null
    },
    {
        "title": "比红儿诗 二十四",
        "author": "罗虬",
        "content": "世事悠悠未足称，肯将闲事更争能。\n自从命向红儿去，不欲留心在裂缯。",
        "dynasty": "唐",
        "collection_info": null
    },
    {
        "title": "比红儿诗 二十五",
        "author": "罗虬",
        "content": "自隐新从梦裏来，岭云微步下阳台。\n含情一向春风笑，羞杀凡花尽不开。",
        "dynasty": "唐",
        "collection_info": null
    },
    {
        "title": "比红儿诗 二十六",
        "author": "罗虬",
        "content": "舍却青娥换玉鞍，古来公子苦无端。\n莫言一匹追风马，天骥牵来也不看。",
        "dynasty": "唐",
        "collection_info": null
    },
    {
        "title": "比红儿诗 二十七",
        "author": "罗虬",
        "content": "槛外花低瑞露浓，梦魂惊觉晕春容。\n凭君细看红儿貌，最称严妆待晓钟。",
        "dynasty": "唐",
        "collection_info": null
    },
    {
        "title": "比红儿诗 二十八",
        "author": "罗虬",
        "content": "薄罗轻剪越溪纹，鵶翅低垂两鬓分。\n料得相如偷见面，不应琴裏挑文君。",
        "dynasty": "唐",
        "collection_info": null
    },
    {
        "title": "比红儿诗 二十九",
        "author": "罗虬",
        "content": "南国东隣各一时，后来惟有杜红儿。\n若教楚国宫人见，羞把腰身并柳枝。",
        "dynasty": "唐",
        "collection_info": null
    },
    {
        "title": "比红儿诗 三十",
        "author": "罗虬",
        "content": "照耀金钗簇腻鬟，见时直向画屏间。\n黄姑阿母能判剖，十斛明珠也是闲。",
        "dynasty": "唐",
        "collection_info": null
    },
    {
        "title": "比红儿诗 三十一",
        "author": "罗虬",
        "content": "轻小休夸似燕身，生来占断紫宫春。\n汉皇若遇红儿貌，掌上无因着别人。",
        "dynasty": "唐",
        "collection_info": null
    },
    {
        "title": "比红儿诗 三十二",
        "author": "罗虬",
        "content": "鹦鹉娥如裛露红，镜前眉样自深宫。\n稍教得似红儿貌，不嫁南朝沈侍中。",
        "dynasty": "唐",
        "collection_info": null
    },
    {
        "title": "比红儿诗 三十三",
        "author": "罗虬",
        "content": "拟将心地学安禅，争奈红儿笑靥圆。\n何物把来堪比并，野塘初绽一枝莲。",
        "dynasty": "唐",
        "collection_info": null
    },
    {
        "title": "比红儿诗 三十四",
        "author": "罗虬",
        "content": "浸草漂花遶槛香，最怜穿度乐营墙。\n殷勤留滞缘何事，曾照红儿一面妆。",
        "dynasty": "唐",
        "collection_info": null
    },
    {
        "title": "比红儿诗 三十五",
        "author": "罗虬",
        "content": "雕阴旧俗骋婵娟，有箇红儿赛洛川。\n常笑世人语虚诞，今朝自见火中莲。",
        "dynasty": "唐",
        "collection_info": null
    },
    {
        "title": "比红儿诗 三十六",
        "author": "罗虬",
        "content": "渡口诸侬乐未休，竟陵西望路悠悠。\n石城有箇红儿貌，两桨无因迎莫愁。",
        "dynasty": "唐",
        "collection_info": null
    },
    {
        "title": "比红儿诗 三十七",
        "author": "罗虬",
        "content": "谁向深山识大仙，劝人山上引春泉。\n定知不及红儿貌，枉却工夫溉玉田。",
        "dynasty": "唐",
        "collection_info": null
    },
    {
        "title": "比红儿诗 三十八",
        "author": "罗虬",
        "content": "倾国倾城总绝伦，红儿花下认真身。\n十年东北看燕赵，眼冷何曾见一人。",
        "dynasty": "唐",
        "collection_info": null
    },
    {
        "title": "比红儿诗 三十九",
        "author": "罗虬",
        "content": "今时自是不谙知，前代由来岂见遗。\n一笑阳城人便惑，何堪教见杜红儿。",
        "dynasty": "唐",
        "collection_info": null
    },
    {
        "title": "比红儿诗 四十",
        "author": "罗虬",
        "content": "京口喧喧百万人，竞传河鼓谢星津。\n柰花似雪簪云髻，今日夭容是后身。",
        "dynasty": "唐",
        "collection_info": null
    },
    {
        "title": "比红儿诗 四十一",
        "author": "罗虬",
        "content": "青史书时未是真，可能纤手却强秦。\n再三为谢齐皇后，要解连环别与人。",
        "dynasty": "唐",
        "collection_info": null
    },
    {
        "title": "比红儿诗 四十二",
        "author": "罗虬",
        "content": "绣帐鸳鸯对刺纹，博山微暖麝微曛。\n诗成若有红儿貌，悔道当时月坠云。",
        "dynasty": "唐",
        "collection_info": null
    },
    {
        "title": "比红儿诗 四十三",
        "author": "罗虬",
        "content": "薄粉轻朱取次施，大都端正亦相宜。\n只如花下红儿态，不籍城中半额眉。",
        "dynasty": "唐",
        "collection_info": null
    },
    {
        "title": "比红儿诗 四十四",
        "author": "罗虬",
        "content": "妆成浑欲认前朝，金凤双钗逐步摇。\n未必慕容宫裏伴，舞风歌月胜纤腰。",
        "dynasty": "唐",
        "collection_info": null
    },
    {
        "title": "比红儿诗 四十五",
        "author": "罗虬",
        "content": "琥珀钗成恩正深，玉儿妖惑荡君心。\n莫教回首看妆面，始觉曾虚掷万金。",
        "dynasty": "唐",
        "collection_info": null
    },
    {
        "title": "比红儿诗 四十六",
        "author": "罗虬",
        "content": "自有闲花一面春，脸檀眉黛一时新。\n殷勤为报梁家妇，休把啼妆赚后人。",
        "dynasty": "唐",
        "collection_info": null
    },
    {
        "title": "比红儿诗 四十七",
        "author": "罗虬",
        "content": "轻梳小髻号慵来，巧中君心不用媒。\n可得红儿抛醉眼，汉皇恩泽一时迴。",
        "dynasty": "唐",
        "collection_info": null
    },
    {
        "title": "比红儿诗 四十八",
        "author": "罗虬",
        "content": "千里长江旦暮潮，吴都风俗尚纤腰。\n周郎若见红儿貌，料得无心念小乔。",
        "dynasty": "唐",
        "collection_info": null
    },
    {
        "title": "比红儿诗 四十九",
        "author": "罗虬",
        "content": "月落潜奔暗解携，本心谁道独单栖。\n还缘交甫非良偶，不肯终身作羿妻。",
        "dynasty": "唐",
        "collection_info": null
    },
    {
        "title": "比红儿诗 五十",
        "author": "罗虬",
        "content": "汉皇曾识许飞琼，写向人间作画屏。\n昨日红儿花下见，大都相似更娉婷。",
        "dynasty": "唐",
        "collection_info": null
    },
    {
        "title": "比红儿诗 五十一",
        "author": "罗虬",
        "content": "魏帝休夸薛夜来，雾绡云縠称身裁。\n红儿秀发君知否，倚槛繁花带露开。",
        "dynasty": "唐",
        "collection_info": null
    },
    {
        "title": "比红儿诗 五十二",
        "author": "罗虬",
        "content": "晓月雕梁燕语频，见花难可比他人。\n年年媚景归何处，长作红儿面上春。",
        "dynasty": "唐",
        "collection_info": null
    },
    {
        "title": "比红儿诗 五十三",
        "author": "罗虬",
        "content": "逗玉溅盆冬殿开，邀恩先赐夜明苔。\n红儿若是三千数，多少芳心似死灰。",
        "dynasty": "唐",
        "collection_info": null
    },
    {
        "title": "比红儿诗 五十四",
        "author": "罗虬",
        "content": "画帘垂地紫金床，暗引羊车驻七香。\n若见红儿此中住，不劳盐篠洒宫廊。",
        "dynasty": "唐",
        "collection_info": null
    },
    {
        "title": "比红儿诗 五十五",
        "author": "罗虬",
        "content": "苏小空匀一面妆，便留名字在钱塘。\n藏鸦门外诸年少，不识红儿未是狂。",
        "dynasty": "唐",
        "collection_info": null
    },
    {
        "title": "比红儿诗 五十六",
        "author": "罗虬",
        "content": "一首长歌万恨来，惹愁漂泊水难迴。\n崔徽有底多头面，费得微之尔许才。",
        "dynasty": "唐",
        "collection_info": null
    },
    {
        "title": "比红儿诗 五十七",
        "author": "罗虬",
        "content": "昔年黄阁识奇章，爱说真珠似窈娘。\n若见红儿深夜态，便应休说绣衣裳。",
        "dynasty": "唐",
        "collection_info": null
    },
    {
        "title": "比红儿诗 五十八",
        "author": "罗虬",
        "content": "凤折莺离恨转深，此身难负百年心。\n红儿若向隋朝见，破镜无因更重寻。",
        "dynasty": "唐",
        "collection_info": null
    },
    {
        "title": "比红儿诗 五十九",
        "author": "罗虬",
        "content": "行绾秾云立暗轩，我来犹爱不成冤。\n当时若见红儿貌，未必邢相有此言。",
        "dynasty": "唐",
        "collection_info": null
    },
    {
        "title": "比红儿诗 六十",
        "author": "罗虬",
        "content": "总似红儿媚态新，莫论千度笑争春。\n任伊孙武心如铁，不办军前杀此人。",
        "dynasty": "唐",
        "collection_info": null
    },
    {
        "title": "比红儿诗 六十一",
        "author": "罗虬",
        "content": "暖塘争赴荡舟期，行唱菱歌着艳词。\n为问东山谢丞相，可能诸妓胜红儿。",
        "dynasty": "唐",
        "collection_info": null
    },
    {
        "title": "比红儿诗 六十二",
        "author": "罗虬",
        "content": "吴兴皇后欲辞家，泽国重台展曙华。\n今日红儿貌倾国，恐须真宰别开花。",
        "dynasty": "唐",
        "collection_info": null
    },
    {
        "title": "比红儿诗 六十三",
        "author": "罗虬",
        "content": "陌上行人歌黍离，三千门客欲何之。\n若教麤及红儿貌，争取楼前斩爱姬。",
        "dynasty": "唐",
        "collection_info": null
    },
    {
        "title": "比红儿诗 六十四",
        "author": "罗虬",
        "content": "休话如皋一笑时，金𩩉中臆锦离披。\n陋容枉把雕弓射，射尽春禽未展眉。",
        "dynasty": "唐",
        "collection_info": null
    },
    {
        "title": "比红儿诗 六十五",
        "author": "罗虬",
        "content": "长恨西风送早秋，低眉深恨嫁牵牛。\n若同人世长相对，争作夫妻得到头。",
        "dynasty": "唐",
        "collection_info": null
    },
    {
        "title": "比红儿诗 六十六",
        "author": "罗虬",
        "content": "谢娘休漫逞风姿，未必娉婷胜柳枝。\n闻道只因嘲落絮，何曾得似杜红儿。",
        "dynasty": "唐",
        "collection_info": null
    },
    {
        "title": "比红儿诗 六十七",
        "author": "罗虬",
        "content": "总传桃叶渡江时，只为王家一首诗。\n今日红儿自堪赋，不须重唱旧来词。",
        "dynasty": "唐",
        "collection_info": null
    },
    {
        "title": "比红儿诗 六十八",
        "author": "罗虬",
        "content": "巫山洛浦本无情，总为佳人便得名。\n今日雕阴有神艳，后来公子莫相轻。",
        "dynasty": "唐",
        "collection_info": null
    },
    {
        "title": "比红儿诗 六十九",
        "author": "罗虬",
        "content": "几抛云髻恨金墉，泪洗花颜百战中。\n应有红儿些子貌，却言皇后长深宫。",
        "dynasty": "唐",
        "collection_info": null
    },
    {
        "title": "比红儿诗 七十",
        "author": "罗虬",
        "content": "倚槛还应有所思，半开东阁见娇姿。\n可中得似红儿貌，若遇韩朋好杀伊。",
        "dynasty": "唐",
        "collection_info": null
    },
    {
        "title": "比红儿诗 七十一",
        "author": "罗虬",
        "content": "晓向妆台与画眉，镜中长欲助娇姿。\n若教得似红儿貌，走马章台任道迟。",
        "dynasty": "唐",
        "collection_info": null
    },
    {
        "title": "比红儿诗 七十二",
        "author": "罗虬",
        "content": "练得霜华助翠钿，相期朝谒玉皇前。\n依稀有似红儿貌，方得吹箫引上天。",
        "dynasty": "唐",
        "collection_info": null
    },
    {
        "title": "比红儿诗 七十三",
        "author": "罗虬",
        "content": "重门深掩几枝花，未胜红儿莫大夸。\n王相不能探物理，可能虚上短辕车。",
        "dynasty": "唐",
        "collection_info": null
    },
    {
        "title": "比红儿诗 七十四",
        "author": "罗虬",
        "content": "前代休怜事可奇，后来还出有光辉。\n争知昼卧纱窗裏，不见神人覆玉衣。",
        "dynasty": "唐",
        "collection_info": null
    },
    {
        "title": "比红儿诗 七十五",
        "author": "罗虬",
        "content": "化羽尝闻赴九天，只疑尘世是虚传。\n自从一见红儿貌，始信人间有谪仙。",
        "dynasty": "唐",
        "collection_info": null
    },
    {
        "title": "比红儿诗 七十六",
        "author": "罗虬",
        "content": "从道长陵小市东，巧将花貌占春风。\n红儿若是同时见，未必伊先入紫宫。",
        "dynasty": "唐",
        "collection_info": null
    },
    {
        "title": "比红儿诗 七十七",
        "author": "罗虬",
        "content": "人间难免是深情，命断红儿向此生。\n不似前时李丞相，枉抛才力为莺莺。",
        "dynasty": "唐",
        "collection_info": null
    },
    {
        "title": "比红儿诗 七十八",
        "author": "罗虬",
        "content": "凤舞香飘绣幕风，暖穿驰道百花中。\n还缘有似红儿貌，始道迎将入汉宫。",
        "dynasty": "唐",
        "collection_info": null
    },
    {
        "title": "比红儿诗 七十九",
        "author": "罗虬",
        "content": "休道将军出世才，尽驱诸妓下歌台。\n都缘没箇红儿貌，致使轻教后阁开。",
        "dynasty": "唐",
        "collection_info": null
    },
    {
        "title": "比红儿诗 八十",
        "author": "罗虬",
        "content": "冯媛须知住汉宫，将身只是解当熊。\n不闻有貌倾人国，争得今朝更似红。",
        "dynasty": "唐",
        "collection_info": null
    },
    {
        "title": "比红儿诗 八十一",
        "author": "罗虬",
        "content": "能将一笑使人迷，花艳何须上大堤。\n疎属便同巫峡路，洛川真是武陵溪。",
        "dynasty": "唐",
        "collection_info": null
    },
    {
        "title": "比红儿诗 八十二",
        "author": "罗虬",
        "content": "辞辇当时意可知，宠深还恐宠先衰。\n若教得似红儿貌，占却君恩自不疑。",
        "dynasty": "唐",
        "collection_info": null
    },
    {
        "title": "比红儿诗 八十三",
        "author": "罗虬",
        "content": "三吴时俗重风光，未见红儿一面妆。\n好写妖娆与教看，便应休更话真娘。",
        "dynasty": "唐",
        "collection_info": null
    },
    {
        "title": "比红儿诗 八十四",
        "author": "罗虬",
        "content": "波平楚泽浸星辰，台上君王宴早春。\n毕竟章华会中客，冠缨虚绝为何人。",
        "dynasty": "唐",
        "collection_info": null
    },
    {
        "title": "比红儿诗 八十五",
        "author": "罗虬",
        "content": "红儿不向汉宫生，便使双成谩得名。\n疑是麻姑恼尘世，暂教微步下层城。",
        "dynasty": "唐",
        "collection_info": null
    },
    {
        "title": "比红儿诗 八十六",
        "author": "罗虬",
        "content": "天碧轻纱只六铢，宛如含露透肌肤。\n便教汉曲争明媚，应没心情更弄珠。",
        "dynasty": "唐",
        "collection_info": null
    },
    {
        "title": "比红儿诗 八十七",
        "author": "罗虬",
        "content": "共嗟含恨向衡阳，方寸花笺寄沈郎。\n不似红儿些子貌，当时争得少年狂。",
        "dynasty": "唐",
        "collection_info": null
    },
    {
        "title": "比红儿诗 八十八",
        "author": "罗虬",
        "content": "浅色桃花亚短墙，不因风送也闻香。\n凝情尽日君知否，还似红儿淡薄妆。",
        "dynasty": "唐",
        "collection_info": null
    },
    {
        "title": "比红儿诗 八十九",
        "author": "罗虬",
        "content": "火色樱桃摘得初，仙宫只有世间无。\n凝情尽日君知否，真似红儿口上朱。",
        "dynasty": "唐",
        "collection_info": null
    },
    {
        "title": "比红儿诗 九十",
        "author": "罗虬",
        "content": "宿雨初晴春日长，入帘花气静难忘。\n凝情尽日君知否，真似红儿舞袖香。",
        "dynasty": "唐",
        "collection_info": null
    },
    {
        "title": "比红儿诗 九十一",
        "author": "罗虬",
        "content": "初月纤纤映碧池，池波不动独看时。\n凝情尽日君知否，真似红儿罢舞眉。",
        "dynasty": "唐",
        "collection_info": null
    },
    {
        "title": "比红儿诗 九十二",
        "author": "罗虬",
        "content": "浓艳浓香雪压枝，褭烟和露晓风吹。\n红儿被掩妆成后，含笑无人独立时。",
        "dynasty": "唐",
        "collection_info": null
    },
    {
        "title": "比红儿诗 九十三",
        "author": "罗虬",
        "content": "楼上娇歌褭夜霜，近来休数踏歌娘。\n红儿谩唱伊州遍，认取轻敲玉韵长。",
        "dynasty": "唐",
        "collection_info": null
    },
    {
        "title": "比红儿诗 九十四",
        "author": "罗虬",
        "content": "金粟妆成扼臂环，舞腰轻薄瑞云间。\n红儿生在开元末，羞杀新丰谢阿蛮。",
        "dynasty": "唐",
        "collection_info": null
    },
    {
        "title": "比红儿诗 九十五",
        "author": "罗虬",
        "content": "君看红儿学醉妆，夸裁宫襭砑裙长。\n谁能更把闲心力，比并当时武媚娘。",
        "dynasty": "唐",
        "collection_info": null
    },
    {
        "title": "比红儿诗 九十六",
        "author": "罗虬",
        "content": "栀子同心裛露垂，折来深恐没人知。\n花前醉客频相问，不赠红儿赠阿谁。",
        "dynasty": "唐",
        "collection_info": null
    },
    {
        "title": "比红儿诗 九十七",
        "author": "罗虬",
        "content": "云间翡翠一双飞，水上鸳鸯不暂离。\n写向人间百般态，与君题作比红诗。",
        "dynasty": "唐",
        "collection_info": null
    },
    {
        "title": "比红儿诗 九十八",
        "author": "罗虬",
        "content": "旧恨长怀不语中，几回偷泣向春风。\n还缘不及红儿貌，却得生教入楚宫。",
        "dynasty": "唐",
        "collection_info": null
    },
    {
        "title": "比红儿诗 九十九",
        "author": "罗虬",
        "content": "一舸春深指鄂君，好风从度水成纹。\n越人若见红儿貌，绣被应羞彻夜熏。",
        "dynasty": "唐",
        "collection_info": null
    },
    {
        "title": "比红儿诗 一百",
        "author": "罗虬",
        "content": "花落尘中玉堕泥，香魂应上窈娘堤。\n欲知此恨无穷处，长倩城乌夜夜啼。",
        "dynasty": "唐",
        "collection_info": null
    },
    {
        "title": "句",
        "author": "罗虬",
        "content": "窗前远岫悬生碧，帘外残霞挂熟红。",
        "dynasty": "唐",
        "collection_info": null
    },
    {
        "title": "星精亭",
        "author": "郑损",
        "content": "星沈万古痕，孤绝势无邻。\n地窄少留竹，空多剩占云。\n钓篷和雨看，樵斧带霜闻。\n莫惜寻常到，清风不负人。",
        "dynasty": "唐",
        "collection_info": null
    },
    {
        "title": "钓阁",
        "author": "郑损",
        "content": "小阁惬幽寻，周遭万竹森。\n谁知一沼内，亦有五湖心。\n钓直鱼应笑，身闲乐自深。\n晚来春醉熟，香饵任浮沈。",
        "dynasty": "唐",
        "collection_info": null
    },
    {
        "title": "玉声亭",
        "author": "郑损",
        "content": "世间泉石本无价，那更天然落景中。\n汉佩琮琤寒溜雨，秦箫缥缈夜敲风。\n一方清气羣阴伏，半局闲棋万虑空。\n借问主人能住久，后来好事有谁同。",
        "dynasty": "唐",
        "collection_info": null
    },
    {
        "title": "艺堂",
        "author": "郑损",
        "content": "堂开冻石千年翠，艺讲秋胶百步威。\n揖让未能忘典礼，英雄孰不惯戎衣。\n风波险似金机骇，日月忙如雪羽飞。\n莫怪尊前频浩叹，男儿志愿与时违。",
        "dynasty": "唐",
        "collection_info": null
    },
    {
        "title": "星精石",
        "author": "郑损",
        "content": "突险呀空龙虎蹲，由来英气蓄寒根。\n苍苔点染云生靥，老雨淋漓铁渍痕。\n松韵远趋疑认祖，山阴轻覆似怜孙。\n孤岩恰恰容幽构，可爱江南释子园。",
        "dynasty": "唐",
        "collection_info": null
    },
    {
        "title": "泛香亭",
        "author": "郑损",
        "content": "流杯处处称佳致，何似斯亭出自然。\n山溜穿云来几里，石盘和藓凿何年。\n声交鸣玉歌沈板，色幌寒金酒满船。\n莫怪坐中难得醉，醒人心骨有潺湲。",
        "dynasty": "唐",
        "collection_info": null
    },
    {
        "title": "巴州寒食晚眺",
        "author": "张祎",
        "content": "东望青天周与秦，杏花榆叶故园春。\n野寺一倾寒食酒，晚来风景重愁人。",
        "dynasty": "唐",
        "collection_info": null
    },
    {
        "title": "题击瓯楼",
        "author": "张祎",
        "content": "驻旌元师遗风在，击缶高人逸兴酣。\n水转巴文清溜急，山连蒙岫翠光涵。",
        "dynasty": "唐",
        "collection_info": null
    },
    {
        "title": "题司空图壁",
        "author": "卢携",
        "content": "姓氏司空贵，官班御史卑。\n老夫如且在，不用叹屯奇。",
        "dynasty": "唐",
        "collection_info": null
    },
    {
        "title": "愁诗",
        "author": "李廷璧",
        "content": "到来难遣去难留，着骨黏心万事休。\n潘岳愁丝生鬓裏，婕妤悲色上眉头。\n长途诗尽空骑马，远雁声初独倚楼。\n更有相思不相见，酒醒灯背月如钩。",
        "dynasty": "唐",
        "collection_info": null
    },
    {
        "title": "题菖蒲废观",
        "author": "许三畏",
        "content": "本是安期烧药处，今来改作坐禅宫。\n数僧梵响满楼月，深谷猨声半夜风。\n金简事移松阁逈，綵云影散阆山空。\n我来不见修真客，却得真如问远公。",
        "dynasty": "唐",
        "collection_info": null
    },
    {
        "title": "致孙状元诉醵罚钱",
        "author": "卢嗣业",
        "content": "未识都君面，频输復分钱。\n苦心事笔砚，得志助花钿。\n徒步求秋赋，持杯给暮饘。\n力微多谢病，非不奉同年。",
        "dynasty": "唐",
        "collection_info": null
    },
    {
        "title": "红蔷薇",
        "author": "牛峤",
        "content": "晓啼珠露浑无力，绣簇罗襦不着行。\n若缀寿阳公主额，六宫争肯学梅妆。",
        "dynasty": "唐",
        "collection_info": null
    },
    {
        "title": "杨柳枝五首 一",
        "author": "牛峤",
        "content": "解冻风来末上青，解垂罗袖拜卿卿。\n无端褭娜临官路，舞送行人过一生。",
        "dynasty": "唐",
        "collection_info": null
    },
    {
        "title": "杨柳枝五首 二",
        "author": "牛峤",
        "content": "吴王宫裏色偏深，一簇纤条万缕金。\n不愤钱塘苏小小，引郎松下结同心。",
        "dynasty": "唐",
        "collection_info": null
    },
    {
        "title": "杨柳枝五首 三",
        "author": "牛峤",
        "content": "桥北桥南千万条，恨伊张绪不相饶。\n金羁白马临风望，认得羊家静婉腰。",
        "dynasty": "唐",
        "collection_info": null
    },
    {
        "title": "杨柳枝五首 四",
        "author": "牛峤",
        "content": "狂雪随风扑马飞，惹烟无力被春欺。\n莫交移入灵和殿，宫女三千又妬伊。",
        "dynasty": "唐",
        "collection_info": null
    },
    {
        "title": "杨柳枝五首 五",
        "author": "牛峤",
        "content": "褭翠笼烟拂暖波，舞裙新染曲尘罗。\n章华台畔隋堤上，傍得春风尔许多。",
        "dynasty": "唐",
        "collection_info": null
    },
    {
        "title": "及第后宿平康里诗",
        "author": "郑合",
        "content": "春来无处不闲行，楚润相看别有情。\n好是五更残酒醒，时时闻唤状头声。",
        "dynasty": "唐",
        "collection_info": null
    },
    {
        "title": "贺裴廷裕蜀中登第诗",
        "author": "李搏",
        "content": "铜梁千里曙云开，仙箓新从紫府来。\n天上已张新羽翼，世间无復旧尘埃。\n嘉祯果中君平卜，贺喜须斟卓氏杯。\n应笑戎藩刀笔吏，至今泥滓曝鱼鳃。",
        "dynasty": "唐",
        "collection_info": null
    },
    {
        "title": "復谑廷裕",
        "author": "李搏",
        "content": "曾随风水化凡鳞，安上门前一字新。\n闻道蜀江风景好，不知何似杏园春。",
        "dynasty": "唐",
        "collection_info": null
    },
    {
        "title": "弔贾岛",
        "author": "李克恭",
        "content": "一一玄微缥缈成，尽吟方便爽神情。\n宣宗谪去为闲事，韩愈知来已振名。\n海底也应搜得净，月轮常被翫教倾。\n如何未隔四十载，不遇论量向此生。",
        "dynasty": "唐",
        "collection_info": null
    },
    {
        "title": "君山",
        "author": "程贺",
        "content": "曾游方外见麻姑，说道君山此本无。\n云是昆崙山顶石，海风吹落洞庭湖。",
        "dynasty": "唐",
        "collection_info": null
    },
    {
        "title": "东归诗",
        "author": "卢尚卿",
        "content": "九重丹诏下尘埃，深锁文闱罢选才。\n桂树放教遮月长，杏园终待隔年开。\n自从玉帐论兵后，不许金门谏猎来。\n今日灞陵桥上过，路人应笑腊前迴。",
        "dynasty": "唐",
        "collection_info": null
    },
    {
        "title": "题玉芝双奉院",
        "author": "顾在镕",
        "content": "入门如洞府，花木与时稀。\n夜坐山当户，秋吟叶满衣。\n犬随童子出，鸟避俗人飞。\n至药应将熟，年年火气微。",
        "dynasty": "唐",
        "collection_info": null
    },
    {
        "title": "宿麻平驿",
        "author": "顾在镕",
        "content": "及到怡情处，暂忘登陟劳。\n青山看不厌，明月坐来高。\n犬为孤村吠，猨因冷木号。\n微吟还独酌，多兴忆同袍。",
        "dynasty": "唐",
        "collection_info": null
    },
    {
        "title": "题光福上方塔",
        "author": "顾在镕",
        "content": "苍岛孤生白浪中，倚天高塔势翻空。\n烟凝远岫列寒翠，霜染疎林堕碎红。\n汀沼或栖彭泽雁，楼台深贮洞庭风。\n六时金磬落何处，偏傍芦苇惊钓翁。",
        "dynasty": "唐",
        "collection_info": null
    },
    {
        "title": "枯木诗辞召命作",
        "author": "翁洮",
        "content": "枯木傍溪崖，由来岁月赊。\n有根盘水石，无叶接烟霞。\n二月苔为色，三冬雪作花。\n不因星使至，谁识是灵槎。",
        "dynasty": "唐",
        "collection_info": null
    },
    {
        "title": "赠进士王雄",
        "author": "翁洮",
        "content": "河清海晏少波涛，几载垂钩不得鰲。\n空向人间修谏草，又来江上咏离骚。\n笳吹古堞边声远，岳倚晴空楚色高。\n何事明廷有徐庶，总教三径卧蓬蒿。",
        "dynasty": "唐",
        "collection_info": null
    },
    {
        "title": "渔者",
        "author": "翁洮",
        "content": "一叶飘然任浪吹，雨蓑烟笠肯忘机。\n只贪浊水张罗众，却笑清流把钓稀。\n苇岸夜依明月宿，柴门晴棹白云归。\n到头得丧终须达，谁道渔樵有是非。",
        "dynasty": "唐",
        "collection_info": null
    },
    {
        "title": "上子男寿昌宰",
        "author": "翁洮",
        "content": "陶公为政卓潘齐，入县看花柳满堤。\n百里江山聊展骥，九皋云月怪驱鸡。\n高楼野色迎襟袖，比屋歌声远鼓鼙。\n只恐攀辕留不住，明时霄汉有丹梯。",
        "dynasty": "唐",
        "collection_info": null
    },
    {
        "title": "赠方干先生",
        "author": "翁洮",
        "content": "由来箕踞任天真，别有诗名出世尘。\n不爱春宫分桂树，欲教天子枉蒲轮。\n城头鼙鼓三声晓，岛外湖山一簇春。\n独向若耶溪上住，谁知不是钓鰲人。",
        "dynasty": "唐",
        "collection_info": null
    },
    {
        "title": "赠进士李德新接海棠梨",
        "author": "翁洮",
        "content": "蜀人犹说种难成，何事江东见接生。\n席上若微桃李伴，花中堪作牡丹兄。\n高轩日午争浓艳，小径风移旋落英。\n一种呈妍今得地，劒峯梨岭谩纵横。",
        "dynasty": "唐",
        "collection_info": null
    },
    {
        "title": "春日题航头桥",
        "author": "翁洮",
        "content": "故园桥上绝埃尘，此日凭栏兴自新。\n云影晚将仙掌曙，水光迷得武陵春。\n薜萝烟裏高低路，杨柳风前去住人。\n莫怪马卿题姓字，终朝云雨化龙津。",
        "dynasty": "唐",
        "collection_info": null
    },
    {
        "title": "和方干题李频庄",
        "author": "翁洮",
        "content": "高情度日非无事，自是高情不觉喧。\n海气暗蒸莲叶沼，山光晴逗苇花村。\n吟时胜概题诗板，静处繁华付酒尊。\n闲伴白云收桂子，每寻流水斸桐孙。\n犹凭律吕传心曲，岂虑星霜到鬓根。\n多少清风归此地，十年虚打五侯门。",
        "dynasty": "唐",
        "collection_info": null
    },
    {
        "title": "苇藂",
        "author": "翁洮",
        "content": "得地自成藂，那因种植功。\n有花皆吐雪，无韵不含风。\n倒影翘沙鸟，幽根立水虫。\n萧萧寒雨夜，江汉思无穷。",
        "dynasty": "唐",
        "collection_info": null
    },
    {
        "title": "春",
        "author": "翁洮",
        "content": "漠漠烟花处处通，游人南北思无穷。\n林间鸟奏笙簧月，野外花含锦绣风。\n鸑抱云霞朝凤阙，鱼翻波浪化龙宫。\n此时谁羡神仙客，车马悠扬九陌中。",
        "dynasty": "唐",
        "collection_info": null
    },
    {
        "title": "夏",
        "author": "翁洮",
        "content": "触目皆因长养功，浮生何处问穷通？\n柳长北阙丝千缕，云簇南山火万笼。\n大野烟尘飘赫日，高楼帘幕逗熏风。\n身心已在喧阗处，惟羡沧浪把钓翁。",
        "dynasty": "唐",
        "collection_info": null
    },
    {
        "title": "秋",
        "author": "翁洮",
        "content": "宋玉高吟思万重，澄澄寰宇振金风。\n云闲日月浮虚白，木落山川迭碎红。\n寥泬鴈多宫漏永，河渠烟敛塞天空。\n侯门处处槐花□，献赋何时遇至公。",
        "dynasty": "唐",
        "collection_info": null
    },
    {
        "title": "冬",
        "author": "翁洮",
        "content": "寂寂栖心向杳冥，苦吟寒律句偏清。\n云凝止水鱼龙蛰，雪点遥峰草木荣。\n迥夜炉飜埃烬色，天河冰辗辘轳声。\n归飞未得东风力，魂断三山九万程。",
        "dynasty": "唐",
        "collection_info": null
    },
    {
        "title": "过洞庭",
        "author": "李屿",
        "content": "浩渺注横流，千潭合万湫。\n半洪侵楚翼，一汊属吴头。\n动轴当新霁，漫空正仲秋。\n势翻荆口迮，声拥岳阳浮。\n远脉滋衡岳，微凉散橘州。\n星辰连影动，岚翠逐隅收。\n渐落分行鴈，旋添趁伴舟。\n昇腾人莫测，安稳路何忧。\n气与尘中别，言堪象外搜。\n此身如麤了，来把一竿休。",
        "dynasty": "唐",
        "collection_info": null
    },
    {
        "title": "严塘经乱书事 一",
        "author": "郑启",
        "content": "尘生宫阙雾蒙蒙，万骑龙飞幸蜀中。\n在野傅岩君不梦，乘轩卫懿鹤何功。\n虽知四海同盟久，未合中原武备空。\n星落夜原妖气满，汉家麟阁待英雄。",
        "dynasty": "唐",
        "collection_info": null
    },
    {
        "title": "严塘经乱书事 二",
        "author": "郑启",
        "content": "梁园皓色月如珪，清景伤时一惨悽。\n未见山前归牧马，犹闻江上带征鞞。\n鲲为鱼队潜鳞困，鹤处鸡羣病翅低。\n正是四郊多垒日，波涛早晚静鲸鲵。",
        "dynasty": "唐",
        "collection_info": null
    },
    {
        "title": "邓表山",
        "author": "郑启",
        "content": "白日三清此上时，观开山下彩云飞。\n仙坛丹竈灵犹在，鹤驾清朝去不归。\n晋末几迁陵谷改，尘中空换子孙非。\n松花落尽无消息，半夜疎钟彻翠微。",
        "dynasty": "唐",
        "collection_info": null
    },
    {
        "title": "记知闻近过关试",
        "author": "韩仪",
        "content": "短行轴了付三铨，休把新衔恼必先。\n今日便称前进士，好留春色与明年。",
        "dynasty": "唐",
        "collection_info": null
    },
    {
        "title": "郊居",
        "author": "温宪",
        "content": "村前村后树，寓赏有余情。\n青麦路初断，紫花田未耕。\n雉声闻不到，山势望犹横。\n寂寞春风裏，吟酣信马行。",
        "dynasty": "唐",
        "collection_info": null
    },
    {
        "title": "杏花",
        "author": "温宪",
        "content": "团雪上晴梢，红明映碧寥。\n店香风起夜，村白雨休朝。\n静落犹和蒂，繁开正蔽条。\n澹然闲赏久，无以破妖娆。",
        "dynasty": "唐",
        "collection_info": null
    },
    {
        "title": "春鸠",
        "author": "温宪",
        "content": "村南微雨新，平绿净无尘。\n散睡桑条暖，闲鸣屋脊春。\n远闻和晓梦，相应在诸邻。\n行乐花时节，追飞见亦频。",
        "dynasty": "唐",
        "collection_info": null
    },
    {
        "title": "题崇[庆]寺壁",
        "author": "温宪",
        "content": "十口沟隍待一身，半年千里绝音尘。\n鬓毛如雪心如死，犹作长安下第人。",
        "dynasty": "唐",
        "collection_info": null
    },
    {
        "title": "报颜标",
        "author": "姚岩杰",
        "content": "为报颜公识我么，我心唯只与天和。\n眼前俗物关情少，醉后青山入意多。\n田子莫嫌弹铗恨，宁生休唱饭牛歌。\n圣朝若为苍生计，也合公车到薜萝。",
        "dynasty": "唐",
        "collection_info": null
    },
    {
        "title": "途中除夜",
        "author": "高蟾",
        "content": "南北浮萍迹，年华又暗催。\n残灯和腊尽，晓角带春来。\n鬓欲渐侵雪，心仍未肯灰。\n金门旧知己，谁为脱尘埃。",
        "dynasty": "唐",
        "collection_info": null
    },
    {
        "title": "长门怨",
        "author": "高蟾",
        "content": "天上何劳万古春，君前谁是百年人。\n魂销尚媿金炉烬，思起犹惭玉辇尘。\n烟翠薄情攀不得，星茫浮艳采无因。\n可怜明镜来相向，何似恩光朝夕新。",
        "dynasty": "唐",
        "collection_info": null
    },
    {
        "title": "秋日寄华阳山人",
        "author": "高蟾",
        "content": "云木送秋何草草，风波凝冷太星星。\n银鞍公子魂俱断，玉弩将军涕自零。\n茅洞白龙和雨看，荆溪黄鹄带霜听。\n人间不见清凉事，犹向溪翁乞画屏。",
        "dynasty": "唐",
        "collection_info": null
    },
    {
        "title": "感事",
        "author": "高蟾",
        "content": "浊河从北下，清洛向东流。\n清浊皆如此，何人不白头。",
        "dynasty": "唐",
        "collection_info": null
    },
    {
        "title": "楚思",
        "author": "高蟾",
        "content": "迭浪与云急，翠兰和意香。\n风流化为雨，日暮下巫阳。",
        "dynasty": "唐",
        "collection_info": null
    },
    {
        "title": "雪中",
        "author": "高蟾",
        "content": "金阁倚云开，朱轩犯雪来。\n三冬辛苦样，天意似难栽。",
        "dynasty": "唐",
        "collection_info": null
    },
    {
        "title": "道中有感",
        "author": "高蟾",
        "content": "一醉六十日，一裘三十年。\n年华经几日，日日掉征鞭。",
        "dynasty": "唐",
        "collection_info": null
    },
    {
        "title": "宋汴道中",
        "author": "高蟾",
        "content": "平野有千里，居人无一家。\n甲兵年正少，日久戍天涯。",
        "dynasty": "唐",
        "collection_info": null
    },
    {
        "title": "秋思",
        "author": "高蟾",
        "content": "天地太萧索，山川何渺茫。\n不堪星斗柄，犹把岁寒量。",
        "dynasty": "唐",
        "collection_info": null
    },
    {
        "title": "即事",
        "author": "高蟾",
        "content": "三年离水石，一旦隐樵渔。\n为问青云上，何人识卷舒。",
        "dynasty": "唐",
        "collection_info": null
    },
    {
        "title": "渔家",
        "author": "高蟾",
        "content": "野水千年在，闲花一夕空。\n近来浮世狭，何似钓船中。",
        "dynasty": "唐",
        "collection_info": null
    },
    {
        "title": "关中",
        "author": "高蟾",
        "content": "风雨去愁晚，关河归思凉。\n西游无紫气，一夕九回肠。",
        "dynasty": "唐",
        "collection_info": null
    },
    {
        "title": "归思",
        "author": "高蟾",
        "content": "紫府归期断，芳洲别思迢。\n黄金作人世，只被岁寒消。",
        "dynasty": "唐",
        "collection_info": null
    },
    {
        "title": "下第出春明门",
        "author": "高蟾",
        "content": "曾和秋雨驱愁入，却向春风领恨回。\n深谢灞陵堤畔柳，与人头上拂尘埃。",
        "dynasty": "唐",
        "collection_info": null
    },
    {
        "title": "华清宫",
        "author": "高蟾",
        "content": "何事金舆不再游，翠鬟丹脸岂胜愁。\n重门深锁禁钟后，月满骊山宫树秋。",
        "dynasty": "唐",
        "collection_info": null
    },
    {
        "title": "秋日北固晚望二首 一",
        "author": "高蟾",
        "content": "风含远思翛翛晚，日照高情的的秋。\n何事满江惆怅水，年年无语向东流。",
        "dynasty": "唐",
        "collection_info": null
    },
    {
        "title": "秋日北固晚望二首 二",
        "author": "高蟾",
        "content": "泽国路岐当面苦，江城砧杵入心寒。\n不知白髮谁医得，为问无情岁月看。",
        "dynasty": "唐",
        "collection_info": null
    },
    {
        "title": "送张道士",
        "author": "高蟾",
        "content": "因将岁月离三岛，闲贮风烟在一壶。\n为问金乌头白后，人间流水却回无。",
        "dynasty": "唐",
        "collection_info": null
    },
    {
        "title": "吴门春雨",
        "author": "高蟾",
        "content": "吴甸落花春漫漫，吴宫芳树晚沈沈。\n王孙不耐如丝雨，罥断春风一寸心。",
        "dynasty": "唐",
        "collection_info": null
    },
    {
        "title": "旅夕",
        "author": "高蟾",
        "content": "风散古陂惊宿鴈，月临荒戍起啼鸦。\n不堪吟断无人见，时復寒灯落一花。",
        "dynasty": "唐",
        "collection_info": null
    },
    {
        "title": "瓜洲夜泊",
        "author": "高蟾",
        "content": "偶为芳草无情客，况是青山有事身。\n一夕瓜洲渡头宿，天风吹尽广陵尘。",
        "dynasty": "唐",
        "collection_info": null
    },
    {
        "title": "金陵晚望",
        "author": "高蟾",
        "content": "曾伴浮云归晚翠，犹陪落日泛秋声。\n世间无限丹青手，一片伤心画不成。",
        "dynasty": "唐",
        "collection_info": null
    },
    {
        "title": "晚思",
        "author": "高蟾",
        "content": "虞泉冬恨由来短，杨叶春期分外长。\n惆怅浮生不知处，明朝依旧出沧浪。",
        "dynasty": "唐",
        "collection_info": null
    },
    {
        "title": "长信宫二首 一",
        "author": "高蟾",
        "content": "天上梦魂何杳杳，日宫消息太沈沈。\n君恩不似黄金井，一处团圆万丈深。",
        "dynasty": "唐",
        "collection_info": null
    },
    {
        "title": "长信宫二首 二",
        "author": "高蟾",
        "content": "天上凤皇休寄梦，人间鹦鹉旧堪悲。\n平生心绪无人识，一隻金梭万丈丝。",
        "dynasty": "唐",
        "collection_info": null
    },
    {
        "title": "长安旅怀",
        "author": "高蟾",
        "content": "马嘶九陌年年苦，人语千门日日新。\n唯有终南寂无事，寒光不入帝乡尘。",
        "dynasty": "唐",
        "collection_info": null
    },
    {
        "title": "春 一",
        "author": "高蟾",
        "content": "天柱几条搘白日，天门几扇锁明时。\n阳春发处无根蔕，凭仗东风分外吹。",
        "dynasty": "唐",
        "collection_info": null
    },
    {
        "title": "春 二",
        "author": "高蟾",
        "content": "明月断魂清霭霭，平芜归思绿迢迢。\n人生莫遣头如雪，纵得春风亦不消。",
        "dynasty": "唐",
        "collection_info": null
    },
    {
        "title": "秋",
        "author": "高蟾",
        "content": "阳羡溪声冷骇人，洞庭山翠晚凝神。\n天将金玉为风露，曾为高秋几度贫。",
        "dynasty": "唐",
        "collection_info": null
    },
    {
        "title": "灞陵亭",
        "author": "高蟾",
        "content": "一条归梦朱弦直，一片离心白羽轻。\n明日灞陵新霁后，马头烟树绿相迎。",
        "dynasty": "唐",
        "collection_info": null
    },
    {
        "title": "偶作二首 一",
        "author": "高蟾",
        "content": "丁当玉佩三更雨，平帖金闺一觉云。\n明日薄情何处去，风流春水不知君。",
        "dynasty": "唐",
        "collection_info": null
    },
    {
        "title": "偶作二首 二",
        "author": "高蟾",
        "content": "霞衣重迭红蝉暖，云髻葱笼紫凤寒。\n天上少年分散后，一条烟水若为看。",
        "dynasty": "唐",
        "collection_info": null
    },
    {
        "title": "永夕",
        "author": "高蟾",
        "content": "云鸿宿处江村冷，独狖啼时海国阴。\n不会残灯无一事，觉来犹有向隅心。",
        "dynasty": "唐",
        "collection_info": null
    },
    {
        "title": "落花",
        "author": "高蟾",
        "content": "一叶落时空下泪，三春归尽復何情。\n无人共得东风语，半日尊前计不成。",
        "dynasty": "唐",
        "collection_info": null
    },
    {
        "title": "下第后上永崇高侍郎",
        "author": "高蟾",
        "content": "天上碧桃和露种，日边红杏倚云栽。\n芙蓉生在秋江上，不向东风怨未开。",
        "dynasty": "唐",
        "collection_info": null
    },
    {
        "title": "句",
        "author": "高蟾",
        "content": "君恩秋后叶，日日向人疎。",
        "dynasty": "唐",
        "collection_info": null
    },
    {
        "title": "城南偶题",
        "author": "章谒",
        "content": "谁家朱阁道边开，竹拂栏干满壁苔。\n野水不知何处去，游人却是等闲来。\n南山气耸分红树，北阙风高隔紫苔。\n可惜登临好光景，五门须听鼓声迴。",
        "dynasty": "唐",
        "collection_info": null
    },
    {
        "title": "赠边将",
        "author": "章谒",
        "content": "千千铁骑拥尘红，去去平吞万里空。\n宛转龙蟠金剑雪，连钱豹躩绣旗风。\n行收部落归天阙，旋进封疆入帝聪。\n只有河源与辽海，如今全属指麾中。",
        "dynasty": "唐",
        "collection_info": null
    },
    {
        "title": "桃源",
        "author": "章谒",
        "content": "绝壁相欹是洞门，昔人从此入仙源。\n数株花下逢珠翠，半曲歌中老子孙。\n别后自疑园吏梦，归来谁信钓翁言。\n山前空有无情水，犹遶当时碧树村。",
        "dynasty": "唐",
        "collection_info": null
    },
    {
        "title": "曲江",
        "author": "章谒",
        "content": "日照香尘逐马蹄，风吹浪溅几回堤。\n无穷罗绮填花径，大半笙歌占麦畦。\n落絮却笼他树白，娇莺更学别禽啼。\n秪缘频燕蓬洲客，引得游人去似迷。",
        "dynasty": "唐",
        "collection_info": null
    },
    {
        "title": "送韦岫郎中典泗州",
        "author": "章谒",
        "content": "玉皇恩诏别星班，去压徐方分野间。\n有鸟尽巢垂汴柳，无楼不到隔淮山。\n旌旗渐向行时拥，案牍应从到日闲。\n想忆朝天独吟坐，旋飞新作过秦关。",
        "dynasty": "唐",
        "collection_info": null
    },
    {
        "title": "赠婺州苏员外",
        "author": "章谒",
        "content": "帝念琼枝欲并芳，星分婺女寄仙郎。\n鸾从阙下虽辞侣，鴈到江都却续行。\n烟月一时搜古句，山川两地植甘棠。\n即看龙虎西归去，便佐羲轩活万方。",
        "dynasty": "唐",
        "collection_info": null
    },
    {
        "title": "寄友人",
        "author": "章谒",
        "content": "谢家山水属君家，曾共持钩掷岁华。\n竹裏竹鸡眠藓石，溪头鸂鶒踏金沙。\n登楼夜坐三层月，接果春看五色花。\n昨日西风动归思，满船凉叶在天涯。",
        "dynasty": "唐",
        "collection_info": null
    },
    {
        "title": "雨",
        "author": "章谒",
        "content": "低着烟花漠漠轻，正堪吟坐掩柴扃。\n乱沾细网垂穷巷，斜送阴云入古厅。\n锁却暮愁终不散，添成春醉转难醒。\n霁来还有风流事，重染南山一遍青。",
        "dynasty": "唐",
        "collection_info": null
    },
    {
        "title": "观锡宴",
        "author": "章谒",
        "content": "倾朝朱紫正骈阗，红杏青莎映广筵。\n不道楼台无锦绣，只愁尘土扑神仙。\n鱼衔嫩草浮池面，蝶趂飞花到酒边。\n日暮骅骝相拥去，几人沉醉失金鞭。",
        "dynasty": "唐",
        "collection_info": null
    },
    {
        "title": "城东即事",
        "author": "章谒",
        "content": "闲寻香陌凤城东，时暂开襟向远风。\n玉笛一声芳草外，锦鸳双起碧流中。\n苑边花竹浓如绣，渭北山川澹似空。\n回首汉宫烟霭裏，天河金阁未央宫。",
        "dynasty": "唐",
        "collection_info": null
    },
    {
        "title": "夏日湖上即事寄晋陵萧明府",
        "author": "章谒",
        "content": "亭午羲和驻火轮，开门嘉树庇湖濆。\n行来宾客奇茶味，睡起儿童带簟纹。\n屋小有时投树影，舟轻不觉入鸥羣。\n陶家岂是无诗酒，公退堪惊日已曛。",
        "dynasty": "唐",
        "collection_info": null
    },
    {
        "title": "对月",
        "author": "章谒",
        "content": "残霞卷尽出东溟，万古难消一片冰。\n公子踏开香径藓，美人吹灭画堂灯。\n琼轮正辗丹霄去，银箭休催皓露凝。\n别有洞天三十六，水晶台殿冷层层。",
        "dynasty": "唐",
        "collection_info": null
    },
    {
        "title": "浙西送杜晦侍御入关",
        "author": "章谒",
        "content": "紫诏征贤发帝聪，绣衣行处扑香风。\n鹗归秦树幽禽散，星出吴天列舍空。\n捧日思驰仙掌外，朝宗势动海门中。\n鞭鞘所拂三千里，多少诸侯合避骢。",
        "dynasty": "唐",
        "collection_info": null
    },
    {
        "title": "寄江东道友",
        "author": "章谒",
        "content": "野亭歌罢指西秦，避俗争名兴各新。\n碧带黄麻呈缥缈，短竿长线弄因循。\n夜潮分卷三江月，晓骑齐驱九陌尘。\n可惜人间好声势，片帆羸马不相亲。",
        "dynasty": "唐",
        "collection_info": null
    },
    {
        "title": "下第有怀",
        "author": "章谒",
        "content": "故乡朝夕有人还，欲作家书下笔难。\n灭烛何曾妨夜坐，倾壶不独为春寒。\n迁来莺语虽堪听，落了杨花也怕看。\n但使他年遇公道，月轮长在桂珊珊。",
        "dynasty": "唐",
        "collection_info": null
    },
    {
        "title": "春日经湖上友人别业",
        "author": "章谒",
        "content": "何处狂歌破积愁，携觞共下木兰舟。\n绿泉溅石银屏湿，黄鸟逢人玉笛休。\n天借烟霞装岛屿，春铺锦绣作汀洲。\n一年一电逡巡事，不合花前不醉游。",
        "dynasty": "唐",
        "collection_info": null
    },
    {
        "title": "长安春日",
        "author": "章谒",
        "content": "春日皇家瑞景迟，东风无力雨微微。\n六宫罗绮同时泊，九陌烟花一样飞。\n暖着柳丝金蘂重，冷开山翠雪棱稀。\n输他得路蓬洲客，红绿山头烂醉归。",
        "dynasty": "唐",
        "collection_info": null
    },
    {
        "title": "陪浙西王侍郎夜宴",
        "author": "章谒",
        "content": "深锁雷门宴上才，旋看歌舞旋传杯。\n黄金鸂鶒当筵睡，红锦蔷薇影烛开。\n稽岭好风吹玉佩，镜湖残月照楼台。\n小儒末座频倾耳，祗怕城头画角催。",
        "dynasty": "唐",
        "collection_info": null
    },
    {
        "title": "春别",
        "author": "章谒",
        "content": "掷下篱觞指乱山，趋程不待凤笙残。\n花边马嚼金衔去，楼上人垂玉筯看。\n柳陌虽然风袅袅，葱河犹自雪漫漫。\n殷勤莫厌貂裘重，恐犯三边五月寒。",
        "dynasty": "唐",
        "collection_info": null
    },
    {
        "title": "送谢进士还闽",
        "author": "章谒",
        "content": "百越风烟接巨鳌，还乡心壮不知劳。\n雷霆入地建溪险，星斗逼人梨岭高。\n却拥木绵吟丽句，便攀龙眼醉香醪。\n名场声利喧喧在，莫向林泉改鬓毛。",
        "dynasty": "唐",
        "collection_info": null
    },
    {
        "title": "焚书坑",
        "author": "章谒",
        "content": "竹帛烟消帝业虚，关河空锁祖龙居。\n坑灰未冷山东乱，刘项元来不读书。",
        "dynasty": "唐",
        "collection_info": null
    },
    {
        "title": "东都望幸",
        "author": "章谒",
        "content": "懒修珠翠上高台，眉月连娟恨不开。\n纵使东巡也无益，君王自领美人来。",
        "dynasty": "唐",
        "collection_info": null
    },
    {
        "title": "旅舍早起",
        "author": "章谒",
        "content": "迹暗心多感，神疲梦不游。\n惊舟同厌夜，独树对悲秋。\n晚角和人战，残星入汉流。\n门前早行子，敲镫唱离忧。",
        "dynasty": "唐",
        "collection_info": null
    },
    {
        "title": "癸卯岁毘陵登高会中贻同志",
        "author": "章谒",
        "content": "流落常嗟胜会稀，故人相遇菊花时。\n凤笙龙笛数巡酒，红树碧山无限诗。\n尘土十分归举子，干坤大半属偷儿。\n长杨羽猎须留本，开济重为阙下期。",
        "dynasty": "唐",
        "collection_info": null
    },
    {
        "title": "上元夜建元寺观灯呈智通上人",
        "author": "章谒",
        "content": "建元看别上元灯，处处迴廊鬬火层。\n珠玉乱抛高殿佛，绮罗深拜远山僧。\n临风走笔思呈惠，到晓行禅合伴能。\n无限喧阗留不得，月华西下露华凝。",
        "dynasty": "唐",
        "collection_info": null
    },
    {
        "title": "变体诗",
        "author": "章谒",
        "content": "东南路尽吴江畔，正是穷愁暮雨天。\n鸥鹭不嫌斜两岸，波涛欺得逆风船。\n偶逢岛寺停帆看，深羡渔翁下钓眠。\n今古若论英达筭，鸱夷高兴固无边。",
        "dynasty": "唐",
        "collection_info": null
    },
    {
        "title": "长安书怀",
        "author": "秦韬玉",
        "content": "凉风吹雨滴寒更，乡思欺人拨不平。\n长有归心悬马首，可堪无寐枕蛩声。\n岚收楚岫和空碧，秋染湘江到底清。\n早晚身闲着蓑去，橘香深处钓船横。",
        "dynasty": "唐",
        "collection_info": null
    },
    {
        "title": "桧树",
        "author": "秦韬玉",
        "content": "翠云交干瘦轮囷，啸雨吟风几百春。\n深盖屈盘青麈尾，老皮张展黑龙鳞。\n唯堆寒色资琴兴，不放秋声染俗尘。\n岁月如波事如梦，竟留苍翠待何人。",
        "dynasty": "唐",
        "collection_info": null
    },
    {
        "title": "读五侯传",
        "author": "秦韬玉",
        "content": "汉亡金镜道将衰，便有姦臣竞佐时。\n专国祗夸兄弟贵，举家谁念子孙危。\n后宫得宠人争附，前殿陈诚帝不疑。\n朱紫盈门自称贵，可嗟区宇尽疮痍。",
        "dynasty": "唐",
        "collection_info": null
    },
    {
        "title": "春雪",
        "author": "秦韬玉",
        "content": "云重寒空思寂寥，玉尘如糁满春[朝]。\n片纔着地轻轻陷，力不禁风旋旋销。\n惹砌任他香粉妒，萦丛自学小梅娇。\n谁家醉卷珠帘看，弦管堂深暖易调。",
        "dynasty": "唐",
        "collection_info": null
    },
    {
        "title": "贫女",
        "author": "秦韬玉",
        "content": "蓬门未识绮罗香，拟託良媒益自伤。\n谁爱风流高格调，共怜时世俭梳妆。\n敢将十指夸偏巧，不把双眉鬬画长。\n苦恨年年压金线，为他人作嫁衣裳。",
        "dynasty": "唐",
        "collection_info": null
    },
    {
        "title": "题竹",
        "author": "秦韬玉",
        "content": "削玉森森幽思清，院家高兴尚分明。\n捲帘阴薄漏山色，欹枕韵寒宜雨声。\n斜对酒缸偏觉好，静笼碁局最多情。\n却惊九陌轮蹄外，独有溪烟数十茎。",
        "dynasty": "唐",
        "collection_info": null
    },
    {
        "title": "鹦鹉",
        "author": "秦韬玉",
        "content": "每闻别雁竞悲鸣，却叹金笼寄此生。\n早是翠襟争爱惜，可堪丹觜彊分明。\n云漫陇树魂应断，歌接秦楼梦不成。\n幸自祢衡人未识，赚他作赋被时轻。",
        "dynasty": "唐",
        "collection_info": null
    },
    {
        "title": "寄李处士",
        "author": "秦韬玉",
        "content": "吕望甘罗道已彰，只凭时数为门张。\n世涂必竟皆应定，人事都来不在忙。\n要路强干情本薄，旧山归去意偏长。\n因君指似封侯骨，渐拟回头别醉乡。",
        "dynasty": "唐",
        "collection_info": null
    },
    {
        "title": "对花",
        "author": "秦韬玉",
        "content": "长与韶光暗有期，可怜蜂蝶却先知。\n谁家促席临低树，何处横钗戴小枝？\n丽日多情疑曲照，和风得路合偏吹。\n向人虽道浑无语，笑劝王孙到醉时。",
        "dynasty": "唐",
        "collection_info": null
    },
    {
        "title": "寄怀",
        "author": "秦韬玉",
        "content": "总藏心劒事儒风，大道如今已浑同。\n会致名津搜儁彦，是张愁网绊英雄。\n苏公有国皆悬印，楚将无官可赏功。\n若使重生太平日，也应回首哭涂穷。",
        "dynasty": "唐",
        "collection_info": null
    },
    {
        "title": "题刑部李郎中山亭",
        "author": "秦韬玉",
        "content": "侬家云水本相知，每到高斋强展眉。\n瘦竹亸烟遮板阁，卷荷擎雨出盆池。\n笑吟山色同欹枕，闲背庭阴对覆碁。\n不是主人多野兴，肯开青眼重渔师。",
        "dynasty": "唐",
        "collection_info": null
    },
    {
        "title": "八月十五日夜同卫谏议看月",
        "author": "秦韬玉",
        "content": "常时月好赖新晴，不似年年此夜生。\n初出海涛疑尚湿，渐来云路觉偏清。\n寒光入水蛟龙起，静色当天鬼魅惊。\n岂独座中堪仰望，孤高应到凤凰城。",
        "dynasty": "唐",
        "collection_info": null
    },
    {
        "title": "亭台",
        "author": "秦韬玉",
        "content": "雕楹累栋架崔嵬，院宇生烟次第开。\n为向西窗添月色，岂辞南海取花栽。\n意将画地成幽沼，势拟驱山近小台。\n清境渐深官转重，春时长是别人来。",
        "dynasty": "唐",
        "collection_info": null
    },
    {
        "title": "边将",
        "author": "秦韬玉",
        "content": "劒光如电马如风，百捷长轻是掌中。\n无定河边蕃将死，受降城外虏尘空。\n旗缝雁翅如竿褭，箭捻雕翎逐隼雄。\n自指燕山最高石，不知谁为勒殊功。",
        "dynasty": "唐",
        "collection_info": null
    },
    {
        "title": "塞下",
        "author": "秦韬玉",
        "content": "到处人皆着战袍，麾旗风紧马蹄劳。\n黑山霜重弓添硬，青冢沙平月更高。\n大野几重开雪岭，长河无限旧云涛。\n[凤]林关外皆唐土，何日陈兵戍不毛。",
        "dynasty": "唐",
        "collection_info": null
    },
    {
        "title": "织锦妇",
        "author": "秦韬玉",
        "content": "桃花日日觅新奇，有镜何曾及画眉。\n祗恐轻梭难作匹，岂辞纤手遍生胝。\n合蝉巧间双盘带，联鴈斜衔小折枝。\n豪贵大堆酬曲彻，可怜辛苦一丝丝。",
        "dynasty": "唐",
        "collection_info": null
    },
    {
        "title": "钓翁",
        "author": "秦韬玉",
        "content": "一竿青竹老江隈，荷叶衣裳可自裁。\n潭定静悬丝影直，风高斜飐浪纹开。\n朝携轻棹穿云去，暮背寒塘戴月回。\n世上无穷崄巇事，算应难入钓船来。",
        "dynasty": "唐",
        "collection_info": null
    },
    {
        "title": "曲江",
        "author": "秦韬玉",
        "content": "曲沼深塘跃锦鳞，槐烟径裏碧波新。\n此中境既无佳境，他处春应不是春。\n金牓真仙开乐席，银鞍公子醉花尘。\n明年二月重来看，好共东风作主人。",
        "dynasty": "唐",
        "collection_info": null
    },
    {
        "title": "隋堤",
        "author": "秦韬玉",
        "content": "种柳开河为胜游，堤前常使路人愁。\n阴埋野色万条思，翠束寒声千里秋。\n西日至今悲兔苑，东[波]终不反龙舟。\n远山应见繁华事，不语青青对水流。",
        "dynasty": "唐",
        "collection_info": null
    },
    {
        "title": "天街",
        "author": "秦韬玉",
        "content": "九衢风景尽争新，独占天门近紫宸。\n宝马竞随朝暮客，香车争碾古今尘。\n烟光正入南山色，气势遥连北阙春。\n莫见繁华祗如此，暗中还换往来人。",
        "dynasty": "唐",
        "collection_info": null
    },
    {
        "title": "紫骝马",
        "author": "秦韬玉",
        "content": "渥洼奇骨本难求，况是豪家重紫骝。\n臕大宜悬银压胯，力浑欺着玉衔头。\n生狞弄影风随步，踥蹀衝尘汗满沟。\n若遇丈夫能控驭，任从骑取觅封侯。",
        "dynasty": "唐",
        "collection_info": null
    },
    {
        "title": "问古",
        "author": "秦韬玉",
        "content": "大底荣枯各自行，兼疑阴隲也难明。\n无门雪向头中出，得路云从脚下生。\n深作四溟何浩渺，高为五岳太峥嵘。\n都来总向人间看，直到皇天可是平。",
        "dynasty": "唐",
        "collection_info": null
    },
    {
        "title": "豪家",
        "author": "秦韬玉",
        "content": "石甃通渠引御波，绿槐阴裏五侯家。\n地衣镇角香狮子，帘额侵钩绣辟邪。\n按彻清歌天未晓，饮回深院漏犹赊。\n四邻池馆吞将尽，尚自堆金为买花。",
        "dynasty": "唐",
        "collection_info": null
    },
    {
        "title": "陈宫",
        "author": "秦韬玉",
        "content": "临春高阁拟瀛洲，贪宠张妃作胜游。\n便把江山为己有，岂知台榭是身讐。\n金城暗逐歌声碎，铁瓮潜随舞势休。\n谁识古宫堪恨处，井桐吟雨不胜秋。",
        "dynasty": "唐",
        "collection_info": null
    },
    {
        "title": "送友人罢举授南陵令",
        "author": "秦韬玉",
        "content": "共言愁是酌离杯，况值弦歌枉大才。\n献赋未为龙化去，除书犹喜凤衔来。\n花明驿路燕脂暖，山入江亭罨画开。\n莫把新诗题别处，谢家临水有池台。",
        "dynasty": "唐",
        "collection_info": null
    },
    {
        "title": "投知己",
        "author": "秦韬玉",
        "content": "炉中九转炼虽成，教主看时亦自惊。\n羣岳并天先减翠，大江临海恐无声。\n赋归已罢吴门钓，身老仍抛楚岸耕。\n唯有太平方寸血，今朝尽向隗台倾。",
        "dynasty": "唐",
        "collection_info": null
    },
    {
        "title": "牡丹",
        "author": "秦韬玉",
        "content": "折妖放艳有谁催，疑就仙中旋折来。\n图把一春皆占断，固留三月始教开。\n压枝金蘂香如扑，逐朵檀心巧胜裁。\n好是酒阑丝竹罢，倚风含笑向楼台。",
        "dynasty": "唐",
        "collection_info": null
    },
    {
        "title": "春游",
        "author": "秦韬玉",
        "content": "选胜逢君叙解携，思和芳草远烟迷。\n小梅香裏黄莺啭，垂柳阴中白马嘶。\n春引美人歌遍熟，风牵公子酒旗低。\n早知有此关身事，悔不前年住越溪。",
        "dynasty": "唐",
        "collection_info": null
    },
    {
        "title": "仙掌",
        "author": "秦韬玉",
        "content": "万仞连峰积翠新，灵踪依旧印轮巡。\n何如捧日安皇道，莫把回山示世人。\n已擘峻流穿太岳，长扶王气拥彊秦。\n为余势负天工背，索取风云际会身。",
        "dynasty": "唐",
        "collection_info": null
    },
    {
        "title": "燕子",
        "author": "秦韬玉",
        "content": "不知大厦许栖无，频已衔泥到座隅。\n曾与佳人并头语，几回抛却绣工夫。",
        "dynasty": "唐",
        "collection_info": null
    },
    {
        "title": "奉和春日玩雪",
        "author": "秦韬玉",
        "content": "北阙同云掩晓霞，东风春雪满山家。\n琼章定少千人和，银树先开六出花。",
        "dynasty": "唐",
        "collection_info": null
    },
    {
        "title": "独坐吟",
        "author": "秦韬玉",
        "content": "客愁不尽本如水，草色含情更无已。\n又觉春愁似草生，何人种在情田裏。",
        "dynasty": "唐",
        "collection_info": null
    },
    {
        "title": "采茶歌",
        "author": "秦韬玉",
        "content": "天柱香芽露香发，烂研瑟瑟穿荻篾。\n太守怜才寄野人，山童碾破团团月。\n倚云便酌泉声煮，兽炭潜然蚪珠吐。\n看着晴天早日明，鼎中飒飒筛风雨。\n老翠香尘下纔熟，搅时绕筯天云绿。\n耽书病酒两多情，坐对闽瓯睡先足。\n洗我胸中幽思清，鬼神应愁歌欲成。",
        "dynasty": "唐",
        "collection_info": null
    },
    {
        "title": "贵公子行",
        "author": "秦韬玉",
        "content": "阶前莎毬绿不捲，银龟喷香挽不断。\n乱花织锦柳捻线，妆点池台画屏展。\n主人公业传国初，六亲联络驰朝车。\n鬬鸡走狗家世事，抱来皆佩黄金鱼。\n却笑儒生把书卷，学得颜回忍饥面。",
        "dynasty": "唐",
        "collection_info": null
    },
    {
        "title": "吹笙歌",
        "author": "秦韬玉",
        "content": "信陵名重怜高才，见我长吹青眼开。\n便出燕姬再倾醑，此时花下逢仙侣。\n弯弯狂月压秋波，两条黄金𨴋黄雾。\n逸艳初因醉态见，浓春可是韶光与。\n纤纤软玉捧暖笙，深思香风吹不去。\n檀唇呼吸宫商改，怨情渐逐清新举。\n岐山取得娇凤雏，管中藏着轻轻语。\n好笑襄王大迂阔，曾卧巫云见神女。\n银锁金簧不得听，空劳翠辇衝泥雨。",
        "dynasty": "唐",
        "collection_info": null
    },
    {
        "title": "咏手",
        "author": "秦韬玉",
        "content": "一双十指玉纤纤，不是风流物不拈。\n鸾镜巧梳匀翠黛，画楼闲望擘珠帘。\n金杯有喜轻轻点，银鸭无香旋旋添。\n因把翦刀嫌道冷，泥人呵了弄人髯。",
        "dynasty": "唐",
        "collection_info": null
    },
    {
        "title": "句",
        "author": "秦韬玉",
        "content": "女娲罗裙长百尺，搭在湘江作山色。",
        "dynasty": "唐",
        "collection_info": null
    },
    {
        "title": "逢韩喜",
        "author": "唐彦谦",
        "content": "相逢浑不觉，祗似茂陵贫。\n褭褭花骄客，潇潇雨净春。\n借书消茗困，索句写梅真。\n此去青云上，知君有几人。",
        "dynasty": "唐",
        "collection_info": null
    },
    {
        "title": "夜坐示友",
        "author": "唐彦谦",
        "content": "夜久烛花落，凄声生远林。\n有怀嫌会浅，无事又秋深。\n黄叶归田梦，白头行路吟。\n山中亦可乐，不似此同襟。",
        "dynasty": "唐",
        "collection_info": null
    },
    {
        "title": "梅亭",
        "author": "唐彦谦",
        "content": "东海穷诗客，西风古驿亭。\n髮从残岁白，山入故乡青。\n世事徒三窟，儿曹且一经。\n丁宁速赊酒，煮栗试砂瓶。",
        "dynasty": "唐",
        "collection_info": null
    },
    {
        "title": "岁除",
        "author": "唐彦谦",
        "content": "索索风搜客，沈沈雨洗年。\n残林生猎迹，归鸟避窑烟。\n节物杯浆外，溪山鬓影前。\n行藏都未定，笔砚或能捐。",
        "dynasty": "唐",
        "collection_info": null
    },
    {
        "title": "咏月",
        "author": "唐彦谦",
        "content": "阴盛此宵中，多为雨与风。\n坐无风雨至，看与雪霜同。\n抱湿离遥海，倾寒向远空。\n年年不相值，还似道难通。",
        "dynasty": "唐",
        "collection_info": null
    },
    {
        "title": "闻应德茂先离棠溪",
        "author": "唐彦谦",
        "content": "落日芦花雨，行人谷树村。\n青山时问路，红叶自知门。\n苜蓿穷诗味，芭蕉醉墨痕。\n端知弃城市，经席许频温。",
        "dynasty": "唐",
        "collection_info": null
    },
    {
        "title": "松",
        "author": "唐彦谦",
        "content": "託根蟠泰华，倚干蚀莓苔。\n谁云山泽间，而无梁栋材。",
        "dynasty": "唐",
        "collection_info": null
    },
    {
        "title": "梅",
        "author": "唐彦谦",
        "content": "玉人下瑶台，香风动轻素。\n画角弄江城，鸣珰月中堕。",
        "dynasty": "唐",
        "collection_info": null
    },
    {
        "title": "兰二首 一",
        "author": "唐彦谦",
        "content": "清风摇翠环，凉露滴苍玉。\n美人胡不纫，幽香蔼空谷。",
        "dynasty": "唐",
        "collection_info": null
    },
    {
        "title": "兰二首 二",
        "author": "唐彦谦",
        "content": "谢庭漫芳草，楚畹多绿莎。\n于焉忽相见，岁晏将如何。",
        "dynasty": "唐",
        "collection_info": null
    },
    {
        "title": "葡萄",
        "author": "唐彦谦",
        "content": "金谷风露凉，绿珠醉初醒。\n珠帐夜不收，月明堕清影。",
        "dynasty": "唐",
        "collection_info": null
    },
    {
        "title": "春草",
        "author": "唐彦谦",
        "content": "随梦入池塘，无心在金谷。\n春风自年年，吹遍天涯绿。",
        "dynasty": "唐",
        "collection_info": null
    },
    {
        "title": "渔",
        "author": "唐彦谦",
        "content": "相聚即为邻，烟火自成簇。\n约伴过前溪，撑破蘼芜绿。",
        "dynasty": "唐",
        "collection_info": null
    },
    {
        "title": "留别四首 一",
        "author": "唐彦谦",
        "content": "鹏程三万里，别酒一千钟。\n好景当三月，春光上国浓。",
        "dynasty": "唐",
        "collection_info": null
    },
    {
        "title": "留别四首 二",
        "author": "唐彦谦",
        "content": "野花红滴滴，江燕语喃喃。\n鼓吹翻新调，都亭酒正酣。",
        "dynasty": "唐",
        "collection_info": null
    },
    {
        "title": "留别四首 三",
        "author": "唐彦谦",
        "content": "登庸趋俊乂，厕用野无遗。\n起喜赓歌日，明良际会时。",
        "dynasty": "唐",
        "collection_info": null
    },
    {
        "title": "留别四首 四",
        "author": "唐彦谦",
        "content": "盐车淹素志，长坂入青云。\n老骥春风裏，奔腾独异羣。",
        "dynasty": "唐",
        "collection_info": null
    },
    {
        "title": "秋葵",
        "author": "唐彦谦",
        "content": "月瓣团栾翦赭罗，长条排蘂缀鸣珂。\n倾阳一点丹心在，承得中天雨露多。",
        "dynasty": "唐",
        "collection_info": null
    },
    {
        "title": "春草",
        "author": "唐彦谦",
        "content": "天北天南遶路边，托根无处不延绵。\n萋萋总是无情物，吹绿东风又一年。",
        "dynasty": "唐",
        "collection_info": null
    },
    {
        "title": "春日偶成",
        "author": "唐彦谦",
        "content": "𥱧筝箫管和琵琶，兴满金尊酒量赊。\n歌舞留春春似海，美人颜色正如花。",
        "dynasty": "唐",
        "collection_info": null
    },
    {
        "title": "秋日感怀",
        "author": "唐彦谦",
        "content": "溪上芙蓉映醉颜，悲秋宋玉鬓毛斑。\n无情最恨东流水，暗逐芳年去不还。",
        "dynasty": "唐",
        "collection_info": null
    },
    {
        "title": "七夕",
        "author": "唐彦谦",
        "content": "会合无由叹久违，一年一度是缘非。\n而予愿乞天孙巧，五色纫针补衮衣。",
        "dynasty": "唐",
        "collection_info": null
    },
    {
        "title": "怀友",
        "author": "唐彦谦",
        "content": "金井凉生梧叶秋，闲看新月上帘钩。\n冰壶总忆人如玉，目断重云十二楼。",
        "dynasty": "唐",
        "collection_info": null
    },
    {
        "title": "翡翠",
        "author": "唐彦谦",
        "content": "莎草江汀漫晚潮，翠华香扑水光遥。\n玉楼春暖笙歌夜，妆点花钿上舞翘。",
        "dynasty": "唐",
        "collection_info": null
    },
    {
        "title": "咏马二首 一",
        "author": "唐彦谦",
        "content": "紫云团影电飞瞳，骏骨龙媒自不同。\n骑过玉楼金辔响，一声嘶断落花风。",
        "dynasty": "唐",
        "collection_info": null
    },
    {
        "title": "咏马二首 二",
        "author": "唐彦谦",
        "content": "崚嶒高耸骨如山，远放春郊苜蓿间。\n百战沙场汗流血，梦魂犹在玉门关。",
        "dynasty": "唐",
        "collection_info": null
    },
    {
        "title": "留别",
        "author": "唐彦谦",
        "content": "丹湖湖上送行舟，白鴈啼残芦叶秋。\n采石江头旧时路，题诗还忆水边楼。",
        "dynasty": "唐",
        "collection_info": null
    },
    {
        "title": "咏竹",
        "author": "唐彦谦",
        "content": "醉卧凉阴沁骨清，石床冰簟梦难成。\n月明午夜生虚籁，悞听风声是雨声。",
        "dynasty": "唐",
        "collection_info": null
    },
    {
        "title": "忆孟浩然",
        "author": "唐彦谦",
        "content": "郊外凌兢西復东，雪晴驴背兴无穷。\n句搜明月梨花内，趣入春风柳絮中。",
        "dynasty": "唐",
        "collection_info": null
    },
    {
        "title": "寄友三首 一",
        "author": "唐彦谦",
        "content": "新酒秦淮缩项鳊，凌霄花下共流连。\n别来客邸空翘首，细雨春风忆往年。",
        "dynasty": "唐",
        "collection_info": null
    },
    {
        "title": "寄友三首 二",
        "author": "唐彦谦",
        "content": "寒灯孤对拥青毡，牢落何如似客边。\n却忆花前酣后饮，醉呼明月上遥天。",
        "dynasty": "唐",
        "collection_info": null
    },
    {
        "title": "寄友三首 三",
        "author": "唐彦谦",
        "content": "客裏逢春一惘然，梅花落尽柳如烟。\n无情最恨东来鴈，底事音书不肯传。",
        "dynasty": "唐",
        "collection_info": null
    },
    {
        "title": "无题十首 一",
        "author": "唐彦谦",
        "content": "细草铺茵绿满堤，燕飞晴日正迟迟。\n寻芳陌上花如锦，折得东风第一枝。",
        "dynasty": "唐",
        "collection_info": null
    },
    {
        "title": "无题十首 二",
        "author": "唐彦谦",
        "content": "锦筝银甲响鵾弦，勾引春声上绮筵。\n醉倚阑干花下月，犀梳斜亸鬓云边。",
        "dynasty": "唐",
        "collection_info": null
    },
    {
        "title": "无题十首 三",
        "author": "唐彦谦",
        "content": "楚云湘雨会阳台，锦帐芙蓉向夜开。\n吹罢玉箫春似海，一双綵凤忽飞来。",
        "dynasty": "唐",
        "collection_info": null
    },
    {
        "title": "无题十首 四",
        "author": "唐彦谦",
        "content": "春江新水促归航，惜别花前酒漫觞。\n倒尽银瓶浑不醉，却怜和泪入愁肠。",
        "dynasty": "唐",
        "collection_info": null
    },
    {
        "title": "无题十首 五",
        "author": "唐彦谦",
        "content": "谁知别易会应难，目断青鸾信渺漫。\n情似蓝桥桥下水，年来流恨几时干。",
        "dynasty": "唐",
        "collection_info": null
    },
    {
        "title": "无题十首 六",
        "author": "唐彦谦",
        "content": "漏滴铜龙夜已深，柳梢斜月弄疎阴。\n满园芳草年年恨，剔尽灯花夜夜心。",
        "dynasty": "唐",
        "collection_info": null
    },
    {
        "title": "无题十首 七",
        "author": "唐彦谦",
        "content": "夜合庭前花正开，轻罗小扇为谁裁。\n多情惊起双蝴蝶，飞入巫山梦裏来。",
        "dynasty": "唐",
        "collection_info": null
    },
    {
        "title": "无题十首 八",
        "author": "唐彦谦",
        "content": "忆别悠悠岁月长，酒兵无计敌愁肠。\n柔丝漫折长亭柳，绾得同心欲寄将。",
        "dynasty": "唐",
        "collection_info": null
    },
    {
        "title": "无题十首 九",
        "author": "唐彦谦",
        "content": "杨柳青青映画楼，翠眉终日锁离愁。\n杜鹃啼落枝头月，多为伤春恨不休。",
        "dynasty": "唐",
        "collection_info": null
    },
    {
        "title": "无题十首 十",
        "author": "唐彦谦",
        "content": "云色鲛[绡]拭泪颜，一帘春雨杏花寒。\n几时重会鸳鸯侣，月下吹笙和綵鸾。",
        "dynasty": "唐",
        "collection_info": null
    },
    {
        "title": "寄同上人",
        "author": "唐彦谦",
        "content": "高高山顶寺，更有最高人。\n定起松鸣屋，吟圆月上身。\n云藏三伏热，水散百溪津。\n曾乞兰花供，无书又过春。",
        "dynasty": "唐",
        "collection_info": null
    },
    {
        "title": "夜坐",
        "author": "唐彦谦",
        "content": "愁鬓丁年白，寒灯丙夜青。\n不眠惊戍鼓，久客厌邮铃。\n汹汹城喷海，疎疎屋漏星。\n十年穷父子，相守慰飘零。",
        "dynasty": "唐",
        "collection_info": null
    },
    {
        "title": "弔方干处士二首 一",
        "author": "唐彦谦",
        "content": "不谓高名下，终全玉雪身。\n交犹及前辈，语不似今人。\n别号行鸣鴈，遗编感获麟。\n敛衣应自定，只着古衣巾。",
        "dynasty": "唐",
        "collection_info": null
    },
    {
        "title": "弔方干处士二首 二",
        "author": "唐彦谦",
        "content": "不比他人死，何诗可挽君。\n渊明元懒仕，东野别攻文。\n沧海诸公泪，青山处士坟。\n相看莫浪哭，私谥有前闻。",
        "dynasty": "唐",
        "collection_info": null
    },
    {
        "title": "题证道寺",
        "author": "唐彦谦",
        "content": "弯环青径斜，自是野僧家。\n满涧洗岩液，插天排石牙。\n炉寒余栢子，架静落藤花。\n记得逃兵日，门多贵客车。",
        "dynasty": "唐",
        "collection_info": null
    },
    {
        "title": "宿赵𡸯别业",
        "author": "唐彦谦",
        "content": "溪山兵后县，风雪旅中人。\n迫夜愁严鼓，衝寒託软巾。\n摧藏名字在，疏率馔殽真。\n今代徐元直，高风自可亲。",
        "dynasty": "唐",
        "collection_info": null
    },
    {
        "title": "原上",
        "author": "唐彦谦",
        "content": "危桥横古渡，村野带平林。\n野骛寒塘静，山禽晓树深。\n雨微风矗□，云暗雪侵寻。\n安道门前水，清游岂独吟。",
        "dynasty": "唐",
        "collection_info": null
    },
    {
        "title": "寄台省知己",
        "author": "唐彦谦",
        "content": "久怀声籍甚，千里致双鱼。\n宦路终推毂，亲帏且着书。\n才名贾太傅，文学马相如。",
        "dynasty": "唐",
        "collection_info": null
    },
    {
        "title": "自咏",
        "author": "唐彦谦",
        "content": "白髮三千丈，青春四十年。\n两牙摇欲落，双膝痹如挛。\n强仕非时彦，无闻惜昔贤。\n自期终见恶，未忍舍遗编。",
        "dynasty": "唐",
        "collection_info": null
    },
    {
        "title": "游阳明洞呈王理得诸君",
        "author": "唐彦谦",
        "content": "禹穴苍茫不可探，人传灵笈锁烟岚。\n初晴鹤点青边嶂，欲雨龙移黑处潭。\n北斗斋坛天寂寂，东风仙洞草毵毵。\n堪怜尹叟非关吏，犹向江南逐老聃。",
        "dynasty": "唐",
        "collection_info": null
    },
    {
        "title": "新丰",
        "author": "唐彦谦",
        "content": "沛中歌舞百余人，帝业功成里巷新。\n半夜素灵先哭楚，一星遗火下烧秦。\n貔貅扫尽无三户，鸡犬归来识四邻。\n惆怅故园前事远，晓风长路起埃尘。",
        "dynasty": "唐",
        "collection_info": null
    },
    {
        "title": "拜越公墓因游定水寺有怀源老",
        "author": "唐彦谦",
        "content": "越公已作飞仙去，犹得潭潭好墓田。\n老树背风深拓地，野云依海细分天。\n青峰晓接鸣钟寺，玉井秋澄试茗泉。\n我与源公旧相识，遗言潇洒有人传。",
        "dynasty": "唐",
        "collection_info": null
    },
    {
        "title": "任潜谋隐之作",
        "author": "唐彦谦",
        "content": "江边秋日逢任子，大理索诗吾欲忘。\n为问山资何次第，祗余丹诀转凄凉。\n黄金范蠡曾辞禄，白首虞翻未信方。\n千古浮云共归思，晓风城郭水花香。",
        "dynasty": "唐",
        "collection_info": null
    },
    {
        "title": "晚秋游中溪",
        "author": "唐彦谦",
        "content": "淡竹冈前沙鴈飞，小花尖下柘丸肥。\n山云不卷雨自薄，天气欲寒人正归。\n招伴祗须新稻酒，临风犹有旧苔矶。\n故人旧业依稀在，怪石老松今是非。",
        "dynasty": "唐",
        "collection_info": null
    },
    {
        "title": "寄陈少府兼简叔高",
        "author": "唐彦谦",
        "content": "怀人路绝云归海，避俗门深草蔽丘。\n万事渐消闲客梦，一年虚白少年头。\n山螀啼缓从除架，淮鴈来多莫上楼。\n近日邻家有新酿，每逢诗伴得淹留。",
        "dynasty": "唐",
        "collection_info": null
    },
    {
        "title": "过清凉王导墓下",
        "author": "唐彦谦",
        "content": "江左风流廊庙人，荒坟抛与梵宫邻。\n多年羊虎犹眠石，败壁貂蝉祗贮尘。\n万古云山同白骨，一庭花木自青春。\n永思陵下犹凄切，废屋寒风吹野薪。",
        "dynasty": "唐",
        "collection_info": null
    },
    {
        "title": "第三溪",
        "author": "唐彦谦",
        "content": "日晏霜浓十二月，林疎石瘦第三溪。\n云沙有径萦寒烧，松屋无人闻昼鸡。\n几聚衣冠埋作土，当年歌舞醉如泥。\n早知涉世真成梦，不弃山田春雨犁。",
        "dynasty": "唐",
        "collection_info": null
    },
    {
        "title": "蒲津河亭",
        "author": "唐彦谦",
        "content": "宿雨清秋霁景澄，广亭高树向晨兴。\n烟横博望乘槎水，日上文王避雨陵。\n孤棹夷犹期独往，曲阑愁绝每长凭。\n思乡怀古多伤别，况此哀吟意不胜。",
        "dynasty": "唐",
        "collection_info": null
    },
    {
        "title": "毘陵道中",
        "author": "唐彦谦",
        "content": "百年只有百清明，狼狈今年又避兵。\n烟火谁开寒食禁，簪裾那復丽人行。\n禾麻地废生边气，草木春寒起战声。\n渺渺飞鸿天断处，古来还是阖闾城。",
        "dynasty": "唐",
        "collection_info": null
    },
    {
        "title": "越城待旦",
        "author": "唐彦谦",
        "content": "策策虚楼竹隔明，悲来展转向谁倾。\n天寒[胡]鴈出万里，月落越鸡啼四更。\n为底朱颜成老色，看人青史上新名。\n清溪白石村村有，五尺乌犍託此生。",
        "dynasty": "唐",
        "collection_info": null
    },
    {
        "title": "过浩然先生墓",
        "author": "唐彦谦",
        "content": "人间万卷庞眉老，眼见堂堂入草莱。\n行客须当下马过，故交谁復裹鸡来。\n山花不语如听讲，溪水无情自荐哀。\n犹胜黄金买碑碣，百年名字已烟埃。",
        "dynasty": "唐",
        "collection_info": null
    },
    {
        "title": "赠孟德茂",
        "author": "唐彦谦",
        "content": "江海悠悠雪欲飞，抱书空出又空归。\n沙头人满鸥应笑，船上酒香鱼正肥。\n尘土竟成谁计是，山林又悔一年非。\n平生万卷应夫子，两世功名穷布衣。",
        "dynasty": "唐",
        "collection_info": null
    },
    {
        "title": "秋霁丰德寺与玄贞师咏月",
        "author": "唐彦谦",
        "content": "露冷风轻霁魄圆，高楼更在碧山巅。\n四溟水合疑无地，八月槎通好上天。\n黯黯星辰环紫极，喧喧朝市匝青烟。\n夜深独与岩僧语，羣动消声举世眠。",
        "dynasty": "唐",
        "collection_info": null
    },
    {
        "title": "长陵",
        "author": "唐彦谦",
        "content": "长安高阙此安刘，祔葬纍纍尽列侯。\n丰上旧居无故里，沛中原庙对荒丘。\n耳闻明主提三尺，眼见愚民盗一[坯]。\n千载腐儒骑瘦马，渭城斜月重回头。",
        "dynasty": "唐",
        "collection_info": null
    },
    {
        "title": "留别",
        "author": "唐彦谦",
        "content": "西入潼关路，何时更盍簪。\n年来人事改，老去鬓毛侵。\n花染离筵泪，葵倾报国心。\n龙潭千尺水，不似别情深。",
        "dynasty": "唐",
        "collection_info": null
    },
    {
        "title": "宿独留",
        "author": "唐彦谦",
        "content": "日晚宿留城，人家半掩门。\n羣鸦栖老树，一犬吠荒村。\n争买鱼添价，新篘酒带浑。\n船头对新月，谁与共清论。",
        "dynasty": "唐",
        "collection_info": null
    },
    {
        "title": "客中感怀",
        "author": "唐彦谦",
        "content": "客路三千里，西风两鬓尘。\n贪名笑吴起，说国叹苏秦。\n託兴非耽酒，思家岂为蒪。\n可怜今夜月，独照异乡人。",
        "dynasty": "唐",
        "collection_info": null
    },
    {
        "title": "过三山寺",
        "author": "唐彦谦",
        "content": "三山江上寺，宫殿望岧嶤。\n石径侵高树，沙滩半种苗。\n一僧归晚日，羣鹭宿寒潮。\n遥听风铃语，兴亡话六朝。",
        "dynasty": "唐",
        "collection_info": null
    },
    {
        "title": "望夫石",
        "author": "唐彦谦",
        "content": "江上见危矶，人形立翠微。\n妾来终日望，夫去几时归。\n明月空悬镜，苍苔漫补衣。\n可怜双泪眼，千古断斜晖。",
        "dynasty": "唐",
        "collection_info": null
    },
    {
        "title": "过湖口",
        "author": "唐彦谦",
        "content": "江湖分两路，此地是通津。\n云净山浮翠，风高浪泼银。\n人行俱是客，舟住即为邻。\n俯仰烟波内，蜉蝣寄此身。",
        "dynasty": "唐",
        "collection_info": null
    },
    {
        "title": "夜泊东溪有怀",
        "author": "唐彦谦",
        "content": "水昏天色晚，崖下泊行舟。\n独客伤归鴈，孤眠叹野鸥。\n溪声牵别恨，乡梦惹离愁。\n酒醒推篷坐，凄凉望女牛。",
        "dynasty": "唐",
        "collection_info": null
    },
    {
        "title": "登庐山",
        "author": "唐彦谦",
        "content": "五老峰巅望，天涯在目前。\n湘潭浮夜雨，巴蜀暝寒烟。\n泰华根同峙，嵩衡脉共联。\n凭虚有仙骨，日月看推迁。",
        "dynasty": "唐",
        "collection_info": null
    },
    {
        "title": "金陵九日",
        "author": "唐彦谦",
        "content": "野菊西风满路香，雨花台上集壶觞。\n九重天近瞻钟阜，五色云中望建章。\n绿酒莫辞今日醉，黄金难买少年狂。\n清歌惊起南飞鴈，散作秋声送夕阳。",
        "dynasty": "唐",
        "collection_info": null
    },
    {
        "title": "游清凉寺",
        "author": "唐彦谦",
        "content": "白云红树路纡萦，古殿长廊次第行。\n南望水连桃叶渡，北来山枕石头城。\n一尘不到心源净，万有俱空眼界清。\n竹院逢僧旧曾识，旋披禅衲为相迎。",
        "dynasty": "唐",
        "collection_info": null
    },
    {
        "title": "高平九日",
        "author": "唐彦谦",
        "content": "云净南山紫翠浮，凭陵绝顶望悠悠。\n偶逢佳节牵诗兴，漫把芳尊遣客愁。\n霜染鸦枫迎日醉，寒衝泾水带冰流。\n乌纱频岸西风裏，笑插黄花满鬓秋。",
        "dynasty": "唐",
        "collection_info": null
    },
    {
        "title": "金陵怀古",
        "author": "唐彦谦",
        "content": "碧树凉生宿雨收，荷花荷叶满汀洲。\n登高有酒浑忘醉，慨古无言独倚楼。\n宫殿六朝遗古迹，衣冠千古漫荒丘。\n太平时节殊风景，山自青青水自流。",
        "dynasty": "唐",
        "collection_info": null
    },
    {
        "title": "道中逢故人",
        "author": "唐彦谦",
        "content": "兰陵市上忽相逢，叙别殷勤兴倍浓。\n良会若同鸡黍约，暂时不放酒杯空。\n愁牵白髮三千丈，路入青山几万重。\n行色一鞭催去马，画桥嘶断落花风。",
        "dynasty": "唐",
        "collection_info": null
    },
    {
        "title": "早行遇雪",
        "author": "唐彦谦",
        "content": "下马天未明，风高雪何急。\n须臾路欲迷，顷刻山尽白。\n鸡犬寂无声，曙光射寒色。\n荒村绝烟火，髯冻布袍湿。\n王事不可缓，行行动悽恻。",
        "dynasty": "唐",
        "collection_info": null
    },
    {
        "title": "樊登见寄四首 一",
        "author": "唐彦谦",
        "content": "新辞翦秋水，洗我胸中尘。\n无由惬良会，极目空怀人。\n醉来拔剑歌，字字皆阳春。",
        "dynasty": "唐",
        "collection_info": null
    },
    {
        "title": "樊登见寄四首 二",
        "author": "唐彦谦",
        "content": "轻黄着柳条，新春喜更始。\n感时重搔首，怅望不能已。\n无由託深情，倾泻芳尊裏。",
        "dynasty": "唐",
        "collection_info": null
    },
    {
        "title": "樊登见寄四首 三",
        "author": "唐彦谦",
        "content": "明月入我室，天风吹我袍。\n良夜最岑寂，旅况何萧条。\n驰情望海波，一鹤鸣九皋。",
        "dynasty": "唐",
        "collection_info": null
    },
    {
        "title": "樊登见寄四首 四",
        "author": "唐彦谦",
        "content": "悠悠括城北，眄眄岩泉西。\n宿草暝烟绿，苦竹含云低。\n幽怀不可託，鹧鸪空自啼。",
        "dynasty": "唐",
        "collection_info": null
    },
    {
        "title": "春风四首 一",
        "author": "唐彦谦",
        "content": "春风吹愁端，散漫不可收。\n不如古溪水，祗望乡江流。",
        "dynasty": "唐",
        "collection_info": null
    },
    {
        "title": "春风四首 二",
        "author": "唐彦谦",
        "content": "新花红烁烁，旧花满山白。\n昔日金张门，狼籍余废宅。",
        "dynasty": "唐",
        "collection_info": null
    },
    {
        "title": "春风四首 三",
        "author": "唐彦谦",
        "content": "回头语春风，莫向新花丛。\n我见朱颜人，多金亦成翁。",
        "dynasty": "唐",
        "collection_info": null
    },
    {
        "title": "春风四首 四",
        "author": "唐彦谦",
        "content": "多金不足惜，丹砂亦何益。\n更种明年花，春风自相识。",
        "dynasty": "唐",
        "collection_info": null
    },
    {
        "title": "感物二首 一",
        "author": "唐彦谦",
        "content": "騄骥初失羣，亦自矜趫腾。\n俛仰岁时久，帖然困蚊蝇。\n豪鲸逸其穴，尺水成沧溟。\n岂无鱼鼈交，望望为所憎。\n物理有翕张，达人同废兴。\n幸无怵迫忧，聊復曲吾肱。",
        "dynasty": "唐",
        "collection_info": null
    },
    {
        "title": "感物二首 二",
        "author": "唐彦谦",
        "content": "鱼目出泥沙，空村百金珍。\n豫章值拥辏，细细供蒸薪。\n论材何必多，适用即能神。\n託交何必深，寡求永相亲。\n鲍叔拙羇鲁，张生穷厄陈。\n茫然扳援际，岂意出风尘。",
        "dynasty": "唐",
        "collection_info": null
    },
    {
        "title": "和陶渊明贫士诗七首 一",
        "author": "唐彦谦",
        "content": "贫贱如故旧，少壮即相依。\n中心不敢厌，但觉少光辉。\n向来乘时士，亦有能奋飞。\n一朝权势歇，欲退无所归。\n不如行其素，辛苦奈寒饥。\n人生繫天运，何用发深悲。",
        "dynasty": "唐",
        "collection_info": null
    },
    {
        "title": "和陶渊明贫士诗七首 二",
        "author": "唐彦谦",
        "content": "我居在穷巷，来往无华轩。\n辛勤衣食物，出此二亩园。\n薤菘郁朝露，桑柘浮春烟。\n以兹乱心曲，智计无他奸。\n择胜不在奢，兴至发清言。\n相逢樵牧徒，混混谁愚贤。",
        "dynasty": "唐",
        "collection_info": null
    },
    {
        "title": "和陶渊明贫士诗七首 三",
        "author": "唐彦谦",
        "content": "松风四山来，清宵响瑶琴。\n听之不能寐，中有怨叹音。\n旦起绕其树，磈砢不计寻。\n清阴可敷席，有酒谁与斟。\n由来大度士，不受流俗侵。\n浩歌相倡答，慰此霜雪心。",
        "dynasty": "唐",
        "collection_info": null
    },
    {
        "title": "和陶渊明贫士诗七首 四",
        "author": "唐彦谦",
        "content": "中年涉事熟，欲学唾面娄。\n逡巡避少年，赴秽不敢詶。\n旁人吁已甚，自喜计虑周。\n微劳消厚疚，残辱胜深忧。\n从知为下安，处上反无俦。\n人生各有志，勇懦从所求。",
        "dynasty": "唐",
        "collection_info": null
    },
    {
        "title": "和陶渊明贫士诗七首 五",
        "author": "唐彦谦",
        "content": "古人重畎亩，有禄不待干。\n德成禄自至，释耒列王官。\n不仕亦不贫，本自足饔飱。\n后世耻躬耕，号呼脱饥寒。\n我生千𥜥后，念此愧在颜。\n为农倘可饱，何用出柴关。",
        "dynasty": "唐",
        "collection_info": null
    },
    {
        "title": "和陶渊明贫士诗七首 六",
        "author": "唐彦谦",
        "content": "村郊多父老，面垢头如蓬。\n我尝使之年，言语不待工。\n古来名节士，敢望彭城龚。\n有叟诮其后，更恨道不通。\n鄙哉譊譊者，为隘不为通。\n低头拜野老，负米吾愿从。",
        "dynasty": "唐",
        "collection_info": null
    },
    {
        "title": "和陶渊明贫士诗七首 七",
        "author": "唐彦谦",
        "content": "去年秋事荒，贩籴仰邻州。\n健者道路间，什百成朋俦。\n今年渐向熟，庶几民不流。\n书生自无田，与众同喜忧。\n作诗劳邻曲，有倡谁与詶。\n亦无采诗者，此修何可修。",
        "dynasty": "唐",
        "collection_info": null
    },
    {
        "title": "舟中望紫岩",
        "author": "唐彦谦",
        "content": "近山如画墙，远山如帚长。\n我从云中来，回头白茫茫。\n惜去乃尔觉，常时自相忘。\n相忘岂不佳，遣此怀春伤。\n飘洒从何来，衣巾湿微凉。\n初疑风雨集，冉冉游尘黄。\n无归亦自可，信美非吾乡。\n登舟望东云，犹向帆端翔。",
        "dynasty": "唐",
        "collection_info": null
    },
    {
        "title": "九日游中溪",
        "author": "唐彦谦",
        "content": "悠悠循涧行，磊磊据石坐。\n林垂短长云，山缀丹碧颗。\n蓼花最无数，照水娇婀娜。\n何知是节序，风日自清妥。\n羣童竞时新，万果间蔬蓏。\n欣然为之醉，乌帽危不堕。\n此日山中怀，孟公不如我。",
        "dynasty": "唐",
        "collection_info": null
    },
    {
        "title": "六[月]十三日上陈微博士 一",
        "author": "唐彦谦",
        "content": "骄云飞散雨，随风为有无。\n老农终岁心，望施在须臾。\n平生官田粟，长此礼义躯。\n置之且勿戚，一饱任妻孥。",
        "dynasty": "唐",
        "collection_info": null
    },
    {
        "title": "六[月]十三日上陈微博士 二",
        "author": "唐彦谦",
        "content": "青青泽中蒲，九夏气凄寒。\n翾翾翠碧羽，照影苍溪间。\n巢由薄天下，俗士荣一官。\n小大各有适，自全良独难。",
        "dynasty": "唐",
        "collection_info": null
    },
    {
        "title": "六[月]十三日上陈微博士 三",
        "author": "唐彦谦",
        "content": "穷居无公忧，私此长夏日。\n蚊蝇如俗子，正尔相妒嫉。\n麾驱非吾任，遁避亦无术。\n惟当俟其定，静坐万虑一。",
        "dynasty": "唐",
        "collection_info": null
    },
    {
        "title": "宿田家",
        "author": "唐彦谦",
        "content": "落日下遥峰，荒村倦行履。\n停车息茅店，安寝正鼾睡。\n忽闻扣门急，云是下乡隶。\n公文捧花柙，鹰隼驾声势。\n良民惧官府，听之肝胆碎。\n阿母出搪塞，老脚走颠踬。\n小心事延欵，□余粮復匮。\n东邻借种鸡，西舍觅芳醑。\n再饭不厌饱，一饮直呼醉。\n明朝怯见官，苦苦灯前跪。\n使我不成眠，为渠滴清泪。\n民膏日已瘠，民力日愈弊。\n空怀伊尹心，何补尧舜治。",
        "dynasty": "唐",
        "collection_info": null
    },
    {
        "title": "夏日访友",
        "author": "唐彦谦",
        "content": "[堤]树生昼凉，浓阴扑空翠。\n孤舟唤野渡，村疃入幽邃。\n高轩俯清流，一犬隔花吠。\n童子立门墙，问我向何处？\n主人闻故旧，出迎时倒屣。\n惊迓叙间阔，屈指越寒暑。\n殷勤为延欵，偶尔得良会。\n春盘擘紫虾，冰鲤斫银鲙。\n荷梗白玉香，荇菜青丝脆。\n腊酒击泥封，罗列总新味。\n移席临湖滨，对此有佳趣。\n流连送深杯，宾主共忘醉。\n清风岸乌纱，长揖谢君去。\n世事如浮云，东西渺烟水。",
        "dynasty": "唐",
        "collection_info": null
    },
    {
        "title": "游南明山",
        "author": "唐彦谦",
        "content": "久闻南明山，共慕南明寺。\n几度欲登临，日逐扰人事。\n于焉偶闲暇，鸣辔忽相聚。\n乘兴乐遨游，聊此托佳趣。\n涉水渡溪南，迢遥翠微裏。\n石磴千迭斜，峭壁半空起。\n白云锁峰腰，红叶暗溪嘴。\n长藤络虚岩，疎花映寒水。\n金银拱梵剎，丹青照廊宇。\n石梁卧秋溟，风铃作檐语。\n深洞结苔阴，岚气滴晴雨。\n羊肠转咫尺，鸟道转千里。\n屈曲到禅房，上人喜延竚。\n香分宿火熏，茶汲清泉煮。\n投闲息万机，三生有宿契。\n行厨出盘飧，担瓮倒芳醑。\n脱冠挂长松，白石籍凭倚。\n宦途劳营营，暂此涤尘虑。\n阄令促传觞，投壶更联句。\n兴来较胜负，醉后忘尔汝。\n忽闻吼蒲牢，落日下云屿。\n长啸出烟萝，扬鞭赋归去。",
        "dynasty": "唐",
        "collection_info": null
    },
    {
        "title": "索虾",
        "author": "唐彦谦",
        "content": "姑孰多紫虾，独有湖阳优。\n出产在四时，极美宜于秋。\n双箝鼓繁鬚，当顶抽长矛。\n鞠躬见汤王，封作朱衣侯。\n所以供盘餐，罗列同珍羞。\n蒜友日相亲，瓜朋时与俦。\n既名钓诗钓，又作钩诗钩。\n于时同相访，数日承欵留。\n厌饮多美味，独此心相投。\n别来岁云久，驰想空悠悠。\n衔杯动遐思，{拶扌=口}口涎空流。\n封缄託双鲤，于焉来远求。\n慷慨胡隐君，果肯分惠否。",
        "dynasty": "唐",
        "collection_info": null
    },
    {
        "title": "采桑女",
        "author": "唐彦谦",
        "content": "春风吹蚕细如蚁，桑芽纔努青鸦嘴。\n侵晨探采谁家女，手挽长条泪如雨。\n去岁初眠当此时，今岁春寒叶放迟。\n愁听门外催里胥，官家二月收新丝。",
        "dynasty": "唐",
        "collection_info": null
    },
    {
        "title": "送许户曹",
        "author": "唐彦谦",
        "content": "沙头小燕鸣春和，杨柳垂丝烟倒拖。\n将军楼船发浩歌，云樯高插天嵯峨。\n白虹走香倾翠壶，劝饮花前金叵罗。\n神鰲驾粟升天河，新承雨泽浮恩波。",
        "dynasty": "唐",
        "collection_info": null
    },
    {
        "title": "咏葡萄",
        "author": "唐彦谦",
        "content": "西园晚霁浮嫩凉，开尊漫摘葡萄尝。\n满架高撑紫络索，一枝斜亸金琅珰。\n天风飕飕叶栩栩，蝴蝶声干作晴雨。\n神蛟清夜蛰寒潭，万片湿云飞不起。\n石家美人金谷游，罗帏翠幕珊瑚钩。\n玉盘新荐入华屋，珠帐高悬夜不收。\n胜游记得当年景，清气逼人毛骨冷。\n笑呼明镜上遥天，醉倚银床弄秋影。",
        "dynasty": "唐",
        "collection_info": null
    },
    {
        "title": "蟹",
        "author": "唐彦谦",
        "content": "湖田十月清霜堕，晚稻初香蟹如虎。\n扳罾拖网取赛多，篾篓挑将水边货。\n纵横连爪一尺长，秀凝铁色含湖光。\n蟛蜞石蟹已曾食，使我一见惊非常。\n买之最厌黄髯老，偿价十钱尚嫌少。\n漫夸丰味过蝤蛑，尖脐犹胜团脐好。\n充盘煮熟堆琳琅，橙膏酱渫调堪嚐。\n一斗擘开红玉满，双螯{拶扌=口}出琼酥香。\n岸头沽得泥封酒，细嚼频斟弗停手。\n西风张翰苦思鲈，如斯丰味能知否。\n物之可爱尤可憎，尝闻取刺于青蝇。\n无肠公子固称美，弗使当道禁横行。",
        "dynasty": "唐",
        "collection_info": null
    },
    {
        "title": "叙别",
        "author": "唐彦谦",
        "content": "谯楼夜促莲花漏，树阴摇月蛟螭走。\n蟠拏对月吸深杯，月府清虚玉兔吼。\n翠盘擘脯臙脂香，碧碗敲冰分蔗浆。\n十载番思旧时事，好怀不似当年狂。\n夜合花香开小院，坐爱凉风吹醉面。\n酒中弹剑发清歌，白髮年来为愁变。",
        "dynasty": "唐",
        "collection_info": null
    },
    {
        "title": "绯桃",
        "author": "唐彦谦",
        "content": "短墙荒圃四无邻，烈火绯桃照地春。\n坐久好风休掩袂，夜来微雨已霑巾。\n敢同俗态期青眼，似有微词动绛唇。\n尽日更无乡井念，此时何必见秦人。",
        "dynasty": "唐",
        "collection_info": null
    },
    {
        "title": "小院",
        "author": "唐彦谦",
        "content": "小院无人夜，烟斜月转明。\n清宵易惆怅，不必有离情。",
        "dynasty": "唐",
        "collection_info": null
    },
    {
        "title": "春雪初霁杏花正芳月上夜吟",
        "author": "唐彦谦",
        "content": "霁景明如练，繁英杏正芳。\n姮娥应有语，悔共雪争光。",
        "dynasty": "唐",
        "collection_info": null
    },
    {
        "title": "文惠宫人",
        "author": "唐彦谦",
        "content": "认得前家令，宫人泪满裾。\n不知梁佐命，全是沈尚书。",
        "dynasty": "唐",
        "collection_info": null
    },
    {
        "title": "赠窦尊师",
        "author": "唐彦谦",
        "content": "我爱窦高士，弃官仍在家。\n为嫌句漏令，兼不要丹砂。",
        "dynasty": "唐",
        "collection_info": null
    },
    {
        "title": "穆天子传",
        "author": "唐彦谦",
        "content": "王母清歌玉管悲，瑶台应有再来期。\n穆王不得重相见，恐为无端哭盛姬。",
        "dynasty": "唐",
        "collection_info": null
    },
    {
        "title": "楚天",
        "author": "唐彦谦",
        "content": "楚天遥望每长嚬，宋玉襄王尽作尘。\n不会瑶姬朝与暮，更为云雨待何人。",
        "dynasty": "唐",
        "collection_info": null
    },
    {
        "title": "寄徐山人",
        "author": "唐彦谦",
        "content": "一室清羸鹤体孤，气和神莹爽冰壶。\n吴中高士虽求死，不那稽山有谢敷。",
        "dynasty": "唐",
        "collection_info": null
    },
    {
        "title": "题宗人故帖",
        "author": "唐彦谦",
        "content": "所忠无处访相如，风笈尘编迹尚余。\n惟有孝标情最厚，一编遗在茂陵书。",
        "dynasty": "唐",
        "collection_info": null
    },
    {
        "title": "垂柳",
        "author": "唐彦谦",
        "content": "绊惹春风别有情，世间谁敢鬬轻盈。\n楚王江畔无端种，饿损纤腰学不成。",
        "dynasty": "唐",
        "collection_info": null
    },
    {
        "title": "登兴元城观烽火",
        "author": "唐彦谦",
        "content": "汉川城上角三呼，扈跸防边列万夫。\n[褒]姒冢前烽火起，不知泉下破颜无。",
        "dynasty": "唐",
        "collection_info": null
    },
    {
        "title": "邓艾庙",
        "author": "唐彦谦",
        "content": "昭烈遗黎死尚羞，挥刀斫石恨谯周。\n如何千载留遗庙，血食巴山伴武侯。",
        "dynasty": "唐",
        "collection_info": null
    },
    {
        "title": "曲江春望",
        "author": "唐彦谦",
        "content": "杏艳桃光夺晚霞，乐游无庙有年华。\n汉朝冠盖皆陵墓，十里宜春汉苑花。",
        "dynasty": "唐",
        "collection_info": null
    },
    {
        "title": "汉殿",
        "author": "唐彦谦",
        "content": "鸟去云飞意不通，夜坛斜月转松风。\n君主寂虑无消息，却就闲人觅巨公。",
        "dynasty": "唐",
        "collection_info": null
    },
    {
        "title": "贺李昌时禁苑新命",
        "author": "唐彦谦",
        "content": "振鹭翔鸾集禁闱，玉堂珠树莹风仪。\n不知新到灵和殿，张绪何如柳一枝。",
        "dynasty": "唐",
        "collection_info": null
    },
    {
        "title": "牡丹",
        "author": "唐彦谦",
        "content": "颜色无因饶锦绣，馨香惟解掩兰荪。\n那堪更被烟蒙蔽，南国西施泣断魂。",
        "dynasty": "唐",
        "collection_info": null
    },
    {
        "title": "罗江驿",
        "author": "唐彦谦",
        "content": "数枝高柳带鸣鸦，一树山榴自落花。\n已是向来多泪眼，短亭回首在天涯。",
        "dynasty": "唐",
        "collection_info": null
    },
    {
        "title": "奏捷西蜀题沲江驿",
        "author": "唐彦谦",
        "content": "野客乘轺非所宜，况将儒懦报戎机。\n锦江不识临邛酒，且免相如渴病归。",
        "dynasty": "唐",
        "collection_info": null
    },
    {
        "title": "春早落英",
        "author": "唐彦谦",
        "content": "纷纷从此见花残，转觉长绳繫日难。\n楼上有愁春不浅，小桃风雪凭阑干。",
        "dynasty": "唐",
        "collection_info": null
    },
    {
        "title": "仲山",
        "author": "唐彦谦",
        "content": "千载遗踪寄薜萝，沛中乡里旧山河。\n长陵亦是闲丘陇，异日谁知与仲多。",
        "dynasty": "唐",
        "collection_info": null
    },
    {
        "title": "汉嗣",
        "author": "唐彦谦",
        "content": "汉嗣安危繫数君，高皇决意势难分。\n张良口辨周昌吃，同建储宫第一勋。",
        "dynasty": "唐",
        "collection_info": null
    },
    {
        "title": "四老庙",
        "author": "唐彦谦",
        "content": "四汉储宫定不倾，可能园绮胜良平。\n举朝公将无全策，借请闲人羽翼成。",
        "dynasty": "唐",
        "collection_info": null
    },
    {
        "title": "南梁戏题汉高庙",
        "author": "唐彦谦",
        "content": "数载从军似武夫，今随戎捷气偏粗。\n汉皇若问何为者，免道高阳旧酒徒。",
        "dynasty": "唐",
        "collection_info": null
    },
    {
        "title": "洛神",
        "author": "唐彦谦",
        "content": "人世仙家本自殊，何须相见向中途。\n惊鸿瞥过游龙去，漫恼陈王一事无。",
        "dynasty": "唐",
        "collection_info": null
    },
    {
        "title": "初秋到慈州冬首换绛牧",
        "author": "唐彦谦",
        "content": "秋杪方攀玉树枝，隔年无计待春晖。\n自嫌暂作仙城守，不逐莺来共燕飞。",
        "dynasty": "唐",
        "collection_info": null
    },
    {
        "title": "重经冯家旧里",
        "author": "唐彦谦",
        "content": "冯家旧宅闭柴关，修竹犹存潏水湾。\n应繫星辰天上去，不留英骨葬人间。",
        "dynasty": "唐",
        "collection_info": null
    },
    {
        "title": "克復后登安国寺阁",
        "author": "唐彦谦",
        "content": "千门万户鞠蒿藜，断烬遗垣一望迷。\n惆怅建章鸳瓦尽，夜来空见玉绳低。",
        "dynasty": "唐",
        "collection_info": null
    },
    {
        "title": "题虔僧室",
        "author": "唐彦谦",
        "content": "何缘春恨贮离忧，欲入空门万事休。\n水月定中何所谓，也嚬眉黛托腮愁。",
        "dynasty": "唐",
        "collection_info": null
    },
    {
        "title": "见炀帝宝帐",
        "author": "唐彦谦",
        "content": "汉文穷相作前王，悭惜明珠不斗量。\n翡翠鲛鮹何所直，千裨万接上书囊。",
        "dynasty": "唐",
        "collection_info": null
    },
    {
        "title": "楼上偶题",
        "author": "唐彦谦",
        "content": "尘土无因狎隐沦，青山一望每伤神。\n可能前岭空乔木，应有怀才抱器人。",
        "dynasty": "唐",
        "collection_info": null
    },
    {
        "title": "亲仁里闻猨",
        "author": "唐彦谦",
        "content": "朱雀街东半夜惊，楚魂湘梦两徒清。\n五更撩乱趋朝火，满口尘埃亦数声。",
        "dynasty": "唐",
        "collection_info": null
    },
    {
        "title": "闻李渎司勋下世",
        "author": "唐彦谦",
        "content": "异乡丹旐已飘扬，一顾深知实未亡。\n任被褚裒泉下笑，重将北面哭真长。",
        "dynasty": "唐",
        "collection_info": null
    },
    {
        "title": "试夜题省廊桂",
        "author": "唐彦谦",
        "content": "麻衣穿穴两京尘，十见东堂绿桂春。\n今日竞飞杨叶箭，魏舒休作画筹人。",
        "dynasty": "唐",
        "collection_info": null
    },
    {
        "title": "竹风",
        "author": "唐彦谦",
        "content": "竹映风窗数阵斜，旅人愁坐思无涯。\n夜来留得江湖梦，全为干声似荻花。",
        "dynasty": "唐",
        "collection_info": null
    },
    {
        "title": "长溪秋望",
        "author": "唐彦谦",
        "content": "柳短莎长溪水流，雨微烟暝立溪头。\n寒鸦闪闪前山去，杜曲黄昏独自愁。",
        "dynasty": "唐",
        "collection_info": null
    },
    {
        "title": "严子陵",
        "author": "唐彦谦",
        "content": "严陵情性是真狂，抵触三公傲帝王。\n不怕旧交嗔僭越，唤他侯霸作君房。",
        "dynasty": "唐",
        "collection_info": null
    },
    {
        "title": "北齐",
        "author": "唐彦谦",
        "content": "草草招提强据鞍，周师乘胜莫回看。\n背城肯战知虚实，争奈人前忍笑难。",
        "dynasty": "唐",
        "collection_info": null
    },
    {
        "title": "楚世家",
        "author": "唐彦谦",
        "content": "偏信由来惑是非，一言邪佞脱危机。\n张仪重入怀王手，驷马安车却放归。",
        "dynasty": "唐",
        "collection_info": null
    },
    {
        "title": "骊山道中",
        "author": "唐彦谦",
        "content": "月殿真妃下綵烟，渔阳追虏及汤泉。\n君王指点新丰树，几不亲留七宝鞭。",
        "dynasty": "唐",
        "collection_info": null
    },
    {
        "title": "韦曲",
        "author": "唐彦谦",
        "content": "欲写愁肠愧不才，多情练漉已低摧。\n穷郊二月初离别，独傍寒村嗅野梅。",
        "dynasty": "唐",
        "collection_info": null
    },
    {
        "title": "黄子陂荷花",
        "author": "唐彦谦",
        "content": "十顷狂风撼曲尘，缘堤照水露红新。\n世间花气皆愁绝，恰是莲香更恼人。",
        "dynasty": "唐",
        "collection_info": null
    },
    {
        "title": "野行",
        "author": "唐彦谦",
        "content": "蝶恋晚花终不去，鸥逢春水固难飞。\n野人心地都无着，伴蝶随鸥亦不归。",
        "dynasty": "唐",
        "collection_info": null
    },
    {
        "title": "兴元沈氏庄",
        "author": "唐彦谦",
        "content": "清浅萦纡一水间，竹冈藤树小跻攀。\n露沾荒草行人过，月上高林宿鸟还。\n江遶武侯筹笔地，雨昏张载勒铭山。\n异乡一笑因酣醉，忘却愁来鬓髮斑。",
        "dynasty": "唐",
        "collection_info": null
    },
    {
        "title": "乱后经表兄琼华观旧居",
        "author": "唐彦谦",
        "content": "一去仙居似转蓬，再经花谢倚春丛。\n醉中篇什金声在，别后音书锦字空。\n长忆映碑逢若士，未曾携杖逐壶公。\n东风狼籍苔侵径，蕙草香销杏带红。",
        "dynasty": "唐",
        "collection_info": null
    },
    {
        "title": "秋霁夜吟寄友人",
        "author": "唐彦谦",
        "content": "槐柳萧疎溽暑收，金商频伏火西流。\n尘衣岁晚缘身贱，雨簟更深满背秋。\n前事悲凉何足道，远书慵懒未能修。\n惟思待月高梧下，更就东床访惠休。",
        "dynasty": "唐",
        "collection_info": null
    },
    {
        "title": "贺李昌时禁苑新命",
        "author": "唐彦谦",
        "content": "玉简金文直上清，禁垣丹地闭严扃。\n黄扉议政参元化，紫殿称觞拂寿星。\n万户千门迷步武，非烟非雾隔仪形。\n尘中旧侣无音信，知道辽东鹤姓丁。",
        "dynasty": "唐",
        "collection_info": null
    },
    {
        "title": "寄蒋二十四",
        "author": "唐彦谦",
        "content": "鸟啭蜂飞日渐长，旅人情味悔思量。\n禅门澹薄无心地，世事生疎欲面墙。\n二月云烟迷柳色，九衢风土带花香。\n大知高士禁愁寂，试倚阑干莫断肠。",
        "dynasty": "唐",
        "collection_info": null
    },
    {
        "title": "寄怀",
        "author": "唐彦谦",
        "content": "有客伤春復怨离，夕阳亭畔草青时。\n泪从红蜡无由制，肠比朱弦恐更危。\n梅向好风惟是笑，柳因微雨不胜垂。\n双溪未去饶归梦，夜夜孤眠枕独欹。",
        "dynasty": "唐",
        "collection_info": null
    },
    {
        "title": "送樊管司业归朝",
        "author": "唐彦谦",
        "content": "近者苏司业，文雄道最光。\n夫君居太学，妙誉继中行。\n汲郡陵初发，汾阴箧久亡。\n寂寥方倚席，容易忽升堂。\n去日应悬榻，来时定裂裳。\n惬心频拾芥，应手屡穿杨。\n辩急如无敌，飞腾固自强。\n论心期舌在，问事畏头长。\n驷马终题柱，诸生悉面墙。\n啖螯讥尔雅，卖饼诉公羊。\n未见泥函谷，俄惊火建章。\n烟尘昏象魏，行在隔巴梁。\n红粟填郿坞，青袍过寿阳。\n翦茅行殿湿，伐栢旧陵香。\n黉室青衿尽，渠门火斾扬。\n云飞同去国，星散各殊方。\n贱子悲穷辙，当年亦擅场。\n齑辛寻幼妇，醴酒忆先生。\n圣域探姬孔，皇风乐禹汤。\n畏诛轻李喜，言命小臧仓。\n折树休盘槊，沈钩且钓璜。\n鸿都问词客，他日莫相忘。",
        "dynasty": "唐",
        "collection_info": null
    },
    {
        "title": "奉使岐下闻唐弘夫行军为贼所擒伤而有作",
        "author": "唐彦谦",
        "content": "报国捐躯实壮夫，楚囚垂欲復神都。\n云台画像皆何者，青史书名或不孤。\n散卒半随袁校尉，寡妻休问辟司徒。\n闻君败绩无归计，气激星辰坐向隅。",
        "dynasty": "唐",
        "collection_info": null
    },
    {
        "title": "咸通中始闻禇河南归葬阳翟是岁上平徐方大肆庆赏又诏八品锡其裔孙追叙风概因成二十韵",
        "author": "唐彦谦",
        "content": "册府藏余烈，皇纲正本朝。\n不听还笏谏，几覆缀旒祧。\n咫尺言终直，怆惶道已消。\n泪心传位日，挥涕授遗朝。\n飞燕潜来赵，黄龙岂见谯。\n既迷秦帝鹿，难问贾生鵰。\n穆卜缄縢秘，金根辙迹遥。\n北军那夺印，东海漫难桥。\n罗织黄门讼，笙簧白骨销。\n炎方无信息，丹旐竟沦漂。\n邂逅江鱼食，凄凉楚客招。\n文忠徒谥议，子卯但箫韶。\n未见公侯復，寻伤嗣续凋。\n流年随水逝，高谊薄层霄。\n柱石林公远，缣缃故国饶。\n奇踪天骥活，遗轴锦鸾翘。\n近者淮夷戮，前年归马调。\n始闻移北葬，兼议荫山苗。\n圣泽覃将溥，贞魂喜定飘。\n异时穷巷客，怀古漫成谣。",
        "dynasty": "唐",
        "collection_info": null
    },
    {
        "title": "岐王宅",
        "author": "唐彦谦",
        "content": "朱邸平台隔禁闱，贵游陈迹尚依稀。\n云低雍畤祈年去，雨细长杨纵猎归。\n申白宾朋传道义，应刘文彩寄音徽。\n承平旧物惟君尽，犹写雕鞍伴六飞。",
        "dynasty": "唐",
        "collection_info": null
    },
    {
        "title": "东韦曲野思",
        "author": "唐彦谦",
        "content": "淡雾轻云匝四垂，绿塘秋望独颦眉。\n野莲随水无人见，寒鹭窥鱼共影知。\n九陌要津劳目击，五湖闲梦诱心期。\n孤灯夜夜愁欹枕，一觉沧洲似昔时。",
        "dynasty": "唐",
        "collection_info": null
    },
    {
        "title": "上巳",
        "author": "唐彦谦",
        "content": "上巳接寒食，莺花寥落晨。\n微微泼火雨，草草踏青人。\n凉似三秋景，清无九陌尘。\n与余同病者，对此合伤神。",
        "dynasty": "唐",
        "collection_info": null
    },
    {
        "title": "移莎",
        "author": "唐彦谦",
        "content": "移从杜城曲，置在小斋东。\n正是高秋裏，仍兼细雨中。\n结根方迸竹，疎荫託高桐。\n苒苒齐芳草，飘飘笑断蓬。\n片时留静者，一夜响鸣蛩。\n野露通宵滴，溪烟尽日蒙。\n试才卑庾薤，求味笑周菘。\n只此霜栽好，他时赠伯翁。",
        "dynasty": "唐",
        "collection_info": null
    },
    {
        "title": "西明寺威公盆池新稻",
        "author": "唐彦谦",
        "content": "为笑江南种稻时，露蝉鸣后雨霏霏。\n莲盆积润分畦小，藻井垂阴擢秀稀。\n得地又生金象界，结根仍对水田衣。\n支公尚有三吴思，更使幽人忆钓矶。",
        "dynasty": "唐",
        "collection_info": null
    },
    {
        "title": "红叶",
        "author": "唐彦谦",
        "content": "无处不飘扬，高楼临道旁。\n素娥前夕月，青女夜来霜。\n宿雨随时润，秋晴着物光。\n幽怀长若此，病眼更相妨。\n蜀纸裁深色，燕脂落靓粧。\n低丛侵小阁，倒影入迴塘。\n谢朓留霞绮，甘宁弃锦张。\n何人休远道，是处有斜阳。\n薜荔垂书幌，梧桐坠井床。\n晚风生旅馆，寒籁近僧房。\n桂绿明淮甸，枫丹照楚乡。\n鴈疎临鄠杜，蝉急傍潇湘。\n树异桓宣武，园非顾辟疆。\n茂陵愁卧客，不自保危肠。",
        "dynasty": "唐",
        "collection_info": null
    },
    {
        "title": "鸂鶒",
        "author": "唐彦谦",
        "content": "一宿南塘烟雨时，好风摇动绿波微。\n惊离晓岸衝花去，暖下春汀照影飞。\n华屋捻弦弹鼓舞，绮窗含笔澹毛衣。\n画屏见后长迴首，争得雕笼莫放归。",
        "dynasty": "唐",
        "collection_info": null
    },
    {
        "title": "萤",
        "author": "唐彦谦",
        "content": "日下芜城莽苍中，湿萤撩乱起衰丛。\n寒烟陈后长门闭，夜雨隋家旧苑空。\n星散欲陵前槛月，影低如试北窗风。\n羇人此夕方愁绪，心似寒灰首似蓬。",
        "dynasty": "唐",
        "collection_info": null
    },
    {
        "title": "夜蝉",
        "author": "唐彦谦",
        "content": "翠竹高梧夹后溪，劲风危露雨凄凄。\n那知北牖残灯暗，又送西楼片月低。\n清夜更长应未已，远烟寻断莫频嘶。\n羇人此夕如三岁，不整寒衾待曙鸡。",
        "dynasty": "唐",
        "collection_info": null
    },
    {
        "title": "七夕",
        "author": "唐彦谦",
        "content": "露白风清夜向晨，小星垂佩月埋轮。\n绛河浪浅休相隔，沧海波深尚作尘。\n天外凤皇何寂寞，世间乌鹊漫辛勤。\n倚阑殿北斜楼上，多少通宵不寐人。",
        "dynasty": "唐",
        "collection_info": null
    },
    {
        "title": "中秋夜玩月",
        "author": "唐彦谦",
        "content": "一夜高楼万景奇，碧天无际水无涯。\n只留皎月当层汉，并送浮云出四维。\n雾静不容玄豹隐，冰生惟恐夏虫疑。\n坐来离思忧将晓，争得嫦娥仔细知。",
        "dynasty": "唐",
        "collection_info": null
    },
    {
        "title": "八月十六日夜月",
        "author": "唐彦谦",
        "content": "断肠佳赏固难期，昨夜销魂更不疑。\n丹桂影空蟾有露，绿槐阴在鹊无枝。\n赖将吟咏聊惆怅，早是疎顽耐别离。\n堪恨贾生曾恸哭，不缘清景为忧时。",
        "dynasty": "唐",
        "collection_info": null
    },
    {
        "title": "送韦向之睦州谒使君",
        "author": "唐彦谦",
        "content": "才子南游多远情，闲舟荡漾任春行。\n新安江上长如此，何似新安太守清。",
        "dynasty": "唐",
        "collection_info": null
    },
    {
        "title": "春残",
        "author": "唐彦谦",
        "content": "景为春时短，愁随别夜长。\n暂碁宁号隐，轻醉不成乡。\n风雨曾通夕，莓苔有众芳。\n落花如便去，楼上即河梁。",
        "dynasty": "唐",
        "collection_info": null
    },
    {
        "title": "玫瑰",
        "author": "唐彦谦",
        "content": "麝炷腾清燎，鲛纱覆绿蒙。\n宫妆临晓日，锦段落东风。\n无力春烟裏，多愁暮雨中。\n不知何事意，深浅两般红。",
        "dynasty": "唐",
        "collection_info": null
    },
    {
        "title": "牡丹",
        "author": "唐彦谦",
        "content": "真宰多情巧思新，固将能事送残春。\n为云为雨徒虚语，倾国倾城不在人。\n开日绮霞应失色，落时青帝合伤神。\n嫦娥婺女曾相送，留下鵶黄作蘂尘。",
        "dynasty": "唐",
        "collection_info": null
    },
    {
        "title": "秋晚高楼",
        "author": "唐彦谦",
        "content": "松拂疎窗竹映阑，素琴幽怨不成弹。\n清宵霁极云离岫，紫禁风高露满盘。\n晚蝶飘零惊宿雨，暮鸦凌乱报秋寒。\n高楼瞪目归鸿远，如信嵇康欲画难。",
        "dynasty": "唐",
        "collection_info": null
    },
    {
        "title": "离鸾",
        "author": "唐彦谦",
        "content": "闻道离鸾思故乡，也知情愿嫁王昌。\n尘埃一别杨朱路，风月三年宋玉墙。\n下疾不成双点泪，断多难到九迴肠。\n庭前佳树名栀子，试结同心寄谢娘。",
        "dynasty": "唐",
        "collection_info": null
    },
    {
        "title": "柳",
        "author": "唐彦谦",
        "content": "春思春愁一万枝，远村遥岸寄相思。\n西园有雨和苔长，南内无人拂槛垂。\n游客寂寥缄远恨，暮莺啼呌惜芳时。\n晚来飞絮如霜鬓，恐为多情管别离。",
        "dynasty": "唐",
        "collection_info": null
    },
    {
        "title": "春阴",
        "author": "唐彦谦",
        "content": "一寸迴肠百虑侵，旅愁危涕两争禁。\n天涯已有销魂别，楼上宁无拥鼻吟。\n感事不关河裏笛，伤心应倍雍门琴。\n春云更觉愁于我，闲盖低村作暝阴。",
        "dynasty": "唐",
        "collection_info": null
    },
    {
        "title": "春深独行马上有作",
        "author": "唐彦谦",
        "content": "日烈风高野草香，百花狼籍柳披猖。\n连天瑞霭千门远，夹道新阴九陌长。\n众饮不欢逃席酒，独行无味放游缰。\n年来与问闲游者，若箇伤春向路旁。",
        "dynasty": "唐",
        "collection_info": null
    },
    {
        "title": "春雨",
        "author": "唐彦谦",
        "content": "绮陌夜来雨，春楼寒望迷。\n远客迎燕戏，乱响隔莺啼。\n有恨开兰室，无言对李蹊。\n花欹浑拂槛，柳重欲垂堤。\n灯檠昏鱼目，熏炉咽麝脐。\n别轻天北鹤，梦怯汝南鸡。\n入户侵罗幌，捎檐润绣题。\n新丰树已失，长信草初齐。\n乱蝶寒犹舞，惊乌暝不栖。\n庾郎盘马地，却怕有春泥。",
        "dynasty": "唐",
        "collection_info": null
    },
    {
        "title": "汉代",
        "author": "唐彦谦",
        "content": "汉代金为屋，吴宫绮作寮。\n艳词传静婉，新曲定妖娆。\n箭响犹残梦，籤声报早朝。\n鲜明临晓日，迴转度春宵。\n半袖笼清镜，前丝压翠翘。\n静多如有待，闲极似无憀。\n梓泽花犹满，灵和柳未凋。\n障昏巫峡雨，屏掩浙江潮。\n未信潘名岳，应疑史姓萧。\n漏因歌暂断，灯为雨频挑。\n饮酒阑三雅，投壶赛百娇。\n钿蝉新翅重，金鸭旧香焦。\n水净疑澄练，霞孤欲建标。\n别随秦柱促，愁为蜀弦么。\n玄[晏]难瘳痹，临邛但发痟。\n联诗征弱絮，思友咏甘蕉。\n王氏怜诸谢，周郎定小乔。\n黼帏翘綵雉，波扇画文鳐。\n荇密妨垂钓，荷欹欲度桥。\n不因衣带水，谁觉路迢迢。",
        "dynasty": "唐",
        "collection_info": null
    },
    {
        "title": "牡丹",
        "author": "唐彦谦",
        "content": "青帝于君事分偏，秾堆浮艳倚朱门。\n虽然占得笙歌地，将甚酬他雨露恩。",
        "dynasty": "唐",
        "collection_info": null
    },
    {
        "title": "湘妃庙",
        "author": "唐彦谦",
        "content": "刘表荒碑断水滨，庙前幽草闭残春。\n已将愁泪留斑竹，又感悲风入白苹。\n八族未来谁北拱，四凶犹在莫南巡。\n九峰相似堪疑处，望见苍梧不见人。",
        "dynasty": "唐",
        "collection_info": null
    },
    {
        "title": "句",
        "author": "唐彦谦",
        "content": "独来成怅望，不去泥栏干。",
        "dynasty": "唐",
        "collection_info": null
    },
    {
        "title": "题甘露寺",
        "author": "周朴",
        "content": "层阁迭危壁，瑞因千古名。\n几连扬子路，独倚润州城。\n云近衔江色，鵰高背磬声。\n僧居上方久，端坐见营营。",
        "dynasty": "唐",
        "collection_info": null
    },
    {
        "title": "题玄公院",
        "author": "周朴",
        "content": "院深尘自外，如佛值玄公。\n常迹或非次，志门因得中。\n衣巾离暑气，床榻向凉风。\n是事不逾分，秪应明德同。",
        "dynasty": "唐",
        "collection_info": null
    },
    {
        "title": "福州东禅寺",
        "author": "周朴",
        "content": "瓯闽在郊外，师院号东禅。\n物得居来正，人经论后贤。\n瓟槽柳塞马，盖地月支綖。\n鹳鹊尚巢顶，谁堪举世传。",
        "dynasty": "唐",
        "collection_info": null
    },
    {
        "title": "赠大沩和尚",
        "author": "周朴",
        "content": "大沩清復深，万象影沈沈。\n有客衣多毳，空门偈胜金。\n王侯皆作礼，陆子只来吟。\n我问师心处，师言无处心。",
        "dynasty": "唐",
        "collection_info": null
    },
    {
        "title": "秋夜不寐寄崔温进士",
        "author": "周朴",
        "content": "愁多难得寐，展转读书床。\n不是旅人病，岂知秋夜长。\n归乡凭远梦，无梦更思乡。\n枕上移窗月，分明是泪光。",
        "dynasty": "唐",
        "collection_info": null
    },
    {
        "title": "春中途中寄南巴崔使君",
        "author": "周朴",
        "content": "旅人游汲汲，春气又融融。\n农事蛙声裏，归程草色中。\n独惭出谷雨，未变暖天风。\n子玉和予去，应怜恨不穷。",
        "dynasty": "唐",
        "collection_info": null
    },
    {
        "title": "寄处士方干",
        "author": "周朴",
        "content": "桐庐江水闲，终日对柴关。\n因想别离处，不知多少山。\n钓舟春岸泊，庭树晓莺还。\n莫便求栖隐，桂枝堪恨颜。",
        "dynasty": "唐",
        "collection_info": null
    },
    {
        "title": "寄塞北张符",
        "author": "周朴",
        "content": "陇树塞风吹，辽城角几枝。\n霜凝无暂歇，君貌莫应衰。\n万里平沙际，一行边鴈移。\n那堪朔烟起，家信正相离。",
        "dynasty": "唐",
        "collection_info": null
    },
    {
        "title": "次梧州却寄永州使君",
        "author": "周朴",
        "content": "随风身不定，今夜在苍梧。\n客泪有时有，猨声无处无。\n潮添瘴海阔，烟拂粤山孤。\n却忆零陵住，吟诗半玉壶。",
        "dynasty": "唐",
        "collection_info": null
    },
    {
        "title": "赠念经僧",
        "author": "周朴",
        "content": "庵前古折碑，夜静念经时。\n月皎海霞散，露浓山草垂。\n鬼闻抛故冢，禽听离寒枝。\n想得天花坠，馨香拂白眉。",
        "dynasty": "唐",
        "collection_info": null
    },
    {
        "title": "董岭水",
        "author": "周朴",
        "content": "湖州安吉县，门与白云齐。\n禹力不到处，河声流向西。\n去衙山色远，近水月光低。\n中有高人在，沙中曳杖藜。",
        "dynasty": "唐",
        "collection_info": null
    },
    {
        "title": "早春",
        "author": "周朴",
        "content": "良夜岁应足，严风为变春。\n遍回寒作暖，通改旧成新。\n秀树因馨雨，融冰雨泛苹。\n韶光不偏党，积渐煦疲民。",
        "dynasty": "唐",
        "collection_info": null
    },
    {
        "title": "秋深",
        "author": "周朴",
        "content": "柳色尚沈沈，风吹秋更深。\n山河空远道，乡国自鸣砧。\n巷有千家月，人无万里心。\n长城哭崩后，寂绝至如今。",
        "dynasty": "唐",
        "collection_info": null
    },
    {
        "title": "赠双峰山和尚",
        "author": "周朴",
        "content": "峩峩双髻山，瀑布泻云间。\n尘世自疑水，禅门长去关。\n茯神松不异，藏宝石俱闲。\n向此师清业，如何方可攀。",
        "dynasty": "唐",
        "collection_info": null
    },
    {
        "title": "赠无了禅师",
        "author": "周朴",
        "content": "不学世所惜，是何无了公。\n灵匡虚院外，虎迹乱山中。\n昼夜必连去，古今争敢同。\n禅情岂堪问，问答更无穷。",
        "dynasty": "唐",
        "collection_info": null
    },
    {
        "title": "王霸坛",
        "author": "周朴",
        "content": "王君上升处，信首古居前。\n皂树即须朽，白龟应亦全。\n云间犹一日，尘裏已千年。\n碧色坛如黛，时人谁可仙。",
        "dynasty": "唐",
        "collection_info": null
    },
    {
        "title": "送梁道士",
        "author": "周朴",
        "content": "旧居桐栢观，归去爱安闲。\n倒树造新屋，化人修古坛。\n晚花霜后落，山雨夜深寒。\n应有同溪客，相寻学炼丹。",
        "dynasty": "唐",
        "collection_info": null
    },
    {
        "title": "边思",
        "author": "周朴",
        "content": "年高来远戍，白首罢干戎。\n夜色蓟门火，秋声边塞风。\n碛浮悲老马，月满引新弓。\n百战阴山去，唯添上将雄。",
        "dynasty": "唐",
        "collection_info": null
    },
    {
        "title": "哭陈庾",
        "author": "周朴",
        "content": "繫马向山立，一桮聊奠君。\n野烟孤客路，寒草故人坟。\n琴韵归流水，诗情寄白云。\n日斜休哭后，松韵不堪闻。",
        "dynasty": "唐",
        "collection_info": null
    },
    {
        "title": "宿玉泉寺",
        "author": "周朴",
        "content": "野寺度残夏，空房欲暮时。\n夜听猨不睡，秋思客先知。\n竹迥烟生薄，山高月上迟。\n又登尘路去，难与老僧期。",
        "dynasty": "唐",
        "collection_info": null
    },
    {
        "title": "题赤城中岩寺",
        "author": "周朴",
        "content": "浮世师休话，晋时灯照岩。\n禽飞穿静户，藤结入高杉。\n存没诗千首，废兴经数函。\n谁知将俗耳，来此避嚣谗。",
        "dynasty": "唐",
        "collection_info": null
    },
    {
        "title": "塞上行",
        "author": "周朴",
        "content": "秦筑长城在，连云碛气侵。\n风吹边草急，角绝塞鸿沈。\n世世征人往，年年战骨深。\n辽天望乡者，迴首尽霑襟。",
        "dynasty": "唐",
        "collection_info": null
    },
    {
        "title": "玉泉寺",
        "author": "周朴",
        "content": "寺还名玉泉，澄水亦遭贤。\n物尚犹如此，人争合偶然。\n溪流云断外，山峻鸟飞还。\n初日长廊下，高僧正坐禅。",
        "dynasty": "唐",
        "collection_info": null
    },
    {
        "title": "春宫怨",
        "author": "周朴",
        "content": "早被婵娟误，欲妆临镜慵。\n承恩不在貌，教妾若为容。\n风暖鸟声碎，日高花影重。\n年年越溪女，相忆采芙蓉。",
        "dynasty": "唐",
        "collection_info": null
    },
    {
        "title": "宿刘温书斋",
        "author": "周朴",
        "content": "不掩盈窗日，天然格调高。\n凉风移蟋蟀，落叶在离骚。\n迴笔挑灯烬，悬图见海潮。\n因论三国志，空载几英豪。",
        "dynasty": "唐",
        "collection_info": null
    },
    {
        "title": "登福州南涧寺",
        "author": "周朴",
        "content": "万里重山遶福州，南横一道见溪流。\n天边飞鸟东西没，尘裏行人早晚休。\n晓日青山当大海，连云古堑对高楼。\n那堪望断他乡目，只此萧条自白头。",
        "dynasty": "唐",
        "collection_info": null
    },
    {
        "title": "望中怀古",
        "author": "周朴",
        "content": "齐心楼上望浮云，万古千秋空姓名。\n尧水永销天际去，姬风一变世间平。\n高踪尽共烟霞在，大道长将日月明。\n从此安然寰海内，后来无復谩相倾。",
        "dynasty": "唐",
        "collection_info": null
    },
    {
        "title": "昇山寺",
        "author": "周朴",
        "content": "昇山自古道飞来，此是神功不可猜。\n气色虽然离禹穴，峰峦犹自接天台。\n岩边折树泉衝落，顶上浮云日照开。\n南望闽城尘世界，千秋万古卷尘埃。",
        "dynasty": "唐",
        "collection_info": null
    },
    {
        "title": "哭李端",
        "author": "周朴",
        "content": "三年翦拂感知音，哭向青山永夜心。\n竹在晓烟孤凤去，剑荒秋水一龙沈。\n新坟日落松声小，旧色春残草色深。\n不及此时亲执绋，石门遥想泪霑襟。",
        "dynasty": "唐",
        "collection_info": null
    },
    {
        "title": "福州神光寺塔",
        "author": "周朴",
        "content": "良匠用材为塔了，神光寺更得高名。\n风云会处千寻出，日月中时八面明。\n海水旋流倭国野，天文方戴福州城。\n相轮顶上望浮世，尘裏人心应总平。",
        "dynasty": "唐",
        "collection_info": null
    },
    {
        "title": "福州开元寺塔",
        "author": "周朴",
        "content": "开元寺裏七重塔，遥对方山影拟齐。\n杂俗人看离世界，孤高僧上觉天低。\n唯堪片片紫霞映，不与蒙蒙白雾迷。\n心若无私罗汉在，参差免向日虹西。",
        "dynasty": "唐",
        "collection_info": null
    },
    {
        "title": "春日秦国怀古",
        "author": "周朴",
        "content": "荒郊一望欲消魂，泾水萦纡傍远村。\n牛马放多春草尽，原田耕破古碑存。\n云和积雪苍山晚，烟伴残阳绿树昏。\n数里黄沙行客路，不堪回首思秦原。",
        "dynasty": "唐",
        "collection_info": null
    },
    {
        "title": "春日游北园寄韩侍郎",
        "author": "周朴",
        "content": "灼灼春园晚色分，露珠千点映寒云。\n多情舞蝶穿花去，解语流莺隔水闻。\n冷酒桮中宜泛滟，暖风林下自氛氲。\n仙桃不肯全开拆，应借余芳待使君。",
        "dynasty": "唐",
        "collection_info": null
    },
    {
        "title": "喜贺拔先辈衡阳除正字",
        "author": "周朴",
        "content": "黄纸晴空坠一缄，圣朝恩泽洗冤谗。\n李膺门客为闲客，梅福官衔改旧衔。\n名自石渠书典籍，香从芸阁着衣衫。\n寰中不用忧天旱，霖雨看看属傅岩。",
        "dynasty": "唐",
        "collection_info": null
    },
    {
        "title": "客州赁居寄萧郎中",
        "author": "周朴",
        "content": "松店茅轩向水开，东头舍赁一裴徊。\n窗吟苦为秋江静，枕梦惊因晓角催。\n邻舍见愁赊酒与，主人知去索钱来。\n眼看白笔为霖雨，肯使红鳞便曝腮。",
        "dynasty": "唐",
        "collection_info": null
    },
    {
        "title": "赠李裕先辈",
        "author": "周朴",
        "content": "晓擎弓箭入初场，一发曾穿百步杨。\n仙籍旧题前进士，圣朝新奏校书郎。\n马疑金马门前马，香认芸香阁上香。\n闲伴李膺红烛下，慢吟丝竹浅飞觞。",
        "dynasty": "唐",
        "collection_info": null
    },
    {
        "title": "桐栢观",
        "author": "周朴",
        "content": "东南一境清心目，有此千峰插翠微。\n人在下方衝月上，鹤从高处破烟飞。\n岩深水落寒侵骨，门静花开色照衣。\n欲识蓬莱今便是，更于何处学忘机。",
        "dynasty": "唐",
        "collection_info": null
    },
    {
        "title": "塞上",
        "author": "周朴",
        "content": "受降城必破，回落陇头移。\n蕃道北海北，谋生今始知。",
        "dynasty": "唐",
        "collection_info": null
    },
    {
        "title": "塞上曲",
        "author": "周朴",
        "content": "一阵风来一阵砂，有人行处没人家。\n黄河九曲冰先合，紫塞三春不见花。",
        "dynasty": "唐",
        "collection_info": null
    },
    {
        "title": "塞下曲",
        "author": "周朴",
        "content": "石国胡儿向碛东，爱吹横笛引秋风。\n夜来云雨皆飞尽，月照平沙万里空。",
        "dynasty": "唐",
        "collection_info": null
    },
    {
        "title": "咏猨",
        "author": "周朴",
        "content": "生在巫山更向西，不知何事到巴溪。\n中宵为忆秋云伴，遥隔朱门向月啼。",
        "dynasty": "唐",
        "collection_info": null
    },
    {
        "title": "桃花",
        "author": "周朴",
        "content": "桃花春色暖先开，明媚谁人不看来。\n可惜狂风吹落后，殷红片片点莓苔。",
        "dynasty": "唐",
        "collection_info": null
    },
    {
        "title": "薛老峰",
        "author": "周朴",
        "content": "薛老峰头三箇字，须知此与石齐生。\n直叫截断苍苔色，浮世人侪眼始明。",
        "dynasty": "唐",
        "collection_info": null
    },
    {
        "title": "弔李羣玉",
        "author": "周朴",
        "content": "羣玉诗名冠李唐，投诗换得校书郎。\n吟魂醉魄知何处，空有幽兰隔岸香。",
        "dynasty": "唐",
        "collection_info": null
    },
    {
        "title": "无等巌",
        "author": "周朴",
        "content": "建造上方藤影裏，高僧往往似天台。\n不知名树檐前长，曾问道人岩下来。",
        "dynasty": "唐",
        "collection_info": null
    },
    {
        "title": "句",
        "author": "周朴",
        "content": "古陵寒雨集，高鸟夕阳明。\n高情千里外，长啸一声初。\n月离山一丈，风吹花数苞。\n晓来山鸟闹，雨过杏花稀。\n曲渚回湾锁钓舟，平潮晚影沈清底。\n远岳危栏等翠尖。\n白日纔离沧海底，清光先照户窗前。\n连云天堑有山色，极目海门无鴈行。\n可怜黄雀衔将去，从此庄周梦不成。\n禅是大沩诗是朴，大唐天子只三人。",
        "dynasty": "唐",
        "collection_info": null
    },
    {
        "title": "感兴",
        "author": "郑谷",
        "content": "禾黍不阳艳，竞栽桃李春。\n翻令力耕者，半作卖花人。",
        "dynasty": "唐",
        "collection_info": null
    },
    {
        "title": "望湘亭",
        "author": "郑谷",
        "content": "湘水似伊水，湘人非故人。\n登临独无语，风柳自摇春。",
        "dynasty": "唐",
        "collection_info": null
    },
    {
        "title": "采桑",
        "author": "郑谷",
        "content": "晓陌携笼去，桑林路隔淮。\n何如鬬百草，赌取凤皇钗。",
        "dynasty": "唐",
        "collection_info": null
    },
    {
        "title": "闷题",
        "author": "郑谷",
        "content": "落第春相困，无心惜落花。\n荆山归不得，归得亦无家。",
        "dynasty": "唐",
        "collection_info": null
    },
    {
        "title": "中台五题 乳毛松",
        "author": "郑谷",
        "content": "松格一何高，何人号乳毛。\n霜天寓直夜，媿尔伴闲曹。",
        "dynasty": "唐",
        "collection_info": null
    },
    {
        "title": "中台五题 樗里子墓",
        "author": "郑谷",
        "content": "贤人骨已销，墓树几荣凋。\n正直魂如在，斋心愿一招。",
        "dynasty": "唐",
        "collection_info": null
    },
    {
        "title": "中台五题 牡丹",
        "author": "郑谷",
        "content": "乱前看不足，乱后眼偏明。\n却得蓬蒿力，遮藏见太平。",
        "dynasty": "唐",
        "collection_info": null
    },
    {
        "title": "中台五题 玉蕊",
        "author": "郑谷",
        "content": "唐昌树已荒，天意眷文昌。\n晓入微风起，春时雪满墙。",
        "dynasty": "唐",
        "collection_info": null
    },
    {
        "title": "中台五题 石柱",
        "author": "郑谷",
        "content": "暴乱免遗折，森罗贤达名。\n末郎何所取，叨继外门荣。",
        "dynasty": "唐",
        "collection_info": null
    },
    {
        "title": "别同志",
        "author": "郑谷",
        "content": "所立共寒苦，平生同与游。\n相看临远水，独自上孤舟。\n天澹沧浪晚，风悲兰杜秋。\n前程吟此景，为子上高楼。",
        "dynasty": "唐",
        "collection_info": null
    },
    {
        "title": "送进士卢棨东归",
        "author": "郑谷",
        "content": "灞岸草萋萋，离觞我独携。\n流年俱老大，失意又东西。\n晓楚山云满，春吴水树低。\n到家梅雨歇，犹有子规啼。",
        "dynasty": "唐",
        "collection_info": null
    },
    {
        "title": "从叔郎中諴辍自秋曹分符安陆属羣盗倡炽流毒江壖竟以援兵不来城池失守例削今任却叙省衔退居荆汉之间颇得琴尊之趣因有寄献",
        "author": "郑谷",
        "content": "华省称前任，何惭削一麾。\n沧洲失孤垒，白髮出重围。\n苦节翻多难，空山自喜归。\n悠悠清汉上，渔者日相依。",
        "dynasty": "唐",
        "collection_info": null
    },
    {
        "title": "送徐涣端公南归",
        "author": "郑谷",
        "content": "青衿离白社，朱绶始言归。\n此去应多羡，初心尽不违。\n江帆和日落，越鸟近乡飞。\n一路春风裏，杨花雪满衣。",
        "dynasty": "唐",
        "collection_info": null
    },
    {
        "title": "送祠部曹郎中邺出守洋州",
        "author": "郑谷",
        "content": "为儒欣出守，上路亦戎装。\n旧制诗多讽，分忧俗必康。\n开怀江稻熟，寄信露橙香。\n郡阁清吟夜，寒星识望郎。",
        "dynasty": "唐",
        "collection_info": null
    },
    {
        "title": "送进士许彬",
        "author": "郑谷",
        "content": "泗上未休兵，壶关事可惊。\n流年催我老，远道念君行。\n残雪临晴水，寒梅发故城。\n何当食新稻，岁稔又时平。",
        "dynasty": "唐",
        "collection_info": null
    },
    {
        "title": "次韵和王驾校书结绶见寄之什",
        "author": "郑谷",
        "content": "直应归谏署，方肯别山村。\n勤苦常同业，孤单共感恩。\n醉披仙鹤氅，吟扣野僧门。\n梦见君高趣，天凉自灌园。",
        "dynasty": "唐",
        "collection_info": null
    },
    {
        "title": "秘阁伴直",
        "author": "郑谷",
        "content": "秘阁锁书深，墙南列晚岑。\n吏人同野鹿，庭木似山林。\n浅井寒芜入，迴廊迭藓侵。\n闲看薛稷鹤，共起五湖心。",
        "dynasty": "唐",
        "collection_info": null
    },
    {
        "title": "送太学颜明经及第东归",
        "author": "郑谷",
        "content": "平楚干戈后，田园失耦耕。\n艰难登一第，离乱省诸兄。\n树没春江涨，人繁野渡晴。\n闲来思学馆，犹梦雪窗明。",
        "dynasty": "唐",
        "collection_info": null
    },
    {
        "title": "送进士赵能卿下第南归",
        "author": "郑谷",
        "content": "不归何慰亲，归去旧风尘。\n洒泪惭关吏，无言对越人。\n远帆花月夜，微岸水天春。\n莫便随渔钓，平生已苦辛。",
        "dynasty": "唐",
        "collection_info": null
    },
    {
        "title": "送人游边",
        "author": "郑谷",
        "content": "春亦怯边游，此行风正秋。\n别离逢雨夜，道路向云州。\n碛树藏城近，沙河漾日流。\n将军方破虏，莫惜献良筹。",
        "dynasty": "唐",
        "collection_info": null
    },
    {
        "title": "送人之九江谒郡侯苗员外绅",
        "author": "郑谷",
        "content": "泽国寻知己，南浮不偶游。\n湓城分楚塞，庐岳对江州。\n晓饭临孤屿，春帆入乱流。\n双旌相望处，月白庾公楼。",
        "dynasty": "唐",
        "collection_info": null
    },
    {
        "title": "送许棠先辈之官泾县",
        "author": "郑谷",
        "content": "白头新作尉，县在故山中。\n高第能卑宦，前贤尚此风。\n芜湖春荡漾，梅雨昼溟蒙。\n佐理人安后，篇章莫废功。",
        "dynasty": "唐",
        "collection_info": null
    },
    {
        "title": "送司封从叔员外徼赴华州裴尚书均辟",
        "author": "郑谷",
        "content": "如何抛锦帐，莲府对莲峰。\n旧有云霞约，暂留鹓鹭踪。\n敷溪秋雪岸，树谷夕阳钟。\n尽入新吟境，归朝兴莫慵。",
        "dynasty": "唐",
        "collection_info": null
    },
    {
        "title": "送京参翁先辈归闽中",
        "author": "郑谷",
        "content": "解印东归去，人情此际多。\n名高五七字，道胜两重科。\n宿馆明寒烧，吟船兀夜波。\n家山春更好，越鸟在庭柯。",
        "dynasty": "唐",
        "collection_info": null
    },
    {
        "title": "赠别",
        "author": "郑谷",
        "content": "南游曾共游，相别倍相留。\n行色迴灯晓，离声满竹秋。\n稳眠彭蠡浪，好醉岳阳楼。\n明日逢佳景，为君成白头。",
        "dynasty": "唐",
        "collection_info": null
    },
    {
        "title": "南游",
        "author": "郑谷",
        "content": "凄凉怀古意，湘浦弔灵均。\n故国经新岁，扁舟寄病身。\n山城多晓瘴，泽国少晴春。\n渐远无相识，青梅独向人。",
        "dynasty": "唐",
        "collection_info": null
    },
    {
        "title": "巴賨旅寓寄朝中从叔",
        "author": "郑谷",
        "content": "惊秋思浩然，信美向巴天。\n独倚临江树，初闻落日蝉。\n哀荣悲往事，漂泊念多年。\n未便甘休去，吾宗尽见怜。",
        "dynasty": "唐",
        "collection_info": null
    },
    {
        "title": "寄司勋张员外学士",
        "author": "郑谷",
        "content": "平昔偏知我，司勋张外郎。\n昨来闻俶扰，忧甚欲颠狂。\n烟暝搔愁鬓，春阴赖酒乡。\n江楼倚不得，横笛数声长。",
        "dynasty": "唐",
        "collection_info": null
    },
    {
        "title": "寄边上从事",
        "author": "郑谷",
        "content": "男儿怀壮节，何不事嫖姚？\n高迭观诸寨，全师护大朝。\n浅山寒放马，乱火夜防苗。\n下第春愁甚，劳君远见招。",
        "dynasty": "唐",
        "collection_info": null
    },
    {
        "title": "寄左省韦起居序",
        "author": "郑谷",
        "content": "风神何蕴藉，张绪正当年。\n端简炉香裏，濡毫洞案边。\n饰装无雨备，着述减春眠。\n旦夕应弥入，银台晓候宣。",
        "dynasty": "唐",
        "collection_info": null
    },
    {
        "title": "寄赠蓝田韦少府先辈",
        "author": "郑谷",
        "content": "王畿第一县，县尉是词人。\n馆殿非初意，图书是旧贫。\n斫冰泉窦响，赛雪庙松春。\n自此昇通籍，清华日近身。",
        "dynasty": "唐",
        "collection_info": null
    },
    {
        "title": "寄怀元秀上人",
        "author": "郑谷",
        "content": "悠悠干禄利，草草废渔樵。\n身世堪惆怅，风骚颇寂寥。\n高秋期野步，积雨放趋朝。\n得句如相忆，莎斋且见招。",
        "dynasty": "唐",
        "collection_info": null
    },
    {
        "title": "赠圆昉公",
        "author": "郑谷",
        "content": "天阶让紫衣，冷格鹤犹卑。\n道胜嫌名出，身闲觉老迟。\n晚香延宿火，寒磬度高枝。\n长说长松寺，他年与我期。",
        "dynasty": "唐",
        "collection_info": null
    },
    {
        "title": "寄题方干处士",
        "author": "郑谷",
        "content": "山雪照湖水，漾舟湖畔归。\n松篁调远籁，台榭发清辉。\n野岫分闲径，渔家并掩扉。\n暮年诗力在，新句更幽微。",
        "dynasty": "唐",
        "collection_info": null
    },
    {
        "title": "寄献湖州从叔员外",
        "author": "郑谷",
        "content": "顾渚山边郡，溪将罨画通。\n远看城郭裏，全在水云中。\n西阁归何晚，东吴兴未穷。\n茶香紫笋露，洲迥白苹风。\n歌缓眉低翠，杯明蜡翦红。\n政成寻往事，辍棹问渔翁。",
        "dynasty": "唐",
        "collection_info": null
    },
    {
        "title": "访姨兄王斌渭口别墅",
        "author": "郑谷",
        "content": "枯桑河上村，寥落旧田园。\n少小曾来此，悲凉不可言。\n访邻多指冢，问路半移原。\n久歉家僮散，初晴野荠繁。\n客帆悬极浦，渔网晒危轩。\n苦涩诗盈箧，荒唐酒满尊。\n高枝霜果在，幽渚暝禽喧。\n远霭笼樵响，微烟起烧痕。\n哀荣孤族分，感激外兄恩。\n三宿忘归去，圭峰恰对门。",
        "dynasty": "唐",
        "collection_info": null
    },
    {
        "title": "放朝偶作",
        "author": "郑谷",
        "content": "寒极放朝天，欣闻半夜宣。\n时安逢密雪，日晏得高眠。\n拥褐同休假，吟诗贺有年。\n坐来幽兴在，松亚小窗前。",
        "dynasty": "唐",
        "collection_info": null
    },
    {
        "title": "顺动后蓝田偶作",
        "author": "郑谷",
        "content": "小谏昇中谏，三年侍玉除。\n且言无所补，浩叹欲何如。\n宫阙飞灰烬，嫔嫱落里闾。\n蓝峰秋更碧，霑洒望銮舆。",
        "dynasty": "唐",
        "collection_info": null
    },
    {
        "title": "府中寓止寄赵大谏",
        "author": "郑谷",
        "content": "老作含香客，贫无僦舍钱。\n神州容寄迹，大尹是同年。\n密迩都忘倦，乖慵益见怜。\n雪风花月好，中夜便招延。",
        "dynasty": "唐",
        "collection_info": null
    },
    {
        "title": "峡中寓止二首 一",
        "author": "郑谷",
        "content": "荆州未解围，小县结茅茨。\n强对官人笑，甘为野鹤欺。\n江春铺网阔，市晚鬻蔬迟。\n子美犹如此，翻然不敢悲。",
        "dynasty": "唐",
        "collection_info": null
    },
    {
        "title": "峡中寓止二首 二",
        "author": "郑谷",
        "content": "传闻殊不定，銮辂几时还。\n俗易无常性，江清见老颜。\n夜船归草市，春步上茶山。\n寨将来相问，儿童竞启关。",
        "dynasty": "唐",
        "collection_info": null
    },
    {
        "title": "颜惠詹事即孤侄舅氏谪官黔巫舟中相遇怆然有寄",
        "author": "郑谷",
        "content": "犹子在天末，念渠怀渭阳。\n巴山偶会遇，江浦共悲凉。\n谪宦君何远，穷游我自强。\n瘴村三月暮，雨熟野梅黄。",
        "dynasty": "唐",
        "collection_info": null
    },
    {
        "title": "访题进士孙秦延福南街居",
        "author": "郑谷",
        "content": "多病久离索，相寻聊解颜。\n短墙通御水，疎树出南山。\n岁月何难老，园林未得还。\n无门共荣达，孤坐却如闲。",
        "dynasty": "唐",
        "collection_info": null
    },
    {
        "title": "访题进士张乔延兴门外所居",
        "author": "郑谷",
        "content": "平生苦节同，旦夕会原东。\n掩卷斜阳裏，看山落木中。\n星霜今欲老，江海业全空。\n近日文场内，因君起古风。",
        "dynasty": "唐",
        "collection_info": null
    },
    {
        "title": "寄南浦谪官",
        "author": "郑谷",
        "content": "多才翻得罪，天末抱穷忧。\n白首为迁客，青山绕万州。\n醉敧梅障晓，歌厌竹枝秋。\n望阙怀乡泪，荆江水共流。",
        "dynasty": "唐",
        "collection_info": null
    },
    {
        "title": "李夷遇侍御久滞水乡因抒寄怀",
        "author": "郑谷",
        "content": "簪豸年何久，悬帆兴甚长。\n江流爱吴越，诗格愈齐梁。\n竹寺晴吟远，兰洲晚泊香。\n高闲徒自任，华省待为郎。",
        "dynasty": "唐",
        "collection_info": null
    },
    {
        "title": "寄膳部李郎中昌符",
        "author": "郑谷",
        "content": "鄠郊陪野步，早岁偶因诗。\n自后吟新句，长愁减旧知。\n静灯微落烬，寒砚旋生澌。\n夜夜冥搜苦，那能鬓不衰。",
        "dynasty": "唐",
        "collection_info": null
    },
    {
        "title": "寄前水部贾员外嵩",
        "author": "郑谷",
        "content": "谢病别文昌，仙舟向越乡。\n贵为金马客，雅称水曹郎。\n白鹭同孤洁，清波共渺茫。\n相如词赋外，骚雅趣何长。",
        "dynasty": "唐",
        "collection_info": null
    },
    {
        "title": "寄棊客",
        "author": "郑谷",
        "content": "松窗楸局稳，相顾思皆凝。\n几局赌山果，一先饶海僧。\n覆图闻夜雨，下子对秋灯。\n何日无羁束，期君向杜陵。",
        "dynasty": "唐",
        "collection_info": null
    },
    {
        "title": "闻进士许彬罢举归睦州怅然怀寄",
        "author": "郑谷",
        "content": "桐庐归旧庐，垂老復樵渔。\n吾子虽言命，乡人懒读书。\n烟舟撑晚浦，雨屐翦春蔬。\n异代名方振，哀吟莫废初。",
        "dynasty": "唐",
        "collection_info": null
    },
    {
        "title": "长安夜坐寄怀湖外嵇处士",
        "author": "郑谷",
        "content": "万里念江海，浩然天地秋。\n风高羣木落，夜久数星流。\n钟绝分宫漏，萤微隔御沟。\n遥思洞庭上，苇露滴渔舟。",
        "dynasty": "唐",
        "collection_info": null
    },
    {
        "title": "赠文士王雄",
        "author": "郑谷",
        "content": "知己竟何人，哀君尚苦辛。\n图书长在手，文学老于身。\n公道天难废，贞姿世任嗔。\n小斋松菊静，愿卜子为邻。",
        "dynasty": "唐",
        "collection_info": null
    },
    {
        "title": "赠富平李宰",
        "author": "郑谷",
        "content": "夫君清且贫，琴鹤最相亲。\n简肃诸曹事，安闲一境人。\n陵山云裏拜，渠路雨中巡。\n易得连宵醉，千缸石冻春。",
        "dynasty": "唐",
        "collection_info": null
    },
    {
        "title": "赠尚颜上人",
        "author": "郑谷",
        "content": "相寻喜可知，放锡便论诗。\n酷爱山兼水，唯应我与师。\n风雷吟不觉，猨鹤老为期。\n近辈推栖白，其如趣向卑。",
        "dynasty": "唐",
        "collection_info": null
    },
    {
        "title": "赠泗口苗居士",
        "author": "郑谷",
        "content": "岁[晏]乐园林，维摩契道心。\n江云寒不散，庭雪夜方深。\n酒劝渔人饮，诗怜稚子吟。\n四郊多垒日，勉我舍朝簪。",
        "dynasty": "唐",
        "collection_info": null
    },
    {
        "title": "梁烛处士辞金陵相国杜公归旧山因以寄赠",
        "author": "郑谷",
        "content": "相庭留不得，江野有苔矶。\n两浙寻山徧，孤舟载鹤归。\n世间书读尽，云外客来稀。\n谏署搜贤急，应难惜布衣。",
        "dynasty": "唐",
        "collection_info": null
    },
    {
        "title": "哭建州李员外频",
        "author": "郑谷",
        "content": "令终归故里，末岁道如初。\n旧友谁为志，清风岂易书。\n雨坟生野蕨，乡奠钓江鱼。\n独夜吟还泣，前年伴直庐。",
        "dynasty": "唐",
        "collection_info": null
    },
    {
        "title": "哭进士李洞二首 一",
        "author": "郑谷",
        "content": "所惜绝吟声，不悲君不荣。\n李端终薄宦，贾岛得高名。\n旅葬新坟小，遗孤远俗轻。\n犹疑随计晚，昨夜草虫鸣。",
        "dynasty": "唐",
        "collection_info": null
    },
    {
        "title": "哭进士李洞二首 二",
        "author": "郑谷",
        "content": "自闻东蜀病，唯我独关情。\n若近长江死，想君胜在生。\n瘴蒸丹旐湿，灯隔素帷清。\n冢树僧栽后，新蝉一两声。",
        "dynasty": "唐",
        "collection_info": null
    },
    {
        "title": "南康郡牧陆肱郎中辟许棠先辈为郡从事因有寄赠",
        "author": "郑谷",
        "content": "末路思前侣，犹为恋故巢。\n江山多胜境，宾主是贫交。\n饮舫闲依苇，琴堂雅结茅。\n夜清僧伴宿，水月在松梢。",
        "dynasty": "唐",
        "collection_info": null
    },
    {
        "title": "久不得张乔消息",
        "author": "郑谷",
        "content": "天末去程孤，沿淮復向吴。\n乱离何处甚，安稳到家无。\n树尽云垂野，樯稀月满湖。\n伤心绕村落，应少旧耕夫。",
        "dynasty": "唐",
        "collection_info": null
    },
    {
        "title": "题嵩高隐者居",
        "author": "郑谷",
        "content": "岂易访仙踪，云萝千万重。\n他年来卜隐，此景愿相容。\n乱水林中路，深山雪裏钟。\n见君琴酒乐，迴首兴何慵。",
        "dynasty": "唐",
        "collection_info": null
    },
    {
        "title": "赵璘郎中席上赋蝴蝶",
        "author": "郑谷",
        "content": "寻艳復寻香，似闲还似忙。\n暖烟沈蕙径，微雨宿花房。\n书幌轻随梦，歌楼误采粧。\n王孙深属意，绣入舞衣裳。",
        "dynasty": "唐",
        "collection_info": null
    },
    {
        "title": "贺进士骆用锡登第",
        "author": "郑谷",
        "content": "苦辛垂二纪，擢第却霑裳。\n春榜到春晚，一家荣一乡。\n题名登塔喜，醵宴为花忙。\n好是东归日，高槐蕊半黄。",
        "dynasty": "唐",
        "collection_info": null
    },
    {
        "title": "兴州东池",
        "author": "郑谷",
        "content": "南连乳郡流，阔碧侵晴楼。\n彻底千峰影，无风一片秋。\n垂杨拂莲叶，返照媚渔舟。\n鑑貌还惆怅，难遮两鬓羞。",
        "dynasty": "唐",
        "collection_info": null
    },
    {
        "title": "渠江旅思",
        "author": "郑谷",
        "content": "流落復蹉跎，交亲半逝波。\n谋生非不切，言命欲如何。\n故楚春田废，穷巴瘴雨多。\n引人乡泪尽，夜夜竹枝歌。",
        "dynasty": "唐",
        "collection_info": null
    },
    {
        "title": "登杭州城",
        "author": "郑谷",
        "content": "漠漠江天外，登临返照间。\n潮来无别浦，木落见他山。\n沙鸟晴飞远，渔人夜唱闲。\n岁穷归未得，心逐片帆还。",
        "dynasty": "唐",
        "collection_info": null
    },
    {
        "title": "曲江",
        "author": "郑谷",
        "content": "细草岸西东，酒旗遥水风。\n楼台在烟杪，鸥鹭下沙中。\n翠幄晴相接，芳洲夜暂空。\n何人赏秋景，兴与此时同。",
        "dynasty": "唐",
        "collection_info": null
    },
    {
        "title": "沙苑",
        "author": "郑谷",
        "content": "茫茫信马行，不似近都城。\n苑吏犹迷路，江人莫问程。\n聚来千嶂出，落去一川平。\n日暮客心速，愁闻鴈数声。",
        "dynasty": "唐",
        "collection_info": null
    },
    {
        "title": "通川客舍",
        "author": "郑谷",
        "content": "奔走失前计，淹留非本心。\n已难消永夜，况復听秋霖。\n渐解巴儿语，谁怜越客吟。\n黄花徒满手，白髮不胜簪。",
        "dynasty": "唐",
        "collection_info": null
    },
    {
        "title": "潼关道中",
        "author": "郑谷",
        "content": "白道晓霜迷，离灯照马嘶。\n秋风满关树，残月隔河鸡。\n来往非无倦，穷通岂易齐。\n何年归故社，披雨翦春畦。",
        "dynasty": "唐",
        "collection_info": null
    },
    {
        "title": "终南白鹤观",
        "author": "郑谷",
        "content": "步步景通真，门前众水分。\n柽萝诸洞合，钟磬上清闻。\n古木千寻雪，寒山万丈云。\n终期扫坛级，来事紫阳君。",
        "dynasty": "唐",
        "collection_info": null
    },
    {
        "title": "题兴善寺寂上人院",
        "author": "郑谷",
        "content": "客来风雨后，院静似荒凉。\n罢讲蛩离砌，思山叶满廊。\n腊高兴故疾，炉暖发余香。\n自说匡庐侧，杉阴半石床。",
        "dynasty": "唐",
        "collection_info": null
    },
    {
        "title": "题水部李羽员外招国里居",
        "author": "郑谷",
        "content": "野色入前轩，翛然琴与尊。\n画僧依寺壁，栽苇学江村。\n自酝花前酒，谁敲雪裏门。\n不辞朝谒远，唯要近慈恩。",
        "dynasty": "唐",
        "collection_info": null
    },
    {
        "title": "信美寺岑上人",
        "author": "郑谷",
        "content": "巡礼诸方徧，湘南颇有缘。\n焚香老山寺，乞食向江船。\n纱碧笼名画，灯寒照净禅。\n我来能永日，莲漏滴阶前。",
        "dynasty": "唐",
        "collection_info": null
    },
    {
        "title": "池上",
        "author": "郑谷",
        "content": "池榭惬幽独，狂吟学解嘲。\n露荷香自在，风竹冷相敲。\n丧志嫌孤宦，忘机爱澹交。\n仙山如有分，必拟访三茅。",
        "dynasty": "唐",
        "collection_info": null
    },
    {
        "title": "游贵侯城南林墅",
        "author": "郑谷",
        "content": "韦杜八九月，亭台高下风。\n独来新霁后，闲步澹烟中。\n荷密连池绿，柿繁和叶红。\n主人贪贵达，清境属邻翁。",
        "dynasty": "唐",
        "collection_info": null
    },
    {
        "title": "江行",
        "author": "郑谷",
        "content": "漂泊病难任，逢人泪满襟。\n关东多事日，天末未归心。\n夜雨荆江涨，春云郢树深。\n殷勤听渔唱，渐次入吴音。",
        "dynasty": "唐",
        "collection_info": null
    },
    {
        "title": "舟次通泉精舍",
        "author": "郑谷",
        "content": "江清如洛汭，寺好似香山。\n劳倦孤舟裏，登临半日间。\n树凉巢鹤健，岩响语僧闲。\n更共幽云约，秋随绛帐还。",
        "dynasty": "唐",
        "collection_info": null
    },
    {
        "title": "水轩",
        "author": "郑谷",
        "content": "日日狎沙禽，偷安且放吟。\n读书老不入，爱酒病还深。\n歉后为羁客，兵余问故林。\n杨花满床席，搔首度春阴。",
        "dynasty": "唐",
        "collection_info": null
    },
    {
        "title": "浔阳姚宰厅作",
        "author": "郑谷",
        "content": "县幽公事稀，庭草是山薇。\n足得招棊侣，何妨着道衣。\n野泉当案落，汀鹭入衙飞。\n寺去东林近，多应隔宿归。",
        "dynasty": "唐",
        "collection_info": null
    },
    {
        "title": "梓潼岁暮",
        "author": "郑谷",
        "content": "江城无宿雪，风物易为春。\n酒美消磨日，梅香着莫人。\n老吟穷景象，多难损精神。\n渐有还京望，绵州减战尘。",
        "dynasty": "唐",
        "collection_info": null
    },
    {
        "title": "咸阳",
        "author": "郑谷",
        "content": "咸阳城下宿，往事可悲思。\n未有谋身计，频迁反正期。\n冻河孤棹涩，老树迭巢危。\n莫问今行止，漂漂不自知。",
        "dynasty": "唐",
        "collection_info": null
    },
    {
        "title": "长安感兴",
        "author": "郑谷",
        "content": "徒劳悲丧乱，自古戒繁华。\n落日狐兔径，近年公相家。\n可悲闻玉笛，不见走香车。\n寂寞墙匡裏，春阴挫杏花。",
        "dynasty": "唐",
        "collection_info": null
    },
    {
        "title": "闻所知游樊川有寄",
        "author": "郑谷",
        "content": "谁无泉石趣，朝下少同过。\n贪胜觉程近，爱闲经宿多。\n片沙留白鸟，高木引青萝。\n醉把渔竿去，殷勤藉岸莎。",
        "dynasty": "唐",
        "collection_info": null
    },
    {
        "title": "张谷田舍",
        "author": "郑谷",
        "content": "县官清且俭，深谷有人家。\n一径入寒竹，小桥穿野花。\n碓喧春涧满，梯倚绿桑斜。\n自说年来稔，前村酒可赊。",
        "dynasty": "唐",
        "collection_info": null
    },
    {
        "title": "深居",
        "author": "郑谷",
        "content": "吾道有谁同，深居自固穷。\n殷勤谢绿树，朝夕惠清风。\n书满闲窗下，琴横野艇中。\n年来头更白，雅称钓鱼翁。",
        "dynasty": "唐",
        "collection_info": null
    },
    {
        "title": "端居",
        "author": "郑谷",
        "content": "叶叶下高梧，端居失所图。\n乱离时辈少，风月夜吟孤。\n旧疾衰还有，穷愁醉暂无。\n秋光如水国，不语理霜鬚。",
        "dynasty": "唐",
        "collection_info": null
    },
    {
        "title": "郊园",
        "author": "郑谷",
        "content": "相近復相寻，山僧与水禽。\n烟蓑春钓静，雪屋夜棊深。\n雅道谁开口，时风未醒心。\n溪光何以报，秪有醉和吟。",
        "dynasty": "唐",
        "collection_info": null
    },
    {
        "title": "郊野",
        "author": "郑谷",
        "content": "蓼水菊篱边，新晴有乱蝉。\n秋光终寂寞，晚醉自留连。\n野湿禾中露，村闲社后天。\n题诗满红叶，何必浣花笺。",
        "dynasty": "唐",
        "collection_info": null
    },
    {
        "title": "旅寓洛南村舍",
        "author": "郑谷",
        "content": "村落清明近，秋韆稚女夸。\n春阴妨柳絮，月黑见棃花。\n白鸟窥鱼网，青帘认酒家。\n幽栖虽自适，交友在京华。",
        "dynasty": "唐",
        "collection_info": null
    },
    {
        "title": "杏花",
        "author": "郑谷",
        "content": "不学梅欺雪，轻红照碧池。\n小桃新谢后，双燕却来时。\n香属灯龙客，烟笼宿蝶枝。\n临轩须貌取，风雨易离披。",
        "dynasty": "唐",
        "collection_info": null
    },
    {
        "title": "水林檎花",
        "author": "郑谷",
        "content": "一露一朝新，帘栊晓景分。\n艳和蜂蝶动，香带管弦闻。\n笑拟春无力，粧浓酒渐醺。\n直疑风起夜，飞去替行云。",
        "dynasty": "唐",
        "collection_info": null
    },
    {
        "title": "蓼花",
        "author": "郑谷",
        "content": "蔟蔟復悠悠，年年拂漫流。\n差池伴黄菊，冷澹过清秋。\n晚带鸣虫急，寒藏宿鹭愁。\n故溪归不得，凭仗繫渔舟。",
        "dynasty": "唐",
        "collection_info": null
    },
    {
        "title": "江梅",
        "author": "郑谷",
        "content": "江梅且缓飞，前辈有歌词。\n莫惜黄金缕，难忘白雪枝。\n吟看归不得，醉嗅立如痴。\n和雨和烟折，含情寄所思。",
        "dynasty": "唐",
        "collection_info": null
    },
    {
        "title": "茘枝",
        "author": "郑谷",
        "content": "平昔谁相爱，骊山遇贵妃。\n枉教生处远，愁见摘来稀。\n晚夺红霞色，晴欺瘴日威。\n南荒何所恋，为尔即忘归。",
        "dynasty": "唐",
        "collection_info": null
    },
    {
        "title": "驻跸华下同年司封员外从翁许共游西溪久违前契戏成寄赠",
        "author": "郑谷",
        "content": "北渚牵吟兴，西溪爽共游。\n指期乘禁马，无暇狎沙鸥。\n纵目怀青岛，澄心想碧流。\n明公非不爱，应待泛龙舟。",
        "dynasty": "唐",
        "collection_info": null
    },
    {
        "title": "谷自乱离之后在西蜀半纪之余多寓止精舍与圆昉上人为净侣昉公于长松山旧斋尝约他日访会劳生多故游宦数年曩契未谐忽闻谢世怆吟四韵以弔之",
        "author": "郑谷",
        "content": "每思闻净话，雨夜对禅床。\n未得重相见，秋灯照影堂。\n孤云终负约，薄宦转堪伤。\n梦绕长松塔，遥焚一炷香。",
        "dynasty": "唐",
        "collection_info": null
    },
    {
        "title": "投时相十韵",
        "author": "郑谷",
        "content": "何以保孤危，操修自不知。\n众中常杜口，梦裏亦吟诗。\n失计辞山早，非才得仕迟。\n薄冰安可履，暗室岂能欺。\n勤苦流萤信，吁嗟宿燕知。\n残钟残漏晓，落叶落花时。\n故旧寒门少，文章外族衰。\n此生多轗轲，半世足漂离。\n省署随清品，渔舟爽素期。\n恋恩休未遂，双鬓渐成丝。",
        "dynasty": "唐",
        "collection_info": null
    },
    {
        "title": "喜秀上人相访",
        "author": "郑谷",
        "content": "雪初开一径，师忽扣双扉。\n老大情相近，林泉约共归。\n忧荣栖省署，孤僻谢朝衣。\n他夜松堂宿，论诗更入微。",
        "dynasty": "唐",
        "collection_info": null
    },
    {
        "title": "夕阳",
        "author": "郑谷",
        "content": "夕阳秋更好，敛敛蕙兰中。\n极浦明残雨，长天急远鸿。\n僧窗留半榻，渔舸透疎篷。\n莫恨清光尽，寒蟾即照空。",
        "dynasty": "唐",
        "collection_info": null
    },
    {
        "title": "摇落",
        "author": "郑谷",
        "content": "夜来摇落悲，桑枣半空枝。\n故国无消息，流年有乱离。\n霜秦闻雁早，烟渭认帆迟。\n日暮寒鼙急，边军在雍岐。",
        "dynasty": "唐",
        "collection_info": null
    },
    {
        "title": "西蜀净众寺松溪八韵兼寄小笔崔处士",
        "author": "郑谷",
        "content": "松因溪得名，溪吹荅松声。\n缭绕能穿寺，幽奇不在城。\n寒烟斋后散，春雨夜中平。\n染岸苍苔古，翘沙白鸟明。\n澄分僧影瘦，光彻客心清。\n带梵侵云响，和钟击石鸣。\n澹烹新茗爽，暖泛落花轻。\n此景吟难尽，凭君画入京。",
        "dynasty": "唐",
        "collection_info": null
    },
    {
        "title": "迁客",
        "author": "郑谷",
        "content": "离夜闻横笛，可堪吹鹧鸪。\n雪冤知早晚，雨泣渡江湖。\n秋树吹黄叶，腊烟垂绿芜。\n虞飜归有日，莫便哭穷途。",
        "dynasty": "唐",
        "collection_info": null
    },
    {
        "title": "蔡处士",
        "author": "郑谷",
        "content": "无着復无求，平生不解愁。\n鬻蔬贫洁净，中酒病风流。\n旨趣陶山相，诗篇沈隐侯。\n小斋江色裏，篱柱繫渔舟。",
        "dynasty": "唐",
        "collection_info": null
    },
    {
        "title": "予尝有雪景一绝为人所讽吟段赞善小笔精微忽为图画以诗谢之",
        "author": "郑谷",
        "content": "赞善贤相后，家藏名画多。\n留心于绘素，得事在烟波。\n属兴同吟咏，成功更琢磨。\n爱予风雪句，幽绝写渔蓑。",
        "dynasty": "唐",
        "collection_info": null
    },
    {
        "title": "京兆府试残月如新月",
        "author": "郑谷",
        "content": "荣落何相似，初终却一般。\n犹疑和夕照，谁信堕朝寒。\n水木辉华别，诗家比象难。\n佳人应误拜，栖鸟反求安。\n屈指期轮满，何心谓影残。\n庾楼清赏处，吟彻曙钟看。",
        "dynasty": "唐",
        "collection_info": null
    },
    {
        "title": "咸通十四年府试木向荣",
        "author": "郑谷",
        "content": "园林青气动，众木散寒声。\n败叶墙阴在，滋条雪后荣。\n欣欣春令早，蔼蔼日华轻。\n庾岭梅先觉，隋堤柳暗惊。\n山川应物候，皋壤起农情。\n秪待花开日，连栖出谷莺。",
        "dynasty": "唐",
        "collection_info": null
    },
    {
        "title": "丞相孟夏祗荐南郊纪献十韵",
        "author": "郑谷",
        "content": "节应清和候，郊宫事洁羞。\n至诚闻上帝，明德祀圆丘。\n雅用陶匏器，馨非黍稷流。\n就阳陈盛礼，匡国祷鸿休。\n渐晓兰迎露，微凉麦弄秋。\n寿山横紫阁，瑞霭抱皇州。\n外肃通班序，中严锡庆优。\n奏歌三酒备，表敬百神柔。\n池碧将还凤，原清再问牛。\n万方瞻辅翼，共贺赞皇猷。",
        "dynasty": "唐",
        "collection_info": null
    },
    {
        "title": "叙事感恩上狄右丞",
        "author": "郑谷",
        "content": "昔岁曾投贽，关河在左冯。\n庾公垂顾遇，王粲许从容。\n首荐叨殊礼，全家寓近封。\n白楼陪写望，青眼感遭逢。\n顾念梁间燕，深怜涧底松。\n岚光莲岳逼，酒味菊花浓。\n寇难旋移国，漂离几听蛩。\n半生悲逆旅，二纪间门墉。\n蜀雪随僧蹋，荆烟逐雁衝。\n凋零归两鬓，举止失前踪。\n得事虽甘晚，陈诗未肯慵。\n迩来趋九仞，又伴赏三峯。\n栖託情何限，吹嘘意数重。\n自兹俦侣内，无復叹龙钟。",
        "dynasty": "唐",
        "collection_info": null
    },
    {
        "title": "咏怀",
        "author": "郑谷",
        "content": "迂疎虽可欺，心路甚男儿。\n薄宦浑无味，平生粗有诗。\n澹交终不破，孤达晚相宜。\n直夜花前唤，朝寒雪裏追。\n竹声输我听，茶格共僧知。\n景物还多感，情怀偶不卑。\n溪莺喧午寝，山蕨止春饥。\n险事销肠酒，清欢敌手棋。\n香锄抛药圃，烟艇忆莎陂。\n自许亨途在，儒纲復振时。",
        "dynasty": "唐",
        "collection_info": null
    },
    {
        "title": "干符丙申岁奉试春涨曲江池",
        "author": "郑谷",
        "content": "王泽尚通津，恩波此日新。\n深疑一夜雨，宛似五湖春。\n泛滟翘振鹭，澄清跃紫鳞。\n翠低孤屿柳，香失半汀苹。\n凤辇寻佳境，龙舟命近臣。\n桂花如入手，愿作从游人。",
        "dynasty": "唐",
        "collection_info": null
    },
    {
        "title": "华山",
        "author": "郑谷",
        "content": "峭仞耸巍巍，晴岚染近畿。\n孤高不可状，图写尽应非。\n绝顶神仙会，半空鸾鹤归。\n云台分远霭，树谷隐斜晖。\n坠石连村响，狂雷发庙威。\n气中寒渭阔，影外白楼微。\n云对莲花落，泉横露掌飞。\n乳悬危磴滑，樵彻上方稀。\n澹泊生真趣，逍遥息世机。\n野花明涧路，春藓涩松围。\n远洞时闻磬，羣僧昼掩扉。\n他年洗尘骨，香火愿相依。",
        "dynasty": "唐",
        "collection_info": null
    },
    {
        "title": "入阁",
        "author": "郑谷",
        "content": "秘殿临轩日，和銮返正年。\n两班文武盛，百辟羽仪全。\n霜漏清中禁，风旗拂曙天。\n门严新勘契，仗入乍承宣。\n玉几当红旭，金鑪纵碧烟。\n对扬称法吏，赞引出宫钿。\n言动挥毫疾，雍容执簿专。\n寿山晴叆叇，颢气暖连延。\n礼有鸳鸾集，恩无雨露偏。\n小臣叨备位，歌咏泰阶前。",
        "dynasty": "唐",
        "collection_info": null
    },
    {
        "title": "故少师从翁隐岩别墅乱后榛芜感旧怆怀遂有追纪",
        "author": "郑谷",
        "content": "风骚为主人，凡俗仰清尘。\n密行称闺阃，明诚动搢绅。\n周旋居显重，内外掌丝纶。\n妙主蓬壶籍，忠为社稷臣。\n大仪墙仞峻，东辖纪纲新。\n闻善常开口，推公岂为身。\n立朝鸣佩重，归宅典衣贫。\n半醉看花晚，中餐煮菜春。\n晴台随鹿上，幽墅结僧邻。\n理论知清越，生徒得李频。\n药香沾笔砚，竹色染衣巾。\n寄鹤眠云叟，骑驴入室宾。\n近将姚监比，僻与段卿亲。\n叶积池边路，茶迟雪后薪。\n所难留着述，谁不秉陶钧。\n丧乱时多变，追思事已陈。\n浮华重发作，雅正甚湮沦。\n宗从今何在，依栖素有因。\n七松无影响，双泪益悲辛。\n犹喜于门秀，年来屈復伸。",
        "dynasty": "唐",
        "collection_info": null
    },
    {
        "title": "送吏部曹郎中免官南归",
        "author": "郑谷",
        "content": "高名向已求，古韵古无俦。\n风月抛兰省，江山復桂州。\n贤人知止足，中岁便归休。\n云鹤深相待，公卿不易留。\n满朝张祖席，半路上仙舟。\n箧重藏吴画，茶新换越瓯。\n郡迎红烛宴，寺宿翠岚楼。\n触目成幽兴，全家是胜游。\n篷声渔叟雨，苇色鹭鸶秋。\n久别郊园改，将归里巷修。\n桑麻胜禄食，节序免乡愁。\n阳朔花迎棹，崇贤叶满沟。\n席春欢促膝，檐日暖梳头。\n道畅应为蝶，时来必问牛。\n终须康庶品，未爽漱寒流。\n议在归羣望，情难恋自由。\n小生诚浅拙，早岁便依投。\n夏课每垂奖，雪天常见忧。\n远招陪宿直，首荐向公侯。\n攀送偏挥洒，龙钟志未酬。",
        "dynasty": "唐",
        "collection_info": null
    },
    {
        "title": "迴銮",
        "author": "郑谷",
        "content": "妖星沈雨露，和气满京关。\n上将忠勋立，明君法驾还。\n顺风调雅乐，夹道序羣班。\n香泛传宣裏，尘清指顾间。\n楼台新紫气，云物旧黄山。\n晓渭行朝肃，秋郊旷望闲。\n庙灵安国步，日角动天颜。\n浩浩昇平曲，流歌彻百蛮。",
        "dynasty": "唐",
        "collection_info": null
    },
    {
        "title": "峡中",
        "author": "郑谷",
        "content": "万重烟霭裏，隐隐见夔州。\n夜静明月峡，春寒堆雪楼。\n独吟谁会解，多病自淹留。\n往事如今日，聊同子美愁。",
        "dynasty": "唐",
        "collection_info": null
    },
    {
        "title": "蜀中寓止夏日自贻",
        "author": "郑谷",
        "content": "展转攲孤枕，风帏信寂寥。\n涨江垂螮蝀，骤雨闹芭蕉。\n道阻归期晚，年加记性销。\n故人衰飒尽，相望在行朝。",
        "dynasty": "唐",
        "collection_info": null
    },
    {
        "title": "试笔偶书",
        "author": "郑谷",
        "content": "沙鸟与山麋，由来性不羁。\n可凭唯在道，难解莫过诗。\n任笑孤吟僻，终嫌巧宦卑。\n秉慵恩地恕，冷澹好僧知。\n华省惭公器，沧江负钓师。\n露花春直夜，烟鼓早朝时。\n世路多艰梗，家风免坠遗。\n殷勤一蓑雨，秪得梦中披。",
        "dynasty": "唐",
        "collection_info": null
    },
    {
        "title": "奔避",
        "author": "郑谷",
        "content": "奔避投人远，漂离易感恩。\n愁髯霜飒飒，病眼泪昏昏。\n孤馆秋声树，寒江落照村。\n更闻归路绝，新寨截荆门。",
        "dynasty": "唐",
        "collection_info": null
    },
    {
        "title": "弔水部贾员外嵩",
        "author": "郑谷",
        "content": "八韵与五字，俱为时所先。\n幽魂应自慰，李白墓相连。",
        "dynasty": "唐",
        "collection_info": null
    },
    {
        "title": "贫女吟",
        "author": "郑谷",
        "content": "尘压鸳鸯废锦机，满头空插丽春枝。\n东邻舞妓多金翠，笑翦灯花学画眉。",
        "dynasty": "唐",
        "collection_info": null
    },
    {
        "title": "席上贻歌者",
        "author": "郑谷",
        "content": "花月楼台近九衢，清歌一曲倒金壶。\n座中亦有江南客，莫向春风唱鹧鸪。",
        "dynasty": "唐",
        "collection_info": null
    },
    {
        "title": "菊",
        "author": "郑谷",
        "content": "王孙莫把比荆蒿，九日枝枝近鬓毛。\n露湿秋香满池岸，由来不羡瓦松高。",
        "dynasty": "唐",
        "collection_info": null
    },
    {
        "title": "下峡",
        "author": "郑谷",
        "content": "忆子啼猨绕树哀，雨随孤棹过阳台。\n波头未白人头白，瞥见春风滟滪堆。",
        "dynasty": "唐",
        "collection_info": null
    },
    {
        "title": "文昌寓直",
        "author": "郑谷",
        "content": "何逊空阶夜雨平，朝来交直雨新晴。\n落花乱上花塼上，不忍和苔蹋紫英。",
        "dynasty": "唐",
        "collection_info": null
    },
    {
        "title": "街西晚归",
        "author": "郑谷",
        "content": "御沟春水绕闲坊，信马归来傍短墙。\n幽榭名园临紫陌，晚风时带牡丹香。",
        "dynasty": "唐",
        "collection_info": null
    },
    {
        "title": "十日菊",
        "author": "郑谷",
        "content": "节去蜂愁蝶不知，晓庭还绕折残枝。\n自缘今日人心别，未必秋香一夜衰。",
        "dynasty": "唐",
        "collection_info": null
    },
    {
        "title": "鹭鸶",
        "author": "郑谷",
        "content": "闲立春塘烟澹澹，静眠寒苇雨飕飕。\n渔翁归后汀沙晚，飞下滩头更自由。",
        "dynasty": "唐",
        "collection_info": null
    },
    {
        "title": "柳",
        "author": "郑谷",
        "content": "半烟半雨江桥畔，暎杏映桃山路中。\n会得离人无限意，千丝万絮惹春风。",
        "dynasty": "唐",
        "collection_info": null
    },
    {
        "title": "下第退居二首 一",
        "author": "郑谷",
        "content": "年来还未上丹梯，且着渔蓑谢故溪。\n落尽梨花春又了，破篱残雨晚莺啼。",
        "dynasty": "唐",
        "collection_info": null
    },
    {
        "title": "下第退居二首 二",
        "author": "郑谷",
        "content": "未尝青杏出长安，豪士应疑怕牡丹。\n秪有退耕耕不得，茫然村落水吹残。",
        "dynasty": "唐",
        "collection_info": null
    },
    {
        "title": "江宿闻芦管",
        "author": "郑谷",
        "content": "塞曲凄清楚水滨，声声吹出落梅春。\n须知风月千樯下，亦有葫芦河畔人。",
        "dynasty": "唐",
        "collection_info": null
    },
    {
        "title": "闲题",
        "author": "郑谷",
        "content": "举世何人肯自知，须逢精鑑定妍媸。\n若教嫫母临明镜，也道不劳红粉施。",
        "dynasty": "唐",
        "collection_info": null
    },
    {
        "title": "曲江春草",
        "author": "郑谷",
        "content": "花落江堤蔟暖烟，雨余草色远相连。\n香轮莫辗青青破，留与愁人一醉眠。",
        "dynasty": "唐",
        "collection_info": null
    },
    {
        "title": "雪中偶题",
        "author": "郑谷",
        "content": "乱飘僧舍茶烟湿，密洒歌楼酒力微。\n江上晚来堪画处，渔人披得一蓑归。",
        "dynasty": "唐",
        "collection_info": null
    },
    {
        "title": "题慈恩寺默公院",
        "author": "郑谷",
        "content": "虽近曲江居古寺，旧山终忆九华峯。\n春来老病厌迎送，翦却牡丹栽野松。",
        "dynasty": "唐",
        "collection_info": null
    },
    {
        "title": "江上阻风",
        "author": "郑谷",
        "content": "水天春暗暮寒浓，船闭篷窗细雨中。\n闲道渔家酒初熟，夜来翻喜打头风。",
        "dynasty": "唐",
        "collection_info": null
    },
    {
        "title": "淮上与友人别",
        "author": "郑谷",
        "content": "扬子江头杨柳春，杨花愁杀渡江人。\n数声风笛离亭晚，君向潇湘我向秦。",
        "dynasty": "唐",
        "collection_info": null
    },
    {
        "title": "忍公小轩二首 一",
        "author": "郑谷",
        "content": "松溪水色绿于松，每到松溪到暮钟。\n闲得心源秪如此，问禅何必向双峯。",
        "dynasty": "唐",
        "collection_info": null
    },
    {
        "title": "忍公小轩二首 二",
        "author": "郑谷",
        "content": "旧游前事半埃尘，多向林中结净因。\n一念一炉香火裏，后身唯愿似师身。",
        "dynasty": "唐",
        "collection_info": null
    },
    {
        "title": "淮上渔者",
        "author": "郑谷",
        "content": "白头波上白头翁，家逐船移浦浦风。\n一尺鲈鱼新钓得，儿孙吹火荻花中。",
        "dynasty": "唐",
        "collection_info": null
    },
    {
        "title": "兴州江馆",
        "author": "郑谷",
        "content": "向蜀还秦计未成，寒蛩一夜绕床鸣。\n愁眠不稳孤灯尽，坐听嘉陵江水声。",
        "dynasty": "唐",
        "collection_info": null
    },
    {
        "title": "题无本上人小斋",
        "author": "郑谷",
        "content": "寒寺唯应我访师，人稀境静雪销迟。\n竹西落照侵窗好，堪惜归时落照时。",
        "dynasty": "唐",
        "collection_info": null
    },
    {
        "title": "七祖院小山",
        "author": "郑谷",
        "content": "小巧功成雨藓斑，轩车日日扣松关。\n峨嵋咫尺无人去，却向僧窗看假山。",
        "dynasty": "唐",
        "collection_info": null
    },
    {
        "title": "定水寺行香",
        "author": "郑谷",
        "content": "听经看画绕虚廊，风拂金鑪待赐香。\n丞相未来春雪密，暂偷闲卧老僧床。",
        "dynasty": "唐",
        "collection_info": null
    },
    {
        "title": "浯溪",
        "author": "郑谷",
        "content": "湛湛清江迭迭山，白云白鸟在其间。\n渔翁醉睡又醒睡，谁道皇天最惜闲。",
        "dynasty": "唐",
        "collection_info": null
    },
    {
        "title": "闷题",
        "author": "郑谷",
        "content": "莫厌九衢尘土间，秋晴满眼是南山。\n僧家未必全无事，道着访僧心且闲。",
        "dynasty": "唐",
        "collection_info": null
    },
    {
        "title": "重访黄神谷策禅者",
        "author": "郑谷",
        "content": "初尘芸阁辞禅阁，却访支郎是老郎。\n我趣转卑师趣静，数峯秋雪一鑪香。",
        "dynasty": "唐",
        "collection_info": null
    },
    {
        "title": "别修觉寺无本上人",
        "author": "郑谷",
        "content": "松上闲云石上苔，自嫌归去夕阳催。\n山门握手无他语，秪约今冬看雪来。",
        "dynasty": "唐",
        "collection_info": null
    },
    {
        "title": "赠日东鉴禅师",
        "author": "郑谷",
        "content": "故国无心渡海潮，老禅方丈倚中条。\n夜深雨绝松堂静，一点山萤照寂寥。",
        "dynasty": "唐",
        "collection_info": null
    },
    {
        "title": "传经院壁画松",
        "author": "郑谷",
        "content": "危根瘦尽耸孤峯，珍重江僧好笔踪。\n得向游人多处画，却胜涧底作真松。",
        "dynasty": "唐",
        "collection_info": null
    },
    {
        "title": "高蟾先辈以诗笔相示抒成寄酬",
        "author": "郑谷",
        "content": "张生故国三千里，知者唯应杜紫微。\n君有君恩秋后叶，可能更羡谢玄晖。",
        "dynasty": "唐",
        "collection_info": null
    },
    {
        "title": "为人题",
        "author": "郑谷",
        "content": "泪湿孤鸾晓镜昏，近来方解惜青春。\n杏花杨柳年年好，不忍迴看旧写真。",
        "dynasty": "唐",
        "collection_info": null
    },
    {
        "title": "越鸟",
        "author": "郑谷",
        "content": "背霜南雁不到处，倚棹北人初听时。\n梅雨满江春草歇，一声声在荔枝枝。",
        "dynasty": "唐",
        "collection_info": null
    },
    {
        "title": "黄莺",
        "author": "郑谷",
        "content": "春云薄薄日辉辉，宫树烟深隔水飞。\n应为能歌繫仙籍，麻姑乞与女真衣。",
        "dynasty": "唐",
        "collection_info": null
    },
    {
        "title": "失鹭鸶",
        "author": "郑谷",
        "content": "野格由来倦小池，惊飞却下碧江涯。\n月昏风急何处宿，秋岸萧萧黄苇枝。",
        "dynasty": "唐",
        "collection_info": null
    },
    {
        "title": "苔钱",
        "author": "郑谷",
        "content": "春红秋紫绕池台，箇箇圆如济世财。\n雨后无端满穷巷，买花不得买愁来。",
        "dynasty": "唐",
        "collection_info": null
    },
    {
        "title": "莲叶",
        "author": "郑谷",
        "content": "移舟水溅差差绿，倚槛风摇柄柄香。\n多谢浣溪人不折，雨中留得盖鸳鸯。",
        "dynasty": "唐",
        "collection_info": null
    },
    {
        "title": "蜀中赏海棠",
        "author": "郑谷",
        "content": "浓澹芳春满蜀乡，半随风雨断莺肠。\n浣花溪上堪惆怅，子美无心为发扬。",
        "dynasty": "唐",
        "collection_info": null
    },
    {
        "title": "投所知",
        "author": "郑谷",
        "content": "砌下芝兰新满径，门前桃李旧垂阴。\n却应迴念江边草，放出春烟一寸心。",
        "dynasty": "唐",
        "collection_info": null
    },
    {
        "title": "早入谏院二首 一",
        "author": "郑谷",
        "content": "玉阶春冷未催班，暂拂尘衣就笏眠。\n孤立小心还自笑，梦魂潜绕御鑪烟。",
        "dynasty": "唐",
        "collection_info": null
    },
    {
        "title": "早入谏院二首 二",
        "author": "郑谷",
        "content": "紫云重迭抱春城，廊下人稀唱漏声。\n偷得微吟斜倚柱，满衣花露听宫莺。",
        "dynasty": "唐",
        "collection_info": null
    },
    {
        "title": "忝官谏垣明日转对",
        "author": "郑谷",
        "content": "吾君英睿相君贤，其那寰区未晏然。\n明日翠华春殿下，不知何语可闻天。",
        "dynasty": "唐",
        "collection_info": null
    },
    {
        "title": "再经南阳",
        "author": "郑谷",
        "content": "平芜漠漠失楼台，昔日游人乱后来。\n寥落墙匡春欲暮，烧残宫树有花开。",
        "dynasty": "唐",
        "collection_info": null
    },
    {
        "title": "赠下第举公",
        "author": "郑谷",
        "content": "见君失意我惆怅，记得当年落第情。\n出去无憀归又闷，花南慢打讲钟声。",
        "dynasty": "唐",
        "collection_info": null
    },
    {
        "title": "春阴",
        "author": "郑谷",
        "content": "推琴当酒度春阴，不解谋生秪解吟。\n舞蝶歌莺莫相试，老郎心是老僧心。",
        "dynasty": "唐",
        "collection_info": null
    },
    {
        "title": "送张逸人",
        "author": "郑谷",
        "content": "人间疎散更无人，浪兀孤舟酒兀身。\n芦笋鲈鱼抛不得，五陵珍重五湖春。",
        "dynasty": "唐",
        "collection_info": null
    },
    {
        "title": "初还京师寓止府署偶题屋壁",
        "author": "郑谷",
        "content": "秋光不见旧亭台，四顾荒凉瓦砾堆。\n火力不能销地力，乱前黄菊眼前开。",
        "dynasty": "唐",
        "collection_info": null
    },
    {
        "title": "擢第后入蜀经罗村路见海棠盛开偶有题咏",
        "author": "郑谷",
        "content": "上国休夸红杏𦫢，深溪自照绿苔矶。\n一枝低带流莺睡，数片狂和舞蝶飞。\n堪恨路长移不得，可无人与画将归。\n手中已有新春桂，多谢烟香更入衣。",
        "dynasty": "唐",
        "collection_info": null
    },
    {
        "title": "次韵和礼部卢侍郎江上秋夕寓怀",
        "author": "郑谷",
        "content": "卢郎到处觉风生，蜀郡留连亚相情。\n乱后江山悲庾信，夜来烟月属袁宏。\n梦归兰省寒星动，吟向莎洲宿鹭惊。\n未脱白衣头半白，叨陪属和倍为荣。",
        "dynasty": "唐",
        "collection_info": null
    },
    {
        "title": "宜春再访芳公言公幽斋写怀叙事因赋长言",
        "author": "郑谷",
        "content": "入门长恐先师在，香印纱灯似昔年。\n涧路萦迴斋处远，松堂虚豁讲声圆。\n顷为弟子曾同社，今忝星郎更契缘。\n顾渚一瓯春有味，中林话旧亦潸然。",
        "dynasty": "唐",
        "collection_info": null
    },
    {
        "title": "读李白集",
        "author": "郑谷",
        "content": "何事文星与酒星，一时钟在李先生。\n高吟大醉三千首，留着人间伴月明。",
        "dynasty": "唐",
        "collection_info": null
    },
    {
        "title": "卷末偶题三首 一",
        "author": "郑谷",
        "content": "一卷疎芜一百篇，名成未敢暂忘筌。\n何如海日生残夜，一句能令万古传。",
        "dynasty": "唐",
        "collection_info": null
    },
    {
        "title": "卷末偶题三首 二",
        "author": "郑谷",
        "content": "七岁侍行湖外去，岳阳楼上敢题诗。\n如今寒晚无功业，何以胜任国士知。",
        "dynasty": "唐",
        "collection_info": null
    },
    {
        "title": "卷末偶题三首 三",
        "author": "郑谷",
        "content": "一第由来是出身，垂名俱为国风陈。\n此生若不知骚雅，孤宦如何作近臣。",
        "dynasty": "唐",
        "collection_info": null
    },
    {
        "title": "读前集二首 一",
        "author": "郑谷",
        "content": "殷璠裁鉴英灵集，颇觉同才得旨深。\n何事后来高仲武，品题间气未公心。",
        "dynasty": "唐",
        "collection_info": null
    },
    {
        "title": "读前集二首 二",
        "author": "郑谷",
        "content": "风骚如线不胜悲，国步多艰即此时。\n爱日满阶看古集，秪应陶集是吾师。",
        "dynasty": "唐",
        "collection_info": null
    },
    {
        "title": "渚宫乱后作",
        "author": "郑谷",
        "content": "乡人来话乱离情，泪滴残阳问紫荆。\n白社已应无故老，清江依旧绕空城。\n高秋军旅齐山树，昔日渔家是野营。\n牢落故居灰烬后，黄花紫蔓上墙生。",
        "dynasty": "唐",
        "collection_info": null
    },
    {
        "title": "鹧鸪",
        "author": "郑谷",
        "content": "暖戏烟芜锦翼齐，品流应得近山鸡。\n雨昏青草湖边过，花落黄陵庙裏啼。\n游子乍闻征袖湿，佳人纔唱翠眉低。\n相呼相应湘江阔，苦竹丛深春日西。",
        "dynasty": "唐",
        "collection_info": null
    },
    {
        "title": "燕",
        "author": "郑谷",
        "content": "年去年来来去忙，春寒烟暝渡潇湘。\n低飞绿岸和梅雨，乱入红楼拣杏梁。\n闲几砚中窥水浅，落花径裏得泥香。\n千言万语无人会，又逐流莺过短墙。",
        "dynasty": "唐",
        "collection_info": null
    },
    {
        "title": "侯家鹧鸪",
        "author": "郑谷",
        "content": "江天梅雨湿江蓠，到处烟香是此时。\n苦竹岭无归去日，海棠花落旧栖枝。\n春宵思极兰灯暗，晓月啼多锦幕垂。\n唯有佳人忆南国，殷勤为尔唱愁词。",
        "dynasty": "唐",
        "collection_info": null
    },
    {
        "title": "雁",
        "author": "郑谷",
        "content": "八月悲风九月霜，蓼花红澹苇条黄。\n石头城下波摇影，星子湾西云间行。\n惊散渔家吹短笛，失羣征戍锁残阳。\n故乡闻尔亦惆怅，何况扁舟非故乡。",
        "dynasty": "唐",
        "collection_info": null
    },
    {
        "title": "水",
        "author": "郑谷",
        "content": "竹院松廊分数派，不空清泚亦逶迤。\n落花相逐去何处，幽鹭独来无限时。\n洗钵老僧临岸久，钓鱼闲客捲纶迟。\n晚晴一片连莎绿，悔与沧浪有旧期。",
        "dynasty": "唐",
        "collection_info": null
    },
    {
        "title": "海棠",
        "author": "郑谷",
        "content": "春风用意匀颜色，销得携觞与赋诗。\n秾丽最宜新着雨，娇饶全在欲开时。\n莫愁粉黛临窗懒，梁广丹青点笔迟。\n朝醉暮吟看不足，羡他蝴蝶宿深枝。",
        "dynasty": "唐",
        "collection_info": null
    },
    {
        "title": "竹",
        "author": "郑谷",
        "content": "宜烟宜雨又宜风，拂水藏村復间松。\n移得萧骚从远寺，洗来疎净见前峯。\n侵阶藓拆春芽迸，绕径莎微夏荫浓。\n无赖杏花多意绪，数枝穿翠好相容。",
        "dynasty": "唐",
        "collection_info": null
    },
    {
        "title": "荔枝树",
        "author": "郑谷",
        "content": "二京曾见画图中，数本芳菲色不同。\n孤棹今来巴徼外，一枝烟雨思无穷。\n夜郎城近含香瘴，杜宇巢低起暝风。\n肠断渝泸霜霰薄，不教叶似灞陵红。",
        "dynasty": "唐",
        "collection_info": null
    },
    {
        "title": "锦二首 一",
        "author": "郑谷",
        "content": "布素豪家定不看，若无文彩入时难。\n红迷天子帆边日，紫夺星郎帐外兰。\n春水濯来云雁活，夜机挑处雨灯寒。\n舞衣转转求新样，不问流离桑柘残。",
        "dynasty": "唐",
        "collection_info": null
    },
    {
        "title": "锦二首 二",
        "author": "郑谷",
        "content": "文君手裏曙霞生，美号仍闻借蜀城。\n夺得始知袍更贵，着归方觉昼偏荣。\n宫花颜色开时丽，池雁毛衣浴后明。\n礼部郎官人所重，省中别占好窠名。",
        "dynasty": "唐",
        "collection_info": null
    },
    {
        "title": "蜡烛",
        "author": "郑谷",
        "content": "仙漏迟迟出建章，宫帘不动透清光。\n金闱露白新裁诏，画閤春红正试妆。\n泪滴杯盘何所恨，烬飘兰麝暗和香。\n多情更有分明处，照得歌尘下燕梁。",
        "dynasty": "唐",
        "collection_info": null
    },
    {
        "title": "灯",
        "author": "郑谷",
        "content": "雨向莎阶滴未休，冷光孤恨雨悠悠。\n船中闻雁洞庭宿，床下有蛩长信秋。\n背照翠帘新洒别，不挑红烬正含愁。\n萧骚寒竹南窗静，一局闲棋为尔留。",
        "dynasty": "唐",
        "collection_info": null
    },
    {
        "title": "宗人作尉唐昌官署幽胜而又博学精富得以言谈将欲他之留书屋壁",
        "author": "郑谷",
        "content": "公堂潇洒有林泉，秪隔苔墙是渚田。\n宗党相亲离乱世，春秋闲论战争年。\n远江惊鹭来池口，绝顶归云过竹边。\n风雨夜长同一宿，旧游多共忆樊川。",
        "dynasty": "唐",
        "collection_info": null
    },
    {
        "title": "为户部李郎中与令季端公寓止渠州江寺偶作寄献",
        "author": "郑谷",
        "content": "退居潇洒寄禅关，高挂朝簪净室间。\n孤岛虽留双鹤歇，五云争放二龙闲。\n轻舟共泛花边水，野屐同登竹外山。\n仙署金闺虚位久，夜清应梦近天颜。",
        "dynasty": "唐",
        "collection_info": null
    },
    {
        "title": "重阳日访元秀上人",
        "author": "郑谷",
        "content": "红叶黄花秋景宽，醉吟朝夕在樊川。\n却嫌今日登山俗，且共高僧对榻眠。\n别画长怀吴寺壁，宜茶偏赏霅溪泉。\n归来童稚争相笑，何事无人与酒船。",
        "dynasty": "唐",
        "collection_info": null
    },
    {
        "title": "阙下春日",
        "author": "郑谷",
        "content": "建章宫殿紫云飘，春漏迟迟下绛霄。\n绮陌暖风嘶去马，粉廊初日照趋朝。\n花经宿雨香难拾，莺在豪家语更娇。\n秦楚年年有离别，扬鞭挥袖灞陵桥。",
        "dynasty": "唐",
        "collection_info": null
    },
    {
        "title": "赠刘神童",
        "author": "郑谷",
        "content": "习读在前生，僧谈足可明。\n还家虽解喜，登第未知荣。\n时果曾霑赐，春闱不挂情。\n灯前犹恶睡，寤语读书声。",
        "dynasty": "唐",
        "collection_info": null
    },
    {
        "title": "远游",
        "author": "郑谷",
        "content": "江湖犹足事，食宿戍鼙喧。\n久客秋风起，孤舟夜浪翻。\n乡音离楚水，庙貌入湘源。\n岸阔凫鹥小，林垂橘柚繁。\n津官来有意，渔者笑无言。\n早晚酬僧约，中条有药园。",
        "dynasty": "唐",
        "collection_info": null
    },
    {
        "title": "光化戊午年举公见示省试春草碧色诗偶赋是题",
        "author": "郑谷",
        "content": "苌弘血染新，含露满江滨。\n想得寻花径，应迷拾翠人。\n窗纱迎拥砌，簪玉妬成茵。\n天借新晴色，云饶落日春。\n岚光垂处合，眉黛看时嚬。\n愿与仙桃比，无令惹路尘。",
        "dynasty": "唐",
        "collection_info": null
    },
    {
        "title": "江际",
        "author": "郑谷",
        "content": "杳杳渔舟破暝烟，疎疎芦苇旧江天。\n那堪流落逢摇落，可得潸然是偶然。\n万顷白波迷宿鹭，一林黄叶送残蝉。\n兵车未息年华促，早晚闲吟向浐川。",
        "dynasty": "唐",
        "collection_info": null
    },
    {
        "title": "将之泸郡旅次遂州遇裴晤员外谪居于此话旧凄凉因寄二首 一",
        "author": "郑谷",
        "content": "谁解登高问上玄，谪仙何事谪诗仙。\n云遮列宿离华省，树荫澄江入野船。\n黄鸟晚啼愁瘴雨，青梅早落中蛮烟。\n不知几首南行曲，留与巴儿万古传。",
        "dynasty": "唐",
        "collection_info": null
    },
    {
        "title": "将之泸郡旅次遂州遇裴晤员外谪居于此话旧凄凉因寄二首 二",
        "author": "郑谷",
        "content": "昔年共照松溪影，松折溪荒僧已无。\n今日重思锦城事，雪销花谢梦何殊。\n乱离未定身俱老，骚雅全休道甚孤。\n我拜师门更南去，荔枝春熟向渝泸。",
        "dynasty": "唐",
        "collection_info": null
    },
    {
        "title": "次韵和秀上人长安寺居言怀寄渚宫禅者",
        "author": "郑谷",
        "content": "旧斋松老别多年，香社人稀丧乱间。\n出寺秪知趋内殿，闭门长似在深山。\n卧听秦树秋钟断，吟想荆江夕鸟还。\n唯恐兴来飞锡去，老郎无路更追攀。",
        "dynasty": "唐",
        "collection_info": null
    },
    {
        "title": "蜀中春日",
        "author": "郑谷",
        "content": "海棠风外独霑巾，襟袖无端惹蜀尘。\n和暖又逢挑菜日，寂寥未是探花人。\n不嫌蚁酒衝愁肺，却忆渔蓑覆病身。\n何事晚来微雨后，锦江春学曲江春。",
        "dynasty": "唐",
        "collection_info": null
    },
    {
        "title": "游蜀",
        "author": "郑谷",
        "content": "所向明知是暗投，两行清泪语前流。\n云横新塞遮秦甸，花落空山入阆州。\n不忿黄鹂惊晓梦，唯应杜宇信春愁。\n梅黄麦绿无归处，可得漂漂爱浪游。",
        "dynasty": "唐",
        "collection_info": null
    },
    {
        "title": "峡中尝茶",
        "author": "郑谷",
        "content": "蔟蔟新英摘露光，小江园裏火煎尝。\n吴僧漫说鸦山好，蜀叟休夸鸟觜香。\n合座半瓯轻泛绿，开缄数片浅含黄。\n鹿门病客不归去，酒渴更知春味长。",
        "dynasty": "唐",
        "collection_info": null
    },
    {
        "title": "辇下冬暮咏怀",
        "author": "郑谷",
        "content": "永巷闲吟一径蒿，轻肥大笑事风骚。\n烟含紫禁花期近，雪满长安酒价高。\n失路渐惊前计错，逢僧更念此生劳。\n十年春泪催衰飒，羞向清流照鬓毛。",
        "dynasty": "唐",
        "collection_info": null
    },
    {
        "title": "石城",
        "author": "郑谷",
        "content": "石城昔为莫愁乡，莫愁魂散石城荒。\n江人依旧棹舴艋，江岸还飞双鸳鸯。\n帆去帆来风浩渺，花开花落春悲凉。\n烟浓草远望不尽，千古汉阳闲夕阳。",
        "dynasty": "唐",
        "collection_info": null
    },
    {
        "title": "蜀中三首 一",
        "author": "郑谷",
        "content": "马头春向鹿头关。\n远树平芜一望闲，雪下文君沾酒市。\n云藏李白读书山，江楼客恨黄梅后。\n村落人歌紫芋间，堤月桥灯好时景。\n汉庭无事不征蛮。",
        "dynasty": "唐",
        "collection_info": null
    },
    {
        "title": "蜀中三首 二",
        "author": "郑谷",
        "content": "夜无多雨晓生尘，草色岚光日日新。\n蒙顶茶畦千点露，浣花笺纸一溪春。\n扬雄宅在唯乔木，杜甫台荒绝旧邻。\n却共海棠花有约，数年留滞不归人。",
        "dynasty": "唐",
        "collection_info": null
    },
    {
        "title": "蜀中三首 三",
        "author": "郑谷",
        "content": "渚远江清碧簟纹，小桃花绕薛涛坟。\n朱桥直指金门路，粉堞高连玉垒云。\n窗下[斵]琴翘凤足，波中濯锦散鸥羣。\n子规夜夜啼巴树，不并吴乡楚国闻。",
        "dynasty": "唐",
        "collection_info": null
    },
    {
        "title": "少华甘露寺",
        "author": "郑谷",
        "content": "石门萝径与天邻，雨桧风篁远近闻。\n饮涧鹿喧双派水，上楼僧蹋一梯云。\n孤烟薄暮关城没，远色初晴渭曲分。\n长欲然香来此宿，北林猨鹤旧同羣。",
        "dynasty": "唐",
        "collection_info": null
    },
    {
        "title": "慈恩寺偶题",
        "author": "郑谷",
        "content": "往事悠悠添浩叹，劳生扰扰竟何能。\n故山岁晚不归去，高塔晴来独自登。\n林下听经秋苑鹿，江边扫叶夕阳僧。\n吟余却起双峰念，曾看庵西瀑布冰。",
        "dynasty": "唐",
        "collection_info": null
    },
    {
        "title": "石门山泉",
        "author": "郑谷",
        "content": "一脉清泠何所之，萦莎漱藓入僧池。\n云边野客穷来处，石上寒猨见落时。\n聚沫绕崖残雪在，迸流穿树堕花随。\n烟春雨晚闲吟去，不復远寻皇子陂。",
        "dynasty": "唐",
        "collection_info": null
    },
    {
        "title": "渭阳楼闲望",
        "author": "郑谷",
        "content": "千重二华见皇州，望尽凝岚即此楼。\n细雨不藏秦树色，夕阳空照渭河流。\n后车宁见前车覆，今日难忘昨日忧。\n扰扰尘中犹未已，可能疏傅独能休。",
        "dynasty": "唐",
        "collection_info": null
    },
    {
        "title": "送田光",
        "author": "郑谷",
        "content": "九陌低迷谁问我，五湖流浪可悲君。\n着书笑破苏司业，赋咏思齐郑广文。\n理棹好携三百首，阻风须饮几千分。\n耒阳江口春山绿，恸哭应寻杜甫坟。",
        "dynasty": "唐",
        "collection_info": null
    },
    {
        "title": "送进士吴延保及第后南游",
        "author": "郑谷",
        "content": "得意却思寻旧迹，新衔未切向兰台。\n吟看秋草出关去，逢见故人随计来。\n胜地昔年诗板在，清歌几处郡筵开。\n江湖易有淹留兴，莫待春风落庾梅。",
        "dynasty": "唐",
        "collection_info": null
    },
    {
        "title": "送进士王驾下第归蒲中",
        "author": "郑谷",
        "content": "失意离愁春不知，到家时是落花时。\n孤单取事休言命，早晚逢人苦爱诗。\n度塞风沙归路远，傍河桑柘旧居移。\n应嗟我又巴江去，游子悠悠听子规。",
        "dynasty": "唐",
        "collection_info": null
    },
    {
        "title": "作尉鄠郊送进士潘为下第南归",
        "author": "郑谷",
        "content": "归去宜春春水深，麦秋梅雨过湘阴。\n乡园几度经狂寇，桑柘谁家有旧林。\n结绶位卑甘晚达，登龙心在且高吟。\n灞陵桥上杨花裏，酒满芳樽泪满襟。",
        "dynasty": "唐",
        "collection_info": null
    },
    {
        "title": "送进士韦序赴举",
        "author": "郑谷",
        "content": "丹霞照上三清路，瑞锦裁成五色毫。\n波浪不能随世态，鸾凰应得入吾曹。\n秋山晚水吟情远，雪竹风松醉格高。\n预想明年腾跃处，龙津春碧浸仙桃。",
        "dynasty": "唐",
        "collection_info": null
    },
    {
        "title": "寄献狄右丞",
        "author": "郑谷",
        "content": "逐胜偷闲向杜陵，爱僧不爱紫衣僧。\n身为醉客思吟客，官自中丞拜右丞。\n残月露垂朝阙盖，落花风动宿斋灯。\n孤单小谏渔舟在，心恋清潭去未能。",
        "dynasty": "唐",
        "collection_info": null
    },
    {
        "title": "转正郎后寄献集贤相公",
        "author": "郑谷",
        "content": "予名初在德门前，屈指年来三十年。\n自贺孤危终际会，别将流涕感阶缘。\n止陪鸳鸯居清秩，滥应星辰浼上玄。\n平昔苦心何所恨，受恩多是旧诗篇。",
        "dynasty": "唐",
        "collection_info": null
    },
    {
        "title": "所知从事近藩偶有怀寄",
        "author": "郑谷",
        "content": "官舍种莎僧对榻，生涯如在旧山贫。\n酒醒草檄闻残漏，花落移厨送晚春。\n水墨画松清睡眼，云霞仙氅挂吟身。\n霜台伏首思归切，莫把渔竿逐逸人。",
        "dynasty": "唐",
        "collection_info": null
    },
    {
        "title": "献大京兆薛常侍能",
        "author": "郑谷",
        "content": "耻将官业竞前途，自爱篇章古不如。\n一炷香新开道院，数坊人聚避朝车。\n纵游藉草花垂酒，闲卧临窗燕拂书。\n唯有明公赏新句，秋风不敢忆鲈鱼。",
        "dynasty": "唐",
        "collection_info": null
    },
    {
        "title": "寄赠孙路处士",
        "author": "郑谷",
        "content": "平生诗誉更谁过，归老东吴命若何。\n知己凋零垂白髮，故园寥落近沧波。\n酒醒藓砌花阴转，病起渔舟鹭迹多。\n深入富春人不见，闲门空掩半庭莎。",
        "dynasty": "唐",
        "collection_info": null
    },
    {
        "title": "献制诰杨舍人",
        "author": "郑谷",
        "content": "为郡东吴秪饮冰，琐闱频降凤书征。\n随行已有朱衣吏，伴直多招紫阁僧。\n窗下调琴鸣远水，帘前睡鹤背秋灯。\n苇陂竹坞情无限，闲话毘陵问杜陵。",
        "dynasty": "唐",
        "collection_info": null
    },
    {
        "title": "次韵酬张补阙因寒食见寄之什",
        "author": "郑谷",
        "content": "柳近清明翠缕长，多情右衮不相忘。\n开缄虽覩新篇丽，破鼻须闻冷酒香。\n时态懒随人上下，花心甘被蝶分张。\n朝稀且莫轻春赏，胜事由来在帝乡。",
        "dynasty": "唐",
        "collection_info": null
    },
    {
        "title": "赠宗人前公安宰君",
        "author": "郑谷",
        "content": "喧卑从宦出喧卑，别画能琴又解棊。\n海上春耕因乱废，年来冬荐得官迟。\n风中夜犬惊槐巷，月下寒驴嚙槿篱。\n孤散恨无推唱路，耿怀吟得赠君诗。",
        "dynasty": "唐",
        "collection_info": null
    },
    {
        "title": "寄赠杨夔处士",
        "author": "郑谷",
        "content": "结茅秪约钓鱼台，溅水鸬鷀去又迴。\n春卧瓮边听酒熟，露吟庭际待花开。\n三江胜景遨游徧，百氏羣书讲贯来。\n国步未安风雅薄，可能高尚掞天才。",
        "dynasty": "唐",
        "collection_info": null
    },
    {
        "title": "寄同年礼部赵郎中",
        "author": "郑谷",
        "content": "仙步徐徐整羽衣，小仪澄澹转中仪。\n桦飘红烬趋朝路，兰纵清香宿省时。\n彩笔烟霞供不足，纶闱鸾凤讶来迟。\n自怜孤宦谁相念，祷祝空吟一首诗。",
        "dynasty": "唐",
        "collection_info": null
    },
    {
        "title": "春暮咏怀寄集贤韦起居衮",
        "author": "郑谷",
        "content": "寂寂风帘信自垂，杨花笋箨正离披。\n长安一夜残春雨，右省三年老拾遗。\n坐看羣贤争得路，退量孤分且吟诗。\n五湖烟网非无意，未去难忘国士知。",
        "dynasty": "唐",
        "collection_info": null
    },
    {
        "title": "多情",
        "author": "郑谷",
        "content": "赋分多情却自嗟，萧衰未必为年华。\n睡轻可忍风敲竹，饮散那堪月在花。\n薄宦因循抛岘首，故人流落向天涯。\n莺春鴈夜长如此，赖是幽居近酒家。",
        "dynasty": "唐",
        "collection_info": null
    },
    {
        "title": "感怀投时相",
        "author": "郑谷",
        "content": "非才偶忝直文昌，两鬓年深一镜霜。\n待漏敢辞称小吏，立班犹未出中行。\n孤吟马迹抛槐陌，远梦渔竿掷苇乡。",
        "dynasty": "唐",
        "collection_info": null
    },
    {
        "title": "自贻",
        "author": "郑谷",
        "content": "饮筵博席与心违，野眺春吟更是谁。\n琴有涧风声转澹，诗无僧字格还卑。\n恨抛水国荷蓑雨，贫过长安樱笋时。\n头角俊髦应指笑，权门踪迹独差池。",
        "dynasty": "唐",
        "collection_info": null
    },
    {
        "title": "自遣",
        "author": "郑谷",
        "content": "强健宦途何足谓，入微章句更难论。\n谁知野性真天性，不扣权门扣道门。\n窥砚晚莺临砌树，迸阶春笋隔篱根。\n朝迴何处消长日，紫阁峰南有旧村。",
        "dynasty": "唐",
        "collection_info": null
    },
    {
        "title": "中年",
        "author": "郑谷",
        "content": "漠漠秦云澹澹天，新年景象入中年。\n情多最恨花无语，愁破方知酒有权。\n苔色满墙寻故第，雨声一夜忆春田。\n衰迟自喜添诗学，更把前题改数联。",
        "dynasty": "唐",
        "collection_info": null
    },
    {
        "title": "自适",
        "author": "郑谷",
        "content": "紫陌奔驰不暂停，送迎终日在郊垧。\n年来鬓畔未垂白，雨后江头且蹋青。\n浮蚁满杯难暂舍，贯珠一曲莫辞听。\n春风秪有九十日，可合花前半日醒。",
        "dynasty": "唐",
        "collection_info": null
    },
    {
        "title": "结绶鄠郊縻摄府署偶有自咏",
        "author": "郑谷",
        "content": "莺离寒谷士逢春，释褐来年暂种芸。\n自笑老为梅少府，可堪贫摄鲍参军。\n酒醒往事多兴念，吟苦邻居必厌闻。\n推却簿书搔短髮，落花飞絮正纷纷。",
        "dynasty": "唐",
        "collection_info": null
    },
    {
        "title": "漂泊",
        "author": "郑谷",
        "content": "槿坠蓬疎池馆清，日光风绪澹无情。\n鲈鱼斫鲙输张翰，橘树呼奴羡李衡。\n十口漂零犹寄食，两川消息未休兵。",
        "dynasty": "唐",
        "collection_info": null
    },
    {
        "title": "弔故礼部韦员外序",
        "author": "郑谷",
        "content": "腊雪初晴共举杯，便期携手上春台。\n高情唯怕酒不满，长逝可悲花正开。\n晓奠莺啼残漏在，风帏燕觅旧巢来。\n杜陵芳草年年绿，醉魄吟魂无復迴。",
        "dynasty": "唐",
        "collection_info": null
    },
    {
        "title": "渼陂",
        "author": "郑谷",
        "content": "昔事东流共不迴，春深独向渼陂来。\n乱前别业依稀在，雨裏繁花寂寞开。\n却展渔丝无野艇，旧题诗句没苍苔。\n潸然四顾难消遣，秪有佯狂泥酒杯。",
        "dynasty": "唐",
        "collection_info": null
    },
    {
        "title": "代秋扇词",
        "author": "郑谷",
        "content": "露入庭芜恨已深，热时天下是知音。\n汗流浃背曾施力，气爽中宵便负心。\n一片山溪从蠹损，数行文字任尘侵。\n绿槐阴合清和后，不会何颜又见寻。",
        "dynasty": "唐",
        "collection_info": null
    },
    {
        "title": "宣义里舍冬暮自贻",
        "author": "郑谷",
        "content": "幽居不称在长安，沟浅浮春岸雪残。\n板屋渐移方带野，水车新入夜添寒。\n名如有分终须立，道若离心岂易宽。\n满眼尘埃驰骛去，独寻烟竹翦渔竿。",
        "dynasty": "唐",
        "collection_info": null
    },
    {
        "title": "省中偶作",
        "author": "郑谷",
        "content": "三转郎曹自勉旃，莎阶吟步想前贤。\n未如何逊无佳句，若比冯唐是壮年。\n捧制名题黄纸尾，约僧心在白雪边。\n乳毛松雪春来好，直夜清闲且学禅。",
        "dynasty": "唐",
        "collection_info": null
    },
    {
        "title": "同志顾云下第出京偶有寄勉",
        "author": "郑谷",
        "content": "凤策联华是国华，春来偶未上仙槎。\n乡连南渡思菰米，泪滴东风避杏花。\n吟聒暮莺归庙院，睡消迟日寄僧家。\n一般情绪应相信，门静莎深树影斜。",
        "dynasty": "唐",
        "collection_info": null
    },
    {
        "title": "敷溪高士",
        "author": "郑谷",
        "content": "敷溪南岸掩柴荆，挂却朝衣爱净名。\n闲得林园栽树法，喜闻儿侄读书声。\n眠窗日暖添幽梦，步野风清散酒酲。\n谪去征还何扰扰，片云相伴看衰荣。",
        "dynasty": "唐",
        "collection_info": null
    },
    {
        "title": "九日偶怀寄左省张起居",
        "author": "郑谷",
        "content": "令节争欢我独闲，荒台尽日向晴山。\n浑无酒泛金英菊，漫道官趋玉笋班。\n深愧青莎迎野步，不堪红叶照衰颜。\n羡君官重多吟兴，醉带南陂落照还。",
        "dynasty": "唐",
        "collection_info": null
    },
    {
        "title": "春夕伴同年礼部赵员外省直",
        "author": "郑谷",
        "content": "锦帐名郎重锦科，清宵寓直纵吟哦。\n冰含玉镜春寒在，粉傅仙闱月色多。\n视草即应归属望，握兰知道暂经过。\n流莺百啭和残漏，犹把芳樽藉露莎。",
        "dynasty": "唐",
        "collection_info": null
    },
    {
        "title": "倦客",
        "author": "郑谷",
        "content": "十年五年岐路中，千里万里西復东。\n匹马愁衝晚村雪，孤舟闷阻春江风。\n达士由来知道在，昔贤何必哭途穷。\n闲烹芦笋炊菰米，会向源乡作醉翁。",
        "dynasty": "唐",
        "collection_info": null
    },
    {
        "title": "温处士能画鹭鹚以四韵换之",
        "author": "郑谷",
        "content": "昔年吟醉绕江蓠，爱把渔竿伴鹭鹚。\n闻说小毫能纵逸，敢凭轻素写幽奇。\n涓涓浪溅残菱蔓，戛戛风搜折苇枝。\n得向晓窗闲挂翫，雪蓑烟艇恨无遗。",
        "dynasty": "唐",
        "collection_info": null
    },
    {
        "title": "驾部郑郎中三十八丈尹贰东周荣加金紫谷以末派之外恩旧事深因贺送",
        "author": "郑谷",
        "content": "香浮玉陛晓辞天，袍拂蒲茸称少年。\n郎署转曹虽久次，京河亚尹是优贤。\n纵游云水无公事，贵买琴书有俸钱。\n今日龙门看松雪，探春明日向平泉。",
        "dynasty": "唐",
        "collection_info": null
    },
    {
        "title": "欹枕",
        "author": "郑谷",
        "content": "攲枕高眠日午春，酒酣睡足最闲身。\n明朝会得穷通理，未必输他马上人。",
        "dynasty": "唐",
        "collection_info": null
    },
    {
        "title": "野步",
        "author": "郑谷",
        "content": "翠岚迎步兴何长，笑领渔翁入醉乡。\n日暮渚田微雨后，鹭鹚闲暇稻花香。",
        "dynasty": "唐",
        "collection_info": null
    },
    {
        "title": "偶书",
        "author": "郑谷",
        "content": "承时偷喜负明神，务实那能得庇身。\n不会苍苍主何事，忍饥多是力耕人。",
        "dynasty": "唐",
        "collection_info": null
    },
    {
        "title": "静吟",
        "author": "郑谷",
        "content": "骚雅荒凉我未安，月和余雪夜吟寒。\n相门相客应相笑，得句胜于得好官。",
        "dynasty": "唐",
        "collection_info": null
    },
    {
        "title": "和知己秋日伤怀",
        "author": "郑谷",
        "content": "流水歌声共不迴，去年天气旧亭台。\n梁尘寂寞燕归去，黄蜀葵花一朵开。",
        "dynasty": "唐",
        "collection_info": null
    },
    {
        "title": "谷比岁受同年丈人故川守李侍郎教谕衰晏龙钟益用感叹遂以章句自贻",
        "author": "郑谷",
        "content": "多感京河李丈人，童蒙受教便书绅。\n文章至竟无功业，名宦由来致苦辛。\n皎日还应知守道，平生自信解甘贫。\n孤单所得皆逾分，归种敷溪一亩春。",
        "dynasty": "唐",
        "collection_info": null
    },
    {
        "title": "郊墅",
        "author": "郑谷",
        "content": "韦曲樊川雨半晴，竹庄花院徧题名。\n画成烟景垂杨色，滴破春愁压酒声。\n满野红尘谁得路，连天紫阁独关情。\n渼陂水色澄于镜，何必沧浪始濯缨。",
        "dynasty": "唐",
        "collection_info": null
    },
    {
        "title": "舟行",
        "author": "郑谷",
        "content": "九派迢迢九月残，舟人相语且相宽。\n村逢好处嫌风便，酒到醒来觉夜寒。\n蓼渚白波喧夏口，柿园红叶忆长安。\n季鹰可是思鲈鲙，引退知时自古难。",
        "dynasty": "唐",
        "collection_info": null
    },
    {
        "title": "奔问三峰寓止近墅",
        "author": "郑谷",
        "content": "半年奔走颇惊魂，来谒行宫泪眼昏。\n鸳鹭入朝同待漏，牛羊送日独归村。\n灞陵散失诗千首，太华凄凉酒一樽。\n兵革未休无异术，不知何以受君恩。",
        "dynasty": "唐",
        "collection_info": null
    },
    {
        "title": "朝直",
        "author": "郑谷",
        "content": "朝直叨居省阁间，由来疎退校安闲。\n落花夜静宫中漏，微雨春寒廊下班。\n自扣玄门齐宠辱，从他荣路用机关。\n孤峰未得深归去，名画偏求水墨山。",
        "dynasty": "唐",
        "collection_info": null
    },
    {
        "title": "巴江",
        "author": "郑谷",
        "content": "乱来奔走巴江滨，愁客多于江徼人。\n朝醉暮醉雪开霁，一枝两枝梅探春。\n诏书罪己方哀痛，乡县征兵尚苦辛。\n鬓秃又惊逢献岁，眼前浑不见交亲。",
        "dynasty": "唐",
        "collection_info": null
    },
    {
        "title": "故许昌薛尚书能尝为都官郎中后数岁故建州李员外频自宪府内弹拜都官员外八座外郎皆一时骚雅宗师则都官之曹振盛于此予早年请益实受深知今忝此官復是正秩岂唯俯慰孤宦何以仰继前贤荣惕在衷遂赋自贺",
        "author": "郑谷",
        "content": "都官虽未是名郎，践历曾闻薛许昌。\n復有李公陪雅躅，岂宜郑子忝余光。\n荣为后进趋兰署，喜拂前题在粉墙。\n他日节旄如可继，不嫌曹冷在中行。",
        "dynasty": "唐",
        "collection_info": null
    },
    {
        "title": "访题表兄王藻渭上别业",
        "author": "郑谷",
        "content": "桑林摇落渭川西，蓼水瀰瀰接稻泥。\n幽槛静来鱼唱远，暝天寒极鴈行低。\n浊醪最称看山醉，冷句偏宜选竹题。\n中表人稀离乱后，花时莫惜重相携。",
        "dynasty": "唐",
        "collection_info": null
    },
    {
        "title": "题汝州从事厅",
        "author": "郑谷",
        "content": "诗人公署如山舍，秪向阶前便采薇。\n惊燕拂帘闲睡觉，落花沾砚会餐归。\n壁看旧记官多达，牓挂明文吏莫违。\n自说小池栽苇后，雨凉频见鹭鹚飞。",
        "dynasty": "唐",
        "collection_info": null
    },
    {
        "title": "谷初忝谏垣今宪长薛公方在西阁知奖隆异以四韵代述荣感",
        "author": "郑谷",
        "content": "旧诗常得在高吟，不奈公心爱苦心。\n道自琐闱言下振，恩从仙殿对迴深。\n流年渐觉霜欺鬓，至药能教土化金。\n自拂青萍知有地，斋诚旦夕望为霖。",
        "dynasty": "唐",
        "collection_info": null
    },
    {
        "title": "兵部卢郎中光济借示诗集以四韵谢之",
        "author": "郑谷",
        "content": "七子风骚寻失主，五君歌诵久无声。\n调和雅乐归时正，澄滤颓波到底清。\n才大始知寰宇窄，吟高何止鬼神惊。\n叶公好尚浑疎阔，忽见真龙几丧明。",
        "dynasty": "唐",
        "collection_info": null
    },
    {
        "title": "贺左省新除韦拾遗",
        "author": "郑谷",
        "content": "初昇谏署是真仙，浪透桃花恰五年。\n垂白郎官居座末，着绯人吏立阶前。\n百寮班列趋丹陛，两掖风清上碧天。\n从此追飞何处去，金銮殿与玉堂连。",
        "dynasty": "唐",
        "collection_info": null
    },
    {
        "title": "右省张补阙茂枢同在谏垣连居光德新春赋咏聊以寄怀",
        "author": "郑谷",
        "content": "小梅零落雪欺残，浩荡穷愁岂易宽。\n唯有郎吟偿晚景，且无浓醉厌春寒。\n高斋每喜追攀近，丽句先忧属和难。\n十五年前谙苦节，知心不独为同官。",
        "dynasty": "唐",
        "collection_info": null
    },
    {
        "title": "右省补阙张茂枢同在谏垣邻居光德迭和篇什未尝间时忽见贻谓谷将来履历必在文昌当与何水部宋考功为俦谷虽赋于风雅实用兢惶因抒酬寄",
        "author": "郑谷",
        "content": "何宋清名动粉闱，不才今日偶陈诗。\n考功岂敢闻题品，水部犹须繫挈维。\n积雪巷深酬唱夜，落花墙隔笑言时。\n紫垣名士推扬切，为话心孤倍感知。",
        "dynasty": "唐",
        "collection_info": null
    },
    {
        "title": "寄职方李员外",
        "author": "郑谷",
        "content": "曾袖篇章谒长卿，今来附凤事何荣。\n星临南省陪仙步，春满东朝接佩声。\n谈笑不拘先后礼，岁寒仍契子孙情。\n龙墀仗下天街暖，共看圭峰并马行。",
        "dynasty": "唐",
        "collection_info": null
    },
    {
        "title": "寄题诗僧秀公",
        "author": "郑谷",
        "content": "灵一心传清塞心，可公吟后楚公吟。\n近来雅道相亲少，唯仰吾师所得深。\n好句未停无暇日，旧山归老有东林。\n冷曹孤宦甘寥落，多谢携筇数访寻。",
        "dynasty": "唐",
        "collection_info": null
    },
    {
        "title": "东蜀春晚",
        "author": "郑谷",
        "content": "如此浮生更别离，可堪长恸送春归。\n潼江水上杨花雪，刚逐孤舟缭绕飞。",
        "dynasty": "唐",
        "collection_info": null
    },
    {
        "title": "永日有怀",
        "author": "郑谷",
        "content": "能消永日是摴蒱，坑堑由来似宦途。\n两掷未终楗橛内，座中何惜为呼卢。",
        "dynasty": "唐",
        "collection_info": null
    },
    {
        "title": "槐花",
        "author": "郑谷",
        "content": "毵毵金蕊扑晴空，举子魂惊落照中。\n今日老郎犹有恨，昔年相虐十秋风。",
        "dynasty": "唐",
        "collection_info": null
    },
    {
        "title": "小桃",
        "author": "郑谷",
        "content": "和烟和雨遮敷水，映竹映村连灞桥。\n撩乱春风耐寒令，到头赢得杏花娇。",
        "dynasty": "唐",
        "collection_info": null
    },
    {
        "title": "长江县经贾岛墓",
        "author": "郑谷",
        "content": "水绕荒坟县路斜，耕人讶我久咨嗟。\n重来兼恐无寻处，落日风吹鼓子花。",
        "dynasty": "唐",
        "collection_info": null
    },
    {
        "title": "嘉陵",
        "author": "郑谷",
        "content": "细雨湿萋萋，人稀江日西。\n春愁肠已断，不在子规啼。",
        "dynasty": "唐",
        "collection_info": null
    },
    {
        "title": "嘉陵",
        "author": "郑谷",
        "content": "细雨湿凄凄，人稀江日西。\n春膓已愁断，不待子规啼。",
        "dynasty": "唐",
        "collection_info": null
    },
    {
        "title": "中秋",
        "author": "郑谷",
        "content": "清香闻晓莲，水国雨余天。\n天气正得所，客心刚悄然。\n乱兵何日息，故老几人全。\n此际难消遣，从来未学禅。",
        "dynasty": "唐",
        "collection_info": null
    },
    {
        "title": "朝谒",
        "author": "郑谷",
        "content": "捧日整朝簪，千官一片心。\n班趋黄道急，殿接紫宸深。\n威凤迴香扆，新莺啭上林。\n小松含瑞露，春翠易成阴。",
        "dynasty": "唐",
        "collection_info": null
    },
    {
        "title": "锦浦",
        "author": "郑谷",
        "content": "流落夜凄凄，春寒锦浦西。\n不甘花逐水，可惜雪成泥。\n病眼嫌灯近，离肠赖酒迷。\n凭君嘱鹎鵊，莫向五更啼。",
        "dynasty": "唐",
        "collection_info": null
    },
    {
        "title": "峨嵋山",
        "author": "郑谷",
        "content": "万仞白云端，经春雪未残。\n夏消江峡满，晴照蜀楼寒。\n造境知僧熟，归林认鹤难。\n会须朝阙去，秪有画图看。",
        "dynasty": "唐",
        "collection_info": null
    },
    {
        "title": "蜀江有弔",
        "author": "郑谷",
        "content": "孟子有良策，惜哉今已而。\n徒将心体国，不识道消时。\n折槛未为切，沈湘何足悲。\n苍苍无问处，烟雨徧江蓠。",
        "dynasty": "唐",
        "collection_info": null
    },
    {
        "title": "书村叟壁",
        "author": "郑谷",
        "content": "草肥朝牧牛，桑绿晚鸣鸠。\n列岫檐前见，清泉碓下流。\n春蔬和雨割，社酒向花篘。\n引我南陂去，篱边有小舟。",
        "dynasty": "唐",
        "collection_info": null
    },
    {
        "title": "题进士王驾郊居",
        "author": "郑谷",
        "content": "前山微有雨，永巷净无尘。\n牛卧篱阴晚，鸠鸣村意春。\n时浮应寡合，道在不嫌贫。\n后径临陂水，菰蒲是切邻。",
        "dynasty": "唐",
        "collection_info": null
    },
    {
        "title": "题庄严寺休公院",
        "author": "郑谷",
        "content": "秋深庭色好，红叶间青松。\n病客殊无着，吾师甚见容。\n疎钟和细溜，高塔等遥峰。\n未省求名侣，频于此地逢。",
        "dynasty": "唐",
        "collection_info": null
    },
    {
        "title": "题兴善寺",
        "author": "郑谷",
        "content": "寺在帝城阴，清虚胜二林。\n藓侵隋画暗，茶助越瓯深。\n巢鹤和钟唳，诗僧倚锡吟。\n烟莎后池水，前迹杳难寻。",
        "dynasty": "唐",
        "collection_info": null
    },
    {
        "title": "宿澄泉兰若",
        "author": "郑谷",
        "content": "山半古招提，空林雪月迷。\n乱流分石上，斜汉在松西。\n云集寒庵宿，猨先晓磬啼。\n此心如了了，即此是曹溪。",
        "dynasty": "唐",
        "collection_info": null
    },
    {
        "title": "送举子下第东归",
        "author": "郑谷",
        "content": "夫子道何孤，青云未得途。\n诗书难舍鲁，山水暂游吴。\n野绿梅阴重，江春浪势麤。\n秣陵兵役后，旧业半成芜。",
        "dynasty": "唐",
        "collection_info": null
    },
    {
        "title": "寄察院李侍御文炬",
        "author": "郑谷",
        "content": "古柏间疎篁，清阴在印床。\n宿郊虔点馔，秋寺静监香。\n参集行多揖，风仪见即庄。\n伫闻横擘去，帷集谏书囊。",
        "dynasty": "唐",
        "collection_info": null
    },
    {
        "title": "偶怀寄台院孙端公棨",
        "author": "郑谷",
        "content": "才拙道仍孤，无何舍钓徒。\n班虽沾玉笋，香不近金炉。\n雨露瞻双阙，烟波隔五湖。\n唯君应见念，曾共伏青蒲。",
        "dynasty": "唐",
        "collection_info": null
    },
    {
        "title": "次韵和秀上人游南五台",
        "author": "郑谷",
        "content": "中峰曾到处，题记没苍苔。\n振锡传深谷，翻经想旧台。\n苍松临砌偃，惊鹿蓦溪来。\n内殿评诗切，身迴心未迴。",
        "dynasty": "唐",
        "collection_info": null
    },
    {
        "title": "乖慵",
        "author": "郑谷",
        "content": "乖慵居竹裏，凉冷卧池东。\n一霎芰荷雨，几迴帘幕风。\n远僧来扣寂，小吏笑书空。\n衰鬓霜供白，愁颜酒借红。\n扇轻摇鹭羽，屏古画渔翁。\n自得无端趣，琴棊舫子中。",
        "dynasty": "唐",
        "collection_info": null
    },
    {
        "title": "南宫寓直",
        "author": "郑谷",
        "content": "寓直事非轻，宦孤忧且荣。\n制承黄纸重，词见紫垣清。\n晓霁庭松色，风和禁漏声。\n僧携新茗伴，吏扫落花迎。\n锁印诗心动，垂帘睡思生。\n粉廊曾试处，石柱昔贤名。\n来误宫窗燕，啼疑苑树莺。\n残阳应更好，归促恨严城。",
        "dynasty": "唐",
        "collection_info": null
    },
    {
        "title": "恩门小谏雨中乞菊栽",
        "author": "郑谷",
        "content": "握兰将满岁，栽菊伴吟诗。\n老去慵趋世，朝迴独绕篱。\n递香风细细，浇绿水瀰瀰。\n秪共山僧赏，何当国士移。\n孤根深有託，微雨正相宜。\n更待金英发，凭君插一枝。",
        "dynasty": "唐",
        "collection_info": null
    },
    {
        "title": "荆渚八月十五夜值雨寄同年李屿",
        "author": "郑谷",
        "content": "共待辉光夜，翻成黯澹秋。\n正宜清路望，潜起滴阶愁。\n棹倚袁宏渚，帘垂庾亮楼。\n桂无香实落，兰有露花休。\n玉漏添萧索，金尊阻献酬。\n明年佳景在，相约向神州。",
        "dynasty": "唐",
        "collection_info": null
    },
    {
        "title": "寄左省张起居",
        "author": "郑谷",
        "content": "含香復记言，清秩称当年。\n点笔非常笔，朝天最近天。\n家声三相后，公事一人前。\n诗句江郎伏，书踪宁氏传。\n风标欺鹭鹤，才力涌沙泉。\n居僻贫无虑，名高退更坚。\n渔舟思静泛，僧榻寄闲眠。\n消息当弥入，丝纶的粲然。\n依栖常接迹，属和旧盈编。\n开口人皆信，凄凉是谢毡。",
        "dynasty": "唐",
        "collection_info": null
    },
    {
        "title": "前寄左省张起居一百言寻蒙唱酬见誉过实却用旧韵重荅",
        "author": "郑谷",
        "content": "减瘦经多难，忧伤集晚年。\n吟高风过树，坐久夜凉天。\n旅退惭随众，孤飞怯向前。\n钓朋蓑叟在，药术衲僧传。\n鬓秃趋荣路，肠焦鄙盗泉。\n品徒诚有隔，推唱意何坚。\n寒地殊知感，秋灯耿不眠。\n从来甘默尔，自此倍怡然。\n兰为官须握，蒲因学更编。\n预愁摇落后，子美笑无毡。",
        "dynasty": "唐",
        "collection_info": null
    },
    {
        "title": "读故许昌薛尚书诗集",
        "author": "郑谷",
        "content": "篇篇高且真，真为国风陈。\n澹薄虽师古，纵横得意新。\n翦裁成几箧，唱和是谁人。\n华岳题无敌，黄河句绝伦。\n吟残荔枝雨，咏彻海棠春。\n李白欺前辈，陶潜仰后尘。\n难忘嵩室下，不负蜀江滨。\n属思看山眼，冥搜倚树身。\n楷模劳梦想，讽诵爽精神。\n落笔空追怆，曾蒙借斧斤。",
        "dynasty": "唐",
        "collection_info": null
    },
    {
        "title": "送水部张郎中彦回宰洛阳",
        "author": "郑谷",
        "content": "何逊兰休握，陶潜柳正垂。\n官清真塞诏，事简好吟诗。\n春漏怀丹阙，凉船泛碧伊。\n已虚西阁位，朝夕凤书追。",
        "dynasty": "唐",
        "collection_info": null
    },
    {
        "title": "赠咸阳王主簿",
        "author": "郑谷",
        "content": "可爱咸阳王主簿，穷经尽到昔贤心。\n登科未足酬多学，执卷犹闻惜寸阴。\n自与山妻舂斗粟，祗凭邻叟典孤琴。\n我来赊酒相留宿，听我披衣看雪吟。",
        "dynasty": "唐",
        "collection_info": null
    },
    {
        "title": "松",
        "author": "郑谷",
        "content": "下视垂杨拂路尘，双峰石上覆苔文。\n浓霜满径无红叶，晚日高枝有白云。\n春砌花飘僧旋扫，寒溪子落鹤先闻。\n那堪寂寞悲风起，千树深藏李白坟。",
        "dynasty": "唐",
        "collection_info": null
    },
    {
        "title": "梅",
        "author": "郑谷",
        "content": "江国正寒春信稳，岭头枝上雪飘飘。\n何言落处堪惆怅，直是开时也寂寥。\n素艳照尊桃莫比，孤香黏袖李须饶。\n离人南去肠应断，片片随鞭过楚桥。",
        "dynasty": "唐",
        "collection_info": null
    },
    {
        "title": "鹤",
        "author": "郑谷",
        "content": "一自王乔放自由，俗人行处懒回头。\n睡轻旋觉松花堕，舞罢闲听涧水流。\n羽翼光明欺积雪，风神洒落占高秋。\n应嫌白鹭无仙骨，长伴渔翁宿苇洲。",
        "dynasty": "唐",
        "collection_info": null
    },
    {
        "title": "重阳夜旅怀",
        "author": "郑谷",
        "content": "强插黄花三两枝，还图一醉浸愁眉。\n半床斜月醉醒后，惆怅多于未醉时。",
        "dynasty": "唐",
        "collection_info": null
    },
    {
        "title": "壬戌西幸后",
        "author": "郑谷",
        "content": "武德门前颢气新，雪融鸳瓦土膏春。\n夜来梦到宣麻处，草没龙墀不见人。",
        "dynasty": "唐",
        "collection_info": null
    },
    {
        "title": "多虞",
        "author": "郑谷",
        "content": "多虞难住人稀处，近耗浑无战罢碁。\n向阙归山俱未得，且沽春酒且吟诗。",
        "dynasty": "唐",
        "collection_info": null
    },
    {
        "title": "短褐",
        "author": "郑谷",
        "content": "闲披短褐杖山藤，头不是僧心是僧。\n坐睡觉来清夜半，芭蕉影动道场灯。",
        "dynasty": "唐",
        "collection_info": null
    },
    {
        "title": "曲江红杏",
        "author": "郑谷",
        "content": "遮莫江头柳色遮，日浓莺睡一枝斜。\n女郎折得殷勤看，道是春风及第花。",
        "dynasty": "唐",
        "collection_info": null
    },
    {
        "title": "折得梅",
        "author": "郑谷",
        "content": "寒步江村折得梅，孤香不肯待春催。\n满枝尽是愁人泪，莫殢朝来露湿来。",
        "dynasty": "唐",
        "collection_info": null
    },
    {
        "title": "牡丹",
        "author": "郑谷",
        "content": "画堂帘卷张清宴，含香带雾情无限。\n春风爱惜未放开，柘枝鼓振红英绽。",
        "dynasty": "唐",
        "collection_info": null
    },
    {
        "title": "寂寞",
        "author": "郑谷",
        "content": "江郡人稀便是村，踏青天气欲黄昏。\n春愁不破还成醉，衣上泪痕和酒痕。",
        "dynasty": "唐",
        "collection_info": null
    },
    {
        "title": "乱后灞上",
        "author": "郑谷",
        "content": "柳丝牵水杏房红，烟岸人稀草色中。\n日暮一行高鸟处，依稀合是望春宫。",
        "dynasty": "唐",
        "collection_info": null
    },
    {
        "title": "长门怨二首 一",
        "author": "郑谷",
        "content": "闲把罗衣泣凤皇，先朝曾教舞霓裳。\n春来却羡庭花落，得逐晴风出禁墙。",
        "dynasty": "唐",
        "collection_info": null
    },
    {
        "title": "长门怨二首 二",
        "author": "郑谷",
        "content": "流水君恩共不回，杏花争忍扫成堆。\n残春未必多烟雨，泪滴闲阶长绿苔。",
        "dynasty": "唐",
        "collection_info": null
    },
    {
        "title": "郊野戏题",
        "author": "郑谷",
        "content": "竹巷溪桥天气凉，荷开稻熟村酒香。\n唯忧野叟相迴避，莫道侬家是汉郎。",
        "dynasty": "唐",
        "collection_info": null
    },
    {
        "title": "宗人惠四药",
        "author": "郑谷",
        "content": "宗人忽惠西山药，四味清新香助茶。\n爽得心神便骑鹤，何须烧得白朱砂。",
        "dynasty": "唐",
        "collection_info": null
    },
    {
        "title": "题张衡庙",
        "author": "郑谷",
        "content": "远俗只凭淫祀切，多年平子固悠悠。\n江烟日午无箫鼓，直到如今咏四愁。",
        "dynasty": "唐",
        "collection_info": null
    },
    {
        "title": "山鸟",
        "author": "郑谷",
        "content": "惊飞失势粉墙高，好箇声音好羽毛。\n小婢不须催柘弹，且从枝上吃樱桃。",
        "dynasty": "唐",
        "collection_info": null
    },
    {
        "title": "黯然",
        "author": "郑谷",
        "content": "搢绅奔避復沦亡，消息春来到水乡。\n屈指故人能几许，月明花好更悲凉。",
        "dynasty": "唐",
        "collection_info": null
    },
    {
        "title": "借薛尚书集",
        "author": "郑谷",
        "content": "江天冬暖似花时，上国音尘杳未知。\n正被虫声喧老耳，今君又借薛能诗。",
        "dynasty": "唐",
        "collection_info": null
    },
    {
        "title": "小北廰闲题",
        "author": "郑谷",
        "content": "冷曹孤宦本相宜，山在墙南落照时。\n洗竹浇莎足公事，一来赢写一联诗。",
        "dynasty": "唐",
        "collection_info": null
    },
    {
        "title": "菊",
        "author": "郑谷",
        "content": "日日池边载酒行，黄昏犹自遶黄英。\n重阳过后频来此，甚觉多情胜薄情。",
        "dynasty": "唐",
        "collection_info": null
    },
    {
        "title": "赠杨夔二首 一",
        "author": "郑谷",
        "content": "散赋宂书高且奇，百篇仍有百篇诗。\n江湖休洒春风泪，十轴香于一桂枝。",
        "dynasty": "唐",
        "collection_info": null
    },
    {
        "title": "赠杨夔二首 二",
        "author": "郑谷",
        "content": "时无韩柳道难穷，也觉天公不至公。\n看取年年金牓上，几人才气似扬雄。",
        "dynasty": "唐",
        "collection_info": null
    },
    {
        "title": "中秋夜有怀",
        "author": "许彬",
        "content": "趋驰早晚休，一岁又残秋。\n若只如今日，何难致白头。\n沧波归处远，旅舍向边愁。\n赖见前贤说，穷通不自由。",
        "dynasty": "唐",
        "collection_info": null
    },
    {
        "title": "寻白石山人涧",
        "author": "许彬",
        "content": "路穷川岛上，果值古仙家。\n阴洞长鸣磬，石泉寒泛花。\n莓苔深峭壁，烟霭积层崖。\n难见囊中术，人间有岁华。",
        "dynasty": "唐",
        "collection_info": null
    },
    {
        "title": "游头陀寺上方",
        "author": "许彬",
        "content": "高步陟崔嵬，吟闲路惜迴。\n寺从何代有，僧是梵宫来。\n暮霭连沙积，余霞逼槛开。\n更期招静者，长啸上方台。",
        "dynasty": "唐",
        "collection_info": null
    },
    {
        "title": "归山夜发湖中",
        "author": "许彬",
        "content": "广泽去无边，夜程风信偏。\n疎星遥抵浪，远烧似迎船。\n响岳猿相次，翻空雁接连。\n北归家业就，深处更踰年。",
        "dynasty": "唐",
        "collection_info": null
    },
    {
        "title": "同友人会裴明府县楼",
        "author": "许彬",
        "content": "开阁雨吹尘，陶家揖上宾。\n湖山万迭翠，汀树一行春。\n景逼归檐燕，歌喧已醉身。\n登临兴未足，喜有数年因。",
        "dynasty": "唐",
        "collection_info": null
    },
    {
        "title": "荆山夜泊与亲友遇",
        "author": "许彬",
        "content": "山海两分歧，停舟偶此期。\n别来何限意，相见却无词。\n坐永神疑梦，愁多鬓欲丝。\n趋名易迟晚，此去莫经时。",
        "dynasty": "唐",
        "collection_info": null
    },
    {
        "title": "北游夜怀",
        "author": "许彬",
        "content": "苦心终是否，舍此復无营。\n已致归成晚，非缘去有程。\n馆空吟向月，霜曙坐闻更。\n住久谁相问，驰羸又独行。",
        "dynasty": "唐",
        "collection_info": null
    },
    {
        "title": "重经汉南",
        "author": "许彬",
        "content": "分散多如此，人情岂自由。\n重来看月夕，不似去年秋。\n息虑虽孤寝，论空未识愁。\n须同醉乡者，万事付江流。",
        "dynasty": "唐",
        "collection_info": null
    },
    {
        "title": "湘江",
        "author": "许彬",
        "content": "孤舟方此去，嘉景称于闻。\n烟尽九峰雪，雨生诸派云。\n沙寒鸿鹄聚，底极龟鱼分。\n异日谁为侣，逍遥耕钓羣。",
        "dynasty": "唐",
        "collection_info": null
    },
    {
        "title": "黔中书事",
        "author": "许彬",
        "content": "巴蜀水南偏，山穷塞垒宽。\n岁时将近腊，草树未知寒。\n独狖啼朝雨，羣牛向暮滩。\n更闻蛮俗近，烽火不艰难。",
        "dynasty": "唐",
        "collection_info": null
    },
    {
        "title": "经李翰林庐山屏风迭所居",
        "author": "许彬",
        "content": "放逐非多罪，江湖偶不回。\n深居应有谓，济代岂无才。\n迭巘晴舒障，寒川暗动雷。\n谁能续高兴，醉死一千杯。",
        "dynasty": "唐",
        "collection_info": null
    },
    {
        "title": "酬简寂熊尊师以赵员外庐山草堂见借",
        "author": "许彬",
        "content": "岂易投居止，庐山得此峰。\n主人曾已许，仙客偶相逢。\n顾己恩难答，穷经业未慵。\n还能励僮仆，稍更补杉松。",
        "dynasty": "唐",
        "collection_info": null
    },
    {
        "title": "寄怀孙处士",
        "author": "许彬",
        "content": "生平酌与吟，谁是见君心。\n上国一归去，沧波闲至今。\n钟繁秋寺远，岸阔晚涛深。\n疎放长如此，何人更得寻。",
        "dynasty": "唐",
        "collection_info": null
    },
    {
        "title": "汉南怀友人",
        "author": "许彬",
        "content": "此身西復东，何计此相逢。\n梦尽吴越水，恨深湘汉钟。\n积云开去路，曙雪迭前峰。\n谁即知非旧，怜君忽见容。",
        "dynasty": "唐",
        "collection_info": null
    },
    {
        "title": "送人下第归江州",
        "author": "许彬",
        "content": "名高不俟召，操赋献君门。\n偶屈应缘数，他人尽为冤。\n新春城外路，旧隐水边村。\n归去无劳久，知音待更论。",
        "dynasty": "唐",
        "collection_info": null
    },
    {
        "title": "送苏处士归西山",
        "author": "许彬",
        "content": "南游何所为，一箧又空归。\n守道安清世，无心换白衣。\n深溪猿共暮，绝顶客来稀。\n早晚还相见，论诗更及微。",
        "dynasty": "唐",
        "collection_info": null
    },
    {
        "title": "送李处士归山",
        "author": "许彬",
        "content": "旧山来復去，不与世人论。\n得道书留箧，忘机酒满尊。\n溪轩松偃坐，石室水临门。\n应有频相访，相看坐到昏。",
        "dynasty": "唐",
        "collection_info": null
    },
    {
        "title": "送新罗客归",
        "author": "许彬",
        "content": "君家沧海外，一别见何因。\n风土难知教，程途自致贫。\n浸天波色晚，横吹鸟行春。\n明发千樯下，应为更远人。",
        "dynasty": "唐",
        "collection_info": null
    },
    {
        "title": "府试莱城晴日望三山",
        "author": "许彬",
        "content": "不易识蓬瀛，凭高望有程。\n盘根出巨浸，远色到孤城。\n隐隐排云峻，层层就日明。\n净收残霭尽，浮动嫩岚轻。\n纵目徒多暇，驰心累发诚。\n从容更何往，此路彻三清。",
        "dynasty": "唐",
        "collection_info": null
    },
    {
        "title": "题故李宾客庐山草堂",
        "author": "许彬",
        "content": "难穷林下趣，坐使致君恩。\n术业行当代，封章动谏垣。\n已明邪佞迹，几雪薜萝冤。\n报主深知此，忧民讵可论。\n名将山共古，迹与道俱存。\n为谢重来者，何人更及门。",
        "dynasty": "唐",
        "collection_info": null
    },
    {
        "title": "秋夕送友人归吴",
        "author": "崔涂",
        "content": "离心醉岂懽，把酒彊相宽。\n世路须求达，还家亦未安。\n旅程愁算远，江月坐吟残。\n莫羡扁舟兴，功成去不难。",
        "dynasty": "唐",
        "collection_info": null
    },
    {
        "title": "长安逢江南僧",
        "author": "崔涂",
        "content": "孤云无定踪，忽到又相逢。\n说尽天涯事，听残上国钟。\n问人寻寺僻，乞食过街慵。\n忆到曾栖处，开门对数峰。",
        "dynasty": "唐",
        "collection_info": null
    },
    {
        "title": "晚次修路僧",
        "author": "崔涂",
        "content": "平尽不平处，尚嫌功未深。\n应难将世路，便得称师心。\n高鸟下残照，白烟生远林。\n更闻清磬发，聊喜缓尘襟。",
        "dynasty": "唐",
        "collection_info": null
    },
    {
        "title": "湖外送友人游边",
        "author": "崔涂",
        "content": "我泛潇湘浦，君行指塞云。\n两乡天外隔，一径渡头分。\n雨暗江花老，笳愁陇月曛。\n不堪来去鴈，迢递思离羣。",
        "dynasty": "唐",
        "collection_info": null
    },
    {
        "title": "读段太尉碑",
        "author": "崔涂",
        "content": "愤激计潜成，临危岂顾生。\n秪空持一笏，便欲碎长鲸。\n国已酬徽烈，家犹耸义声。\n不知青史上，谁可计功名。",
        "dynasty": "唐",
        "collection_info": null
    },
    {
        "title": "夕次洛阳道中",
        "author": "崔涂",
        "content": "秋风吹故城，城下独吟行。\n高树鸟已息，古原人尚耕。\n流年川暗度，往事月空明。\n不復叹岐路，马前尘夜生。",
        "dynasty": "唐",
        "collection_info": null
    },
    {
        "title": "读方干诗因怀别业",
        "author": "崔涂",
        "content": "把君诗一吟，万里见君心。\n华髮新知少，沧洲旧隐深。\n潮衝虚阁上，山入暮窗沈。\n忆宿高斋夜，庭枝识海禽。",
        "dynasty": "唐",
        "collection_info": null
    },
    {
        "title": "题嵩阳隐者",
        "author": "崔涂",
        "content": "四十年高梦，生涯指一丘。\n无人同久住，有鹤对冥修。\n草杂芝田出，泉和石髓流。\n更嫌庭树老，疑是世间秋。",
        "dynasty": "唐",
        "collection_info": null
    },
    {
        "title": "友人问卜见招",
        "author": "崔涂",
        "content": "何必问蓍龟，行藏自可期。\n但逢公道日，即是命通时。\n乐善知无厌，操心幸不欺。\n岂能花下泪，长似去年垂。",
        "dynasty": "唐",
        "collection_info": null
    },
    {
        "title": "江行晚望",
        "author": "崔涂",
        "content": "木落曙江晴，寒郊极望平。\n孤舟三楚去，万里独吟行。\n鸟占横查立，人当故里耕。\n十年来復去，不觉二毛生。",
        "dynasty": "唐",
        "collection_info": null
    },
    {
        "title": "巫山庙",
        "author": "崔涂",
        "content": "双黛俨如嚬，应伤故国春。\n江山非旧主，云雨是前身。\n梦觉传词客，灵犹福楚人。",
        "dynasty": "唐",
        "collection_info": null
    },
    {
        "title": "秋夕与友人话别",
        "author": "崔涂",
        "content": "怀君非一夕，此夕倍堪悲。\n华髮犹漂泊，沧洲又别离。\n冷禽栖不定，衰叶堕无时。\n况值干戈隔，相逢未可期。",
        "dynasty": "唐",
        "collection_info": null
    },
    {
        "title": "与友人同怀江南别业",
        "author": "崔涂",
        "content": "因君话故国，此夕倍依依。\n旧业临秋水，何人在钓矶。\n浮名如纵得，沧海亦终归。\n却是风尘裏，如何便息机。",
        "dynasty": "唐",
        "collection_info": null
    },
    {
        "title": "苦吟",
        "author": "崔涂",
        "content": "朝吟復暮吟，只此望知音。\n举世轻孤立，何人念苦心。\n他乡无旧识，落日羡归禽。\n况住寒江上，渔家似故林。",
        "dynasty": "唐",
        "collection_info": null
    },
    {
        "title": "春日郊居酬友人见贻",
        "author": "崔涂",
        "content": "荒斋原上掩，不出动经旬。\n忽觉草木变，始知天地春。\n方期五字达，未厌一箪贫。\n丽句劳相勉，余非乐钓纶。",
        "dynasty": "唐",
        "collection_info": null
    },
    {
        "title": "问卜",
        "author": "崔涂",
        "content": "承家望一名，几欲问君平。\n自小非无志，何年即有成。\n岂能长失路，争忍学归耕。\n不拟逢昭代，悠悠过此生。",
        "dynasty": "唐",
        "collection_info": null
    },
    {
        "title": "蜀城春",
        "author": "崔涂",
        "content": "天涯憔悴身，一望一霑巾。\n在处有芳草，满城无故人。\n怀才皆得路，失计自伤春。\n清镜不能照，鬓毛愁更新。",
        "dynasty": "唐",
        "collection_info": null
    },
    {
        "title": "送道士于千龄游南岳",
        "author": "崔涂",
        "content": "物外与谁期，人间又别离。\n四方多事日，高岳独游时。\n猨狖潇湘树，烟波屈宋祠。\n无因陪此去，空惜鬓将衰。",
        "dynasty": "唐",
        "collection_info": null
    },
    {
        "title": "入蜀赴举秋夜与先生话别",
        "author": "崔涂",
        "content": "欲怆峨嵋别，中宵寝不能。\n听残池上雨，吟尽枕前灯。\n失计方期隐，修心未到僧。\n云门一万里，应笑又担簦。",
        "dynasty": "唐",
        "collection_info": null
    },
    {
        "title": "春晚怀进士韦澹",
        "author": "崔涂",
        "content": "故里花应尽，江楼梦尚残。\n半生吟欲过，一命达何难。\n特立珪无玷，相思草有兰。\n二年春怅望，不似在长安。",
        "dynasty": "唐",
        "collection_info": null
    },
    {
        "title": "言怀",
        "author": "崔涂",
        "content": "干时虽苦节，趋世且无机。\n及觉知音少，翻疑所业非。\n青云如不到，白首亦难归。\n所以沧江上，年年别钓矶。",
        "dynasty": "唐",
        "collection_info": null
    },
    {
        "title": "秋夜兴上人别",
        "author": "崔涂",
        "content": "常时岂不别，此别异常情。\n南国初闻鴈，中原未息兵。\n暗蛩侵语歇，疎磬入吟清。\n曾听无生说，辞师话此行。",
        "dynasty": "唐",
        "collection_info": null
    },
    {
        "title": "感花",
        "author": "崔涂",
        "content": "绣轭香鞯夜不归，少年争惜最红枝。\n东风一阵黄昏雨，又到繁华梦觉时。",
        "dynasty": "唐",
        "collection_info": null
    },
    {
        "title": "秋宿天彭僧舍",
        "author": "崔涂",
        "content": "身世两相惜，秋云每独兴。\n难将尘界事，话向雪山僧。\n力善知谁许，归耕又未能。\n此怀平不得，挑尽草堂灯。",
        "dynasty": "唐",
        "collection_info": null
    },
    {
        "title": "秋夜僧舍闻猨",
        "author": "崔涂",
        "content": "哀猨听未休，禅景夜方幽。\n暂得同僧静，那能免客愁。\n影摇云外树，声褭月中秋。\n曾向巴江宿，当时泪亦流。",
        "dynasty": "唐",
        "collection_info": null
    },
    {
        "title": "过昭君故宅",
        "author": "崔涂",
        "content": "以色静胡尘，名还异众嫔。\n免劳征战力，无愧绮罗身。\n骨竟埋青冢，魂应怨画人。\n不堪逢旧宅，寥落对江滨。",
        "dynasty": "唐",
        "collection_info": null
    },
    {
        "title": "过洛阳故城",
        "author": "崔涂",
        "content": "三十世皇都，萧条是霸图。\n片墻看破尽，遗迹渐应无。\n野径通荒苑，高槐映远衢。\n独吟人不问，清冷自呜呜。",
        "dynasty": "唐",
        "collection_info": null
    },
    {
        "title": "秋夕与友人同会",
        "author": "崔涂",
        "content": "章句积微功，星霜二十空。\n僻应如我少，吟喜得君同。\n月上僧归后，诗成客梦中。\n更闻栖鹤警，清露滴青松。",
        "dynasty": "唐",
        "collection_info": null
    },
    {
        "title": "春日登吴门",
        "author": "崔涂",
        "content": "故国望不见，愁襟难暂开。\n春潮映杨柳，细雨入楼台。\n静少人同到，晴逢鴈正来。\n长安远于日，搔首独徘徊。",
        "dynasty": "唐",
        "collection_info": null
    },
    {
        "title": "湘中秋怀迁客",
        "author": "崔涂",
        "content": "兰杜晓香薄，汀洲夕露繁。\n併闻燕塞鴈，独立楚人村。\n雾散孤城上，滩迴曙枕喧。\n不堪逢贾傅，还欲弔湘沅。",
        "dynasty": "唐",
        "collection_info": null
    },
    {
        "title": "南山旅舍与故人别",
        "author": "崔涂",
        "content": "一日又将暮，一年看即残。\n病知新事少，老别旧交难。\n山尽路犹险，雨余春却寒。\n那堪试迴首，烽火是长安。",
        "dynasty": "唐",
        "collection_info": null
    },
    {
        "title": "东林愿禅师院",
        "author": "崔涂",
        "content": "与世渐无缘，身心独了然。\n讲销林下日，腊长定中年。\n磬绝朝斋后，香焚古寺前。\n非因送小朗，不到虎溪边。",
        "dynasty": "唐",
        "collection_info": null
    },
    {
        "title": "孤鴈 一",
        "author": "崔涂",
        "content": "湘浦离应晚，边城去已孤。\n如何万里计，只在一枝芦。\n迥起波摇楚，寒栖月映蒲。",
        "dynasty": "唐",
        "collection_info": null
    },
    {
        "title": "孤鴈 二",
        "author": "崔涂",
        "content": "几行归去尽，片影独何之。\n暮雨相呼失，寒塘独下迟。\n渚云低暗度，关月冷遥随。\n未必逢矰缴，孤飞自可疑。",
        "dynasty": "唐",
        "collection_info": null
    },
    {
        "title": "寄青城山颢禅师",
        "author": "崔涂",
        "content": "怀师不可攀，师往杳冥间。\n林下谁闻法，尘中只见山。\n终年人不到，尽日鸟空还。\n曾听无生说，应怜独未还。",
        "dynasty": "唐",
        "collection_info": null
    },
    {
        "title": "秋夕与王处士话别",
        "author": "崔涂",
        "content": "微灯照寂寥，此夕正迢迢。\n丹桂得已晚，故山归尚遥。\n虫声移暗壁，月色动寒条。\n此去如真隐，期君试一瓢。",
        "dynasty": "唐",
        "collection_info": null
    },
    {
        "title": "秋日犍为道中",
        "author": "崔涂",
        "content": "久客厌岐路，出门吟且悲。\n平生未到处，落日独行时。\n芳草不长绿，故人无重期。\n那堪更南渡，乡国已天涯。",
        "dynasty": "唐",
        "collection_info": null
    },
    {
        "title": "送僧归江东",
        "author": "崔涂",
        "content": "坐彻秦城夏，行登越客船。\n去留那有着，语默不离禅。\n叶拥临关路，霞明近海天。\n更寻同社侣，应得虎溪边。",
        "dynasty": "唐",
        "collection_info": null
    },
    {
        "title": "喜友人及第",
        "author": "崔涂",
        "content": "孤吟望至公，已老半生中。\n不有同人达，兼疑此道穷。\n只应才自薄，岂是命难通。\n尚激抟溟势，期君借北风。",
        "dynasty": "唐",
        "collection_info": null
    },
    {
        "title": "上巳日永崇里言怀",
        "author": "崔涂",
        "content": "未敢分明赏物华，十年如见梦中花。\n游人过尽衡门掩，独自凭栏到日斜。",
        "dynasty": "唐",
        "collection_info": null
    },
    {
        "title": "送僧归天竺",
        "author": "崔涂",
        "content": "忽忆曾栖处，千峰近沃州。\n别来秦树老，归去海门秋。\n汲带寒汀月，禅隣贾客舟。\n遥思清兴惬，不厌石林幽。",
        "dynasty": "唐",
        "collection_info": null
    },
    {
        "title": "牛渚夜泊",
        "author": "崔涂",
        "content": "烟老石矶平，袁郎夜泛情。\n数吟人不遇，千古月空明。\n人事年年别，春潮日日生。\n无因逢谢尚，风物自凄清。",
        "dynasty": "唐",
        "collection_info": null
    },
    {
        "title": "送友人归江南",
        "author": "崔涂",
        "content": "渚田芳草徧，共忆故山春。\n独往沧洲暮，相看白髮新。\n定过林下寺，应见社中人。\n只恐东归后，难将鸥鸟亲。",
        "dynasty": "唐",
        "collection_info": null
    },
    {
        "title": "过陶征君隐居",
        "author": "崔涂",
        "content": "陶令昔居此，弄琴遗世荣。\n田园三亩绿，轩冕一铢轻。\n衰柳自无主，白云犹可耕。\n不随陵谷变，应只有高名。",
        "dynasty": "唐",
        "collection_info": null
    },
    {
        "title": "江上旅泊",
        "author": "崔涂",
        "content": "汀洲一夜泊，久客半连樯。\n尽说逢秋色，多同忆故乡。\n孤冈生晚烧，独树隐回塘。\n欲问东归路，遥知隔渺茫。",
        "dynasty": "唐",
        "collection_info": null
    },
    {
        "title": "灞上",
        "author": "崔涂",
        "content": "长安名利路，役役古田今。\n征骑少闲日，绿杨无旧阴。\n水侵秦甸阔，草接汉陵深。\n紫阁曾过处，依稀白鸟沈。",
        "dynasty": "唐",
        "collection_info": null
    },
    {
        "title": "寄舅",
        "author": "崔涂",
        "content": "中朝轩冕内，久绝宁家亲。\n白社同孤立，青云独併伸。\n致君期折槛，举职在埋轮。\n须信尧庭草，犹能指佞人。",
        "dynasty": "唐",
        "collection_info": null
    },
    {
        "title": "赠休粮僧",
        "author": "崔涂",
        "content": "闻钟独不斋，何事更关怀。\n静少人过院，闲从草上阶。\n生台无鸟下，石路有云埋。\n为忆禅中旧，时犹梦百崖。",
        "dynasty": "唐",
        "collection_info": null
    },
    {
        "title": "题绝岛山寺",
        "author": "崔涂",
        "content": "绝岛跨危栏，登临到此难。\n夕阳高鸟过，疎雨一钟残。\n骇浪摇空阔，灵山厌渺漫。\n那堪更回首，乡树隔云端。",
        "dynasty": "唐",
        "collection_info": null
    },
    {
        "title": "读侯道华真人传",
        "author": "崔涂",
        "content": "汉皇轻万乘，方士说三丹。\n不得修心要，翻知出世难。\n茂陵春竟绿，金掌曙空寒。\n何似先生去，翩翩逐彩鸾。",
        "dynasty": "唐",
        "collection_info": null
    },
    {
        "title": "残花",
        "author": "崔涂",
        "content": "迟迟傍晓阴，昨夜色犹深。\n毕竟终须落，堪悲古与今。\n明年何处见，尽日此时心。\n蜂蝶无情极，残香更不寻。",
        "dynasty": "唐",
        "collection_info": null
    },
    {
        "title": "题兴善寺隋松院与人期不至",
        "author": "崔涂",
        "content": "青青伊涧松，移植在莲宫。\n藓色前朝雨，秋声半夜风。\n长闲应未得，暂赏亦难同。\n不及禅栖者，相看老此中。",
        "dynasty": "唐",
        "collection_info": null
    },
    {
        "title": "樵者",
        "author": "崔涂",
        "content": "行山行采薇，闲翦蕙为衣。\n避世嫌山浅，逢人说姓稀。\n有时还独醉，何处掩衡扉？\n莫看棋终局，溪风晚待归。",
        "dynasty": "唐",
        "collection_info": null
    },
    {
        "title": "南涧耕叟",
        "author": "崔涂",
        "content": "年年南涧滨，力尽志犹存。\n雨雪朝耕苦，桑麻岁计贫。\n战添丁壮役，老忆太平春。\n见说经荒后，田园半属人。",
        "dynasty": "唐",
        "collection_info": null
    },
    {
        "title": "春日闲居忆江南旧业",
        "author": "崔涂",
        "content": "杜门朝復夕，岂是解谋身。\n梦不离泉石，林唯称隐沦。\n渐谙浮世事，转忆故山春。\n南国水风暖，又应生白苹。",
        "dynasty": "唐",
        "collection_info": null
    },
    {
        "title": "屈原庙",
        "author": "崔涂",
        "content": "谗胜祸难防，沈冤信可伤。\n本图安楚国，不是怨怀王。\n庙古碑无字，洲晴蕙有香。\n独醒人尚笑，谁与奠椒浆。",
        "dynasty": "唐",
        "collection_info": null
    },
    {
        "title": "宿庐山绝顶山舍",
        "author": "崔涂",
        "content": "一磴出林端，千峰次第看。\n长闲如未遂，暂到亦应难。\n谷树云埋老，僧窗瀑影寒。\n自嫌心不达，向此梦长安。",
        "dynasty": "唐",
        "collection_info": null
    },
    {
        "title": "王逸人隐居",
        "author": "崔涂",
        "content": "一径入千岑，幽人许重寻。\n不逢秦世乱，未觉武陵深。\n石转生寒色，云归带夕阴。\n却愁危坐久，看尽暝栖禽。",
        "dynasty": "唐",
        "collection_info": null
    },
    {
        "title": "申州道中",
        "author": "崔涂",
        "content": "风紧日凄凄，乡心向此迷。\n水分平楚阔，山接故关低。\n客路缘烽火，人家厌鼓鼙。\n那堪独驰马，江树穆陵西。",
        "dynasty": "唐",
        "collection_info": null
    },
    {
        "title": "江上怀翠微寺空上人",
        "author": "崔涂",
        "content": "旅泛本无定，相逢那可期。\n空怀白阁夜，未荅碧云诗。\n暮雨潮生早，春寒鴈到迟。\n所思今不见，乡国正天涯。",
        "dynasty": "唐",
        "collection_info": null
    },
    {
        "title": "秋宿鹤林寺",
        "author": "崔涂",
        "content": "步步入林中，山穷意未穷。\n偏逢僧话久，转与鹤栖同。\n烛焰风销尽，兰条露湿空。\n又须从此别，江上正秋鸿。",
        "dynasty": "唐",
        "collection_info": null
    },
    {
        "title": "远望",
        "author": "崔涂",
        "content": "长为乡思侵，望极即霑襟。\n不是前山色，能伤愁客心。\n平芜连海尽，独树隐云深。\n况復斜阳外，分明有去禽。",
        "dynasty": "唐",
        "collection_info": null
    },
    {
        "title": "秋晚书怀",
        "author": "崔涂",
        "content": "看看秋色晚，又是出门时。\n白髮生非早，青云去自迟。\n梦唯怀上国，迹不到他岐。\n以此坚吾道，还无媿已知。",
        "dynasty": "唐",
        "collection_info": null
    },
    {
        "title": "途中秋晚送友人归江南",
        "author": "崔涂",
        "content": "又指烟波算路岐，此生多是厌羇离。\n正逢摇落仍须别，不待登临已合悲。\n里巷半空兵过后，水云初冷鴈来时。\n扁舟未得如君去，空向沧江梦所思。",
        "dynasty": "唐",
        "collection_info": null
    },
    {
        "title": "己亥岁感事",
        "author": "崔涂",
        "content": "正闻青犊起葭萌，又报黄巾犯汉营。\n岂是将皆无上略，直疑天自弃苍生。\n瓜沙旧戍犹传檄，吴楚新春已废耕。\n见说圣君能仄席，不知谁是请长缨。",
        "dynasty": "唐",
        "collection_info": null
    },
    {
        "title": "金陵晚眺",
        "author": "崔涂",
        "content": "苇声骚屑水天秋，吟对金陵古渡头。\n千古是非输蝶梦，一轮风雨属渔舟。\n若无仙分应须老，幸有归山即合休。\n何必登临更惆怅，比来身世只如浮。",
        "dynasty": "唐",
        "collection_info": null
    },
    {
        "title": "过长江贾岛主簿旧厅",
        "author": "崔涂",
        "content": "雕琢文章字字精，我经此处倍伤情。\n身从谪宦方霑禄，才被槌埋更有声。\n过县已无曾识吏，到厅空见旧题名。\n长江一曲年年水，应为先生万古清。",
        "dynasty": "唐",
        "collection_info": null
    },
    {
        "title": "途中感怀寄青城李明府",
        "author": "崔涂",
        "content": "鳞鬣催残志未休，壮心飜是此身讐。\n併闻寒雨多因夜，不得乡书又到秋。\n耕钓旧交吟好忆，雪霜危栈去堪愁。\n如何只是三年别，君着朱衣我白头。",
        "dynasty": "唐",
        "collection_info": null
    },
    {
        "title": "夏日书怀寄道友",
        "author": "崔涂",
        "content": "达即匡邦退即耕，是非何足挠平生。\n终期道向希夷得，未省心因宠辱惊。\n峰转暂无当户影，雉飞时有隔林声。\n十年惟悟吟诗句，待得中原欲铸兵。",
        "dynasty": "唐",
        "collection_info": null
    },
    {
        "title": "和进士张曙闻鴈见寄",
        "author": "崔涂",
        "content": "断行哀响递相催，争趁高秋作恨媒。\n云外关山闻独去，渡头风雨见初来。\n也知榆塞寒须别，莫恋苹汀暖不迴。\n试向富春江畔过，故园犹合有池台。",
        "dynasty": "唐",
        "collection_info": null
    },
    {
        "title": "鹦鹉洲即事",
        "author": "崔涂",
        "content": "怅望春襟郁未开，重吟鹦鹉益堪哀。\n曹瞒尚不能容物，黄祖何曾解爱才。\n幽岛暖闻燕鴈去，晓江晴觉蜀波来。\n何人正得风涛便，一点轻帆万里迴。",
        "dynasty": "唐",
        "collection_info": null
    },
    {
        "title": "读留侯传",
        "author": "崔涂",
        "content": "覆楚讐韩势有余，男儿遭遇更难如。\n偶成汉室千年业，只读圯桥一卷书。\n翻把壮心轻尺组，却烦商皓正皇储。\n若能终始匡天子，何必□□□□□。",
        "dynasty": "唐",
        "collection_info": null
    },
    {
        "title": "赤壁怀古",
        "author": "崔涂",
        "content": "汉室河山鼎势分，勤王谁肯顾元勋。\n不知征伐由天子，唯许英雄共使君。\n江上战余陵是谷，渡头春在草连云。\n分明胜败无寻处，空听渔歌到夕曛。",
        "dynasty": "唐",
        "collection_info": null
    },
    {
        "title": "东晋 一",
        "author": "崔涂",
        "content": "五陵豪侠笑为儒，将为儒生只读书。\n看取不成投笔后，谢安功业復何如。",
        "dynasty": "唐",
        "collection_info": null
    },
    {
        "title": "东晋 二",
        "author": "崔涂",
        "content": "秦国金陵王气全，一龙正道始东迁。\n兴亡竟不关人事，虚倚长淮五百年。",
        "dynasty": "唐",
        "collection_info": null
    },
    {
        "title": "春夕",
        "author": "崔涂",
        "content": "水流花谢两无情，送尽东风过楚城。\n胡蝶梦中家万里，子规枝上月三更。\n故园书动经年绝，华髮春唯满镜生。\n自是不归归便得，五湖烟景有谁争。",
        "dynasty": "唐",
        "collection_info": null
    },
    {
        "title": "涧松",
        "author": "崔涂",
        "content": "寸寸凌霜长劲条，路人犹笑未干霄。\n南园桃李虽堪羡，争奈春残又寂寥。",
        "dynasty": "唐",
        "collection_info": null
    },
    {
        "title": "湘中弦 一",
        "author": "崔涂",
        "content": "苍山遥遥江潾潾，路傍老尽没闲人。\n王孙不见草空绿，惆怅渡头春復春。",
        "dynasty": "唐",
        "collection_info": null
    },
    {
        "title": "湘中弦 二",
        "author": "崔涂",
        "content": "烟愁雨细云冥冥，杜兰香老三湘清。\n故山望断不知处，鶗鴂隔花时一声。",
        "dynasty": "唐",
        "collection_info": null
    },
    {
        "title": "续纪汉武",
        "author": "崔涂",
        "content": "分明三鸟下储胥，一觉钧天梦不如。\n争那白头方士到，茂陵红叶已萧疎。",
        "dynasty": "唐",
        "collection_info": null
    },
    {
        "title": "陇上逢江南故人",
        "author": "崔涂",
        "content": "三声戍角边城暮，万里乡心塞草春。\n莫学少年轻远别，陇关西少向东人。",
        "dynasty": "唐",
        "collection_info": null
    },
    {
        "title": "夷陵夜泊",
        "author": "崔涂",
        "content": "家依楚塞穷秋别，身逐孤舟万里行。\n一曲巴歌半江月，便应消得二毛生。",
        "dynasty": "唐",
        "collection_info": null
    },
    {
        "title": "橹声",
        "author": "崔涂",
        "content": "烟外桡声远，天涯幽梦迴。\n争知江上客，不是故乡来。",
        "dynasty": "唐",
        "collection_info": null
    },
    {
        "title": "海棠图",
        "author": "崔涂",
        "content": "海棠花底三年客，不见海棠花盛开。\n却向江南看图画，始惭虚到蜀城来。",
        "dynasty": "唐",
        "collection_info": null
    },
    {
        "title": "云",
        "author": "崔涂",
        "content": "得路直为霖济物，不然闲共鹤忘机。\n无端却向阳台畔，长送襄王暮雨归。",
        "dynasty": "唐",
        "collection_info": null
    },
    {
        "title": "过二妃庙",
        "author": "崔涂",
        "content": "残阳楚水畔，独弔舜时人。\n不及庙前草，至今江上春。",
        "dynasty": "唐",
        "collection_info": null
    },
    {
        "title": "送友人",
        "author": "崔涂",
        "content": "登高迎送远，春恨併依依。\n不得沧洲信，空看白鹤归。",
        "dynasty": "唐",
        "collection_info": null
    },
    {
        "title": "声",
        "author": "崔涂",
        "content": "欢戚犹来恨不平，此中高下本无情。\n韩娥绝唱唐衢哭，尽是人间第一声。",
        "dynasty": "唐",
        "collection_info": null
    },
    {
        "title": "放鹧鸪",
        "author": "崔涂",
        "content": "秋入池塘风露微，晓开笼槛看初飞。\n满身金翠画不得，无限烟波何处归。",
        "dynasty": "唐",
        "collection_info": null
    },
    {
        "title": "泉",
        "author": "崔涂",
        "content": "远辞岩窦泻潺潺，静拂云根别故山。\n可惜寒声留不得，旋添波浪向人间。",
        "dynasty": "唐",
        "collection_info": null
    },
    {
        "title": "巫山旅别",
        "author": "崔涂",
        "content": "五千里外三年客，十二峰前一望秋。\n无限别魂招不得，夕阳西下水东流。",
        "dynasty": "唐",
        "collection_info": null
    },
    {
        "title": "幽兰",
        "author": "崔涂",
        "content": "幽植众宁知，芬芳只暗持。\n自无君子佩，未是国香衰。\n白露霑长草，春风到每迟。\n不如当路草，芬馥欲何为。",
        "dynasty": "唐",
        "collection_info": null
    },
    {
        "title": "读庾信集",
        "author": "崔涂",
        "content": "四朝十帝尽风流，建业长安两醉游。\n唯有一篇杨柳曲，江南江北为君愁。",
        "dynasty": "唐",
        "collection_info": null
    },
    {
        "title": "过绣岭宫",
        "author": "崔涂",
        "content": "古殿春残绿野阴，上皇曾此驻泥金。\n三城帐属升平梦，一曲铃关怅望心。\n苑路暗迷香辇绝，缭垣秋断草烟深。\n前朝旧物东流在，犹为年年下翠岑。",
        "dynasty": "唐",
        "collection_info": null
    },
    {
        "title": "巴山道中除夜书怀",
        "author": "崔涂",
        "content": "迢遰三巴路，羇危万里身。\n乱山残雪夜，孤烛异乡春。\n渐与骨肉远，转于僮仆亲。\n那堪正漂泊，明日岁华新。",
        "dynasty": "唐",
        "collection_info": null
    },
    {
        "title": "题净众寺古松",
        "author": "崔涂",
        "content": "百尺森疎倚梵台，昔人谁见此初栽。\n故园未有偏堪恋，浮世如闲即合来。\n天暝岂分苍翠色，岁寒应识栋梁材。\n清阴可惜不驻得，归去暮城空首回。",
        "dynasty": "唐",
        "collection_info": null
    },
    {
        "title": "折杨柳",
        "author": "崔涂",
        "content": "朝朝车马如蓬转，处处江山待客归。\n若使人间少离别，杨花应合过春飞。",
        "dynasty": "唐",
        "collection_info": null
    },
    {
        "title": "七夕",
        "author": "崔涂",
        "content": "年年七夕渡瑶轩，谁道秋期有泪痕。\n自是人间一週岁，何妨天上只黄昏。",
        "dynasty": "唐",
        "collection_info": null
    },
    {
        "title": "泛楚江",
        "author": "崔涂",
        "content": "九重城外家书远，百里洲前客棹还。\n金印碧幢如见问，一生安稳是长闲。",
        "dynasty": "唐",
        "collection_info": null
    },
    {
        "title": "初过汉江",
        "author": "崔涂",
        "content": "襄阳好向岘亭看，人物萧条值岁阑。\n为报习家多置酒，夜来风雪过江寒。",
        "dynasty": "唐",
        "collection_info": null
    },
    {
        "title": "题授阳镇路",
        "author": "崔涂",
        "content": "越鸟巢边溪路断，秦人耕处洞门开。\n小桃花发春风起，千里江山一梦回。",
        "dynasty": "唐",
        "collection_info": null
    },
    {
        "title": "初识梅花",
        "author": "崔涂",
        "content": "江北不如南地暖，江南好断北人肠。\n燕脂桃颊棃花粉，共作寒梅一面粧。",
        "dynasty": "唐",
        "collection_info": null
    },
    {
        "title": "江雨望花",
        "author": "崔涂",
        "content": "细雨满江春水涨，好风留客野梅香。\n避秦不是无归意，一度逢花一断肠。",
        "dynasty": "唐",
        "collection_info": null
    },
    {
        "title": "雨后月中玉堂闲坐",
        "author": "韩偓",
        "content": "银台直北金銮外，暑雨初晴皓月中。\n唯对松篁听刻漏，更无尘土翳虚空。\n绿香熨齿冰盘果，清冷侵肌水殿风。\n夜久忽闻铃索动，玉堂西畔响丁东。",
        "dynasty": "唐",
        "collection_info": null
    },
    {
        "title": "六月十七日召对自辰及申方归本院",
        "author": "韩偓",
        "content": "清[暑]帘开散异香，恩深咫尺对龙章。\n花应洞裏寻常发，日向壶中特地长。\n坐久忽疑槎犯斗，归来兼恐海生桑。\n如今冷笑东方朔，唯用诙谐侍汉皇。",
        "dynasty": "唐",
        "collection_info": null
    },
    {
        "title": "与吴子华侍郎同年玉堂同直怀恩叙恳因成长句四韵兼呈诸同年",
        "author": "韩偓",
        "content": "往年莺谷接清尘，今日鳌山作侍臣。\n二纪计偕劳笔研，一朝宣入掌丝纶。\n声名烜赫文章士，金紫雍容富贵身。\n绛帐恩深无路报，语余相顾却酸辛。",
        "dynasty": "唐",
        "collection_info": null
    },
    {
        "title": "和吴子华侍郎令狐昭化舍人叹白菊衰谢之绝次山本韵",
        "author": "韩偓",
        "content": "正怜香雪披千片，忽讶残霞覆一丛。\n还似妖姬长年后，酒酣双脸却微红。",
        "dynasty": "唐",
        "collection_info": null
    },
    {
        "title": "中秋禁直",
        "author": "韩偓",
        "content": "星斗疎明禁漏残，紫泥封后独凭阑。\n露和玉屑金盘冷，月射珠光贝阙寒。\n天衬楼台笼苑外，风吹歌管下云端。\n长卿秪为长门赋，未识君臣际会难。",
        "dynasty": "唐",
        "collection_info": null
    },
    {
        "title": "侍宴",
        "author": "韩偓",
        "content": "蠭黄蝶粉两依依，狎宴临春日正迟。\n密旨不教江令醉，丽华微笑认皇慈。",
        "dynasty": "唐",
        "collection_info": null
    },
    {
        "title": "锡宴日作",
        "author": "韩偓",
        "content": "玉衔花马蹋香街，诏遣追欢绮席开。\n中使押从天上去外人知自日边来。\n臣心净比漪涟水，圣泽深于潋滟杯。\n纔有异恩颁稷契，已将优礼及邹枚。\n清商适向棃园降，妙妓新行峡雨迴。\n不敢通宵离禁直，晚乘残醉入银台。",
        "dynasty": "唐",
        "collection_info": null
    },
    {
        "title": "宫柳",
        "author": "韩偓",
        "content": "莫道秋来芳意违，宫娃犹似妒蛾眉。\n幸当玉辇经过处，不怕金风浩荡时。\n草色长承垂地叶，日华先动映楼枝。\n涧松亦有凌云分，争似移根太液池。",
        "dynasty": "唐",
        "collection_info": null
    },
    {
        "title": "苑中",
        "author": "韩偓",
        "content": "上苑离宫处处迷，相风高与露盘齐。\n金阶铸出狻猊立，玉树雕成狒𤝞啼。\n外使调鹰初得按，中官过马不教嘶。\n笙歌锦绣云霄裏，独许词臣醉似泥。",
        "dynasty": "唐",
        "collection_info": null
    },
    {
        "title": "从猎三首 一",
        "author": "韩偓",
        "content": "猎犬谙斜路，宫嫔识认旗。\n马前双兔起，宣尔羽林儿。",
        "dynasty": "唐",
        "collection_info": null
    },
    {
        "title": "从猎三首 二",
        "author": "韩偓",
        "content": "小镫狭秋鞘，鞍轻妓细腰。\n有时齐走马，也学唱交交。",
        "dynasty": "唐",
        "collection_info": null
    },
    {
        "title": "从猎三首 三",
        "author": "韩偓",
        "content": "蹀躞巴陵骏，毰毸碧野鸡。\n忽闻仙乐动，赐酒玉偏提。",
        "dynasty": "唐",
        "collection_info": null
    },
    {
        "title": "辛酉岁冬十一月随驾幸岐下作",
        "author": "韩偓",
        "content": "曳裾谈笑殿西头，忽听征铙从冕旒。\n凤盖行时移紫气，鸾旗驻处认皇州。\n晓题御服颁羣吏，夜发宫嫔诏列侯。\n雨露涵濡三百载，不知谁拟杀身酬。",
        "dynasty": "唐",
        "collection_info": null
    },
    {
        "title": "冬至夜作",
        "author": "韩偓",
        "content": "中宵忽见动葭灰，料得南枝有早梅。\n四野便应枯草绿，九重先觉冻云开。\n阴冰莫向河源塞，阳气今从地底迴。\n不道惨舒无定分，却忧蚊响又成雷。",
        "dynasty": "唐",
        "collection_info": null
    },
    {
        "title": "秋霖夜忆家",
        "author": "韩偓",
        "content": "垂老何时见弟兄，背灯愁泣到天明。\n不知短髮能多少，一滴秋霖白一茎。",
        "dynasty": "唐",
        "collection_info": null
    },
    {
        "title": "恩赐樱桃分寄朝士",
        "author": "韩偓",
        "content": "未许莺偷出汉宫，上林初进半金笼。\n蔗浆自透银杯冷，朱实相辉玉椀红。\n俱有乱离终日恨，贵将滋味片时同。\n霜威食檗应难近，宜在纱窗绣户中。",
        "dynasty": "唐",
        "collection_info": null
    },
    {
        "title": "出官经硖石县",
        "author": "韩偓",
        "content": "谪宦过东畿，所抵州名濮。\n故里欲清明，临风堪恸哭。\n溪长柳似帷，山暖花如醭。\n逆旅讶簪裾，野老悲陵谷。\n暝鸟影连翩，惊狐尾纛簌。\n尚得佐方州，信是皇恩沐。",
        "dynasty": "唐",
        "collection_info": null
    },
    {
        "title": "访同年虞部李郎中",
        "author": "韩偓",
        "content": "策蹇相寻犯雪泥，厨烟未动日平西。\n门庭野水䙰褷鹭，邻里短墙咿喔鸡。\n未入庆霄君择肉，畏逢华毂我吹韲。\n地炉贳酒成狂醉，更觉襟怀得丧齐。",
        "dynasty": "唐",
        "collection_info": null
    },
    {
        "title": "赠渔者",
        "author": "韩偓",
        "content": "箇侬居处近诛茅，枳棘篱兼用荻梢。\n尽日风扉从自掩，无人筒钓是谁抛。\n城方四面墙阴直，江阔中心水脉坳。\n我亦好闲求老伴，莫嫌迁客且论交。",
        "dynasty": "唐",
        "collection_info": null
    },
    {
        "title": "春阴独酌寄同年虞部李郎中",
        "author": "韩偓",
        "content": "春阴漠漠土脉润，春寒微微风意和。\n闲嗤入甲奔竞态，醉唱落调渔樵歌。\n诗道揣量疑可进，宦情刓缺转无多。\n酒酣狂兴依然在，其奈千茎鬓雪何。",
        "dynasty": "唐",
        "collection_info": null
    },
    {
        "title": "奉和峡州孙舍人肇荆南重围中寄诸朝士二篇时李常侍洵严谏议龟李起居殷衡李郎中冉皆有继和余久有是债今至湖南方暇牵课 一",
        "author": "韩偓",
        "content": "敏手何妨误汰金，敢怀私忿斅羊斟。\n直应宣室还三接，未必丰城便陆沈。\n炽炭一炉真玉性，浓霜千涧老松心。\n私恩尚有捐驱誓，况是君恩万倍深。",
        "dynasty": "唐",
        "collection_info": null
    },
    {
        "title": "奉和峡州孙舍人肇荆南重围中寄诸朝士二篇时李常侍洵严谏议龟李起居殷衡李郎中冉皆有继和余久有是债今至湖南方暇牵课 二",
        "author": "韩偓",
        "content": "征途安敢更迁延，冒入重围势使然。\n众果却应存苦李，五缾惟恐竭甘泉。\n多端莫撼三珠树，密策寻遗七宝鞭。\n黄篾舫中梅雨裏，野人无事日高眠。",
        "dynasty": "唐",
        "collection_info": null
    },
    {
        "title": "雪中过重湖信笔偶题",
        "author": "韩偓",
        "content": "道方时险拟如何，谪去甘心隐薜萝。\n青草湖将天暗合，白头浪与雪相和。\n旗亭腊酎踰年熟，水国春寒向晚多。\n处困不忙仍不怨，醉来唯是欲傞傞。",
        "dynasty": "唐",
        "collection_info": null
    },
    {
        "title": "寄湖南从事",
        "author": "韩偓",
        "content": "索寞襟怀酒半醒，无人一为解余酲。\n岸头柳色春将尽，船背雨声天欲明。\n去国正悲同旅雁，隔江何忍更啼莺。\n莲花幕下风流客，试与温存谴逐情。",
        "dynasty": "唐",
        "collection_info": null
    },
    {
        "title": "翫水禽",
        "author": "韩偓",
        "content": "两两珍禽渺渺溪，翠衿红掌净无泥。\n向阳眠处莎成毯，蹋水飞时浪作梯。\n依倚雕梁轻社燕，抑扬金距笑晨鸡。\n劝君细认渔翁意，莫遣絚罗误稳栖。",
        "dynasty": "唐",
        "collection_info": null
    },
    {
        "title": "早翫雪梅有怀亲属",
        "author": "韩偓",
        "content": "北陆候纔变，南枝花已开。\n无人同怅望，把酒独裴回。\n冻白雪为伴，寒香风是媒。\n何因逢越使，肠断谪仙才。",
        "dynasty": "唐",
        "collection_info": null
    },
    {
        "title": "欲明",
        "author": "韩偓",
        "content": "欲明篱被风吹倒，过午门因客到开。\n忍苦可能遭鬼笑，息机应免致鸥猜。\n岳僧互乞新诗去，酒保频征旧债来。\n唯有狂吟与沈饮，时时犹自触灵台。",
        "dynasty": "唐",
        "collection_info": null
    },
    {
        "title": "梅花",
        "author": "韩偓",
        "content": "梅花不肯傍春光，自向深冬着艳阳。\n龙笛远吹胡地月，燕钗初试汉宫妆。\n风虽强暴翻添思，雪欲侵凌更助香。\n应笑暂时桃李树，盗天和气作年芳。",
        "dynasty": "唐",
        "collection_info": null
    },
    {
        "title": "小隐",
        "author": "韩偓",
        "content": "借得茅斋岳麓西，拟将身世老锄犂。\n清晨向市烟含郭，寒夜归村月照溪。\n炉为窗明僧偶坐，松因雪折鸟惊啼。\n灵椿朝菌由来事，却笑庄生始欲齐。",
        "dynasty": "唐",
        "collection_info": null
    },
    {
        "title": "曛黑",
        "author": "韩偓",
        "content": "古木侵天日已沈，露华凉冷润衣襟。\n江城曛黑人行绝，唯有啼鸟伴夜碪。",
        "dynasty": "唐",
        "collection_info": null
    },
    {
        "title": "晓日",
        "author": "韩偓",
        "content": "天际霞光入水中，水中天际一时红。\n直须日观三更后，首送金乌上碧空。",
        "dynasty": "唐",
        "collection_info": null
    },
    {
        "title": "醉着",
        "author": "韩偓",
        "content": "万里清江万里天，一村桑柘一村烟。\n渔翁醉着无人唤，过午醒来雪满船。",
        "dynasty": "唐",
        "collection_info": null
    },
    {
        "title": "柳",
        "author": "韩偓",
        "content": "一笼金线拂弯桥，几被儿童损细腰。\n无奈灵和标格在，春来依旧褭长条。",
        "dynasty": "唐",
        "collection_info": null
    },
    {
        "title": "病中初闻復官二首 一",
        "author": "韩偓",
        "content": "抽毫连夜侍明光，执靮三年从省方。\n烧玉谩劳曾历试，铄金宁为欠周防。\n也知恩泽招谗口，还痛神祇误直肠。\n闻道復官飜涕泗，属车何在水茫茫。",
        "dynasty": "唐",
        "collection_info": null
    },
    {
        "title": "病中初闻復官二首 二",
        "author": "韩偓",
        "content": "又挂朝衣一自惊，始知天意重推诚。\n青云有路通还去，白髮无私健亦生。\n曾避暖池将浴凤，却同寒谷乍迁莺。\n宦途巇崄终难测，稳泊渔舟隐姓名。",
        "dynasty": "唐",
        "collection_info": null
    },
    {
        "title": "早起五言三韵",
        "author": "韩偓",
        "content": "万树绿杨垂，千般黄鸟语。\n庭花风雨余，岑寂如村坞。\n依依官渡头，晴阳照行旅。",
        "dynasty": "唐",
        "collection_info": null
    },
    {
        "title": "家书后批二十八字",
        "author": "韩偓",
        "content": "四序风光总是愁，鬓毛衰飒涕横流。\n此书未到心先到，想在孤城海岸头。",
        "dynasty": "唐",
        "collection_info": null
    },
    {
        "title": "湖南梅花一冬再发偶题于花援",
        "author": "韩偓",
        "content": "湘浦梅花两度开，直应天意别栽培。\n玉为通体依稀见，香号返魂容易迴。\n寒气与君霜裏退，阳和为尔腊前来。\n夭桃莫倚东风势，调鼎何曾用不材。",
        "dynasty": "唐",
        "collection_info": null
    },
    {
        "title": "即目二首 一",
        "author": "韩偓",
        "content": "万古离怀憎物色，几生愁绪溺风光。\n废城沃土肥春草，野渡空船荡夕阳。\n倚道向人多脉脉，为情因酒易伥伥。\n宦途弃掷须甘分，迴避红尘是所长。",
        "dynasty": "唐",
        "collection_info": null
    },
    {
        "title": "即目二首 二",
        "author": "韩偓",
        "content": "动非求进静非禅，咋舌吞声过十年。\n溪涨浪花如积石，雨晴云叶似连钱。\n干戈岁久谙戎事，枕簟秋凉减夜眠。\n攻苦惯来无不可，寸心如水但澄鲜。",
        "dynasty": "唐",
        "collection_info": null
    },
    {
        "title": "净兴寺杜鹃一枝繁艳无比",
        "author": "韩偓",
        "content": "一园红艳醉坡陀，自地连梢簇蒨罗。\n蜀魄未归长滴血，秪应偏滴此丛多。",
        "dynasty": "唐",
        "collection_info": null
    },
    {
        "title": "花时与钱尊师同醉因成二十字",
        "author": "韩偓",
        "content": "桥下浅深水，竹间红白花。\n酒仙同避世，何用厌长沙。",
        "dynasty": "唐",
        "collection_info": null
    },
    {
        "title": "避地",
        "author": "韩偓",
        "content": "西山爽气生襟袖，南浦离愁入梦魂。\n人泊孤舟青草岸，鸟鸣高树夕阳村。\n偷生亦似符天意，未死深疑负国恩。\n白面儿郎犹巧宦，不知谁与正干坤。",
        "dynasty": "唐",
        "collection_info": null
    },
    {
        "title": "息兵",
        "author": "韩偓",
        "content": "渐觉人心望息兵，老儒希觊见澄清。\n正当困辱殊轻死，已过艰危却恋生。\n多难始应彰劲节，至公安肯为虚名。\n暂时胯下何须耻，自有苍苍鉴赤诚。",
        "dynasty": "唐",
        "collection_info": null
    },
    {
        "title": "翠碧鸟",
        "author": "韩偓",
        "content": "天长水远网罗稀，保得重重翠碧衣。\n挟弹小儿多害物，劝君莫近市朝飞。",
        "dynasty": "唐",
        "collection_info": null
    },
    {
        "title": "赠孙仁本尊师",
        "author": "韩偓",
        "content": "齿如冰雪髮如黳，几百年来醉似泥。\n不共世人争得失，卧床前有上天梯。",
        "dynasty": "唐",
        "collection_info": null
    },
    {
        "title": "乙丑岁九月在萧滩镇驻泊两月忽得商马杨迢员外书贺余復除戎曹依旧承旨还缄后因书四十字",
        "author": "韩偓",
        "content": "旅寓在江郊，秋风正寂寥。\n紫泥虚宠奖，白髮已渔樵。\n事往凄凉在，时危志气销。\n若为将朽质，犹拟杖于朝。",
        "dynasty": "唐",
        "collection_info": null
    },
    {
        "title": "丙寅二月二十二日抚州如归馆雨中有怀诸朝客",
        "author": "韩偓",
        "content": "悽悽恻恻又微嚬，欲话羇愁忆故人。\n薄酒旋醒寒彻夜，好花虚谢雨藏春。\n萍蓬已恨为逋客，江岭那知见侍臣。\n未必交情繫贫富，柴门自古少车尘。",
        "dynasty": "唐",
        "collection_info": null
    },
    {
        "title": "三月二十七日自抚州往南城县舟行见拂水蔷薇因有是作",
        "author": "韩偓",
        "content": "江中春雨波浪肥，石上野花枝叶瘦。\n枝低波高如有情，浪去枝留如力鬬。\n绿刺红房战褭时，吴娃越艳醺酣后。\n且将浊酒伴清吟，酒逸吟狂轻宇宙。",
        "dynasty": "唐",
        "collection_info": null
    },
    {
        "title": "茘枝三首 一",
        "author": "韩偓",
        "content": "遐方不许贡珍奇，密诏唯教进茘枝。\n汉武碧桃争比得，枉令方朔号偷儿。",
        "dynasty": "唐",
        "collection_info": null
    },
    {
        "title": "茘枝三首 二",
        "author": "韩偓",
        "content": "封开玉笼鸡冠湿，叶衬金盘鹤顶鲜。\n想得佳人微启齿，翠钗先取一双悬。",
        "dynasty": "唐",
        "collection_info": null
    },
    {
        "title": "茘枝三首 三",
        "author": "韩偓",
        "content": "巧裁霞片裹神浆，崖蜜天然有异香。\n应是仙人金掌露，结成冰入蒨罗囊。",
        "dynasty": "唐",
        "collection_info": null
    },
    {
        "title": "寄上兄长",
        "author": "韩偓",
        "content": "两地支离路八千，襟怀悽怆鬓苍然。\n乱来未必长团会，其奈而今更长年。",
        "dynasty": "唐",
        "collection_info": null
    },
    {
        "title": "宝劒",
        "author": "韩偓",
        "content": "困极还应有甚通，难将粪壤掩神踪。\n斗间紫气分明后，擘地成川看化龙。",
        "dynasty": "唐",
        "collection_info": null
    },
    {
        "title": "宝劒",
        "author": "韩偓",
        "content": "困极还应有日通，难将粪土掩神踪。\n但教出得丰城后，不是延津亦化龙。",
        "dynasty": "唐",
        "collection_info": null
    },
    {
        "title": "登南神光寺塔院",
        "author": "韩偓",
        "content": "无奈离肠日九迴，强摅离抱立高台。\n中华地向城边尽，外国云从岛上来。\n四序有花长见雨，一冬无雪却闻雷。\n日宫紫气生冠冕，试望扶桑病眼开。",
        "dynasty": "唐",
        "collection_info": null
    },
    {
        "title": "两贤",
        "author": "韩偓",
        "content": "卖卜严将卖饼孙，两贤高趣恐难伦。\n而今若有逃名者，应被品流呼差人。",
        "dynasty": "唐",
        "collection_info": null
    },
    {
        "title": "再思",
        "author": "韩偓",
        "content": "暴殄犹来是片时，无人向此略迟疑。\n流金铄石玉长润，败柳凋花松不知。\n但保行藏天是证，莫矜纤巧鬼难欺。\n近来更得穷经力，好事临行亦再思。",
        "dynasty": "唐",
        "collection_info": null
    },
    {
        "title": "有瞩",
        "author": "韩偓",
        "content": "晚凉闲步向江亭，默默看书旋旋行。\n风转滞帆狂得势，潮来诸水寂无声。\n谁将覆辙询长策，愿把棼丝属老成。\n安石本怀经济意，何妨一起为苍生。",
        "dynasty": "唐",
        "collection_info": null
    },
    {
        "title": "秋深闲兴",
        "author": "韩偓",
        "content": "此心兼笑野云忙，甘得贫闲味甚长。\n病起乍尝新橘柚，秋深初换旧衣裳。\n晴来喜鹊无穷语，雨后寒花特地香。\n把钓覆棊兼举白，不离名教可顚狂。",
        "dynasty": "唐",
        "collection_info": null
    },
    {
        "title": "故都",
        "author": "韩偓",
        "content": "故都遥想草萋萋，上帝深疑亦自迷。\n塞雁已侵池籞宿，宫鸦犹恋女墙啼。\n天涯烈士空垂涕，地下强魂必噬脐。\n掩鼻计成终不觉，冯驩无路斅鸣鸡。",
        "dynasty": "唐",
        "collection_info": null
    },
    {
        "title": "梦仙",
        "author": "韩偓",
        "content": "紫霄宫阙五云芝，九级坛前再拜时。\n鹤舞鹿眠春草远，山高水阔夕阳迟。\n每嗟阮肇归何速，深羡张骞去不疑。\n澡练纯阳功力在，此心唯有玉皇知。",
        "dynasty": "唐",
        "collection_info": null
    },
    {
        "title": "赠吴顚尊师",
        "author": "韩偓",
        "content": "饮酒经何代，休粮度此生。\n迹应常自浼，顚亦强为名。\n道若千钓重，身如一羽轻。\n毫釐分象纬，袒跣揖公卿。\n狗窦号光逸，渔阳裸祢衡。\n笑雷冬蛰震，岩电夜珠明。\n月魄侵簪冷，江光逼屐清。\n半酣思救世，一手拟扶倾。\n击地嗟衰俗，看天贮不平。\n自缘怀气义，可是计烹亨。\n议论通三教，年颜称五更。\n老狂人不厌，密行鬼应惊。\n未识心相许，开襟语便诚。\n伊余常仗义，愿拜十年兄。",
        "dynasty": "唐",
        "collection_info": null
    },
    {
        "title": "送人弃官入道",
        "author": "韩偓",
        "content": "仙李浓阴润，皇枝密叶敷。\n俊才轻折桂，捷径取纡朱。\n断绁三清路，扬鞭五达衢。\n侧身期破的，缩手待呼卢。\n社稷俄如缀，雄豪讵守株。\n忸怩非壮志，摆脱是良图。\n尘土留难住，缨緌弃若无。\n冥心归大道，回首笑吾徒。\n酒律应难忘，诗魔未肯徂。\n他年如拔宅，为我指清都。",
        "dynasty": "唐",
        "collection_info": null
    },
    {
        "title": "感事三十四韵",
        "author": "韩偓",
        "content": "紫殿承恩岁，金銮入直年。\n人归三岛路，日过八花塼。\n鸳鹭皆迴席，皋夔亦慕羶。\n庆霄舒羽翼，尘世有神仙。\n虽遇河清圣，惭非岳降贤。\n皇慈容散拙，公议逼陶甄。\n江总参文会，陈暄侍狎筵。\n腐儒亲帝座，太史认星躔。\n侧弁聆神算，濡毫俟密宣。\n宫司持玉研，书省擘香笺。\n唯理心无党，怜才膝屡前。\n焦劳皆实录，宵旰岂虚传。\n始议新尧历，将期整舜弦。\n去梯言必尽，仄席意弥坚。\n上相思惩恶，中人讵省愆。\n鹿穷唯抵触，兔急且㺦猭。\n本是谋赊死，因之致劫迁。\n氛霾言下合，日月暗中悬。\n恭显诚甘罪，韦平亦恃权。\n畏闻巢幕险，宁寤积薪然。\n谅直寻钳口，奸纤益比肩。\n晋谗终不解，鲁瘠竟难痊。\n秪拟诛黄皓，何曾识霸先。\n嗾獒飜丑正，养虎欲求全。\n万乘烟尘裏，千官劒戟边。\n斗魁当北坼，地轴向西偏。\n袁董非徒尔，师昭岂偶然。\n中原成劫火，东海遂桑田。\n溅血惭嵇绍，迟行笑褚渊。\n四夷同效顺，一命敢虚捐。\n山岳还青耸，穹苍旧碧鲜。\n独夫长啜泣，多士已忘筌。\n郁郁空狂叫，微微几病癫。\n丹梯倚寥廓，终去问青天。",
        "dynasty": "唐",
        "collection_info": null
    },
    {
        "title": "向隅",
        "author": "韩偓",
        "content": "守道得途迟，中兼遇乱离。\n刚肠成绕指，玄髮转垂丝。\n客路少安处，病床无稳时。\n弟兄消息绝，独敛向隅眉。",
        "dynasty": "唐",
        "collection_info": null
    },
    {
        "title": "社后",
        "author": "韩偓",
        "content": "社后重阳近，云天澹薄间。\n目随棊客静，心共睡僧闲。\n归鸟城衔日，残虹雨在山。\n寂寥思晤语，何夕款柴关。",
        "dynasty": "唐",
        "collection_info": null
    },
    {
        "title": "息虑",
        "author": "韩偓",
        "content": "息虑狎羣鸥，行藏合自由。\n春寒宜酒病，夜雨入乡愁。\n道向危时见，官因乱世休。\n外人相待浅，独说济川舟。",
        "dynasty": "唐",
        "collection_info": null
    },
    {
        "title": "早起探春",
        "author": "韩偓",
        "content": "句芒一夜长精神，腊后风头已见春。\n烟柳半眠藏利脸，雪梅含笑绽香唇。\n渐因闲暇思量酒，必怨顚狂泥摸人。\n若箇高情能似我，且应敧枕睡清晨。",
        "dynasty": "唐",
        "collection_info": null
    },
    {
        "title": "味道",
        "author": "韩偓",
        "content": "如含瓦砾竟何功，痴黠相兼似得中。\n心繫是非徒怅望，事须光景旋虚空。\n升沈不定都如梦，毁誉无恆却要聋。\n弋者甚多应扼腕，任他闲处指冥鸿。",
        "dynasty": "唐",
        "collection_info": null
    },
    {
        "title": "秋郊闲望有感",
        "author": "韩偓",
        "content": "枫叶微红近有霜，碧云秋色满吴乡。\n鱼衝骇浪雪鳞健，鸦闪夕阳金背光。\n心为感恩长惨戚，鬓缘经乱早苍浪。\n可怜广武山前语，楚汉宁教作战场。",
        "dynasty": "唐",
        "collection_info": null
    },
    {
        "title": "李太舍池上玩红薇醉题",
        "author": "韩偓",
        "content": "花低池小水泙泙，花落池心片片轻。\n酩酊不能羞白鬓，顚狂犹自睠红英。\n乍为旅客颜常厚，每见同人眼暂明。\n京洛园林归未得，天涯相顾一含情。",
        "dynasty": "唐",
        "collection_info": null
    },
    {
        "title": "余寓汀州沙县病中闻前郑左丞璘随外镇举荐赴洛兼云继有急征旋见脂辖因作七言四韵戏以赠之或冀其感悟也",
        "author": "韩偓",
        "content": "莫恨当年入用迟，通材何处不逢知。\n桑田变后新舟檝，华表归来旧路岐。\n公干寂寥甘坐废，子牟欢抃促行期。\n移都已改侯王第，惆怅沙堤别筑基。",
        "dynasty": "唐",
        "collection_info": null
    },
    {
        "title": "又一绝请为申达京洛亲交知余病废",
        "author": "韩偓",
        "content": "鬓惹新霜耳旧聋，眼昏腰曲四肢风。\n交亲若要知形候，岚嶂烟中折臂翁。",
        "dynasty": "唐",
        "collection_info": null
    },
    {
        "title": "梦中作",
        "author": "韩偓",
        "content": "紫宸初启列鸳鸾，直向龙墀对揖班。\n九曜再新环北极，万方依旧祝南山。\n礼容肃睦缨緌外，和气熏蒸劒履间。\n扇合却循黄道退，庙堂谈笑百司闲。",
        "dynasty": "唐",
        "collection_info": null
    },
    {
        "title": "己巳年正月十二日自沙县抵邵武军将谋抚信之行到纔一夕为闽相急脚相召却请赴沙县郊外泊船偶成一篇",
        "author": "韩偓",
        "content": "访戴船迴郊外泊，故乡何处望天涯。\n半明半暗山村日，自落自开江庙花。\n数醆绿醅桑落酒，一瓯香沫火前茶。",
        "dynasty": "唐",
        "collection_info": null
    },
    {
        "title": "建溪滩波心目惊眩余平生溺奇境今则畏怯不暇因书二十八字",
        "author": "韩偓",
        "content": "长贪山水羡渔樵，自笑扬鞭趁早朝。\n今日建溪惊恐后，李将军画也须烧。",
        "dynasty": "唐",
        "collection_info": null
    },
    {
        "title": "自沙县抵龙溪县值泉州军过后村落皆空因有一绝",
        "author": "韩偓",
        "content": "水自潺湲日自斜，尽无鸡犬有鸣鸦。\n千村万落如寒食，不见人烟空见花。",
        "dynasty": "唐",
        "collection_info": null
    },
    {
        "title": "此翁",
        "author": "韩偓",
        "content": "高阁羣公莫忌侬，侬心不在宦名中。\n严光一唾垂緌紫，何胤三遗大带红。\n金劲任从千口铄，玉寒曾试几炉烘。\n唯应鬼眼兼天眼，窥见行藏信此翁。",
        "dynasty": "唐",
        "collection_info": null
    },
    {
        "title": "失鹤",
        "author": "韩偓",
        "content": "正怜标格出华亭，况是昂藏入相经。\n碧落顺风初得志，故巢因雨却闻腥。\n几时翔集来华表，每日沈吟看画屏。\n为报鸡羣虚嫉妒，红尘向上有青冥。",
        "dynasty": "唐",
        "collection_info": null
    },
    {
        "title": "卜隐",
        "author": "韩偓",
        "content": "屏迹还应减是非，却忧蓝玉又光辉。\n桑梢出舍蚕初老，柳絮盖溪鱼正肥。\n世乱岂容长惬意，景清还觉易忘机。\n世间华美无心问，藜藿充肠苎作衣。",
        "dynasty": "唐",
        "collection_info": null
    },
    {
        "title": "晨兴",
        "author": "韩偓",
        "content": "晓景山河爽，闲居巷陌清。\n已能消滞念，兼得散余酲。\n汲水人初起，迴灯燕暂惊。\n放怀殊未足，圆隙已尘生。",
        "dynasty": "唐",
        "collection_info": null
    },
    {
        "title": "暴雨",
        "author": "韩偓",
        "content": "电尾烧黑云，雨脚飞银线。\n急点溅池心，微烟昏水面。\n气凉氛祲消，暑退松篁健。\n丛蓼亚赪茸，擎荷飜绿扇。\n风期谁与同，逸趣余探徧。\n欲去更迟留，胸中久交战。",
        "dynasty": "唐",
        "collection_info": null
    },
    {
        "title": "山院避暑",
        "author": "韩偓",
        "content": "行乐江郊外，追凉山寺中。\n静阴生晚绿，寂虑延清风。\n运塞地维窄，气苏天宇空。\n何人识幽抱，目送冥冥鸿。",
        "dynasty": "唐",
        "collection_info": null
    },
    {
        "title": "闲兴",
        "author": "韩偓",
        "content": "景寂有玄味，韵高无俗情。\n他山冰雪解，此水波澜生。\n影重验花密，滴稀知酒清。\n忙人常扰扰，安得心和平。",
        "dynasty": "唐",
        "collection_info": null
    },
    {
        "title": "漫作二首 一",
        "author": "韩偓",
        "content": "暑雨洒和气，香风吹日华。\n瞬龙惊汗漫，翥凤綷云霞。\n悬圃珠为树，天池玉作砂。\n丹霄能几级，何必待乘槎。",
        "dynasty": "唐",
        "collection_info": null
    },
    {
        "title": "漫作二首 二",
        "author": "韩偓",
        "content": "黍谷纯阳入，鸾霄瑞彩生。\n岳灵分正气，仙卫借神兵。\n汚俗迎风变，虚怀遇物倾。\n千钧将一羽，轻重在平衡。",
        "dynasty": "唐",
        "collection_info": null
    },
    {
        "title": "腾腾",
        "author": "韩偓",
        "content": "八年流落醉腾腾，点检行藏喜不胜。\n乌帽素餐兼施药，前生多恐是医僧。",
        "dynasty": "唐",
        "collection_info": null
    },
    {
        "title": "寄隐者",
        "author": "韩偓",
        "content": "烟郭云扃路不遥，怀贤犹恨太迢迢。\n长松夜落钗千股，小港春添水半腰。\n已约病身抛印绶，不嫌门巷似渔樵。\n渭滨晦迹南阳卧，若比吾徒更寂寥。",
        "dynasty": "唐",
        "collection_info": null
    },
    {
        "title": "闲居",
        "author": "韩偓",
        "content": "厌闻趋竞喜闲居，自种芜菁亦自锄。\n麋鹿跳梁忧触拨，鹰鹯搏击恐麤疎。\n拙谋却为多循理，所短深惭尽信书。\n刀尺不亏绳墨在，莫疑张翰恋鲈鱼。",
        "dynasty": "唐",
        "collection_info": null
    },
    {
        "title": "僧影",
        "author": "韩偓",
        "content": "山色依然僧已亡，竹间疎磬隔残阳。\n智灯已灭余空烬，犹自光明照十方。",
        "dynasty": "唐",
        "collection_info": null
    },
    {
        "title": "洞庭玩月",
        "author": "韩偓",
        "content": "洞庭湖上清秋月，月皎湖宽万顷霜。\n玉椀深沈潭底白，金杯细碎浪头光。\n寒惊乌鹊离巢噪，冷射蛟螭换窟藏。\n更忆瑶台逢此夜，水晶宫殿挹琼浆。",
        "dynasty": "唐",
        "collection_info": null
    },
    {
        "title": "赠隐逸",
        "author": "韩偓",
        "content": "静景须教静者寻，清狂何必在山阴。\n蠭穿窗纸尘侵砚，鸟鬬庭花露滴琴。\n莫笑乱离方解印，犹胜顚蹶未抽簪。\n筑金总得非名士，况是无人解筑金。",
        "dynasty": "唐",
        "collection_info": null
    },
    {
        "title": "南浦",
        "author": "韩偓",
        "content": "月若半环云若吐，高楼帘卷当南浦。\n应是石城艇子来，两桨咿哑过花坞。\n正值连宵酒未醒，不宜此际兼微雨。\n直教笔底有文星，亦应难状分明苦。",
        "dynasty": "唐",
        "collection_info": null
    },
    {
        "title": "桃林场客舍之前有池半亩木槿栉比阏水遮山因命仆夫运斤梳沐豁然清朗復覩太虚因作五言八韵",
        "author": "韩偓",
        "content": "插槿作藩篱，丛生覆小池。\n为能妨远目，因遣去闲枝。\n邻叟偷来赏，栖禽欲下疑。\n虚空无障处，蒙闭有开时。\n苇鹭怜潇洒，泥鰌畏日曦。\n稍宽春水面，尽见晚山眉。\n岸稳人偷钓，阶明日上基。\n世间多弊事，事事要良医。",
        "dynasty": "唐",
        "collection_info": null
    },
    {
        "title": "中秋寄杨学士",
        "author": "韩偓",
        "content": "鳞差甲子渐衰迟，依旧年年困乱离。\n八月夜长乡思切，鬓边添得几茎丝。",
        "dynasty": "唐",
        "collection_info": null
    },
    {
        "title": "寄禅师",
        "author": "韩偓",
        "content": "他心明与此心同，妙用忘言理暗通。\n气运阴阳成世界，水浮天地寄虚空。\n劫灰聚散铢锱黑，日御奔驰茧栗红。\n万物尽遭风鼓动，唯应禅室静无风。",
        "dynasty": "唐",
        "collection_info": null
    },
    {
        "title": "清兴",
        "author": "韩偓",
        "content": "阴沈天气连翩醉，摘索花枝料峭寒。\n拥鼻绕廊吟看雨，不知遗却竹皮冠。",
        "dynasty": "唐",
        "collection_info": null
    },
    {
        "title": "深院",
        "author": "韩偓",
        "content": "鹅儿唼啑栀黄觜，凤子轻盈腻粉腰。\n深院下帘人昼寝，红蔷薇架碧芭蕉。",
        "dynasty": "唐",
        "collection_info": null
    },
    {
        "title": "凄凄",
        "author": "韩偓",
        "content": "深将宠辱齐，往往亦凄凄。\n白日知丹抱，青云有旧蹊。\n嗜咸凌鲁济，恶洁助泾泥。\n风雨今如晦，堪怜报晓鸡。",
        "dynasty": "唐",
        "collection_info": null
    },
    {
        "title": "火蛾",
        "author": "韩偓",
        "content": "阳光不照临，积阴生此类。\n非无惜死心，奈有灭明意。\n妆穿粉燄焦，翅扑兰膏沸。\n为尔一伤嗟，自弃非天弃。",
        "dynasty": "唐",
        "collection_info": null
    },
    {
        "title": "信笔",
        "author": "韩偓",
        "content": "春风狂似虎，春浪白于鹅。\n柳密藏烟易，松长见日多。\n石崖采芝叟，乡俗摘茶歌。\n道在无伊郁，天将奈尔何。",
        "dynasty": "唐",
        "collection_info": null
    },
    {
        "title": "雷公",
        "author": "韩偓",
        "content": "闲人倚柱笑雷公，又向深山霹怪松。\n必若有苏天下意，何如惊起武侯龙。",
        "dynasty": "唐",
        "collection_info": null
    },
    {
        "title": "船头",
        "author": "韩偓",
        "content": "两岸绿芜齐似翦，掩映云山相向晚。\n船头独立望长空，日艳波光逼人眼。",
        "dynasty": "唐",
        "collection_info": null
    },
    {
        "title": "喜凉",
        "author": "韩偓",
        "content": "炉炭烧人百疾生，凤狂龙躁减心情。\n四山毒瘴干坤浊，一簟凉风世界清。\n楚调忽惊凄玉柱，汉宫应已湿金茎。\n豪强顿息蛙唇吻，爽利重新鹘眼睛。\n稳想海槎朝犯斗，健思胡马夜飜营。\n东南亦是中华分，蒸郁相凌太不平。",
        "dynasty": "唐",
        "collection_info": null
    },
    {
        "title": "天鉴",
        "author": "韩偓",
        "content": "何劳谄笑学趋时，务实清修胜用机。\n猛虎十年摇尾立，苍鹰一旦醒心飞。\n神依正道终潜卫，天鉴衷肠竞不违。\n事历艰难人始重，九层成后喜从微。",
        "dynasty": "唐",
        "collection_info": null
    },
    {
        "title": "江岸闲步",
        "author": "韩偓",
        "content": "一手携书一杖筇，出门何处觅情通。\n立谈禅客传心印，坐睡渔师着背蓬。\n青布旗夸千日酒，白头浪吼半江风。\n淮阴市裏人相见，尽道途穷未必穷。",
        "dynasty": "唐",
        "collection_info": null
    },
    {
        "title": "野塘",
        "author": "韩偓",
        "content": "侵晓乘凉偶独来，不因鱼跃见萍开。\n卷荷忽被微风触，泻下清香露一杯。",
        "dynasty": "唐",
        "collection_info": null
    },
    {
        "title": "余卧疾深村闻一二郎官今称继使闽越笑余迂古潜于异乡闻之因成此篇",
        "author": "韩偓",
        "content": "枕流方采北山薇，驿骑交迎市道儿。\n雾豹秪忧无石室，泥鰌唯要有洿池。\n不羞莽卓黄金印，却笑羲皇白接䍦。\n莫负美名书信史，清风埽地更无遗。",
        "dynasty": "唐",
        "collection_info": null
    },
    {
        "title": "安贫",
        "author": "韩偓",
        "content": "手风慵展一行书，眼暗休寻九局图。\n窗裏日光飞野马，案头筠管长蒲庐。\n谋身拙为安蛇足，报国危曾捋虎鬚。\n举世可能无默识，未知谁拟试齐竽。",
        "dynasty": "唐",
        "collection_info": null
    },
    {
        "title": "残春旅舍",
        "author": "韩偓",
        "content": "旅舍残春宿雨晴，恍然心地忆咸京。\n树头蠭抱花鬚落，池面鱼吹柳絮行。\n禅伏诗魔归净域，酒衝愁阵出奇兵。\n两梁免被尘埃汚，拂拭朝簪待眼明。",
        "dynasty": "唐",
        "collection_info": null
    },
    {
        "title": "鹊",
        "author": "韩偓",
        "content": "偏承雨露润毛衣，黑白分明众所知。\n高处营巢亲凤阙，静时闲语上龙墀。\n化为金印新祥瑞，飞向银河旧路岐。\n莫怪天涯栖不稳，託身须是万年枝。",
        "dynasty": "唐",
        "collection_info": null
    },
    {
        "title": "露",
        "author": "韩偓",
        "content": "鹤非千岁饮犹难，莺舌偷含岂自安。\n光湿最宜丛菊亚，荡摇无奈绿荷干。\n名因霈泽随天睠，分与浓霜保岁寒。\n五色呈祥须得处，戛云仙掌有金盘。",
        "dynasty": "唐",
        "collection_info": null
    },
    {
        "title": "赠僧",
        "author": "韩偓",
        "content": "尽说归山避战尘，几人终肯别嚣氛。\n瓶添涧水盛将月，衲挂松枝惹得云。\n三接旧承前席遇，一灵今用戒香熏。\n相逢莫话金銮事，触拨伤心不愿闻。",
        "dynasty": "唐",
        "collection_info": null
    },
    {
        "title": "感旧",
        "author": "韩偓",
        "content": "省趋弘阁待貂珰，指座深恩刻寸肠。\n秦苑已荒空逝水，楚天无[限]更斜阳。\n时昏却笑朱弦直，事过方闻锁骨香。\n入室故寮流落尽，路人惆怅见灵光。",
        "dynasty": "唐",
        "collection_info": null
    },
    {
        "title": "八月六日作四首 一",
        "author": "韩偓",
        "content": "日离黄道十年昏，敏手重开造化门。\n火帝动炉销劒戟，风师吹雨洗干坤。\n左牵犬马诚难测，右袒簪缨最负恩。\n丹笔不知谁定罪，莫留遗迹怨神孙。",
        "dynasty": "唐",
        "collection_info": null
    },
    {
        "title": "八月六日作四首 二",
        "author": "韩偓",
        "content": "金虎挻灾不復论，构成狂猘犯车尘。\n御衣空惜侍中血，国玺几危皇后身。\n图霸未能知盗道，饰非唯欲害仁人。\n黄旗紫气今仍旧，免使老臣攀画轮。",
        "dynasty": "唐",
        "collection_info": null
    },
    {
        "title": "八月六日作四首 三",
        "author": "韩偓",
        "content": "簪裾皆是汉公卿，尽作锋铓劒血醒。\n显负旧恩归乱主，难教新国用轻刑。\n穴中狡兔终须尽，井上婴儿岂自宁。\n底事亦疑惩未了，更应书罪在泉扃。",
        "dynasty": "唐",
        "collection_info": null
    },
    {
        "title": "八月六日作四首 四",
        "author": "韩偓",
        "content": "坐看包藏负国恩，无才不得预经纶。\n袁安坠睫寻忧汉，贾谊濡毫但过秦。\n威凤鬼应遮矢射，灵犀天与隔埃尘。\n堤防瓜李能终始，免媿于心负此身。",
        "dynasty": "唐",
        "collection_info": null
    },
    {
        "title": "驿步",
        "author": "韩偓",
        "content": "暂息征车病眼开，况穿松竹入楼台。\n江流灯影向东去，树递雨声从北来。\n物近刘舆招垢腻，风经庾亮汚尘埃。\n高情自古多惆怅，赖有南华养不材。",
        "dynasty": "唐",
        "collection_info": null
    },
    {
        "title": "访隐者遇沈醉书其门而归",
        "author": "韩偓",
        "content": "晓入江村觅钓翁，钓翁沈醉酒缸空。\n夜来风起闲花落，狼藉柴门鸟径中。",
        "dynasty": "唐",
        "collection_info": null
    },
    {
        "title": "疎雨",
        "author": "韩偓",
        "content": "疎雨从东送疾雷，小庭凉气净莓苔。\n卷帘燕子穿人去，洗砚鱼儿触手来。\n但欲进贤求上赏，唯将拯溺作良媒。\n戎衣一挂清天下，傅野非无济世才。",
        "dynasty": "唐",
        "collection_info": null
    },
    {
        "title": "南安寓止",
        "author": "韩偓",
        "content": "此地三年偶寄家，枳篱茅厂共桑麻。\n蝶矜翅暖徐窥草，蠭倚身轻凝看花。\n天近函关屯瑞气，水侵吴甸浸晴霞。\n岂知卜肆严夫子，潜指星机认海槎。",
        "dynasty": "唐",
        "collection_info": null
    },
    {
        "title": "十月七日早起作时气疾初愈",
        "author": "韩偓",
        "content": "疾愈身轻觉数通，山无岚瘴海无风。\n阳精欲出阴精落，天地包含紫气中。",
        "dynasty": "唐",
        "collection_info": null
    },
    {
        "title": "有感",
        "author": "韩偓",
        "content": "坚辞羽葆与吹铙，飜向天涯困繫匏。\n故老未曾忘炙背，何人终拟问苞茅。\n融风渐暖将迴雁，滫水犹腥近斩蛟。\n万里关山如咫尺，女床唯待凤归巢。",
        "dynasty": "唐",
        "collection_info": null
    },
    {
        "title": "观鬬鸡偶作",
        "author": "韩偓",
        "content": "何曾解报稻粱恩，金距花冠气遏云。\n白日枭鸣无意问，唯将芥羽害同羣。",
        "dynasty": "唐",
        "collection_info": null
    },
    {
        "title": "蜻蜓",
        "author": "韩偓",
        "content": "碧玉眼睛云母翅，轻于粉蝶瘦于蠭。\n坐来迎拂波光久，岂是殷勤为蓼丛。",
        "dynasty": "唐",
        "collection_info": null
    },
    {
        "title": "即目",
        "author": "韩偓",
        "content": "书墙暗记移花日，洗瓮先知酝酒期。\n须信闲人有忙事，早来衝雨觅渔师。",
        "dynasty": "唐",
        "collection_info": null
    },
    {
        "title": "寄邻庄道侣",
        "author": "韩偓",
        "content": "闻说经旬不启关，药窗谁伴醉开颜。\n夜来雪压村前竹，剩见溪南几尺山。",
        "dynasty": "唐",
        "collection_info": null
    },
    {
        "title": "初赴期集",
        "author": "韩偓",
        "content": "轻寒着背雨凄凄，九陌无尘未有泥。\n还是平时旧滋味，慢垂鞭袖过街西。",
        "dynasty": "唐",
        "collection_info": null
    },
    {
        "title": "惜花",
        "author": "韩偓",
        "content": "皱白离情高处切，腻香愁态静中深。\n眼随片片沿流去，恨满枝枝被雨淋。\n总得苔遮犹慰意，若教泥汚更伤心。\n临轩一醆悲春酒，明日池塘是绿阴。",
        "dynasty": "唐",
        "collection_info": null
    },
    {
        "title": "半醉",
        "author": "韩偓",
        "content": "水向东流竟不迴，红颜白髮递相催。\n壮心暗逐高歌尽，往事空因半醉来。\n云护雁霜笼澹月，雨连莺晓落残梅。\n西楼怅望芳菲节，处处斜阳草似苔。",
        "dynasty": "唐",
        "collection_info": null
    },
    {
        "title": "春尽",
        "author": "韩偓",
        "content": "惜春连日醉昏昏，醒后衣裳见酒痕。\n细水浮花归别涧，断云含雨入孤村。\n人闲易有芳时恨，地胜难招自古魂。\n惭媿流莺相厚意，清晨犹为到西园。",
        "dynasty": "唐",
        "collection_info": null
    },
    {
        "title": "睡起",
        "author": "韩偓",
        "content": "睡起墙阴下药阑，瓦松花白闭柴关。\n断年不出僧嫌癖，逐日无机鹤伴闲。\n尘土莫寻行止处，烟波长在梦魂间。\n终撑舴艋称渔叟，赊买湖心一崦山。",
        "dynasty": "唐",
        "collection_info": null
    },
    {
        "title": "寄友人",
        "author": "韩偓",
        "content": "伤时惜别心交加，搘颐一向千咨嗟。\n旷野风吹寒食月，广庭烟着黄昏花。\n长拟醺酣遗世事，若为局促问生涯。\n夫君亦是多情者，几处将愁殢酒家。",
        "dynasty": "唐",
        "collection_info": null
    },
    {
        "title": "见别离者因赠之",
        "author": "韩偓",
        "content": "征人草草尽戎装，征马萧萧立路傍。\n尊酒阑珊将远别，秋山迤逦更斜阳。\n白髭兄弟中年后，瘴海程途万里长。\n曾向天涯怀此恨，见君呜咽更凄凉。",
        "dynasty": "唐",
        "collection_info": null
    },
    {
        "title": "伤乱",
        "author": "韩偓",
        "content": "岸上花根总倒垂，水中花影几千枝。\n一枝一影寒山裏，野水野花清露时。\n故国几年犹战鬬，异乡终日见旌旗。\n交亲流落身羸病，谁在谁亡两不知。",
        "dynasty": "唐",
        "collection_info": null
    },
    {
        "title": "南亭",
        "author": "韩偓",
        "content": "每日在南亭，南亭似僧院。\n人语静先闻，鸟啼深不见。\n松瘦石棱棱，山光溪淀淀。\n堑蔓坠长茸，岛花垂小蒨。\n行簪隐士冠，卧读先贤传。\n更有兴来时，取琴弹一徧。",
        "dynasty": "唐",
        "collection_info": null
    },
    {
        "title": "太平谷中玩水上花",
        "author": "韩偓",
        "content": "山头水从云外落，水面花自山中来。\n一溪红点我独惜，几树蜜房谁见开。\n应有妖魂随暮雨，岂无香迹在苍苔。\n凝眸不觉斜阳尽，忘逐樵人蹑石回。",
        "dynasty": "唐",
        "collection_info": null
    },
    {
        "title": "雨",
        "author": "韩偓",
        "content": "坐来簌簌山风急，山雨随风暗原隰。\n树带繁声出竹闻，溪将大点穿篱入。\n饷妇寥翘布领寒，牧童拥肿蓑衣湿。\n此时高味共谁论，拥鼻吟诗空伫立。",
        "dynasty": "唐",
        "collection_info": null
    },
    {
        "title": "幽独",
        "author": "韩偓",
        "content": "幽独起侵晨，山莺啼更早。\n门巷掩萧条，落花满芳草。\n烟和魂共远，春与人同老。\n默默又依依，凄然此怀抱。",
        "dynasty": "唐",
        "collection_info": null
    },
    {
        "title": "江行",
        "author": "韩偓",
        "content": "浪蹙青山江北岸，云含黑雨日西边。\n舟人偶语忧风色，行客无聊罢昼眠。\n争似槐花九衢裏，马蹄安稳慢垂鞭。",
        "dynasty": "唐",
        "collection_info": null
    },
    {
        "title": "汉江行次",
        "author": "韩偓",
        "content": "村寺虽深已暗知，幡竿残日迥依依。\n沙头有庙青林合，驿步无人白鸟飞。\n牧笛自由随草远，渔歌得意扣舷归。\n竹园相接春波暖，痛忆家乡旧钓矶。",
        "dynasty": "唐",
        "collection_info": null
    },
    {
        "title": "偶题",
        "author": "韩偓",
        "content": "俟时轻进固相妨，实行丹心仗彼苍。\n萧艾转肥兰蕙瘦，可能天亦妬馨香。",
        "dynasty": "唐",
        "collection_info": null
    },
    {
        "title": "湖南绝少含桃偶有人以新摘者见惠感事伤怀因成四韵",
        "author": "韩偓",
        "content": "时节虽同气候殊，不知堪荐寝园无。\n合充凤食留三岛，谁许莺偷过五湖。\n苦笋恐难同象匕，酪浆无復莹蠙珠。\n金銮岁岁长宣赐，忍泪看天忆帝都。",
        "dynasty": "唐",
        "collection_info": null
    },
    {
        "title": "隰州新驿",
        "author": "韩偓",
        "content": "盛德已图形，胡为忽构兵。\n燎原虽自及，诛乱不无名。\n掷鼠须防误，连鸡莫惮惊。\n本期将系虏，末策但婴城。\n肘腋人情变，朝廷物论生。\n果闻荒谷缢，旋覩藁街烹。\n帝怒今方息，时危喜暂清。\n始终俱以此，天意甚分明。",
        "dynasty": "唐",
        "collection_info": null
    },
    {
        "title": "乱后春日途经野塘",
        "author": "韩偓",
        "content": "世乱他乡见落梅，野塘晴暖独裴回。\n船衝水鸟飞还住，袖拂杨花去却来。\n季重旧游多丧逝，子山新赋极悲哀。\n眼看朝市成陵谷，始信昆明是劫灰。",
        "dynasty": "唐",
        "collection_info": null
    },
    {
        "title": "赠易卜崔江处士",
        "author": "韩偓",
        "content": "白首穷经通秘义，青山养老度危时。\n门传组绶身能退，家学渔樵迹更奇。\n四海尽闻龟策妙，九霄堪叹鹤书迟。\n壶中日月将何用，借与闲人试一窥。",
        "dynasty": "唐",
        "collection_info": null
    },
    {
        "title": "过临淮故里",
        "author": "韩偓",
        "content": "交游昔岁已凋零，第宅今来亦变更。\n旧庙荒凉时飨绝，诸孙饥冻一官成。\n五湖竟负他年志，百战空垂异代名。\n荣盛几何流落久，遣人襟抱薄浮生。",
        "dynasty": "唐",
        "collection_info": null
    },
    {
        "title": "赠湖南李思齐处士",
        "author": "韩偓",
        "content": "两板船头浊酒壶，七丝琴畔白髭鬚。\n三春日日黄梅雨，孤客年年青草湖。\n燕侠冰霜难狎近，楚狂锋刃触凡愚。\n知余绝粒窥仙事，许到名山看药鑪。",
        "dynasty": "唐",
        "collection_info": null
    },
    {
        "title": "乱后却至近甸有感",
        "author": "韩偓",
        "content": "狂童容易犯金门，比屋齐人作旅魂。\n夜户不扃生茂草，春渠自溢浸荒园。\n关中忽见屯边卒，塞外飜闻有汉村。\n堪恨无情清渭水，渺茫依旧绕秦原。",
        "dynasty": "唐",
        "collection_info": null
    },
    {
        "title": "同年前虞部李郎中自长沙赴行在余以紫石砚赠之赋诗代书",
        "author": "韩偓",
        "content": "斧柯新样胜珠玑，堪赞星郎染翰时。\n不向东垣修直疏，即须西掖草妍词。\n紫光称近丹青笔，声韵宜裁锦绣诗。\n蓬岛侍臣今放逐，羡君迴去逼龙墀。",
        "dynasty": "唐",
        "collection_info": null
    },
    {
        "title": "甲子岁夏五月自长沙抵醴陵贵就深僻以便疎慵由道林之南步步胜绝去绿口分东入南小江山水益秀村篱之次忽见紫薇花因思玉堂及西掖厅前皆植是花遂赋诗四韵聊寄知心",
        "author": "韩偓",
        "content": "职在内庭宫阙下，厅前皆种紫薇花。\n眼明忽傍渔家见，魂断方惊魏阙赊。\n浅色晕成宫裏锦，浓香染着洞中霞。\n此行若遇支机石，又被君平验海槎。",
        "dynasty": "唐",
        "collection_info": null
    },
    {
        "title": "和王舍人抚州饮席赠韦司空",
        "author": "韩偓",
        "content": "楼台掩映入春寒，丝竹铮鏦向夜阑。\n席上弟兄皆杞梓，花前宾客尽鸳鸾。\n孙弘莫惜频开閤，韩信终期别筑坛。\n削玉风姿官水土，黑头公自古来难。",
        "dynasty": "唐",
        "collection_info": null
    },
    {
        "title": "避地寒食",
        "author": "韩偓",
        "content": "避地淹留已自悲，况逢寒食欲霑衣。\n浓春孤馆人愁坐，斜日空园花乱飞。\n路远渐忧知己少，时危又与赏心违。\n一名所繫无穷事，争敢当年便息机。",
        "dynasty": "唐",
        "collection_info": null
    },
    {
        "title": "山驿",
        "author": "韩偓",
        "content": "参差西北数行雁，寥落东方几片云。\n迭石小松张水部，暗山寒雨李将军。\n秋花粉黛宜无味，独鸟笙簧称静闻。\n潇洒襟怀遗世虑，驿楼红叶自纷纷。",
        "dynasty": "唐",
        "collection_info": null
    },
    {
        "title": "早发蓝关",
        "author": "韩偓",
        "content": "关门愁立候鸡鸣，搜景驰魂入杳冥。\n云外日随千里雁，山根霜共一潭星。\n路盘暂见樵人火，栈转时闻驿使铃。\n自问辛勤缘底事，半年驱马傍长亭。",
        "dynasty": "唐",
        "collection_info": null
    },
    {
        "title": "深村",
        "author": "韩偓",
        "content": "甘向深村固不材，犹胜摧折傍尘埃。\n清宵翫月唯红叶，永日关门但绿苔。\n幽院菊荒同寂寞，野桥僧去独裴回。\n隔篱农叟遥相贺，□□□□膏雨来。",
        "dynasty": "唐",
        "collection_info": null
    },
    {
        "title": "重游曲江",
        "author": "韩偓",
        "content": "追寻前事立江汀，渔者应闻太息声。\n避客野鸥如有感，损花微雪似无情。\n疎林自觉长堤在，春水空连古岸平。\n惆怅引人还到夜，鞭鞘风冷柳烟轻。",
        "dynasty": "唐",
        "collection_info": null
    },
    {
        "title": "三月",
        "author": "韩偓",
        "content": "辛夷纔谢小桃发，蹋青过后寒食前。\n四时最好是三月，一去不迴唯少年。\n吴国地遥江接海，汉陵魂断草连天。\n新愁旧恨真无奈，须就邻家瓮底眠。",
        "dynasty": "唐",
        "collection_info": null
    },
    {
        "title": "秋村",
        "author": "韩偓",
        "content": "稻垄蓼红沟水清，荻园叶白秋日明。\n空坡路细见骑过，远田人静闻水行。\n柴门狼藉牛羊气，竹坞幽深鸡犬声。\n绝粒看经香一炷，心知无事即长生。",
        "dynasty": "唐",
        "collection_info": null
    },
    {
        "title": "残花",
        "author": "韩偓",
        "content": "余霞残雪几多在，蔫香冶态犹无穷。\n黄昏月下惆怅白，清明雨后寥𤞚红。\n树底草齐千片净，墙头风急数枝空。\n西园此日伤心处，一曲高歌水向东。",
        "dynasty": "唐",
        "collection_info": null
    },
    {
        "title": "夜船",
        "author": "韩偓",
        "content": "野云低迷烟苍苍，平波挥目如凝霜。\n月明船上帘幕卷，露重岸头花木香。\n村远夜深无火烛，江寒坐久换衣裳。\n诚知不觉天将曙，几簇青山雁一行。",
        "dynasty": "唐",
        "collection_info": null
    },
    {
        "title": "伤春",
        "author": "韩偓",
        "content": "三月光景不忍看，五陵春色何摧残。\n穷途得志反惆怅，饮席话旧多阑珊。\n中酒向阳成美睡，惜花衝雨觉伤寒。\n野棠飞尽蒲根暖，寂寞南溪倚钓竿。",
        "dynasty": "唐",
        "collection_info": null
    },
    {
        "title": "归紫阁下",
        "author": "韩偓",
        "content": "一笈携归紫阁峰，马蹄闲慢水溶溶。\n黄昏后见山田火，胧{月悤}时闻县郭钟。\n瘦竹迸生僧坐石，野藤缠杀鹤翘松。\n钓矶自别经秋雨，长得莓苔更几重。",
        "dynasty": "唐",
        "collection_info": null
    },
    {
        "title": "夜坐",
        "author": "韩偓",
        "content": "天似空江星似波，时时珠露滴圆荷。\n平生踪迹慕真隐，此夕襟怀深自多。\n格是厌厌饶酒病，终须的的学渔歌。\n无名无位堪休去，犹拟朝衣换钓蓑。",
        "dynasty": "唐",
        "collection_info": null
    },
    {
        "title": "午寝梦江外兄弟",
        "author": "韩偓",
        "content": "长夏居闲门不开，绕门青草绝尘埃。\n空庭日午独眠觉，旅梦天涯相见迴。\n鬓向此时应有雪，心从别处即成灰。\n如何水陆三千里，几月书邮始一来。",
        "dynasty": "唐",
        "collection_info": null
    },
    {
        "title": "曲江夜思",
        "author": "韩偓",
        "content": "鼓声将绝月斜痕，园外闲坊半掩门。\n池裏红莲凝白露，苑中青草伴黄昏。\n林塘阒寂偏宜夜，烟火稀疎便似村。\n大抵世间幽独景，最关诗思与离魂。",
        "dynasty": "唐",
        "collection_info": null
    },
    {
        "title": "过汉口",
        "author": "韩偓",
        "content": "浊世清名一概休，古今飜覆剩堪愁。\n年年春浪来巫峡，日日残阳过沔州。\n居杂商徒偏富庶，地多词客自风流。\n联翩半世腾腾过，不在渔船即酒楼。",
        "dynasty": "唐",
        "collection_info": null
    },
    {
        "title": "惜春",
        "author": "韩偓",
        "content": "愿言未偶非高卧，多病无憀选胜游。\n一夜雨声三月尽，万般人事五更头。\n年踰弱冠即为老，节过清明却似秋。\n应是西园花已落，满溪红片向东流。",
        "dynasty": "唐",
        "collection_info": null
    },
    {
        "title": "及第过堂日作",
        "author": "韩偓",
        "content": "早随真侣集蓬瀛，阊阖门开尚见星。\n龙尾楼台迎晓日，鳌头宫殿入青冥。\n暗惊凡骨升仙籍，忽讶麻衣谒相庭。\n百辟敛容开路看，片时辉赫胜图形。",
        "dynasty": "唐",
        "collection_info": null
    },
    {
        "title": "夏课成感怀",
        "author": "韩偓",
        "content": "别离终日心忉忉，五湖烟波归梦劳。\n凄凉身事夏课毕，濩落生涯秋风高。\n居世无媒多困踬，昔贤因此亦号咷。\n谁怜愁苦多衰改，未到潘年有二毛。",
        "dynasty": "唐",
        "collection_info": null
    },
    {
        "title": "离家第二日却寄诸兄弟",
        "author": "韩偓",
        "content": "睡起褰帘日出时，今辰初恨间容辉。\n千行泪激傍人感，一点心随健步归。\n却望山川空黯黯，迴看僮仆亦依依。\n定知兄弟高楼上，遥指征途羡鸟飞。",
        "dynasty": "唐",
        "collection_info": null
    },
    {
        "title": "游江南水陆院",
        "author": "韩偓",
        "content": "早于喧杂是深雠，犹恐行藏坠俗流。\n高寺懒为携酒去，名山长恨送人游。\n关河见月空垂泪，风雨看花欲白头。\n除却祖师心法外，浮生何处不堪愁。",
        "dynasty": "唐",
        "collection_info": null
    },
    {
        "title": "江南送别",
        "author": "韩偓",
        "content": "江南行止忽相逢，江馆棠棃叶正红。\n一笑共嗟成往事，半酣相顾似衰翁。\n关山月皎清风起，送别人归野渡空。\n大抵多情应易老，不堪岐路数西东。",
        "dynasty": "唐",
        "collection_info": null
    },
    {
        "title": "格卑",
        "author": "韩偓",
        "content": "格卑尝恨足牵仍，欲学忘情似不能。\n入意云山输画匠，动人风月羡琴僧。\n南朝峻洁推弘景，东晋清狂数季鹰。\n惆怅后尘流落尽，自抛怀抱醉懵腾。",
        "dynasty": "唐",
        "collection_info": null
    },
    {
        "title": "冬日",
        "author": "韩偓",
        "content": "萧条古木衔斜日，戚沥晴寒滞早梅。\n愁处雪烟连野起，静时风竹过墙来。\n故人每忆心先见，新酒偷尝手自开。\n景状入诗兼入画，言情不尽恨无才。",
        "dynasty": "唐",
        "collection_info": null
    },
    {
        "title": "再止庙居",
        "author": "韩偓",
        "content": "去值秋风来值春，前时今日共销魂。\n颓坦古柏疑山关，高柳鸣鸦似水村。\n菜甲未齐初出叶，树阴方合掩重门。\n幽深冻馁皆推分，静者还应为讨论。",
        "dynasty": "唐",
        "collection_info": null
    },
    {
        "title": "老将",
        "author": "韩偓",
        "content": "折枪黄马倦尘埃，掩耳凶徒怕疾雷。\n雪密酒酣偷号去，月明衣冷斫营回。\n行驱貔虎披金甲，立听笙歌掷玉杯。\n坐久不须轻矍铄，至今双擘硬弓开。",
        "dynasty": "唐",
        "collection_info": null
    },
    {
        "title": "边上看猎赠元戎",
        "author": "韩偓",
        "content": "绣帘临晓觉新霜，便遣移厨较猎场。\n燕卒铁衣围汉相，鲁儒戎服从梁王。\n搜山闪闪旗头远，出树斑斑豹尾长。\n赞获一声连朔漠，贺杯环骑舞优倡。\n军迴野静秋天白，角怨城遥晚照黄。\n红袖拥门持烛炬，解劳今夜宴华堂。",
        "dynasty": "唐",
        "collection_info": null
    },
    {
        "title": "余自刑部员外郎为权所挤值盘石出镇藩屏朝选宾佐以余充职掌记郁郁不乐因成长句寄所知",
        "author": "韩偓",
        "content": "正叨清级忽从戎，况与燕台事不同。\n开口谩劳矜道在，抚膺唯合哭途穷。\n操心未省趋浮俗，点额尤惭自至公。",
        "dynasty": "唐",
        "collection_info": null
    },
    {
        "title": "北齐二首 一",
        "author": "韩偓",
        "content": "任道骄奢必败亡，且将繁盛悦嫔嫱。\n几千籢镜成楼柱，六十间云号殿廊。\n后主猎迴初按乐，胡姬酒醒更新妆。\n绮罗堆裏春风畔，年少多情一帝王。",
        "dynasty": "唐",
        "collection_info": null
    },
    {
        "title": "北齐二首 二",
        "author": "韩偓",
        "content": "神器传时异至公，败亡安可怨悤悤。\n犯寒猎士朝频戮，告急军书夜不通。\n幷部义旗遮日暗，邺城飞燄照天红。\n周朝将相还无体，宁死何须入铁笼。",
        "dynasty": "唐",
        "collection_info": null
    },
    {
        "title": "寄京城亲友二首 一",
        "author": "韩偓",
        "content": "苦吟看坠叶，寥落共天涯。\n壮岁空为客，初寒更忆家。\n雨墙经月藓，山菊向阳花。\n因味碧云句，伤哉后会赊。",
        "dynasty": "唐",
        "collection_info": null
    },
    {
        "title": "寄京城亲友二首 二",
        "author": "韩偓",
        "content": "相思凡几日，日欲咏离衿。\n直得吟成病，终难状此心。\n解衣悲缓带，搔首闷遗簪。\n西岭斜阳外，潜疑是故林。",
        "dynasty": "唐",
        "collection_info": null
    },
    {
        "title": "野寺",
        "author": "韩偓",
        "content": "野寺看红叶，县城闻捣衣。\n自怜痴病苦，犹共赏心违。\n高阁正临夜，前山应落晖。\n离情在烟鸟，遥入故关飞。",
        "dynasty": "唐",
        "collection_info": null
    },
    {
        "title": "吴郡怀古",
        "author": "韩偓",
        "content": "主暗臣忠枉就刑，遂教强国醉中倾。\n人亡建业空城在，花落西江春水平。\n万古壮夫犹抱恨，至今词客尽伤情。\n徒劳铁锁长千尺，不觉楼船下晋兵。",
        "dynasty": "唐",
        "collection_info": null
    },
    {
        "title": "守愚",
        "author": "韩偓",
        "content": "深院寥寥竹荫廊，披衣欹枕过年芳。\n守愚不觉世途险，无事始知春日长。\n一亩落花围隙地，半竿浓日界空墙。\n今来自责趋时懒，飜恨松轩书满床。",
        "dynasty": "唐",
        "collection_info": null
    },
    {
        "title": "村居",
        "author": "韩偓",
        "content": "二月三月雨晴初，舍南舍北唯平芜。\n前懽入望盈千恨，胜景牵心非一途。\n日照神堂闻啄木，风含社树叫提壶。\n行看旦夕棃霜发，犹有山寒伤酒垆。",
        "dynasty": "唐",
        "collection_info": null
    },
    {
        "title": "离家",
        "author": "韩偓",
        "content": "八月初长夜，千山第一程。\n款颜唯有梦，怨泣却无声。\n祖席诸宾散，空郊匹马行。\n自怜非达识，局促为浮名。",
        "dynasty": "唐",
        "collection_info": null
    },
    {
        "title": "秋雨内宴",
        "author": "韩偓",
        "content": "一带清风入画堂，撼真珠箔碎玎珰。\n更看槛外霏霏雨，似劝须教醉玉觞。",
        "dynasty": "唐",
        "collection_info": null
    },
    {
        "title": "寒食日沙县雨中看蔷薇",
        "author": "韩偓",
        "content": "何处遇蔷薇，殊乡冷节时。\n雨声笼锦帐，风势偃罗帏。\n通体全无力，酡颜不自持。\n绿疎微露刺，红密欲藏枝。\n惬意凭阑久，贪吟放醆迟。\n旁人应见讶，自醉自题诗。",
        "dynasty": "唐",
        "collection_info": null
    },
    {
        "title": "地炉",
        "author": "韩偓",
        "content": "两星残火地炉畔，梦断背灯重拥衾。\n侧听空堂闻静响，似敲疎磬褭清音。\n风灯有影随笼转，腊雪无声逐夜深。\n禅客钓翁徒自好，那知此际湛然心。",
        "dynasty": "唐",
        "collection_info": null
    },
    {
        "title": "隰州新驿赠刺史",
        "author": "韩偓",
        "content": "贤侯新换古长亭，先定心机指顾成。\n高义尽招秦逐客，旷怀偏接鲁诸生。\n萍蓬到此销离恨，燕雀飞来带喜声。\n却笑昔贤交易极，一开东閤便垂名。",
        "dynasty": "唐",
        "collection_info": null
    },
    {
        "title": "草书屏风",
        "author": "韩偓",
        "content": "何处一屏风，分明怀素踪。\n虽多尘色染，犹见墨痕浓。\n怪石奔秋涧，寒藤挂古松。\n若教临水畔，字字恐成龙。",
        "dynasty": "唐",
        "collection_info": null
    },
    {
        "title": "永明禅师房",
        "author": "韩偓",
        "content": "景色方妍媚，寻真出近郊。\n宝香炉上爇，金磬佛前敲。\n蔓草棱山径，晴云拂树梢。\n支公禅寂处，时有鹤来巢。",
        "dynasty": "唐",
        "collection_info": null
    },
    {
        "title": "登楼有题",
        "author": "韩偓",
        "content": "暑气檐前过，蝉声树杪交。\n待潮生浦口，看雨过山坳。\n才见兰舟动，仍闻桂檝敲。\n窣云朱槛好，终覩凤来巢。",
        "dynasty": "唐",
        "collection_info": null
    },
    {
        "title": "朝退书怀",
        "author": "韩偓",
        "content": "鹤帔星冠羽客装，寝楼西畔坐书堂。\n山禽养久知人唤，窗竹芟多漏月光。\n粉壁不题新拙恶，小屏唯录古篇章。\n孜孜莫患劳心力，富国安民理道长。",
        "dynasty": "唐",
        "collection_info": null
    },
    {
        "title": "元夜即席",
        "author": "韩偓",
        "content": "元宵清景亚元正，丝雨霏霏向晚倾。\n桂兔韬光云叶重，烛龙衔耀月轮明。\n烟空但仰如膏润，绮席都忘滴砌声。\n更待今宵开霁后，九衢车马未妨行。",
        "dynasty": "唐",
        "collection_info": null
    },
    {
        "title": "大庆堂赐宴元珰而有诗呈吴越王",
        "author": "韩偓",
        "content": "非为亲贤展绮筵，恆常宁敢恣游盘。\n绿搓杨柳绵初輭，红晕樱桃粉未干。\n谷鸟乍啼声似涩，甘霖方霁景犹寒。\n笙歌风紧人酣醉，却绕珍丛烂熳看。",
        "dynasty": "唐",
        "collection_info": null
    },
    {
        "title": "又和大庆堂赐宴元珰而有诗呈吴越王",
        "author": "韩偓",
        "content": "樱桃花下会亲贤，风远铜乌转露盘。\n蝶下粉墙梅乍坼，蚁浮金斝酒难干。\n云和缓奏泉声咽，珠箔低垂水影寒。\n狂简斐然吟咏足，却邀羣彦重吟看。",
        "dynasty": "唐",
        "collection_info": null
    },
    {
        "title": "再和大庆堂赐宴元珰而有诗呈吴越王",
        "author": "韩偓",
        "content": "我有嘉宾宴乍欢，画帘纹细凤双盘。\n影笼沼沚修篁密，声透笙歌羯鼓干。\n散后便依书箧寐，渴来潜想玉壶寒。\n樱桃零落红桃媚，更俟旬余共醉看。",
        "dynasty": "唐",
        "collection_info": null
    },
    {
        "title": "重和大庆堂赐宴元珰而有诗呈吴越王",
        "author": "韩偓",
        "content": "冷宴殷勤展小园，舞鞇柔輭綵虬盘。\n篸花尽日疑头重，病酒经宵觉口干。\n嘉树倚楼青琐暗，晚云藏雨碧山寒。\n文章天子文章别，八米卢郎未可看。",
        "dynasty": "唐",
        "collection_info": null
    },
    {
        "title": "余作探使以缭绫手帛子寄贺因而有诗",
        "author": "韩偓",
        "content": "解寄缭绫小字封，探花筵上映春丛。\n黛眉印在微微绿，檀口消来薄薄红。\n缏处直应心共紧，砑时兼恐汗先融。\n帝台春尽还东去，却繫帬腰伴雪胷。",
        "dynasty": "唐",
        "collection_info": null
    },
    {
        "title": "别锦儿",
        "author": "韩偓",
        "content": "一尺红绡一首诗，赠君相别两相思。\n画眉今日空留语，解佩他年更可期。\n临去莫论交颈意，清歌休着断肠词。\n出门何事休惆怅，曾梦良人折桂枝。",
        "dynasty": "唐",
        "collection_info": null
    },
    {
        "title": "闲步",
        "author": "韩偓",
        "content": "庄南纵步游荒野，独鸟寒烟轻惹惹。\n傍山疎雨湿秋花，僻路浅泉浮败果。\n樵人相见指惊麏，牧童四散收嘶马。\n一壶倾尽未能归，黄昏更望诸峰火。",
        "dynasty": "唐",
        "collection_info": null
    },
    {
        "title": "干宁三年丙辰在奉天重围作",
        "author": "韩偓",
        "content": "仗劒夜巡城，衣襟满霜霰。\n贼火徧郊垧，飞燄侵星汉。\n积雪似空江，长林如断岸。\n独凭女墙头，思家起长叹。",
        "dynasty": "唐",
        "collection_info": null
    },
    {
        "title": "雨中",
        "author": "韩偓",
        "content": "青桐承雨声，声声何重迭。\n疎滴下高枝，次打敧低叶。\n鸟湿更梳翎，人愁方拄颊。\n独自上西楼，风襟寒帖帖。",
        "dynasty": "唐",
        "collection_info": null
    },
    {
        "title": "与僧",
        "author": "韩偓",
        "content": "江海扁舟客，云山一衲僧。\n相逢两无语，若箇是南能。",
        "dynasty": "唐",
        "collection_info": null
    },
    {
        "title": "晚岸",
        "author": "韩偓",
        "content": "揭起青𦪪上岸头，野花和雨冷修修。\n春江一夜无波浪，校得行人分外愁。",
        "dynasty": "唐",
        "collection_info": null
    },
    {
        "title": "仙山",
        "author": "韩偓",
        "content": "一炷心香洞府开，偃松皱涩半莓苔。\n水清无底山如削，始有仙人骑鹤来。",
        "dynasty": "唐",
        "collection_info": null
    },
    {
        "title": "过茂陵",
        "author": "韩偓",
        "content": "不悲霜露但伤春，孝理何因感兆民。\n景帝龙髯消息断，异香空见李夫人。",
        "dynasty": "唐",
        "collection_info": null
    },
    {
        "title": "曲江秋日",
        "author": "韩偓",
        "content": "斜烟缕缕鹭鸶栖，藕叶枯香折野泥。\n有箇高僧入图画，把经吟立水塘西。",
        "dynasty": "唐",
        "collection_info": null
    },
    {
        "title": "流年",
        "author": "韩偓",
        "content": "三月伤心仍晦日，一春多病更阴天。\n雄豪亦有流年恨，况是离魂易黯然。",
        "dynasty": "唐",
        "collection_info": null
    },
    {
        "title": "商山道中",
        "author": "韩偓",
        "content": "云横峭壁水平铺，渡口人家日欲晡。\n却忆往年看粉本，始知名画有工夫。",
        "dynasty": "唐",
        "collection_info": null
    },
    {
        "title": "招隐",
        "author": "韩偓",
        "content": "立意忘机机已生，可能朝市污高情。\n时人未会严陵志，不钓鲈鱼只钓名。",
        "dynasty": "唐",
        "collection_info": null
    },
    {
        "title": "雨村",
        "author": "韩偓",
        "content": "雁行斜拂雨村楼，帘下三重幕一钩。\n倚柱不知身半湿，黄昏独自未迴头。",
        "dynasty": "唐",
        "collection_info": null
    },
    {
        "title": "使风",
        "author": "韩偓",
        "content": "茶烟睡觉心无事，一卷黄庭在手中。\n敧枕卷帘江万里，舟人不语满帆风。",
        "dynasty": "唐",
        "collection_info": null
    },
    {
        "title": "阻风",
        "author": "韩偓",
        "content": "平生情趣羡渔师，此日烟江惬所思。\n肥鳜香秔小艛艓，断肠滋味阻风时。",
        "dynasty": "唐",
        "collection_info": null
    },
    {
        "title": "幷州",
        "author": "韩偓",
        "content": "戍旗青草接榆关，雨裏幷州四月寒。\n谁会凭阑潜忍泪，不胜天际似江干。",
        "dynasty": "唐",
        "collection_info": null
    },
    {
        "title": "夏夜",
        "author": "韩偓",
        "content": "猛风飘电黑云生，霎霎高林簇雨声。\n夜久雨休风又定，断云流月却斜明。",
        "dynasty": "唐",
        "collection_info": null
    },
    {
        "title": "阑干",
        "author": "韩偓",
        "content": "埽花虽恨夜来雨，把酒却怜晴后寒。\n吴质谩言愁得病，当时犹不凭阑干。",
        "dynasty": "唐",
        "collection_info": null
    },
    {
        "title": "以庭前海棠棃花一枝寄李十九员外",
        "author": "韩偓",
        "content": "二月春风澹荡时，旅人虚对海棠棃。\n不如寄与星郎去，想得朝回正画眉。",
        "dynasty": "唐",
        "collection_info": null
    },
    {
        "title": "驿楼",
        "author": "韩偓",
        "content": "流云溶溶水悠悠，故乡千里空迴头。\n三更犹凭阑干月，泪满关山孤驿楼。",
        "dynasty": "唐",
        "collection_info": null
    },
    {
        "title": "频访卢秀才",
        "author": "韩偓",
        "content": "药诀棊经思致论，柳腰莲脸本忘情。\n频频强入风流坐，酒肆应疑阮步兵。",
        "dynasty": "唐",
        "collection_info": null
    },
    {
        "title": "荅友人见寄酒",
        "author": "韩偓",
        "content": "虽可忘忧矣，其如作病何。\n淋漓满襟袖，更发楚狂歌。",
        "dynasty": "唐",
        "collection_info": null
    },
    {
        "title": "野钓",
        "author": "韩偓",
        "content": "细雨桃花水，轻鸥逆浪飞。\n风头阻归棹，坐睡倚蓑衣。",
        "dynasty": "唐",
        "collection_info": null
    },
    {
        "title": "曲江晚思",
        "author": "韩偓",
        "content": "云物阴寂历，竹木寒青苍。\n水冷鹭鸶立，烟月愁昏黄。",
        "dynasty": "唐",
        "collection_info": null
    },
    {
        "title": "赠友人",
        "author": "韩偓",
        "content": "莫嫌谈笑与经过，却恐闲多病亦多。\n若遣心中无一事，不知争奈日长何。",
        "dynasty": "唐",
        "collection_info": null
    },
    {
        "title": "半睡",
        "author": "韩偓",
        "content": "眉山暗澹向残灯，一半云鬟坠枕棱。\n四体着人娇欲泣，自家揉损砑缭绫。",
        "dynasty": "唐",
        "collection_info": null
    },
    {
        "title": "已凉",
        "author": "韩偓",
        "content": "愁多却讶天凉早，思倦飜嫌夜漏迟。\n何处山川孤馆裏，向灯弯尽一双眉。",
        "dynasty": "唐",
        "collection_info": null
    },
    {
        "title": "寄禅师",
        "author": "韩偓",
        "content": "从无入有云峰聚，已有还无电火销。\n销聚本来皆是幻，世间闲口漫嚣嚣。",
        "dynasty": "唐",
        "collection_info": null
    },
    {
        "title": "访明公大德",
        "author": "韩偓",
        "content": "寸髮如霜袒右肩，倚肩筇竹貌怡然。\n悬灯深屋夜分坐，移榻向阳斋后眠。\n刮膜且扬三毒论，摄心徐指二宗禅。\n清凉药分能知味，各自胷中有醴泉。",
        "dynasty": "唐",
        "collection_info": null
    },
    {
        "title": "大酺乐",
        "author": "韩偓",
        "content": "晚日催弦管，春风入绮罗。\n杏花如有意，偏落舞衫多。",
        "dynasty": "唐",
        "collection_info": null
    },
    {
        "title": "思归乐",
        "author": "韩偓",
        "content": "泪滴珠难尽，容殊玉易销。\n傥随明月去，莫道梦魂遥。",
        "dynasty": "唐",
        "collection_info": null
    },
    {
        "title": "御制春游长句",
        "author": "韩偓",
        "content": "天意分明道已光，春游嘉景胜仙乡。\n玉炉烟直风初静，银汉云消日正长。\n柳带似眉全展绿，杏苞如脸半开香。\n黄莺历历啼红树，紫燕关关语画梁。\n低槛晚晴笼翡翠，小池波暖浴鸳鸯。\n马嘶广陌贪新草，人醉花堤怕夕阳。\n比屋管弦呈妙曲，连营罗绮鬬时妆。\n全吴霸越千年后，独此升平显万方。",
        "dynasty": "唐",
        "collection_info": null
    },
    {
        "title": "幽窗",
        "author": "韩偓",
        "content": "刺绣非无暇，幽窗自尟欢。\n手香江橘嫩，齿輭越梅酸。\n密约临行怯，私书欲报难。\n无凭谙鹊语，犹得暂心宽。",
        "dynasty": "唐",
        "collection_info": null
    },
    {
        "title": "江楼二首 一",
        "author": "韩偓",
        "content": "梦啼呜咽觉无语，杳杳微微望烟浦。\n楼空客散燕交飞，江静帆飞日亭午。",
        "dynasty": "唐",
        "collection_info": null
    },
    {
        "title": "江楼二首 二",
        "author": "韩偓",
        "content": "鳀鱼苦笋香味新，杨柳酒旗三月春。\n风光百计牵人老，争奈多情是病身。",
        "dynasty": "唐",
        "collection_info": null
    },
    {
        "title": "春尽日",
        "author": "韩偓",
        "content": "树头初日照西檐，树底蔫花夜雨霑。\n外院池亭闻动锁，后堂阑槛见垂帘。\n柳腰入户风斜倚，榆荚堆墙水半淹。\n把酒送春惆怅在，年年三月病厌厌。",
        "dynasty": "唐",
        "collection_info": null
    },
    {
        "title": "咏灯",
        "author": "韩偓",
        "content": "高在酒楼明锦幕，远随渔艇泊烟江。\n古来幽怨皆销骨，休向长门背雨窗。",
        "dynasty": "唐",
        "collection_info": null
    },
    {
        "title": "别绪",
        "author": "韩偓",
        "content": "别绪静愔愔，牵愁暗入心。\n已回花渚棹，悔听酒垆琴。\n菊露凄罗幕，棃霜恻锦衾。\n此生终独宿，到死誓相寻。\n月好知何计，歌阑叹不禁。\n山巅更高处，忆上上头吟。",
        "dynasty": "唐",
        "collection_info": null
    },
    {
        "title": "见花",
        "author": "韩偓",
        "content": "褰裳拥鼻正吟诗，日午墙头独见时。\n血染蜀罗山踯躅，肉红宫锦海棠棃。\n因狂得病真闲事，欲咏无才是所悲。\n看却东风归去也，争教判得最繁枝。",
        "dynasty": "唐",
        "collection_info": null
    },
    {
        "title": "马上见",
        "author": "韩偓",
        "content": "骄马锦连钱，乘骑是谪仙。\n和帬穿玉镫，隔袖把金鞭。\n去带懵腾醉，归成困顿眠。\n自怜输廐吏，余暖在香鞯。",
        "dynasty": "唐",
        "collection_info": null
    },
    {
        "title": "绕廊",
        "author": "韩偓",
        "content": "浓烟隔帘香漏泄，斜灯映竹光参差。\n绕廊倚柱堪惆怅，细雨轻寒花落时。",
        "dynasty": "唐",
        "collection_info": null
    },
    {
        "title": "屐子",
        "author": "韩偓",
        "content": "方寸肤圆光緻緻，白罗绣屧红托裏。\n南朝天子欠风流，却重金莲轻绿齿。",
        "dynasty": "唐",
        "collection_info": null
    },
    {
        "title": "青春",
        "author": "韩偓",
        "content": "眼意心期卒未休，暗中终拟约秦楼。\n光阴负我难相遇，情绪牵人不自由。\n遥夜定嫌香蔽膝，闷时应弄玉搔头。\n樱桃花谢棃花发，肠断青春两处愁。",
        "dynasty": "唐",
        "collection_info": null
    },
    {
        "title": "闻雨",
        "author": "韩偓",
        "content": "香侵蔽膝夜寒轻，闻雨伤春梦不成。\n罗帐四垂红烛背，玉钗敲着枕函声。",
        "dynasty": "唐",
        "collection_info": null
    },
    {
        "title": "懒起",
        "author": "韩偓",
        "content": "百舌唤朝眠，春心动几般。\n枕痕霞黯澹，泪粉玉阑珊。\n笼绣香烟歇，屏山烛燄残。\n暖嫌罗韤窄，瘦觉锦衣宽。\n昨夜三更雨，今朝一阵寒。\n海棠花在否，侧卧卷帘看。",
        "dynasty": "唐",
        "collection_info": null
    },
    {
        "title": "已凉",
        "author": "韩偓",
        "content": "碧阑干外绣帘垂，猩血屏风画折枝。\n八尺龙鬚方锦褥，已凉天气未寒时。",
        "dynasty": "唐",
        "collection_info": null
    },
    {
        "title": "欲去",
        "author": "韩偓",
        "content": "纷纭隔窗语，重约蹋青期。\n总得相逢处，无非欲去时。\n恨深书不尽，宠极意多疑。\n惆怅桃源路，惟教梦寐知。",
        "dynasty": "唐",
        "collection_info": null
    },
    {
        "title": "横塘",
        "author": "韩偓",
        "content": "秋寒洒背入帘霜，凤胫灯清照洞房。\n蜀纸麝煤沾笔兴，越瓯犀液发茶香。\n风飘乱点更筹转，拍送繁弦曲破长。\n散客出门斜月在，两眉愁思问横塘。",
        "dynasty": "唐",
        "collection_info": null
    },
    {
        "title": "五更",
        "author": "韩偓",
        "content": "往年曾约郁金床，半夜潜身入洞房。\n怀裏不知金钿落，暗中唯觉绣鞵香。\n此时欲别魂俱断，自后相逢眼更狂。\n光景旋消惆怅在，一生赢得是凄凉。",
        "dynasty": "唐",
        "collection_info": null
    },
    {
        "title": "联缀体",
        "author": "韩偓",
        "content": "院宇秋明日日长，社前一雁到辽阳。\n陇头鍼线年年事，不喜寒碪捣断肠。",
        "dynasty": "唐",
        "collection_info": null
    },
    {
        "title": "半睡",
        "author": "韩偓",
        "content": "抬镜仍嫌重，更衣又怕寒。\n宵分未归帐，半睡待郎看。",
        "dynasty": "唐",
        "collection_info": null
    },
    {
        "title": "寒食夜",
        "author": "韩偓",
        "content": "清江碧草两悠悠，各自风流一种愁。\n正是落花寒食夜，夜深无伴倚南楼。",
        "dynasty": "唐",
        "collection_info": null
    },
    {
        "title": "哭花",
        "author": "韩偓",
        "content": "曾愁香结破颜迟，今见妖红委地时。\n若是有情争不哭，夜来风雨葬西施。",
        "dynasty": "唐",
        "collection_info": null
    },
    {
        "title": "重游曲江",
        "author": "韩偓",
        "content": "鞭梢乱拂暗伤情，踪迹难寻露草青。\n犹是玉轮曾辗处，一泓秋水涨浮萍。",
        "dynasty": "唐",
        "collection_info": null
    },
    {
        "title": "遥见",
        "author": "韩偓",
        "content": "悲歌泪湿澹胭脂，闲立风吹金缕衣。\n白玉堂东遥见后，令人斗薄画杨妃。",
        "dynasty": "唐",
        "collection_info": null
    },
    {
        "title": "新秋",
        "author": "韩偓",
        "content": "一夜清风动扇愁，背时容色入新秋。\n桃花脸裏汪汪泪，忍到更深枕上流。",
        "dynasty": "唐",
        "collection_info": null
    },
    {
        "title": "宫词",
        "author": "韩偓",
        "content": "绣帬斜立正销魂，侍女移灯掩殿门。\n燕子不来花着雨，春风应自怨黄昏。",
        "dynasty": "唐",
        "collection_info": null
    },
    {
        "title": "蹋青",
        "author": "韩偓",
        "content": "蹋青会散欲归时，金车久立频催上。\n收帬整髻故迟迟，两点深心各惆怅。",
        "dynasty": "唐",
        "collection_info": null
    },
    {
        "title": "夜深",
        "author": "韩偓",
        "content": "恻恻轻寒翦翦风，小梅飘雪杏花红。\n夜深斜搭秋韆索，楼阁朦胧烟雨中。",
        "dynasty": "唐",
        "collection_info": null
    },
    {
        "title": "夏日",
        "author": "韩偓",
        "content": "庭树新阴叶未成，玉阶人静一蝉声。\n相风不动乌龙睡，时有娇莺自唤名。",
        "dynasty": "唐",
        "collection_info": null
    },
    {
        "title": "新上头",
        "author": "韩偓",
        "content": "学梳松鬓试新帬，消息佳期在此春。\n为要好多心转惑，徧将宜称问傍人。",
        "dynasty": "唐",
        "collection_info": null
    },
    {
        "title": "中庭",
        "author": "韩偓",
        "content": "夜短睡迟慵早起，日高方始出纱窗。\n中庭自摘青梅子，先向钗头戴一双。",
        "dynasty": "唐",
        "collection_info": null
    },
    {
        "title": "咏浴",
        "author": "韩偓",
        "content": "再整鱼犀拢翠簪，解衣先觉冷森森。\n教移兰烛频羞影，自试香汤更怕深。\n初似洗花难抑按，终忧沃雪不胜任。\n岂知侍女帘帷外，剩取君王几饼金。",
        "dynasty": "唐",
        "collection_info": null
    },
    {
        "title": "席上有赠",
        "author": "韩偓",
        "content": "矜严标格绝嫌猜，嗔怒虽逢笑靥开。\n小雁斜侵眉柳去，媚霞横接眼波来。\n鬓垂香颈云遮藕，粉着兰胷雪压梅。\n莫道风流无宋玉，好将心力事妆台。",
        "dynasty": "唐",
        "collection_info": null
    },
    {
        "title": "早归",
        "author": "韩偓",
        "content": "去是黄昏后，归当胧{月悤}时。\n扠衣吟宿醉，风露动相思。",
        "dynasty": "唐",
        "collection_info": null
    },
    {
        "title": "玉合",
        "author": "韩偓",
        "content": "罗囊绣两凤皇，玉合雕双鸂鶒。\n中有兰膏渍红豆，每回拈着长相忆。\n长相忆，经几春。\n人怅望，香氤氲。\n开缄不见新书迹，带粉犹残旧泪痕。",
        "dynasty": "唐",
        "collection_info": null
    },
    {
        "title": "金陵",
        "author": "韩偓",
        "content": "风雨萧萧，石头城下木兰桡。\n烟月迢迢，金陵渡口去来潮。\n自古风流皆暗销，才魂妖魂谁与招。\n彩笺丽句今已矣，罗韈金莲何寂寥。",
        "dynasty": "唐",
        "collection_info": null
    },
    {
        "title": "懒卸头",
        "author": "韩偓",
        "content": "侍女动妆籢，故故惊人睡。\n那知本未眠，背面偷垂泪。\n懒卸凤皇钗，羞入鸳鸯被。\n时復见残灯，和烟坠金穗。",
        "dynasty": "唐",
        "collection_info": null
    },
    {
        "title": "倚醉",
        "author": "韩偓",
        "content": "倚醉无端寻旧约，却怜惆怅转难胜。\n静中楼阁深春雨，远处帘栊半夜灯。\n抱柱立时风细细，绕廊行处思腾腾。\n分明窗下闻裁翦，敲徧阑干唤不譍。",
        "dynasty": "唐",
        "collection_info": null
    },
    {
        "title": "咏手",
        "author": "韩偓",
        "content": "腕白肤红玉笋芽，调琴抽线露尖斜。\n背人细捻垂臙鬓，向镜轻匀衬脸霞。\n怅望昔逢褰绣幔，依稀曾见托金车。\n后园笑向同行道，摘得蘼芜又折花。",
        "dynasty": "唐",
        "collection_info": null
    },
    {
        "title": "荷花",
        "author": "韩偓",
        "content": "纨扇相敧绿，香囊独立红。\n浸淫因重露，狂暴是秋风。\n逸调无人唱，秋塘每夜空。\n何繇见周昉，移入画屏中。",
        "dynasty": "唐",
        "collection_info": null
    },
    {
        "title": "松髻",
        "author": "韩偓",
        "content": "髻根松慢玉钗垂，指点花枝又过时。\n坐久暗生惆怅事，背人匀却泪臙脂。",
        "dynasty": "唐",
        "collection_info": null
    },
    {
        "title": "寄远",
        "author": "韩偓",
        "content": "眉如半月云如鬟，梧桐叶落敲井阑。\n孤灯亭亭公署寒，微霜凄凄客衣单。\n想美人兮云一端，梦魂悠悠关山难。\n空房展转怀悲酸，铜壶漏尽闻金鸾。",
        "dynasty": "唐",
        "collection_info": null
    },
    {
        "title": "踪迹",
        "author": "韩偓",
        "content": "东乌西兔似车轮，劫火桑田不復论。\n唯有风光与踪迹，思量长是暗销魂。",
        "dynasty": "唐",
        "collection_info": null
    },
    {
        "title": "病忆",
        "author": "韩偓",
        "content": "信知尤物必牵情，一顾难酬觉命轻。\n曾把禅机销此病，破除纔尽又重生。",
        "dynasty": "唐",
        "collection_info": null
    },
    {
        "title": "妬媒",
        "author": "韩偓",
        "content": "洞房深闭不曾开，横卧乌龙作妬媒。\n好鸟岂劳兼比翼，异华何必更重台。\n难留旋逐惊飙去，暂见如随急电来。\n多为过防成后悔，偶因翻语得深猜。\n已嫌刻蜡春宵短，最恨鸣珂晓鼓催。\n应笑楚囊仙分薄，日中长是独裴回。",
        "dynasty": "唐",
        "collection_info": null
    },
    {
        "title": "不见",
        "author": "韩偓",
        "content": "动静防闲又怕疑，佯佯脉脉是深机。\n此身愿作君家燕，秋社归时也不归。",
        "dynasty": "唐",
        "collection_info": null
    },
    {
        "title": "昼寝",
        "author": "韩偓",
        "content": "碧桐阴尽隔帘栊，扇拂金鹅玉簟烘。\n扑粉更添香体滑，解衣唯见下裳红。\n烦襟乍触冰壶冷，倦枕徐敧宝髻松。\n何必苦劳魂与梦，王昌只在此墙东。",
        "dynasty": "唐",
        "collection_info": null
    },
    {
        "title": "意绪",
        "author": "韩偓",
        "content": "绝代佳人何寂寞，棃花未发梅花落。\n东风吹雨入西园，银綫千条度虚阁。\n脸粉难匀蜀酒浓，口脂易印吴绫薄。\n娇饶意态不胜羞，愿倚郎肩永相着。",
        "dynasty": "唐",
        "collection_info": null
    },
    {
        "title": "惆怅",
        "author": "韩偓",
        "content": "身情长在暗相随，生魄随君君岂知。\n被头不暖空霑泪，钗股欲分犹半疑。\n朗月清风难惬意，词人绝色多伤离。\n何如饮酒连千醉，席地幕天无所知。",
        "dynasty": "唐",
        "collection_info": null
    },
    {
        "title": "忍笑",
        "author": "韩偓",
        "content": "宫样衣裳浅画眉，晚来梳洗更相宜。\n水精鹦鹉钗头颤，举袂佯羞忍笑时。",
        "dynasty": "唐",
        "collection_info": null
    },
    {
        "title": "咏柳",
        "author": "韩偓",
        "content": "褭雨拖风不自持，全身无力向人垂。\n玉纤折得遥相赠，便似观音手裏时。",
        "dynasty": "唐",
        "collection_info": null
    },
    {
        "title": "密意",
        "author": "韩偓",
        "content": "呵花贴鬓黏寒髮，凝酥光透猩猩血。\n经过洛水几多人，唯有陈王见罗韈。",
        "dynasty": "唐",
        "collection_info": null
    },
    {
        "title": "偶见",
        "author": "韩偓",
        "content": "秋韆打困解罗帬，指点醍醐索一尊。\n见客入来和笑走，手搓梅子映中门。",
        "dynasty": "唐",
        "collection_info": null
    },
    {
        "title": "寒食夜有寄",
        "author": "韩偓",
        "content": "风流大抵是伥伥，此际相思必断肠。\n云薄月昏寒食夜，隔帘微雨杏花香。",
        "dynasty": "唐",
        "collection_info": null
    },
    {
        "title": "寒食夜有寄",
        "author": "韩偓",
        "content": "风流大抵是伥伥，一度相思一断肠。\n云薄月昏寒食夜，隔帘微雨杏花香。",
        "dynasty": "唐",
        "collection_info": null
    },
    {
        "title": "效崔国辅体四首 一",
        "author": "韩偓",
        "content": "澹月照中庭，海棠花自落。\n独立俯闲阶，风动秋韆索。",
        "dynasty": "唐",
        "collection_info": null
    },
    {
        "title": "效崔国辅体四首 二",
        "author": "韩偓",
        "content": "雨后碧苔院，霜来红叶楼。\n闲阶上斜日，鹦鹉伴人愁。",
        "dynasty": "唐",
        "collection_info": null
    },
    {
        "title": "效崔国辅体四首 三",
        "author": "韩偓",
        "content": "酒力滋睡眸，卤莽闻街鼓。\n欲明天更寒，东风打窗雨。",
        "dynasty": "唐",
        "collection_info": null
    },
    {
        "title": "效崔国辅体四首 四",
        "author": "韩偓",
        "content": "罗幕生春寒，绣窗愁未眠。\n南湖一夜雨，应湿采莲船。",
        "dynasty": "唐",
        "collection_info": null
    },
    {
        "title": "后魏时相州人作李波小妹歌疑其未备因补之",
        "author": "韩偓",
        "content": "李波小妹字雍容，窄衣短袖蛮锦红。\n未解有情梦梁殿，何曾自媚妒吴宫。\n难教牵引知酒味，因令怅望成春慵。\n海棠花下秋韆畔，背人撩鬓道怱怱。",
        "dynasty": "唐",
        "collection_info": null
    },
    {
        "title": "春昼",
        "author": "韩偓",
        "content": "春融艳艳，大醉陶陶。\n漏添迟日，箭减良宵。\n藤垂戟户，柳拂河桥。\n帘幕燕子，池塘[伯]劳。\n肤清臂瘦，衫薄香销。\n楚殿衣窄，南朝髻高。\n河阳县远，清波地遥。\n丝缠露泣，各自无憀。",
        "dynasty": "唐",
        "collection_info": null
    },
    {
        "title": "三忆 一",
        "author": "韩偓",
        "content": "忆眠时，春梦困腾腾。\n展转不能起，玉钗垂枕棱。",
        "dynasty": "唐",
        "collection_info": null
    },
    {
        "title": "三忆 二",
        "author": "韩偓",
        "content": "忆行时，背手挼金雀。\n敛笑慢回头，步转阑干角。",
        "dynasty": "唐",
        "collection_info": null
    },
    {
        "title": "三忆 三",
        "author": "韩偓",
        "content": "忆去时，向月迟迟行。\n强语戏同伴，图郎闻笑声。",
        "dynasty": "唐",
        "collection_info": null
    },
    {
        "title": "六言三首 一",
        "author": "韩偓",
        "content": "春楼处子倾城，金陵狎客多情。\n朝云暮雨会合，罗韤绣被逢迎。\n华山梧桐相覆，蛮江荳蔻连生。\n幽欢不尽告别，秋河怅望平明。",
        "dynasty": "唐",
        "collection_info": null
    },
    {
        "title": "六言三首 二",
        "author": "韩偓",
        "content": "一灯前雨落夜，三月尽草青时。\n半寒半暖正好，花开花谢相思。\n惆怅空教梦见，懊恼多成酒悲。\n红袖不干谁会，揉损联娟澹眉。",
        "dynasty": "唐",
        "collection_info": null
    },
    {
        "title": "六言三首 三",
        "author": "韩偓",
        "content": "此间青草更远，不唯空绕汀洲。\n那裏朝日才出，还应先照西楼。\n忆泪因成恨泪，梦游常续心游。\n桃源洞口来否，绛节霓旌久留。",
        "dynasty": "唐",
        "collection_info": null
    },
    {
        "title": "寒食日重游李氏园亭有怀",
        "author": "韩偓",
        "content": "往年同在鸾桥上，见倚朱阑咏柳绵。\n今日独来香径裏，更无人迹有苔钱。\n伤心阔别三千里，屈指思量四五年。\n料得他乡遇佳节，亦应怀抱暗凄然。",
        "dynasty": "唐",
        "collection_info": null
    },
    {
        "title": "思录旧诗于卷上凄然有感因成一章",
        "author": "韩偓",
        "content": "缉缀小诗钞卷裏，寻思闲事到心头。\n自吟自泣无人会，肠断蓬山第一流。",
        "dynasty": "唐",
        "collection_info": null
    },
    {
        "title": "春闺二首 一",
        "author": "韩偓",
        "content": "愿结交加梦，因倾潋滟尊。\n醒来情绪恶，帘外正黄昏。",
        "dynasty": "唐",
        "collection_info": null
    },
    {
        "title": "春闺二首 二",
        "author": "韩偓",
        "content": "氤氲帐裏香，薄薄睡时妆。\n长吁解罗带，怯见上空床。",
        "dynasty": "唐",
        "collection_info": null
    },
    {
        "title": "代小玉家为蕃骑所虏后寄故集贤裴公相国",
        "author": "韩偓",
        "content": "动天金鼓逼神州，惜别无心学坠楼。\n不得回眸辞傅粉，便须含泪对残秋。\n折钗伴妾埋青冢，半镜随郎葬杜邮。\n唯有此宵魂梦裏，殷勤见觅凤池头。",
        "dynasty": "唐",
        "collection_info": null
    },
    {
        "title": "荐福寺讲筵偶见又别",
        "author": "韩偓",
        "content": "见时浓日午，别处暮钟残。\n景色疑春尽，襟怀似酒阑。\n两情含眷恋，一饷致辛酸。\n夜静长廊下，难寻屐齿看。",
        "dynasty": "唐",
        "collection_info": null
    },
    {
        "title": "復偶见三绝 一",
        "author": "韩偓",
        "content": "雾为襟袖玉为冠，半似羞人半忍寒。\n别易会难长自叹，转身应把泪珠弹。",
        "dynasty": "唐",
        "collection_info": null
    },
    {
        "title": "復偶见三绝 二",
        "author": "韩偓",
        "content": "桃花脸薄难藏泪，柳叶眉长易觉愁。\n密迹未成当面笑，几迴抬眼又低头。",
        "dynasty": "唐",
        "collection_info": null
    },
    {
        "title": "復偶见三绝 三",
        "author": "韩偓",
        "content": "半身映竹轻闻语，一手揭帘微转头。\n此意别人应未觉，不胜情绪两风流。",
        "dynasty": "唐",
        "collection_info": null
    },
    {
        "title": "厌花落",
        "author": "韩偓",
        "content": "厌花落，人寂寞。\n果树阴成燕翅齐，西园永日闲高阁。\n后堂夹帘愁不卷，低头闷把衣襟捻。\n忽然事到心中来，四肢娇入茸茸眼。\n也曾同在华堂宴，佯佯拢鬓偷迴面。\n半醉狂心忍不禁，分明一任傍人见。\n书中说却平生事，犹疑未满情郎意。\n锦囊封了又重开，夜深窗下烧红纸。\n红纸千张言不尽，至诚无语传心印。\n但得鸳鸯枕臂眠，也任时光都一瞬。",
        "dynasty": "唐",
        "collection_info": null
    },
    {
        "title": "春闷偶成十二韵",
        "author": "韩偓",
        "content": "阡陌悬云壤，阑畦隔艾芝。\n路遥行雨懒，河阔过桥迟。\n雁足应难达，狐踪浪得疑。\n谢鲲吟未废，张硕梦堪思。\n有意通情处，无言拢鬓时。\n格高归敛笑，歌怨在颦眉。\n醉后金蝉重，欢余玉燕敧。\n素姿凌白柰，圆颊诮红棃。\n粉字题花笔，香笺咏柳诗。\n绣窗携手约，芳草蹋青期。\n别泪开泉脉，春愁罥藕丝。\n相思不相信，幽恨更谁知。",
        "dynasty": "唐",
        "collection_info": null
    },
    {
        "title": "想得",
        "author": "韩偓",
        "content": "两重门裏玉堂前，寒食花枝月午天。\n想得那人垂手立，娇羞不肯上秋韆。",
        "dynasty": "唐",
        "collection_info": null
    },
    {
        "title": "偶见背面是夕兼梦",
        "author": "韩偓",
        "content": "酥凝背胛玉搓肩，轻薄红绡覆白莲。\n此夜分明来入梦，当时惆怅不成眠。\n眼波向我无端艳，心火因君特地然。\n莫道人生难际会，秦楼鸾凤有神仙。",
        "dynasty": "唐",
        "collection_info": null
    },
    {
        "title": "五更",
        "author": "韩偓",
        "content": "秋雨五更头，桐竹鸣骚屑。\n却似残春间，断送花时节。\n空楼雁一声，远屏灯半灭。\n绣被拥娇寒，眉山正愁绝。",
        "dynasty": "唐",
        "collection_info": null
    },
    {
        "title": "有忆",
        "author": "韩偓",
        "content": "昼漏迢迢夜漏迟，倾城消息杳无期。\n愁肠泥酒人千里，泪眼倚楼天四垂。\n自笑计狂多独语，谁怜梦好转相思。\n何时斗帐浓香裏，分付东风与玉儿。",
        "dynasty": "唐",
        "collection_info": null
    },
    {
        "title": "半夜",
        "author": "韩偓",
        "content": "板閤数尊后，至今犹酒悲。\n一宵相见事，半夜独眠时。\n明朝窗下照，应有鬓如丝。",
        "dynasty": "唐",
        "collection_info": null
    },
    {
        "title": "信笔",
        "author": "韩偓",
        "content": "睡髻休频拢，春眉忍更长。\n整钗栀子重，泛酒菊花香。\n绣迭昏金色，罗揉损砑光。\n有时闲弄笔，亦画两鸳鸯。",
        "dynasty": "唐",
        "collection_info": null
    },
    {
        "title": "寄恨",
        "author": "韩偓",
        "content": "秦钗枉断长条玉，蜀纸虚留小字红。\n死恨物情难会处，莲花不肯嫁春风。",
        "dynasty": "唐",
        "collection_info": null
    },
    {
        "title": "两处",
        "author": "韩偓",
        "content": "楼上澹山横，楼前沟水清。\n怜山又怜水，两处总牵情。",
        "dynasty": "唐",
        "collection_info": null
    },
    {
        "title": "拥鼻",
        "author": "韩偓",
        "content": "拥鼻悲吟一向愁，寒更转尽未回头。\n绿屏无睡秋分簟，红叶伤心月午楼。\n却要因循添逸兴，若为趋竞怆离忧。\n殷勤凭仗官渠水，为到西溪动钓舟。",
        "dynasty": "唐",
        "collection_info": null
    },
    {
        "title": "闺怨",
        "author": "韩偓",
        "content": "时光潜去暗凄凉，懒对菱花晕晓妆。\n初坼秋韆人寂寞，后园青草任他长。",
        "dynasty": "唐",
        "collection_info": null
    },
    {
        "title": "褭娜",
        "author": "韩偓",
        "content": "褭娜腰肢澹薄妆，六朝宫样窄衣裳。\n着词暂见樱桃破，飞醆遥闻荳蔻香。\n春恼情怀身觉瘦，酒添颜色粉生光。\n此时不敢分明道，风月应知暗断肠。",
        "dynasty": "唐",
        "collection_info": null
    },
    {
        "title": "多情",
        "author": "韩偓",
        "content": "天遣多情不自持，多情兼与病相宜。\n蠭偷野蜜初尝处，莺啄含桃欲咽时。\n酒荡襟怀微駊騀，春牵情绪更融怡。\n水香剩置金盆裏，琼树长须浸一枝。",
        "dynasty": "唐",
        "collection_info": null
    },
    {
        "title": "偶见",
        "author": "韩偓",
        "content": "千金莫惜旱莲生，一笑从教下蔡倾。\n仙树有花难问种，御香闻气不知名。\n愁来自觉歌喉咽，瘦去谁怜舞掌轻。\n小迭红笺书恨字，与奴方便寄卿卿。",
        "dynasty": "唐",
        "collection_info": null
    },
    {
        "title": "箇侬",
        "author": "韩偓",
        "content": "甚感殷勤意，其如阻碍何。\n隔帘窥绿齿，映柱送横波。\n老大逢知少，襟怀暗喜多。\n因倾一尊酒，聊以慰蹉跎。",
        "dynasty": "唐",
        "collection_info": null
    },
    {
        "title": "无题 一",
        "author": "韩偓",
        "content": "小槛移灯灺，空房锁隙尘。\n额波风尽日，帘影月侵晨。\n香辣更衣后，钗梁拢鬓新。\n吉音闻诡计，醉语近天真。\n妆好方长叹，欢余却浅颦。\n绣屏金作屋，丝幰玉为轮。\n致意通绵竹，精诚託锦鳞。\n歌凝眉际恨，酒发脸边春。\n溪纻殊倾越，楼箫岂羡秦。\n柳虚禳沴气，梅实引芳津。\n乐府降清唱，宫厨减食珍。\n防闲襟幷敛，忍妬泪休匀。\n宿饮愁萦梦，春寒瘦着人。\n手持双荳蔻，的的为东邻。",
        "dynasty": "唐",
        "collection_info": null
    },
    {
        "title": "无题 二",
        "author": "韩偓",
        "content": "碧瓦偏光日，红帘不受尘。\n柳昏连绿野，花烂烁清晨。\n书密偷看数，情通破体新。\n明言终未实，暗祝始应真。\n枉道嫌偷药，推诚鄙效颦。\n合成云五色，宜作日中轮。\n照兽金涂爪，钗鱼玉镂鳞。\n渺瀰三岛浪，平远一楼春。\n堕髻还名寿，修蛾本姓秦。\n棹寻闻犬洞，槎入饮牛津。\n麟脯随重酿，霜华间八珍。\n锦囊霞彩烂，罗韤砑光匀。\n羞涩佯牵伴，娇饶欲泥人。\n偷儿难捉搦，慎莫共比邻。",
        "dynasty": "唐",
        "collection_info": null
    },
    {
        "title": "无题 三",
        "author": "韩偓",
        "content": "紫蜡融花蔕，红绵拭镜尘。\n梦狂飜惜夜，妆懒厌凌晨。\n茜袖啼痕数，香笺墨色新。",
        "dynasty": "唐",
        "collection_info": null
    },
    {
        "title": "倒押前韵",
        "author": "韩偓",
        "content": "白下同归路，乌衣枉作邻。\n佩声犹隔箔，香气已迎人。\n酒劝杯须满，书羞字不匀。\n歌怜黄竹怨，味实碧桃珍。\n翦烛非良策，当关是要津。\n东阿初度洛，杨恽旧家秦。\n粉化横波溢，衫轻晓雾春。\n鵶黄双凤翅，麝月半鱼鳞。\n别袂飜如浪，迴肠转似轮。\n后期纔注脚，前事又含颦。\n纵有才难咏，宁无画逼真。\n天香闻更有，琼树见长新。\n鬬草常更仆，迷阄误达晨。\n齅花判不得，檀注惹风尘。",
        "dynasty": "唐",
        "collection_info": null
    },
    {
        "title": "闺情",
        "author": "韩偓",
        "content": "轻风滴砾动帘钩，宿酒犹酣懒卸头。\n但觉夜深花有露，不知人静月当楼。\n何郎烛暗谁能咏，韩寿香焦亦任偷。\n敲折玉钗歌转咽，一声声作两眉愁。",
        "dynasty": "唐",
        "collection_info": null
    },
    {
        "title": "自负",
        "author": "韩偓",
        "content": "人许风流自负才，偷桃三度到瑶台。\n至今衣领胭脂在，曾被谪仙痛齩来。",
        "dynasty": "唐",
        "collection_info": null
    },
    {
        "title": "天凉",
        "author": "韩偓",
        "content": "愁来却讶天凉早，思倦飜嫌夜漏迟。\n何处山川孤馆裏，向灯弯尽一双眉。",
        "dynasty": "唐",
        "collection_info": null
    },
    {
        "title": "日高",
        "author": "韩偓",
        "content": "朦胧犹记管弦声，噤[㾕]余寒酒半醒。\n春暮日高帘半卷，落花和雨满中庭。",
        "dynasty": "唐",
        "collection_info": null
    },
    {
        "title": "夕阳",
        "author": "韩偓",
        "content": "花前洒泪临寒食，醉裏回头问夕阳。\n不管相思人老尽，朝朝容易下西墙。",
        "dynasty": "唐",
        "collection_info": null
    },
    {
        "title": "旧馆",
        "author": "韩偓",
        "content": "前欢往恨分明在，酒兴诗情大半亡。\n还似墙西紫荆树，残花摘索映高塘。",
        "dynasty": "唐",
        "collection_info": null
    },
    {
        "title": "中春忆赠",
        "author": "韩偓",
        "content": "年年长是阻佳期，万种恩情只自知。\n春色转添惆怅事，似君花发两三枝。",
        "dynasty": "唐",
        "collection_info": null
    },
    {
        "title": "春恨",
        "author": "韩偓",
        "content": "残梦依依酒力余，城头画角伴啼乌。\n平明未卷西楼幕，院静时闻响辘轳。",
        "dynasty": "唐",
        "collection_info": null
    },
    {
        "title": "秋韆",
        "author": "韩偓",
        "content": "池塘夜歇清明雨，绕院无尘近花坞。\n五丝绳繫出墙迟，力尽纔瞵见邻圃。\n下来娇喘未能调，斜倚朱阑久无语。\n无语兼动所思愁，转眼看天一长吐。",
        "dynasty": "唐",
        "collection_info": null
    },
    {
        "title": "长信宫二首 一",
        "author": "韩偓",
        "content": "天上梦魂何杳杳，宫中消息太沈沈。\n君恩不似黄金井，一处团圆万丈深。",
        "dynasty": "唐",
        "collection_info": null
    },
    {
        "title": "长信宫二首 二",
        "author": "韩偓",
        "content": "天上凤皇休寄梦，人间鹦鹉旧堪悲。\n平生心绪无人识，一隻金梭万丈丝。",
        "dynasty": "唐",
        "collection_info": null
    },
    {
        "title": "句",
        "author": "韩偓",
        "content": "岂独鸱夷解归去，五湖渔艇且餔糟。",
        "dynasty": "唐",
        "collection_info": null
    },
    {
        "title": "奉和御制",
        "author": "吴融",
        "content": "岳寺清秋霁，宸游永日闲。\n霓旌森物外，凤吹落人间。\n玉漱穿城水，屏开对阙山。\n皆知圣情悦，丽藻洒芳兰。",
        "dynasty": "唐",
        "collection_info": null
    },
    {
        "title": "和集贤相公西溪侍宴观竞渡",
        "author": "吴融",
        "content": "片水耸层桥，祥烟霭庆霄。\n昼花铺广宴，晴电闪飞桡。\n浪迭摇仙仗，风微定彩标。\n都人同盛观，不觉在行朝。",
        "dynasty": "唐",
        "collection_info": null
    },
    {
        "title": "山居即事四首 一",
        "author": "吴融",
        "content": "桂树秋来风满枝，碧岩归日免乖期。\n故人尽向蟾宫折，独我攀条欲寄谁。",
        "dynasty": "唐",
        "collection_info": null
    },
    {
        "title": "山居即事四首 二",
        "author": "吴融",
        "content": "不傲南窗且采樵，干松每带湿云烧。\n庖厨却得长兼味，三秀芝根五朮苗。",
        "dynasty": "唐",
        "collection_info": null
    },
    {
        "title": "山居即事四首 三",
        "author": "吴融",
        "content": "万事翛然只有棊，小轩高净簟凉时。\n阑珊半局和微醉，花落中庭树影移。",
        "dynasty": "唐",
        "collection_info": null
    },
    {
        "title": "山居即事四首 四",
        "author": "吴融",
        "content": "无邻无里不成村，水曲云重掩石门。\n何用深求避秦客，吾家便是武陵源。",
        "dynasty": "唐",
        "collection_info": null
    },
    {
        "title": "红白牡丹",
        "author": "吴融",
        "content": "不必繁弦不必歌，静中相对更情多。\n殷鲜一半霞分绮，洁澈旁边月飐波。\n看久愿成庄叟梦，惜留须倩鲁阳戈。\n重来应共今来别，风堕香残衬绿莎。",
        "dynasty": "唐",
        "collection_info": null
    },
    {
        "title": "中秋陪熙用学士禁中翫月",
        "author": "吴融",
        "content": "月圆年十二，秋半每多阴。\n此夕无纤霭，同君宿禁林。\n未高知海阔，当午见宫深。\n衣似繁霜透，身疑积水沈。\n遭逢陪侍辇，归去忆抽簪。\n太液池南岸，相期到晓吟。",
        "dynasty": "唐",
        "collection_info": null
    },
    {
        "title": "题豪家故池",
        "author": "吴融",
        "content": "岁久无泉引，春来仰雨流。\n萍枯黏朽槛，沙浅露沈舟。\n照影人何在，持竿客寄游。\n翛然兴废外，回首谢眠鸥。",
        "dynasty": "唐",
        "collection_info": null
    },
    {
        "title": "偶题",
        "author": "吴融",
        "content": "贱子曾尘国士知，登门倒屣忆当时。\n西州酌尽看花酒，东阁编成咏雪诗。\n莫道精灵无伯有，寻闻任侠报爰丝。\n乌衣旧宅犹能认，粉竹金松一两枝。",
        "dynasty": "唐",
        "collection_info": null
    },
    {
        "title": "渚宫立春书怀",
        "author": "吴融",
        "content": "春候侵残腊，江芜绿已齐。\n风高莺啭涩，雨密鴈飞低。\n向日心须在，归朝路欲迷。\n近闻惊御火，犹及灞陵西。",
        "dynasty": "唐",
        "collection_info": null
    },
    {
        "title": "闻李翰林游池上有寄",
        "author": "吴融",
        "content": "花飞絮落水和流，玉署词臣奉诏游。\n四面看人随画鹢，中流合乐起眠鸥。\n皇恩自抱丹心报，清颂谁将白雪酬。\n不为禁钟催入宿，前峰月上未回舟。",
        "dynasty": "唐",
        "collection_info": null
    },
    {
        "title": "谷口寓居偶题",
        "author": "吴融",
        "content": "涔涔病骨怯朝天，谷口归来取性眠。\n峭壁削成开画障，急溪飞下咽繁弦。\n不能尘土争闲事，且放形神学散仙。",
        "dynasty": "唐",
        "collection_info": null
    },
    {
        "title": "无题",
        "author": "吴融",
        "content": "万态千端一瞬中，沁园芜没伫秋风。\n鵁鶄夜警池塘冷，蝙蝠昼飞楼阁空。\n粉貌早闻残洛市，箫声犹自傍秦宫。\n今朝陌上相非者，曾此歌钟几醉同。",
        "dynasty": "唐",
        "collection_info": null
    },
    {
        "title": "赋雪",
        "author": "吴融",
        "content": "一夜阴风度，平明颢气交。\n未知融结判，唯见混茫包。\n路莫藏行迹，林难出树梢。\n气应封兽穴，险必堕禽巢。\n影密灯回照，声繁竹送敲。\n翫宜苏让点，飡称蜜匀抄。\n结冻防鱼跃，黏沙费马跑。\n炉寒资爇荻，屋暖赖编茅。\n远不分山迭，低宜失地坳。\n阑干高百尺，新霁若为抛。",
        "dynasty": "唐",
        "collection_info": null
    },
    {
        "title": "寄僧",
        "author": "吴融",
        "content": "柳拂池光一点清，紫方袍袖杖藜行。\n偶传新句来中禁，谁把闲书寄上卿。\n锡倚山根重藓破，棊敲石面碎云生。\n应怜正视淮王诏，不识东林物外情。",
        "dynasty": "唐",
        "collection_info": null
    },
    {
        "title": "酬僧",
        "author": "吴融",
        "content": "吾师既续惠休才，况值高秋万象开。\n吟处远峰横落照，定中黄叶下青苔。\n双林不见金兰久，丹楚空翻组绣来。\n闻说近郊寒尚绿，登临应待一追陪。",
        "dynasty": "唐",
        "collection_info": null
    },
    {
        "title": "题延寿坊东南角古池",
        "author": "吴融",
        "content": "蔓草萧森曲岸摧，水笼沙浅露莓苔。\n更无蔟蔟红妆点，犹有双双翠羽来。\n雨细几逢耕犊去，日斜时见钓人回。\n繁华自古皆相似，金谷荒园土一堆。",
        "dynasty": "唐",
        "collection_info": null
    },
    {
        "title": "登鹳雀楼",
        "author": "吴融",
        "content": "鸟在林梢脚底看，夕阳无际戍烟残。\n冻开河水奔浑急，雪洗条山错落寒。\n始为一名抛故国，近因多难怕长安。\n祖鞭掉折徒为尔，赢得云溪负钓竿。",
        "dynasty": "唐",
        "collection_info": null
    },
    {
        "title": "和峡州冯使君题所居",
        "author": "吴融",
        "content": "三年拔薤成仁政，一日诛茅葺所居。\n晓岫近排吟阁冷，夜江遥响寝堂虚。\n唯怀避地逃多难，不羡朝天卧直庐。\n记得街西邻舍否，投荒南去五千余。",
        "dynasty": "唐",
        "collection_info": null
    },
    {
        "title": "秋日感事",
        "author": "吴融",
        "content": "一叶飘然夕照沈，世间何事不经心。\n几人欲话云台峻，独我方探禹穴深。\n鸡檄固应无下策，鹤书还要问中林。\n自怜情为多忧动，不为西风白露吟。",
        "dynasty": "唐",
        "collection_info": null
    },
    {
        "title": "莺",
        "author": "吴融",
        "content": "日落林西鸟未知，自先飞上最高枝。\n千啼万语不离恨，已去又来如有期。\n惯识江南春早处，长惊蓟北梦回时。\n谢家园裏成吟久，只欠池塘一句诗。",
        "dynasty": "唐",
        "collection_info": null
    },
    {
        "title": "次韵和王员外杂游四韵",
        "author": "吴融",
        "content": "一分难减亦难加，得似溪头浣越纱。\n两桨惯邀催去艇，七香曾占取来车。\n黄昏忽堕当楼月，清晓休开满镜花。\n谁见玉郎肠断处，露床风簟半欹斜。",
        "dynasty": "唐",
        "collection_info": null
    },
    {
        "title": "秋事",
        "author": "吴融",
        "content": "江天暑气自凉清，物候须知一雨成。\n松竹健来唯欠语，蕙兰衰去始多情。\n他年拟献书空在，此日知机意尽平。\n更欲轻桡放烟浪，苇花深处睡秋声。",
        "dynasty": "唐",
        "collection_info": null
    },
    {
        "title": "和陆拾遗题谏院松",
        "author": "吴融",
        "content": "落落孤松何处寻，月华西畔结根深。\n晓含仙掌三清露，晚上宫墙百雉阴。\n野鹤不归应有怨，白云高去太无心。\n碧岩秋涧休相望，捧日元须在禁林。",
        "dynasty": "唐",
        "collection_info": null
    },
    {
        "title": "题杨子津亭",
        "author": "吴融",
        "content": "杨子江津十四经，纪行文字徧长亭。\n惊人旅鬓斩新白，无事海门依旧青。\n前路莫知霜凛凛，故乡何处鴈冥冥。\n可怜不识生离者，数点渔帆落暮汀。",
        "dynasty": "唐",
        "collection_info": null
    },
    {
        "title": "闲望",
        "author": "吴融",
        "content": "三点五点映山雨，一枝两枝临水花。\n蛱蝶狂飞掠芳草，鸳鸯稳睡翘暖沙。\n阙下新居成别业，江南旧隐是谁家。\n东迁西去俱无计，却羡暝归林上鸦。",
        "dynasty": "唐",
        "collection_info": null
    },
    {
        "title": "雪后过昭应",
        "author": "吴融",
        "content": "路过章台气象宽，九重城阙在云端。\n烟含上苑沈沈紫，雪露南山悚悚寒。\n绮陌已堪骑宝马，绿芜行即弹金丸。\n灞川南北真图画，更待残阳一望看。",
        "dynasty": "唐",
        "collection_info": null
    },
    {
        "title": "商人",
        "author": "吴融",
        "content": "百尺竿头五两斜，此生何处不为家。\n北抛衡岳南过鴈，朝发襄阳暮看花。\n蹭蹬也应无陆地，团圆应觉有天涯。\n随风逐浪年年别，却笑如期八月槎。",
        "dynasty": "唐",
        "collection_info": null
    },
    {
        "title": "岐下闻杜鹃",
        "author": "吴融",
        "content": "化去蛮乡北，飞来渭水西。\n为多亡国恨，不忍故山啼。\n怨已惊秦凤，灵应识汉鸡。\n数声烟漠漠，余思草萋萋。\n楼迥波无际，林昏日又低。\n如何不肠断，家近五云溪。",
        "dynasty": "唐",
        "collection_info": null
    },
    {
        "title": "雨后闻思归乐二首 一",
        "author": "吴融",
        "content": "山禽连夜叫，兼雨未尝休。\n尽道思归乐，应多离别愁。\n我家方旅食，故国在沧洲。\n闻此不能寐，青灯茆屋幽。",
        "dynasty": "唐",
        "collection_info": null
    },
    {
        "title": "雨后闻思归乐二首 二",
        "author": "吴融",
        "content": "一夜鸟飞鸣，关关彻五更。\n似因归路隔，长使别魂惊。\n未省愁雨暗，就中伤月明。\n须知越吟客，欹枕不胜情。",
        "dynasty": "唐",
        "collection_info": null
    },
    {
        "title": "中夜闻啼禽",
        "author": "吴融",
        "content": "漠漠苍苍未五更，宿禽何处两三声。\n若非西涧回波触，即是南塘急雨惊。\n金屋独眠堪寄恨，商陵永诀更牵情。\n此时归梦随肠断，半壁残灯闪闪明。",
        "dynasty": "唐",
        "collection_info": null
    },
    {
        "title": "灵池县见早梅",
        "author": "吴融",
        "content": "小园晴日见寒梅，一寸乡心万里回。\n春日暖时抛笠泽，战尘飞处上琴台。\n栖身未识登龙地，落笔元非倚马才。\n待勒燕然归未得，雪枝南畔少徘徊。",
        "dynasty": "唐",
        "collection_info": null
    },
    {
        "title": "野庙",
        "author": "吴融",
        "content": "古原荒庙揜莓苔，何处喧喧鼓笛来。\n日暮鸟归人散尽，野风吹起纸钱灰。",
        "dynasty": "唐",
        "collection_info": null
    },
    {
        "title": "闲书",
        "author": "吴融",
        "content": "接鹭陪鸾漫得羣，未如高卧紫溪云。\n晋阳起义寻常见，湖口屯营取次闻。\n大底鹪鹏须自适，何尝玉石不同焚。\n回看带砺山河者，济得危时没旧勋。",
        "dynasty": "唐",
        "collection_info": null
    },
    {
        "title": "寄贯休上人",
        "author": "吴融",
        "content": "别来如梦亦如云，八字微言不復闻。\n世上浮沈应念我，笔端飞动只降君。\n几同江步吟秋霁，更忆山房语夜分。\n见拟沃州寻旧约，且教丹顶许为邻。",
        "dynasty": "唐",
        "collection_info": null
    },
    {
        "title": "书怀",
        "author": "吴融",
        "content": "傍岩依树结檐楹，夏物萧疎景更清。\n滩响忽高何处雨，松阴自转远山晴。\n见多邻犬遥相认，来惯幽禽近不惊。\n争得便夸饶胜事，九衢尘裏免劳生。",
        "dynasty": "唐",
        "collection_info": null
    },
    {
        "title": "重阳日荆州作",
        "author": "吴融",
        "content": "万里投荒已自哀，高秋寓目更徘徊。\n浊醪任冷难辞醉，黄菊因暄却未开。\n上国莫归戎马乱，故人何在塞鸿来。\n惊时感事俱无奈，不待残阳下楚台。",
        "dynasty": "唐",
        "collection_info": null
    },
    {
        "title": "寄贯休",
        "author": "吴融",
        "content": "休公何处在，知我宦情无。\n已似冯唐老，方知武子愚。\n一身仍更病，双阙又须趋。\n若得重相见，冥心学半铢。",
        "dynasty": "唐",
        "collection_info": null
    },
    {
        "title": "秋日渚宫即事",
        "author": "吴融",
        "content": "漠漠澹云烟，秋归泽国天。\n风高还促燕，雨细未妨蝉。\n静引荒城望，凉惊旅枕眠。\n更堪憔悴裏，欲泛洞庭船。",
        "dynasty": "唐",
        "collection_info": null
    },
    {
        "title": "荆州寓居书怀",
        "author": "吴融",
        "content": "一室四无邻，荒郊接古津。\n幽闲消俗态，摇落露家贫。\n绝迹思浮海，修书懒寄秦。\n东西不復问，翻笑泣岐人。",
        "dynasty": "唐",
        "collection_info": null
    },
    {
        "title": "和严谏议萧山庙十韵",
        "author": "吴融",
        "content": "泽国瞻遗庙，云韶仰旧名。\n一隅连障影，千仞落泉声。\n老狖寻危栋，秋蛇束画楹。\n路长资税驾，岁俭绝丰盛。\n默默虽难测，昭昭本至平。\n岂知迁去客，自有復来兵。\n美舜歌徒作，欺尧犬正狞。\n近兼闻顺动，敢復怨徂征。\n日出天须霁，风休海自清。\n肺肠无处说，一为启聪明。",
        "dynasty": "唐",
        "collection_info": null
    },
    {
        "title": "松江晚泊",
        "author": "吴融",
        "content": "树远天疑尽，江奔地欲随。\n孤帆落何处，残日更新离。\n客是凄凉本，情为繫滞枝。\n寸肠无计免，应只楚猿知。",
        "dynasty": "唐",
        "collection_info": null
    },
    {
        "title": "湖州溪楼书献郑员外",
        "author": "吴融",
        "content": "危槛等飞樯，闲追晚际凉。\n青林上雨色，白鸟破溪光。\n目以高须极，心因静更伤。\n唯公旧相许，早晚侍长杨。",
        "dynasty": "唐",
        "collection_info": null
    },
    {
        "title": "秋兴",
        "author": "吴融",
        "content": "微雨过菰苇，野居生早凉。\n襟期渐萧洒，精爽欲飞扬。\n鱼买罾头活，酒沽船上香。\n不缘人不用，始道静胜忙。",
        "dynasty": "唐",
        "collection_info": null
    },
    {
        "title": "端居",
        "author": "吴融",
        "content": "片雨过前汀，端居枕簟清。\n病魔随暑退，诗思傍凉生。\n别燕殷勤语，残蝉彷佛鸣。\n古来悲不尽，况我本多情。",
        "dynasty": "唐",
        "collection_info": null
    },
    {
        "title": "途中",
        "author": "吴融",
        "content": "一棹归何处，苍茫落照昏。\n无人应失路，有树始知春。\n湖岸春耕废，江城战鼓喧。\n儒冠解相悞，学劒尽乘轩。",
        "dynasty": "唐",
        "collection_info": null
    },
    {
        "title": "西陵夜居",
        "author": "吴融",
        "content": "寒潮落远汀，暝色入柴扃。\n漏永沈沈静，灯孤的的清。\n林风移宿鸟，池雨定流萤。\n尽夜成愁绝，啼蛩莫近庭。",
        "dynasty": "唐",
        "collection_info": null
    },
    {
        "title": "燕雏",
        "author": "吴融",
        "content": "掠水身犹重，偎风力尚微。\n瓦苔难定立，檐雨忽喧归。\n未识重溟远，先愁一叶飞。\n衔泥在他日，两两占春晖。",
        "dynasty": "唐",
        "collection_info": null
    },
    {
        "title": "新秋",
        "author": "吴融",
        "content": "白髮又经秋，端居海上洲。\n无机因事发，有涕为时流。\n新酒乘凉压，残碁隔夜收。\n公车无路入，同拜老闲侯。",
        "dynasty": "唐",
        "collection_info": null
    },
    {
        "title": "题越州法华寺",
        "author": "吴融",
        "content": "寺在五峰阴，穿缘一径寻。\n云藏古殿暗，石护小房深。\n宿鸟连僧定，寒猨应客吟。\n上方应见海，月出试登临。",
        "dynasty": "唐",
        "collection_info": null
    },
    {
        "title": "寒食洛阳道",
        "author": "吴融",
        "content": "路岐无乐处，时节倍思家。\n綵索扬轻吹，黄鹂啼落花。\n连乹驰宝马，历禄鬬香车。\n行客胜回首，看看春日斜。",
        "dynasty": "唐",
        "collection_info": null
    },
    {
        "title": "忆事",
        "author": "吴融",
        "content": "去年花下把金巵，曾赋杨花数句诗。\n回首朱门闭荒草，如今愁到牡丹时。",
        "dynasty": "唐",
        "collection_info": null
    },
    {
        "title": "金陵遇悟空上人",
        "author": "吴融",
        "content": "东阁无人事渺茫，老僧持钵过丹阳。\n十年栖止如何报，好与南谯剩炷香。",
        "dynasty": "唐",
        "collection_info": null
    },
    {
        "title": "途中",
        "author": "吴融",
        "content": "柳弱风长在，云轻雨易休。\n不劳芳草色，更惹夕阳愁。\n万里独归去，五陵无与游。",
        "dynasty": "唐",
        "collection_info": null
    },
    {
        "title": "秋园",
        "author": "吴融",
        "content": "始怜春草细霏霏，不觉秋来绿渐稀。\n惆怅撷芳人散尽，满园烟露蝶高飞。",
        "dynasty": "唐",
        "collection_info": null
    },
    {
        "title": "富春",
        "author": "吴融",
        "content": "天下有水亦有山，富春山水非人寰。\n长川不是春来绿，千峰倒影落其间。",
        "dynasty": "唐",
        "collection_info": null
    },
    {
        "title": "山居即事",
        "author": "吴融",
        "content": "小亭前面接青崖，白石交加衬绿苔。\n日暮松声满阶砌，不关风雨鹤归来。",
        "dynasty": "唐",
        "collection_info": null
    },
    {
        "title": "寓言",
        "author": "吴融",
        "content": "非明非暗朦朦月，不暖不寒慢慢风。\n独卧空床好天气，平生闲事到心中。",
        "dynasty": "唐",
        "collection_info": null
    },
    {
        "title": "华清宫二首 一",
        "author": "吴融",
        "content": "四郊飞雪暗云端，唯此宫中落旋干。\n绿树碧檐相掩映，无人知道外边寒。",
        "dynasty": "唐",
        "collection_info": null
    },
    {
        "title": "华清宫二首 二",
        "author": "吴融",
        "content": "长生秘殿倚青苍，拟敌金庭不死乡。\n无奈逝川东去急，秦陵松柏满残阳。",
        "dynasty": "唐",
        "collection_info": null
    },
    {
        "title": "过九成宫",
        "author": "吴融",
        "content": "凤辇东归二百年，九成宫殿半荒阡。\n魏公碑字封苍藓，文帝泉声落野田。\n碧草断霑仙掌露，绿杨犹忆御炉烟。\n昇平旧事无人说，万迭青山但一川。",
        "dynasty": "唐",
        "collection_info": null
    },
    {
        "title": "出潼关",
        "author": "吴融",
        "content": "重门随地险，一径入天开。\n华岳眼前尽，黄河脚底来。\n飞轩何满路，丹陛正求才。\n独我疎慵质，飘然又此回。",
        "dynasty": "唐",
        "collection_info": null
    },
    {
        "title": "过丹阳",
        "author": "吴融",
        "content": "云阳县郭半郊垧，风雨萧条万古情。\n山带梁朝陵路断，水连刘尹宅基平。\n桂枝自折思前代，藻鑑难逢耻后生。\n遗事满怀兼满目，不堪孤棹舣荒城。",
        "dynasty": "唐",
        "collection_info": null
    },
    {
        "title": "和人题武城寺",
        "author": "吴融",
        "content": "神清已觉三清近，目断仍劳万象牵。\n渭水远含秋草渡，汉陵高枕夕阳天。\n半岩云粉千竿竹，满寺风雷百尺泉。\n别有阑干压行路，看人尘土竟流年。",
        "dynasty": "唐",
        "collection_info": null
    },
    {
        "title": "长安里中闻猨",
        "author": "吴融",
        "content": "夹巷重门似海深，楚猨争得此中吟。\n一声紫陌纔回首，万里青山已到心。\n惯倚客船和雨听，可堪侯第见尘侵。\n无因永夜闻清啸，禁路人归月自沈。",
        "dynasty": "唐",
        "collection_info": null
    },
    {
        "title": "岐下闻子规",
        "author": "吴融",
        "content": "劒阁西南远凤台，蜀魂何事此飞来。\n偶因陇树相迷至，唯恐边风却送回。\n只有花知啼血处，更无猨替断肠哀。\n谁怜越客曾闻处，月落江平晓雾开。",
        "dynasty": "唐",
        "collection_info": null
    },
    {
        "title": "敷水有丐者云是马侍中诸孙悯而有赠",
        "author": "吴融",
        "content": "天地尘昏九鼎危，大貂曾出武侯师。\n一心忠赤山河见，百战功名日月知。\n旧宅已闻栽禁树，诸孙仍见丐征岐。\n而今不要教人识，正藉将军死鬬时。",
        "dynasty": "唐",
        "collection_info": null
    },
    {
        "title": "还俗尼",
        "author": "吴融",
        "content": "柳眉梅额倩妆新，笑脱袈裟得旧身。\n三峡却为行雨客，九天曾是散花人。\n空门付与悠悠梦，宝帐迎回暗暗春。\n寄语江南徐孝克，一生长短託清尘。",
        "dynasty": "唐",
        "collection_info": null
    },
    {
        "title": "彭门用兵后经汴路三首 一",
        "author": "吴融",
        "content": "长亭一望一徘徊，千里关河百战来。\n细柳旧营犹鏁月，[祁]连新冢已封苔。\n霜凋绿野愁无际，烧接黄云惨不开。\n若比江南更牢落，子山词赋莫兴[哀]。",
        "dynasty": "唐",
        "collection_info": null
    },
    {
        "title": "彭门用兵后经汴路三首 二",
        "author": "吴融",
        "content": "隋堤风物已凄凉，堤下仍多旧战塲。\n金镞有苔人拾得，芦花无主鸟衔将。\n秋声暗促河声急，野色遥连日色黄。\n独上寒城正愁绝，戍鼙惊起鴈行行。",
        "dynasty": "唐",
        "collection_info": null
    },
    {
        "title": "彭门用兵后经汴路三首 三",
        "author": "吴融",
        "content": "铁马云旗梦渺茫，东来无处不堪伤。\n风吹白草人行少，月落空城鬼啸长。\n一自纷争惊宇宙，可怜萧索绝烟光。\n曾为塞北闲游客，辽水天山未断肠。",
        "dynasty": "唐",
        "collection_info": null
    },
    {
        "title": "寄殿院高侍御",
        "author": "吴融",
        "content": "黄梅雨细羃长洲，柳密花疎水慢流。\n钓艇正寻逋客去，绣衣方结少年游。\n风前不肯看垂手，灯下还应惜裹头。\n一夜自怜无羽翼，独当何逊滴阶愁。",
        "dynasty": "唐",
        "collection_info": null
    },
    {
        "title": "新安道中翫流水",
        "author": "吴融",
        "content": "一渠春碧弄潺潺，密竹繁花掩映间。\n看处便须终日住，算来争得此身闲。\n萦纡似接迷春洞，清冷应连有雪山。\n上却征车再回首，了然尘土不相关。",
        "dynasty": "唐",
        "collection_info": null
    },
    {
        "title": "忆钓舟",
        "author": "吴融",
        "content": "青山小隐枕潺湲，一叶垂纶几泝沿。\n后浦春风随兴去，南塘秋雨有时眠。\n惯衝晓雾惊羣鴈，爱飐残阳入乱烟。\n迴首无人寄惆怅，九衢尘土困扬鞭。",
        "dynasty": "唐",
        "collection_info": null
    },
    {
        "title": "灵宝县西侧津",
        "author": "吴融",
        "content": "碧溪潋潋流残阳，晴沙两两眠鸳鸯。\n柳花无赖苦多暇，蛱蝶有情长自忙。\n千里宦游成底事，每年风景是他乡。\n高歌一曲垂鞭去，尽日无人识楚狂。",
        "dynasty": "唐",
        "collection_info": null
    },
    {
        "title": "即席",
        "author": "吴融",
        "content": "家住丛台旧，名参绛圃新。\n醉波疑夺烛，娇态欲沈春。\n伴雨聊过楚，归云定占秦。\n桃花正浓暖，争不浪迷人。",
        "dynasty": "唐",
        "collection_info": null
    },
    {
        "title": "出迟",
        "author": "吴融",
        "content": "园密花藏易，楼深月到难。\n酒虚留客尽，灯暗远更残。\n麝想眉间印，鸦知顶上盘。\n文王之囿小，莫惜借人看。",
        "dynasty": "唐",
        "collection_info": null
    },
    {
        "title": "送僧归日本国",
        "author": "吴融",
        "content": "沧溟分故国，渺渺泛杯归。\n天尽终期到，人生此别稀。\n无风亦骇浪，未午已斜晖。\n繫帛何须鴈，金乌日日飞。",
        "dynasty": "唐",
        "collection_info": null
    },
    {
        "title": "送僧归破山寺",
        "author": "吴融",
        "content": "万里指吴山，高秋杖锡还。\n别来双阙老，归去片云闲。\n师在有无外，我婴尘土间。\n居然本相别，不要惨离颜。",
        "dynasty": "唐",
        "collection_info": null
    },
    {
        "title": "夏夜有寄",
        "author": "吴融",
        "content": "月上簟如水，轩高帘在钩。\n竹声寒不夏，蛩思静先秋。\n偶得清宵兴，方知白日愁。\n所思何处远，斜汉欲低流。",
        "dynasty": "唐",
        "collection_info": null
    },
    {
        "title": "春词",
        "author": "吴融",
        "content": "鸾镜长侵夜，鸳衾不识寒。\n羞多转面语，妬极定睛看。\n金市旧居近，钿车新造宽。\n春期莫相悞，一日百花残。",
        "dynasty": "唐",
        "collection_info": null
    },
    {
        "title": "汴上晚泊",
        "author": "吴融",
        "content": "亭上风犹急，桥边月已斜。\n柳寒难吐絮，浪浊不成花。\n岐路春三月，园林海一涯。\n萧然正无寐，夜橹莫咿哑。",
        "dynasty": "唐",
        "collection_info": null
    },
    {
        "title": "送僧南游",
        "author": "吴融",
        "content": "战鼙鸣未已，瓶屦抵何乡。\n偶别尘中易，贪归物外忙。\n后蝉抛鄠杜，先鴈下潇湘。\n不得从师去，殷勤谢草堂。",
        "dynasty": "唐",
        "collection_info": null
    },
    {
        "title": "戏",
        "author": "吴融",
        "content": "恨极同填海，情长抵导江。\n丁香从小结，莲子彻枝双。\n整髻花当槛，吹灯月在窗。\n秦台非久计，早晚降霓幢。",
        "dynasty": "唐",
        "collection_info": null
    },
    {
        "title": "雪中寄虑延让秀才",
        "author": "吴融",
        "content": "苦贫皆共雪，吾子岂同悲。\n永日应无食，经宵必有诗。\n渚宫寒过节，华省试临期。\n努力图西去，休将冻馁辞。",
        "dynasty": "唐",
        "collection_info": null
    },
    {
        "title": "花村六韵",
        "author": "吴融",
        "content": "地胜非离郭，花深故号村。\n已怜梁雪重，仍愧楚云繁。\n山近当吟冷，泉高入梦喧。\n依稀小有洞，邂逅武陵源。\n月好频移座，风轻莫闭门。\n流莺更多思，百啭待黄昏。",
        "dynasty": "唐",
        "collection_info": null
    },
    {
        "title": "赋雪十韵",
        "author": "吴融",
        "content": "雨冻轻轻下，风乹淅淅吹。\n喜胜花发处，惊似客来时。\n河静胶行棹，岩空响折枝。\n终无鹧鸪识，先有鹡鸰知。\n马势晨争急，鵰声晚更饥。\n替霜严柏署，藏月上龙墀。\n百尺楼堪倚，千钱酒要追。\n朝归紫阁早，漏出建章迟。\n腊候何曾爽，春工是所资。\n遥知故溪柳，排比万条丝。",
        "dynasty": "唐",
        "collection_info": null
    },
    {
        "title": "溪边",
        "author": "吴融",
        "content": "溪边花满枝，百鸟带香飞。\n下有一白鹭，日斜翘石矶。",
        "dynasty": "唐",
        "collection_info": null
    },
    {
        "title": "长安逢故人",
        "author": "吴融",
        "content": "岁暮长安客，相逢酒一杯。\n眼前闲事静，心裏故山来。\n池影含新草，林芳动早梅。\n如何不归去，霜鬓共风埃。",
        "dynasty": "唐",
        "collection_info": null
    },
    {
        "title": "雨夜",
        "author": "吴融",
        "content": "旅夕那禁雨，梅天已思秋。\n未明孤枕倦，相弔一灯愁。\n有恋惭沧海，无机奈白头。\n何人得浓睡，溪上钓鱼舟。",
        "dynasty": "唐",
        "collection_info": null
    },
    {
        "title": "旅中送迁客",
        "author": "吴融",
        "content": "天南不可去，君去弔灵均。\n落日青山路，秋风白髮人。\n言危无继者，道在有明神。",
        "dynasty": "唐",
        "collection_info": null
    },
    {
        "title": "寄尚颜师",
        "author": "吴融",
        "content": "僧中难得静，静得是吾师。\n到阙不求紫，归山秪爱诗。\n临风翘雪足，向日剃霜髭。\n自叹眠漳久，双林动所思。",
        "dynasty": "唐",
        "collection_info": null
    },
    {
        "title": "微雨",
        "author": "吴融",
        "content": "天青织未徧，风急舞难成。\n粉重低飞蝶，黄沈不语莺。\n自随春霭乱，还放夕阳明。\n惆怅池塘上，荷珠点点倾。",
        "dynasty": "唐",
        "collection_info": null
    },
    {
        "title": "送广利大师东归",
        "author": "吴融",
        "content": "紫殿久霑恩，东归过海门。\n浮荣知是梦，轻别肯销魂。\n明发先晨鸟，寒栖入暝猨。\n蕺山如重到，应老旧云根。",
        "dynasty": "唐",
        "collection_info": null
    },
    {
        "title": "关东献兵部刘员外",
        "author": "吴融",
        "content": "昨夜星辰动，仙郎近汉关。\n玳筵吟雪罢，锦帐押春还。\n已到青云上，应栖绛圃间。\n临卭有词赋，一为奏天颜。",
        "dynasty": "唐",
        "collection_info": null
    },
    {
        "title": "途次淮口",
        "author": "吴融",
        "content": "寒流万派碧，南渡见烟光。\n人向隋宫近，山盘楚塞长。\n有村皆绿暗，无径不红芳。\n已带伤春病，如何更异乡。",
        "dynasty": "唐",
        "collection_info": null
    },
    {
        "title": "咏柳",
        "author": "吴融",
        "content": "自与莺为地，不教花作媒。\n细应和雨断，轻秪爱风裁。\n好拂锦步障，莫遮铜雀台。\n灞陵千万树，日暮别离回。",
        "dynasty": "唐",
        "collection_info": null
    },
    {
        "title": "武牢关遇雨",
        "author": "吴融",
        "content": "泽春关路迥，暮雨细霏霏。\n带雾昏河浪，和尘重客衣。\n望中迷去骑，愁裏乱斜晖。\n惆怅家山远，溟蒙湿翠微。",
        "dynasty": "唐",
        "collection_info": null
    },
    {
        "title": "春寒",
        "author": "吴融",
        "content": "固教梅忍落，休与杏藏娇。\n已过冬疑剩，将来暖未饶。\n玉阶残雪在，罗荐暗魂销。\n莫问王孙事，烟芜正寂寥。",
        "dynasty": "唐",
        "collection_info": null
    },
    {
        "title": "早发潼关",
        "author": "吴融",
        "content": "天边月初落，马上梦犹残。\n关树苍苍晓，玉阶澹澹寒。\n宦游终自苦，身世静堪观。\n争似山中隐，和云枕碧湍。",
        "dynasty": "唐",
        "collection_info": null
    },
    {
        "title": "送策上人",
        "author": "吴融",
        "content": "昨来非有意，今去亦无心。\n阙下抛新院，江南指旧林。\n瓶添新涧绿，笠卸晚峰阴。\n八字如相许，终辞尺组寻。",
        "dynasty": "唐",
        "collection_info": null
    },
    {
        "title": "和诸学士秋夕禁直偶雪",
        "author": "吴融",
        "content": "大华积秋雪，禁闱生夜寒。\n砚冰忧诏急，灯烬惜更残。\n正遂攀稽愿，翻追访戴欢。\n更为三日约，高兴未将阑。",
        "dynasty": "唐",
        "collection_info": null
    },
    {
        "title": "御沟十六韵",
        "author": "吴融",
        "content": "一水终南下，何年派作沟。\n穿城初北注，过苑却东流。\n绕岸清波溢，连宫瑞气浮。\n去应涵凤沼，来必渗龙湫。\n激石珠争碎，萦堤练不收。\n照花长乐曙，泛叶建章秋。\n影炫金茎表，光摇绮陌头。\n旁沾画眉府，斜入教箫楼。\n有雨难澄镜，无萍易掷钩。\n鼓宜尧女瑟，荡必蔡姬舟。\n皋着通鸣鹤，津应接斗牛。\n迴风还潋潋，和月更悠悠。\n浅忆觞堪泛，深思杖可投。\n秪怀泾合虑，不带陇分愁。\n自有朝宗乐，曾无溃穴忧。\n不劳夸大汉，清渭贯神州。",
        "dynasty": "唐",
        "collection_info": null
    },
    {
        "title": "赴阙次留献荆南成相公三十韵",
        "author": "吴融",
        "content": "分阃兼文德，持衡有武功。\n荆南知独去，海内更谁同。\n拔地孤峰秀，当天一鹗雄。\n云生五色笔，月吐六钧弓。\n骨格凌秋耸，心源见底空。\n神清飡沆瀣，气逸饮洪蒙。\n临事成奇策，全身仗至忠。\n解鞍欺李广，煮弩笑臧洪。\n往昔逢多难，来兹故统戎。\n卓旗云梦泽，扑火细腰宫。\n铲土楼台构，连江雉堞笼。\n似平铺掌上，疑涌出壶中。\n岂是劳人力，宁因役鬼工。\n本遗三户在，今匝万家通。\n画舸横青雀，危樯列綵虹。\n席飞巫峡雨，袖拂宋亭风。\n塲广盘毬子，池闲引钓筒。\n礼贤金璧贱，煦物雪霜融。\n酒满梁尘动，棊残漏滴终。\n俭常资澹静，贵绝恃穹崇。\n唯要臣诚显，那求帝渥隆。\n甘棠名异奭，大树姓非冯。\n自念为迁客，方谐谒上公。\n痛知遭止棘，频叹委飘蓬。\n借宅诛茅绿，分囷指粟红。\n只惭燕馆盛，宁觉阮途穷。\n涣汗霑明主，沧浪别钓翁。\n去曾忧塞马，归欲逐边鸿。\n积感深于海，衔恩重极嵩。\n行行柳门路，回首下离东。",
        "dynasty": "唐",
        "collection_info": null
    },
    {
        "title": "三峰府内矮柏十韵",
        "author": "吴融",
        "content": "擢秀依黄阁，移根自碧岑。\n周围虽合抱，直上岂盈寻。\n远砌行窥顶，当庭坐庇阴。\n短堪惊众木，高已让他林。\n日转无长影，风回有细音。\n不容萝茑附，只耐雪霜侵。\n玉帐笼应匝，牙旗倚更禁。\n叶低宜拂席，枝褭易抽簪。\n绿涧支离久，朱门掩映深。\n何须一千丈，方有岁寒心。",
        "dynasty": "唐",
        "collection_info": null
    },
    {
        "title": "雪十韵",
        "author": "吴融",
        "content": "洒密蔽璇穹，霏霏杳莫穷。\n迟于雨到地，疾甚絮随风。\n四野苍茫际，千家晃朗中。\n夜迷三绕鹊，昼断一行鸿。\n结片飞琼树，栽花点蘂宫。\n壅应边尽北，填合海无东。\n高爱危峰积，低愁暖气融。\n月交都浩渺，日射更𤫩珑。\n送腊辞寒律，迎春入旧丛。\n自怜曾末至，聊復赋玄功。",
        "dynasty": "唐",
        "collection_info": null
    },
    {
        "title": "和睦州卢中丞题茅堂十韵",
        "author": "吴融",
        "content": "有士当今重，忘情自古稀。\n独开青嶂路，闲掩白云扉。\n石累千层险，泉分一带微。\n栋危猨竞下，檐迥鸟争归。\n烟冷茶铛静，波香兰舸飞。\n好移钟阜蓼，莫种首阳薇。\n树密含轻雾，川空漾薄晖。\n芝泥看只捧，蕙带且休围。\n东郭邻穿履，西林近衲衣。\n琼瑶一百字，千古见清机。",
        "dynasty": "唐",
        "collection_info": null
    },
    {
        "title": "奉和御制六韵",
        "author": "吴融",
        "content": "天晓密云开，亭亭翠葆来。\n芰荷笼水殿，杨柳蔽风台。\n恩洽三时雨，欢腾万岁雷。\n日华偏照御，星彩迥分台。\n苇岸萦仙棹，莲峰倒玉杯。\n独惭歌圣德，不是侍臣才。",
        "dynasty": "唐",
        "collection_info": null
    },
    {
        "title": "败帘六韵",
        "author": "吴融",
        "content": "有客编来久，弥年断不收。\n不堪风作候，岂復燕为讐。\n尽见三重阁，难迷百尺楼。\n伴灯微揜梦，兼扇劣遮羞。\n零落亡珠缀，殷勤谢玉钩。\n凉宵何必捲，月自入轩流。",
        "dynasty": "唐",
        "collection_info": null
    },
    {
        "title": "玉堂种竹六韵",
        "author": "吴融",
        "content": "当砌植檀栾，浓阴五月寒。\n引风穿玉牖，摇露滴金盘。\n有韵和宫漏，无香杂畹兰。\n地疑云鏁易，日近雪封难。\n静称围棋会，闲宜阁笔看。\n他年终结实，不羡树栖鸾。",
        "dynasty": "唐",
        "collection_info": null
    },
    {
        "title": "和韩致光侍郎无题三首十四韵 一",
        "author": "吴融",
        "content": "珠佩元消暑，犀簪自辟尘。\n揜灯容燕宿，开镜待鸡晨。\n去懒都忘旧，来多未厌新。\n每逢忧是梦，长忆故延真。\n杏小双圆压，山浓两点嚬。\n瘦难胜宝带，轻欲驭飙轮。\n箆凤金雕翼，钗鱼玉镂鳞。\n月明无睡夜，花落断肠春。\n解舞何须楚，能筝可在秦。\n怯探同海底，稀遇极天津。\n绿柰攀宫艳，青梅弄岭珍。\n管纤银字咽，梭密锦书匀。\n厌胜还随俗，无疑不避人。\n可怜三五夕，妩媚善为邻。",
        "dynasty": "唐",
        "collection_info": null
    },
    {
        "title": "和韩致光侍郎无题三首十四韵 二",
        "author": "吴融",
        "content": "舞转轻轻雪，歌霏漠漠尘。\n漫游多卜夜，慵起不知晨。\n玉箸和妆裛，金莲逐步新。\n凤笙追北里，鹤驭访南真。\n有恨都无语，非愁亦有嚬。\n戏应过蚌浦，飞合入蟾轮。\n杯样成言鸟，梳文解卧鳞。\n逢迎大堤晚，离别洞庭春。\n似玉曾夸赵，如云不让秦。\n锦收花上露，珠引月中津。\n木为连枝贵，禽因比翼珍。\n万峰酥点薄，五色绣妆匀。\n獭髓求鱼客，鲛绡托海人。\n寸肠谁与达，洞府四无邻。",
        "dynasty": "唐",
        "collection_info": null
    },
    {
        "title": "和韩致光侍郎无题三首十四韵 三",
        "author": "吴融",
        "content": "绮阁临初日，铜台拂暗尘。\n鷾鸸偏报晓，乌鶂惯惊晨。\n鱼网裁书数，鵾弦上曲新。\n病多疑厄重，语切见心真。\n子母钱征笑，西南月借嚬。\n捣衣嫌独杵，分袂怨双轮。\n贝叶教丹觜，金刀寄赤鳞。\n捲帘吟塞雪，飞楫渡江春。\n解织宜名蕙，能歌合姓秦。\n眼穿回鴈岭，魂断饮牛津。\n药自偷来绝，香从窃去珍。\n茗煎云沫聚，药种玉苗匀。\n草密应迷客，花繁好避人。\n长干足风雨，遥夜与谁邻。",
        "dynasty": "唐",
        "collection_info": null
    },
    {
        "title": "倒次元韵",
        "author": "吴融",
        "content": "南陌来寻伴，东城去卜邻。\n生憎无赖客，死忆有情人。\n似束腰支细，如描髮彩匀。\n黄鹂裁帽贵，紫燕刻钗珍。\n身近从淄右，家元接观津。\n雨台谁属楚，花洞不知秦。\n泪滴空床冷，妆浓满镜春。\n枕凉欹琥珀，簟洁展麒麟。\n茂苑廊千步，昭阳扇九轮。\n阳城迷处笑，京兆画时嚬。\n鱼子封笺短，蝇头学字真。\n易判期已远，难讳事还新。\n艇子愁衝夜，骊驹怕拂晨。\n如何断岐路，免得见行尘。",
        "dynasty": "唐",
        "collection_info": null
    },
    {
        "title": "箇人三十韵",
        "author": "吴融",
        "content": "袅袅復盈盈，何年坠玉京。\n见人还道姓，羞客不称名。\n故事谙金谷，新居近石城。\n脸横秋水溢，眉拂远山晴。\n粉薄涂云母，簪寒篸水晶。\n催来两桨送，怕起五丝萦。\n髻学盘桓绾，床依宛转成。\n博山凝雾重，油壁隐车轻。\n额点梅花样，心通棘刺情。\n搔头邀顾遇，约指到平生。\n鱼网徐徐襞，螺巵浅浅倾。\n芙蓉褥已展，荳蔻水休更。\n赵女怜胶腻，丁娘爱烛明。\n炷香龙荐脑，辟魇虎输精。\n管咽参差韵，弦嘈倰僜声。\n花残春寂寂，月落漏丁丁。\n柳絮联章敏，椒花属思清。\n剪罗成彩字，销蜡脱珠缨。\n邂逅当投佩，难难莫拊楹。\n熨来身热定，舐得面痕平。\n匣镜金螭怒，帘旌绣兽狞。\n颈长堪鹤并，腰细任蜂争。\n滴泪泉饶竭，论心石未贞。\n必双成凤去，岂独化蝉鸣。\n书远肠空断，楼高胆易惊。\n数钱红带结，鬬草蒨裙盛。\n䘧柳阑干小，侵波略彴横。\n夜愁遥寄鴈，晓梦半和莺。\n翼秪思鹣比，根长羡藕幷。\n可怜衣带缓，休赋重行行。",
        "dynasty": "唐",
        "collection_info": null
    },
    {
        "title": "即席十韵",
        "author": "吴融",
        "content": "住处方窥宋，平生未嫁卢。\n暖金轻铸骨，寒玉细凝肤。\n妬蜨长成伴，伤鸾耐得孤。\n城堪迷下蔡，台合上姑苏。\n弄眼难降柳，含茸欲鬬蒲。\n生凉云母扇，直夜博山炉。\n翡翠交妆镜，鸳鸯入画图。\n无心同石转，有泪约泉枯。\n猨渴应须见，鹰饥秪待呼。\n银河正清浅，霓节过来无。",
        "dynasty": "唐",
        "collection_info": null
    },
    {
        "title": "追咏棠梨花十韵",
        "author": "吴融",
        "content": "蜀地从来胜，棠梨第一花。\n更应无软弱，别自有妍华。\n不贵绡为雾，难降绮作霞。\n移须归紫府，驻合饵丹砂。\n密映弹琴宅，深藏卖酒家。\n夜宜红蜡照，春称锦筵遮。\n连庙魂栖望，飘江字绕巴。\n未饶酥点薄，兼妬雪飞斜。\n旧赏三年断，新期万里赊。\n长安如种得，谁定牡丹夸。",
        "dynasty": "唐",
        "collection_info": null
    },
    {
        "title": "绵竹山四十韵",
        "author": "吴融",
        "content": "绵竹东西隅，千峰势相属。\n崚嶒压东巴，连延罗古蜀。\n方者露圭角，尖者钻箭簇。\n引者蛾眉弯，敛者鸢肩缩。\n尾蟉青蛇盘，颈低玄兔伏。\n横来突若奔，直上森如束。\n岁在作噩年，铜梁摇虿毒。\n相国京兆公，九命来作牧。\n戎提虎仆毛，专奉狼头纛。\n行府寄精庐，开窗对林麓。\n是时重阳后，天气旷清肃。\n兹山昏晓开，一一在人目。\n霜空正泬寥，浓翠霏扑扑。\n披海出珊瑚，贴天堆碧玉。\n俄然阴霾作，城郭纔霢霂。\n绝顶已凝雪，晃朗开红旭。\n初疑昆崙下，夭矫龙衔烛。\n亦似蓬莱巅，金银台迭蹙。\n紫霞或旁映，绮段铺繁褥。\n晚照忽斜笼，赤城差断续。\n又如煮吴盐，万万盆初熟。\n又如濯楚练，千千匹未轴。\n又如水晶宫，蛟螭结川渎。\n又如钟乳洞，电雷开岩谷。\n丹青画不成，造化供难足。\n合有羽衣人，飘飖曳烟躅。\n合有五色禽，叫啸含仙曲。\n根虽限劒门，穴必通林屋。\n方诸沧海隔，欲去忧沦覆。\n羣玉缥缈间，未可量往復。\n何如当此境，终朝旷遐瞩。\n往往草檄余，吟哦思幽独。\n早晚埽欃枪，笳鼓迎畅毂。\n休飞霹雳车，罢繫虾蟆木。\n勒铭燕然山，万代垂芬郁。\n然后恣逍遥，独往羣麋鹿。\n不管安与危，不问荣与辱。\n但乐濠梁鱼，岂怨钟山鹄。\n纫兰以围腰，采芝将实腹。\n石床须卧平，一任闲云触。",
        "dynasty": "唐",
        "collection_info": null
    },
    {
        "title": "祝风三十二韵",
        "author": "吴融",
        "content": "我有二顷田，长洲东百里。\n环涂为之区，积葑相连纚。\n松江流其旁，春夏多苦水。\n堤防苟不时，泛滥即无已。\n粤余病眠久，而復家无峙。\n田峻不胜荒，农功皆废弛。\n他稼已如云，我田方欲莳。\n四际上通波，兼之葭与苇。\n是时立秋后，烟露浩凄矣。\n虽然遣毕功，萎约都无几。\n如何海上风，连日从空起。\n似欲驱沧溟，来沃具区裏。\n噫嘻尔风师，吴中多豪士。\n囷仓过九年，一粒惜如死。\n籴贱兼粜贵，凶年翻大喜。\n只是疲羸苦，纔饥须易子。\n余仍轗轲者，进趋年二纪。\n秋不安一食，春不闲一晷。\n肠迴为多别，骨瘦因积毁。\n咳唾莫逢人，揶揄空覩鬼。\n中又值干戈，遑遑常转徙。\n故隐茅山西，今来笠泽涘。\n荒者不復寻，葺者还有以。\n将正陶令巾，又盖姜肱被。\n不敢务有余，有余必骄鄙。\n所期免假匄，假匄多惭耻。\n骄鄙既不生，惭耻更能弭。\n自可致逍遥，无妨阅经史。\n吁余将四十，满望秪如此。\n干泽尚多难，学稼兹復尔。\n穷达虽繫命，祸福生所履。\n天不饥死余，飘风当自止。",
        "dynasty": "唐",
        "collection_info": null
    },
    {
        "title": "金陵怀古",
        "author": "吴融",
        "content": "玉树声沉战舰收，万家冠盖入中州。\n秪应江令偏惆怅，头白归来是客游。",
        "dynasty": "唐",
        "collection_info": null
    },
    {
        "title": "凉思",
        "author": "吴融",
        "content": "松间小槛接波平，月澹烟沉暑气清。\n半夜水禽栖不定，绿荷风动露珠倾。",
        "dynasty": "唐",
        "collection_info": null
    },
    {
        "title": "鲛绡",
        "author": "吴融",
        "content": "云供片段月供光，贫女寒机枉自忙。\n莫道不蚕能致此，海边何事有扶桑。",
        "dynasty": "唐",
        "collection_info": null
    },
    {
        "title": "潮",
        "author": "吴融",
        "content": "暮去朝来无定期，桑田长被此声移。\n蓬莱若探人间事，一日还应两度知。",
        "dynasty": "唐",
        "collection_info": null
    },
    {
        "title": "忘忧花",
        "author": "吴融",
        "content": "繁红落尽始凄凉，直道忘忧也未忘。\n数朵殷红似春在，春愁特此繫人肠。",
        "dynasty": "唐",
        "collection_info": null
    },
    {
        "title": "忆街西所居",
        "author": "吴融",
        "content": "衡门一别梦难稀，人欲归时不得归。\n长忆去年寒食夜，杏花零落雨霏霏。",
        "dynasty": "唐",
        "collection_info": null
    },
    {
        "title": "云",
        "author": "吴融",
        "content": "南北东西似客身，远峰高鸟自为邻。\n清歌一曲犹能住，莫道无心胜得人。",
        "dynasty": "唐",
        "collection_info": null
    },
    {
        "title": "华清宫四首 一",
        "author": "吴融",
        "content": "中原无鹿海无波，凤辇鸾旗出幸多。\n今日故宫归寂寞，太平功业在山河。",
        "dynasty": "唐",
        "collection_info": null
    },
    {
        "title": "华清宫四首 二",
        "author": "吴融",
        "content": "渔阳烽火照函关，玉辇怱怱下此山。\n一曲羽衣听不尽，至今遗恨水潺潺。",
        "dynasty": "唐",
        "collection_info": null
    },
    {
        "title": "华清宫四首 三",
        "author": "吴融",
        "content": "上皇銮辂重巡游，雨泪无言独倚楼。\n惆怅眼前多少事，落花明月满宫秋。",
        "dynasty": "唐",
        "collection_info": null
    },
    {
        "title": "华清宫四首 四",
        "author": "吴融",
        "content": "别殿和云鏁翠微，太真遗像梦依依。\n玉皇揜泪频惆怅，应叹僧繇彩笔飞。",
        "dynasty": "唐",
        "collection_info": null
    },
    {
        "title": "陈琳墓",
        "author": "吴融",
        "content": "冀州飞檄傲英雄，却把文辞事邺宫。\n纵道笔端由我得，九泉何面见袁公。",
        "dynasty": "唐",
        "collection_info": null
    },
    {
        "title": "湖州朝阳楼",
        "author": "吴融",
        "content": "十二亭亭占晓光，隋家浪说有迷藏。\n仲宣题尽平生恨，别处应难看屋梁。",
        "dynasty": "唐",
        "collection_info": null
    },
    {
        "title": "卖花翁",
        "author": "吴融",
        "content": "和烟和露一丛花，担入宫城许史家。\n惆怅东风无处说，不教闲地着春华。",
        "dynasty": "唐",
        "collection_info": null
    },
    {
        "title": "自讽",
        "author": "吴融",
        "content": "世路升沉合自安，故人何必苦相干。\n涂穷始解东归去，莫过严光七里滩。",
        "dynasty": "唐",
        "collection_info": null
    },
    {
        "title": "送杜鹃花",
        "author": "吴融",
        "content": "春红始谢又秋红，息国亡来入楚宫。\n应是蜀冤啼不尽，更凭颜色诉西风。",
        "dynasty": "唐",
        "collection_info": null
    },
    {
        "title": "西京道中闻蛙",
        "author": "吴融",
        "content": "雨余林外夕烟沉，忽有蛙声伴客吟。\n莫怪闻时倍惆怅，稚圭蓬荜在山阴。",
        "dynasty": "唐",
        "collection_info": null
    },
    {
        "title": "情",
        "author": "吴融",
        "content": "依依脉脉两如何，细以轻丝渺似波。\n月不长圆花易落，一生惆怅为伊多。",
        "dynasty": "唐",
        "collection_info": null
    },
    {
        "title": "送荆南从事之岳州",
        "author": "吴融",
        "content": "秋拂湖光一镜开，庾郎兰棹好徘徊。\n遥知月落酒醒处，五十弦从波上来。",
        "dynasty": "唐",
        "collection_info": null
    },
    {
        "title": "渡淮作",
        "author": "吴融",
        "content": "红杏花时辞汉苑，黄梅雨裏上淮船。\n雨迎花送长如此，辜负东风十四年。",
        "dynasty": "唐",
        "collection_info": null
    },
    {
        "title": "薛舍人见征恩赐香幷二十八字同寄",
        "author": "吴融",
        "content": "往岁知君侍武皇，今来何用紫罗囊。\n都缘有意重熏裛，更洒江毫上玉堂。",
        "dynasty": "唐",
        "collection_info": null
    },
    {
        "title": "王母庙",
        "author": "吴融",
        "content": "鸾龙一夜降昆丘，遗庙千年枕碧流。\n赚得武皇心力尽，忍看烟草茂陵秋。",
        "dynasty": "唐",
        "collection_info": null
    },
    {
        "title": "涂中阻风",
        "author": "吴融",
        "content": "洛阳寒食苦多风，扫荡春华一半空。\n莫道芳蹊尽成实，野花犹有未开丛。",
        "dynasty": "唐",
        "collection_info": null
    },
    {
        "title": "楚事",
        "author": "吴融",
        "content": "悲秋应亦抵伤春，屈宋当年并楚臣。\n何事从来好时节，只将惆怅付词人。",
        "dynasty": "唐",
        "collection_info": null
    },
    {
        "title": "和僧咏牡丹",
        "author": "吴融",
        "content": "万缘销尽本无心，何事看花恨却深。\n都是支郎足情调，坠香残蘂亦成吟。",
        "dynasty": "唐",
        "collection_info": null
    },
    {
        "title": "豫让",
        "author": "吴融",
        "content": "韩魏同谋反覆深，晋阳三板免成沉。\n赵衰当面何须恨，不把干将访负心。",
        "dynasty": "唐",
        "collection_info": null
    },
    {
        "title": "和寄座主尚书",
        "author": "吴融",
        "content": "偶逢戎旅战争日，岂是明时放逐臣。\n不用裁诗苦惆怅，风雷看起卧龙身。",
        "dynasty": "唐",
        "collection_info": null
    },
    {
        "title": "江行",
        "author": "吴融",
        "content": "霞低水远碧翻红，一棹无边落照中。\n说示北人应不爱，锦遮泥健马追风。",
        "dynasty": "唐",
        "collection_info": null
    },
    {
        "title": "旅馆梅花",
        "author": "吴融",
        "content": "清香无以敌寒梅，可爱他乡独看来。\n为忆故溪千万树，几年辜负雪中开。",
        "dynasty": "唐",
        "collection_info": null
    },
    {
        "title": "水鸟",
        "author": "吴融",
        "content": "烟为行止水为家，两两三三睡暖沙。\n为谢离鸾兼别鹄，如何禁得向天涯。",
        "dynasty": "唐",
        "collection_info": null
    },
    {
        "title": "杨花",
        "author": "吴融",
        "content": "不鬬秾华不占红，自飞晴野雪蒙蒙。\n百花长恨风吹落，唯有杨花独爱风。",
        "dynasty": "唐",
        "collection_info": null
    },
    {
        "title": "水调",
        "author": "吴融",
        "content": "凿河千里走黄沙，沙殿西来动日华。\n可道新声是亡国，且贪惆怅后庭花。",
        "dynasty": "唐",
        "collection_info": null
    },
    {
        "title": "秋夕楼居",
        "author": "吴融",
        "content": "月裏青山淡如画，露中黄叶飒然秋。\n危栏倚徧都无寐，秪恐星河堕入楼。",
        "dynasty": "唐",
        "collection_info": null
    },
    {
        "title": "经苻坚墓",
        "author": "吴融",
        "content": "百里烟尘散杳冥，新平一隰草青青。\n八公山石君知否，休更中原作彗星。",
        "dynasty": "唐",
        "collection_info": null
    },
    {
        "title": "松江晚泊",
        "author": "吴融",
        "content": "吴台越峤两分津，万万樯乌簇夜云。\n吟尽长江一江月，更无人似谢将军。",
        "dynasty": "唐",
        "collection_info": null
    },
    {
        "title": "送薛学士赴任峡州二首 一",
        "author": "吴融",
        "content": "负谴虽安不敢安，迭猨声裏独之官。\n莫将彩笔闲抛掷，更待淮王诏草看。",
        "dynasty": "唐",
        "collection_info": null
    },
    {
        "title": "送薛学士赴任峡州二首 二",
        "author": "吴融",
        "content": "片帆飞入峡云深，带雨兼风动楚吟。\n何似玉堂裁诏罢，月斜鳷鹊漏沈沈。",
        "dynasty": "唐",
        "collection_info": null
    },
    {
        "title": "送许校书",
        "author": "吴融",
        "content": "故人言别倍依依，病裏班荆苦忆违。\n明日柳亭门外路，不知谁赋送将归。",
        "dynasty": "唐",
        "collection_info": null
    },
    {
        "title": "蛱蝶",
        "author": "吴融",
        "content": "两两自依依，南园烟露微。\n住时须并住，飞处要交飞。\n草浅忧惊吹，花残惜晚晖。\n长交撷芳女，夜梦远人归。",
        "dynasty": "唐",
        "collection_info": null
    },
    {
        "title": "阌乡寓居十首 阿对泉",
        "author": "吴融",
        "content": "六载抽毫侍禁闱，可堪多病决然归。\n五陵年少如相问，阿对泉头一布衣。",
        "dynasty": "唐",
        "collection_info": null
    },
    {
        "title": "阌乡寓居十首 蛙声",
        "author": "吴融",
        "content": "穉珪伦鉴未精通，只把蛙声鼓吹同。\n君听月明人静夜，肯饶天籁与松风。",
        "dynasty": "唐",
        "collection_info": null
    },
    {
        "title": "阌乡寓居十首 茆堂",
        "author": "吴融",
        "content": "结得茆檐瞰碧溪，闲云之外不同栖。\n犹嫌未远函关道，正睡刚闻报晓鸡。",
        "dynasty": "唐",
        "collection_info": null
    },
    {
        "title": "阌乡寓居十首 清溪",
        "author": "吴融",
        "content": "清溪见底露苍苔，密竹垂藤鏁不开。\n应是仙家在深处，爱流花片引人来。",
        "dynasty": "唐",
        "collection_info": null
    },
    {
        "title": "阌乡寓居十首 钓竿",
        "author": "吴融",
        "content": "曾抛钓渚入秦关，今却持竿傍碧滩。\n认得旧溪兼旧意，恰如羊祜识金环。",
        "dynasty": "唐",
        "collection_info": null
    },
    {
        "title": "阌乡寓居十首 山僧",
        "author": "吴融",
        "content": "石臼山头有一僧，朝无香积夜无灯。\n近嫌俗客知踪迹，拟向中方断石层。",
        "dynasty": "唐",
        "collection_info": null
    },
    {
        "title": "阌乡寓居十首 小径",
        "author": "吴融",
        "content": "碍竹妨花一径幽，攀援可到玉峰头。\n若教须作康庄好，更有高车驷马忧。",
        "dynasty": "唐",
        "collection_info": null
    },
    {
        "title": "阌乡寓居十首 闻提壶鸟",
        "author": "吴融",
        "content": "早于批鵊巧于莺，故国春林足此声。\n今在天涯别馆裏，为君沽酒復何情。",
        "dynasty": "唐",
        "collection_info": null
    },
    {
        "title": "阌乡寓居十首 木塔偶题",
        "author": "吴融",
        "content": "西南古剎近芳林，偶得高秋试一吟。\n无限黄花衬黄叶，可须春月始伤心。",
        "dynasty": "唐",
        "collection_info": null
    },
    {
        "title": "阌乡寓居十首 山禽",
        "author": "吴融",
        "content": "碧嶂为家烟外栖，衔红啄翠入芳蹊。\n可能知我心无定，频褭花枝拂面啼。",
        "dynasty": "唐",
        "collection_info": null
    },
    {
        "title": "闻歌",
        "author": "吴融",
        "content": "贯珠一夜奏纍纍，尽是荀家旧教词。\n落尽梁尘肠不断，九原谁报小怜知。",
        "dynasty": "唐",
        "collection_info": null
    },
    {
        "title": "即席",
        "author": "吴融",
        "content": "竹引丝随褭翠楼，满筵惊动玉关秋。\n何人借与丹青笔，画取当时八字愁。",
        "dynasty": "唐",
        "collection_info": null
    },
    {
        "title": "便殿候对",
        "author": "吴融",
        "content": "宣呼昼入蘂珠宫，玉女窗扉薄雾笼。\n待得华胥春梦觉，半竿斜日下厢风。",
        "dynasty": "唐",
        "collection_info": null
    },
    {
        "title": "南迁途中作七首 登七盘岭二首 一",
        "author": "吴融",
        "content": "才非贾傅亦迁官，五月驱羸上七盘。\n从此自知身计定，不能迴首望长安。",
        "dynasty": "唐",
        "collection_info": null
    },
    {
        "title": "南迁途中作七首 登七盘岭二首 二",
        "author": "吴融",
        "content": "七盘岭上一长号，将谓青天鉴郁陶。\n近日青天都不鉴，七盘应是未高高。",
        "dynasty": "唐",
        "collection_info": null
    },
    {
        "title": "南迁途中作七首 渡汉江初尝鳊鱼有作",
        "author": "吴融",
        "content": "啸父知机先忆鱼，季[鹰]无事已思鲈。\n自惭初识查头味，正是栖栖哭阮涂。",
        "dynasty": "唐",
        "collection_info": null
    },
    {
        "title": "南迁途中作七首 溪翁",
        "author": "吴融",
        "content": "饭稻羹菰晓復昏，碧滩声裏长诸孙。\n应嗟独上涔阳客，排比椒浆奠楚魂。",
        "dynasty": "唐",
        "collection_info": null
    },
    {
        "title": "南迁途中作七首 寄友人",
        "author": "吴融",
        "content": "惊魂往往坐疑飘，便好为文慰寂寥。\n若待清湘葬鱼了，纵然招得不堪招。",
        "dynasty": "唐",
        "collection_info": null
    },
    {
        "title": "南迁途中作七首 涂中偶怀",
        "author": "吴融",
        "content": "无路能酬国士恩，短亭寂寂到黄昏。\n迴肠一寸危如綫，赖得商山未有猨。",
        "dynasty": "唐",
        "collection_info": null
    },
    {
        "title": "南迁途中作七首 访贯休上人",
        "author": "吴融",
        "content": "休公为我设兰汤，方便教人学洗肠。\n自觉尘缨顿潇洒，南行不復问沧浪。",
        "dynasty": "唐",
        "collection_info": null
    },
    {
        "title": "鸳鸯",
        "author": "吴融",
        "content": "翠翘红颈覆金衣，滩上双双去又归。\n长短死生无两处，可怜黄鹄爱分飞。",
        "dynasty": "唐",
        "collection_info": null
    },
    {
        "title": "野步",
        "author": "吴融",
        "content": "一曲两曲涧边草，千枝万枝村落花。\n携筇深去不知处，几叹山阿隔酒家。",
        "dynasty": "唐",
        "collection_info": null
    },
    {
        "title": "詶僧",
        "author": "吴融",
        "content": "玉堂全不限常朝，卧待重城宿雾销。\n翻忆故山深雪裏，满炉枯柏带烟烧。",
        "dynasty": "唐",
        "collection_info": null
    },
    {
        "title": "买带花樱桃",
        "author": "吴融",
        "content": "粉红轻浅靓妆新，和露和烟别近隣。\n万一有情应有恨，一年荣落两家春。",
        "dynasty": "唐",
        "collection_info": null
    },
    {
        "title": "海棠二首 一",
        "author": "吴融",
        "content": "太尉园林两树春，年年奔走探花人。\n今来独倚荆山看，迴首长安落战尘。",
        "dynasty": "唐",
        "collection_info": null
    },
    {
        "title": "海棠二首 二",
        "author": "吴融",
        "content": "云绽霞铺锦水头，占春颜色最风流。\n若教更近天街种，马上多逢醉五侯。",
        "dynasty": "唐",
        "collection_info": null
    },
    {
        "title": "送僧上峡归东蜀",
        "author": "吴融",
        "content": "巴字江流一棹迴，紫袈裟是禁中裁。\n如从十二峰前过，莫赋佳人殊未来。",
        "dynasty": "唐",
        "collection_info": null
    },
    {
        "title": "杏花",
        "author": "吴融",
        "content": "春物竞相妬，杏花应最娇。\n红轻欲愁杀，粉薄似啼销。\n愿作南华蝶，翩翩绕此条。",
        "dynasty": "唐",
        "collection_info": null
    },
    {
        "title": "草",
        "author": "吴融",
        "content": "染亦不可成，画亦不可得。\n苌弘未死时，应无此颜色。",
        "dynasty": "唐",
        "collection_info": null
    },
    {
        "title": "和杨侍郎",
        "author": "吴融",
        "content": "目极家山远，身拘禁苑深。\n烟霄惭暮齿，麋鹿媿初心。",
        "dynasty": "唐",
        "collection_info": null
    },
    {
        "title": "山居喜友人相访",
        "author": "吴融",
        "content": "秋雨空山夜，非君不此来。\n高于剡溪雪，一棹到门回。",
        "dynasty": "唐",
        "collection_info": null
    },
    {
        "title": "远山",
        "author": "吴融",
        "content": "隐隐隔千里，巍巍知几重。\n平时未能去，梦断一声钟。",
        "dynasty": "唐",
        "collection_info": null
    },
    {
        "title": "江树",
        "author": "吴融",
        "content": "终日衝奔浪，何年坠乱风。\n谢公堪入咏，目极在云中。",
        "dynasty": "唐",
        "collection_info": null
    },
    {
        "title": "蔷薇",
        "author": "吴融",
        "content": "万卉春风度，繁花夏景长。\n馆娃人尽醉，西子始新妆。",
        "dynasty": "唐",
        "collection_info": null
    },
    {
        "title": "梅雨",
        "author": "吴融",
        "content": "浑开又密望中迷，乳燕归迟粉竹低。\n扑地暗来飞野马，舞风斜去散酰鸡。\n初从滴沥妨琴榭，渐到潺湲绕药畦。\n少傍海边飘泊处，中庭自有两犁泥。",
        "dynasty": "唐",
        "collection_info": null
    },
    {
        "title": "登途怀友人",
        "author": "吴融",
        "content": "日落野原秀，雨余云物闲。\n清时正愁绝，高处正跻攀。\n京洛遥天外，江河战鼓间。\n孤怀欲谁寄，应望塞鸿还。",
        "dynasty": "唐",
        "collection_info": null
    },
    {
        "title": "闻蝉",
        "author": "吴融",
        "content": "夏在先催过，秋赊已被迎。\n自应人不会，莫道物无情。\n木叶纵未落，鬓丝还易生。\n西风正相乱，休上夕阳城。",
        "dynasty": "唐",
        "collection_info": null
    },
    {
        "title": "秋色",
        "author": "吴融",
        "content": "染不成干画未销，霏霏拂拂又迢迢。\n曾从建业城边路，蔓草寒烟鏁六朝。",
        "dynasty": "唐",
        "collection_info": null
    },
    {
        "title": "自讽",
        "author": "吴融",
        "content": "本是沧洲把钓人，无端三署接清尘。\n从来不解长流涕，也渡湘灕作逐臣。",
        "dynasty": "唐",
        "collection_info": null
    },
    {
        "title": "宿青云驿",
        "author": "吴融",
        "content": "苍黄负谴走商颜，保得微躬出武关。\n今夜青云驿前月，伴吟应到落西山。",
        "dynasty": "唐",
        "collection_info": null
    },
    {
        "title": "秋闻子规",
        "author": "吴融",
        "content": "年年春恨化冤魂，血染枝红压迭繁。\n正是西风花落尽，不知何处认啼痕。",
        "dynasty": "唐",
        "collection_info": null
    },
    {
        "title": "荆南席上闻歌",
        "author": "吴融",
        "content": "迎愁敛黛一声分，弔屈江边日暮闻。\n何事遏云翻不定，自缘踪迹爱行云。",
        "dynasty": "唐",
        "collection_info": null
    },
    {
        "title": "武关",
        "author": "吴融",
        "content": "时来时去若循环，双阖平云谩鏁山。\n祗道地教秦设险，不知天与汉为关。\n贪生莫作千年计，到了都成一梦闲。\n争得便如岩下水，从他兴废自潺潺。",
        "dynasty": "唐",
        "collection_info": null
    },
    {
        "title": "月夕追事",
        "author": "吴融",
        "content": "曾听豪家碧玉歌，云床冰簟落秋河。\n月临高阁帘无影，风过迴廊幕有波。\n屈指尽随云雨散，满头赢得雪霜多。\n此时空见清凉影，来伴蛩声咽砌莎。",
        "dynasty": "唐",
        "collection_info": null
    },
    {
        "title": "上阳宫辞",
        "author": "吴融",
        "content": "苑路青青半是苔，翠华西去未知回。\n景阳春漏无人报，太液秋波有雁来。\n单影可堪明月照，红颜无奈落花催。\n谁能赋得长门事，不惜千金奉酒桮。",
        "dynasty": "唐",
        "collection_info": null
    },
    {
        "title": "送于员外归隐蓝田",
        "author": "吴融",
        "content": "曾吟工部两峰寒，今日星郎得挂冠。\n吾道不行归始是，世情如此住应难。\n围棋已访生云石，把钓先寻急雨滩。\n若遇秦时雪髯客，紫芝兼可备朝餐。",
        "dynasty": "唐",
        "collection_info": null
    },
    {
        "title": "废宅",
        "author": "吴融",
        "content": "风飘碧瓦雨摧垣，却有隣人与鏁门。\n几树好花闲白昼，满庭荒草易黄昏。\n放鱼池涸蛙争聚，栖燕梁空雀自喧。\n不独凄凉眼前事，咸阳一火便成原。",
        "dynasty": "唐",
        "collection_info": null
    },
    {
        "title": "湖州晚望",
        "author": "吴融",
        "content": "鼓角迎秋晚韵长，断虹疎雨间微阳。\n两条溪水分头碧，四面人家入骨凉。\n独鸟归时云鬬迥，残蝉急处日争忙。\n他年若得壶中术，一簇汀洲尽贮将。",
        "dynasty": "唐",
        "collection_info": null
    },
    {
        "title": "宋玉宅",
        "author": "吴融",
        "content": "草白烟寒半野陂，临江旧宅指遗基。\n已怀湘浦招魂事，更忆高唐说梦时。\n穿径早曾闻客住，登墙岂復见人窥。\n今朝送别还经此，吟断当年几许悲。",
        "dynasty": "唐",
        "collection_info": null
    },
    {
        "title": "春晚书怀",
        "author": "吴融",
        "content": "落尽红芳春意阑，绿芜空鏁辟疆园。\n嫦娥断影霜轮冷，帝子无踪泪竹繁。\n未达东邻还绝想，不劳南浦更销魂。\n晚来虽共残莺约，争奈风凄又雨昏。",
        "dynasty": "唐",
        "collection_info": null
    },
    {
        "title": "寄杨侍郎",
        "author": "吴融",
        "content": "云情鹤态莫夸慵，正上仙楼十二重。\n吟逸易沈鳷鹊月，梦长先断景阳钟。\n奇文已刻金书券，秘语看镌玉检封。\n何事春来待归隐，探知溪畔有风松。",
        "dynasty": "唐",
        "collection_info": null
    },
    {
        "title": "杏花",
        "author": "吴融",
        "content": "粉薄红轻揜敛羞，花中占断得风流。\n软非因醉都无力，凝不成歌亦自愁。\n独照影时临水畔，最含情处出墙头。\n裴回尽日难成别，更待黄昏对酒楼。",
        "dynasty": "唐",
        "collection_info": null
    },
    {
        "title": "宪丞裴公上洛退居有寄二首 一",
        "author": "吴融",
        "content": "鸿在冥冥已自由，紫芝峰下更高秋。\n抛来簪绂都如梦，泥着杯香不为愁。\n晚树拂檐风脱翠，夜滩当户月和流。\n自嗟不得从公去，共上仙家十二楼。",
        "dynasty": "唐",
        "collection_info": null
    },
    {
        "title": "宪丞裴公上洛退居有寄二首 二",
        "author": "吴融",
        "content": "瘦如仙鹤爽风篁，外却尘嚣兴绪长。\n偶坐几回沈皓月，闲吟是处到残阳。\n门前立使修书懒，花下留宾压酒忙。\n目断琼林攀不得，一重丹水抵三湘。",
        "dynasty": "唐",
        "collection_info": null
    },
    {
        "title": "丛祠",
        "author": "吴融",
        "content": "丛祠一炬照秦川，雨散云飞二十年。\n长路未归萍逐水，旧居难问草平烟。\n金鞍正伴桐乡客，粉壁犹怀桂苑仙。\n何必向来曾识面，拂尘看字也凄然。",
        "dynasty": "唐",
        "collection_info": null
    },
    {
        "title": "分水岭",
        "author": "吴融",
        "content": "两派潺湲不暂停，岭头长泻别离情。\n南随去马通巴栈，北逐归人达渭城。\n澄处好窥双黛影，咽时堪寄断肠声。\n紫溪旧隐还如此，清夜梁山月更明。",
        "dynasty": "唐",
        "collection_info": null
    },
    {
        "title": "赴职西川过便桥书怀寄同年",
        "author": "吴融",
        "content": "平门桥下水东驰，万里从军一望时。\n乡思旋生芳草见，客愁何限夕阳知。\n秦陵无树烟犹鏁，汉苑空墙浪欲吹。\n不是伤春爱回首，杏坛恩重马迟迟。",
        "dynasty": "唐",
        "collection_info": null
    },
    {
        "title": "太保中书令军前新楼",
        "author": "吴融",
        "content": "十二阑干压锦城，半空人语落滩声。\n风流近接平津阁，气色高含细柳营。\n尽日捲帘江草绿，有时欹枕雪峰晴。\n不知捧诏朝天后，谁此登临看月明。",
        "dynasty": "唐",
        "collection_info": null
    },
    {
        "title": "玉女庙",
        "author": "吴融",
        "content": "九清何日降仙霓，掩暎荒祠路欲迷。\n愁黛不开山浅浅，离心长在草萋萋。\n檐横渌派王余掷，窗褭红枝杜宇啼。\n若得洗头盆置此，靓妆无復碧莲西。",
        "dynasty": "唐",
        "collection_info": null
    },
    {
        "title": "坤维军前寄江南弟兄",
        "author": "吴融",
        "content": "二年征战劒山秋，家在松江白浪头。\n关月几时干客泪，戍烟终日起乡愁。\n未知辽堞何当下，转觉燕台不易酬。\n独羡一声南去雁，满天风雨到汀洲。",
        "dynasty": "唐",
        "collection_info": null
    },
    {
        "title": "浐水席上献座主侍郎",
        "author": "吴融",
        "content": "暖泉宫裏告虔回，略避红尘小宴开。\n落絮已随流水去，啼莺还傍夕阳来。\n草能缘岸侵罗荐，花不容枝蘸玉杯。\n莫讶诸生中独醉，感恩伤别正难裁。",
        "dynasty": "唐",
        "collection_info": null
    },
    {
        "title": "送知古上人",
        "author": "吴融",
        "content": "昔年离别浙河东，多难相逢旧楚宫。\n振锡纔寻三径草，登船忽挂一帆风。\n几程村饭添盂白，何处山花照衲红？\n不似投荒憔悴客，沧浪无际问渔翁。",
        "dynasty": "唐",
        "collection_info": null
    },
    {
        "title": "和座主尚书登布善寺楼",
        "author": "吴融",
        "content": "往事何时不繫肠，更堪凝睇白云乡。\n楚王城垒空秋色，羊祜江山祗暝光。\n林下远分南去马，渡头偏认北归航。\n谁知此日凭轩处，一笔工夫胜七襄。",
        "dynasty": "唐",
        "collection_info": null
    },
    {
        "title": "金桥感事",
        "author": "吴融",
        "content": "太行和雪迭晴空，二月春郊尚朔风。\n饮马早闻临渭北，射鵰今欲过山东。\n百年徒有伊川叹，五利宁无魏绛功。\n日暮长亭正愁绝，哀笳一曲戍烟中。",
        "dynasty": "唐",
        "collection_info": null
    },
    {
        "title": "萧县道中",
        "author": "吴融",
        "content": "戍火三笼滞晚程，枯桑繫马上寒城。\n满川落照无人过，卷地飞蓬有烧明。\n楚客早闻歌凤德，刘琨休更舞鸡声。\n草堂旧隐终归去，寄语岩猨莫晓惊。",
        "dynasty": "唐",
        "collection_info": null
    },
    {
        "title": "题兖州泗河中石床",
        "author": "吴融",
        "content": "一片苔床水漱痕，何人清赏动干坤。\n谪仙醉后云为态，野客吟时月作魂。\n光景不回波自远，风流难问石无[言]。\n迩来多少登临客，千载谁将胜事论。",
        "dynasty": "唐",
        "collection_info": null
    },
    {
        "title": "禁直偶书",
        "author": "吴融",
        "content": "玉皇新復五城居，仙馆词臣在碧虚。\n锦砌渐看翻芍药，鏁窗还咏隔蟾蜍。\n敢期林上灵乌语，贪草云间彩凤书。\n争奈沧洲频入梦，白波无际落红蕖。",
        "dynasty": "唐",
        "collection_info": null
    },
    {
        "title": "送弟东归",
        "author": "吴融",
        "content": "偶持麟笔侍金闺，梦想三年在故溪。\n祖竹定欺檐雪折，穉杉应拂栋云齐。\n谩劳筋力趋丹凤，可有文词咏碧鸡。\n此别更无闲事嘱，北山高处谢猨啼。",
        "dynasty": "唐",
        "collection_info": null
    },
    {
        "title": "和座主尚书春日郊居",
        "author": "吴融",
        "content": "海燕初归朔雁回，静眠深揜百花台。\n春蔬已为高僧掇，腊酝还因熟客开。\n檐外暖丝兼絮堕，槛前轻浪带鸥来。\n谢公难避苍生意，自古风流必上台。",
        "dynasty": "唐",
        "collection_info": null
    },
    {
        "title": "僧舍白牡丹二首 一",
        "author": "吴融",
        "content": "腻若裁云薄缀霜，春残独自殿羣芳。\n梅妆向日霏霏暖，纨扇摇风闪闪光。\n月魄照来空见影，露华凝后更多香。\n天生洁白宜清净，何必殷红暎洞房。",
        "dynasty": "唐",
        "collection_info": null
    },
    {
        "title": "僧舍白牡丹二首 二",
        "author": "吴融",
        "content": "侯家万朵簇霞丹，若并霜林素艳难。\n合影只应天际月，分香多是畹中兰。\n虽饶百卉争先发，还在三春向后残。\n想得惠林凭此槛，肯将荣落意来看。",
        "dynasty": "唐",
        "collection_info": null
    },
    {
        "title": "八月十五夜禁直寄同僚",
        "author": "吴融",
        "content": "中秋月满尽相寻，独入非烟宿禁林。\n曾恨人间千里隔，更堪天上九门深。\n明涵太液鱼龙定，静鏁圆灵象纬沈。\n目断枚皋何处在，阑干十二忆登临。",
        "dynasty": "唐",
        "collection_info": null
    },
    {
        "title": "上巳日花下闲看",
        "author": "吴融",
        "content": "十里香尘扑马飞，碧莲峰下踏青时。\n云鬟照水和花重，罗袖抬风惹絮迟。\n可便无心邀妩媚，还应有泪忆袁熙。\n如烟如梦争寻得，溪柳回头万万丝。",
        "dynasty": "唐",
        "collection_info": null
    },
    {
        "title": "禅院弈棋偶题",
        "author": "吴融",
        "content": "裛尘丝雨送微凉，偶出樊笼入道场。\n半偈已能消万事，一枰兼得了残阳。\n寻知世界都如梦，自喜身心甚不忙。\n更约西风摇落后，醉来终日卧禅房。",
        "dynasty": "唐",
        "collection_info": null
    },
    {
        "title": "和张舍人",
        "author": "吴融",
        "content": "玉女盆边雪未销，正多春事莫无憀。\n杏花向日红匀脸，云带环山白繫腰。\n莺啭树头欹枕听，冻开泉眼杖藜挑。\n陵迁谷变如须问，控鹤山人字子乔。",
        "dynasty": "唐",
        "collection_info": null
    },
    {
        "title": "送友赴阙",
        "author": "吴融",
        "content": "故人归去指翔鸾，乐带离声可有欢。\n驿路两行秋吹急，渭波千迭夕阳寒。\n空郊已叹周禾熟，旧苑应寻汉火残。\n遥羡从公无一事，探花先醉曲江干。",
        "dynasty": "唐",
        "collection_info": null
    },
    {
        "title": "过邓城县作",
        "author": "吴融",
        "content": "不用登临足感伤，古来今往尽茫茫。\n未知尧桀谁臧否，可便彭殇有短长。\n楚垒万重多故事，汉波千迭更残阳。\n到头一切皆身外，只觉关身是醉乡。",
        "dynasty": "唐",
        "collection_info": null
    },
    {
        "title": "文德初闻车驾东游",
        "author": "吴融",
        "content": "龙斾丛丛下劒门，还将瑞气入中原。\n鰲头一荡山虽没，乌足重安日不昏。\n晋客已知周礼在，秦人仍喜汉官存。\n自怜闲坐渔矶石，万级云台落梦魂。",
        "dynasty": "唐",
        "collection_info": null
    },
    {
        "title": "子规",
        "author": "吴融",
        "content": "举国繁华委逝川，羽毛飘荡一年年。\n他山叫处花成血，旧苑春来草似烟。\n雨暗不离浓绿树，月斜长弔欲明天。\n湘江日暮声凄切，愁杀行人归去船。",
        "dynasty": "唐",
        "collection_info": null
    },
    {
        "title": "简州归降贺京兆公",
        "author": "吴融",
        "content": "分栋山前曙色开，三千铁骑简州回。\n云间堕箭飞书去，风裏擎竿露布来。\n古谓伐谋为上策，今看静胜自中台。\n功名一似淮西事，只是元臣不姓裴。",
        "dynasty": "唐",
        "collection_info": null
    },
    {
        "title": "登汉州城楼",
        "author": "吴融",
        "content": "雨余秋色拂孤城，远目凝时万象清。\n迭翠北来千嶂尽，漫流东去一江平。\n从军固有荆州乐，怀古能无岘首情。\n欲下阑干一迴首，乌归帆没戍烟明。",
        "dynasty": "唐",
        "collection_info": null
    },
    {
        "title": "岐下寓居见槐花落因寄从事",
        "author": "吴融",
        "content": "纔开便落不胜黄，覆着庭莎衬夕阳。\n只共蝉催双鬓老，可知人已十年忙。\n晓窗须为吟秋兴，夜枕应教梦帝乡。\n蜀国马卿看从猎，肯将闲事入凄凉。",
        "dynasty": "唐",
        "collection_info": null
    },
    {
        "title": "和人有感",
        "author": "吴融",
        "content": "莫愁家住石城西，月坠星沈客到迷。\n一院无人春寂寂，九原何处草萋萋。\n香魂未散烟笼水，舞袖休翻柳拂堤。\n兰棹一移风雨急，流莺千万莫长啼。",
        "dynasty": "唐",
        "collection_info": null
    },
    {
        "title": "春归次金陵",
        "author": "吴融",
        "content": "春阴漠漠覆江城，南国归桡趂晚程。\n水上驿流初过雨，树笼堤处不离莺。\n迹疎冠盖兼无梦，地近乡园自有情。\n便被东风动离思，杨花千里雪中行。",
        "dynasty": "唐",
        "collection_info": null
    },
    {
        "title": "途中见杏花",
        "author": "吴融",
        "content": "一枝红艳出墙头，墙外行人正独愁。\n长得看来犹有恨，可堪逢处更难留。\n林空色暝莺先到，春浅香寒蝶未游。\n更忆帝乡千万树，澹烟笼日暗神州。",
        "dynasty": "唐",
        "collection_info": null
    },
    {
        "title": "秋日经别墅",
        "author": "吴融",
        "content": "别墅萧条海上村，偶期兰菊与琴尊。\n檐横碧嶂秋光近，树带闲潮晚色昏。\n幸有白云眠楚客，不劳芳草思王孙。\n北山移去前文在，无復教人叹晓猨。",
        "dynasty": "唐",
        "collection_info": null
    },
    {
        "title": "红叶",
        "author": "吴融",
        "content": "露染霜干片片轻，斜阳照处转烘明。\n和烟飘落九秋色，随浪泛将千里情。\n几夜月中藏鸟影，谁家庭际伴蛩声。\n一时衰飒无多恨，看着清风綵剪成。",
        "dynasty": "唐",
        "collection_info": null
    },
    {
        "title": "离霅溪感事献郑员外",
        "author": "吴融",
        "content": "足恨饶悲不自由，萍无根蒂水长流。\n庾公明月吟连曙，谢守青山看入秋。\n一饭意专堪便死，千金诺在转难酬。\n云沈鸟去回头否，平子才多好赋愁。",
        "dynasty": "唐",
        "collection_info": null
    },
    {
        "title": "岐州安西门",
        "author": "吴融",
        "content": "安西门外彻安西，一百年前断鼓鼙。\n犬解人歌曾入唱，马称龙子几来嘶。\n自从辽水烟尘起，更到涂山道路迷。\n今日登临须下泪，行人无个草萋萋。",
        "dynasty": "唐",
        "collection_info": null
    },
    {
        "title": "关西驿亭即事",
        "author": "吴融",
        "content": "晚霞零落雨初收，关上危阑独怅留。\n千里好春聊极目，五陵无事莫回头。\n山犹带雪霏霏恨，柳未禁寒冉冉愁。\n直是无情也肠断，鸟归帆没水空流。",
        "dynasty": "唐",
        "collection_info": null
    },
    {
        "title": "望嵩山",
        "author": "吴融",
        "content": "三十六峰危似冠，晴楼百尺独登看。\n高凌鸟外青冥窄，翠落人间白昼寒。\n不觉衡阳遮雁过，如何钟阜鬬龙盘。\n始知万岁声长在，只待东巡动玉鸾。",
        "dynasty": "唐",
        "collection_info": null
    },
    {
        "title": "题湖城县西道中槐树",
        "author": "吴融",
        "content": "零落攲斜此路中，盛时曾识太平风。\n晓迷天仗归春苑，暮送鸾旗指洛宫。\n一自烟尘生蓟北，更无消息幸关东。\n而今只有孤根在，鸟啄虫穿没乱蓬。",
        "dynasty": "唐",
        "collection_info": null
    },
    {
        "title": "东归次瀛上",
        "author": "吴融",
        "content": "暖烟轻淡草霏霏，一片晴山衬夕晖。\n水露浅沙无客泛，树连疎苑有莺飞。\n自从身与沧浪别，长被春教寂寞归。\n回首青门不知处，向人杨柳莫依依。",
        "dynasty": "唐",
        "collection_info": null
    },
    {
        "title": "偶书",
        "author": "吴融",
        "content": "青牛关畔寄孤村，山当屏风石当门。\n芳树绿阴连蔽芾，长河飞浪接昆崙。\n苔田绿后蛙争聚，麦壠黄时雀更喧。\n只此无心便无事，避人何必武陵源。",
        "dynasty": "唐",
        "collection_info": null
    },
    {
        "title": "得京中亲友书讶久无音耗以诗代谢",
        "author": "吴融",
        "content": "退闲何事不忘机，况限溪云静掩扉。\n马颊浪高鱼去少，鸡鸣关险雁来稀。\n无才敢更期连茹，有意兼思学采薇。\n珍重故人知我者，九霄休復寄音徽。",
        "dynasty": "唐",
        "collection_info": null
    },
    {
        "title": "即事",
        "author": "吴融",
        "content": "抵鹊山前云掩扉，更甘终老脱朝衣。\n晓窥青镜千峰入，暮倚长松独鹤归。\n云裏引来泉脉细，雨中移得药苗肥。\n何须一筯鲈鱼脍，始挂孤帆问钓矶。",
        "dynasty": "唐",
        "collection_info": null
    },
    {
        "title": "病中宜茯苓寄李谏议",
        "author": "吴融",
        "content": "千年茯菟带龙鳞，太华峰头得最珍。\n金鼎晓煎云漾粉，玉瓯寒贮露含津。\n南宫已借征诗客，内署今还託谏臣。\n飞檄愈风知妙手，也须分药救漳滨。",
        "dynasty": "唐",
        "collection_info": null
    },
    {
        "title": "槎",
        "author": "吴融",
        "content": "浪痕龙迹老敧危，流落何时别故枝。\n岁月空教苔藓积，芳菲长倩薜萝知。\n有文在朽人难识，无蠹藏心鸟莫窥。\n家近沧浪从泛去，碧天消息不参差。",
        "dynasty": "唐",
        "collection_info": null
    },
    {
        "title": "汴上观",
        "author": "吴融",
        "content": "九曲河冰半段来，严霜结出劲风裁。\n非时已认蝉飘翼，到海须忧蚌失胎。\n千里风清闻戛玉，几人东下忆奔雷。\n殷勤莫碍星槎路，从看天津弄杼回。",
        "dynasty": "唐",
        "collection_info": null
    },
    {
        "title": "闲居有作",
        "author": "吴融",
        "content": "依依芳树拂檐平，绕竹清流浸骨清。\n爱弄绿苔鱼自跃，惯偷红果鸟无声。\n踏青堤上烟多绿，拾翠江边月更明。\n只此超然长往是，几人能遂铸金成。",
        "dynasty": "唐",
        "collection_info": null
    },
    {
        "title": "离岐下题西湖",
        "author": "吴融",
        "content": "送夏迎秋几醉来，不堪行色被蝉催。\n身随渭水看归远，梦挂秦云约自迴。\n雨细若为抛钓艇，月明谁復上歌台。\n千波万浪西风急，更为红蕖把一桮。",
        "dynasty": "唐",
        "collection_info": null
    },
    {
        "title": "岐阳蒙相国对宅因抒怀投献",
        "author": "吴融",
        "content": "风有危亭月有台，平津阁畔好裴回。\n虽非宋玉诛茅至，且学王家种竹来。\n已得静居从马歇，不堪行色被蝉催。\n故园兰菊三千里，旅梦方应校懒迴。",
        "dynasty": "唐",
        "collection_info": null
    },
    {
        "title": "晚泊松江",
        "author": "吴融",
        "content": "落日停桡古渡边，古今踪迹一苍然。\n平沙尽处云藏树，远吹收来水定天。\n正困东西千里路，可怜潇洒五湖船。\n如何不及前贤事，却谢鲈鱼在洛川。",
        "dynasty": "唐",
        "collection_info": null
    },
    {
        "title": "过渑池书事",
        "author": "吴融",
        "content": "渑池城郭半遗基，无限春愁挂落晖。\n柳渡风轻花浪绿，麦田烟暖锦鸡飞。\n相如忠烈千秋断，二主英雄一梦归。\n莫道新亭人对泣，异乡殊代也霑衣。",
        "dynasty": "唐",
        "collection_info": null
    },
    {
        "title": "富春",
        "author": "吴融",
        "content": "水送山迎入富春，一川如画晚晴新。\n云低远渡帆来重，潮落寒沙鸟下频。\n未必柳间无谢客，也应花裏有秦人。\n严光万古清风在，不敢停桡更问津。",
        "dynasty": "唐",
        "collection_info": null
    },
    {
        "title": "高侍御话及皮博士池中白莲因成一章寄博士兼奉呈",
        "author": "吴融",
        "content": "白玉花开绿锦池，风流御史报人知。\n看来应是云中堕，偷去须从月下移。\n已被乱蝉催晼晚，更禁凉雨动䙰褷。\n习家秋色堪图画，只欠山公倒接䍦。",
        "dynasty": "唐",
        "collection_info": null
    },
    {
        "title": "忆猿",
        "author": "吴融",
        "content": "翠微云敛日沈空，叫彻青冥怨不穷。\n连臂影垂溪色裏，断肠声尽月明中。\n静含烟峡凄凄雨，高弄霜天袅袅风。\n犹有北山归意在，少惊佳树近房栊。",
        "dynasty": "唐",
        "collection_info": null
    },
    {
        "title": "红树",
        "author": "吴融",
        "content": "一声南雁已先红，神女霜飞叶叶同。\n自是孤根非暖地，莫惊他木耐秋风。\n暖烟散去阴全薄，明月临来影半空。\n长忆洞庭千万树，照山横浦夕阳中。",
        "dynasty": "唐",
        "collection_info": null
    },
    {
        "title": "新雁",
        "author": "吴融",
        "content": "湘浦波春始北归，玉关摇落又南飞。\n数声飘去和秋色，一字横来背晚晖。\n紫阁高翻云羃羃，灞川低渡雨微微。\n莫从思妇台边过，未得征人万里衣。",
        "dynasty": "唐",
        "collection_info": null
    },
    {
        "title": "海上秋怀",
        "author": "吴融",
        "content": "辞无珪组隐无才，门向潮头过处开。\n几度黄昏逢罔象，有时红旭见蓬莱。\n碛连荒戍频频火，天绝纤云往往雷。\n昨夜秋风已摇落，那堪更上望乡台。",
        "dynasty": "唐",
        "collection_info": null
    },
    {
        "title": "忆山泉",
        "author": "吴融",
        "content": "穿云落石细湔湔，尽日疑闻弄管弦。\n千仞洒来寒碎玉，一泓深去碧涵天。\n烟迷叶乱寻难见，月好风清听不眠。\n春雨正多归未得，只应流恨更潺湲。",
        "dynasty": "唐",
        "collection_info": null
    },
    {
        "title": "东归望华山",
        "author": "吴融",
        "content": "碧莲重迭在青冥，落日垂鞭缓客程。\n不奈春烟笼暗澹，可堪秋雨洗分明。\n南边已放三千马，北面犹标百二城。\n只怕仙人抚高掌，年年相见是空行。",
        "dynasty": "唐",
        "collection_info": null
    },
    {
        "title": "游华州飞泉亭",
        "author": "吴融",
        "content": "走马街南百亩池，碧莲花影倒参差。\n偶同人去红尘外，正值僧归落照时。\n万事已为春弃置，百忧须赖酒医治。\n殷勤待取前峰月，更倚阑干弄钓丝。",
        "dynasty": "唐",
        "collection_info": null
    },
    {
        "title": "池上双凫二首 一",
        "author": "吴融",
        "content": "碧池悠漾小凫雏，两两依依秪自娱。\n钓艇忽移还散去，寒鸱有意即相呼。\n可怜翡翠归云髻，莫羡鸳鸯入画图。\n幸是羽毛无取处，一生安稳老菰蒲。",
        "dynasty": "唐",
        "collection_info": null
    },
    {
        "title": "池上双凫二首 二",
        "author": "吴融",
        "content": "双凫狎得傍池台，戏藻衔蒲远又回。\n敢为稻粱凌险去，幸无鹰隼触波来。\n万丝春雨眠时乱，一片浓萍浴处开。\n不在笼栏夜仍好，月汀星沼剩裴回。",
        "dynasty": "唐",
        "collection_info": null
    },
    {
        "title": "叶落",
        "author": "吴融",
        "content": "红影飘来翠影微，一辞林表不知归。\n伴愁无色烟犹在，替恨成啼露未晞。\n若逐水流应万里，莫因风起便孤飞。\n楚郊千树秋声急，日暮纷纷惹客衣。",
        "dynasty": "唐",
        "collection_info": null
    },
    {
        "title": "和皮博士赴上京观中修灵斋赠威仪尊师兼见寄",
        "author": "吴融",
        "content": "霓结双旌羽缀裙，七星坛上拜元君。\n精诚有为天应感，章奏无私鬼怕闻。\n鹤驭已从烟际下，凤膏还向月中焚。\n白云乡路看看到，好驻流年翊圣文。",
        "dynasty": "唐",
        "collection_info": null
    },
    {
        "title": "春雨",
        "author": "吴融",
        "content": "霏霏漠漠暗和春，羃翠凝红色更新。\n寒入腻裘浓晓睡，细随油壁静香尘。\n连云似织休迷雁，带柳如啼好赠人。\n别有空阶寂寥事，绿苔狼籍落花频。",
        "dynasty": "唐",
        "collection_info": null
    },
    {
        "title": "秋池",
        "author": "吴融",
        "content": "冷涵秋水碧溶溶，一片澄明见底空。\n有日晴来云衬白，几时吹落叶浮红。\n香啼蓼穗娟娟露，干动莲茎淅淅风。\n凌晓无端照衰髮，便悲霜雪镜光中。",
        "dynasty": "唐",
        "collection_info": null
    },
    {
        "title": "首阳山",
        "author": "吴融",
        "content": "首阳山枕黄河水，上有两人曾饿死。\n不同天下人为非，兄弟相看自为是。\n遂令万古识君心，为臣贵义不贵身。\n精灵长在白云裏，应笑随时饱死人。",
        "dynasty": "唐",
        "collection_info": null
    },
    {
        "title": "太湖石歌",
        "author": "吴融",
        "content": "洞庭山下湖波碧，波中万古生幽石。\n铁索千寻取得来，奇形怪状谁能识。\n初疑朝家正人立，又如战士方狙击。\n又如防风死后骨，又如于菟活时额。\n又如成人枫，又如害瘿柏。\n雨过上停泓，风来中有隙。\n想得沈潜水府时，兴云出雨蟠蛟螭。\n今来硉矹林庭上，长恐忽然生白浪。\n用时应不称娲皇，将去也堪随博望。\n噫嘻尔石好凭依，幸有方池幷钓矶。\n小山丛桂且为伴，钟阜白云长自归。\n何必豪家甲第裏，玉阑干畔争光辉。\n一朝荆棘忽流落，何异绮罗云雨飞。",
        "dynasty": "唐",
        "collection_info": null
    },
    {
        "title": "赠方干处士歌",
        "author": "吴融",
        "content": "把笔尽为诗，何人敌夫子。\n句满天下口，名聒天下耳。\n不识朝，不识市。\n旷逍遥，闲徙倚。\n一桮酒，无万事。\n一叶舟，无千里。\n衣裳白云，坐卧流水。\n霜落风高忽相忆，惠然见过留一夕。\n一夕听吟十数篇，水榭林萝为岑寂。\n拂旦舍我亦不辞，携筇径去随所适。\n随所适，无处觅。\n云半片，鹤一隻。",
        "dynasty": "唐",
        "collection_info": null
    },
    {
        "title": "李周弹筝歌",
        "author": "吴融",
        "content": "古人云：丝不如竹，竹不如肉。\n乃知此语未必然，李周弹筝听不足。\n闻君七岁八岁时，五音六律皆生知。\n就中十三弦最妙，应宫出入年方少。\n青騘惯走长楸日，几度承恩蒙急召。\n一字雁行斜御筵，锵金戛羽凌非烟。\n始似五更残月裏，凄凄切切清露蝉。\n又如石罅堆叶下，泠泠沥沥苍崖泉。\n鸿门玉斗初向地，织女金梭飞上天。\n有时上苑繁花发，有时太液秋波阔。\n当头独坐摐一声，满座好风生拂拂。\n天颜开，圣心悦。\n紫金白珠霑赐物，出来无暇更还家。\n且上青楼醉明月，年将六十艺转精。\n自写梨园新曲声，近来一事还惆怅。\n故里春荒烟草平，供奉供奉且听语。\n自昔兴衰看乐府，秪如伊州与梁州。\n尽是太平时歌舞，旦夕君王继此声，不要停弦泪如雨。",
        "dynasty": "唐",
        "collection_info": null
    },
    {
        "title": "赠{巩/言}光上人草书歌",
        "author": "吴融",
        "content": "篆书朴，隶书俗，草圣贵在无羁束。\n江南有僧名{巩/言}光，紫毫一管能顚狂。\n人家好壁试挥拂，瞬目已流三五行。\n摘如钩，挑如拨。\n斜如掌，迴如斡。\n又如夏禹鏁淮神，波底出来手正拔。\n又如朱亥锤晋鄙，袖中抬起腕欲脱。\n有时软萦盈，一穗秋云曳空阔。\n有时瘦巉岩，百尺枯松露槎枿。\n忽然飞动更惊人，一声霹雳龙虵活。\n稽山贺老昔所传，又闻能者惟张顚。\n上人致功应不下，其奈飘飘沧海边。\n可中一入天子国，络素裁缣洒毫墨。\n不繫知之与不知，须言一字千金值。",
        "dynasty": "唐",
        "collection_info": null
    },
    {
        "title": "赠李长史歌",
        "author": "吴融",
        "content": "危栏压溪溪澹碧，翠褭红飘莺寂寂。\n此日长亭怆别离，座中忽遇吹芦客。\n双攘轻袖当高轩，含商吐羽凌非烟。\n初疑一百尺瀑布，八九月落香炉巅。\n又似鲛人为客罢，迸泪成珠玉盘泻。\n碧珊瑚碎震泽中，金锒铛撼龟山下。\n铿訇揭调初惊人，幽咽细声还感神。\n紫凤将雏叫山月，玄兔丧子啼江春。\n咨嗟长史出人艺，如何值此艰难际。\n可中长似承平基，肯将此为闲人吹。\n不是东城射雉处，即应南苑鬬鸡时。\n白樱桃熟每先赏，红芍药开长有诗。\n卖珠曾被武皇问，熏香不怕贾公知。\n今来流落一何苦，江南江北九寒暑。\n翠华犹在橐泉中，一曲梁州泪如雨。\n长史长史听我语，从来艺绝多失所。\n罗君赠君两首诗，半是悲君半自悲。",
        "dynasty": "唐",
        "collection_info": null
    },
    {
        "title": "赠广利大师歌",
        "author": "吴融",
        "content": "化人之心固甚难，自化之心更不易。\n化人可以程限之，自化元须有其志。\n在心为志者何人，今日得之于广利。\n三十年前识师初，正见把笔学草书。\n崩云落日千万状，随手变化生空虚。\n海北天南几回别，每见书踪转奇绝。\n近来兼解作歌诗，言语明快有气骨。\n坚如百炼钢，挺特不可屈。\n又如千里马，脱缰飞灭没。\n好是不雕刻，纵横衝口发。\n昨来示我十余篇，咏杀江南风与月。\n乃知性是天，习是人。\n莫轻河边羖䍽，飞作天上麒麟。\n但日新，又日新。\n李太白，非通神。",
        "dynasty": "唐",
        "collection_info": null
    },
    {
        "title": "古离别",
        "author": "吴融",
        "content": "紫鸾黄鹄虽别离，一举千里何难追。\n犹闻啼风与叫月，流连断续令人悲。\n赋情更有深缱绻，碧甃千寻尚为浅。\n蟾蜍正向清夜流，蛱蝶须教堕丝罥。\n莫道断丝不可续，丹穴凤凰胶不远。\n莫道流水不迴波，海上两潮长自返。",
        "dynasty": "唐",
        "collection_info": null
    },
    {
        "title": "风雨吟",
        "author": "吴融",
        "content": "风骚骚，雨涔涔，长洲苑外荒居深。\n门外流水流澶漫，河边古木鸣萧森。\n敻无禽影，寂无人音。\n端然拖愁坐，万感丛于心。\n姑苏碧瓦十万户，中有楼台与歌舞。\n寻常倚月復眠花，莫说斜风兼细雨。\n应不知天地造化是何物，亦不知荣辱是何主。\n吾囷长满是太平，吾乐不极是天生。\n岂忧天下有大憝，四郊刁斗常铮铮。\n官军扰人甚于贼，将臣怕死唯守城。\n又岂復忧朝廷苦弛慢，中官转纵横。\n李膺勾党即罹患，窦武忠谋又未行。\n又岂忧文臣尽遭束高阁，文教从今日萧索。\n若更无人稍近前，把笔到头同一恶。\n可嘆吴城城中人，无人与我交一言。\n蓬蒿满径尘一榻，独此闵闵何其烦。\n虽然小或可谋大，[嫠]妇之忧史尚存。\n况我长怀丈夫志，今来流落沧溟涘。\n有时惊事再咨嗟，因风因雨更憔悴。\n只有闲横膝上琴，怨伤怨恨聊相寄。\n伯牙海上感沧溟，何似今朝风雨思。",
        "dynasty": "唐",
        "collection_info": null
    },
    {
        "title": "江行",
        "author": "吴融",
        "content": "来时风，去时雨，萧萧飒飒春江浦。\n欹欹侧侧海门帆，轧轧哑哑洞庭橹。",
        "dynasty": "唐",
        "collection_info": null
    },
    {
        "title": "壁画折竹杂言",
        "author": "吴融",
        "content": "枯缠藤，重欹雪，渭曲逢，湘江别。\n不是从来无本根，画工取势教摧折。",
        "dynasty": "唐",
        "collection_info": null
    },
    {
        "title": "古锦裾六韵",
        "author": "吴融",
        "content": "濯水经何日，随风故有人。\n绿衣犹偪画，丹顶尚迷真。\n暗澹云沈古，青苍藓剥新。\n暎襟知惹泪，侵鞯想萦尘。\n掣曳无由睹，流传久自珍。\n武威应认得，牵挽几当春。",
        "dynasty": "唐",
        "collection_info": null
    },
    {
        "title": "赋得欲晓看妆面",
        "author": "吴融",
        "content": "胧胧欲曙色，隐隐辨残妆。\n月始云中出，花犹雾裏藏。\n眉边全失翠，额畔半留黄。\n转入金屏影，隈侵角枕光。\n有蝉隳鬓样，无燕着𨥁行。\n十二峯前梦，如何不断肠。",
        "dynasty": "唐",
        "collection_info": null
    },
    {
        "title": "府试雨夜帝里闻猿声",
        "author": "吴融",
        "content": "雨滴秦中夜，猿闻峡外声。\n已吟何逊恨，还赋屈平情。\n暗逐哀鸿泪，遥含禁漏清。\n直疑游万里，不觉在重城。\n霎霎侵灯乱，啾啾入梦惊。\n明朝临晓镜，别有鬓丝生。",
        "dynasty": "唐",
        "collection_info": null
    },
    {
        "title": "题画柏",
        "author": "吴融",
        "content": "不得月中桂，转思陵上柏。\n闲取画图看，烦纡果冰释。\n桂生在青冥，万古烟雾隔。\n下荫玄兔窟，上暎嫦娥魄。\n圆缺且不常，高低图难测。\n若非假羽翰，折攀何由得。\n天远眼虚穿，夜阑头自白。\n未知陵上柏，一定不移易。\n有意兼松茂，无情从麝食。\n不在是非间，与人为愤激。\n他年上缣素，今日悬屋壁。\n灵怪不可知，风雨疑来逼。\n明朝归故园，唯此同所适。\n回首寄团枝，无劳惠消息。",
        "dynasty": "唐",
        "collection_info": null
    },
    {
        "title": "平望蚊子二十六韵",
        "author": "吴融",
        "content": "天下有蚊子，候夜噆人肤。\n平望有蚊子，白昼来相屠。\n不避风与雨，羣飞出菰蒲。\n扰扰蔽天黑，雷然随舳舻。\n利嘴入人肉，微形红且濡。\n振蓬亦不惧，至死贪膏腴。\n舟人敢停棹，陆者亦疾趋。\n南北百余里，畏之如虎貙。\n噫嘻天地间，万物各有殊。\n阳者阳为伍，阴者阴为徒。\n蚊蚋是阴物，夜从喧墙隅。\n如何正曦赫，吞噬当通衢。\n人筋为尔断，人力为尔枯。\n衣巾秽且甚，盘馔腥有余。\n岂是阳德衰，不能使消除。\n岂是有主者，此乡宜毒荼。\n吾闻蛇能螫，避之则无虞。\n吾闻虿有毒，见之可疾驱。\n唯是此蚊子，逢人皆病诸。\n江南夏景好，水木多萧疎。\n此中震泽路，风月弥清虚。\n前后几来往，襟怀曾未舒。\n朝既蒙襞积，夜仍跧蘧蒢。\n虽然好吟啸，其奈难踟蹰。\n人生有不便，天意当何如。\n谁能假羽翼，直上言红鑪。",
        "dynasty": "唐",
        "collection_info": null
    },
    {
        "title": "桃花",
        "author": "吴融",
        "content": "满树和娇烂漫红，万枝丹彩灼春融。\n何当结作千年实，将示人间造化工。",
        "dynasty": "唐",
        "collection_info": null
    },
    {
        "title": "木笔花",
        "author": "吴融",
        "content": "嫩如新竹管初齐，粉腻红轻样可携。\n谁与诗人偎槛看，好于笺墨併分题。",
        "dynasty": "唐",
        "collection_info": null
    },
    {
        "title": "淛东筵上有寄",
        "author": "吴融",
        "content": "襄王席上一神仙，眼色相当语不传。\n见了又休真似梦，坐来虽近远于天。\n陇禽有意犹能说，江月无心也解圆。\n更被东风劝惆怅，落花时节定翩翩。",
        "dynasty": "唐",
        "collection_info": null
    },
    {
        "title": "富水驿东楹有人题诗",
        "author": "吴融",
        "content": "绣缨霞翼两鸳鸯，金岛银川是故乡。\n只合双飞便双死，岂悲相失与相忘。\n烟花夜泊红蕖腻，兰渚春游碧草芳。\n何事遽惊云雨别，秦山楚水两乖张。",
        "dynasty": "唐",
        "collection_info": null
    },
    {
        "title": "上巳日",
        "author": "吴融",
        "content": "本学多情刘武威，寻花傍水看春晖。\n无端遇着伤心事，赢得凄凉索漠归。",
        "dynasty": "唐",
        "collection_info": null
    },
    {
        "title": "隋堤",
        "author": "吴融",
        "content": "搔首隋堤落日斜，已无余柳可藏鸦。\n岸傍昔道牵龙舰，河底今来走犊车。\n曾笑陈家歌玉树，却随后主看琼花。\n四方正是无虞日，谁信黎阳有古家。",
        "dynasty": "唐",
        "collection_info": null
    },
    {
        "title": "寄杜先生诗",
        "author": "孙偓",
        "content": "蜀国信难遇，楚乡心更愁。\n我行同范蠡，师举效浮丘。\n他日相逢处，多应在十洲。",
        "dynasty": "唐",
        "collection_info": null
    },
    {
        "title": "赠南岳僧全玭",
        "author": "孙偓",
        "content": "窠居过后更何人，传得如来法印真。\n昨日祝融峰下见，草衣便是雪山□。",
        "dynasty": "唐",
        "collection_info": null
    },
    {
        "title": "荅门生王涣李德邻赵光胤王拯长句",
        "author": "孙偓",
        "content": "谬持文柄得时贤，粉署清华次第迁。\n昔岁策名皆健笔，今朝称职并同年。\n各怀器业宁推让，俱上青霄肯后先。\n何事老夫犹赋咏，欲将酬和永留传。",
        "dynasty": "唐",
        "collection_info": null
    },
    {
        "title": "句",
        "author": "孙偓",
        "content": "好是步虚明月夜，瑞炉蜚下醮坛前。",
        "dynasty": "唐",
        "collection_info": null
    },
    {
        "title": "禁林闻晓莺",
        "author": "陆扆",
        "content": "曙色分层汉，莺声绕上林。\n报花开瑞锦，催柳绽黄金。\n断续随风远，间关送月沈。\n语当温树近，飞觉禁园深。\n绣户惊残梦，瑶池啭好音。\n愿将栖息意，从此沃天心。",
        "dynasty": "唐",
        "collection_info": null
    },
    {
        "title": "句",
        "author": "陆扆",
        "content": "今秋已约天台月。",
        "dynasty": "唐",
        "collection_info": null
    },
    {
        "title": "华州牓寄诸门生",
        "author": "薛昭纬",
        "content": "时君过听委平衡，粉署华灯到晓明。\n开卷固难窥浩汗，执衡空欲慕公平。\n机云笔舌临文健，沈宋章篇发咏清。\n自笑观光辉。",
        "dynasty": "唐",
        "collection_info": null
    },
    {
        "title": "谢银工",
        "author": "薛昭纬",
        "content": "一楪毡根数十皴，盘中犹更有红鳞。\n早知文字多辛苦，悔不当初学冶银。",
        "dynasty": "唐",
        "collection_info": null
    },
    {
        "title": "闲居即事",
        "author": "陆翱",
        "content": "衰柳迷隋苑，衡门啼暮鸦。\n茅厨烟不动，书牖日空斜。\n悔下东山石，贫于南阮家。\n沈忧损神虑，萱草自开花。",
        "dynasty": "唐",
        "collection_info": null
    },
    {
        "title": "赵氏北楼",
        "author": "陆翱",
        "content": "慇懃赵公子，良夜竟相留。\n朗月生东海，仙娥在北楼。\n酒阑珠露滴，歌逈石城秋。\n本为愁人设，愁人到晓愁。",
        "dynasty": "唐",
        "collection_info": null
    },
    {
        "title": "题马嵬驿",
        "author": "狄归昌",
        "content": "马嵬烟柳正依依，重见銮舆幸蜀归。\n泉下阿蛮应有语，这回休更怨杨妃。",
        "dynasty": "唐",
        "collection_info": null
    },
    {
        "title": "蜀中登第荅李搏六韵",
        "author": "裴廷裕",
        "content": "何劳问我成都事，亦报君知便纳降。\n蜀柳笼堤烟矗矗，海棠当户燕双双。\n富春不并穷师子，濯锦全胜旱曲江。\n高捲绛纱扬氏宅，半垂红袖薛涛牕。\n浣花泛鹢诗千首，静众寻梅酒百缸。\n若说弦歌与风景，主人兼是碧油幢。",
        "dynasty": "唐",
        "collection_info": null
    },
    {
        "title": "偶题",
        "author": "裴廷裕",
        "content": "微雨微风寒食节，半开半合木兰花。\n看花倚柱终朝立，却似凄凄不在家。",
        "dynasty": "唐",
        "collection_info": null
    },
    {
        "title": "闲宵望月",
        "author": "李沇",
        "content": "卷箔舒红茵，当轩翫明月。\n懿哉深夜中，静听歌初发。\n苔含殿华湿，竹影蟾光洁。\n转扇来清风，援琴飞白雪。\n行愁景候变，坐恐流芳歇。\n桂影有余光，兰灯任将灭。",
        "dynasty": "唐",
        "collection_info": null
    },
    {
        "title": "醮词",
        "author": "李沇",
        "content": "犬咬天关闭，彩童呼僊吏。\n一封红篆书，为奏尘寰事。\n八极鳌柱倾，四溟龙鬣沸。\n长庚冷有芒，文曲澹无气。\n乌轮不再中，黄沙瘗腥鬼。\n请帝命真官，临云启金匮。\n方与清华宫，重正紫极位。\n旷古雨露恩，安得惜沾施。\n生人血欲尽，搀抢无饱意。",
        "dynasty": "唐",
        "collection_info": null
    },
    {
        "title": "巫山高",
        "author": "李沇",
        "content": "抉天心，开地脉，俘动凌霄拂蓝碧。\n襄王端眸望不极，似睹瑶姬长叹息。\n巫妆不治独西望，暗泣红蕉抱云帐。\n君王妬妾梦荆宫，虚把金泥印仙掌。\n江涛迅激如相助，十二狞龙怒行雨。\n昆崙谩有通天路，九峰正在天低处。",
        "dynasty": "唐",
        "collection_info": null
    },
    {
        "title": "梦仙谣",
        "author": "李沇",
        "content": "海宫蹙浪收残月，挈壶掌事传更歇。\n银蟾半坠恨流咽，六鰲披月撼蓬阙。\n九炁真翁骑白犀，临池静听雌蛟啼。\n桂花浥露曙香冷，八窗玉朗惊晨鸡。\n裁纱翦罗贴丹凤，腻霞远闭瑶山梦。\n露干欲醉芙蕖塘，迴首驱云朝正阳。",
        "dynasty": "唐",
        "collection_info": null
    },
    {
        "title": "秋霖歌",
        "author": "李沇",
        "content": "西方龙儿口犹乳，初解驱云学行雨。\n纵恣羣阴驾老虬，勺水蹄涔尽奔注。\n叶破苔黄未休滴，腻光透长狂莎色。\n恨无长劒一千仞，划断顽云看晴碧。",
        "dynasty": "唐",
        "collection_info": null
    },
    {
        "title": "方响歌",
        "author": "李沇",
        "content": "敲金扣石声相凌，遥空冷静天正澄。\n宝缾下井辘轳急，小娃弄索伤清冰。\n穿丝透管音未歇，迴风绕指惊泉咽。\n季伦怒击珊瑚摧，灵芸整鬓步摇折。\n十六叶中侵素光，寒玲震月杂佩珰。\n云和不觉罢余怨，莲峰一夜啼琴姜。\n急节写商商恨促，秦愁越调逡巡足。\n梦入仙楼戛残曲，飞霜棱棱上秋玉。",
        "dynasty": "唐",
        "collection_info": null
    },
    {
        "title": "荅王涣",
        "author": "裴贽",
        "content": "谬持文柄得时贤，粉署清华次第迁。\n昔岁策名皆健笔，今朝称职并同年。\n各怀器业宁推让，俱上青霄肯后先。\n何事老夫犹赋咏，欲将酬和永留传。",
        "dynasty": "唐",
        "collection_info": null
    },
    {
        "title": "薄命妾",
        "author": "卢汝弼",
        "content": "君恩已断尽成空，追想娇欢恨莫穷。\n长为蕣花光晓日，谁知团扇送秋风。\n黄金买赋心徒切，清路飞尘信莫通。\n闲凭玉栏思旧事，几回春暮泣残红。",
        "dynasty": "唐",
        "collection_info": null
    },
    {
        "title": "秋夕寓居精舍书事",
        "author": "卢汝弼",
        "content": "叶满苔阶杵满城，此中多恨恨难平。\n疎檐看织蟏蛸网，暗隙愁听蟋蟀声。\n醉卧欲抛羁客思，梦归偏动故乡情。\n觉来独步长廊下，半夜西风吹月明。",
        "dynasty": "唐",
        "collection_info": null
    },
    {
        "title": "闻雁",
        "author": "卢汝弼",
        "content": "秋风萧瑟静埃氛，边雁迎风响咽羣。\n瀚海应嫌霜下早，湘川偏爱草初熏。\n芦洲宿处依沙岸，榆塞飞时度晚云。\n何处最添羁客恨，竹窗残月酒醒闻。",
        "dynasty": "唐",
        "collection_info": null
    },
    {
        "title": "鸳鸯",
        "author": "卢汝弼",
        "content": "双浮双浴傍苔矶，蓼浦兰皋绣帐帏。\n长羡鹭鸶能洁白，不随鸂鶒鬬毛衣。\n霞侵绿渚香衾暖，楼倚青云殿瓦飞。\n应笑随阳沙漠雁，洞庭烟暖又思归。",
        "dynasty": "唐",
        "collection_info": null
    },
    {
        "title": "和李秀才边庭四时怨 一",
        "author": "卢汝弼",
        "content": "春风昨夜到榆关，故国烟花想已残。\n少妇不知归不得，朝朝应上望夫山。",
        "dynasty": "唐",
        "collection_info": null
    },
    {
        "title": "和李秀才边庭四时怨 二",
        "author": "卢汝弼",
        "content": "卢龙塞外草初肥，雁乳平芜晓不飞。\n乡国近来音信断，至今犹自着寒衣。",
        "dynasty": "唐",
        "collection_info": null
    },
    {
        "title": "和李秀才边庭四时怨 三",
        "author": "卢汝弼",
        "content": "八月霜飞柳半黄，蓬根吹断雁南翔。\n陇头流水关山月，泣上龙堆望故乡。",
        "dynasty": "唐",
        "collection_info": null
    },
    {
        "title": "和李秀才边庭四时怨 四",
        "author": "卢汝弼",
        "content": "朔风吹雪透刀瘢，饮马长城窟更寒。\n半夜火来知有敌，一时齐保贺兰山。",
        "dynasty": "唐",
        "collection_info": null
    },
    {
        "title": "山居即事二首 一",
        "author": "陆希声",
        "content": "君山苍翠接青冥，东走洮湖上洞庭。\n茅屋向阳梳白髮，竹窓深夜诵丹经。\n涌泉回泬鱼龙气，怪石惊腾鸟兽形。\n为问前时金马客，此焉还作少微星。",
        "dynasty": "唐",
        "collection_info": null
    },
    {
        "title": "山居即事二首 二",
        "author": "陆希声",
        "content": "不是幽栖矫性灵，从来无意在羶腥。\n满川风物供高枕，四合云山借画屏。\n五鹿归来惊岳岳，孤鸿飞去入冥冥。\n君阳遁叟何为乐，一炷清香两卷经。",
        "dynasty": "唐",
        "collection_info": null
    },
    {
        "title": "阳羡杂咏十九首 苦竹径",
        "author": "陆希声",
        "content": "山前无数碧琅玕，一径清森五月寒。\n世上何人怜苦节，应须细问子猷看。",
        "dynasty": "唐",
        "collection_info": null
    },
    {
        "title": "阳羡杂咏十九首 梅花坞",
        "author": "陆希声",
        "content": "冻蘂凝香色艳新，小山深坞伴幽人。\n知君有意凌寒色，羞共千花一样春。",
        "dynasty": "唐",
        "collection_info": null
    },
    {
        "title": "阳羡杂咏十九首 石兕台",
        "author": "陆希声",
        "content": "大河波浪激潼关，青兕胡为伏此山。\n遥想楚王云梦泽，蜺旌羽盖定空还。",
        "dynasty": "唐",
        "collection_info": null
    },
    {
        "title": "阳羡杂咏十九首 讲易台",
        "author": "陆希声",
        "content": "年逾知命志尤坚，独向青山更绝编。\n天下有山山有水，养蒙肥遯正翛然。",
        "dynasty": "唐",
        "collection_info": null
    },
    {
        "title": "阳羡杂咏十九首 观鱼亭",
        "author": "陆希声",
        "content": "惠施徒自学多方，谩说观鱼理未长。\n不得庄生濠上旨，江湖何以见相忘。",
        "dynasty": "唐",
        "collection_info": null
    },
    {
        "title": "阳羡杂咏十九首 绿云亭",
        "author": "陆希声",
        "content": "六月清凉绿树阴，小亭高卧涤烦襟。\n羲皇向上何人到，永日时时弄素琴。",
        "dynasty": "唐",
        "collection_info": null
    },
    {
        "title": "阳羡杂咏十九首 清辉堂",
        "author": "陆希声",
        "content": "野人心地本无机，为爱茅檐倚翠微。\n尽日尊前谁是客，秋山含水有清辉。",
        "dynasty": "唐",
        "collection_info": null
    },
    {
        "title": "阳羡杂咏十九首 观妙庵",
        "author": "陆希声",
        "content": "妙理难观旨甚深，欲知无欲是无心。\n茅庵不异人间世，河上真人自可寻。",
        "dynasty": "唐",
        "collection_info": null
    },
    {
        "title": "阳羡杂咏十九首 西阳亭",
        "author": "陆希声",
        "content": "隔林残日照孤亭，玄[晏]先生酒未醒。\n入夜莫愁迷下路，昔人犹在逐流萤。",
        "dynasty": "唐",
        "collection_info": null
    },
    {
        "title": "阳羡杂咏十九首 弄云亭",
        "author": "陆希声",
        "content": "自知无业致吾君，只向春山弄白云。\n已共此山私断当，不须转辙重移文。",
        "dynasty": "唐",
        "collection_info": null
    },
    {
        "title": "阳羡杂咏十九首 伏龟堂",
        "author": "陆希声",
        "content": "盘崖蹙缩似灵龟，鬼谷先生隐遁时。\n不独卷怀经世志，白云流水是心期。",
        "dynasty": "唐",
        "collection_info": null
    },
    {
        "title": "阳羡杂咏十九首 桃花谷",
        "author": "陆希声",
        "content": "君阳山下足春风，满谷仙桃照水红。\n何必武陵源上去，涧边好过落花中。",
        "dynasty": "唐",
        "collection_info": null
    },
    {
        "title": "阳羡杂咏十九首 含桃圃",
        "author": "陆希声",
        "content": "小圃初晴风露光，含桃花发满山香。\n看花对酒心无事，倍觉春来白日长。",
        "dynasty": "唐",
        "collection_info": null
    },
    {
        "title": "阳羡杂咏十九首 茗坡",
        "author": "陆希声",
        "content": "二月山家谷雨天，半坡芳茗露华鲜。\n春醒酒病兼消渴，惜取新芽旋摘煎。",
        "dynasty": "唐",
        "collection_info": null
    },
    {
        "title": "阳羡杂咏十九首 松岭",
        "author": "陆希声",
        "content": "岭上青松手自栽，已能苍翠映莓苔。\n岁寒本是君家事，好送清风月下来。",
        "dynasty": "唐",
        "collection_info": null
    },
    {
        "title": "阳羡杂咏十九首 桃溪",
        "author": "陆希声",
        "content": "芳草霏霏遍地齐，桃花脉脉自成溪。\n也知百舌多言语，任向春风尽意啼。",
        "dynasty": "唐",
        "collection_info": null
    },
    {
        "title": "阳羡杂咏十九首 李径",
        "author": "陆希声",
        "content": "一径秾芳万蘂攒，风吹雨打未摧残。\n怜君尽向高枝发，应为行人要整冠。",
        "dynasty": "唐",
        "collection_info": null
    },
    {
        "title": "阳羡杂咏十九首 鸿盘",
        "author": "陆希声",
        "content": "落落飞鸿渐始盘，青云起处剩须看。\n如今天路多矰缴，纵使衔芦去也难。",
        "dynasty": "唐",
        "collection_info": null
    },
    {
        "title": "阳羡杂咏十九首 偃月岭",
        "author": "陆希声",
        "content": "山岭依稀偃月形，数层倚石迭空青。\n几迴雪夜寒光积，直似金光照户庭。",
        "dynasty": "唐",
        "collection_info": null
    },
    {
        "title": "寄{巩/言}光上人",
        "author": "陆希声",
        "content": "笔下龙蛇似有神，天池雷雨变逡巡。\n寄言昔日不龟手，应念江头洴澼人。",
        "dynasty": "唐",
        "collection_info": null
    },
    {
        "title": "喜杜荀鹤及第",
        "author": "李昭象",
        "content": "深岩贫復病，榜到见君名。\n贫病浑如失，山川顿觉清。\n一春新酒兴，四海旧诗声。\n日使能吟者，西来步步轻。",
        "dynasty": "唐",
        "collection_info": null
    },
    {
        "title": "赴举出山留寄山居郑参军",
        "author": "李昭象",
        "content": "还如费冠卿，向此振高名。\n肯羡鱼鬚美，长夸鹤氅轻。\n理琴寒指倦，试药黑髭生。\n时泰难云卧，随看急诏行。",
        "dynasty": "唐",
        "collection_info": null
    },
    {
        "title": "题顾正字溪居",
        "author": "李昭象",
        "content": "高敞吟轩近钓湾，尘中来似出人间。\n若教明月休生桂，应得危时共掩关。\n春酒夜棊难放客，短篱疎竹不遮山。\n莫夸恬淡胜荣禄，雁引行高未许闲。",
        "dynasty": "唐",
        "collection_info": null
    },
    {
        "title": "寄献山中顾公员外",
        "author": "李昭象",
        "content": "抽却朝簪着钓蓑，近来声迹转巍峩。\n祥麟避网虽山野，丹凤衔书即薜萝。\n乍隐文章情更逸，久闲经济术翻多。\n深惭未副吹嘘力，竟困风埃争奈何。",
        "dynasty": "唐",
        "collection_info": null
    },
    {
        "title": "山中寄崔谏议",
        "author": "李昭象",
        "content": "半生猨鸟共山居，吟月吟风两鬓疎。\n新句未尝忘教化，上才争忍不吹嘘。\n全家欲去干戈后，大国中兴礼乐初。\n从此升腾休说命，秪希公道数封书。",
        "dynasty": "唐",
        "collection_info": null
    },
    {
        "title": "学仙词寄顾云",
        "author": "李昭象",
        "content": "记得初传九转方，碧云峰下祝虚皇。\n丹砂未熟心徒切，白日难留鬓欲苍。\n无路洞天寻穆满，有时人世美刘郎。\n仙人恩重何由报，焚尽星坛午夜香。",
        "dynasty": "唐",
        "collection_info": null
    },
    {
        "title": "寄尉迟侍御",
        "author": "李昭象",
        "content": "我眠青嶂弄澄潭，君戴貂蝉白玉篸。\n应向谢公楼上望，九华山色在西南。",
        "dynasty": "唐",
        "collection_info": null
    },
    {
        "title": "招西洞道者",
        "author": "李昭象",
        "content": "危峰抹黛夹晴川，树簇红英草碧烟。\n樵客云僧两无事，此中堪去觅灵仙。",
        "dynasty": "唐",
        "collection_info": null
    },
    {
        "title": "句",
        "author": "李昭象",
        "content": "投文得仕而今少，佩印还家古所荣。",
        "dynasty": "唐",
        "collection_info": null
    },
    {
        "title": "夏雨",
        "author": "王驾",
        "content": "非惟消旱暑，且喜救生民。\n天地如蒸湿，园林似却春。\n洗风清枕簟，换夜失埃尘。\n又作丰年望，田夫笑向人。",
        "dynasty": "唐",
        "collection_info": null
    },
    {
        "title": "古意",
        "author": "王驾",
        "content": "夫戍萧关妾在吴，西风吹妾妾忧夫。\n一行书信千行泪，寒到君边衣到无。",
        "dynasty": "唐",
        "collection_info": null
    },
    {
        "title": "社日",
        "author": "王驾",
        "content": "鹅湖山下稻粱肥，豚栅鸡栖半掩扉。\n桑柘影斜春社散，家家扶得醉人归。",
        "dynasty": "唐",
        "collection_info": null
    },
    {
        "title": "雨晴",
        "author": "王驾",
        "content": "雨前初见花间蘂，雨后兼无叶裏花。\n蛱蝶飞来过墻去，却疑春色在邻家。",
        "dynasty": "唐",
        "collection_info": null
    },
    {
        "title": "乱后曲江",
        "author": "王驾",
        "content": "忆昔争游曲水滨，未春长有探春人。\n游春人尽空池在，直至春深不似春。",
        "dynasty": "唐",
        "collection_info": null
    },
    {
        "title": "过故友居",
        "author": "王驾",
        "content": "邻笛寒吹日落初，旧居今已别人居。\n乱来儿侄皆分散，惆怅僧房认得书。",
        "dynasty": "唐",
        "collection_info": null
    },
    {
        "title": "上裴侍郎",
        "author": "王涣",
        "content": "青衿七十牓三年，建礼含香次第迁。\n珠彩下连星错落，桂花曾对月婵娟。\n玉经磨琢多成器，剑拔沈埋更倚天。\n应念衔恩最深者，春来为寿拜尊前。",
        "dynasty": "唐",
        "collection_info": null
    },
    {
        "title": "悼亡",
        "author": "王涣",
        "content": "春来得病夏来加，深掩粧窗卧碧纱。\n为怯暗藏秦女扇，怕惊愁度阿香车。\n腰肢暗想风欺柳，粉态难忘露洗花。\n今日青门葬君处，乱蝉衰草夕阳斜。",
        "dynasty": "唐",
        "collection_info": null
    },
    {
        "title": "惆怅诗十二首 一",
        "author": "王涣",
        "content": "八蚕薄絮鸳鸯绮，半夜佳期并枕眠。\n钟动红娘唤归去，对人匀泪拾金钿。",
        "dynasty": "唐",
        "collection_info": null
    },
    {
        "title": "惆怅诗十二首 二",
        "author": "王涣",
        "content": "李夫人病已经秋，汉武看来不举头。\n得所浓华销歇尽，楚魂湘血一生休。",
        "dynasty": "唐",
        "collection_info": null
    },
    {
        "title": "惆怅诗十二首 三",
        "author": "王涣",
        "content": "谢家池馆花笼月，萧寺房廊竹飐风。\n夜半酒醒凭槛立，所思多在别离中。",
        "dynasty": "唐",
        "collection_info": null
    },
    {
        "title": "惆怅诗十二首 四",
        "author": "王涣",
        "content": "隋师战舰欲亡陈，国破应难保此身。\n诀别徐郎泪如雨，镜鸾分后属何人。",
        "dynasty": "唐",
        "collection_info": null
    },
    {
        "title": "惆怅诗十二首 五",
        "author": "王涣",
        "content": "七夕琼筵随事陈，兼花连蔕共伤神。\n蜀王殿裏三更月，不见骊山私语人。",
        "dynasty": "唐",
        "collection_info": null
    },
    {
        "title": "惆怅诗十二首 六",
        "author": "王涣",
        "content": "夜寒春病不胜怀，玉瘦花啼万事乖。\n薄倖檀郎断芳信，惊嗟犹梦合欢鞋。",
        "dynasty": "唐",
        "collection_info": null
    },
    {
        "title": "惆怅诗十二首 七",
        "author": "王涣",
        "content": "呜咽离声管吹秋，妾身今日为君休。\n齐奴不说平生事，忍看花枝谢玉楼。",
        "dynasty": "唐",
        "collection_info": null
    },
    {
        "title": "惆怅诗十二首 八",
        "author": "王涣",
        "content": "青丝一绺堕云鬟，金翦刀鸣不忍看。\n持谢君王寄幽怨，可能从此住人间。",
        "dynasty": "唐",
        "collection_info": null
    },
    {
        "title": "惆怅诗十二首 九",
        "author": "王涣",
        "content": "陈宫兴废事难期，三阁空余绿草基。\n狎客沦亡丽华死，他年江令独来时。",
        "dynasty": "唐",
        "collection_info": null
    },
    {
        "title": "惆怅诗十二首 十",
        "author": "王涣",
        "content": "晨肇重来路已迷，碧桃花谢武陵溪。\n仙山目断无寻处，流水潺湲日渐西。",
        "dynasty": "唐",
        "collection_info": null
    },
    {
        "title": "惆怅诗十二首 十一",
        "author": "王涣",
        "content": "少卿降北子卿还，朔野离觞惨别颜。\n却到茂陵唯一恸，节毛零落鬓毛斑。",
        "dynasty": "唐",
        "collection_info": null
    },
    {
        "title": "惆怅诗十二首 十二",
        "author": "王涣",
        "content": "梦裏分明入汉宫，觉来灯背锦屏空。\n紫台月落关山晓，肠断君恩信画工。",
        "dynasty": "唐",
        "collection_info": null
    },
    {
        "title": "江上雨",
        "author": "戴司颜",
        "content": "非不欲前去，此情非自由。\n星辰照何处，风雨送凉秋。\n寒锁空江梦，声随黄叶愁。\n萧萧犹未已，早晚去苹洲。",
        "dynasty": "唐",
        "collection_info": null
    },
    {
        "title": "塞上",
        "author": "戴司颜",
        "content": "空蹟昼苍茫，沙腥古战场。\n逢春多霰雪，生计在牛羊。\n冷角吹乡泪，干榆落梦床。\n从来山水客，谁谓到渔阳。",
        "dynasty": "唐",
        "collection_info": null
    },
    {
        "title": "句",
        "author": "戴司颜",
        "content": "远来朝凤阙，归去恋元侯。",
        "dynasty": "唐",
        "collection_info": null
    },
    {
        "title": "投谢钱武肃",
        "author": "吴仁璧",
        "content": "东门上相好知音，数尽台前郭隗金。\n累重虽然容食椹，力微无计报焚林。\n弊貂不称芙蓉幕，衰朽仍惭玳瑁簪。\n十里溪光一山月，可堪从此负归心。",
        "dynasty": "唐",
        "collection_info": null
    },
    {
        "title": "客路",
        "author": "吴仁璧",
        "content": "人寰急景如波委，客路浮云似盖轻。\n回首故山天外碧，十年无计却归耕。",
        "dynasty": "唐",
        "collection_info": null
    },
    {
        "title": "南徐题友人郊居",
        "author": "吴仁璧",
        "content": "门前樵径连江寺，岸下渔矶繫海槎。\n待到秋深好时节，与君长醉隐侯家。",
        "dynasty": "唐",
        "collection_info": null
    },
    {
        "title": "读度人经寄郑仁表",
        "author": "吴仁璧",
        "content": "身虽一旦尘中老，名拟三清会裏题。\n二午九斋余日在，请君相伴醉如泥。",
        "dynasty": "唐",
        "collection_info": null
    },
    {
        "title": "秋日听僧弹琴",
        "author": "吴仁璧",
        "content": "金徽玉轸韵泠然，言下浮生指下泉。\n恰称秋风西北起，一时吹入碧湘烟。",
        "dynasty": "唐",
        "collection_info": null
    },
    {
        "title": "贾谊",
        "author": "吴仁璧",
        "content": "扶持一疏满遗编，汉陛前头正少年。\n谁道恃才轻绛灌，却将惆怅弔湘川。",
        "dynasty": "唐",
        "collection_info": null
    },
    {
        "title": "春雪",
        "author": "吴仁璧",
        "content": "雪霁凝光入坐寒，天明犹自卧袁安。\n貂裘穿后鹤氅敝，自此风流不足看。",
        "dynasty": "唐",
        "collection_info": null
    },
    {
        "title": "衰柳",
        "author": "吴仁璧",
        "content": "金风渐利露珠团，广陌长堤黛色残。\n水殿狂游隋炀帝，一千余里可堪看。",
        "dynasty": "唐",
        "collection_info": null
    },
    {
        "title": "凤仙花",
        "author": "吴仁璧",
        "content": "香红嫩绿正开时，冷蝶饥蜂两不知。\n此际最宜何处看，朝阳初上碧梧枝。",
        "dynasty": "唐",
        "collection_info": null
    },
    {
        "title": "金钱花",
        "author": "吴仁璧",
        "content": "浅绛浓香几朵匀，日镕金铸万家新。\n堪疑刘宠遗芳在，不许山阴父老贫。",
        "dynasty": "唐",
        "collection_info": null
    },
    {
        "title": "钱塘鹤",
        "author": "吴仁璧",
        "content": "人间路霭青天半，鳌岫云生碧海涯。\n虽抱雕笼密扃钥，可能长在叔伦家。",
        "dynasty": "唐",
        "collection_info": null
    },
    {
        "title": "句",
        "author": "吴仁璧",
        "content": "为惜苔钱妨换砌，因怜山色旋开尊。\n高阁烟霞禅客睡，满城尘土世人忙。\n五龙金角向星斗，三洞玉音愁鬼神。\n蒲草薄裁连蒂白，臙脂浓染半葩红。",
        "dynasty": "唐",
        "collection_info": null
    },
    {
        "title": "奉试麦垄多秀色",
        "author": "汪极",
        "content": "南陌生岐穗，农家乐事多。\n塍畦交茂绿，苗实际清和。\n日布玲珑影，风翻浩荡波。\n来牟知帝力，含哺有衢歌。",
        "dynasty": "唐",
        "collection_info": null
    },
    {
        "title": "下第戏状元崔昭纬",
        "author": "张曙",
        "content": "千里江山陪骥尾，五更风水失龙鳞。\n昨夜浣花溪上雨，绿杨芳草为何人。",
        "dynasty": "唐",
        "collection_info": null
    },
    {
        "title": "赠天台王处士",
        "author": "林嵩",
        "content": "深隐天台不记秋，琴台长别一何愁。\n茶烟岩外云初起，新月潭心钓未收。\n映宇异花丛发好，穿松孤鹤一声幽。\n赤城不掩高宗梦，宁久悬冠枕瀑流。",
        "dynasty": "唐",
        "collection_info": null
    },
    {
        "title": "春宫怨",
        "author": "杜荀鹤",
        "content": "早被婵娟误，欲妆临镜慵。\n承恩不在貌，教妾若为容。\n风暖鸟声碎，日高花影重。\n年年越溪女，相忆采芙蓉。",
        "dynasty": "唐",
        "collection_info": null
    },
    {
        "title": "访道者不遇",
        "author": "杜荀鹤",
        "content": "寂寂白云门，寻真不遇真。\n祗应松上鹤，便是洞中人。\n药圃花香异，沙泉鹿迹新。\n题诗留姓字，他日此相亲。",
        "dynasty": "唐",
        "collection_info": null
    },
    {
        "title": "送人游吴",
        "author": "杜荀鹤",
        "content": "君到姑苏见，人家尽枕河。\n古宫闲地少，水港小桥多。\n夜市卖菱藕，春船载绮罗。\n遥知未眠月，乡思在渔歌。",
        "dynasty": "唐",
        "collection_info": null
    },
    {
        "title": "送陈昈归麻川",
        "author": "杜荀鹤",
        "content": "麻川清见底，似入武陵溪。\n两岸山相向，三春鸟乱啼。\n酒旗和柳动，僧屋与云齐。\n即此吾乡路，怀君梦不迷。",
        "dynasty": "唐",
        "collection_info": null
    },
    {
        "title": "出山",
        "author": "杜荀鹤",
        "content": "病眼看春牓，文场公道开。\n朋人登第尽，白髮出山来。\n处世曾无过，惟天合是媒。\n长安不觉远，期遂一名迴。",
        "dynasty": "唐",
        "collection_info": null
    },
    {
        "title": "浙中逢诗友",
        "author": "杜荀鹤",
        "content": "到处有同人，多为赋与文。\n诗中难得友，湖畔喜逢君。\n冻把城根雪，风开岳面云。\n苦吟吟不足，争忍话离羣。",
        "dynasty": "唐",
        "collection_info": null
    },
    {
        "title": "送友游吴越",
        "author": "杜荀鹤",
        "content": "去越从吴过，吴疆与越连。\n有园多种橘，无水不生莲。\n夜市桥边火，春风寺外船。\n此中偏重客，君去必经年。",
        "dynasty": "唐",
        "collection_info": null
    },
    {
        "title": "出常山界使回有寄",
        "author": "杜荀鹤",
        "content": "自小即南北，未如今日离。\n封疆初尽处，人使却回时。\n开口有所忌，此心无以为。\n行行復垂泪，不称是男儿。",
        "dynasty": "唐",
        "collection_info": null
    },
    {
        "title": "经废宅",
        "author": "杜荀鹤",
        "content": "人生当贵盛，修德可延之。\n不虑有今日，争教无破时。\n藓斑题字壁，花发带巢枝。\n何况蒿原上，荒坟与折碑。",
        "dynasty": "唐",
        "collection_info": null
    },
    {
        "title": "登天台寺",
        "author": "杜荀鹤",
        "content": "一到天台寺，高低景旋生。\n共僧岩上坐，见客海边行。\n野色人耕破，山根浪打鸣。\n忙时向闲处，不觉有闲情。",
        "dynasty": "唐",
        "collection_info": null
    },
    {
        "title": "途中春",
        "author": "杜荀鹤",
        "content": "马上览春色，丈夫惭泪垂。\n一生看却老，五字未逢知。\n酒力不能久，愁根无可医。\n明年到今日，公道与谁期。",
        "dynasty": "唐",
        "collection_info": null
    },
    {
        "title": "入关历阳道中却寄舍弟",
        "author": "杜荀鹤",
        "content": "求名日苦辛，日望日荣亲。\n落叶山中路，秋霖马上人。\n晨昏知汝道，诗酒卫吾身。\n自笑抛麋鹿，长安拟醉春。",
        "dynasty": "唐",
        "collection_info": null
    },
    {
        "title": "赠欧阳明府",
        "author": "杜荀鹤",
        "content": "贤宰宰斯邑，政闻闾里间。\n都缘民讼少，长觉吏徒闲。\n帆落樽前浦，钟鸣枕上山。\n回舟却惆怅，数宿钓鱼湾。",
        "dynasty": "唐",
        "collection_info": null
    },
    {
        "title": "赠临上人",
        "author": "杜荀鹤",
        "content": "不计禅兼律，终须入悟门。\n解空非有自，所得是无言。\n眼豁浮生梦，心澄大道源。\n今来习师者，多鏁教中猿。",
        "dynasty": "唐",
        "collection_info": null
    },
    {
        "title": "题战岛僧居",
        "author": "杜荀鹤",
        "content": "师爱无尘地，江心岛上居。\n接船求化惯，登陆赴斋疎。\n载士春栽树，抛生日餧鱼。\n入云萧帝寺，毕竟欲何如。",
        "dynasty": "唐",
        "collection_info": null
    },
    {
        "title": "别衡州牧",
        "author": "杜荀鹤",
        "content": "朝别使君门，暮投江上村。\n从来无旧分，临去望何恩。\n行计自不定，此心谁与论。\n秋猿叫寒月，祗欲断人魂。",
        "dynasty": "唐",
        "collection_info": null
    },
    {
        "title": "送人游江南",
        "author": "杜荀鹤",
        "content": "满酌劝君酒，劝君君莫辞。\n能禁几度别，即到白头时。\n晚岫无云蔽，春帆有燕随。\n男儿两行泪，不欲等闲垂。",
        "dynasty": "唐",
        "collection_info": null
    },
    {
        "title": "游茅山",
        "author": "杜荀鹤",
        "content": "步步入山门，仙家鸟径分。\n渔樵不到处，麋鹿自成羣。\n石面迸出水，松头穿破云。\n道人星月下，相次礼茅君。",
        "dynasty": "唐",
        "collection_info": null
    },
    {
        "title": "读友人诗卷",
        "author": "杜荀鹤",
        "content": "冰齿味瑶轴，祗应神鬼知。\n坐当羣静后，吟到月沈时。\n雪峡猿声健，风柽鹤立危。\n篇篇一字字，谁復更言诗。",
        "dynasty": "唐",
        "collection_info": null
    },
    {
        "title": "寄从叔",
        "author": "杜荀鹤",
        "content": "三族不当路，长年犹布衣。\n苦吟天与性，直道世将非。\n雁夜愁痴坐，渔乡老忆归。\n为儒皆可立，自是拙时机。",
        "dynasty": "唐",
        "collection_info": null
    },
    {
        "title": "寄李溥",
        "author": "杜荀鹤",
        "content": "如我如君者，不妨身晚成。\n但从时辈笑，自得古人情。\n共莫更初志，俱期立后名。\n男儿且如此，何用叹平生。",
        "dynasty": "唐",
        "collection_info": null
    },
    {
        "title": "郊居即事投李给事",
        "author": "杜荀鹤",
        "content": "无禄奉晨昏，闲居几度春。\n江湖苦吟士，天地最穷人。\n书劒同三友，蓬蒿外四邻。\n相知不相荐，何以自谋身。",
        "dynasty": "唐",
        "collection_info": null
    },
    {
        "title": "寄诗友",
        "author": "杜荀鹤",
        "content": "别来春又春，相忆喜相亲。\n与我为同志，如君能几人。\n何时吟得力，渐老事关身。\n惟有前溪水，年年濯客尘。",
        "dynasty": "唐",
        "collection_info": null
    },
    {
        "title": "题田翁家",
        "author": "杜荀鹤",
        "content": "田翁真快活，婚嫁不离村。\n州县供输罢，追随鼓笛喧。\n盘飧同老少，家计共田园。\n自说身无事，应官有子孙。",
        "dynasty": "唐",
        "collection_info": null
    },
    {
        "title": "长安冬日",
        "author": "杜荀鹤",
        "content": "近腊饶风雪，闲房冻坐时。\n书生教到此，天意转难知。\n吟苦猿三叫，形枯柏一枝。\n还应公道在，未忍与山期。",
        "dynasty": "唐",
        "collection_info": null
    },
    {
        "title": "霁后登唐兴寺水阁",
        "author": "杜荀鹤",
        "content": "一雨三秋色，萧条古寺间。\n无端登水阁，有处似家山。\n白日生新事，何时得暂闲。\n将知老僧意，未必恋松关。",
        "dynasty": "唐",
        "collection_info": null
    },
    {
        "title": "山中寄友人",
        "author": "杜荀鹤",
        "content": "深山多隙地，无力及耕桑。\n不是营生拙，都缘觅句忙。\n破窗风翳烛，穿屋月侵床。\n吾友应相笑，辛勤道未光。",
        "dynasty": "唐",
        "collection_info": null
    },
    {
        "title": "自述",
        "author": "杜荀鹤",
        "content": "四海欲行遍，不知终遇谁。\n用心常合道，出语或伤时。\n拟作闲人老，惭无识者嗤。\n如今已无计，祗得苦于诗。",
        "dynasty": "唐",
        "collection_info": null
    },
    {
        "title": "题江山寺",
        "author": "杜荀鹤",
        "content": "江上山头寺，景留吟客船。\n遍游销一日，重到是何年。\n沙鸟多翘足，岩僧半露肩。\n为诗多语涩，喜此得终篇。",
        "dynasty": "唐",
        "collection_info": null
    },
    {
        "title": "秋日旅舍卧病呈所知",
        "author": "杜荀鹤",
        "content": "秋色上庭枝，愁怀切向谁。\n青云无势日，华髮有狂时。\n枕上闻风雨，江南繫别离。\n如何吟到此，此道不闻知。",
        "dynasty": "唐",
        "collection_info": null
    },
    {
        "title": "秋宿山馆",
        "author": "杜荀鹤",
        "content": "山馆坐待晓，夜长吟役神。\n斜风吹败叶，寒烛照愁人。\n蕴蓄天然性，浇讹世恶真。\n男儿出门志，不独为谋身。",
        "dynasty": "唐",
        "collection_info": null
    },
    {
        "title": "赠老僧",
        "author": "杜荀鹤",
        "content": "众僧尊夏腊，灵岳遍曾登。\n度水手中杖，行山溪畔藤。\n心空默是印，眉白雪为棱。\n自得巡方道，栖禅老未能。",
        "dynasty": "唐",
        "collection_info": null
    },
    {
        "title": "别舍弟",
        "author": "杜荀鹤",
        "content": "欲住住不得，出门天气秋。\n惟知偷拭泪，不忍更回头。\n此日祗愁老，况身方远游。\n孤寒将五字，何以动诸侯。",
        "dynasty": "唐",
        "collection_info": null
    },
    {
        "title": "雪中别诗友",
        "author": "杜荀鹤",
        "content": "酒寒无小户，请满酌行杯。\n若待雪消去，自然春到来。\n出城人迹少，向暮鸟声哀。\n未遇应关命，侯门处处开。",
        "dynasty": "唐",
        "collection_info": null
    },
    {
        "title": "题岳麓寺",
        "author": "杜荀鹤",
        "content": "一簇楚江山，江山胜此难。\n觅人来画取，到处得吟看。\n鹤隐松声尽，鱼沈槛影寒。\n自知心未了，闲话亦多端。",
        "dynasty": "唐",
        "collection_info": null
    },
    {
        "title": "怀庐岳书斋",
        "author": "杜荀鹤",
        "content": "长忆在庐岳，免低尘土颜。\n煮茶窗底水，采药屋头山。\n是境皆游遍，谁人不羡闲。\n无何一名繫，引出白云间。",
        "dynasty": "唐",
        "collection_info": null
    },
    {
        "title": "题唐兴寺小松",
        "author": "杜荀鹤",
        "content": "虽小天然别，难将众木同。\n侵僧半窗月，向客满襟风。\n枝拂行苔鹤，声分叫砌虫。\n如今未堪看，须是雪霜中。",
        "dynasty": "唐",
        "collection_info": null
    },
    {
        "title": "与友人话别",
        "author": "杜荀鹤",
        "content": "客路行多少，干人无易颜。\n未成终老计，难致此身闲。\n月兔走入海，日乌飞出山。\n流年留不得，半在别离间。",
        "dynasty": "唐",
        "collection_info": null
    },
    {
        "title": "赠庐岳隐者",
        "author": "杜荀鹤",
        "content": "自见来如此，未尝离洞门。\n结茅遮雨雪，采药给晨昏。\n古树藤缠杀，春泉鹿过浑。\n悠悠无一事，不似属干坤。",
        "dynasty": "唐",
        "collection_info": null
    },
    {
        "title": "怀紫阁隐者",
        "author": "杜荀鹤",
        "content": "紫阁白云端，云中有地仙。\n未归蓬岛上，犹隐国门前。\n洞口人无迹，花阴鹿自眠。\n焚香赋诗罢，星月冷遥天。",
        "dynasty": "唐",
        "collection_info": null
    },
    {
        "title": "题会上人院",
        "author": "杜荀鹤",
        "content": "鼓角城中寺，师居日得闲。\n必能行大道，何用在深山。\n破衲新添线，空门夜不关。\n心知与眼见，终取到无间。",
        "dynasty": "唐",
        "collection_info": null
    },
    {
        "title": "送黄补阙南迁",
        "author": "杜荀鹤",
        "content": "得罪非天意，分明谪去身。\n一心贪谏主，开口不防人。\n自古有迁客，何朝无直臣。\n喧然公论在，虽滞楚南春。",
        "dynasty": "唐",
        "collection_info": null
    },
    {
        "title": "送宾贡登第后归海东",
        "author": "杜荀鹤",
        "content": "归捷中华第，登船鬓未丝。\n直应天上桂，别有海东枝。\n国界波穷处，乡心日出时。\n西风送君去，莫虑到家迟。",
        "dynasty": "唐",
        "collection_info": null
    },
    {
        "title": "近试投所知",
        "author": "杜荀鹤",
        "content": "白髮随梳落，吟怀说向谁。\n敢辞成事晚，自是出山迟。\n拟动如浮海，凡言似课诗。\n终身事知己，此外復何为。",
        "dynasty": "唐",
        "collection_info": null
    },
    {
        "title": "送友人牧江州",
        "author": "杜荀鹤",
        "content": "本国兵戈后，难官在此时。\n远分天子命，深要使君知。\n但遂生灵愿，当应雨露随。\n江山胜他郡，闲赋庾楼诗。",
        "dynasty": "唐",
        "collection_info": null
    },
    {
        "title": "辞座主侍郎",
        "author": "杜荀鹤",
        "content": "一饭尚怀感，况攀高桂枝。\n此恩无报处，故国远归时。\n祗恐兵戈隔，再趋门馆迟。\n茅堂拜亲后，特地泪双垂。",
        "dynasty": "唐",
        "collection_info": null
    },
    {
        "title": "别从叔",
        "author": "杜荀鹤",
        "content": "立马不忍上，醉醒天气寒。\n都缘在门易，直似别家难。\n世路既如此，客心须自宽。\n江村亦饥冻，争及问长安。",
        "dynasty": "唐",
        "collection_info": null
    },
    {
        "title": "送人南游",
        "author": "杜荀鹤",
        "content": "凡游南国者，未有不蹉跎。\n到海路难尽，挂帆人更多。\n潮沙分象迹，花洞响蛮歌。\n纵有投文处，于君能几何。",
        "dynasty": "唐",
        "collection_info": null
    },
    {
        "title": "经贾岛墓",
        "author": "杜荀鹤",
        "content": "谪宦自麻衣，衔冤至死时。\n山根三尺墓，人口数联诗。\n仙桂终无分，皇天似有私。\n暗松风雨夜，空使老猿悲。",
        "dynasty": "唐",
        "collection_info": null
    },
    {
        "title": "秋夜晚泊",
        "author": "杜荀鹤",
        "content": "一望一苍然，萧骚起暮天。\n远山横落日，归鸟度平川。\n家是去秋别，月当今夕圆。\n渔翁似相伴，彻晓苇丛边。",
        "dynasty": "唐",
        "collection_info": null
    },
    {
        "title": "送舍弟",
        "author": "杜荀鹤",
        "content": "我受羁栖惯，客情方细知。\n好看前路事，不比在家时。\n勉汝言须记，闻人善即师。\n旅中无废业，时作一篇诗。",
        "dynasty": "唐",
        "collection_info": null
    },
    {
        "title": "将归山逢友人",
        "author": "杜荀鹤",
        "content": "儒为君子儒，儒道不妨孤。\n白髮多生矣，青山可住乎。\n徉狂宁是事，巧达又非夫。\n祗此平生愿，他人肯信无。",
        "dynasty": "唐",
        "collection_info": null
    },
    {
        "title": "经九华费征君墓",
        "author": "杜荀鹤",
        "content": "凡弔先生者，多伤荆棘间。\n不知三尺墓，高却九华山。\n天地有何外，子孙无亦闲。\n当时若征起，未必得身还。",
        "dynasty": "唐",
        "collection_info": null
    },
    {
        "title": "溪居叟",
        "author": "杜荀鹤",
        "content": "溪翁居静处，溪鸟入门飞。\n早起钓鱼去，夜深乘月归。\n见君无事老，觉我有求非。\n不说风霜苦，三冬一草衣。",
        "dynasty": "唐",
        "collection_info": null
    },
    {
        "title": "与友人对酒吟",
        "author": "杜荀鹤",
        "content": "凭君满酌酒，听我醉中吟。\n客路如天远，侯门似海深。\n新坟侵古道，白髮恋黄金。\n共有人间事，须怀济物心。",
        "dynasty": "唐",
        "collection_info": null
    },
    {
        "title": "送僧",
        "author": "杜荀鹤",
        "content": "道了亦未了，言闲今且闲。\n从来无住处，此去向何山。\n片石树阴下，斜阳潭影间。\n请师留偈别，恐不到人寰。",
        "dynasty": "唐",
        "collection_info": null
    },
    {
        "title": "送九华道士游茅山",
        "author": "杜荀鹤",
        "content": "忽起地仙兴，飘然出旧山。\n于身无切事，在世有余闲。\n日月浮生外，干坤大醉间。\n故园华表上，谁得见君还。",
        "dynasty": "唐",
        "collection_info": null
    },
    {
        "title": "寄舍弟",
        "author": "杜荀鹤",
        "content": "世乱信难通，乡心日万重。\n弟兄皆嚮善，天地合相容。\n大野阴云重，连城杀气浓。\n家山白云裏，卧得最高峰。",
        "dynasty": "唐",
        "collection_info": null
    },
    {
        "title": "下第投所知",
        "author": "杜荀鹤",
        "content": "若以名场内，谁无一轴诗。\n纵饶生白髮，岂敢怨明时。\n知己虽然切，春官未必私。\n宁教读书眼，不有看花期。",
        "dynasty": "唐",
        "collection_info": null
    },
    {
        "title": "寄顾云",
        "author": "杜荀鹤",
        "content": "省得前年别，苹洲旅馆中。\n乱离身不定，彼此信难通。\n侯国兵虽敛，吾乡业已空。\n秋来忆君梦，夜夜逐征鸿。",
        "dynasty": "唐",
        "collection_info": null
    },
    {
        "title": "赠宣城麋明府",
        "author": "杜荀鹤",
        "content": "天下为官者，无君一轴诗。\n数联同我得，当代遇谁知。\n年齿吟将老，生涯说可悲。\n何当抛手板，邻隐过危时。",
        "dynasty": "唐",
        "collection_info": null
    },
    {
        "title": "望远",
        "author": "杜荀鹤",
        "content": "门前通大道，望远上高台。\n落日人行尽，穷边信不来。\n还闻战得胜，未见敕招回。\n却入机中坐，新愁织不开。",
        "dynasty": "唐",
        "collection_info": null
    },
    {
        "title": "冬末投长沙裴侍郎",
        "author": "杜荀鹤",
        "content": "欲露尘中事，其如不易言。\n家山一离别，草树匝春暄。\n吹梦风天角，啼愁雪岳猿。\n伫思心觉满，何以远门轩。",
        "dynasty": "唐",
        "collection_info": null
    },
    {
        "title": "赠秋浦金明府长",
        "author": "杜荀鹤",
        "content": "倚郭难为宰，非君即有私。\n惟凭野老口，不立政声碑。\n苦甚求名日，贫于未选时。\n溪山竟如此，利得且吟诗。",
        "dynasty": "唐",
        "collection_info": null
    },
    {
        "title": "和高秘书早春对雪登楼见寄之什",
        "author": "杜荀鹤",
        "content": "天有惜花意，恐花开染尘。\n先教微雪下，始放满城春。\n且醉登楼客，重期出郭人。\n因酬郢中律，霜鬓数茎新。",
        "dynasty": "唐",
        "collection_info": null
    },
    {
        "title": "乱后山中作",
        "author": "杜荀鹤",
        "content": "自从天下乱，日晚别庭闱。\n兄弟团圞乐，羁孤远近归。\n文章甘世薄，耕种喜山肥。\n直待中兴后，方应出隐扉。",
        "dynasty": "唐",
        "collection_info": null
    },
    {
        "title": "旅寓书事",
        "author": "杜荀鹤",
        "content": "日日惊身事，悽悽欲断魂。\n时清不自立，髮白傍谁门。\n中路残秋雨，空山一夜猿。\n公卿得见面，怀抱细难言。",
        "dynasty": "唐",
        "collection_info": null
    },
    {
        "title": "舟行晚泊江上寺",
        "author": "杜荀鹤",
        "content": "久劳风水上，禅客喜相依。\n挂衲虽无分，修心未觉非。\n日沈山虎出，钟动寺禽归。\n月上潮平后，谈空渐入微。",
        "dynasty": "唐",
        "collection_info": null
    },
    {
        "title": "长林山中闻贼退寄孟明府",
        "author": "杜荀鹤",
        "content": "一县今如此，残民数不多。\n也知贤宰切，争奈乱兵何。\n皆自干戈达，咸思雨露和。\n应怜住山者，头白未登科。",
        "dynasty": "唐",
        "collection_info": null
    },
    {
        "title": "泗上客思",
        "author": "杜荀鹤",
        "content": "痛饮復高歌，愁终不奈何。\n家山随日远，身事逐年多。\n没鴈云横楚，兼蝉柳夹河。\n此心闲未得，到处被诗磨。",
        "dynasty": "唐",
        "collection_info": null
    },
    {
        "title": "寄同人",
        "author": "杜荀鹤",
        "content": "尽与贫为患，唯余即不然。\n四方无静处，百口度荒年。\n白髮生闲事，新诗出数联。\n时情竟如此，不免却归田。",
        "dynasty": "唐",
        "collection_info": null
    },
    {
        "title": "下第出关投郑拾遗",
        "author": "杜荀鹤",
        "content": "丹霄桂有枝，未折未为迟。\n况是孤寒士，兼行苦涩诗。\n杏园人醉日，关路独归时。\n更卜深知意，将来拟荐谁。",
        "dynasty": "唐",
        "collection_info": null
    },
    {
        "title": "塞上",
        "author": "杜荀鹤",
        "content": "草白河冰合，蕃戎出掠频。\n戍楼三号火，探马一条尘。\n战士风霜老，将军雨露新。\n封侯不由此，何以慰征人。",
        "dynasty": "唐",
        "collection_info": null
    },
    {
        "title": "别敬侍郎",
        "author": "杜荀鹤",
        "content": "交道有寒暑，在人无古今。\n与君中夜话，尽我一生心。\n所向未得志，岂惟空解吟。\n何当重相见，旧隐白云深。",
        "dynasty": "唐",
        "collection_info": null
    },
    {
        "title": "送青阳李明府",
        "author": "杜荀鹤",
        "content": "善政无惭色，吟归似等闲。\n惟将六幅绢，写得九华山。\n求理头空白，离京债未还。\n仍闻猿与鹤，都在一船间。",
        "dynasty": "唐",
        "collection_info": null
    },
    {
        "title": "将游湘湖有作",
        "author": "杜荀鹤",
        "content": "一家相别意，不得不澘然。\n远作南方客，初登上水船。\n岳钟思冷梦，湘月少残篇。\n便有归来计，风波亦隔年。",
        "dynasty": "唐",
        "collection_info": null
    },
    {
        "title": "送姚庭珪",
        "author": "杜荀鹤",
        "content": "脱衣将换酒，对酌话何之。\n雨后秋萧索，天涯晚别离。\n人生无此恨，鬓色不成丝。\n未得重相见，看君马上诗。",
        "dynasty": "唐",
        "collection_info": null
    },
    {
        "title": "投李大夫",
        "author": "杜荀鹤",
        "content": "自小僻于诗，篇篇恨不奇。\n苦吟无暇日，华髮有多时。\n进取门难见，升沈命未知。\n秋风夜来急，还恐到京迟。",
        "dynasty": "唐",
        "collection_info": null
    },
    {
        "title": "贻里中同志",
        "author": "杜荀鹤",
        "content": "乡里为儒者，唯君见我心。\n诗书常共读，雨雪亦相寻。\n贫贱志气在，子孙交契深。\n古人犹晚达，况未鬓霜侵。",
        "dynasty": "唐",
        "collection_info": null
    },
    {
        "title": "江上送韦彖先辈",
        "author": "杜荀鹤",
        "content": "不易为离抱，江天即见鸿。\n暮帆何处落，凉月与谁同。\n木叶新霜后，渔灯夜浪中。\n时难慎行止，吾道利于穷。",
        "dynasty": "唐",
        "collection_info": null
    },
    {
        "title": "维扬逢诗友张乔",
        "author": "杜荀鹤",
        "content": "天下方多事，逢君得话诗。\n直应吾道在，未觉国风衰。\n生计吟消日，人情醉过时。\n雅篇三百首，留作后来师。",
        "dynasty": "唐",
        "collection_info": null
    },
    {
        "title": "秋晨有感",
        "author": "杜荀鹤",
        "content": "木叶落时节，旅人初梦惊。\n钟才枕上尽，事已眼前生。\n吟髮不长黑，世交无久情。\n且将公道约，未忍便归耕。",
        "dynasty": "唐",
        "collection_info": null
    },
    {
        "title": "秋日山中寄李处士",
        "author": "杜荀鹤",
        "content": "吾辈道何穷，寒山细雨中。\n儿童书懒读，果粟树将空。\n言论关时务，篇章见国风。\n昇平犹可用，应不废为公。",
        "dynasty": "唐",
        "collection_info": null
    },
    {
        "title": "晚泊金陵水亭",
        "author": "杜荀鹤",
        "content": "江亭当废国，秋景倍萧骚。\n夕照残荒垒，寒潮涨古濠。\n就田看鹤劣，隔水见僧高。\n无限前朝事，醒吟易觉劳。",
        "dynasty": "唐",
        "collection_info": null
    },
    {
        "title": "钱塘别罗隐",
        "author": "杜荀鹤",
        "content": "故国看看远，前程计在谁。\n五更听角后，一叶渡江时。\n吾道天宁丧，人情日可疑。\n西陵向西望，双泪为君垂。",
        "dynasty": "唐",
        "collection_info": null
    },
    {
        "title": "山中贻同志",
        "author": "杜荀鹤",
        "content": "君贫我亦贫，为善喜为邻。\n到老如今日，无心媿古人。\n闭门非傲世，守道是谋身。\n别有同山者，其如未可亲。",
        "dynasty": "唐",
        "collection_info": null
    },
    {
        "title": "秋日怀九华旧居",
        "author": "杜荀鹤",
        "content": "吾道在五字，吾身宁陆沈。\n凉生中夜雨，病起故山心。\n烛共寒酸影，蛩添苦楚吟。\n何当遂归去，一径入松林。",
        "dynasty": "唐",
        "collection_info": null
    },
    {
        "title": "江岸秋思",
        "author": "杜荀鹤",
        "content": "驱马傍江行，乡愁步步生。\n举鞭挥柳色，随手失蝉声。\n秋稼缘长道，寒云约古城。\n家贫遇丰岁，无地可归耕。",
        "dynasty": "唐",
        "collection_info": null
    },
    {
        "title": "哭刘德仁",
        "author": "杜荀鹤",
        "content": "贾岛还如此，生前不见春。\n岂能诗苦者，便是命羁人。\n家事因吟失，时情碍国亲。\n多应衔恨骨，千古不为尘。",
        "dynasty": "唐",
        "collection_info": null
    },
    {
        "title": "经青山弔李翰林",
        "author": "杜荀鹤",
        "content": "何为先生死，先生道日新。\n青山明月夜，千古一诗人。\n天地空销骨，声名不傍身。\n谁移耒阳冢，来此作吟邻。",
        "dynasty": "唐",
        "collection_info": null
    },
    {
        "title": "下第东归别友人",
        "author": "杜荀鹤",
        "content": "不得同君住，当春别帝乡。\n年华落第老，岐路出关长。\n芳草缘流水，残花向夕阳。\n怀亲暂归去，非是钓沧浪。",
        "dynasty": "唐",
        "collection_info": null
    },
    {
        "title": "秋宿诗僧云英房因赠",
        "author": "杜荀鹤",
        "content": "贾岛怜无可，都缘数句诗。\n君虽是后辈，我谓过当时。\n溪浪和星动，松阴带鹤移。\n同吟到明坐，此道淡谁知。",
        "dynasty": "唐",
        "collection_info": null
    },
    {
        "title": "送人宰吴县",
        "author": "杜荀鹤",
        "content": "海涨兵荒后，为官合动情。\n字人无异术，至论不如清。\n草履随船卖，绫梭隔水鸣。\n唯持古人意，千里赠君行。",
        "dynasty": "唐",
        "collection_info": null
    },
    {
        "title": "读友人诗",
        "author": "杜荀鹤",
        "content": "君诗通大雅，吟觉古风生。\n外却浮华景，中含教化情。\n名应高日月，道可润公卿。\n莫以孤寒耻，孤寒达更荣。",
        "dynasty": "唐",
        "collection_info": null
    },
    {
        "title": "登山寺",
        "author": "杜荀鹤",
        "content": "山半一山寺，野人秋日登。\n就中偏爱石，独上最高层。\n有果猿攀树，无斋鸽看僧。\n儒门自多事，来此復何能。",
        "dynasty": "唐",
        "collection_info": null
    },
    {
        "title": "辞九江李郎中入关",
        "author": "杜荀鹤",
        "content": "帝里无相识，何门迹可亲。\n愿开言重口，荐与分深人。\n卷许新诗出，家怜旧业贫。\n今从九江去，应免更迷津。",
        "dynasty": "唐",
        "collection_info": null
    },
    {
        "title": "江南逢李先辈",
        "author": "杜荀鹤",
        "content": "李杜復李杜，彼时逢此时。\n干戈侵帝里，流落向天涯。\n岁月消于酒，平生断在诗。\n怀才不得志，祗恐满头丝。",
        "dynasty": "唐",
        "collection_info": null
    },
    {
        "title": "秋日寄吟友",
        "author": "杜荀鹤",
        "content": "闲坐细思量，唯吟不可忘。\n食无三亩地，衣绝一株桑。\n蝉树生寒色，渔潭落晓光。\n青云旧知己，未许钓沧浪。",
        "dynasty": "唐",
        "collection_info": null
    },
    {
        "title": "江上与从弟话别",
        "author": "杜荀鹤",
        "content": "相逢尽说归，早晚遂归期。\n流水多通处，孤舟少住时。\n干人不得已，非我欲为之。\n及此终无媿，其如道在兹。",
        "dynasty": "唐",
        "collection_info": null
    },
    {
        "title": "送友人游南海",
        "author": "杜荀鹤",
        "content": "南海南边路，君游祗为贫。\n山川多少地，郡邑几何人。\n花鸟名皆别，寒暄气不均。\n相期早晚见，莫待瘴侵身。",
        "dynasty": "唐",
        "collection_info": null
    },
    {
        "title": "赠聂尊师",
        "author": "杜荀鹤",
        "content": "诗道将仙分，求之不可求。\n非关从小学，应是数生修。\n蟾桂云梯折，鰲山鹤驾游。\n他年两成事，堪喜是邻州。",
        "dynasty": "唐",
        "collection_info": null
    },
    {
        "title": "旅感",
        "author": "杜荀鹤",
        "content": "白髮根丛出，镊频愁不开。\n自怜空老去，谁信苦吟来。\n客路东西阔，家山早晚回。\n翻思钓鱼处，一雨一层苔。",
        "dynasty": "唐",
        "collection_info": null
    },
    {
        "title": "寄益阳武灌明府",
        "author": "杜荀鹤",
        "content": "县称诗人理，无嫌日寂寥。\n溪山入城郭，户口半渔樵。\n月满弹琴夜，花香漉酒朝。\n相思不相见，烟水路迢迢。",
        "dynasty": "唐",
        "collection_info": null
    },
    {
        "title": "湘中秋日呈所知",
        "author": "杜荀鹤",
        "content": "四海无寸土，一生惟苦吟。\n虚垂异乡泪，不滴别人心。\n雨色凋湘树，滩声下塞禽。\n求归归未得，不是掷光阴。",
        "dynasty": "唐",
        "collection_info": null
    },
    {
        "title": "苦吟",
        "author": "杜荀鹤",
        "content": "世间何事好，最好莫过诗。\n一句我自得，四方人已知。\n生应无辍日，死是不吟时。\n始拟归山去，林泉道在兹。",
        "dynasty": "唐",
        "collection_info": null
    },
    {
        "title": "闽中别所知",
        "author": "杜荀鹤",
        "content": "触目生归思，那堪路七千。\n腊中离此地，马上见明年。\n郡邑溪山巧，寒暄日月偏。\n自疑双鬓雪，不似到南天。",
        "dynasty": "唐",
        "collection_info": null
    },
    {
        "title": "塞上伤战士",
        "author": "杜荀鹤",
        "content": "战士说辛勤，书生不忍闻。\n三边远天子，一命信将军。\n野火烧人骨，阴风捲阵云。\n其如禁城裏，何以重要勋。",
        "dynasty": "唐",
        "collection_info": null
    },
    {
        "title": "春日访独孤处士",
        "author": "杜荀鹤",
        "content": "地僻春来静，深宜长者居。\n好花都待晚，修竹不妨疎。\n鴈入湘江食，人侵晓色锄。\n似君无学处，头白道如初。",
        "dynasty": "唐",
        "collection_info": null
    },
    {
        "title": "哭友人",
        "author": "杜荀鹤",
        "content": "病向名场得，终为善误身。\n无儿承后嗣，有女托何人。\n葬礼难求备，交情好者贫。\n惟余旧文集，一览一沾巾。",
        "dynasty": "唐",
        "collection_info": null
    },
    {
        "title": "新栽竹",
        "author": "杜荀鹤",
        "content": "斸破苍苔色，因栽十数茎。\n窗风从此冷，诗思当时清。\n酒入杯中影，棊添局上声。\n不同桃与李，潇洒伴书生。",
        "dynasty": "唐",
        "collection_info": null
    },
    {
        "title": "送吴蜕下第入蜀",
        "author": "杜荀鹤",
        "content": "下第言之蜀，那愁举别杯。\n难兄方在幕，上相復怜才。\n鸟径盘春霭，龙湫发夜雷。\n临邛无久恋，高桂待君回。",
        "dynasty": "唐",
        "collection_info": null
    },
    {
        "title": "乱后归山",
        "author": "杜荀鹤",
        "content": "乱世归山谷，征鼙喜不闻。\n诗书犹满架，弟侄未为军。\n山犬眠红叶，樵童唱白云。\n此心非此志，终拟致明君。",
        "dynasty": "唐",
        "collection_info": null
    },
    {
        "title": "题着禅师",
        "author": "杜荀鹤",
        "content": "大道本无幻，常情自有魔。\n人皆迷着此，师独悟如何。\n为岳开窗阔，因虫长草多。\n说空空说得，空得到维摩。",
        "dynasty": "唐",
        "collection_info": null
    },
    {
        "title": "春日闲居即事",
        "author": "杜荀鹤",
        "content": "未得青云志，春同秋日情。\n花开如叶落，莺语似蝉鸣。\n道合和贫守，诗堪与命争。\n饥寒是吾事，断定不归耕。",
        "dynasty": "唐",
        "collection_info": null
    },
    {
        "title": "秋宿栖贤寺怀友人",
        "author": "杜荀鹤",
        "content": "一宿三秋寺，闲忙与晓分。\n细泉山半落，孤客夜深闻。\n鹤去巢盛月，龙潜穴拥云。\n苦吟方见景，多恨不同君。",
        "dynasty": "唐",
        "collection_info": null
    },
    {
        "title": "乱后再逢汪处士",
        "author": "杜荀鹤",
        "content": "如君真道者，乱世有闲情。\n每别不知处，见来长后生。\n药非因病服，酒不为愁倾。\n笑我于身苦，吟髭白数茎。",
        "dynasty": "唐",
        "collection_info": null
    },
    {
        "title": "山中喜与故交宿话",
        "author": "杜荀鹤",
        "content": "远地能相访，何惭事力微。\n山中深夜坐，海内故交稀。\n村酒沽来浊，溪鱼钓得肥。\n贫家只如此，未可便言归。",
        "dynasty": "唐",
        "collection_info": null
    },
    {
        "title": "观碁",
        "author": "杜荀鹤",
        "content": "对面不相见，用心同用兵。\n算人常欲杀，顾己自贪生。\n得势侵吞远，乘危打劫赢。\n有时逢敌手，当局到深更。",
        "dynasty": "唐",
        "collection_info": null
    },
    {
        "title": "送人宰德清",
        "author": "杜荀鹤",
        "content": "乱世人多事，耕桑或失时。\n不闻宽赋敛，因此转流离。\n天意未如是，君心无自欺。\n能依四十字，可立德清碑。",
        "dynasty": "唐",
        "collection_info": null
    },
    {
        "title": "寄窦处士",
        "author": "杜荀鹤",
        "content": "漳水醉中别，今来犹未醒。\n半生因酒废，大国几时宁。\n海畔将军柳，天边处士星。\n游人不可见，春入乱山青。",
        "dynasty": "唐",
        "collection_info": null
    },
    {
        "title": "题历山舜祠",
        "author": "杜荀鹤",
        "content": "昔舜曾耕地，遗风日寂寥。\n世人那肯祭，大圣不兴妖。\n殿宇秋霖坏，杉松野火烧。\n时讹竞淫祀，丝竹醉山魈。",
        "dynasty": "唐",
        "collection_info": null
    },
    {
        "title": "赠李蒙叟",
        "author": "杜荀鹤",
        "content": "在我成何事，逢君更劝吟。\n纵饶不得力，犹胜别劳心。\n凡事有兴废，诗名无古今。\n百年能几日，忍不惜光阴。",
        "dynasty": "唐",
        "collection_info": null
    },
    {
        "title": "维扬冬末寄幕中二从事",
        "author": "杜荀鹤",
        "content": "闻道长溪尉，相留一馆闲。\n□□□□□，尚隔几重山。\n为旅春风外，怀人夜雨间。\n年来疎览镜，怕见减朱颜。",
        "dynasty": "唐",
        "collection_info": null
    },
    {
        "title": "和吴太守罢郡山村偶题二首 一",
        "author": "杜荀鹤",
        "content": "罢郡饶山兴，村家不惜过。\n官情随日薄，诗思入秋多。\n野兽眠低草，池禽浴动荷。\n眼前余政在，不似有干戈。",
        "dynasty": "唐",
        "collection_info": null
    },
    {
        "title": "和吴太守罢郡山村偶题二首 二",
        "author": "杜荀鹤",
        "content": "快活田翁辈，常言化育时。\n纵饶稽岁月，犹说向孙儿。\n茅屋梁和节，茶盘果带枝。\n相传终不忘，何必立生祠。",
        "dynasty": "唐",
        "collection_info": null
    },
    {
        "title": "乱后送友人归湘中",
        "author": "杜荀鹤",
        "content": "家枕三湘岸，门前即钓矶。\n渔竿壮岁别，鹤髮乱时归。\n岳暖无猿叫，江春有燕飞。\n平生书劒在，莫便学忘机。",
        "dynasty": "唐",
        "collection_info": null
    },
    {
        "title": "送紫阳僧归庐岳旧寺",
        "author": "杜荀鹤",
        "content": "紫衣明主赠，归寺感先师。\n受业恩难报，开堂影不知。\n松风欹枕夜，山雪下楼时。\n此际无人会，微吟復敛眉。",
        "dynasty": "唐",
        "collection_info": null
    },
    {
        "title": "和刘评事送海禅和归山",
        "author": "杜荀鹤",
        "content": "衲外元无象，言寻那路寻。\n问禅将底说，传印得何心。\n未了羣山浅，难休一室深。\n伏魔宁是兽，巢顶亦非禽。\n观色风驱雾，听声雪洒林。\n凡归是归处，不必指高岑。",
        "dynasty": "唐",
        "collection_info": null
    },
    {
        "title": "御沟柳",
        "author": "杜荀鹤",
        "content": "律到御沟春，沟边柳色新。\n细笼穿禁水，轻拂入朝人。\n日近韶光早，天低圣泽匀。\n谷莺栖未稳，宫女画难真。\n楚国空摇浪，隋堤暗惹尘。\n如何帝城裏，先得覆龙津。",
        "dynasty": "唐",
        "collection_info": null
    },
    {
        "title": "冬末同友人泛潇湘",
        "author": "杜荀鹤",
        "content": "残腊泛舟何处好，最多吟兴是潇湘。\n就船买得鱼偏美，踏雪沽来酒倍香。\n猿到夜深啼岳麓，鴈知春近别衡阳。\n与君剩采江山景，裁取新诗入帝乡。",
        "dynasty": "唐",
        "collection_info": null
    },
    {
        "title": "赠李镡",
        "author": "杜荀鹤",
        "content": "君行君文天合知，见君如此我兴悲。\n秪残三口兵戈后，纔到孤村雨雪时。\n着卧衣裳难办洗，旋求粮食莫供炊。\n地鑪不暖柴枝湿，犹把蒙求授小儿。",
        "dynasty": "唐",
        "collection_info": null
    },
    {
        "title": "旅中卧病",
        "author": "杜荀鹤",
        "content": "秋来谁料病相萦，枕上心犹算去程。\n风射破窗灯易灭，月穿疎屋梦难成。\n故园何啻三千里，新鴈纔闻一两声。\n我自与人无旧分，非干人与我无情。",
        "dynasty": "唐",
        "collection_info": null
    },
    {
        "title": "旅泊遇郡中叛乱示同志",
        "author": "杜荀鹤",
        "content": "握手相看谁敢言，军家刀劒在腰边。\n遍搜宝货无藏处，乱杀平人不怕天。\n古寺拆为修寨木，荒坟开作甃城塼。\n郡侯逐出浑闲事，正是銮舆幸蜀年。",
        "dynasty": "唐",
        "collection_info": null
    },
    {
        "title": "赠秋浦张明府",
        "author": "杜荀鹤",
        "content": "君为秋浦三年宰，万虑关心两鬓知。\n人事旋生当路县，吏才难展用兵时。\n农夫背上题军号，贾客船头插战旗。\n他日亲知问官况，但教吟取杜家诗。",
        "dynasty": "唐",
        "collection_info": null
    },
    {
        "title": "雪",
        "author": "杜荀鹤",
        "content": "风搅长空寒骨生，光于晓色报窗明。\n江湖不见飞禽影，岩谷时闻折竹声。\n巢穴几多相似处，路岐兼得一般平。\n拥袍公子休言冷，中有樵夫跣足行。",
        "dynasty": "唐",
        "collection_info": null
    },
    {
        "title": "题庐岳刘处士草堂",
        "author": "杜荀鹤",
        "content": "仙境闲寻采药翁，草堂留话一宵同。\n若看山下云深处，直是人间路不通。\n泉领藕花来洞口，月将松影过溪东。\n求名心在闲难遂，明日马蹄尘土中。",
        "dynasty": "唐",
        "collection_info": null
    },
    {
        "title": "山中寄诗友",
        "author": "杜荀鹤",
        "content": "山深长恨少同人，览景无时不忆君。\n庭果自从霜后熟，野猿频向屋边闻。\n琴临秋水弹明月，酒就东山酌白云。\n仙桂算攀攀合得，平生心力尽于文。",
        "dynasty": "唐",
        "collection_info": null
    },
    {
        "title": "秋宿临江驿",
        "author": "杜荀鹤",
        "content": "南来北去二三年，年去年来两鬓斑。\n举世尽从愁裏老，谁人肯向死前闲。\n渔舟火影寒归浦，驿路铃声夜过山。\n身事未成归未得，听猿鞭马入长关。",
        "dynasty": "唐",
        "collection_info": null
    },
    {
        "title": "题瓦棺寺真上人院矮桧",
        "author": "杜荀鹤",
        "content": "天生仙桧是长材，栽桧希逢此最低。\n一自旧山来砌畔，几番凡木与云齐。\n迴无斜影教僧踏，免有闲枝引鹤栖。\n今日偶题题似着，不知题后更谁题。",
        "dynasty": "唐",
        "collection_info": null
    },
    {
        "title": "江下初秋寓泊",
        "author": "杜荀鹤",
        "content": "蒙蒙烟雨蔽江村，江馆愁人好断魂。\n自别家来生白髮，为侵星起谒朱门。\n也知柳欲开春眼，争奈萍无入土根。\n兄弟无书鴈归北，一声声觉苦于猿。",
        "dynasty": "唐",
        "collection_info": null
    },
    {
        "title": "投从叔补阙",
        "author": "杜荀鹤",
        "content": "吾宗不谒谒诗宗，常仰门风继国风。\n空有篇章传海内，更无亲族在朝中。\n其来虽媿源流浅，所得须怜雅颂同。\n三十年吟到今日，不妨私荐亦成公。",
        "dynasty": "唐",
        "collection_info": null
    },
    {
        "title": "赠张员外儿",
        "author": "杜荀鹤",
        "content": "张公一子才三岁，闻客吟声便出来。\n唤物舌头犹未稳，诵诗心孔迥然开。\n天生便是成家庆，年长终为间世才。\n月裏桂枝知有分，不劳诸丈作梯媒。",
        "dynasty": "唐",
        "collection_info": null
    },
    {
        "title": "重阳日有作",
        "author": "杜荀鹤",
        "content": "一为重阳上古台，乱时谁见菊花开。\n偷𢸧白髮真堪笑，牢鏁黄金实可哀。\n是箇少年皆老去，争知荒冢不荣来。\n大家拍手高声唱，日未沈山且莫迴。",
        "dynasty": "唐",
        "collection_info": null
    },
    {
        "title": "入关寄九华友人",
        "author": "杜荀鹤",
        "content": "坐床难稳露蝉新，便作东西马上身。\n醲酒却输耽睡客，好山翻对不吟人。\n无多志气禁离别，强半年光属苦辛。\n箧裏篇章头上雪，未知谁恋杏园春。",
        "dynasty": "唐",
        "collection_info": null
    },
    {
        "title": "送李镡游新安",
        "author": "杜荀鹤",
        "content": "邯郸李镡才峥嵘，酒狂诗逸难干名。\n气直不与儿辈洽，醉来拟共天公争。\n孤店夜烧枯叶坐，乱时秋踏早霜行。\n一间茅屋住不稳，刚出为人平不平。",
        "dynasty": "唐",
        "collection_info": null
    },
    {
        "title": "冬末自长沙游桂岭留献所知",
        "author": "杜荀鹤",
        "content": "家隔重湖归未期，更堪南去别深知。\n前程笑到山多处，上马愁逢岁尽时。\n四海内无容足地，一生中有苦心诗。\n朱门秪见朱门事，独把孤寒问阿谁。",
        "dynasty": "唐",
        "collection_info": null
    },
    {
        "title": "送福昌周繇少府归宁兼谋隐",
        "author": "杜荀鹤",
        "content": "少见古人无远虑，如君真得古人情。\n登科作尉官虽小，避世安亲禄已荣。\n一路水云生隐思，几山猿鸟认吟声。\n知君未作终焉计，要着文章待太平。",
        "dynasty": "唐",
        "collection_info": null
    },
    {
        "title": "贺顾云侍御府主与子弟奏官",
        "author": "杜荀鹤",
        "content": "青桂朱袍不贺兄，贺兄荣是见儿荣。\n孝经始向堂前彻，官诰当从幕下迎。\n戏把蓝袍包果子，娇将竹笏恼先生。\n自惭乱世无知己，弟侄鞭牛傍陇耕。",
        "dynasty": "唐",
        "collection_info": null
    },
    {
        "title": "舟行即事",
        "author": "杜荀鹤",
        "content": "年少髭鬚雪欲侵，别家三日几般心。\n朝随贾客忧风色，夜逐渔翁宿苇林。\n秋水鹭飞红蓼晚，暮山猿叫白云深。\n重阳酒熟茱萸紫，却向江头倚棹吟。",
        "dynasty": "唐",
        "collection_info": null
    },
    {
        "title": "乱后山居",
        "author": "杜荀鹤",
        "content": "从乱移家拟傍山，今来方办买山钱。\n九州有路休为客，百岁无愁即是仙。\n野叟并田锄暮雨，溪禽同石立寒烟。\n他人似我还应少，如此安贫亦荷天。",
        "dynasty": "唐",
        "collection_info": null
    },
    {
        "title": "山居寄同志",
        "author": "杜荀鹤",
        "content": "茅斋深僻绝轮蹄，门径缘莎细接溪。\n垂钓石台依竹垒，待宾茶竈就岩泥。\n风生谷口猿相叫，月照松头鹤并栖。\n不是无端过时日，拟从窗下蹑云梯。",
        "dynasty": "唐",
        "collection_info": null
    },
    {
        "title": "将入关安陆遇兵寇",
        "author": "杜荀鹤",
        "content": "家贫无计早离家，离得家来蹇滞多。\n已是数程行雨雪，更堪中路阻兵戈。\n几州户口看成血，一旦天心却许和。\n四面烟尘少无处，不知吾土自如何。",
        "dynasty": "唐",
        "collection_info": null
    },
    {
        "title": "夏日登友人书斋林亭",
        "author": "杜荀鹤",
        "content": "暑天长似秋天冷，带郭林亭画不如。\n蝉噪槛前遮日竹，鹭窥池面弄萍鱼。\n抛山野客横琴醉，种药家僮踏雪锄。\n众惜君才堪上第，莫因居此与名疎。",
        "dynasty": "唐",
        "collection_info": null
    },
    {
        "title": "寄临海姚中丞",
        "author": "杜荀鹤",
        "content": "夏辞旌斾已秋深，永夕思量泪满襟。\n风月易斑搜句鬓，星霜难改感恩心。\n寻花洞裏连春醉，望海楼中彻晓吟。\n虽有梦魂知处所，去来多被角声侵。",
        "dynasty": "唐",
        "collection_info": null
    },
    {
        "title": "秋日闲居寄先达",
        "author": "杜荀鹤",
        "content": "到头身事欲何为，窗下工夫鬓上知。\n乍可百年无称意，难教一日不吟诗。\n风驱早鴈衝湖色，雨挫残蝉点柳枝。\n自古书生也如此，独堪惆怅是明时。",
        "dynasty": "唐",
        "collection_info": null
    },
    {
        "title": "题觉禅和",
        "author": "杜荀鹤",
        "content": "少见修行得似师，茅堂佛像亦随时。\n禅衣衲后云藏线，夏腊高来雪印眉。\n耕地诫侵连冢土，伐薪教护带巢枝。\n有时问着经中事，却道山僧总不知。",
        "dynasty": "唐",
        "collection_info": null
    },
    {
        "title": "感秋",
        "author": "杜荀鹤",
        "content": "年年名路谩辛勤，襟袖空多马上尘。\n画戟门前难作客，钓鱼船上易安身。\n冷烟黏柳蝉声老，寒渚澄星雁叫新。\n自是侬家无住处，不关天地窄于人。",
        "dynasty": "唐",
        "collection_info": null
    },
    {
        "title": "题德玄上人院",
        "author": "杜荀鹤",
        "content": "刳得心来忙处闲，闲中方寸阔于天。\n浮生自是无空性，长寿何曾有百年。\n罢定磬敲松罅月，解眠茶煮石根泉。\n我虽未似师披衲，此理同师悟了然。",
        "dynasty": "唐",
        "collection_info": null
    },
    {
        "title": "春日山居寄友人",
        "author": "杜荀鹤",
        "content": "野吟何处最相宜，春景暄和好入诗。\n高下麦苗新雨后，浅深山色晚晴时。\n半岩云脚风牵断，平野花枝鸟踏垂。\n倒载干戈是何日，近来麋鹿欲相随。",
        "dynasty": "唐",
        "collection_info": null
    },
    {
        "title": "怀庐岳旧隐",
        "author": "杜荀鹤",
        "content": "一别三年长在梦，梦中时蹑石棱层。\n泉声入夜方堪听，山色逢秋始好登。\n岩鹿惯随锄药叟，溪鸥不怕洗苔僧。\n人间有许多般事，求要身闲直未能。",
        "dynasty": "唐",
        "collection_info": null
    },
    {
        "title": "投长沙裴侍郎",
        "author": "杜荀鹤",
        "content": "此身虽贱道长存，非谒朱门谒孔门。\n秪望至公将卷读，不求朝士致书论。\n垂纶雨结渔乡思，吹木风传鴈夜魂。\n男子受恩须有地，平生不受等闲恩。",
        "dynasty": "唐",
        "collection_info": null
    },
    {
        "title": "和友人见题山居",
        "author": "杜荀鹤",
        "content": "避时多喜葺居成，七字君题万象清。\n开户晓云连地白，访人秋月满山明。\n庭前树瘦霜来影，洞口泉喷雨后声。\n有景供吟且如此，算来何必躁于名。",
        "dynasty": "唐",
        "collection_info": null
    },
    {
        "title": "献长沙王侍郎",
        "author": "杜荀鹤",
        "content": "文星渐见射台星，皆仰为霖沃众情。\n天泽逼来逢圣主，辞林盛去得书生。\n云粧岳色供吟景，月浩湘流递政声。\n美化事多难讽诵，未如耕钓口分明。",
        "dynasty": "唐",
        "collection_info": null
    },
    {
        "title": "春日登楼遇雨",
        "author": "杜荀鹤",
        "content": "忽地晴天作雨天，全无暑气似秋间。\n看看水没来时路，渐渐云藏望处山。\n风趁鹭鸶双出苇，浪催渔父尽归湾。\n一心准拟闲登眺，却被诗情使不闲。",
        "dynasty": "唐",
        "collection_info": null
    },
    {
        "title": "春日行次钱塘却寄台州姚中丞",
        "author": "杜荀鹤",
        "content": "岂为无心求上第，难安帝里为家贫。\n江南江北闲为客，潮去潮来老却人。\n两岸雨收莺语柳，一楼风满角吹春。\n花前不独垂乡泪，曾是朱门寄食身。",
        "dynasty": "唐",
        "collection_info": null
    },
    {
        "title": "投江上崔尚书",
        "author": "杜荀鹤",
        "content": "此生何路出尘埃，犹把中才谒上才。\n闭户十年专笔砚，仰天无处认梯媒。\n马前霜叶催归去，枕上边鸿唤觉来。\n若许登门换鬐鬣，必应辛苦事风雷。",
        "dynasty": "唐",
        "collection_info": null
    },
    {
        "title": "书事投所知",
        "author": "杜荀鹤",
        "content": "古陌寒风来去吹，马蹄尘旋上麻衣。\n虽然干禄无休意，争奈趋时不见机。\n诗思趁云从岳涌，乡心随鴈遶湖飞。\n肯将骨肉轻离别，未遇人知未得归。",
        "dynasty": "唐",
        "collection_info": null
    },
    {
        "title": "秋日湖外书事",
        "author": "杜荀鹤",
        "content": "十五年来笔砚功，秪今犹在苦贫中。\n三秋客路湖光外，万里乡关楚邑东。\n鸟径杖藜山翳雨，猿林欹枕树摇风。\n朱门处处若相似，此命到头通不通。",
        "dynasty": "唐",
        "collection_info": null
    },
    {
        "title": "题宗上人旧院",
        "author": "杜荀鹤",
        "content": "此院重来事事乖，半欹茅屋草侵阶。\n啄生鸦忆啼松枿，接果猿思啸石崖。\n壁上尘黏蒲叶扇，床前苔烂笋皮鞋。\n分明记得谈空日，不向秋风更怆怀。",
        "dynasty": "唐",
        "collection_info": null
    },
    {
        "title": "乱后出山逢高员外",
        "author": "杜荀鹤",
        "content": "自从乱后别京关，一入烟萝十五年。\n重出故山生白髮，却装新卷谒清贤。\n窗迴旅梦城头角，柳结乡愁雨后蝉。\n名姓暗投心暗祝，永期收拾向门前。",
        "dynasty": "唐",
        "collection_info": null
    },
    {
        "title": "赠友人罢举赴交趾辟命",
        "author": "杜荀鹤",
        "content": "罢却名场拟入秦，南行无罪似流人。\n纵经商岭非驰驿，须过长沙弔逐臣。\n舶载海奴镮硾耳，象驼蛮女綵缠身。\n如何待取丹霄桂，别赴嘉招作上宾。",
        "dynasty": "唐",
        "collection_info": null
    },
    {
        "title": "山中寡妇",
        "author": "杜荀鹤",
        "content": "夫因兵死守蓬茅，麻苎衣衫鬓髮焦。\n桑柘废来犹纳税，田园荒后尚征苗。\n时挑野菜和根煮，旋斫生柴带叶烧。\n任是深山更深处，也应无计避征徭。",
        "dynasty": "唐",
        "collection_info": null
    },
    {
        "title": "访蔡融因题",
        "author": "杜荀鹤",
        "content": "杖藜时復过荒郊，来到君家不忍抛。\n每见苦心修好事，未尝开口怨平交。\n一溪寒色渔收网，半树斜阳鸟傍巢。\n必若天工主人事，肯交吾子委衡茅。",
        "dynasty": "唐",
        "collection_info": null
    },
    {
        "title": "闲居书事",
        "author": "杜荀鹤",
        "content": "竹门茅屋带村居，数亩生涯自有余。\n鬓白祗应秋炼句，眼昏多为夜抄书。\n鴈惊风浦渔灯动，猿叫霜林橡实疎。\n待得功成即西去，时清不问命何如。",
        "dynasty": "唐",
        "collection_info": null
    },
    {
        "title": "友人赠舍弟依韵戏和",
        "author": "杜荀鹤",
        "content": "吾家此弟有何知，多媿君开道业基。\n不觉裹头成大汉，昨来竹马作童儿。\n还缘世遇兵戈闹，祗恐身修礼乐迟。\n及见和诗诗自好，碢公不到更何时。",
        "dynasty": "唐",
        "collection_info": null
    },
    {
        "title": "乱后逢村叟",
        "author": "杜荀鹤",
        "content": "经乱衰翁居破村，村中何事不伤魂。\n因供寨木无桑柘，为着乡兵绝子孙。\n还似平宁征赋税，未尝州县畧安存。\n至于鸡犬皆星散，日落前山独倚门。",
        "dynasty": "唐",
        "collection_info": null
    },
    {
        "title": "赠元上人",
        "author": "杜荀鹤",
        "content": "多少僧中僧行高，偈成流落遍僧抄。\n经窗月静滩声到，石径人稀藓色交。\n垂露竹黏蝉落壳，窣云松载鹤栖巢。\n煮茶童子闲胜我，犹得依时把磬敲。",
        "dynasty": "唐",
        "collection_info": null
    },
    {
        "title": "下第东归道中作",
        "author": "杜荀鹤",
        "content": "一迴落第一宁亲，多是途中过却春。\n心火不销双鬓雪，眼泉难濯满衣尘。\n苦吟风月唯添病，遍识公卿未免贫。\n马壮金多有官者，荣归却笑读书人。",
        "dynasty": "唐",
        "collection_info": null
    },
    {
        "title": "夏日留题张山人林亭",
        "author": "杜荀鹤",
        "content": "此中偏称夏中游，时有风来暑气收。\n涧底松摇千尺雨，庭中竹撼一窗秋。\n求猿句寄山深寺，乞鹤书传海畔洲。\n闲与先生话身事，浮名薄宦总悠悠。",
        "dynasty": "唐",
        "collection_info": null
    },
    {
        "title": "伤病马",
        "author": "杜荀鹤",
        "content": "此马堪怜力壮时，细匀行步恐尘知。\n骑来未省将鞭触，病后长教觅药医。\n顾主强抬和泪眼，就人轻刷带疮皮。\n祗今筋骨浑全在，春暖莎青放未迟。",
        "dynasty": "唐",
        "collection_info": null
    },
    {
        "title": "馆舍秋夕",
        "author": "杜荀鹤",
        "content": "寒雨萧萧灯焰青，灯前孤客难为情。\n兵戈闹日别乡国，鸿鴈过时思弟兄。\n冷极睡无离枕梦，苦多吟有彻云声。\n出门便作还家计，直至如今计未成。",
        "dynasty": "唐",
        "collection_info": null
    },
    {
        "title": "送僧赴黄山沐汤泉兼参禅宗长老",
        "author": "杜荀鹤",
        "content": "闻有汤泉独去寻，一缾一钵一无金。\n不愁乱世兵相害，却喜寒山路入深。\n野老祷神鸦噪庙，猎人衝雪鹿惊林。\n患身是幻逢禅主，水洗皮肤语洗心。",
        "dynasty": "唐",
        "collection_info": null
    },
    {
        "title": "哭山友",
        "author": "杜荀鹤",
        "content": "十载同栖庐岳云，寒烧枯叶夜论文。\n在生未识公卿面，至死不离麋鹿羣。\n从见蓬蒿丛坏屋，长忧雨雪透荒坟。\n把君诗句高声读，想得天高也合闻。",
        "dynasty": "唐",
        "collection_info": null
    },
    {
        "title": "献池州牧",
        "author": "杜荀鹤",
        "content": "池阳今日似渔阳，大变凶年作小康。\n江路静来通客货，郡城安后绝戎装。\n分开野色收新麦，惊断莺声摘嫩桑。\n纵有逋民归未得，远闻仁政旋还乡。",
        "dynasty": "唐",
        "collection_info": null
    },
    {
        "title": "送韦书记归京",
        "author": "杜荀鹤",
        "content": "韦杜相逢眼自明，事连恩地倍牵情。\n闻归帝里愁攀送，知到师门话姓名。\n朝客半修前辈礼，古人多重晚年荣。\n从来有泪非无泪，未似今朝泪满缨。",
        "dynasty": "唐",
        "collection_info": null
    },
    {
        "title": "献郑给事",
        "author": "杜荀鹤",
        "content": "化行邦域二年春，樵唱渔歌日日新。\n未降诏书酬善政，不知天泽答何人。\n秋登岳寺云随步，夜宴江楼月满身。\n他日朱门恐难扫，沙堤新筑必无尘。",
        "dynasty": "唐",
        "collection_info": null
    },
    {
        "title": "赠休禅和",
        "author": "杜荀鹤",
        "content": "为僧难得不为僧，僧戒僧仪未是能。\n弟子自知心了了，吾师应为醉腾腾。\n多生觉悟非关衲，一点分明不在灯。\n祗道诗人无佛性，长将二雅入三乘。",
        "dynasty": "唐",
        "collection_info": null
    },
    {
        "title": "送李先辈从知塞上",
        "author": "杜荀鹤",
        "content": "去草军书出帝乡，便从城外学戎装。\n好随汉将收胡土，莫遣胡兵近汉疆。\n洒碛雪黏旗力重，冻河风揭角声长。\n此行也是男儿事，莫向征人恃桂香。",
        "dynasty": "唐",
        "collection_info": null
    },
    {
        "title": "和友人送弟",
        "author": "杜荀鹤",
        "content": "君说无家祗弟兄，此中言别若为情。\n干戈闹日分头去，山水寒时信路行。\n月下断猿空有影，雪中孤鴈却无声。\n我今骨肉虽饥冻，幸喜团圆过乱兵。",
        "dynasty": "唐",
        "collection_info": null
    },
    {
        "title": "酬张员外见寄",
        "author": "杜荀鹤",
        "content": "分应天与吟诗老，如此兵戈不废诗。\n生在世间人不识，死于泉下鬼应知。\n啼花蜀鸟春同苦，叫雪巴猿昼共饥。\n今日逢君惜分手，一枝何校一年迟。",
        "dynasty": "唐",
        "collection_info": null
    },
    {
        "title": "献新安于尚书",
        "author": "杜荀鹤",
        "content": "九土雄师竟若何，未如良牧与天和。\n月留清俸资家少，岁计阴功及物多。\n四野绿云笼稼穑，千山明月静干戈。\n行人耳满新安事，尽是无愁父老歌。",
        "dynasty": "唐",
        "collection_info": null
    },
    {
        "title": "乱后书事寄同志",
        "author": "杜荀鹤",
        "content": "九土如今尽用兵，短戈长戟困书生。\n思量在世头堪白，画度归山计未成。\n皇泽正霑新将士，侯门不是旧公卿。\n到头诗卷须藏却，各向渔樵混姓名。",
        "dynasty": "唐",
        "collection_info": null
    },
    {
        "title": "中山临上人院观牡丹寄诸从事",
        "author": "杜荀鹤",
        "content": "闲来吟遶牡丹丛，花艳人生事畧同。\n半雨半风三月内，多愁多病百年中。\n开当韶景何妨好，落向僧家即是空。\n一境别无唯此有，忍教醒坐对支公。",
        "dynasty": "唐",
        "collection_info": null
    },
    {
        "title": "投宣谕张侍郎乱后遇毘陵",
        "author": "杜荀鹤",
        "content": "此生今日似前生，重着麻衣特地行。\n经乱后囊新卷轴，出山来见旧公卿。\n雨笼蛬壁吟灯影，风触蝉枝噪浪声。\n闻道中兴重人物，不妨西去马蹄轻。",
        "dynasty": "唐",
        "collection_info": null
    },
    {
        "title": "下第投所知",
        "author": "杜荀鹤",
        "content": "落第愁生晓鼓初，地寒才薄欲何如。\n不辞更写公卿卷，却是难修骨肉书。\n御苑早莺啼暖树，钓乡春水浸贫居。\n拟离门馆东归去，又恐重来事转疎。",
        "dynasty": "唐",
        "collection_info": null
    },
    {
        "title": "哭方干",
        "author": "杜荀鹤",
        "content": "何言寸禄不沾身，身没诗名万古存。\n况有数篇关教化，得无余庆及儿孙。\n渔樵共垒坟三尺，猿鹤同栖月一村。\n天下未宁吾道丧，更谁将酒酹吟魂。",
        "dynasty": "唐",
        "collection_info": null
    },
    {
        "title": "秋日泊浦江",
        "author": "杜荀鹤",
        "content": "一帆程歇九秋时，漠漠芦花拂浪飞。\n寒浦更无船并宿，暮山时见鸟双归。\n照云烽火惊离抱，剪叶风霜逼暑衣。\n江月渐明汀露湿，静驱吟魄入玄微。",
        "dynasty": "唐",
        "collection_info": null
    },
    {
        "title": "白髮吟",
        "author": "杜荀鹤",
        "content": "一茎两茎初似丝，不妨惊度少年时。\n几人乱世得及此，今我满头何足悲。\n九转灵丹那胜酒，五音清乐未如诗。\n家山苍翠万余尺，藜杖楮冠输老儿。",
        "dynasty": "唐",
        "collection_info": null
    },
    {
        "title": "下第寄池州郑员外",
        "author": "杜荀鹤",
        "content": "省出蓬蒿修谒初，蒙知曾不见生疎。\n侯门数处将书荐，帝里经年借宅居。\n未必有诗堪讽诵，祗怜无援过吹嘘。\n如今足得成持取，莫使江湖却钓鱼。",
        "dynasty": "唐",
        "collection_info": null
    },
    {
        "title": "塞上",
        "author": "杜荀鹤",
        "content": "旌旗鬣鬣汉将军，闲出巡边帝命新。\n沙塞旋收饶帐幕，犬戎时杀少烟尘。\n冰河夜渡偷来马，雪岭朝飞猎去人。\n独作书生疑不稳，软弓轻劒也随身。",
        "dynasty": "唐",
        "collection_info": null
    },
    {
        "title": "赠题兜率寺闲上人院",
        "author": "杜荀鹤",
        "content": "人间寺应诸天号，真行僧禅此寺中。\n百岁有涯头上雪，万般无染耳边风。\n挂帆波浪惊心白，上马尘埃翳眼红。\n毕竟浮生谩劳役，算来何事不成空。",
        "dynasty": "唐",
        "collection_info": null
    },
    {
        "title": "别四明钟尚书",
        "author": "杜荀鹤",
        "content": "九华天际碧嵯峨，无奈春来入梦何。\n难与英雄论教化，却思猿鸟共烟萝。\n风前柳态闲时少，雨后花容淡处多。\n都大人生有离别，且将诗句代离歌。",
        "dynasty": "唐",
        "collection_info": null
    },
    {
        "title": "题护国大师塔",
        "author": "杜荀鹤",
        "content": "莫认双林是佛林，禅栖无地亦无金。\n塔前尽礼灰来相，衲下谁宗印了心。\n笠象胤明双不见，线源分派寸难寻。\n吾师觉路余知处，大藏经门一夜吟。",
        "dynasty": "唐",
        "collection_info": null
    },
    {
        "title": "春日山中对雪有作",
        "author": "杜荀鹤",
        "content": "竹树无声或有声，霏霏漠漠散还凝。\n岭梅谢后重粧蘂，岩水铺来却结冰。\n牢繫鹿儿防猎客，满添茶鼎候吟僧。\n好将膏雨同功力，松径莓苔又一层。",
        "dynasty": "唐",
        "collection_info": null
    },
    {
        "title": "山中对雪有作",
        "author": "杜荀鹤",
        "content": "一浑干坤万象收，唯应不壅大江流。\n虎狼遇猎难藏迹，松柏因风易举头。\n玉帐英雄携妓赏，山村鸟雀共民愁。\n岂堪久蔽苍苍色，须放三光照九州。",
        "dynasty": "唐",
        "collection_info": null
    },
    {
        "title": "戏题王处士书斋",
        "author": "杜荀鹤",
        "content": "先生高兴似樵渔，水鸟山猿一处居。\n石径可行苔色厚，钓竿时斫竹丛疎。\n欺春祗爱和醅酒，讳老犹看夹注书。\n莫道无金空有寿，有金无寿欲何如。",
        "dynasty": "唐",
        "collection_info": null
    },
    {
        "title": "早发",
        "author": "杜荀鹤",
        "content": "东窗未明尘梦苏，呼童结束登征途。\n落叶铺霜马蹄滑，寒猿啸月人心孤。\n时逆帽檐风刮顶，旋呵鞭手冻粘鬚。\n青云快活一未见，争得安闲钓五湖。",
        "dynasty": "唐",
        "collection_info": null
    },
    {
        "title": "题仇处士郊居",
        "author": "杜荀鹤",
        "content": "江南景簇此林亭，手板蓝裾自可轻。\n洞裏客来无俗话，郭中人到有公情。\n闲敲岩果呼猿接，时钓溪鱼引鹤争。\n笑我有诗三百首，马蹄红日急于名。",
        "dynasty": "唐",
        "collection_info": null
    },
    {
        "title": "依韵次同年张曙先辈见寄之什",
        "author": "杜荀鹤",
        "content": "天上诗名天下传，引来齐列玉皇前。\n大仙录后头无雪，至药成来竈绝烟。\n笑蹑紫云金作阙，梦抛尘世铁为船。\n九华山叟惊凡骨，同到蓬莱岂偶然。",
        "dynasty": "唐",
        "collection_info": null
    },
    {
        "title": "乱后逢李昭象叙别",
        "author": "杜荀鹤",
        "content": "李生李生何所之，家山窣云胡不归。\n兵戈到处弄性命，礼乐向人生是非。\n却与野猿同橡坞，还将溪鸟共渔矶。\n也知不是男儿事，争奈时情贱布衣。",
        "dynasty": "唐",
        "collection_info": null
    },
    {
        "title": "晚春寄同年张曙先辈",
        "author": "杜荀鹤",
        "content": "莫将时态破天真，祗合高歌醉过春。\n易落好花三箇月，难留浮世百年身。\n无金润屋浑闲事，有酒扶头是了人。\n恩地未酬闲未得，一迴醒话一沾巾。",
        "dynasty": "唐",
        "collection_info": null
    },
    {
        "title": "长安春感",
        "author": "杜荀鹤",
        "content": "出京无计住京难，深入东风转索然。\n满眼有花寒食下，一家无信楚江边。\n此时晴景愁于雨，是处莺声苦却蝉。\n公道算来终达去，更从今日望明年。",
        "dynasty": "唐",
        "collection_info": null
    },
    {
        "title": "登灵山水阁贻钓者",
        "author": "杜荀鹤",
        "content": "江上见僧谁是了，修斋补衲日劳身。\n未胜渔父闲垂钓，独背斜阳不采人。\n纵有风波犹得睡，总无蓑笠始为贫。\n瓦瓶盛酒瓷瓯酌，荻浦芦湾是要津。",
        "dynasty": "唐",
        "collection_info": null
    },
    {
        "title": "赠溧水崔少府",
        "author": "杜荀鹤",
        "content": "庭户萧条燕雀喧，日高窗下枕书眠。\n祗闻留客教沽酒，未省逢人说料钱。\n洞口礼星披鹤氅，溪头吟月上渔船。\n九华山叟心相许，不计官卑赠一篇。",
        "dynasty": "唐",
        "collection_info": null
    },
    {
        "title": "读张仆射诗",
        "author": "杜荀鹤",
        "content": "秋吟一轴见心胷，万象搜罗咏欲空。\n才大却嫌天上桂，世危翻立阵前功。\n廉颇解武文无说，谢朓能文武不通。\n双美总输张太守，二南章句六钧弓。",
        "dynasty": "唐",
        "collection_info": null
    },
    {
        "title": "题所居村舍",
        "author": "杜荀鹤",
        "content": "家随兵尽屋空存，税额宁容减一分。\n衣食旋营犹可过，赋输长急不堪闻。\n蚕无夏织桑充寨，田废春耕犊劳军。\n如此数州谁会得，杀民将尽更邀勋。",
        "dynasty": "唐",
        "collection_info": null
    },
    {
        "title": "献钱塘县罗着作判官",
        "author": "杜荀鹤",
        "content": "还乡夫子遇贤侯，抚字情知不自由。\n莫把一名专懊恼，放教双眼绝冤讐。\n猩袍懒着辞公宴，鹤氅闲披访道流。\n犹有九华知己在，羡君高卧早回头。",
        "dynasty": "唐",
        "collection_info": null
    },
    {
        "title": "遣怀",
        "author": "杜荀鹤",
        "content": "驱驰岐路共营营，祗为人间利与名。\n红杏园中终拟醉，白云山下懒归耕。\n题桥每念相如志，佩印当期季子荣。\n谩道彊亲堪倚赖，到头须是有前程。",
        "dynasty": "唐",
        "collection_info": null
    },
    {
        "title": "长安道中有作",
        "author": "杜荀鹤",
        "content": "回头不忍看羸僮，一路行人我最穷。\n马迹蹇于槐影裏，钓船抛在月明中。\n帽檐晓滴淋蝉露，衫袖时飘卷鴈风。\n子细寻思底模样，腾腾又过玉关东。",
        "dynasty": "唐",
        "collection_info": null
    },
    {
        "title": "题开元寺门閤",
        "author": "杜荀鹤",
        "content": "一登高阁眺清秋，满目风光尽胜游。\n何处画桡寻绿水，几家鸣笛咽红楼。\n云山已老应长在，岁月如波祗暗流。\n唯有禅居离尘俗，了无荣辱挂心头。",
        "dynasty": "唐",
        "collection_info": null
    },
    {
        "title": "出关投孙侍御",
        "author": "杜荀鹤",
        "content": "东归还着旧麻衣，争免花前有泪垂。\n每岁春光九十日，一生年少几多时。\n青云寸禄心耕早，明月仙枝分种迟。\n不为感恩酬未得，五湖闲作钓鱼师。",
        "dynasty": "唐",
        "collection_info": null
    },
    {
        "title": "送项山人归天台",
        "author": "杜荀鹤",
        "content": "因话天台归思生，布囊藤杖笑离城。\n不教日月拘身事，自与烟萝结野情。\n龙镇古潭云色黑，露淋秋桧鹤声清。\n此中是处堪终隐，何要世人知姓名。",
        "dynasty": "唐",
        "collection_info": null
    },
    {
        "title": "题衡阳隐士山居",
        "author": "杜荀鹤",
        "content": "闲居不问世如何，云起山门日已斜。\n放鹤去寻三岛客，任人来看四时花。\n松醪腊酝安神酒，布水宵煎觅句茶。\n毕竟金多也头白，算来争得似君家。",
        "dynasty": "唐",
        "collection_info": null
    },
    {
        "title": "题江寺禅和",
        "author": "杜荀鹤",
        "content": "江寺禅僧似悟禅，坏衣芒履住茅轩。\n懒求施主修真像，翻说经文是妄言。\n出浦钓船惊宿鴈，伐岩樵斧迸寒猿。\n行人莫问师宗旨，眼不浮华耳不喧。",
        "dynasty": "唐",
        "collection_info": null
    },
    {
        "title": "题弟侄书堂",
        "author": "杜荀鹤",
        "content": "何事居穷道不穷，乱时还与静时同。\n家山虽在干戈地，弟侄常修礼乐风。\n窗竹影摇书案上，野泉声入砚池中。\n少年辛苦终身事，莫向光阴惰寸功。",
        "dynasty": "唐",
        "collection_info": null
    },
    {
        "title": "和友人寄长林孟明府",
        "author": "杜荀鹤",
        "content": "为政为人渐见心，长才聊屈宰长林。\n莫嫌月入无多俸，须喜秋来不废吟。\n寒雨旋疎丛菊艳，晚风时动小松阴。\n讼庭闲寂公书少，留客看山索酒斟。",
        "dynasty": "唐",
        "collection_info": null
    },
    {
        "title": "戏赠渔家",
        "author": "杜荀鹤",
        "content": "见君生计羡君闲，求食求衣有底难。\n养一箔蚕供钓线，种千茎竹作渔竿。\n葫芦杓酌春浓酒，舴艋舟流夜涨滩。\n却笑农家最辛苦，听蝉鞭马入长安。",
        "dynasty": "唐",
        "collection_info": null
    },
    {
        "title": "登城有作",
        "author": "杜荀鹤",
        "content": "上得孤城向晚春，眼前何事不伤神。\n遍看原上纍纍冢，曾是城中汲汲人。\n尽谓黄金堪润屋，谁思荒骨旋成尘。\n一名一宦平生事，不放愁侵易过身。",
        "dynasty": "唐",
        "collection_info": null
    },
    {
        "title": "秋日山中寄池州李常侍",
        "author": "杜荀鹤",
        "content": "近来参谒陡生疎，因向云山僻处居。\n出为羁孤营粝食，归同弟侄读生书。\n风凋古木秋阴薄，月满寒山夜景虚。\n但得中兴知己在，算应身未老樵渔。",
        "dynasty": "唐",
        "collection_info": null
    },
    {
        "title": "辞杨侍郎",
        "author": "杜荀鹤",
        "content": "春在门阑秋未离，不因人荐只因诗。\n半年宾馆成前事，一日侯门失旧知。\n霜岛树凋猿叫夜，湖田谷熟鴈来时。\n西风万里东归去，更把愁心说向谁。",
        "dynasty": "唐",
        "collection_info": null
    },
    {
        "title": "题汪氏茅亭",
        "author": "杜荀鹤",
        "content": "茅亭客到多称奇，茅亭之上难题诗。\n出尘景物不可状，小手篇章徒尔为。\n牛畔稻苗新雨后，鹤边松韵晚风时。\n君今酷爱人间事，争得安闲老在兹。",
        "dynasty": "唐",
        "collection_info": null
    },
    {
        "title": "喜从弟雪中远至有作",
        "author": "杜荀鹤",
        "content": "深山大雪懒开门，门径行踪自尔新。\n无酒御寒虽寡况，有书供读且资身。\n便均情爱同诸弟，莫更生疎似外人。\n昼短夜长须强学，学成贫亦胜他贫。",
        "dynasty": "唐",
        "collection_info": null
    },
    {
        "title": "送僧归国清寺",
        "author": "杜荀鹤",
        "content": "吟送越僧归海涯，僧行浑不觉程赊。\n路沿山脚潮痕出，睡倚松根日色斜。\n撼锡度冈猿抱树，挈瓶盛浪鹭翘沙。\n到参禅后知无事，看引秋泉灌藕花。",
        "dynasty": "唐",
        "collection_info": null
    },
    {
        "title": "题汪明府山居",
        "author": "杜荀鹤",
        "content": "不似当官祗似闲，野情终日不离山。\n方知薄宦难拘束，多与高人作往还。\n牛笛漫吹烟雨裏，稻苗平入水云间。\n羡君公退归欹枕，免向他门厚客颜。",
        "dynasty": "唐",
        "collection_info": null
    },
    {
        "title": "下第东归将及故园有作",
        "author": "杜荀鹤",
        "content": "平生操立有天知，何事谋身与志违。\n上国献诗还不遇，故园经乱又空归。\n山城欲暮人烟敛，江月初寒钓艇归。\n且把风寒作闲事，懒能和泪拜庭闱。",
        "dynasty": "唐",
        "collection_info": null
    },
    {
        "title": "宿东林寺题愿公院",
        "author": "杜荀鹤",
        "content": "古寺沈沈僧未眠，搘颐将客说闲缘。\n一溪月色非尘世，满洞松声似雨天。\n檐底水涵抄律烛，窗间风引煮茶烟。\n无由住得吟相伴，心繫青云十五年。",
        "dynasty": "唐",
        "collection_info": null
    },
    {
        "title": "山居自遣",
        "author": "杜荀鹤",
        "content": "茅屋周回松竹阴，山翁时挈酒相寻。\n无人开口不言利，只我白头空爱吟。\n月在钓潭秋睡重，云横樵径野情深。\n此中一日过一日，有底闲愁得到心。",
        "dynasty": "唐",
        "collection_info": null
    },
    {
        "title": "赠友人罢举赴辟命",
        "author": "杜荀鹤",
        "content": "连天一水浸吴东，十幅帆飞二月风。\n好景采抛诗句裏，别愁驱入酒杯中。\n渔依岸柳眠圆影，鸟傍嵒花戏暖红。\n不是桂枝终不得，自缘年少好从戎。",
        "dynasty": "唐",
        "collection_info": null
    },
    {
        "title": "乱后旅中遇友人",
        "author": "杜荀鹤",
        "content": "念子为儒道未亨，依依心向十年兄。\n莫依乱世轻依託，须学前贤隐姓名。\n大国未知何日静，旧山犹可入云耕。\n不如自此同归去，帆挂秋风一信程。",
        "dynasty": "唐",
        "collection_info": null
    },
    {
        "title": "赠休粮僧",
        "author": "杜荀鹤",
        "content": "自言因病学休粮，本意非求不死方。\n徒有至人传道术，更无斋客到禅房。\n雨中林鸟归巢晚，霜后嵒猨拾橡忙。\n争似吾师无一事，稳披云衲坐藤床。",
        "dynasty": "唐",
        "collection_info": null
    },
    {
        "title": "维扬春日再遇孙侍御",
        "author": "杜荀鹤",
        "content": "本为荣家不为身，读书谁料转家贫。\n三年行却千山路，两地思归一主人。\n络岸柳丝悬细雨，绣田花朵弄残春。\n多情御史应嗟见，未上青云白髮新。",
        "dynasty": "唐",
        "collection_info": null
    },
    {
        "title": "乱后宿南陵废寺寄沈明府",
        "author": "杜荀鹤",
        "content": "祗共寒灯坐到明，塞鸿衝雪一声声。\n乱时为客无人识，废寺吟诗有鬼惊。\n且把酒杯添志气，已将身事託公卿。\n男儿仗劒酬恩在，未肯徒然过一生。",
        "dynasty": "唐",
        "collection_info": null
    },
    {
        "title": "投郑先辈",
        "author": "杜荀鹤",
        "content": "匣中长劒未酬恩，不遇男儿不合论。\n闷向酒杯吞日月，闲将诗句问干坤。\n宁辞马足劳关路，肯为渔竿忆水村。\n两鬓欲斑三百首，更教装写傍谁门。",
        "dynasty": "唐",
        "collection_info": null
    },
    {
        "title": "途中有作",
        "author": "杜荀鹤",
        "content": "无论南北与西东，名利牵人处处同。\n枕上事仍多马上，山中心更甚关中。\n川原晚结阴沈气，草树秋生索漠风。\n百岁此身如且健，大家闲作卧云翁。",
        "dynasty": "唐",
        "collection_info": null
    },
    {
        "title": "和舍弟题书堂",
        "author": "杜荀鹤",
        "content": "兄弟将知大自强，乱时同葺读书堂。\n嵒泉遇雨多还闹，溪竹唯风少即凉。\n藉草醉吟花片落，傍山闲步药苗香。\n团圆便是家肥事，何必盈仓与满箱。",
        "dynasty": "唐",
        "collection_info": null
    },
    {
        "title": "送蜀客游维扬",
        "author": "杜荀鹤",
        "content": "见说西川景物繁，维扬景物胜西川。\n青春花柳树临水，白日绮罗人上船。\n夹岸画楼难惜醉，数桥明月不教眠。\n送君懒问君回日，才子风流正少年。",
        "dynasty": "唐",
        "collection_info": null
    },
    {
        "title": "旅寓",
        "author": "杜荀鹤",
        "content": "暗筭乡程隔数州，欲归无计泪空流。\n已违骨肉来时约，更束琴书何处游。\n画角引风吹断梦，垂杨和雨结成愁。\n去年今日还如此，似与青春有旧讐。",
        "dynasty": "唐",
        "collection_info": null
    },
    {
        "title": "途中春",
        "author": "杜荀鹤",
        "content": "年光身事旋成空，毕竟何门遇至公。\n人世鹤归双鬓上，客程蛇遶乱山中。\n牧童向日眠春草，渔父隈岩避晚风。\n一醉未醒花又落，故乡回首楚关东。",
        "dynasty": "唐",
        "collection_info": null
    },
    {
        "title": "维扬冬末寄幕中二从事",
        "author": "杜荀鹤",
        "content": "江上数株桑枣树，自从离乱更荒凉。\n那堪旅馆经残腊，祗把空书寄故乡。\n典尽客衣三尺雪，炼精诗句一头霜。\n故人多在芙蓉幕，应笑孜孜道未光。",
        "dynasty": "唐",
        "collection_info": null
    },
    {
        "title": "辞郑员外入关",
        "author": "杜荀鹤",
        "content": "男儿三十尚蹉跎，未遂青云一桂科。\n在客易为销岁月，到家难住似经过。\n帆飞楚国风涛润，马度蓝关雨雪多。\n长把行藏信天道，不知天道竟如何。",
        "dynasty": "唐",
        "collection_info": null
    },
    {
        "title": "书斋即事",
        "author": "杜荀鹤",
        "content": "时清祗合力为儒，不可家贫与善疎。\n卖却屋边三亩地，添成窗下一床书。\n沿溪摘果霜晴后，出竹吟诗月上初。\n乡里老农多见笑，不知稽古胜耕锄。",
        "dynasty": "唐",
        "collection_info": null
    },
    {
        "title": "隽阳道中",
        "author": "杜荀鹤",
        "content": "客路客路何悠悠，蝉声向背槐花愁。\n争知百岁不百岁，未合白头今白头。\n四五朵山妆雨色，两三行鴈帖云秋。\n输他江上垂纶者，祗在船中老便休。",
        "dynasty": "唐",
        "collection_info": null
    },
    {
        "title": "入关因别舍弟",
        "author": "杜荀鹤",
        "content": "吾今别汝汝听言，去住人情足可安。\n百口度荒均食易，数年经乱保家难。\n莫愁寒族无人荐，但愿春官把卷看。\n天道不欺心意是，帝乡吾土一般般。",
        "dynasty": "唐",
        "collection_info": null
    },
    {
        "title": "赠彭蠡钓者",
        "author": "杜荀鹤",
        "content": "偏坐渔舟出苇林，苇花零落向秋深。\n祗将波上鸥为侣，不把人间事繫心。\n傍岸歌来风欲起，卷丝眠去月初沈。\n若教我似君闲放，赢得湖山到老吟。",
        "dynasty": "唐",
        "collection_info": null
    },
    {
        "title": "送友人入关",
        "author": "杜荀鹤",
        "content": "此去青云莫更疑，出人才行足人知。\n况当朝野搜贤日，正是孤寒取士时。\n仙岛烟霞通鹤信，早春雷雨与龙期。\n我今不得同君去，两鬓霜欺桂一枝。",
        "dynasty": "唐",
        "collection_info": null
    },
    {
        "title": "送友人宰浔阳",
        "author": "杜荀鹤",
        "content": "高兴那言去路长，非君不解爱浔阳。\n有时猨鸟来公署，到处烟霞是道乡。\n钓艇满江鱼贱菜，纸窑连岳楮多桑。\n陶潜旧隐依稀在，好继高踪结草堂。",
        "dynasty": "唐",
        "collection_info": null
    },
    {
        "title": "秋日卧病",
        "author": "杜荀鹤",
        "content": "浮世浮名能几何，致身流落向天涯。\n少年心壮轻为客，一日病来思在家。\n山顶老猨啼古木，渡头新鴈下平沙。\n不堪吟罢西风起，黄叶满庭寒日斜。",
        "dynasty": "唐",
        "collection_info": null
    },
    {
        "title": "叙吟",
        "author": "杜荀鹤",
        "content": "多惭到处有诗名，转觉吟诗僻性成。\n度水却嫌船着岸，过山翻恨马贪程。\n如讐雪月年年景，似梦笙歌处处声。\n未合白头今已白，自知非为别愁生。",
        "dynasty": "唐",
        "collection_info": null
    },
    {
        "title": "行次荥阳却寄诸弟",
        "author": "杜荀鹤",
        "content": "难把归书说远情，奉亲多阙拙为兄。\n早知寸禄荣家晚，悔不深山共汝耕。\n枕上算程关月落，帽前搜景岳云生。\n如今已作长安计，祗得辛勤取一名。",
        "dynasty": "唐",
        "collection_info": null
    },
    {
        "title": "登石壁禅师水阁有作",
        "author": "杜荀鹤",
        "content": "石壁早闻僧说好，今来偏与我相宜。\n有山有水堪吟处，无雨无风见景时。\n渔父晚船分浦钓，牧童寒笛倚牛吹。\n画人画得从他画，六幅应输八句诗。",
        "dynasty": "唐",
        "collection_info": null
    },
    {
        "title": "赠袒肩和尚",
        "author": "杜荀鹤",
        "content": "山衣草屐染莓苔，双眼犹慵向俗开。\n若比吾师居世上，何如野客卧嵒隈。\n才闻锡杖离三楚，又说随缘向五台。\n乘醉吟诗问禅理，为谁须去为谁来。",
        "dynasty": "唐",
        "collection_info": null
    },
    {
        "title": "闲居即事",
        "author": "杜荀鹤",
        "content": "形觉清羸道觉肥，竹门前径静相宜。\n一壶村酒无求处，数朵庭花见落时。\n章句偶为前辈许，话言多被俗人疑。\n一枝仙桂如攀得，祗此山前是老期。",
        "dynasty": "唐",
        "collection_info": null
    },
    {
        "title": "自叙",
        "author": "杜荀鹤",
        "content": "酒瓮琴书伴病身，熟谙时事乐于贫。\n宁为宇宙闲吟客，怕作干坤窃禄人。\n诗旨未能忘救物，世情奈值不容真。\n平生肺腑无言处，白髮吾唐一逸人。",
        "dynasty": "唐",
        "collection_info": null
    },
    {
        "title": "空闲二公递以禅律相鄙因而解之",
        "author": "杜荀鹤",
        "content": "一教谁云闢二途，律禅禅律智归愚。\n念珠在手隳禅衲，禅衲披肩坏念珠。\n象外空分空外象，无中有作有中无。\n有无无有师穷取，山到平来海亦枯。",
        "dynasty": "唐",
        "collection_info": null
    },
    {
        "title": "寄温州朱尚书幷呈军倅崔太傅",
        "author": "杜荀鹤",
        "content": "永嘉名郡昔推名，连属荀家弟与兄。\n教化静师龚渤海，篇章高体谢宣城。\n山从海岸妆吟景，水自城根演政声。\n今日老输崔博士，不妨疎逸伴双旌。",
        "dynasty": "唐",
        "collection_info": null
    },
    {
        "title": "恩门致书远及山居因献之",
        "author": "杜荀鹤",
        "content": "时难转觉保身难，难向师门欲继颜。\n若把白衣轻易脱，却成青桂偶然攀。\n身居劒戟争雄地，道在干坤未丧间。\n必许酬恩酬未晚，且须容到九华山。",
        "dynasty": "唐",
        "collection_info": null
    },
    {
        "title": "寄温州崔博士",
        "author": "杜荀鹤",
        "content": "怀君劳我写诗情，窣窣阴风有鬼听。\n县宰不仁工部饿，酒家无识翰林醒。\n眼昏经史天何在，心尽英雄国未宁。\n好向贤侯话吟侣，莫教辜负少微星。",
        "dynasty": "唐",
        "collection_info": null
    },
    {
        "title": "李昭象云与二三同人见访有寄",
        "author": "杜荀鹤",
        "content": "得君书后病颜开，云拉同人访我来。\n在路不妨衝雨雪，到山还免踏尘埃。\n吟沈水阁何宵月，坐破松岩几处苔。\n贫舍款宾无别物，止于空战大尊罍。",
        "dynasty": "唐",
        "collection_info": null
    },
    {
        "title": "自江西归九华",
        "author": "杜荀鹤",
        "content": "他乡终日忆吾乡，及到吾乡值乱荒。\n云外好山看不见，马头歧路去何忙。\n无衣织女桑犹小，阙食农夫麦未黄。\n许大干坤吟未了，挥鞭回首出陵阳。",
        "dynasty": "唐",
        "collection_info": null
    },
    {
        "title": "和友人见题山居水阁八韵",
        "author": "杜荀鹤",
        "content": "池阁初成眼豁开，眼前霁景属微才。\n试攀檐果猨先见，纔把渔竿鹤即来。\n修竹已多犹可种，艳花虽少不劳栽。\n南昌一榻延徐孺，楚国千钟逼老莱。\n未称执鞭奔紫陌，惟宜策杖步苍苔。\n笼禽岂是摩霄翼，润木元非涧下材。\n鉴己每将天作镜，陶情常以海为杯。\n和君诗句吟声大，虫豸闻之谓蛰雷。",
        "dynasty": "唐",
        "collection_info": null
    },
    {
        "title": "感寓",
        "author": "杜荀鹤",
        "content": "大海波涛浅，小人方寸深。\n海枯终见底，人死不知心。",
        "dynasty": "唐",
        "collection_info": null
    },
    {
        "title": "春闺怨",
        "author": "杜荀鹤",
        "content": "朝喜花艳春，暮悲花委尘。\n不悲花落早，悲妾似花身。",
        "dynasty": "唐",
        "collection_info": null
    },
    {
        "title": "马上行",
        "author": "杜荀鹤",
        "content": "五里復五里，去时无住时。\n日将家渐远，犹恨马行迟。",
        "dynasty": "唐",
        "collection_info": null
    },
    {
        "title": "钓叟",
        "author": "杜荀鹤",
        "content": "茅屋深湾裏，钓船横竹门。\n经营衣食外，犹得弄儿孙。",
        "dynasty": "唐",
        "collection_info": null
    },
    {
        "title": "再经胡城县",
        "author": "杜荀鹤",
        "content": "去岁曾经此县城，县民无口不冤声。\n今来县宰加朱绂，便是生灵血染成。",
        "dynasty": "唐",
        "collection_info": null
    },
    {
        "title": "读诸家诗",
        "author": "杜荀鹤",
        "content": "辞赋文章能者稀，难中难者莫过诗。\n直应吟骨无生死，祗我前身是阿谁。",
        "dynasty": "唐",
        "collection_info": null
    },
    {
        "title": "春来燕",
        "author": "杜荀鹤",
        "content": "我屋汝嫌低不住，雕梁画阁也知宽。\n大须稳择安巢处，莫道巢成却不安。",
        "dynasty": "唐",
        "collection_info": null
    },
    {
        "title": "清溪来明府出二子请诗因遗一绝",
        "author": "杜荀鹤",
        "content": "珠明玉润尽惊人，不称寒门不称贫。\n若向吾唐作双瑞，便同祥凤与祥麟。",
        "dynasty": "唐",
        "collection_info": null
    },
    {
        "title": "哭陈陶",
        "author": "杜荀鹤",
        "content": "耒阳山下伤工部，采石江边弔翰林。\n两地荒坟各三尺，却成开解哭君心。",
        "dynasty": "唐",
        "collection_info": null
    },
    {
        "title": "哭贝韬",
        "author": "杜荀鹤",
        "content": "交朋来哭我来歌，喜傍山家葬荔萝。\n四海十年人杀尽，似君埋少不埋多。",
        "dynasty": "唐",
        "collection_info": null
    },
    {
        "title": "蚕妇",
        "author": "杜荀鹤",
        "content": "粉色全无饥色加，岂知人世有荣华。\n年年道我蚕辛苦，底事浑身着苎麻。",
        "dynasty": "唐",
        "collection_info": null
    },
    {
        "title": "山寺老僧",
        "author": "杜荀鹤",
        "content": "草靸无尘心地闲，静随猿鸟过寒暄。\n眼昏齿落看经遍，却向僧中总不言。",
        "dynasty": "唐",
        "collection_info": null
    },
    {
        "title": "闽中秋思",
        "author": "杜荀鹤",
        "content": "雨匀紫菊丛丛色，风弄红蕉叶叶声。\n北畔是山南畔海，祗堪图画不堪行。",
        "dynasty": "唐",
        "collection_info": null
    },
    {
        "title": "八骏图",
        "author": "杜荀鹤",
        "content": "丹雘传真未得真，那知筋骨与精神。\n祗今恃骏凭毛色，绿耳骅骝赚杀人。",
        "dynasty": "唐",
        "collection_info": null
    },
    {
        "title": "赠僧",
        "author": "杜荀鹤",
        "content": "利门名路两何凭，百岁风前短焰灯。\n祗恐为僧僧不了，为僧得了总输僧。",
        "dynasty": "唐",
        "collection_info": null
    },
    {
        "title": "秋夕",
        "author": "杜荀鹤",
        "content": "世间多少能诗客，谁是无愁得睡人。\n自我夜来霜月下，到头吟魄始终身。",
        "dynasty": "唐",
        "collection_info": null
    },
    {
        "title": "溪兴",
        "author": "杜荀鹤",
        "content": "山雨溪风卷钓丝，瓦瓯篷底独斟时。\n醉来睡着无人唤，流下前溪也不知。",
        "dynasty": "唐",
        "collection_info": null
    },
    {
        "title": "过巢湖",
        "author": "杜荀鹤",
        "content": "世人贪利復贪荣，来向湖边始至诚。\n男子登舟与登陆，把心何不一般行。",
        "dynasty": "唐",
        "collection_info": null
    },
    {
        "title": "伤硖石县病叟",
        "author": "杜荀鹤",
        "content": "无子无孙一病翁，将何筋力事耕农。\n官家不管蓬蒿地，须勒王租出此中。",
        "dynasty": "唐",
        "collection_info": null
    },
    {
        "title": "赠老僧",
        "author": "杜荀鹤",
        "content": "童子为僧今白首，暗锄心地种闲情。\n时将旧衲添新线，披坐披行过一生。",
        "dynasty": "唐",
        "collection_info": null
    },
    {
        "title": "钓叟",
        "author": "杜荀鹤",
        "content": "田不曾耕地不锄，谁人闲散得如渠。\n渠将底物为香饵，一度抬竿一箇鱼。",
        "dynasty": "唐",
        "collection_info": null
    },
    {
        "title": "溪岸秋思",
        "author": "杜荀鹤",
        "content": "桑柘穷头三四家，挂罾垂钓是生涯。\n秋风忽起溪滩白，零落岸边芦荻花。",
        "dynasty": "唐",
        "collection_info": null
    },
    {
        "title": "春日旅寓",
        "author": "杜荀鹤",
        "content": "满城罗绮拖春色，几处笙歌揭画楼。\n江上有家归未得，眼前花是眼前愁。",
        "dynasty": "唐",
        "collection_info": null
    },
    {
        "title": "田翁",
        "author": "杜荀鹤",
        "content": "白髮星星筋力衰，种田犹自伴孙儿。\n官苗若不平平纳，任是丰年也受饥。",
        "dynasty": "唐",
        "collection_info": null
    },
    {
        "title": "秋江雨夜逢诗友",
        "author": "杜荀鹤",
        "content": "故友别来三四载，新诗吟得百余篇。\n夜来江上秋无月，恨不相逢在雪天。",
        "dynasty": "唐",
        "collection_info": null
    },
    {
        "title": "感春",
        "author": "杜荀鹤",
        "content": "无况青云有恨身，眼前花似梦中春。\n浮生七十今三十，已是人间半世人。",
        "dynasty": "唐",
        "collection_info": null
    },
    {
        "title": "题花木障",
        "author": "杜荀鹤",
        "content": "不假东风次第吹，笔匀春色一枝枝。\n由来画看胜栽看，免见朝开暮落时。",
        "dynasty": "唐",
        "collection_info": null
    },
    {
        "title": "顾云侍御出二子请诗因遗一绝",
        "author": "杜荀鹤",
        "content": "二雏毛骨秀仍奇，小小能吟大大诗。\n想得月中仙桂树，各从生日长新枝。",
        "dynasty": "唐",
        "collection_info": null
    },
    {
        "title": "秋夕病中",
        "author": "杜荀鹤",
        "content": "坏屋不眠风雨夜，故园无信水云秋。\n病中枕上谁相问，一一蝉声槐树头。",
        "dynasty": "唐",
        "collection_info": null
    },
    {
        "title": "宿栾城驿却寄常山张书记",
        "author": "杜荀鹤",
        "content": "一更更尽到三更，吟破离心句不成。\n数树秋风满庭月，忆君时復下阶行。",
        "dynasty": "唐",
        "collection_info": null
    },
    {
        "title": "湘江秋夕",
        "author": "杜荀鹤",
        "content": "三湘月色三湘水，浸骨寒光似练铺。\n一夜寒鸿来不住，故乡书信半年无。",
        "dynasty": "唐",
        "collection_info": null
    },
    {
        "title": "旅怀",
        "author": "杜荀鹤",
        "content": "蒹葭月冷时闻鴈，杨柳风和日听莺。\n水涉山行二年客，就中偏怕雨船声。",
        "dynasty": "唐",
        "collection_info": null
    },
    {
        "title": "赠崔道士",
        "author": "杜荀鹤",
        "content": "四海兵戈无静处，人家废业望烽烟。\n九华道士浑如梦，犹向尊前笑揭天。",
        "dynasty": "唐",
        "collection_info": null
    },
    {
        "title": "题道林寺",
        "author": "杜荀鹤",
        "content": "身未立间终日苦，身当立后几年荣。\n万般不及僧无事，共水将山过一生。",
        "dynasty": "唐",
        "collection_info": null
    },
    {
        "title": "赠质上人",
        "author": "杜荀鹤",
        "content": "枿坐云游出世尘，兼无缾钵可随身。\n逢人不说人间事，便是人间无事人。",
        "dynasty": "唐",
        "collection_info": null
    },
    {
        "title": "泾溪",
        "author": "杜荀鹤",
        "content": "泾溪石险人兢慎，终岁不闻倾覆人。\n却是平流无石处，时时闻说有沈沦。",
        "dynasty": "唐",
        "collection_info": null
    },
    {
        "title": "夏日题悟空上人院",
        "author": "杜荀鹤",
        "content": "三伏闭门披一衲，兼无松竹荫房廊。\n安禅不必须山水，灭得心中火自凉。",
        "dynasty": "唐",
        "collection_info": null
    },
    {
        "title": "经严陵钓台",
        "author": "杜荀鹤",
        "content": "苍翠云峰开俗眼，泓澄烟水浸尘心。\n唯将道业为芳饵，钓得高名直至今。",
        "dynasty": "唐",
        "collection_info": null
    },
    {
        "title": "关试后筵上别同人",
        "author": "杜荀鹤",
        "content": "日午离筵到夕阳，明朝秦地与吴乡。\n同年多是长安客，不信行人欲断肠。",
        "dynasty": "唐",
        "collection_info": null
    },
    {
        "title": "鸬鷀",
        "author": "杜荀鹤",
        "content": "一般毛羽结羣飞，雨岸烟汀好景时。\n深水有鱼衔得出，看来却是鹭鹚饥。",
        "dynasty": "唐",
        "collection_info": null
    },
    {
        "title": "宿村舍",
        "author": "杜荀鹤",
        "content": "野人于我有何情，半掩柴门向月明。\n深夜欲眠眠未着，一丛寒木一猿声。",
        "dynasty": "唐",
        "collection_info": null
    },
    {
        "title": "题新鴈",
        "author": "杜荀鹤",
        "content": "暮天新鴈起汀洲，红蓼花疎水国秋。\n想得故园今夜月，几人相忆在江楼。",
        "dynasty": "唐",
        "collection_info": null
    },
    {
        "title": "离家",
        "author": "杜荀鹤",
        "content": "丈夫三十身如此，疲马离乡懒着鞭。\n槐柳路长愁杀我，一枝蝉到一枝蝉。",
        "dynasty": "唐",
        "collection_info": null
    },
    {
        "title": "旅舍遇雨",
        "author": "杜荀鹤",
        "content": "月华星彩坐来收，岳色江声暗结愁。\n半夜灯前十年事，一时和雨到心头。",
        "dynasty": "唐",
        "collection_info": null
    },
    {
        "title": "送人归淝上",
        "author": "杜荀鹤",
        "content": "巢湖春涨喻溪深，纔过东关见故林。\n莫道南来总无利，水亭山寺二年吟。",
        "dynasty": "唐",
        "collection_info": null
    },
    {
        "title": "自遣",
        "author": "杜荀鹤",
        "content": "粝食麤衣随分过，堆金积帛欲如何。\n百年身后一丘土，贫富高低争几多。",
        "dynasty": "唐",
        "collection_info": null
    },
    {
        "title": "闻子规",
        "author": "杜荀鹤",
        "content": "楚天空阔月成轮，蜀魄声声似告人。\n啼得血流无用处，不如缄口过残春。",
        "dynasty": "唐",
        "collection_info": null
    },
    {
        "title": "秋夜苦吟",
        "author": "杜荀鹤",
        "content": "吟尽三更未着题，竹风松雨共凄凄。\n此时若有人来听，始觉巴猿不解啼。",
        "dynasty": "唐",
        "collection_info": null
    },
    {
        "title": "秋夜闻砧",
        "author": "杜荀鹤",
        "content": "荒凉客舍眠秋色，砧杵家家弄月明。\n不及巴山听猿夜，三声中有不愁声。",
        "dynasty": "唐",
        "collection_info": null
    },
    {
        "title": "将过湖南经马当山庙因书三绝 一",
        "author": "杜荀鹤",
        "content": "人说马当波浪险，我经波浪似通衢。\n大凡君子行藏是，自有龙神卫过湖。",
        "dynasty": "唐",
        "collection_info": null
    },
    {
        "title": "将过湖南经马当山庙因书三绝 二",
        "author": "杜荀鹤",
        "content": "贪残官吏虔诚谒，毒害商人沥胆过。\n祗怕马当山下水，不知平地有风波。",
        "dynasty": "唐",
        "collection_info": null
    },
    {
        "title": "将过湖南经马当山庙因书三绝 三",
        "author": "杜荀鹤",
        "content": "九江连海一般深，未必船经庙下沈。\n头上苍苍没瞒处，不如平取一生心。",
        "dynasty": "唐",
        "collection_info": null
    },
    {
        "title": "梁王坐上赋无云雨",
        "author": "杜荀鹤",
        "content": "同是干坤事不同，雨丝飞洒日轮中。\n若教阴郎长相似，争表梁王造化功。",
        "dynasty": "唐",
        "collection_info": null
    },
    {
        "title": "小松",
        "author": "杜荀鹤",
        "content": "自小刺头深草裏，而今渐觉出蓬蒿。\n时人不识凌云木，直待凌云始道高。",
        "dynasty": "唐",
        "collection_info": null
    },
    {
        "title": "醉书僧壁",
        "author": "杜荀鹤",
        "content": "九华山色真堪爱，留得高僧尔许年。\n听我吟诗供我酒，不曾穿得判斋钱。",
        "dynasty": "唐",
        "collection_info": null
    },
    {
        "title": "寄李隐居",
        "author": "杜荀鹤",
        "content": "自小栖玄到老闲，如云如鹤住应难。\n溪山不必将钱买，赢得来来去去看。",
        "dynasty": "唐",
        "collection_info": null
    },
    {
        "title": "句",
        "author": "杜荀鹤",
        "content": "旧衣灰絮絮，新酒竹篘篘。\n只知断送豪家酒，不解安排旅客情。",
        "dynasty": "唐",
        "collection_info": null
    },
    {
        "title": "上蜀王",
        "author": "张道古",
        "content": "封章才达冕旒前，黜诏俄离玉座端。\n二乱岂由明主用，五危终被佞臣弹。\n西巡凤府非为固，东播銮舆卒未安。\n谏疏至今如可在，谁能更与读来看。",
        "dynasty": "唐",
        "collection_info": null
    },
    {
        "title": "咏雨",
        "author": "张道古",
        "content": "亢阳今已久，嘉雨自云倾。\n一点不斜去，极多时下成。",
        "dynasty": "唐",
        "collection_info": null
    },
    {
        "title": "杨岐山",
        "author": "唐廪",
        "content": "逗竹穿花越几村，还从旧路入云门。\n翠微不闭楼台出，清吹频回水石喧。\n天外鹤归松自老，岩间僧逝塔空存。\n重来白首良堪喜，朝露浮生不足言。",
        "dynasty": "唐",
        "collection_info": null
    },
    {
        "title": "吹笙引",
        "author": "王毂",
        "content": "娲皇遗音寄玉笙，双成传得何凄清。\n丹穴娇雏七十隻，一时飞上秋天鸣。\n水泉迸泻急相续，一束宫商裂寒玉。\n旖旎香风绕指生，千声妙尽神仙曲。\n曲终满席悄无语，巫山冷碧愁云雨。",
        "dynasty": "唐",
        "collection_info": null
    },
    {
        "title": "鸿门讌",
        "author": "王毂",
        "content": "寰海沸兮争战苦，风云愁兮会龙虎。\n四百年汉欲开基，项庄一剑何虚舞。\n殊不知人心去暴秦，天意归明主。\n项王足底踏汉土，席上相看浑未悟。",
        "dynasty": "唐",
        "collection_info": null
    },
    {
        "title": "玉树曲",
        "author": "王毂",
        "content": "陈宫内宴明朝日，玉树新妆逞娇逸。\n三阁霞明天上开，灵鼍振攂神仙出。\n天花数朵风吹绽，对舞轻盈瑞香散。\n金管红弦旖旎随，霓旌玉佩参差转。\n璧月夜满楼风轻，莲舌泠泠词调新。\n当行狎客尽持禄，直谏犯颜无一人。\n歌舞未终乐未阕，晋王剑上黏腥血。\n君臣犹在醉乡中，一面已无陈日月。\n圣唐御宇三百祀，濮上桑间宜禁止。\n请停此曲归正声，愿将雅乐调元气。",
        "dynasty": "唐",
        "collection_info": null
    },
    {
        "title": "苦热行",
        "author": "王毂",
        "content": "祝融南来鞭火龙，火旗焰焰烧天红。\n日轮当午凝不去，万国如在洪炉中。\n五岳翠干云彩灭，阳侯海底愁波竭。\n何当一夕金风发，为我扫却天下热。",
        "dynasty": "唐",
        "collection_info": null
    },
    {
        "title": "暑日题道边树",
        "author": "王毂",
        "content": "火轮迸焰烧长空，浮埃扑面愁朦朦。\n羸童走马喘不进，忽逢碧树含清风。\n清风留我移时住，满地浓阴懒前去。\n却叹人无及物功，不似团团道边树。",
        "dynasty": "唐",
        "collection_info": null
    },
    {
        "title": "红蔷薇歌",
        "author": "王毂",
        "content": "红霞烂泼猩猩血，阿母瑶池晒仙缬。\n晚日春风夺眼明，蜀机锦彩浑疑黦。\n公子亭台香触人，百花懡㦬无精神。\n苎罗西子见应妬，风光占断年年新。",
        "dynasty": "唐",
        "collection_info": null
    },
    {
        "title": "刺桐花",
        "author": "王毂",
        "content": "南国清和烟雨辰，刺桐夹道花开新。\n林梢簇簇红霞烂，暑天别觉生精神。\n秾英鬬火欺朱槿，栖鹤惊飞翅忧烬。\n直疑青帝去怱怱，收拾春风浑不尽。",
        "dynasty": "唐",
        "collection_info": null
    },
    {
        "title": "赠苍溪王明府有文在手曰长生",
        "author": "王毂",
        "content": "执手长生在，人皆号地仙。\n水云真遂性，龟鹤足齐年。\n但以酒养气，何言命在天。\n况无婚嫁累，应拍尚平肩。",
        "dynasty": "唐",
        "collection_info": null
    },
    {
        "title": "逢道者神和子",
        "author": "王毂",
        "content": "珍重神和子，闻名五十年。\n童颜终不改，绿髮尚依然。\n酒裏消闲日，人间作散仙。\n长生如可慕，相逐隐林泉。",
        "dynasty": "唐",
        "collection_info": null
    },
    {
        "title": "送友人归闽",
        "author": "王毂",
        "content": "东南归思切，把酒且留连。\n再会知何处，相看共黯然。\n猨啼棃岭路，月白建溪船。\n莫恋家乡住，酬身在少年。",
        "dynasty": "唐",
        "collection_info": null
    },
    {
        "title": "春草碧色",
        "author": "王毂",
        "content": "习习东风扇，萋萋草色新。\n浅深千里碧，高下一时春。\n嫩叶舒烟际，微香动水滨。\n金塘明夕照，辇路惹芳尘。\n造化功何广，阳和力自均。\n今当发生日，沥恳祝良辰。",
        "dynasty": "唐",
        "collection_info": null
    },
    {
        "title": "梦仙谣三首 一",
        "author": "王毂",
        "content": "前程渐觉风光好，琪花片片粘瑶草。\n有人遗我五色丹，一粒吞之后天老。",
        "dynasty": "唐",
        "collection_info": null
    },
    {
        "title": "梦仙谣三首 二",
        "author": "王毂",
        "content": "青童递酒金觞疾，列坐红霞神气逸。\n笑说留连数日间，已是人间一千日。",
        "dynasty": "唐",
        "collection_info": null
    },
    {
        "title": "梦仙谣三首 三",
        "author": "王毂",
        "content": "瑶台绛节游皆遍，异果奇花香扑面。\n松窗梦觉却神清，残月林前三两片。",
        "dynasty": "唐",
        "collection_info": null
    },
    {
        "title": "后魏行",
        "author": "王毂",
        "content": "力微皇帝谤天嗣，太武凶残人所畏。\n一朝𦍩䍽飞上天，子孙尽作河鱼饵。",
        "dynasty": "唐",
        "collection_info": null
    },
    {
        "title": "秋",
        "author": "王毂",
        "content": "蝉噪古槐疏叶下，树衔斜日映孤城。\n欲知潘鬓愁多少，一夜新添白数茎。",
        "dynasty": "唐",
        "collection_info": null
    },
    {
        "title": "燕",
        "author": "王毂",
        "content": "海燕双飞意若何，曲梁呕嘎语声多。\n茅檐不必嫌卑陋，犹胜吴宫爇尔窠。",
        "dynasty": "唐",
        "collection_info": null
    },
    {
        "title": "牡丹",
        "author": "王毂",
        "content": "牡丹妖艳乱人心，一国如狂不惜金。\n曷若东园桃与李，果成无语自垂阴。",
        "dynasty": "唐",
        "collection_info": null
    },
    {
        "title": "古意二首 一",
        "author": "孙合",
        "content": "屈子生楚国，七雄知其材。\n介洁世不容，迹合藏蒿莱。\n道废固命也，瓢饮亦贤哉。\n何事葬江水，空使后人哀。",
        "dynasty": "唐",
        "collection_info": null
    },
    {
        "title": "古意二首 二",
        "author": "孙合",
        "content": "魏礼段干木，秦王乃止戈。\n小国有其人，大国奈之何。\n贤哲信为美，兵甲岂云多。\n君子战必胜，斯言闻孟轲。",
        "dynasty": "唐",
        "collection_info": null
    },
    {
        "title": "哭方玄英先生",
        "author": "孙合",
        "content": "牛斗文星落，知是先生死。\n湖上闻哭声，门前见弹指。\n官无一寸禄，名传千万里。\n死着弊衣裳，生谁顾朱紫。\n我心痛其语，泪落不能已。\n犹喜韦补阙，扬名荐天子。",
        "dynasty": "唐",
        "collection_info": null
    },
    {
        "title": "句",
        "author": "孙合",
        "content": "仕宦类商贾，终日常东西。",
        "dynasty": "唐",
        "collection_info": null
    },
    {
        "title": "投节度邢公",
        "author": "褚载",
        "content": "西风昨夜坠红兰，一宿邮亭事万般。\n无地可耕归不得，有恩堪报死何难。\n流年怕老看将老，百计求安未得安。\n一卷新书满怀泪，频来门馆诉饥寒。",
        "dynasty": "唐",
        "collection_info": null
    },
    {
        "title": "贺赵观文重试及第",
        "author": "褚载",
        "content": "一枝仙桂两回春，始觉文章可致身。\n已把色丝要上第，又将彩笔冠羣伦。\n龙泉再淬方知利，火浣重烧转更新。\n今日街头看御牓，大能荣耀苦心人。",
        "dynasty": "唐",
        "collection_info": null
    },
    {
        "title": "赠道士",
        "author": "褚载",
        "content": "簪星曳月下蓬壶，曾见东皋种白榆。\n六甲威灵藏瑞检，五龙雷电遶霜都。\n惟教鹤探丹丘信，不使人窥太乙炉。\n闻说葛陂风浪恶，许骑青鹿从行无。",
        "dynasty": "唐",
        "collection_info": null
    },
    {
        "title": "晓发",
        "author": "褚载",
        "content": "贪路贪名须早发，枕前无计暂裴回。\n纔闻鸡唱呼童起，已有铃声过驿来。\n衣湿乍惊霑雾露，马行仍未见尘埃。\n朝朝陌上侵星去，待得酬身了便回。",
        "dynasty": "唐",
        "collection_info": null
    },
    {
        "title": "晓感",
        "author": "褚载",
        "content": "晓鼓冬冬星汉微，佩金鸣玉鬬光辉。\n出门各自争岐路，至老何人免是非。\n大道不应由曲取，浮生还要畧知机。\n故园华表高高在，可得不如丁令威。",
        "dynasty": "唐",
        "collection_info": null
    },
    {
        "title": "南徐晚望",
        "author": "褚载",
        "content": "芳草铺香晚岸晴，岸头含醉去来行。\n僧归岳外残钟寺，日下江边调角城。\n入浙孤帆知楚信，过淮疎雨带潮声。\n如今未免风尘役，宁敢怱怱便濯缨。",
        "dynasty": "唐",
        "collection_info": null
    },
    {
        "title": "移石",
        "author": "褚载",
        "content": "磷𥒘一片溪中石，恰称幽人弹素琴。\n浪侵多年苔色在，洗来今日碏痕深。\n磨看粹色何殊玉，敲有奇声直异金。\n不是不堪为器用，都缘良匠未留心。",
        "dynasty": "唐",
        "collection_info": null
    },
    {
        "title": "瀑布",
        "author": "褚载",
        "content": "泻雾倾烟撼撼雷，满山风雨助喧豗。\n争知不是青天阙，扑下银河一半来。",
        "dynasty": "唐",
        "collection_info": null
    },
    {
        "title": "定鼎门",
        "author": "褚载",
        "content": "郏鄏城高门倚天，九重踪迹尚依然。\n须知道德无关锁，一闭干坤一万年。",
        "dynasty": "唐",
        "collection_info": null
    },
    {
        "title": "陈仓驿",
        "author": "褚载",
        "content": "锦翼花冠安在哉，雄飞雌伏尽尘埃。\n一双童子应惆怅，不见真人更猎来。",
        "dynasty": "唐",
        "collection_info": null
    },
    {
        "title": "长城",
        "author": "褚载",
        "content": "秦筑长城比铁牢，蕃戎不敢过临洮。\n焉知万里连云色，不及尧阶三尺高。",
        "dynasty": "唐",
        "collection_info": null
    },
    {
        "title": "弔秦叟",
        "author": "褚载",
        "content": "市西楼店金千秤，渭北田园粟万钟。\n儿被杀伤妻被虏，一身随驾到三峰。",
        "dynasty": "唐",
        "collection_info": null
    },
    {
        "title": "云",
        "author": "褚载",
        "content": "尽日看云首不回，无心都大似无才。\n可怜光彩一片玉，万里晴天何处来。",
        "dynasty": "唐",
        "collection_info": null
    },
    {
        "title": "鹤",
        "author": "褚载",
        "content": "欲洗霜翎下涧边，却嫌菱刺汚香泉。\n沙鸥浦鴈应惊讶，一举扶摇直上天。",
        "dynasty": "唐",
        "collection_info": null
    },
    {
        "title": "句",
        "author": "褚载",
        "content": "相逢多是醉醺然，应有囊中子母钱。\n有兴欲沽红曲酒，无人同上翠旌楼。\n星斗离披烟霭收，玉蟾蜍耀海东头。\n鹿胎冠子水晶簪，长啸欹眠紫桂阴。\n躞蹀马摇金络脑，婵娟人坠玉搔头。\n狂歌放饮浑成性，知道逍遥出俗笼。\n除却洛阳才子后，更谁封恨弔怀沙。\n莲浦浪澄堪倚钓，柳堤风暖好垂鞭。\n上马等闲销白日，出门轻薄倚黄金。\n净名方丈虽然病，曼倩年涯未有多。",
        "dynasty": "唐",
        "collection_info": null
    },
    {
        "title": "代寄边人",
        "author": "郑准",
        "content": "君去不来久，悠悠昏又明。\n片心因卜解，残梦过桥惊。\n圣泽如垂饵，沙场会息兵。\n凉风当为我，一一送砧声。",
        "dynasty": "唐",
        "collection_info": null
    },
    {
        "title": "江南清明",
        "author": "郑准",
        "content": "吴山楚驿四年中，一见清明一改容。\n旅恨共风连夜起，韶光随酒着人浓。\n延兴门外攀花别，采石江头带雨逢。\n无限归心何计是，路边戈甲正重重。",
        "dynasty": "唐",
        "collection_info": null
    },
    {
        "title": "题宛陵北楼",
        "author": "郑准",
        "content": "雨来风静绿芜藓，凭着朱阑思浩然。\n人语独耕烧后岭，鸟飞斜没望中烟。\n松梢半露藏云寺，滩势横流出浦船。\n若遣谢宣城不死，必应吟尽夕阳川。",
        "dynasty": "唐",
        "collection_info": null
    },
    {
        "title": "寄进士崔鲁范",
        "author": "郑准",
        "content": "洛阳才子旧交知，别后干戈积咏思。\n百战市朝千里梦，三年风月几篇诗。\n山高鴈断音书绝，谷背莺寒变化迟。\n会待路宁归得去，酒楼渔浦重相期。",
        "dynasty": "唐",
        "collection_info": null
    },
    {
        "title": "云",
        "author": "郑准",
        "content": "片片飞来静又闲，楼头江上復山前。\n飘零尽日不归去，点破清光万里天。",
        "dynasty": "唐",
        "collection_info": null
    },
    {
        "title": "句",
        "author": "郑准",
        "content": "护犊横身立，逢人揭尾跳。",
        "dynasty": "唐",
        "collection_info": null
    },
    {
        "title": "游九鲤湖",
        "author": "陈乘",
        "content": "汗漫乘春至，林峦雾雨生。\n洞莓黏屐重，岩雪溅衣轻。\n窟宅分三岛，烟霞接五城。\n却怜饶药物，欲辨不知名。",
        "dynasty": "唐",
        "collection_info": null
    },
    {
        "title": "章台夜思",
        "author": "韦庄",
        "content": "清瑟怨遥夜，遶弦风雨哀。\n孤灯闻楚角，残月下章台。\n芳草已云暮，故人殊未来。\n乡书不可寄，秋雁又南迴。",
        "dynasty": "唐",
        "collection_info": null
    },
    {
        "title": "延兴门外作",
        "author": "韦庄",
        "content": "芳草五陵道，美人金犊车。\n绿奔穿内水，红落过墙花。\n马足倦游客，鸟声欢酒家。\n王孙归去晚，宫树欲栖鸦。",
        "dynasty": "唐",
        "collection_info": null
    },
    {
        "title": "刘得仁墓",
        "author": "韦庄",
        "content": "至公遗至艺，终抱至冤沈。\n名有诗家业，身无戚里心。\n桂和秋露滴，松带夜风吟。\n冥寞知春否，坟蒿日已深。",
        "dynasty": "唐",
        "collection_info": null
    },
    {
        "title": "下第题青龙寺僧房",
        "author": "韦庄",
        "content": "千蹄万毂一枝芳，要路无媒果自伤。\n题柱未期归蜀国，曳裾何处谒吴王。\n马嘶春陌金羁闹，鸟睡花林绣羽香。\n酒薄恨浓消不得，却将惆怅问支郎。",
        "dynasty": "唐",
        "collection_info": null
    },
    {
        "title": "虢州涧东村居作",
        "author": "韦庄",
        "content": "东南骑马出郊垧，迴首寒烟隔郡城。\n清涧涨时翘鹭喜，绿桑疎处哺牛鸣。\n儿童见少生于客，奴仆骄多倨似兄。\n试望家田还自适，满畦秋水稻苗平。",
        "dynasty": "唐",
        "collection_info": null
    },
    {
        "title": "送日本国僧敬龙归",
        "author": "韦庄",
        "content": "扶桑已在渺茫中，家在扶桑东更东。\n此去与师谁共到，一船明月一帆风。",
        "dynasty": "唐",
        "collection_info": null
    },
    {
        "title": "对酒",
        "author": "韦庄",
        "content": "何用岩栖隐姓名，一壶春酎可忘形。\n伯伦若有长生术，直到如今醉未醒。",
        "dynasty": "唐",
        "collection_info": null
    },
    {
        "title": "尹喜宅",
        "author": "韦庄",
        "content": "荒原秋殿柏萧萧，何代风烟占寂寥。\n紫气已随僊仗去，白云空向帝乡消。\n蒙蒙暮雨春鸡唱，漠漠寒芜雪兔跳。\n欲问灵踪无处所，十洲空阔阆山遥。",
        "dynasty": "唐",
        "collection_info": null
    },
    {
        "title": "途中望雨怀归",
        "author": "韦庄",
        "content": "满空寒雨漫霏霏，去路云深锁翠微。\n牧竖远当烟草立，饥禽闲傍渚田飞。\n谁家树压红榴折，几处篱悬白菌肥。\n对此不堪乡外思，荷蓑遥羡钓人归。",
        "dynasty": "唐",
        "collection_info": null
    },
    {
        "title": "古离别",
        "author": "韦庄",
        "content": "晴烟漠漠柳毵毵，不那离情酒半酣。\n更把玉鞭云外指，断肠春色在江南。",
        "dynasty": "唐",
        "collection_info": null
    },
    {
        "title": "柳谷道中作却寄",
        "author": "韦庄",
        "content": "马前红叶正纷纷，马上离情断杀魂。\n晓发独辞残月店，暮程遥宿隔云村。\n心如岳色留秦地，梦逐河声出禹门。\n莫怪苦吟鞭拂地，有谁倾盖待王孙。",
        "dynasty": "唐",
        "collection_info": null
    },
    {
        "title": "灞陵道中作",
        "author": "韦庄",
        "content": "春桥南望水溶溶，一桁晴山倒碧峰。\n秦苑落花零露湿，灞陵新酒拨醅浓。\n青龙夭矫盘双阙，丹凤䙰褷隔九重。\n万古行人离别地，不堪吟罢夕阳钟。",
        "dynasty": "唐",
        "collection_info": null
    },
    {
        "title": "秋日早行",
        "author": "韦庄",
        "content": "上马萧萧襟袖凉，路穿禾黍绕宫墙。\n半山残月露华冷，一岸野风莲萼香。\n烟外驿楼红隐隐，渚边云树暗苍苍。\n行人自是心如火，兔走乌飞不觉长。",
        "dynasty": "唐",
        "collection_info": null
    },
    {
        "title": "叹落花",
        "author": "韦庄",
        "content": "一夜霏微露湿烟，晓来和泪丧婵娟。\n不随残雪埋芳草，尽逐香风上舞筵。\n西子去时遗笑靥，谢娥行处落金钿。\n飘红堕白堪惆怅，少别秾华又隔年。",
        "dynasty": "唐",
        "collection_info": null
    },
    {
        "title": "宫怨",
        "author": "韦庄",
        "content": "一辞同辇闭昭阳，耿耿寒宵禁漏长。\n钗上翠禽应不返，镜中红艳岂重芳。\n萤低夜色栖瑶草，水咽秋声傍粉墙。\n展转令人思蜀赋，解将惆怅感君王。",
        "dynasty": "唐",
        "collection_info": null
    },
    {
        "title": "关河道中",
        "author": "韦庄",
        "content": "槐陌蝉声柳市风，驿楼高倚夕阳东。\n往来千里路长在，聚散十年人不同。\n但见时光流似箭，岂知天道曲如弓。\n平生志业匡尧舜，又拟沧浪学钓翁。",
        "dynasty": "唐",
        "collection_info": null
    },
    {
        "title": "题盘豆驿水馆后轩",
        "author": "韦庄",
        "content": "极目晴川展画屏，地从桃塞接蒲城。\n滩头鹭占清波立，原上人侵落照耕。\n去鴈数行天际没，孤云一点净中生。\n冯轩尽日不迴首，楚水吴山无限情。",
        "dynasty": "唐",
        "collection_info": null
    },
    {
        "title": "梁氏水斋",
        "author": "韦庄",
        "content": "独醉任腾腾，琴棊亦自能。\n卷帘山对客，开户犬迎僧。\n看蚁移苔穴，闻蛙落石层。\n夜窗风雨急，松外一庵灯。",
        "dynasty": "唐",
        "collection_info": null
    },
    {
        "title": "曲池作",
        "author": "韦庄",
        "content": "细雨曲池滨，青袍草色新。\n咏诗行信马，载酒喜逢人。\n性为无机率，家因守道贫。\n若无诗自遣，谁奈寂寥春。",
        "dynasty": "唐",
        "collection_info": null
    },
    {
        "title": "嘉会里闲居",
        "author": "韦庄",
        "content": "岂知城阙内，有地出红尘。\n草占一方绿，树藏千古春。\n马嘶游寺客，犬吠探花人。\n寂寂无钟鼓，槐行接紫宸。",
        "dynasty": "唐",
        "collection_info": null
    },
    {
        "title": "夏夜",
        "author": "韦庄",
        "content": "傍水迁书榻，开襟纳夜凉。\n星繁愁昼热，露重觉荷香。\n蛙吹鸣还息，蛛罗灭又光。\n正吟秋兴赋，桐景下西墙。",
        "dynasty": "唐",
        "collection_info": null
    },
    {
        "title": "早发",
        "author": "韦庄",
        "content": "早雾浓于雨，田深黍稻低。\n出门鸡未唱，过客马频嘶。\n树色遥藏店，泉声暗傍畦。\n独吟三十里，城月尚如珪。",
        "dynasty": "唐",
        "collection_info": null
    },
    {
        "title": "寓言",
        "author": "韦庄",
        "content": "黄金日日销还铸，僊桂年年折又生。\n兔走乌飞如未息，路尘终见泰山平。",
        "dynasty": "唐",
        "collection_info": null
    },
    {
        "title": "对雪献薛常侍",
        "author": "韦庄",
        "content": "璚林瑶树忽珊珊，急带西风下晚天。\n皓鹤䙰褷飞不辨，玉山重迭冻相连。\n松装粉穗临窗亚，水结冰锥簇溜悬。\n门外寒光利如劒，莫推红袖诉金船。",
        "dynasty": "唐",
        "collection_info": null
    },
    {
        "title": "题裴端公郊居",
        "author": "韦庄",
        "content": "暂随红斾佐藩方，高迹终期卧故乡。\n已近水声开涧户，更侵山色架书堂。\n蒲生岸脚青刀利，柳拂波心绿带长。\n莫夺野人樵牧兴，白云不识绣衣郎。",
        "dynasty": "唐",
        "collection_info": null
    },
    {
        "title": "登咸阳县楼望雨",
        "author": "韦庄",
        "content": "乱云如兽出山前，细雨和风满渭川。\n尽日空蒙无所见，鴈行斜去字联联。",
        "dynasty": "唐",
        "collection_info": null
    },
    {
        "title": "贵公子",
        "author": "韦庄",
        "content": "大道青楼御苑东，玉栏仙杏压枝红。\n金铃犬吠梧桐月，朱鬣马嘶杨柳风。\n流水带花穿巷陌，夕阳和树入帘栊。\n瑶池宴罢归来醉，笑说君王在月宫。",
        "dynasty": "唐",
        "collection_info": null
    },
    {
        "title": "听赵秀才弹琴",
        "author": "韦庄",
        "content": "满匣冰泉咽又鸣，玉音闲澹入神清。\n巫山夜雨弦中起，湘水清波指下生。\n蜂簇野花吟细韵，蝉移高柳迸残声。\n不须更奏幽兰曲，卓氏门前月正明。",
        "dynasty": "唐",
        "collection_info": null
    },
    {
        "title": "观猎",
        "author": "韦庄",
        "content": "苑墙东畔欲斜晖，傍苑穿花兔正肥。\n公子喜逢朝罢日，将军夸换战时衣。\n鹘翻锦翅云中落，犬带金铃草上飞。\n直待四郊高鸟尽，掉鞍齐向国门归。",
        "dynasty": "唐",
        "collection_info": null
    },
    {
        "title": "三堂东湖作",
        "author": "韦庄",
        "content": "满塘秋水碧泓澄，十亩菱花晚镜清。\n景动新桥横蝃蝀，岸铺芳草睡鵁鶄。\n蟾投夜魄当湖落，岳倒秋莲入浪生。\n何处最添诗客兴，黄昏烟雨乱蛙声。",
        "dynasty": "唐",
        "collection_info": null
    },
    {
        "title": "放榜日作",
        "author": "韦庄",
        "content": "一声天鼓闢金扉，三十仙材上翠微。\n葛水雾中龙乍变，缑山烟外鹤初飞。\n邹阳暖艳催花发，太皞春光簇马归。\n迴首便辞尘土世，彩云新换六铢衣。",
        "dynasty": "唐",
        "collection_info": null
    },
    {
        "title": "寄薛先辈",
        "author": "韦庄",
        "content": "悬知迴日綵衣荣，仙籍高标第一名。\n瑶树带风侵物冷，玉山和雨射人清。\n龙翻瀚海波涛壮，鹤出金笼燕雀惊。\n不说文章与门地，自然毛骨是公卿。",
        "dynasty": "唐",
        "collection_info": null
    },
    {
        "title": "访含弘山僧不遇留题精舍",
        "author": "韦庄",
        "content": "满院桐花鸟雀喧，寂寥芳草茂芊芊。\n吾师正遇归山日，闲客空题到寺年。\n池竹闭门教鹤守，琴书开箧任僧传。\n人间不自寻行迹，一片孤云在碧天。",
        "dynasty": "唐",
        "collection_info": null
    },
    {
        "title": "寄从兄遵",
        "author": "韦庄",
        "content": "江上秋风正钓鲈，九重天子梦翘车。\n不将高卧邀刘主，自吐清谈护汉储。\n沧海十年龙景断，碧云千里雁行疎。\n相逢莫话归山计，明日东封待直庐。",
        "dynasty": "唐",
        "collection_info": null
    },
    {
        "title": "渔塘十六韵",
        "author": "韦庄",
        "content": "洛水分余脉，穿岩出石棱。\n碧经岚气重，清带露华澄。\n莹澈通三岛，岩梧积万层。\n巢由应共到，刘阮想同登。\n壁峻苔如画，山昏雾似蒸。\n撼松衣有雪，题石砚生冰。\n路熟云中客，名留域外僧。\n饥猿寻落橡，鬬鼠堕高藤。\n崄树临溪亚，残莎带岸崩。\n持竿聊藉草，待月好垂罾。\n对景思任父，开图想不兴。\n晚风轻浪迭，暮雨湿烟凝。\n似泛灵槎出，如迎羽客昇。\n仙源终不测，胜概自相仍。\n欲别诚堪恋，长归又未能。\n他时操史笔，为尔着良称。",
        "dynasty": "唐",
        "collection_info": null
    },
    {
        "title": "冬日长安感志寄献虢州崔郎中二十韵",
        "author": "韦庄",
        "content": "帝里无成久滞淹，别家三度见新蟾。\n郄诜丹桂无人指，阮籍青襟有泪霑。\n溪上却思云满屋，镜中惟怕雪生髯。\n病如原宪谁能疗，蹇似刘桢岂用占。\n雾雨十年同隐遁，风雷何日振沈潜。\n吁嗟每被更声引，歌咏还因酒思添。\n客舍正甘愁寂寂，郡楼遥想醉恹恹。\n已闻铃阁悬新诏，即向纶闱副具瞻。\n济物便同川上檝，慰心还似邑中黔。\n观星始觉中郎贵，问俗方知太守廉。\n宅后绿波栖画鹢，马前红袖簇丹襜。\n闲招好客斟香蚁，闷对琼花咏散盐。\n积冻慢封寒溜细，暮云高拔远峰尖。\n讼堂无事冰生印，水榭高吟月透帘。\n松下围棋期褚胤，笔头飞箭荐陶谦。\n未知匣劒何时跃，但恐铅刀不再铦。\n虽有远心长拥篲，耻将新劒学编苫。\n纔惊素节移铜律，又见玄冥变玉籤。\n百口似萍依广岸，一身如燕恋高檐。\n如今正困风波力，更向人中问宋纤。",
        "dynasty": "唐",
        "collection_info": null
    },
    {
        "title": "和薛先辈见寄初秋寓怀即事之作二十韵",
        "author": "韦庄",
        "content": "玉律初移候，清风乍远襟。\n一声蝉到耳，千炬火然心。\n岳静云堆翠，楼高日半沈。\n引愁憎暮角，惊梦怯残碪。\n露白凝湘簟，风篁韵蜀琴。\n鸟喧从果烂，阶净任苔侵。\n柿叶添红景，槐柯减绿阴。\n采珠逢宝窟，阅石见瑶林。\n鲁殿铿寒玉，苔山激碎金。\n郄堂流桂景，陈巷集车音。\n名自张华显，词因葛亮吟。\n水深龙易失，天远鹤难寻。\n鉴貌宁惭乐，论才岂谢任。\n义心孤劒直，学海怒涛深。\n既覩文兼质，翻疑古在今。\n惭闻纡绿绶，即候挂朝簪。\n晚树连秋坞，斜阳映暮岑。\n夜虫方唧唧，疲马正骎骎。\n託迹同吴燕，依仁似越禽。\n会随仙羽化，香蚁且同斟。",
        "dynasty": "唐",
        "collection_info": null
    },
    {
        "title": "同旧韵",
        "author": "韦庄",
        "content": "大火收残暑，清光渐惹襟。\n谢庄千里思，张翰五湖心。\n暮角迎风急，孤钟向暝沈。\n露滋三径草，日动四邻碪。\n簟委班姬扇，蝉悲蔡琰琴。\n方愁丹桂远，已怯二毛侵。\n甃石迴泉脉，移棊就竹阴。\n触丝蛛堕网，避隼鸟投林。\n貌愧潘郎璧，文惭吕相金。\n但埋酆狱气，未发爨桐音。\n静笑刘琨舞，闲思阮籍吟。\n野花和雨斸，怪石入云寻。\n迹竟终非切，幽闲且自任。\n趋时惭艺薄，託质仰恩深。\n美价方稀古，清名已绝今。\n既闻留缟带，讵肯掷蓍簪。\n迟客虚高阁，迎僧出乱岑。\n壮心徒戚戚，逸足自骎骎。\n安羡仓中鼠，危同幕上禽。\n期君调鼎鼐，他日俟羊斟。",
        "dynasty": "唐",
        "collection_info": null
    },
    {
        "title": "三用韵",
        "author": "韦庄",
        "content": "素律初迴驭，商飙暗触襟。\n乍伤诗客思，还动旅人心。\n蝉噪因风断，鳞游见鹭沈。\n笛声随晚吹，松韵激遥砧。\n地覆青袍草，窗横绿绮琴。\n烟霄难自致，岁月易相侵。\n涧柳横孤彴，岩藤架密阴。\n潇湘期钓侣，鄠杜别家林。\n遗愧虞卿璧，言依季布金。\n铮鏦闻郢唱，次第发巴音。\n萤影衝帘落，虫声拥砌吟。\n楼高思共钓，寺远想同寻。\n入夜愁难遣，逢秋恨莫任。\n蜗游苔径滑，鹤步翠塘深。\n莫问荣兼辱，宁论古与今。\n固穷怜瓮牖，感旧惜蒿簪。\n晚日舒霞绮，遥天倚黛岑。\n鸳鸾方翙翙，骅骥整骎骎。\n未化投陂竹，空思出谷禽。\n感多聊自遣，桑落且闲斟。",
        "dynasty": "唐",
        "collection_info": null
    },
    {
        "title": "惊秋",
        "author": "韦庄",
        "content": "不向烟波狎钓舟，强亲文墨事儒丘。\n长安十二槐花陌，曾负秋风多少秋。",
        "dynasty": "唐",
        "collection_info": null
    },
    {
        "title": "登汉高庙闲眺",
        "author": "韦庄",
        "content": "独寻仙境上高原，云雨深藏古帝坛。\n天畔晚峰青簇簇，槛前春树碧团团。\n参差郭外楼台小，断续风中鼓角残。\n一带远光何处水，钓舟闲繫夕阳滩。",
        "dynasty": "唐",
        "collection_info": null
    },
    {
        "title": "耒阳县浮山神庙",
        "author": "韦庄",
        "content": "一郡皆传此庙灵，庙前松桂古今青。\n山曾尧代浮洪水，地有唐臣奠绿醽。\n遶坐香风吹宝盖，傍檐烟雨湿岩扃。\n为霖自可成农岁，何用兴师远伐邢。",
        "dynasty": "唐",
        "collection_info": null
    },
    {
        "title": "愁",
        "author": "韦庄",
        "content": "避愁愁又至，愁至事难忘。\n夜坐心中火，朝为鬓上霜。\n不经公子梦，偏入旅人肠。\n借问高轩客，何乡是醉乡。",
        "dynasty": "唐",
        "collection_info": null
    },
    {
        "title": "村居书事",
        "author": "韦庄",
        "content": "年年耕与钓，鸥鸟已相依。\n砌长苍苔厚，藤抽紫蔓肥。\n风莺移树啭，雨燕入楼飞。\n不觉春光暮，遶篱红杏稀。",
        "dynasty": "唐",
        "collection_info": null
    },
    {
        "title": "三堂早春",
        "author": "韦庄",
        "content": "独倚危楼四望遥，杏花春陌马声骄。\n池边冰刃暖初落，山上雪棱寒未销。\n溪送绿波穿郡宅，日移红影度村桥。\n主人年少多情味，笑换金龟解珥貂。",
        "dynasty": "唐",
        "collection_info": null
    },
    {
        "title": "雨霁晚眺",
        "author": "韦庄",
        "content": "入谷路萦纡，岩巅日欲晡。\n岭云寒埽盖，溪雪冻黏鬚。\n卧草跧如兔，听冰怯似狐。\n仍闻关外火，昨夜彻皇都。",
        "dynasty": "唐",
        "collection_info": null
    },
    {
        "title": "立春日作",
        "author": "韦庄",
        "content": "九重天子去蒙尘，御柳无情依旧春。\n今日不关妃妾事，始知辜负马嵬人。",
        "dynasty": "唐",
        "collection_info": null
    },
    {
        "title": "赠云阳裴明府",
        "author": "韦庄",
        "content": "南北三年一解携，海为深谷岸为蹊。\n已闻陈胜心降汉，谁为田横国号齐。\n暴客至今犹战鹤，故人何处尚驱鸡。\n归来能作烟波伴，我有鱼舟在五溪。",
        "dynasty": "唐",
        "collection_info": null
    },
    {
        "title": "贼中与萧韦二秀才同卧重疾二君寻愈余独加焉恍惚之中因有题",
        "author": "韦庄",
        "content": "与君同卧疾，独我渐弥留。\n弟妹不知处，兵戈殊未休。\n胸中疑晋竖，耳下鬬殷牛。\n纵有秦医在，怀乡亦泪流。",
        "dynasty": "唐",
        "collection_info": null
    },
    {
        "title": "重围中逢萧校书",
        "author": "韦庄",
        "content": "相逢俱此地，此地是何乡。\n侧目不成语，抚心空自伤。\n劒高无鸟度，树暗有兵藏。\n底事征西将，年年戍洛阳。",
        "dynasty": "唐",
        "collection_info": null
    },
    {
        "title": "咸通",
        "author": "韦庄",
        "content": "咸通时代物情奢，欢杀金张许史家。\n破产竞留天上乐，铸山争买洞中花。\n诸郎宴罢银灯合，仙子游迴璧月斜。\n人意似知今日事，急催弦管送年华。",
        "dynasty": "唐",
        "collection_info": null
    },
    {
        "title": "白樱桃",
        "author": "韦庄",
        "content": "王母阶前种几株，水精帘外看如无。\n只应汉武金盘上，泻得珊珊白露珠。",
        "dynasty": "唐",
        "collection_info": null
    },
    {
        "title": "夜景",
        "author": "韦庄",
        "content": "满庭松桂雨余天，宋玉秋声韵蜀弦。\n乌兔不知多事世，星辰长似太平年。\n谁家一笛吹残暑，何处双砧捣暮烟。\n欲把伤心问明月，素娥无语泪娟娟。",
        "dynasty": "唐",
        "collection_info": null
    },
    {
        "title": "宿山家",
        "author": "韦庄",
        "content": "山行侵夜到，云窦一星灯。\n草动蛇寻穴，枝摇鼠上藤。\n背风开药竈，向月展渔罾。\n明日前溪路，烟萝更几层。",
        "dynasty": "唐",
        "collection_info": null
    },
    {
        "title": "长年",
        "author": "韦庄",
        "content": "长年方悟少年非，人道新诗胜旧诗。\n十亩野塘留客钓，一轩春雨对僧棊。\n花间醉任黄莺语，亭上吟从白鹭窥。\n大盗不将炉冶去，有心重筑太平基。",
        "dynasty": "唐",
        "collection_info": null
    },
    {
        "title": "辛丑年",
        "author": "韦庄",
        "content": "九衢漂杵已成川，塞上黄云战马闲。\n但有羸兵填渭水，更无奇士出商山。\n田园已没红尘裏，弟妹相逢白刃间。\n西望翠华殊未返，泪痕空湿劒文斑。",
        "dynasty": "唐",
        "collection_info": null
    },
    {
        "title": "思归",
        "author": "韦庄",
        "content": "暖丝无力自悠扬，牵引东风断客肠。\n外地见花终寂寞，异乡闻乐更凄凉。\n红垂野岸樱还熟，绿染迴汀草又芳。\n旧里若为归去好，子期凋谢吕安亡。",
        "dynasty": "唐",
        "collection_info": null
    },
    {
        "title": "忆昔",
        "author": "韦庄",
        "content": "昔年曾向五陵游，子夜歌清月满楼。\n银烛树前长似昼，露桃华裏不知秋。\n西园公子名无忌，南国佳人号莫愁。\n今日乱离俱是梦，夕阳唯见水东流。",
        "dynasty": "唐",
        "collection_info": null
    },
    {
        "title": "合欢莲花",
        "author": "韦庄",
        "content": "虞舜南巡去不归，二妃相誓死江湄。\n空留万古香魂在，结作双葩合一枝。",
        "dynasty": "唐",
        "collection_info": null
    },
    {
        "title": "览萧必先卷",
        "author": "韦庄",
        "content": "满轴编新句，翛然大雅风。\n名因五字得，命合一言通。\n景尽才难尽，吟终意未终。\n似逢曹与谢，烟雨思何穷。",
        "dynasty": "唐",
        "collection_info": null
    },
    {
        "title": "和人岁宴旅舍见寄",
        "author": "韦庄",
        "content": "积雪满前除，寒光夜皎如。\n老忧新岁近，贫觉故交疎。\n意合论文后，心降得句初。\n莫言常郁郁，天道有盈虚。",
        "dynasty": "唐",
        "collection_info": null
    },
    {
        "title": "宿泊孟津寄三堂友人",
        "author": "韦庄",
        "content": "解缆西征未有期，槐花又逼桂花时。\n鸿胪陌上归耕晚，金马门前献赋迟。\n只恐愁苗生两鬓，不堪离恨入双眉。\n分明昨夜南池梦，还把渔竿咏楚词。",
        "dynasty": "唐",
        "collection_info": null
    },
    {
        "title": "对酒赋友人",
        "author": "韦庄",
        "content": "多病仍多感，君心自我心。\n浮生都是梦，浩叹不如吟。\n白雪篇篇丽，清酤盏盏深。\n乱离俱老大，强醉莫霑襟。",
        "dynasty": "唐",
        "collection_info": null
    },
    {
        "title": "天井关",
        "author": "韦庄",
        "content": "太行山上云深处，谁向云中筑女墙。\n短绠讵能垂玉甃，缭垣何用学金汤。\n斸开岚翠为高垒，截断云霞作巨防。\n守吏不教飞鸟过，赤眉何路到吾乡。",
        "dynasty": "唐",
        "collection_info": null
    },
    {
        "title": "赠边将",
        "author": "韦庄",
        "content": "昔因征远向金微，马出榆关一鸟飞。\n万里只携孤劒去，十年空逐塞鸿归。\n手招都护新降虏，身着文皇旧赐衣。\n只待烟尘报天子，满头霜雪为兵机。",
        "dynasty": "唐",
        "collection_info": null
    },
    {
        "title": "春日",
        "author": "韦庄",
        "content": "忽觉东风景渐迟，野梅山杏暗芳菲。\n落星楼上吹残角，偃月营中挂夕晖。\n旅梦乱随蝴蝶散，离魂渐逐杜鹃飞。\n红尘遮断长安陌，芳草王孙暮不归。",
        "dynasty": "唐",
        "collection_info": null
    },
    {
        "title": "早秋夜作",
        "author": "韦庄",
        "content": "翠簟初清暑半销，[撇]帘松韵送轻飙。\n莎庭露永琴书润，山郭月明砧杵遥。\n傍砌绿苔鸣蟋蟀，遶檐红树织蟏蛸。\n不须更作悲秋赋，王粲辞家鬓已凋。",
        "dynasty": "唐",
        "collection_info": null
    },
    {
        "title": "寄江南逐客",
        "author": "韦庄",
        "content": "二年音信阻湘潭，花下相思酒半酣。\n记得竹斋风雨夜，对床孤枕话江南。",
        "dynasty": "唐",
        "collection_info": null
    },
    {
        "title": "冬夜",
        "author": "韦庄",
        "content": "睡觉寒炉酒半消，客情乡梦两遥遥。\n无人为我磨心剑，割断愁肠一寸苗。",
        "dynasty": "唐",
        "collection_info": null
    },
    {
        "title": "又闻湖南荆渚相次陷没",
        "author": "韦庄",
        "content": "几时闻唱凯旋歌，处处屯兵未倒戈。\n天子只凭红斾壮，将军空恃紫髯多。\n尸填汉水连荆阜，血染湘云接楚波。\n莫问流离南越事，战余空有旧山河。",
        "dynasty": "唐",
        "collection_info": null
    },
    {
        "title": "家叔南游却归因献贺",
        "author": "韦庄",
        "content": "缭绕江南一岁归，归来行色满戎衣。\n长闻凤诏征兵急，何事龙韬献捷稀。\n旅梦远依湘水阔，离魂空伴越禽飞。\n遥知倚棹思家处，泽国烟深暮雨微。",
        "dynasty": "唐",
        "collection_info": null
    },
    {
        "title": "楚行吟",
        "author": "韦庄",
        "content": "章华台下草如烟，故郢城头月似弦。\n惆怅楚宫云雨后，露啼花笑一年年。",
        "dynasty": "唐",
        "collection_info": null
    },
    {
        "title": "洛阳吟",
        "author": "韦庄",
        "content": "万户千门夕照边，开元时节旧风烟。\n宫官试马游三市，舞女乘舟上九天。\n胡骑北来空进主，汉皇西去竟昇僊。\n如今父老偏垂泪，不见承平四十年。",
        "dynasty": "唐",
        "collection_info": null
    },
    {
        "title": "过旧宅",
        "author": "韦庄",
        "content": "华轩不见马萧萧，廷尉门人久寂寥。\n朱槛翠楼为卜肆，玉栏僊杏作春樵。\n阶前雨落鸳鸯瓦，竹裏苔封螮蝀桥。\n莫问此中销歇寺，娟娟红泪滴芭蕉。",
        "dynasty": "唐",
        "collection_info": null
    },
    {
        "title": "喻东军",
        "author": "韦庄",
        "content": "四年龙驭守峨嵋，铁马西来步步迟。\n五运未教移汉鼎，六韬何必待秦师。\n几时鸾凤归丹阙，到处乌鸢从白旗。\n独把一樽和泪酒，隔云遥奠武侯祠。",
        "dynasty": "唐",
        "collection_info": null
    },
    {
        "title": "清河县楼作",
        "author": "韦庄",
        "content": "有客微吟独凭楼，碧云红树不胜愁。\n盘鵰迥印天心没，远水斜牵日脚流。\n千里战尘连上苑，九江归路隔东周。",
        "dynasty": "唐",
        "collection_info": null
    },
    {
        "title": "北原闲眺",
        "author": "韦庄",
        "content": "春城迴首树重重，立马平原夕照中。\n五凤灰残金翠灭，六龙游去市朝空。\n千年王气浮清洛，万古坤灵镇碧嵩。\n欲问向来陵谷事，野桃无语泪花红。",
        "dynasty": "唐",
        "collection_info": null
    },
    {
        "title": "赠戍兵",
        "author": "韦庄",
        "content": "汉皇无事暂游汾，底事狐狸啸作羣。\n夜指碧天占晋分，晓磨孤劒望秦云。\n红旌不卷风长急，画角闲吹日又曛。\n止竟有征须有战，洛阳何用久屯军。",
        "dynasty": "唐",
        "collection_info": null
    },
    {
        "title": "覩军迴戈",
        "author": "韦庄",
        "content": "关中羣盗已心离，关外犹闻羽檄飞。\n御苑绿莎嘶战马，禁城寒月捣征衣。\n漫教韩信兵涂地，不及刘琨啸解围。\n昨日屯军还夜遁，满车空载洛神归。",
        "dynasty": "唐",
        "collection_info": null
    },
    {
        "title": "中渡晚眺",
        "author": "韦庄",
        "content": "魏王堤畔草如烟，有客伤时独扣舷。\n妖气欲昏唐社稷，夕阳空照汉山川。\n千重碧树笼春苑，万缕红霞衬碧天。\n家寄杜陵归不得，一迴回首一潸然。",
        "dynasty": "唐",
        "collection_info": null
    },
    {
        "title": "河内别村业闲题",
        "author": "韦庄",
        "content": "阮氏清风竹巷深，满溪松竹似山阴。\n门当谷路多樵客，地带河声足水禽。\n闲伴尔曹虽适意，静思吾道好霑襟。\n邻翁莫问伤时事，一曲高歌夕照沈。",
        "dynasty": "唐",
        "collection_info": null
    },
    {
        "title": "闻官军继至未覩凯旋",
        "author": "韦庄",
        "content": "嫖姚何日破重围，秋草深来战马肥。\n已有孔明传将略，更闻王导得神机。\n阵前鼙鼓晴应响，城上乌鸢饱不飞。\n何事小臣偏注目，帝乡遥羡白云归。",
        "dynasty": "唐",
        "collection_info": null
    },
    {
        "title": "和集贤侯学士分司丁侍御秋日雨霁之作",
        "author": "韦庄",
        "content": "洛岸秋晴夕照长，凤楼龙阙倚清光。\n玉泉山净云初散，金谷树多风正凉。\n席上客知蓬岛路，坐中寒有柏台霜。\n多惭十载游梁士，却伴宾鸿入帝乡。",
        "dynasty": "唐",
        "collection_info": null
    },
    {
        "title": "题安定张使君",
        "author": "韦庄",
        "content": "器度风标合出尘，桂宫何负一枝新。\n成丹始见金无滓，衝斗方知劒有神。\n愤气不销头上雪，政声空布海边春。\n中兴若继开元事，堪向龙池作近臣。",
        "dynasty": "唐",
        "collection_info": null
    },
    {
        "title": "颍阳县",
        "author": "韦庄",
        "content": "琴堂连少室，故事即僊踪。\n树老风声壮，山高腊候浓。\n雪多庭有鹿，县僻寺无钟。\n何处留诗客，茆檐倚后峰。",
        "dynasty": "唐",
        "collection_info": null
    },
    {
        "title": "寄园林主人",
        "author": "韦庄",
        "content": "主人常不在，春物为谁开。\n桃艳红将落，梨华雪又摧。\n晓莺闲自啭，游客暮空回。\n尚有余芳在，犹堪载酒来。",
        "dynasty": "唐",
        "collection_info": null
    },
    {
        "title": "洛北村居",
        "author": "韦庄",
        "content": "十亩松篁百亩田，归来方属大兵年。\n岩边石室低临水，云外岚峰半入天。\n鸟势去投金谷树，钟声遥出上阳烟。\n无人说得中兴事，独倚斜晖忆仲宣。",
        "dynasty": "唐",
        "collection_info": null
    },
    {
        "title": "对梨花赠皇甫秀才",
        "author": "韦庄",
        "content": "林上梨花雪压枝，独攀琼艳不胜悲。\n依前此地逢君处，还是去年今日时。\n且恋残阳留绮席，莫推红袖诉金巵。\n腾腾战鼓正多事，须信明朝难重持。",
        "dynasty": "唐",
        "collection_info": null
    },
    {
        "title": "立春",
        "author": "韦庄",
        "content": "青帝东来日驭迟，暖烟轻逐晓风吹。\n罽袍公子樽前觉，锦帐佳人梦裏知。\n雪圃乍开红菜甲，綵幡新翦绿[杨]丝。\n殷勤为作宜春曲，题向花笺帖绣楣。",
        "dynasty": "唐",
        "collection_info": null
    },
    {
        "title": "村笛",
        "author": "韦庄",
        "content": "箫韶九奏韵凄锵，曲度虽高调不伤。\n却见孤村明月夜，一声牛笛断人肠。",
        "dynasty": "唐",
        "collection_info": null
    },
    {
        "title": "题李斯传",
        "author": "韦庄",
        "content": "蜀魄湘魂万古悲，未悲秦相死秦时。\n临刑莫恨仓中鼠，上蔡东门去自迟。",
        "dynasty": "唐",
        "collection_info": null
    },
    {
        "title": "赠薛秀才",
        "author": "韦庄",
        "content": "相辞因避世，相见尚兵戈。\n乱后故人少，别来新话多。\n但闻哀痛诏，未覩凯旋歌。\n欲结岩栖伴，何山好薜萝。",
        "dynasty": "唐",
        "collection_info": null
    },
    {
        "title": "和元秀才别业书事",
        "author": "韦庄",
        "content": "僻居春事好，水曲乱花阴。\n浪过河移岸，雏成鸟别林。\n绿钱榆贯重，红障杏篱深。\n莫饮宜城酒，愁多醉易沈。",
        "dynasty": "唐",
        "collection_info": null
    },
    {
        "title": "纪村事",
        "author": "韦庄",
        "content": "绿蔓映双扉，循墙一径微。\n雨多庭果烂，稻熟渚禽肥。\n酿酒迎新社，遥砧送暮晖。",
        "dynasty": "唐",
        "collection_info": null
    },
    {
        "title": "题许僊师院",
        "author": "韦庄",
        "content": "地古多乔木，游人到且吟。\n院开金鏁涩，门映绿篁深。\n山色不离眼，鹤声长在琴。\n往来谁与熟，乳鹿住前林。",
        "dynasty": "唐",
        "collection_info": null
    },
    {
        "title": "离筵诉酒",
        "author": "韦庄",
        "content": "感君情重惜分离，送我殷勤酒满巵。\n不是不能判酩酊，却忧前路酒醒时。",
        "dynasty": "唐",
        "collection_info": null
    },
    {
        "title": "不寐",
        "author": "韦庄",
        "content": "不寐天将晓，心劳转似灰。\n蚊吟频到耳，鼠鬬竞缘台。\n户闇知蟾落，林喧觉雨来。\n马嘶朝客过，知是禁门开。",
        "dynasty": "唐",
        "collection_info": null
    },
    {
        "title": "赠武处士",
        "author": "韦庄",
        "content": "一身唯一室，高静若僧家。\n扫地留疎影，穿池浸落霞。\n绿萝临水合，白道向村斜。\n卖药归来醉，吟诗倚钓查。",
        "dynasty": "唐",
        "collection_info": null
    },
    {
        "title": "题吉涧卢拾遗庄",
        "author": "韦庄",
        "content": "主人西游去不归，满溪春雨长春薇。\n怪来马上诗情好，印破青山白鹭飞。",
        "dynasty": "唐",
        "collection_info": null
    },
    {
        "title": "题颍源庙",
        "author": "韦庄",
        "content": "曾是巢由栖隐地，百川唯说颍源清。\n微波乍向云根吐，去浪遥衝雪嶂横。\n万木倚檐疎干直，羣峰当户晓岚晴。\n临川试问尧年事，犹被封人劝濯缨。",
        "dynasty": "唐",
        "collection_info": null
    },
    {
        "title": "东游远归",
        "author": "韦庄",
        "content": "扣角干名计已疎，劒歌休恨食无鱼。\n辞家柳絮三春半，临路槐花七月初。\n江上欲寻渔父醉，日边时得故人书。\n青云不识杨生面，天子何由问子虚。",
        "dynasty": "唐",
        "collection_info": null
    },
    {
        "title": "新正日商南道中作寄李明府",
        "author": "韦庄",
        "content": "相看又见岁华新，依旧杨朱拭泪巾。\n踏雪偶因寻戴客，论文还比聚星人。\n嵩山不改千年色，洛邑长生一路尘。\n今日与君同避世，却怜无事是家贫。",
        "dynasty": "唐",
        "collection_info": null
    },
    {
        "title": "春暮",
        "author": "韦庄",
        "content": "一春春事好，病酒起常迟。\n流水绿萦砌，落花红堕枝。\n楼高喧乳燕，树密鬬雏鹂。\n不学山公醉，将何自解颐。",
        "dynasty": "唐",
        "collection_info": null
    },
    {
        "title": "哭麻处士",
        "author": "韦庄",
        "content": "却到歌吟地，闲门草色中。\n百年流水尽，万事落花空。\n繐帐扃秋月，诗楼鏁夜虫。\n少微何处堕，留恨白杨风。",
        "dynasty": "唐",
        "collection_info": null
    },
    {
        "title": "春早",
        "author": "韦庄",
        "content": "闻莺纔觉晓，闭户已知晴。\n一带窗间月，斜穿枕上生。",
        "dynasty": "唐",
        "collection_info": null
    },
    {
        "title": "和友人",
        "author": "韦庄",
        "content": "闭门同隐士，不出动经时。\n静阅王维画，闲翻褚胤棋。\n落泉当户急，残月下窗迟。\n却想从来意，谯周亦自嗤。",
        "dynasty": "唐",
        "collection_info": null
    },
    {
        "title": "春愁",
        "author": "韦庄",
        "content": "寓思本多伤，逢春恨更长。\n露霑湘竹泪，花堕越梅妆。\n睡怯交加梦，闲倾潋滟觞。\n后庭人不到，斜月上松篁。",
        "dynasty": "唐",
        "collection_info": null
    },
    {
        "title": "晚春",
        "author": "韦庄",
        "content": "花开疑乍富，花落似初贫。\n万物不如酒，四时唯爱春。\n峨峨秦氏髻，皎皎洛川神。\n风月应相笑，年年醉病身。",
        "dynasty": "唐",
        "collection_info": null
    },
    {
        "title": "题许浑诗卷",
        "author": "韦庄",
        "content": "江南才子许浑诗，字字清新句句奇。\n十斛明珠量不尽，惠[休]虚作碧云词。",
        "dynasty": "唐",
        "collection_info": null
    },
    {
        "title": "赠礼佛名者",
        "author": "韦庄",
        "content": "何用辛勤礼佛名，我从无得到真庭。\n寻思六祖传心印，可是从来读藏经。",
        "dynasty": "唐",
        "collection_info": null
    },
    {
        "title": "残花",
        "author": "韦庄",
        "content": "和烟和露雪离披，金蘂红鬚尚满枝。\n十日笙歌一宵梦，苎萝因雨失西施。",
        "dynasty": "唐",
        "collection_info": null
    },
    {
        "title": "上元县",
        "author": "韦庄",
        "content": "南朝三十六英雄，角逐兴亡尽此中。\n有国有家皆是梦，为龙为虎亦成空。\n残花旧宅悲江令，落日青山弔谢公。\n止竟霸图何物在，石麟无主卧秋风。",
        "dynasty": "唐",
        "collection_info": null
    },
    {
        "title": "江上逢史馆李学士",
        "author": "韦庄",
        "content": "前年分袂陕城西，醉凭征轩日欲低。\n去浪指期鱼必变，出门回首马空嘶。\n关河自此为征垒，城阙于今陷战鼙。\n谁谓世途陵是谷，燕来还识旧巢泥。",
        "dynasty": "唐",
        "collection_info": null
    },
    {
        "title": "金陵图",
        "author": "韦庄",
        "content": "谁谓伤心画不成，画人心逐世人情。\n君看六幅南朝事，老木寒云满故城。",
        "dynasty": "唐",
        "collection_info": null
    },
    {
        "title": "谒蒋帝庙",
        "author": "韦庄",
        "content": "建业城边蒋帝祠，素髯清骨旧风姿。\n江声似激秦军破，山势如匡晋祚危。\n残雪岭头明组练，晚霞檐外簇旌旗。\n金陵客路方流落，空祝回銮奠酒巵。",
        "dynasty": "唐",
        "collection_info": null
    },
    {
        "title": "闻再幸梁洋",
        "author": "韦庄",
        "content": "纔喜中原息战鼙，又闻天子幸巴西。\n延烧魏阙非关燕，大狩陈仓不为鸡。\n兴庆玉龙寒自跃，昭陵石马夜空嘶。\n遥思万里行宫梦，太白山前月欲低。",
        "dynasty": "唐",
        "collection_info": null
    },
    {
        "title": "王道者",
        "author": "韦庄",
        "content": "五云遥指海中央，金鼎曾传肘后方。\n三岛路岐空有月，十洲花木不知霜。\n因携竹杖闻龙气，为使僊童带橘香。\n应笑我曹身是梦，白头犹自学诗狂。",
        "dynasty": "唐",
        "collection_info": null
    },
    {
        "title": "陪金陵府相中堂夜宴",
        "author": "韦庄",
        "content": "满耳笙歌满眼花，满楼珠翠胜吴娃。\n因知海上神仙窟，只似人间富贵家。\n绣户夜攒红烛市，舞衣晴曳碧天霞。\n却愁宴罢青蛾散，杨子江头月半斜。",
        "dynasty": "唐",
        "collection_info": null
    },
    {
        "title": "和侯秀才同友生泛舟溪中相招之作",
        "author": "韦庄",
        "content": "嵇阮相将棹酒船，晚风侵浪水侵舷。\n轻如控鲤初离岸，远似乘槎欲上天。\n雨外鸟归吴苑树，镜中人入洞庭烟。\n凭君不用回舟疾，今夜西江月正圆。",
        "dynasty": "唐",
        "collection_info": null
    },
    {
        "title": "赠野童",
        "author": "韦庄",
        "content": "羡尔无知野性真，乱搔蓬髮笑看人。\n闲衝暮雨骑牛去，肯问中兴社稷臣。",
        "dynasty": "唐",
        "collection_info": null
    },
    {
        "title": "代书寄马",
        "author": "韦庄",
        "content": "驱驰曾在五侯家，见说初生自渥洼。\n鬃白似披梁苑雪，颈肥如扑杏园花。\n休嫌绿绶嘶贫舍，好着红缨入使衙。\n稳上云衢千万里，年年长踏魏堤沙。",
        "dynasty": "唐",
        "collection_info": null
    },
    {
        "title": "题淮阴侯庙",
        "author": "韦庄",
        "content": "满把椒浆奠楚祠，碧幢黄钺旧英威。\n能扶汉代成王业，忍见唐民陷战机。\n云梦去时高鸟尽，淮阴归日故人稀。\n如何不借平齐策，空看长星落贼围。",
        "dynasty": "唐",
        "collection_info": null
    },
    {
        "title": "送崔郎中往使西川行在",
        "author": "韦庄",
        "content": "拜书辞玉帐，万里劒关长。\n新马杏花色，绿袍春草香。\n一身朝玉陛，几日过铜梁。\n莫恋炉边醉，僊宫待侍郎。",
        "dynasty": "唐",
        "collection_info": null
    },
    {
        "title": "润州显济阁晓望",
        "author": "韦庄",
        "content": "清晓水如镜，隔江人似鸥。\n远烟藏海岛，初日照扬州。\n地壮孙权气，云凝庾信愁。\n一篷何处客，吟凭钓鱼舟。",
        "dynasty": "唐",
        "collection_info": null
    },
    {
        "title": "观淛西府相畋游",
        "author": "韦庄",
        "content": "十里旌旗十万兵，等闲游猎出军城。\n紫袍日照金鹅鬬，红斾风吹画虎狞。\n带箭彩禽云外落，避鵰寒兔月中惊。\n归来一路笙歌满，更有僊娥载酒迎。",
        "dynasty": "唐",
        "collection_info": null
    },
    {
        "title": "官庄",
        "author": "韦庄",
        "content": "谁氏园林一簇烟，路人遥指尽长叹。\n桑田稻泽今无主，新犯香醪没入官。",
        "dynasty": "唐",
        "collection_info": null
    },
    {
        "title": "解维",
        "author": "韦庄",
        "content": "又解征帆落照中，暮程还过秣陵东。\n二年辛苦烟波裏，赢得风姿似钓翁。",
        "dynasty": "唐",
        "collection_info": null
    },
    {
        "title": "雨霁池上作呈侯学士",
        "author": "韦庄",
        "content": "鹿巾藜杖葛衣轻，雨歇池边晚吹清。\n正是如今江上好，白鳞红稻紫莼羹。",
        "dynasty": "唐",
        "collection_info": null
    },
    {
        "title": "寓言",
        "author": "韦庄",
        "content": "为儒逢世乱，吾道欲何之。\n学劒已应晚，归山今又迟。\n故人三载别，明月两乡悲。\n惆怅沧江上，星星鬓有丝。",
        "dynasty": "唐",
        "collection_info": null
    },
    {
        "title": "哭同舍崔员外",
        "author": "韦庄",
        "content": "却到同游地，三年一电光。\n池塘春草在，风烛故人亡。\n祭罢泉声急，斋余磬韵长。\n碧天应有恨，斜日弔松篁。",
        "dynasty": "唐",
        "collection_info": null
    },
    {
        "title": "题姑苏凌处士庄",
        "author": "韦庄",
        "content": "一簇林亭返照间，门当官道不曾关。\n花深远岸黄莺闹，雨急春塘白鹭闲。\n载酒客寻吴苑寺，倚楼僧看洞庭山。\n怪来话得僊中事，新有人从物外还。",
        "dynasty": "唐",
        "collection_info": null
    },
    {
        "title": "过当涂县",
        "author": "韦庄",
        "content": "客过当涂县，停车访旧游。\n谢公山有墅，李白酒无楼。\n采石花空发，乌江水自流。\n夕阳谁共感，寒鹭立汀洲。",
        "dynasty": "唐",
        "collection_info": null
    },
    {
        "title": "江亭酒醒却寄维扬饯客",
        "author": "韦庄",
        "content": "别筵人散酒初醒，江步黄昏雨雪零。\n满坐绮罗皆不见，觉来红树背银屏。",
        "dynasty": "唐",
        "collection_info": null
    },
    {
        "title": "台城",
        "author": "韦庄",
        "content": "江雨霏霏江草齐，六朝如梦鸟空啼。\n无情最是台城柳，依旧烟笼十里堤。",
        "dynasty": "唐",
        "collection_info": null
    },
    {
        "title": "赠渔翁",
        "author": "韦庄",
        "content": "草衣荷笠鬓如霜，自说家编楚水阳。\n满岸秋风吹枳橘，遶陂烟雨种菰蒋。\n芦刀夜鲙红鳞腻，水甑朝蒸紫芋香。\n曾向五湖期范蠡，尔来空阔久相忘。",
        "dynasty": "唐",
        "collection_info": null
    },
    {
        "title": "过扬州",
        "author": "韦庄",
        "content": "当年人未识兵戈，处处青楼夜夜歌。\n花发洞中春日永，月明衣上好风多。\n淮王去后无鸡犬，炀帝归来葬绮罗。\n二十四桥空寂寂，绿杨摧折旧官河。",
        "dynasty": "唐",
        "collection_info": null
    },
    {
        "title": "寄右省李起居",
        "author": "韦庄",
        "content": "已向鸳行接雁行，便应双拜紫薇郎。\n纔闻阙下征书急，已觉回朝草诏忙。\n白马似怜朱绂贵，綵衣遥惹御炉香。\n多惭十载游梁客，未换青襟侍素王。",
        "dynasty": "唐",
        "collection_info": null
    },
    {
        "title": "镊白",
        "author": "韦庄",
        "content": "白髮太无情，朝朝镊又生。\n始因丝一缕，渐至雪千茎。\n不避佳人笑，唯惭稚子惊。\n新年过半百，犹叹未休兵。",
        "dynasty": "唐",
        "collection_info": null
    },
    {
        "title": "漳亭驿小樱桃",
        "author": "韦庄",
        "content": "当年此树正花开，五马僊郎载酒来。\n李白已亡工部死，何人堪伴玉山颓。",
        "dynasty": "唐",
        "collection_info": null
    },
    {
        "title": "酬吴秀才霅川相送",
        "author": "韦庄",
        "content": "一叶南浮去似飞，楚乡云水本无依。\n离心不忍闻春鸟，病眼何堪送落晖。\n掺袂客从花下散，棹舟人向镜中归。\n夫君别我应惆怅，十五年来识素衣。",
        "dynasty": "唐",
        "collection_info": null
    },
    {
        "title": "对雨独酌",
        "author": "韦庄",
        "content": "榴花新酿绿于苔，对雨闲倾满满杯。\n荷锸醉翁真达者，卧云逋客竟悠哉。\n能诗岂是经时策，爱酒原非命世才。\n门外绿萝连洞口，马嘶应是步兵来。",
        "dynasty": "唐",
        "collection_info": null
    },
    {
        "title": "夏初与侯补阙江南有约同泛淮汴西赴行朝庄自九驿路先至甬桥补阙由淮楚续至泗上寝病旬日遽闻捐馆回首悲恸因成长句四韵弔之",
        "author": "韦庄",
        "content": "本约同来谒帝阍，忽随川浪去东奔。\n九重圣主方虚席，千里高堂尚倚门。\n世德只应荣伯仲，诗名终自付儿孙。\n遥怜月落清淮上，寂寞何人弔旅魂。",
        "dynasty": "唐",
        "collection_info": null
    },
    {
        "title": "汴堤行",
        "author": "韦庄",
        "content": "欲上隋堤举步迟，隔云烽燧呌非时。\n纔闻破虏将休马，又道征辽再出师。\n朝见西来为过客，暮看东去作浮尸。\n绿杨千里无飞鸟，日落空投旧店基。",
        "dynasty": "唐",
        "collection_info": null
    },
    {
        "title": "旅次甬西见儿童以竹枪纸旗戏为阵列主人叟曰斯子也三世没于阵思所袭祖父讐余因感之",
        "author": "韦庄",
        "content": "已闻三世没军营，又见儿孙学战争。\n见尔此言堪恸哭，遣予何日望时平。",
        "dynasty": "唐",
        "collection_info": null
    },
    {
        "title": "自孟津舟西上雨中作",
        "author": "韦庄",
        "content": "秋烟漠漠与蒙蒙，不卷征帆任晚风。\n百口寄安沧海上，一身逃难绿林中。\n来时楚岸杨花白，去日隋堤蓼穗红。\n却到故园翻似客，归心迢递秣陵东。",
        "dynasty": "唐",
        "collection_info": null
    },
    {
        "title": "含山店梦觉作",
        "author": "韦庄",
        "content": "曾为流离惯别家，等闲挥袂客天涯。\n灯前一觉江南梦，惆怅起来山月斜。",
        "dynasty": "唐",
        "collection_info": null
    },
    {
        "title": "题貂黄岭官军",
        "author": "韦庄",
        "content": "散骑萧萧下太行，远从吴会去陈仓。\n斜风细雨江亭上，尽日凭栏忆楚乡。",
        "dynasty": "唐",
        "collection_info": null
    },
    {
        "title": "过内黄县",
        "author": "韦庄",
        "content": "相州吹角欲斜阳，匹马摇鞭宿内黄。\n僻县不容投刺客，野陂时遇射鵰郎。\n云中粉堞新城垒，店后荒郊旧战场。\n犹指去程千万里，秣陵烟树在何乡。",
        "dynasty": "唐",
        "collection_info": null
    },
    {
        "title": "杂感",
        "author": "韦庄",
        "content": "莫悲建业荆榛满，昔日繁华是帝京。\n莫爱广陵台榭好，也曾芜没作荒城。\n鱼龙爵马皆如梦，风月烟花岂有情。\n行客不劳频怅望，古来朝市叹衰荣。",
        "dynasty": "唐",
        "collection_info": null
    },
    {
        "title": "垣县山中寻李书记山居不遇留题河次店",
        "author": "韦庄",
        "content": "白云红树𡵻㟍东，名鸟羣飞古画中。\n僊吏不知何处隐，山南山北雨蒙蒙。",
        "dynasty": "唐",
        "collection_info": null
    },
    {
        "title": "送人游幷汾",
        "author": "韦庄",
        "content": "风雨萧萧欲暮秋，独携孤劒塞垣游。\n如今虏骑方南牧，莫过阴关第一州。",
        "dynasty": "唐",
        "collection_info": null
    },
    {
        "title": "李氏小池亭十二韵",
        "author": "韦庄",
        "content": "积石乱巉巉，庭莎绿不芟。\n小桥低跨水，危槛半依岩。\n花落鱼争唼，樱红鸟竞鹐。\n引泉疏地脉，扫絮积山嵌。\n古柳红绡织，新篁紫绮缄。\n养猿秋啸月，放鹤夜栖杉。\n枕簟溪云腻，池塘海雨咸。\n语窗鸡逞辨，舐鼎犬偏馋。\n踏藓青粘屐，攀萝绿映衫。\n访僧舟北渡，贳酒日西衔。\n迟客登高阁，题诗遶翠嵒。\n家藏何所宝，清韵满琅函。",
        "dynasty": "唐",
        "collection_info": null
    },
    {
        "title": "遣兴",
        "author": "韦庄",
        "content": "如幻如泡世，多愁多病身。\n乱来知酒圣，贫去觉钱神。\n异国清明节，空江寂寞春。\n声声林上鸟，唤我北归秦。",
        "dynasty": "唐",
        "collection_info": null
    },
    {
        "title": "婺州和陆谏议将赴阙怀阳羡山居",
        "author": "韦庄",
        "content": "望阙路仍远，子牟魂欲飞。\n道开烧药鼎，僧寄卧云衣。\n故国饶芳草，他山挂夕晖。\n东阳虽胜地，王粲奈思归。",
        "dynasty": "唐",
        "collection_info": null
    },
    {
        "title": "江上题所居",
        "author": "韦庄",
        "content": "故人相别尽朝天，苦竹江头独闭关。\n落日乱蝉萧帝寺，碧云归鸟谢家山。\n青州从事来偏熟，泉布先生老渐悭。\n不是对花长酩酊，永嘉时代不如闲。",
        "dynasty": "唐",
        "collection_info": null
    },
    {
        "title": "婺州屏居蒙右省王拾遗车枉降访病中延候不得因成寄谢",
        "author": "韦庄",
        "content": "三年流落卧漳滨，王粲思家拭泪频。\n画角莫吹残月夜，病心方忆故园春。\n自为江上樵苏客，不识天边侍从臣。\n怪得白鸥惊去尽，绿萝门外有朱轮。",
        "dynasty": "唐",
        "collection_info": null
    },
    {
        "title": "将卜兰芷村居留别郡中在仕",
        "author": "韦庄",
        "content": "兰芷江头寄断蓬，移家空载一颿风。\n伯伦嗜酒还因乱，平子归田不为穷。\n避世漂零人境外，结茅依约画屏中。\n从今隐去应难觅，深入芦花作钓翁。",
        "dynasty": "唐",
        "collection_info": null
    },
    {
        "title": "和陆谏议避地寄东阳进退未决见寄",
        "author": "韦庄",
        "content": "未归天路紫云深，暂驻东阳岁月侵。\n入洛声华当世重，闵周章句满朝吟。\n开炉夜看黄芽鼎，卧瓮闲欹白玉簪。\n读易草玄人不会，忧君心是致君心。",
        "dynasty": "唐",
        "collection_info": null
    },
    {
        "title": "山墅闲题",
        "author": "韦庄",
        "content": "逦迤前冈压后冈，一川桑柘好残阳。\n主人馈饷炊红黍，邻父携竿钓紫鲂。\n静极却嫌流水闹，闲多翻笑野云忙。\n有名不那无名客，独闭衡门避建康。",
        "dynasty": "唐",
        "collection_info": null
    },
    {
        "title": "江上逢故人",
        "author": "韦庄",
        "content": "前年送我曲江西，红杏园中醉似泥。\n今日逢君越溪上，杜鹃花发鹧鸪啼。\n来时旧里人谁在，别后沧波路几迷。\n江畔玉楼多美酒，仲宣怀土莫凄凄。",
        "dynasty": "唐",
        "collection_info": null
    },
    {
        "title": "旅中感遇寄呈李秘书昆仲",
        "author": "韦庄",
        "content": "南望愁云鏁翠微，谢家楼阁雨霏霏。\n刘桢病后新诗少，阮籍贫来好客稀。\n犹喜故人天外至，许将孤劒日边归。\n怀乡不怕严陵笑，只待秋风别钓矶。",
        "dynasty": "唐",
        "collection_info": null
    },
    {
        "title": "送范评事入关",
        "author": "韦庄",
        "content": "寂寥门户寡相亲，日日频来只有君。\n正喜琴尊长作伴，忽携书劒远辞羣。\n伤心柳色离亭见，聒耳蝉声故国闻。\n为报明年杏园客，与留绝艳待终军。",
        "dynasty": "唐",
        "collection_info": null
    },
    {
        "title": "东阳酒家赠别二绝句 一",
        "author": "韦庄",
        "content": "送君同上酒家楼，酩酊翻成一笑休。\n正是落花饶怅望，醉乡前路莫回头。",
        "dynasty": "唐",
        "collection_info": null
    },
    {
        "title": "东阳酒家赠别二绝句 二",
        "author": "韦庄",
        "content": "天涯方叹异乡身，又向天涯别故人。\n明日五更孤店月，醉醒何处泪霑巾。",
        "dynasty": "唐",
        "collection_info": null
    },
    {
        "title": "江上村居",
        "author": "韦庄",
        "content": "本无踪迹恋柴扃，世乱须教识道情。\n顚倒梦魂愁裏得，撅奇诗句望中生。\n花缘艳绝栽难好，山为看多咏不成。\n闻道汉军新破虏，使来仍说近离京。",
        "dynasty": "唐",
        "collection_info": null
    },
    {
        "title": "江外思乡",
        "author": "韦庄",
        "content": "年年春日异乡悲，杜曲黄莺可得知。\n更被夕阳江岸上，断肠烟柳一丝丝。",
        "dynasty": "唐",
        "collection_info": null
    },
    {
        "title": "和郑拾遗秋日感事一百韵",
        "author": "韦庄",
        "content": "祸乱天心厌，流离客思伤。\n有家抛上国，无罪谪遐方。\n负笈将辞越，扬帆欲泛湘。\n避时难驻足，感事易回肠。\n雅道何销德，妖星忽耀芒。\n中原初纵燎，下国竟探汤。\n盗据三秦地，兵缠八水乡。\n战尘轻犯阙，羽斾远巡梁。\n自此修文代，俄成讲武场。\n熊罴驱涿鹿，犀象走昆阳。\n御马迷新栈，宫娥改旧妆。\n五丁功再覩，八难事难忘。\n凤引金根疾，兵环玉弩彊。\n建牙虽可恃，摩垒讵能防。\n霍庙神遐远，圯桥路杳茫。\n出师威似虎，御敌狠如羊。\n眉画犹思赤，巾裁未厌黄。\n晨趋鸣铁骑，夜舞挹琼觞。\n僭侈彤襜乱，諠呼绣𩭪攘。\n但闻争曳组，讵见学垂缰。\n鹊印提新篆，龙泉夺晓霜。\n军威徒逗挠，我武自维扬。\n负扆劳天眷，凝旒念国章。\n绣旗张画兽，宝马跃红鸯。\n但欲除妖气，宁思蔽耿光。\n晓烟生帝里，夜火入春坊。\n鸟怪巢宫树，狐骄上苑墙。\n设危终在德，视履岂无祥。\n气激雷霆怒，神驱岳渎忙。\n功高分虎节，位下耻龙骧。\n遍命登坛将，巡封异姓王。\n志求扶坠典，力未振颓纲。\n汉路闲鵰鹗，云衢驻骕骦。\n宝装军器丽，麝裛战袍香。\n日覩兵书捷，时闻虏骑亡。\n人心惊獬豸，雀意伺螳螂。\n上略咸推妙，前锋讵可当。\n纡金光照耀，执玉意藏昂。\n覆餗非无谓，奢华事每详。\n四民皆组绶，九土堕耕桑。\n飞骑黄金勒，香车翠钿装。\n八珍罗膳府，五采鬬筐床。\n宴集喧华第，歌钟簇画梁。\n永期传子姓，宁误犯天狼。\n未覩君除侧，徒思玉在傍。\n窜身奚可保，易地喜相将。\n国运方夷险，天心讵测量。\n九流虽暂蔽，三柄岂相妨。\n小孽乖躔次，中兴繫昊苍。\n法尧功已普，罪己德非凉。\n帝念惟思理，臣心岂自遑。\n诏催青琐客，时待紫微郎。\n定难输宸算，胜灾减御粱。\n皇恩思荡荡，睿泽转洋洋。\n偃卧虽非晚，艰难亦备尝。\n舜庭招谏鼓，汉殿上书囊。\n俭德遵三尺，清朝俟一匡。\n世随渔父醉，身效接舆狂。\n窜逐同天宝，遭罹异建康。\n道孤悲海澨，家远隔天潢。\n卒岁贫无褐，经秋病泛漳。\n似鱼甘去乙，比蟹未成筐。\n守道惭无补，趋时愧不臧。\n殷牛常在耳，晋竖欲潜肓。\n忸恨山思板，怀归海欲航。\n角吹魂悄悄，笛引泪浪浪。\n乱觉干坤窄，贫知日月长。\n势将随鹤列，忽喜遇鸳行。\n已报新回驾，仍闻近纳隍。\n文风销劒楯，礼物换旗裳。\n紫闼重开序，青衿再设庠。\n黑头期命爵，頳尾尚忧鲂。\n吴坂嘶骐骥，岐山集凤皇。\n词源波浩浩，谏署玉锵锵。\n饲雀曾传庆，烹蛇讵有殃。\n[弢]弓挥劲镞，匣劒淬神铓。\n谔谔宁惭直，堂堂不谢张。\n晓风趋建礼，夜月直文昌。\n去国时虽久，安邦志不常。\n良金鑪自跃，美玉椟难藏。\n北望心如斾，西归律变商。\n迹随江燕去，心逐塞鸿翔。\n晚翠笼桑坞，斜晖挂竹堂。\n路愁千里月，田爱万斯箱。\n伴钓歌前浦，随樵上远冈。\n鹭眠依晚屿，鸟浴上枯杨。\n惊梦缘欹枕，多吟为倚廊。\n访僧红叶寺，题句白云房。\n颿外青枫老，尊前紫菊芳。\n夜灯银耿耿，晓露玉瀼瀼。\n异国惭倾盖，归涂俟併粮。\n身虽留震泽，心已过雷塘。\n执友知谁在，家山各已荒。\n海边登桂檝，烟外泛云樯。\n巢树禽思越，嘶风马恋羌。\n寒声愁听杵，空馆厌闻螀。\n望阙飞华盖，趋朝振玉珰。\n米惭无薏苡，麵喜有桄榔。\n话别心重结，伤时泪一滂。\n伫归蓬岛后，纶诏润青缃。",
        "dynasty": "唐",
        "collection_info": null
    },
    {
        "title": "梦入关",
        "author": "韦庄",
        "content": "梦中乘传过关亭，南望莲峰簇簇青。\n马上正吟归去好，觉来江月满前庭。",
        "dynasty": "唐",
        "collection_info": null
    },
    {
        "title": "送人归上国",
        "author": "韦庄",
        "content": "送君江上日西斜，泣向江边满树花。\n若见青云旧相识，为言流落在天涯。",
        "dynasty": "唐",
        "collection_info": null
    },
    {
        "title": "闻春鸟",
        "author": "韦庄",
        "content": "云晴春鸟满江村，还似长安旧日闻。\n红杏花前应笑我，我今顦顇亦羞君。",
        "dynasty": "唐",
        "collection_info": null
    },
    {
        "title": "樱桃树",
        "author": "韦庄",
        "content": "记得初生雪满枝，和蜂和蝶带花移。\n而今花落游蜂去，空作主人惆怅诗。",
        "dynasty": "唐",
        "collection_info": null
    },
    {
        "title": "独鹤",
        "author": "韦庄",
        "content": "夕阳滩上立裴回，红蓼风前雪翅开。\n应为不知栖宿处，几回飞去又飞来。",
        "dynasty": "唐",
        "collection_info": null
    },
    {
        "title": "新栽竹",
        "author": "韦庄",
        "content": "寂寞阶前见此君，遶栏吟罢却沾巾。\n异乡流落谁相识，唯有丛篁似主人。",
        "dynasty": "唐",
        "collection_info": null
    },
    {
        "title": "稻田",
        "author": "韦庄",
        "content": "绿波春浪满前陂，极目连云䆉稏肥。\n更被鹭鷀千点雪，破烟来入画屏飞。",
        "dynasty": "唐",
        "collection_info": null
    },
    {
        "title": "稻田",
        "author": "韦庄",
        "content": "浪波春稻满前坡，极目连云𥝧稏肥。\n更被鹭鸶千㸃白，披烟来入画屏飞。",
        "dynasty": "唐",
        "collection_info": null
    },
    {
        "title": "庭前菊",
        "author": "韦庄",
        "content": "为忆长安烂熳开，我今移尔满庭栽。\n红兰莫笑青青色，曾向龙山泛酒来。",
        "dynasty": "唐",
        "collection_info": null
    },
    {
        "title": "燕来",
        "author": "韦庄",
        "content": "去岁辞巢别近邻，今来空讶草堂新。\n花开对语应相问，不是村中旧主人。",
        "dynasty": "唐",
        "collection_info": null
    },
    {
        "title": "倚柴关",
        "author": "韦庄",
        "content": "杖策无言独倚关，如痴如醉又如闲。\n孤吟尽日何人会，依约前山似故山。",
        "dynasty": "唐",
        "collection_info": null
    },
    {
        "title": "题七步廊",
        "author": "韦庄",
        "content": "席门无计那残阳，更接檐前七步廊。\n不羡东都丞相宅，每行吟得好篇章。",
        "dynasty": "唐",
        "collection_info": null
    },
    {
        "title": "语松竹",
        "author": "韦庄",
        "content": "庭前芳草绿于袍，堂上诗人欲二毛。\n多病不禁秋寂寞，雨松风竹莫骚骚。",
        "dynasty": "唐",
        "collection_info": null
    },
    {
        "title": "不出院楚公",
        "author": "韦庄",
        "content": "一自蝉关闭，心猿日渐驯。\n不知城郭路，稀识市朝人。\n履带阶前雪，衣无寺外尘。\n却嫌山翠好，诗客往来频。",
        "dynasty": "唐",
        "collection_info": null
    },
    {
        "title": "江边吟",
        "author": "韦庄",
        "content": "江边烽燧几时休，江上行人雪满头。\n谁信乱离花不见，只应惆怅水东流。\n陶潜政事千杯酒，张翰生涯一叶舟。\n若有片颿归去好，可堪重倚仲宣楼。",
        "dynasty": "唐",
        "collection_info": null
    },
    {
        "title": "江南送李明府入关",
        "author": "韦庄",
        "content": "雨花烟柳傍江邨，流落天涯酒一罇。\n分首不辞多下泪，回头唯恐更消魂。\n我为孟馆三千客，君继宁王五代孙。\n正是中兴盘石重，莫将顦顇入都门。",
        "dynasty": "唐",
        "collection_info": null
    },
    {
        "title": "送福州王先辈南归",
        "author": "韦庄",
        "content": "豫章城下偶相逢，自说今方遇至公。\n八韵赋吟梁苑雪，六铢衣惹杏园风。\n名标玉籍僊坛上，家寄闽山画障中。\n明日一杯何处别，绿杨烟岸雨蒙蒙。",
        "dynasty": "唐",
        "collection_info": null
    },
    {
        "title": "夜雪泛舟游南溪",
        "author": "韦庄",
        "content": "大江西面小溪斜，入竹穿松似若耶。\n两岸严风吹玉树，一滩明月晒银砂。\n因寻野渡逢渔舍，更泊前湾上酒家。\n去去不知归路远，棹声烟裏独呕哑。",
        "dynasty": "唐",
        "collection_info": null
    },
    {
        "title": "江行西望",
        "author": "韦庄",
        "content": "西望长安白日遥，半年无事驻兰桡。\n欲将张翰秋江雨，画作屏风寄鲍昭。",
        "dynasty": "唐",
        "collection_info": null
    },
    {
        "title": "铜仪",
        "author": "韦庄",
        "content": "铜仪一夜变葭灰，暖律还吹岭上梅。\n已喜汉官今再覩，更惊尧历又重开。\n窗中远岫青如黛，门外长江绿似苔。\n谁念闭关张仲蔚，满庭春雨长蒿莱。",
        "dynasty": "唐",
        "collection_info": null
    },
    {
        "title": "含香",
        "author": "韦庄",
        "content": "含香高步已难陪，鹤到清霄势未回。\n遇物旋添芳草句，逢春宁滞碧云才。\n微红几处花心吐，嫩绿谁家柳眼开。\n却去金銮为近侍，便辞鸥鸟不归来。",
        "dynasty": "唐",
        "collection_info": null
    },
    {
        "title": "春云",
        "author": "韦庄",
        "content": "春云春水两溶溶，倚郭楼台晚翠浓。\n山好只因人化石，地灵曾有劒为龙。\n官辞凤阙频经岁，家住峨嵋第几峰。\n王粲不知多少恨，夕阳吟断一声钟。",
        "dynasty": "唐",
        "collection_info": null
    },
    {
        "title": "云散",
        "author": "韦庄",
        "content": "云散天边落照和，关关春树鸟声多。\n刘伶避世唯沈醉，宁戚伤时亦浩歌。\n已恨岁华添皎镜，更悲人事逐颓波。\n青云自有鹓鸿待，莫说他山好薜萝。",
        "dynasty": "唐",
        "collection_info": null
    },
    {
        "title": "袁州作",
        "author": "韦庄",
        "content": "家家生计只琴书，一郡清风似鲁儒。\n山色东南连紫府，水声西北属洪都。\n烟霞尽入新诗卷，郭邑闲开古画图。\n正是江村春酒熟，更闻春鸟劝提壶。",
        "dynasty": "唐",
        "collection_info": null
    },
    {
        "title": "题袁州谢秀才所居",
        "author": "韦庄",
        "content": "主人年少已能诗，更有松轩挂夕晖。\n芳草似袍连径合，白云如鸟傍檐飞。\n但将竹叶消春恨，莫遣杨花上客衣。\n若有前山好烟雨，与君吟到暝钟归。",
        "dynasty": "唐",
        "collection_info": null
    },
    {
        "title": "谒巫山庙",
        "author": "韦庄",
        "content": "乱猿啼处访高唐，路入烟霞草木香。\n山色未能忘宋玉，水声犹似哭襄王。\n朝朝暮暮阳台下，为雨为云楚国亡。\n惆怅庙前无限柳，春来空鬬画眉长。",
        "dynasty": "唐",
        "collection_info": null
    },
    {
        "title": "鹧鸪",
        "author": "韦庄",
        "content": "南禽无侣似相依，锦翅双双傍马飞。\n孤竹庙前啼暮雨，汨罗祠畔弔残晖。\n秦人只解歌为曲，越女空能画作衣。\n懊恼泽家非有恨，年年长忆凤城归。",
        "dynasty": "唐",
        "collection_info": null
    },
    {
        "title": "宿蓬船",
        "author": "韦庄",
        "content": "夜来江雨宿蓬船，卧听淋铃不忍眠。\n却忆紫微情调逸，阻风中酒过年年。",
        "dynasty": "唐",
        "collection_info": null
    },
    {
        "title": "送李秀才归荆溪",
        "author": "韦庄",
        "content": "八月中秋月正圆，送君吟上木兰船。\n人言格调胜玄度，我爱篇章敌浪僊。\n晚渡去时衝细雨，夜滩何处宿寒烟。\n楚王宫去阳台近，莫倚风流滞少年。",
        "dynasty": "唐",
        "collection_info": null
    },
    {
        "title": "洪州送西明寺省上人游福建",
        "author": "韦庄",
        "content": "记得初骑竹马年，送师来往御沟边。\n荆榛已失当时路，槐柳全无旧日烟。\n远自嵇山游楚泽，又从庐岳去闽川。\n新春阙下应相见，红杏花中觅酒僊。",
        "dynasty": "唐",
        "collection_info": null
    },
    {
        "title": "建昌渡暝吟",
        "author": "韦庄",
        "content": "月照临官渡，乡情独浩然。\n鸟栖彭蠡树，月上建昌船。\n市散渔翁醉，楼深贾客眠。\n隔江何处笛，吹断绿杨烟。",
        "dynasty": "唐",
        "collection_info": null
    },
    {
        "title": "岁除对王秀才作",
        "author": "韦庄",
        "content": "我惜今宵促，君愁玉漏频。\n岂知新岁酒，犹作异乡身。\n雪向寅前冻，花从子后春。\n到明追此会，俱是隔年人。",
        "dynasty": "唐",
        "collection_info": null
    },
    {
        "title": "酒渴爱江清",
        "author": "韦庄",
        "content": "酒渴何方疗，江波一掬清。\n泻瓯如练色，漱齿作泉声。\n味带他山雪，光含白露精。\n只应千古后，长称伯伦情。",
        "dynasty": "唐",
        "collection_info": null
    },
    {
        "title": "和李秀才郊墅早春吟兴十韵",
        "author": "韦庄",
        "content": "暖律变寒光，东君景渐长。\n我悲游海峤，君说住柴桑。\n雪色随高岳，冰声陷古塘。\n草根微吐翠，梅朵半含霜。\n酒市多逋客，渔家足夜航。\n匡庐云傍屋，彭蠡浪衝床。\n绿摆杨枝嫩，红挑菜甲香。\n凤皇城已尽，鹦鹉赋应狂。\n伫见龙辞沼，宁忧雁失行。\n不应双劒气，长在斗牛傍。",
        "dynasty": "唐",
        "collection_info": null
    },
    {
        "title": "泛鄱阳湖",
        "author": "韦庄",
        "content": "四顾无边鸟不飞，大波惊隔楚山微。\n纷纷雨外灵均过，瑟瑟云中帝子归。\n迸鲤似梭投远浪，小舟如叶傍斜晖。\n鸱夷去后何人到，爱者虽多见者稀。",
        "dynasty": "唐",
        "collection_info": null
    },
    {
        "title": "黄藤山下闻猿",
        "author": "韦庄",
        "content": "黄藤山下驻归程，一夜号猿弔旅情。\n入耳便能生百恨，断肠何必待三声。\n穿云宿处人难见，望月啼时兔正明。\n好笑五陵年少客，壮心无事也沾缨。",
        "dynasty": "唐",
        "collection_info": null
    },
    {
        "title": "章江作",
        "author": "韦庄",
        "content": "杜陵归客正裴回，玉笛谁家呌落梅。\n之子棹从天外去，故人书自日边来。\n杨花慢惹霏霏雨，竹叶闲倾满满杯。\n欲问维扬旧风月，一江红树乱猿哀。",
        "dynasty": "唐",
        "collection_info": null
    },
    {
        "title": "南游富阳江中作",
        "author": "韦庄",
        "content": "南去又南去，此行非自期。\n一帆云作伴，千里月相随。\n浪迹花应笑，衰容镜每知。\n乡园不可问，禾黍正离离。",
        "dynasty": "唐",
        "collection_info": null
    },
    {
        "title": "饶州余干县琵琶洲有故韩宾客宣城裴尚书修行李侍郎旧居遗址犹存客有过之感旧因以和吟",
        "author": "韦庄",
        "content": "琵琶洲近斗牛星，鸾凤曾于此放情。\n已觉地灵因昴降，更闻川媚有珠生。\n一滩红树留佳气，万古清弦续政声。\n戟户尽移天上去，里人空说旧簪缨。",
        "dynasty": "唐",
        "collection_info": null
    },
    {
        "title": "九江逢卢员外",
        "author": "韦庄",
        "content": "前年风月宿琴堂，大媚僊山近帝乡。\n别后几沾新雨露，乱来犹记旧篇章。\n陶潜岂是铜符吏，田凤终为锦帐郎。\n莫怪相逢倍惆怅，九江烟月似潇湘。",
        "dynasty": "唐",
        "collection_info": null
    },
    {
        "title": "南昌晚眺",
        "author": "韦庄",
        "content": "南昌城郭枕江烟，章水悠悠浪拍天。\n芳草绿遮僊尉宅，落霞红衬贾人船。\n霏霏阁上千山雨，嘒嘒云中万树蝉。\n怪得地多章句客，庾家楼在斗牛边。",
        "dynasty": "唐",
        "collection_info": null
    },
    {
        "title": "衢州江上别李秀才",
        "author": "韦庄",
        "content": "千山红树万山云，把酒相看日又曛。\n一曲离歌两行泪，更知何地再逢君。",
        "dynasty": "唐",
        "collection_info": null
    },
    {
        "title": "湘中作",
        "author": "韦庄",
        "content": "千重烟树万重波，因便何妨弔汨罗。\n楚地不知秦地乱，南人空怪北人多。\n臣心未肯教迁鼎，天道还应欲止戈。\n否去泰来终可待，夜寒休唱饭牛歌。",
        "dynasty": "唐",
        "collection_info": null
    },
    {
        "title": "桐庐县作",
        "author": "韦庄",
        "content": "钱塘江尽到桐庐，水碧山青画不如。\n白羽鸟飞严子濑，绿蓑人钓季鹰鱼。\n潭心倒影时开合，谷口闲云自卷舒。\n此境只应词客爱，投文空弔木玄虚。",
        "dynasty": "唐",
        "collection_info": null
    },
    {
        "title": "东阳赠别",
        "author": "韦庄",
        "content": "绣袍公子出旌旗，送我摇鞭入翠微。\n大抵行人难诉酒，就中辞客易沾衣。\n去时此地题桥去，归日何年佩印归。\n无限别情言不得，回看溪柳恨依依。",
        "dynasty": "唐",
        "collection_info": null
    },
    {
        "title": "寄湖州舍弟",
        "author": "韦庄",
        "content": "半年江上怆离襟，把得新诗喜又吟。\n多病似逢秦氏药，久贫如得顾家金。\n云烟但有穿杨志，尘土多无作吏心。\n何况别来词转丽，不愁明代少知音。",
        "dynasty": "唐",
        "collection_info": null
    },
    {
        "title": "信州西三十里山名僊人城下有月岩山其状秀拔中有山门如满月之状余因行役过其下聊赋是诗",
        "author": "韦庄",
        "content": "驱车过闽越，路出饶阳西。\n僊山翠如画，簇簇生虹蜺。\n羣峰若侍从，众阜如婴提。\n岩峦互吞吐，岭岫相追携。\n中有月轮满，皎洁如圆珪。\n玉皇恣游览，到此神应迷。\n常娥曳霞帔，引我同攀跻。\n腾腾上天半，玉镜悬飞梯。\n瑶池何悄悄，鸾鹤烟中栖。\n回头望尘世，露下寒凄凄。",
        "dynasty": "唐",
        "collection_info": null
    },
    {
        "title": "婺州水馆重阳日作",
        "author": "韦庄",
        "content": "异国逢佳节，凭高独苦吟。\n一杯今日醉，万里故园心。\n水馆红兰合，山城紫菊深。\n白衣虽不至，鸥鸟自相寻。",
        "dynasty": "唐",
        "collection_info": null
    },
    {
        "title": "避地越中作",
        "author": "韦庄",
        "content": "避世移家远，天涯岁已周。\n岂知今夜月，还是去年愁。\n露果珠沈水，风萤烛上楼。\n伤心潘骑省，华髮不禁秋。",
        "dynasty": "唐",
        "collection_info": null
    },
    {
        "title": "抚州江口雨中作",
        "author": "韦庄",
        "content": "江上闲衝细雨行，满衣风洒绿荷声。\n金骝掉尾横鞭望，犹指庐陵半日程。",
        "dynasty": "唐",
        "collection_info": null
    },
    {
        "title": "信州溪岸夜吟作",
        "author": "韦庄",
        "content": "夜倚临溪店，怀乡独苦吟。\n月当山顶出，星倚水湄沈。\n雾气渔灯冷，钟声谷寺深。\n一城人悄悄，琪树宿僊禽。",
        "dynasty": "唐",
        "collection_info": null
    },
    {
        "title": "访浔阳友人不遇",
        "author": "韦庄",
        "content": "不见安期悔上楼，寂寥人对鹭鸶愁。\n芦花雨急江烟暝，何处潺潺独棹舟。",
        "dynasty": "唐",
        "collection_info": null
    },
    {
        "title": "东林寺再遇僧益大德",
        "author": "韦庄",
        "content": "见师初事懿皇朝，三殿归来白马骄。\n上讲每教倾国听，承恩偏得内官饶。\n当时可爱人如画，今日相逢鬓已凋。\n若向君门逢旧友，为传音信到云霄。",
        "dynasty": "唐",
        "collection_info": null
    },
    {
        "title": "西塞山下作",
        "author": "韦庄",
        "content": "西塞山前水似蓝，乱云如絮满澄潭。\n孤峰渐映湓城北，片月斜生梦泽南。\n爨动晓烟烹紫蕨，露和香蔕摘黄柑。\n他年却棹扁舟去，终傍芦花结一庵。",
        "dynasty": "唐",
        "collection_info": null
    },
    {
        "title": "齐安郡",
        "author": "韦庄",
        "content": "弥棹齐安郡，孤城百战残。\n傍村林有虎，带郭县无官。\n暮角梅花怨，清江桂影寒。\n黍离缘底事，撩我起长叹。",
        "dynasty": "唐",
        "collection_info": null
    },
    {
        "title": "夏口行寄婺州诸弟",
        "author": "韦庄",
        "content": "回头烟树各天涯，婺女星边远寄家。\n尽眼楚波连梦泽，满衣春雪落江花。\n双双得伴争如雁，一一归巢却羡鵶。\n谁道我随张博望，悠悠空外泛僊槎。",
        "dynasty": "唐",
        "collection_info": null
    },
    {
        "title": "南省伴直",
        "author": "韦庄",
        "content": "文昌二十四僊曹，尽倚红檐种露桃。\n一洞烟霞人迹少，六行槐柳鸟声高。\n星分夜彩寒侵帐，兰惹春香绿映袍。\n何事爱留诗客宿，满庭风雨竹萧骚。",
        "dynasty": "唐",
        "collection_info": null
    },
    {
        "title": "鄠杜旧居二首 一",
        "author": "韦庄",
        "content": "却到山阳事事非，谷云溪鸟尚相依。\n阮咸贫去田园尽，向秀归来父老稀。\n秋雨几家红稻熟，野塘何处锦鳞肥？\n年年为献东堂策，长是芦花别钓矶。",
        "dynasty": "唐",
        "collection_info": null
    },
    {
        "title": "鄠杜旧居二首 二",
        "author": "韦庄",
        "content": "一径寻村渡碧溪，稻花香泽水千畦。\n云中寺远磬难识，竹裏巢深鸟易迷。\n紫菊乱开连井合，红榴初绽拂檐低。\n归来满把如渑酒，何用伤时叹凤兮。",
        "dynasty": "唐",
        "collection_info": null
    },
    {
        "title": "寄江南诸弟",
        "author": "韦庄",
        "content": "万里逢归雁，乡书忍泪封。\n吾身不自保，尔道各何从。\n性拙唯多蹇，家贫半为慵。\n祗思溪影上，卧看玉华峰。",
        "dynasty": "唐",
        "collection_info": null
    },
    {
        "title": "投寄旧知",
        "author": "韦庄",
        "content": "却将顦顇入都门，自喜青霄足故人。\n万里有家留百越，十年无路到三秦。\n摧残不是当时貌，流落空余旧日贫。\n多谢青云好知己，莫教归去重沾巾。",
        "dynasty": "唐",
        "collection_info": null
    },
    {
        "title": "癸丑年下第献新先辈",
        "author": "韦庄",
        "content": "五更残月省墙边，绛斾蜺旌卓晓烟。\n千炬火中莺出谷，一声钟后鹤冲天。\n皆乘骏马先归去，独被羸童笑晚眠。\n对酒暂时情豁尔，见花依旧涕潸然。\n未酬阚泽佣书债，犹欠君平卖卜钱。\n何事欲休休不得，来年公道似今年。",
        "dynasty": "唐",
        "collection_info": null
    },
    {
        "title": "题汧阳县马跑泉李学士别业",
        "author": "韦庄",
        "content": "水满寒塘菊满篱，篱边无限彩禽飞。\n西园夜雨红樱熟，南亩清风白稻肥。\n草色自留闲客住，泉声如待主人归。\n九霄岐路忙于火，肯恋斜阳守钓矶。",
        "dynasty": "唐",
        "collection_info": null
    },
    {
        "title": "绛州过夏留献郑尚书",
        "author": "韦庄",
        "content": "朝朝沈醉引金船，不觉西风满树蝉。\n光景暗消银烛下，梦魂长寄玉轮边。\n因循每被时流诮，奋发须由国士怜。\n明月客肠何处断，绿槐风裏独扬鞭。",
        "dynasty": "唐",
        "collection_info": null
    },
    {
        "title": "绥州作",
        "author": "韦庄",
        "content": "雕阴无树水难流，雉堞连云古帝州。\n带雨晚驼鸣远戍，望乡孤客倚高楼。\n明妃去日花应笑，蔡琰归时鬓已秋。\n一曲单于暮烽起，扶苏城上月如钩。",
        "dynasty": "唐",
        "collection_info": null
    },
    {
        "title": "与东吴生相遇",
        "author": "韦庄",
        "content": "十年身事各如萍，白首相逢泪满缨。\n老去不知花有态，乱来唯觉酒多情。\n贫疑陋巷春偏少，贵想豪家月最明。\n且对一尊开口笑，未衰应见泰阶平。",
        "dynasty": "唐",
        "collection_info": null
    },
    {
        "title": "庭前桃",
        "author": "韦庄",
        "content": "曾向桃源烂漫游，也同渔父泛僊舟。\n皆言洞裏千株好，未胜庭前一树幽。\n带露似垂湘女泪，无言如伴息妫愁。\n五陵公子饶春恨，莫引香风上酒楼。",
        "dynasty": "唐",
        "collection_info": null
    },
    {
        "title": "丙辰年鄜州遇寒食城外醉吟五首 一",
        "author": "韦庄",
        "content": "满街杨柳绿丝烟，画出清明二月天。\n好是隔帘花树动，女郎撩乱送秋韆。",
        "dynasty": "唐",
        "collection_info": null
    },
    {
        "title": "丙辰年鄜州遇寒食城外醉吟五首 二",
        "author": "韦庄",
        "content": "雕阴寒食足游人，金凤罗衣湿麝熏。\n肠断入城芳草路，淡红香白一羣羣。",
        "dynasty": "唐",
        "collection_info": null
    },
    {
        "title": "丙辰年鄜州遇寒食城外醉吟五首 三",
        "author": "韦庄",
        "content": "开元坡下日初斜，拜扫归来走钿车。\n可惜数株红艳好，不知今夜落谁家。",
        "dynasty": "唐",
        "collection_info": null
    },
    {
        "title": "丙辰年鄜州遇寒食城外醉吟五首 四",
        "author": "韦庄",
        "content": "马骄风疾玉鞭长，过去唯留一阵香。\n闲客不须烧破眼，好花皆属富家郎。",
        "dynasty": "唐",
        "collection_info": null
    },
    {
        "title": "丙辰年鄜州遇寒食城外醉吟五首 五",
        "author": "韦庄",
        "content": "雨丝烟柳欲清明，金屋人闲暖凤笙。\n永日迢迢无一事，隔街闻筑气毬声。",
        "dynasty": "唐",
        "collection_info": null
    },
    {
        "title": "宜君县比卜居不遂留题王秀才别墅二首 一",
        "author": "韦庄",
        "content": "本期同此卧林丘，榾柮炉前拥布裘。\n何事却骑羸马去，白云红树不相留。",
        "dynasty": "唐",
        "collection_info": null
    },
    {
        "title": "宜君县比卜居不遂留题王秀才别墅二首 二",
        "author": "韦庄",
        "content": "明月严霜扑皁貂，羡君高卧正逍遥。\n门前积雪深三尺，火满红炉酒满瓢。",
        "dynasty": "唐",
        "collection_info": null
    },
    {
        "title": "鄜州留别张员外",
        "author": "韦庄",
        "content": "江南相送君山下，塞北相逢朔漠中。\n三楚故人皆是梦，十年陈事只如风。\n莫言身世他时异，且喜琴尊数日同。\n惆怅却愁明日别，马嘶山店雨蒙蒙。",
        "dynasty": "唐",
        "collection_info": null
    },
    {
        "title": "病中闻相府夜宴戏赠集贤卢学士",
        "author": "韦庄",
        "content": "满筵红蜡照香钿，一夜歌钟欲沸天。\n花裏乱飞金错落，月中争认绣连干。\n尊前莫话诗三百，醉后宁辞酒十千。\n无那两三新进士，风流长得饮徒怜。",
        "dynasty": "唐",
        "collection_info": null
    },
    {
        "title": "出关",
        "author": "韦庄",
        "content": "马嘶烟岸柳阴斜，东去关山路转赊。\n到处因循缘嗜酒，一生惆怅为判花。\n危时祗合身无着，白日那堪事有涯。\n正是灞陵春酬绿，仲宣何事独辞家。",
        "dynasty": "唐",
        "collection_info": null
    },
    {
        "title": "过樊川旧居",
        "author": "韦庄",
        "content": "却到樊川访旧游，夕阳衰草杜陵秋。\n应刘去后苔生阁，稽阮归来雪满头。\n能说乱离惟有燕，解偷闲暇不如鸥。\n千桑万海无人见，横笛一声空泪流。",
        "dynasty": "唐",
        "collection_info": null
    },
    {
        "title": "长安旧里",
        "author": "韦庄",
        "content": "满目墙匡春草深，伤时伤事更伤心。\n车轮马迹今何在，十二玉楼无处寻。",
        "dynasty": "唐",
        "collection_info": null
    },
    {
        "title": "过渼陂怀旧",
        "author": "韦庄",
        "content": "辛勤曾寄玉峰前，一别云溪二十年。\n三径荒凉迷竹树，四邻凋谢变桑田。\n渼陂可是当时事，紫阁空余旧日烟。\n多少乱离无处问，夕阳吟罢涕潸然。",
        "dynasty": "唐",
        "collection_info": null
    },
    {
        "title": "汧阳间",
        "author": "韦庄",
        "content": "汧水悠悠去似絣，远山如画翠眉横。\n僧寻野渡归吴岳，雁带斜阳入渭城。\n边静不收蕃帐马，地贫惟卖陇山鹦。\n牧童何处吹羌笛，一曲梅花出塞声。",
        "dynasty": "唐",
        "collection_info": null
    },
    {
        "title": "焦崖阁",
        "author": "韦庄",
        "content": "李白曾歌蜀道难，长闻白日上青天。\n今朝夜过焦崖阁，始信星河在马前。",
        "dynasty": "唐",
        "collection_info": null
    },
    {
        "title": "鸡公帻",
        "author": "韦庄",
        "content": "石状虽如帻，山形可类鸡。\n向风疑欲鬬，带雨似闻啼。\n蔓织青笼合，松长翠羽低。\n不鸣非有意，为怕客奔齐。",
        "dynasty": "唐",
        "collection_info": null
    },
    {
        "title": "平陵老将",
        "author": "韦庄",
        "content": "白羽金仆姑，腰悬双辘轳。\n前年葱岭北，独战云中胡。\n匹马塞垣老，一身如鸟孤。\n归来辞第宅，却占平陵居。",
        "dynasty": "唐",
        "collection_info": null
    },
    {
        "title": "即事",
        "author": "韦庄",
        "content": "乱世时偏促，阴天日易昏。\n无言搔白首，憔悴倚东门。",
        "dynasty": "唐",
        "collection_info": null
    },
    {
        "title": "姬人养蚕",
        "author": "韦庄",
        "content": "昔年爱笑蚕家妇，今日辛勤自养蚕。\n仍道不愁罗与绮，女郎初解织桑篮。",
        "dynasty": "唐",
        "collection_info": null
    },
    {
        "title": "长干塘别徐茂才",
        "author": "韦庄",
        "content": "乱离时节别离轻，别酒应须满满倾。\n纔喜相逢又相送，有情争得似无情。",
        "dynasty": "唐",
        "collection_info": null
    },
    {
        "title": "勉儿子",
        "author": "韦庄",
        "content": "养尔逢多难，常忧学已迟。\n辟彊为上相，何必待从师。",
        "dynasty": "唐",
        "collection_info": null
    },
    {
        "title": "乞彩笺歌",
        "author": "韦庄",
        "content": "浣花溪上如花客，绿闇红藏人不识。\n留得溪头瑟瑟波，泼成纸上猩猩色。\n手把金刀擘綵云，有时翦破秋天碧。\n不使红霓段段飞，一时驱上丹霞壁。\n蜀客才多染不供，卓文醉后开无力。\n孔雀衔来向日飞，翩翩压折黄金翼。\n我有歌诗一千首，磨砻山岳罗星斗。\n开卷长疑雷电惊，挥毫只怕龙蛇走。\n班班布在时人口，满袖松花都未有。\n人间无处买烟霞，须知得自神僊手。\n也知价重连城璧，一纸万金犹不惜。\n薛涛昨夜梦中来，殷勤劝向君边觅。",
        "dynasty": "唐",
        "collection_info": null
    },
    {
        "title": "白牡丹",
        "author": "韦庄",
        "content": "闺中莫妬新妆归，陌上须惭傅粉郎。\n昨夜月明浑似水，入门唯觉一庭香。",
        "dynasty": "唐",
        "collection_info": null
    },
    {
        "title": "悯耕者",
        "author": "韦庄",
        "content": "何代何王不战争，尽从离乱见清平。\n如今暴骨多于土，犹点乡兵作戍兵。",
        "dynasty": "唐",
        "collection_info": null
    },
    {
        "title": "壶关道中作",
        "author": "韦庄",
        "content": "处处兵戈路不通，却从山北去江东。\n黄昏欲到壶关寨，匹马寒嘶野草中。",
        "dynasty": "唐",
        "collection_info": null
    },
    {
        "title": "题酒家",
        "author": "韦庄",
        "content": "酒绿花红客爱诗，落花春岸酒家旗。\n寻思避世为逋客，不醉长醒也是痴。",
        "dynasty": "唐",
        "collection_info": null
    },
    {
        "title": "寄舍弟",
        "author": "韦庄",
        "content": "每吟富贵他人合，不觉汍澜又湿衣。\n万里日边乡树远，何年何路得同归。",
        "dynasty": "唐",
        "collection_info": null
    },
    {
        "title": "仆者杨金",
        "author": "韦庄",
        "content": "半年辛苦葺荒居，不独单寒腹亦虚。\n努力且为田舍客，他年为尔觅金鱼。",
        "dynasty": "唐",
        "collection_info": null
    },
    {
        "title": "春陌二首 一",
        "author": "韦庄",
        "content": "满街芳草卓香车，僊子门前白日斜。\n肠断东风各回首，一枝春雪冻梅花。",
        "dynasty": "唐",
        "collection_info": null
    },
    {
        "title": "春陌二首 二",
        "author": "韦庄",
        "content": "嫩烟轻染柳丝黄，句引花枝笑凭墙。\n马上王孙莫回首，好风偏逐羽林郎。",
        "dynasty": "唐",
        "collection_info": null
    },
    {
        "title": "赠姬人",
        "author": "韦庄",
        "content": "莫恨红裙破，休嫌白屋低。\n请看京与洛，谁在旧香闺。",
        "dynasty": "唐",
        "collection_info": null
    },
    {
        "title": "中酒",
        "author": "韦庄",
        "content": "南邻酒熟爱相招，蘸甲倾来绿满瓢。\n一醉不知三日事，任他童穉作渔樵。",
        "dynasty": "唐",
        "collection_info": null
    },
    {
        "title": "暴雨",
        "author": "韦庄",
        "content": "江村入夏多雷雨，晓作狂霖晚又晴。\n波浪不知深几许，南湖今与北湖平。",
        "dynasty": "唐",
        "collection_info": null
    },
    {
        "title": "悼亡姬",
        "author": "韦庄",
        "content": "凤去鸾归不可寻，十洲仙路彩云深。\n若无少女花应老，为有姮娥月易沈。\n竹叶岂能消积恨，丁香空解结同心。",
        "dynasty": "唐",
        "collection_info": null
    },
    {
        "title": "独吟",
        "author": "韦庄",
        "content": "默默无言恻恻悲，闲吟独傍菊花篱。\n只今已作经年别，此后如为几岁期。\n开箧每寻遗念物，倚楼空缀悼亡诗。\n夜来孤枕空肠断，窗月斜辉梦觉时。",
        "dynasty": "唐",
        "collection_info": null
    },
    {
        "title": "悔恨",
        "author": "韦庄",
        "content": "六七年来春又秋，也同欢笑也同愁。\n纔闻及第心先喜，试说求婚泪便流。\n几为妒来频敛黛，每思闲事不梳头。\n如今悔恨将何益，肠断千休与万休。",
        "dynasty": "唐",
        "collection_info": null
    },
    {
        "title": "虚席",
        "author": "韦庄",
        "content": "一闭香闺后，罗衣尽施僧。\n鼠偷筵上果，蛾扑帐前灯。\n土蚀钗无凤，尘生镜少菱。\n有时还影响，花叶曳香缯。",
        "dynasty": "唐",
        "collection_info": null
    },
    {
        "title": "旧居",
        "author": "韦庄",
        "content": "芳草又芳草，故人杨子家。\n青云容易散，白日等闲斜。\n皓质留残雪，香魂逐断霞。\n不知何处笛，一夜呌梅花。",
        "dynasty": "唐",
        "collection_info": null
    },
    {
        "title": "晏起",
        "author": "韦庄",
        "content": "尔来中酒起常迟，卧看南山改旧诗。\n开户日高春寂寂，数声啼鸟上花枝。",
        "dynasty": "唐",
        "collection_info": null
    },
    {
        "title": "幽居春思",
        "author": "韦庄",
        "content": "绿映红藏江上村，一声鸡犬似山源。\n闭门尽日无人到，翠羽春禽满树喧。",
        "dynasty": "唐",
        "collection_info": null
    },
    {
        "title": "思归引",
        "author": "韦庄",
        "content": "越鸟南翔鴈北飞，两乡云路各言归。\n如何我是飘飘者，独向江头恋钓矶。",
        "dynasty": "唐",
        "collection_info": null
    },
    {
        "title": "与小女",
        "author": "韦庄",
        "content": "见人初解语呕哑，不肯归眠恋小车。\n一夜娇啼缘底事，为嫌衣少缕金华。",
        "dynasty": "唐",
        "collection_info": null
    },
    {
        "title": "虎迹",
        "author": "韦庄",
        "content": "白额频频夜到门，水边踪迹渐成羣。\n我今避世栖岩穴，岩穴如何又见君。",
        "dynasty": "唐",
        "collection_info": null
    },
    {
        "title": "买酒不得",
        "author": "韦庄",
        "content": "停尊待尔怪来迟，手挈空缾毷氉归。\n满面春愁消不得，更看溪鹭寂寥飞。",
        "dynasty": "唐",
        "collection_info": null
    },
    {
        "title": "得故人书",
        "author": "韦庄",
        "content": "正向溪头自采苏，青云忽得故人书。\n殷勤问我归来否，双阙而今画不如。",
        "dynasty": "唐",
        "collection_info": null
    },
    {
        "title": "洪州送僧游福建",
        "author": "韦庄",
        "content": "八月风波似鼓鼙，可堪波上各东西。\n殷勤早作归来计，莫恋猿声住建溪。",
        "dynasty": "唐",
        "collection_info": null
    },
    {
        "title": "闻回戈军",
        "author": "韦庄",
        "content": "上将鏖兵又欲旋，翠华巡幸已三年。\n营中不用栽杨柳，愿戴儒冠为控弦。",
        "dynasty": "唐",
        "collection_info": null
    },
    {
        "title": "南邻公子",
        "author": "韦庄",
        "content": "南邻公子夜归声，数炬银灯隔竹明。\n醉凭马鬃扶不起，更邀红袖出门迎。",
        "dynasty": "唐",
        "collection_info": null
    },
    {
        "title": "忆小女银娘",
        "author": "韦庄",
        "content": "睦州江上水门西，荡桨扬帆各解携。\n今日天涯夜深坐，断肠偏忆阿银犂。",
        "dynasty": "唐",
        "collection_info": null
    },
    {
        "title": "女仆阿汪",
        "author": "韦庄",
        "content": "念尔辛勤岁已深，乱离相失又相寻。\n他年待我门如市，报尔千金与万金。",
        "dynasty": "唐",
        "collection_info": null
    },
    {
        "title": "河清县河亭",
        "author": "韦庄",
        "content": "由来多感莫凭高，竟日衷肠似有刀。\n人事任成陵与谷，大河东去自滔滔。",
        "dynasty": "唐",
        "collection_info": null
    },
    {
        "title": "钟陵夜阑作",
        "author": "韦庄",
        "content": "钟陵风雪夜将深，坐对寒江独苦吟。\n流落天涯谁见问，少卿应识子卿心。",
        "dynasty": "唐",
        "collection_info": null
    },
    {
        "title": "悼杨氏妓琴弦",
        "author": "韦庄",
        "content": "魂归寥廓魄归烟，只住人间十八年。\n昨日施僧裙带上，断肠犹繫琵琶弦。",
        "dynasty": "唐",
        "collection_info": null
    },
    {
        "title": "残花",
        "author": "韦庄",
        "content": "江头沈醉泥斜晖，却向花前恸哭归。\n惆怅一年春又去，碧云芳草两依依。",
        "dynasty": "唐",
        "collection_info": null
    },
    {
        "title": "岁晏同左生作",
        "author": "韦庄",
        "content": "岁暮乡关远，天涯手重携。\n雪埋江树短，云压夜城低。\n宝瑟湘灵怨，清砧杜魄啼。\n不须临皎镜，年长易凄凄。",
        "dynasty": "唐",
        "collection_info": null
    },
    {
        "title": "咸阳怀古",
        "author": "韦庄",
        "content": "城边人倚夕阳楼，城上云凝万古愁。\n山色不知秦苑废，水声空傍汉宫流。\n李斯不向仓中悟，徐福应无物外游。\n莫怪楚吟偏断骨，野烟踪迹似东周。",
        "dynasty": "唐",
        "collection_info": null
    },
    {
        "title": "和同年韦学士华下途中见寄",
        "author": "韦庄",
        "content": "绿杨城郭雨凄凄，过尽千轮与万蹄。\n送我独游三蜀路，羡君新上九霄梯。\n马惊门外山如活，花笑尊前客似泥。\n正是清和好时节，不堪离恨剑门西。",
        "dynasty": "唐",
        "collection_info": null
    },
    {
        "title": "春愁",
        "author": "韦庄",
        "content": "自有春愁正断魂，不堪芳草思王孙。\n落花寂寂黄昏雨，深院无人独倚门。",
        "dynasty": "唐",
        "collection_info": null
    },
    {
        "title": "伤灼灼",
        "author": "韦庄",
        "content": "尝闻灼灼丽于花，云髻盘时未破瓜。\n桃脸曼长横绿水，玉肌香腻透红纱。\n多情不住神仙界，薄命曾嫌富贵家。\n流落锦江无处问，断魂飞作碧天霞。",
        "dynasty": "唐",
        "collection_info": null
    },
    {
        "title": "汉州",
        "author": "韦庄",
        "content": "比侬初到汉州城，郭邑楼台触目惊。\n松桂影中旌斾色，芰荷风裏管弦声。\n人心不似经离乱，时运还应却太平。\n十日醉眠金鴈驿，临岐无恨脸波横。",
        "dynasty": "唐",
        "collection_info": null
    },
    {
        "title": "长安清明",
        "author": "韦庄",
        "content": "蚤是伤春梦雨天，可堪芳草更芊芊。\n内官初赐清明火，上相闲分白打钱。\n紫陌乱嘶红叱拨，绿[杨]高映画秋韆。\n游人记得承平事，暗喜风光似昔年。",
        "dynasty": "唐",
        "collection_info": null
    },
    {
        "title": "秋霁晚景",
        "author": "韦庄",
        "content": "秋霁禁城晚，六街烟雨残。\n墙头山色健，林外鸟声欢。\n翘日楼台丽，清风劒佩寒。\n玉人襟袖薄，斜凭翠阑干。",
        "dynasty": "唐",
        "collection_info": null
    },
    {
        "title": "和人春暮书事寄崔秀才",
        "author": "韦庄",
        "content": "半掩朱门白日长，晚风轻堕落梅妆。\n不知芳草情何限，只怪游人思易伤。\n纔见早春莺出谷，已惊新夏燕巢梁。\n相逢只赖如渑酒，一曲狂歌入醉乡。",
        "dynasty": "唐",
        "collection_info": null
    },
    {
        "title": "古离别",
        "author": "韦庄",
        "content": "一生风月供惆怅，到处烟花恨别离。\n止竟多情何处好，少年长抱少年悲。",
        "dynasty": "唐",
        "collection_info": null
    },
    {
        "title": "边上逢薛秀才话旧",
        "author": "韦庄",
        "content": "前年同醉武陵亭，绝倒闲谭坐到明。\n也有绛唇歌白雪，更怜红袖夺金觥。\n秦云一散如春梦，楚市千烧作故城。\n今日皤然对芳草，不胜东望涕交横。",
        "dynasty": "唐",
        "collection_info": null
    },
    {
        "title": "饮散呈主人",
        "author": "韦庄",
        "content": "梦觉笙歌散，空堂寂寞秋。\n更闻城角弄，烟雨不胜愁。",
        "dynasty": "唐",
        "collection_info": null
    },
    {
        "title": "使院黄葵花",
        "author": "韦庄",
        "content": "薄妆新着澹黄衣，对捧金炉侍醮迟。\n向月似矜倾国貌，倚风如唱步虚词。\n乍开檀炷疑闻语，试与云和必解吹。\n为报同人看来好，不禁秋露即离披。",
        "dynasty": "唐",
        "collection_info": null
    },
    {
        "title": "摇落",
        "author": "韦庄",
        "content": "摇落秋天酒易醒，凄凄长似别离情。\n黄昏倚柱不归去，肠断绿荷风雨声。",
        "dynasty": "唐",
        "collection_info": null
    },
    {
        "title": "奉和观察郎中春暮忆花言怀见寄四韵之什",
        "author": "韦庄",
        "content": "天畔峨嵋簇簇青，楚云何处隔重扃。\n落花带雪埋芳草，春雨和风湿画屏。\n对酒莫辞衝暮角，望乡谁解倚南亭。\n惟君信我多惆怅，只愿陶陶不愿醒。",
        "dynasty": "唐",
        "collection_info": null
    },
    {
        "title": "奉和左司郎中春物暗度感而成章",
        "author": "韦庄",
        "content": "纔喜新春已暮春，夕阳吟杀倚楼人。\n锦江风散霏霏雨，花市香飘漠漠尘。\n今日尚追巫峡梦，少年应遇洛川神。\n有时自患多情病，莫是生前宋玉身。",
        "dynasty": "唐",
        "collection_info": null
    },
    {
        "title": "少年行",
        "author": "韦庄",
        "content": "五陵豪客多，买酒黄金𧣴。\n醉下酒家楼，美人双翠幰。\n挥劒邯郸市，走马梁王苑。\n乐事殊未央，年华已云晚。",
        "dynasty": "唐",
        "collection_info": null
    },
    {
        "title": "令狐亭",
        "author": "韦庄",
        "content": "若非天上神仙宅，须是人间将相家。\n想得当时好烟月，管弦吹杀后庭花。",
        "dynasty": "唐",
        "collection_info": null
    },
    {
        "title": "闺月",
        "author": "韦庄",
        "content": "明月照前除，烟华蕙兰湿。\n清风行处来，白露寒蝉急。\n美人情易伤，暗上红楼立。\n欲言无处言，但向姮娥泣。",
        "dynasty": "唐",
        "collection_info": null
    },
    {
        "title": "闺怨",
        "author": "韦庄",
        "content": "戚戚彼何人，明眸利于月。\n啼妆晓不干，素面凝香雪。\n良人去淄右，镜破金簪折。\n空藏兰蕙心，不忍琴中说。",
        "dynasty": "唐",
        "collection_info": null
    },
    {
        "title": "上春词",
        "author": "韦庄",
        "content": "曈昽赫日东方来，禁城烟暖蒸青苔。\n金楼美人花屏开，晨妆未罢车声催。\n幽兰报暖紫芽折，夭花愁艳蝶飞迴。\n五陵年少惜花落，酒浓歌极翻如哀。\n四时轮环终又始，百年不见南山摧。\n游人陌上骑生尘，颜子门前吹死灰。",
        "dynasty": "唐",
        "collection_info": null
    },
    {
        "title": "捣练篇",
        "author": "韦庄",
        "content": "月华吐艳明烛烛，青楼妇唱捣衣曲。\n白袷丝光织鱼目，菱花绶带鸳鸯簇。\n临风缥缈迭秋雪，月下丁冬捣寒玉。\n楼兰欲寄在何乡，凭人与繫征鸿足。",
        "dynasty": "唐",
        "collection_info": null
    },
    {
        "title": "杂体联锦",
        "author": "韦庄",
        "content": "携手重携手，夹江金线柳。\n江上柳能长，行人恋尊酒。\n尊酒意何深，为郎歌玉簪。\n玉簪声断续，钿轴鸣双毂。\n双毂去何方，隔江春树绿。\n树绿酒旗高，泪痕沾绣袍。\n袍缝紫鹅湿，重持金错刀。\n错刀何灿烂，使我肠千断。\n肠断欲何言，帘动真珠繁。\n真珠缀秋露，秋露沾金盘。\n金盘湛琼液，仙子无归迹。\n无迹又无言，海烟空寂寂。\n寂寂古城道，马嘶芳岸草。\n岸草接长堤，长堤人解携。\n解携忽已久，缅邈空回首。\n回首隔天河，恨唱莲塘歌。\n莲塘在何许，日暮西山雨。",
        "dynasty": "唐",
        "collection_info": null
    },
    {
        "title": "长安春",
        "author": "韦庄",
        "content": "长安二月多香尘，六街车马声辚辚。\n家家楼上如花人，千枝万枝红艳新。\n帘间笑语自相问，何人占得长安春。\n长安春色本无主，古来尽属红楼女。\n如今无奈杏园人，骏马轻车拥将去。",
        "dynasty": "唐",
        "collection_info": null
    },
    {
        "title": "抚盈歌",
        "author": "韦庄",
        "content": "凤縠兮鸳绡，霞疏兮绮寮。\n玉庭兮春昼，金屋兮秋宵。\n愁瞳兮月皎，笑颊兮花娇。\n罗轻兮浓麝，室暖兮香椒。\n銮舆去兮萧屑，七丝断兮泬寥。\n主父卧兮漳水，君王幸兮云轺。\n铅华窅窈兮秾姿，棠公肸蠁兮靡依。\n翠华长逝兮莫追，晏相望门兮空悲。",
        "dynasty": "唐",
        "collection_info": null
    },
    {
        "title": "赠峨嵋山弹琴李处士",
        "author": "韦庄",
        "content": "峨嵋山下能琴客，似醉似狂人不测。\n何须见我眼偏青，未见我身头已白。\n茫茫四海本无家，一片愁云扬秋碧。\n壶中醉卧日月明，世上长游天地窄。\n晋朝叔夜旧相知，蜀郡文君小来识。\n后生常建彼何人，赠我篇章苦雕刻。\n名卿名相尽知音，遇酒遇琴无间隔。\n如今世乱独翛然，天外鸿飞招不得。\n余今正泣杨朱泪，八月边城风刮地。\n霓旌绛斾忽相寻，为我尊前横绿绮。\n一弹猛雨随手来，再弹白雪连天起。\n凄凄清清松上风，咽咽幽幽陇头水。\n吟蜂遶树去不来，别鹤引雏飞又止。\n锦麟不动惟侧头，白马仰听空竖耳。\n广陵故事无人知，古人不说今人疑。\n子期子野俱不见，乌啼鬼哭空伤悲。\n坐中词客悄无语，帘外月华庭欲午。\n为君吟作听琴歌，为我留名系仙谱。",
        "dynasty": "唐",
        "collection_info": null
    },
    {
        "title": "江皋赠别",
        "author": "韦庄",
        "content": "金管多情恨解携，一声歌罢客如泥。\n江亭繫马绿杨短，野岸维舟春草齐。\n帝子梦魂烟水阔，谢公诗思碧云低。\n风前不用频挥手，我有家山白日西。",
        "dynasty": "唐",
        "collection_info": null
    },
    {
        "title": "南阳小将张彦硖口镇税人场射虎歌",
        "author": "韦庄",
        "content": "海内昔年狎太平，横目穰穰何峥嵘。\n天生天杀岂天怒，忍使朝朝餵猛虎。\n关东驿路多丘荒，行人最忌税人场。\n张彦雄特制残暴，见之叱起如叱羊。\n鸣弦霹雳越幽阻，往往依林犹抵拒。\n草际旋看委锦茵，腰间不更抽白羽。\n老饕已毙众雏恐，童稚揶揄皆自勇。\n忠良效顺势亦然，一劒猜狂敢轻动。\n有文有武方为国，不是英雄伏不得。\n试征张彦作将军，几箇将军愿策勋。",
        "dynasty": "唐",
        "collection_info": null
    },
    {
        "title": "下邽感旧",
        "author": "韦庄",
        "content": "昔为童稚不知愁，竹马闲乘遶县游。\n曾为看花偷出郭，也因逃学暂登楼。\n招他邑客来还醉，儳得先生去始休。\n今日故人何处问，夕阳衰草尽荒丘。",
        "dynasty": "唐",
        "collection_info": null
    },
    {
        "title": "涂次逢李氏兄弟感旧",
        "author": "韦庄",
        "content": "御沟四面朱门宅，记得当时好弟兄。\n晓傍柳阴骑竹马，夜隈灯影弄先生。\n巡街趂蝶衣裳破，上屋探雏手脚轻。\n今日相逢俱老大，忧家忧国尽公卿。",
        "dynasty": "唐",
        "collection_info": null
    },
    {
        "title": "龙潭",
        "author": "韦庄",
        "content": "激石悬流雪满湾，九龙潜处野云闲。\n欲行甘雨四天下，且隐澄潭一顷间。\n浪引浮槎依北岸，波分晚日见东山。\n垂髯傥遇穆王驾，阆苑周流应未还。",
        "dynasty": "唐",
        "collection_info": null
    },
    {
        "title": "江上别李秀才",
        "author": "韦庄",
        "content": "前年相送灞陵春，今日天涯各避秦。\n莫向尊前惜沈醉，与君俱是异乡人。",
        "dynasty": "唐",
        "collection_info": null
    },
    {
        "title": "句",
        "author": "韦庄",
        "content": "印将金鏁鏁，帘用玉钩钩。\n不随妖艳开，独媚玄冥节。\n岂是为穷常见隔，只应嫌酒不相过。",
        "dynasty": "唐",
        "collection_info": null
    },
    {
        "title": "拟塞外征行",
        "author": "王贞白",
        "content": "寇骑满鸡田，都护欲临边。\n青泥方绝漠，怀剑始辞燕。\n旌旗挂龙虎，壮士募鹰鹯。\n长城威十万，高岭奋三千。\n行行向马邑，去去指祁连。\n鼓声遥赤塞，兵气远衝天。\n对阵云初上，临城月始悬。\n风惊烽易灭，沙暗马难前。\n恩重恆思报，劳心屡损年。\n微功一可立，身轻不自怜。",
        "dynasty": "唐",
        "collection_info": null
    },
    {
        "title": "芦苇",
        "author": "王贞白",
        "content": "高士想江湖，湖闲庭植芦。\n清风时有至，绿竹兴何殊。\n嫩喜日光薄，疎忧雨点麤。\n惊蛙跳得过，鬬雀袅如无。\n未织巴篱护，几抬邛竹扶。\n惹烟轻弱柳，蘸水漱清蒲。\n溉灌情偏重，琴樽赏不孤。\n穿花思钓叟，吹叶少羌雏。\n寒色暮天映，秋声远籁俱。\n郎吟应有趣，潇洒十余株。",
        "dynasty": "唐",
        "collection_info": null
    },
    {
        "title": "田舍曲",
        "author": "王贞白",
        "content": "古今利名路，只在侬门前。\n至老不离家，一生常晏眠。\n牛羊晚自归，儿童戏野田。\n岂思封侯贵，唯只待丰年。\n征赋岂辞苦，但愿时官贤。\n时官苟贪浊，田舍生忧煎。",
        "dynasty": "唐",
        "collection_info": null
    },
    {
        "title": "妾薄命",
        "author": "王贞白",
        "content": "薄命头欲白，频年嫁不成。\n秦娥未十五，昨夜事公卿。\n岂有机杼力，空传歌舞名。\n妾专修妇德，媒氏却相轻。",
        "dynasty": "唐",
        "collection_info": null
    },
    {
        "title": "湘妃怨",
        "author": "王贞白",
        "content": "舜欲省蛮陬，南巡非逸游。\n九江沉白日，二女泣沧洲。\n目极楚云断，恨深湘水流。\n至今闻鼓瑟，咽绝不胜愁。",
        "dynasty": "唐",
        "collection_info": null
    },
    {
        "title": "长门怨二首 一",
        "author": "王贞白",
        "content": "寂寞故宫春，残灯晓尚存。\n从来非妾过，偶尔失君恩。\n花落伤容鬓，莺啼惊梦魂。\n翠华如可待，应免老长门。",
        "dynasty": "唐",
        "collection_info": null
    },
    {
        "title": "长门怨二首 二",
        "author": "王贞白",
        "content": "叶落长门静，苔生永巷幽。\n相思对明月，独坐向空楼。\n銮驾迷终转，蛾眉老自愁。\n昭阳歌舞伴，此夕未知秋。",
        "dynasty": "唐",
        "collection_info": null
    },
    {
        "title": "有所思",
        "author": "王贞白",
        "content": "芙蓉出水时，偶尔便分离。\n自此无因见，长教挂所思。\n残春不入梦，芳信欲传谁。\n寂寞秋堂下，空吟小谢诗。",
        "dynasty": "唐",
        "collection_info": null
    },
    {
        "title": "短歌",
        "author": "王贞白",
        "content": "物候来相续，新蝉送晚莺。\n百年休倚赖，一梦甚分明。\n金鼎神仙隐，铜壶昼夜倾。\n不如早立德，万古有其名。",
        "dynasty": "唐",
        "collection_info": null
    },
    {
        "title": "御沟水",
        "author": "王贞白",
        "content": "一带御沟水，绿槐相荫清。\n此中涵帝泽，无处濯尘缨。\n鸟道来虽险，龙池到自平。\n朝宗本心切，愿向急流倾。",
        "dynasty": "唐",
        "collection_info": null
    },
    {
        "title": "少年行二首 一",
        "author": "王贞白",
        "content": "游讌不知厌，杜陵狂少年。\n花时轻暖酒，春服薄装绵。\n戏马上林苑，鬬鸡寒食天。\n鲁儒甘被笑，对策鬓皤然。",
        "dynasty": "唐",
        "collection_info": null
    },
    {
        "title": "少年行二首 二",
        "author": "王贞白",
        "content": "弱冠投边急，驱兵夜渡河。\n追奔铁马走，杀虏宝刀讹。\n威静黑山路，气含清海波。\n常闻为突骑，天子赐长戈。",
        "dynasty": "唐",
        "collection_info": null
    },
    {
        "title": "塞上曲",
        "author": "王贞白",
        "content": "岁岁但防虏，西征早晚休。\n匈奴不繫颈，汉将但封侯。\n夕照低烽火，寒笳咽戍楼。\n燕然山上字，男子见须羞。",
        "dynasty": "唐",
        "collection_info": null
    },
    {
        "title": "长安道",
        "author": "王贞白",
        "content": "晓鼓人已行，暮鼓人未息。\n梯航万国来，争先贡金帛。\n不问贤与愚，但论官与职。\n如何贫书生，只献安边策。",
        "dynasty": "唐",
        "collection_info": null
    },
    {
        "title": "洛阳道",
        "author": "王贞白",
        "content": "喧喧洛阳路，奔走争先步。\n唯恐着鞭迟，谁能更迴顾。\n覆车虽在前，润屋何曾惧。\n贤哉只二疏，东门挂冠去。",
        "dynasty": "唐",
        "collection_info": null
    },
    {
        "title": "度关山",
        "author": "王贞白",
        "content": "只领千余骑，长驱碛邑间。\n云州多警急，雪夜度关山。\n石响铃声远，天寒弓力悭。\n秦楼休怅望，不日凯歌还。",
        "dynasty": "唐",
        "collection_info": null
    },
    {
        "title": "出自蓟北门行",
        "author": "王贞白",
        "content": "蓟北连极塞，塞色昼冥冥。\n战地骸骨满，长时风雨腥。\n沙河留不定，春草冻难青。\n万户封侯者，何谋静虏庭。",
        "dynasty": "唐",
        "collection_info": null
    },
    {
        "title": "从军行",
        "author": "王贞白",
        "content": "从军朔方久，未省用干戈。\n秪以恩信及，自然戎虏和。\n边声动白草，烧色入枯河。\n每度因看猎，令人勇气多。",
        "dynasty": "唐",
        "collection_info": null
    },
    {
        "title": "古悔从军行",
        "author": "王贞白",
        "content": "忆昔仗孤剑，十年从武威。\n论兵亲玉帐，逐虏过金微。\n陇水秋先冻，关云寒不飞。\n辛懃功业在，麟阁志犹违。",
        "dynasty": "唐",
        "collection_info": null
    },
    {
        "title": "胡笳曲",
        "author": "王贞白",
        "content": "陇底悲笳引，陇头鸣北风。\n一轮霜月落，万里塞天空。\n戍卒泪应尽，胡儿哭未终。\n争教班定远，不念玉关中。",
        "dynasty": "唐",
        "collection_info": null
    },
    {
        "title": "入塞",
        "author": "王贞白",
        "content": "玉殿论兵事，君王诏出征。\n新除羽林将，曾破月支兵。\n惯历塞垣险，能分部落情。\n从今一战胜，不使虏尘生。",
        "dynasty": "唐",
        "collection_info": null
    },
    {
        "title": "游僊",
        "author": "王贞白",
        "content": "我家三岛上，洞户眺波涛。\n醉背云屏卧，谁知海日高。\n露香红玉树，风绽碧蟠桃。\n悔与仙子别，思归梦钓鳌。",
        "dynasty": "唐",
        "collection_info": null
    },
    {
        "title": "歌",
        "author": "王贞白",
        "content": "谁唱关西曲，寂寞夜景深。\n一声长在耳，万恨重经心。\n调古清风起，曲终凉月沉。\n却应筵上客，未必是知音。",
        "dynasty": "唐",
        "collection_info": null
    },
    {
        "title": "经故洛城",
        "author": "王贞白",
        "content": "卜世何久远，由来仰圣明。\n山河徒自壮，周召不长生。\n几主任姦谄，诸侯各战争。\n但余崩垒在，今古共伤情。",
        "dynasty": "唐",
        "collection_info": null
    },
    {
        "title": "金陵",
        "author": "王贞白",
        "content": "六代江山在，繁华古帝都。\n乱来城不守，战后地多芜。\n寒日随潮落，归帆与鸟孤。\n兴亡多少事，回首一长吁。",
        "dynasty": "唐",
        "collection_info": null
    },
    {
        "title": "金陵怀古",
        "author": "王贞白",
        "content": "恃险不种德，兴亡叹数穷。\n石城几换主，天堑谩连空。\n御路迭民冢，台基聚牧童。\n折碑犹有字，多记晋英雄。",
        "dynasty": "唐",
        "collection_info": null
    },
    {
        "title": "商山",
        "author": "王贞白",
        "content": "商山名利路，夜亦有人行。\n四皓卧云处，千秋迭藓生。\n昼烧笼涧黑，残雪隔林明。\n我待酬恩了，来听水石声。",
        "dynasty": "唐",
        "collection_info": null
    },
    {
        "title": "庐山",
        "author": "王贞白",
        "content": "岳立镇南楚，雄名天下闻。\n五峰高阂日，九迭翠连云。\n夏谷雪犹在，阴岩昼不分。\n唯应嵩与华，清峻得为羣。",
        "dynasty": "唐",
        "collection_info": null
    },
    {
        "title": "终南山",
        "author": "王贞白",
        "content": "终朝异五岳，列翠满长安。\n地去搜扬近，人谋隐遁难。\n水穿诸苑过，雪照一城寒。\n为问红尘裏，谁同驻马看。",
        "dynasty": "唐",
        "collection_info": null
    },
    {
        "title": "寄郑谷",
        "author": "王贞白",
        "content": "五百首新诗，缄封寄去时。\n秪凭夫子鉴，不要俗人知。\n火鼠重收布，冰蚕乍吐丝。\n直须天上手，裁作领巾披。",
        "dynasty": "唐",
        "collection_info": null
    },
    {
        "title": "题严陵钓台",
        "author": "王贞白",
        "content": "山色四时碧，溪声七里清。\n严陵爱此景，下视汉公卿。\n垂钓月初上，放歌风正轻。\n应怜渭滨叟，匡国正论兵。",
        "dynasty": "唐",
        "collection_info": null
    },
    {
        "title": "晓泊汉阳渡",
        "author": "王贞白",
        "content": "落月临古渡，武昌城未开。\n残灯明市井，晓色辨楼台。\n云自苍梧去，水从嶓冢来。\n芳洲号鹦鹉，用记祢生才。",
        "dynasty": "唐",
        "collection_info": null
    },
    {
        "title": "随计",
        "author": "王贞白",
        "content": "徒步随计吏，辛勤鬓易凋。\n归期无定日，乡思羡迴潮。\n冒雨投前驿，侵星过断桥。\n何堪穆陵路，霜叶更潇潇。",
        "dynasty": "唐",
        "collection_info": null
    },
    {
        "title": "白牡丹",
        "author": "王贞白",
        "content": "谷雨洗纤素，裁为白牡丹。\n异香开玉合，轻粉泥银盘。\n晓贮露华湿，宵倾月魄寒。\n家人淡粧罢，无语倚朱栏。",
        "dynasty": "唐",
        "collection_info": null
    },
    {
        "title": "述松",
        "author": "王贞白",
        "content": "远谷呈材干，何由入栋粱。\n岁寒虚胜竹，功绩不如桑。\n秋露落松子，春深裛嫩黄。\n虽蒙匠者顾，樵采日难防。",
        "dynasty": "唐",
        "collection_info": null
    },
    {
        "title": "宫池产瑞莲",
        "author": "王贞白",
        "content": "雨露及万物，嘉祥有瑞莲。\n香飘鸡树近，荣占凤池先。\n圣日临双丽，恩波照并妍。\n愿同指佞草，生向帝尧前。",
        "dynasty": "唐",
        "collection_info": null
    },
    {
        "title": "送友人南归",
        "author": "王贞白",
        "content": "南国菖蒲老，知君忆钓船。\n离京近残暑，归路有新蝉。\n岘首白云起，洞庭秋月悬。\n若教吟兴足，西笑是何年。",
        "dynasty": "唐",
        "collection_info": null
    },
    {
        "title": "送马明府归山",
        "author": "王贞白",
        "content": "辞秩入匡庐，重修靖节居。\n免遭黑绶束，不与白云疎。\n送吏各献酒，羣儿自担书。\n到时看瀑布，为我谢清虚。",
        "dynasty": "唐",
        "collection_info": null
    },
    {
        "title": "送韩从事归本道",
        "author": "王贞白",
        "content": "献捷灵州倅，归时宠拜新。\n论边多称旨，许国誓亡身。\n马渴黄河冻，雁回青冢春。\n到蕃唯促战，应不肯和亲。",
        "dynasty": "唐",
        "collection_info": null
    },
    {
        "title": "秋日旅怀寄右省郑拾遗",
        "author": "王贞白",
        "content": "永夕愁不寐，草虫喧客庭。\n半窗分晓月，当枕落残星。\n鬓髮游梁白，家山近越青。\n知音在谏省，苦调有谁听。",
        "dynasty": "唐",
        "collection_info": null
    },
    {
        "title": "赠刘凝评事",
        "author": "王贞白",
        "content": "棘寺官初罢，梁园静掩扉。\n春深颜子巷，花映老莱衣。\n谈史曾无滞，攻书已造微。\n即膺新宠命，称庆向庭闱。",
        "dynasty": "唐",
        "collection_info": null
    },
    {
        "title": "忆张处士",
        "author": "王贞白",
        "content": "天台张处士，诗句造玄微。\n古药知音少，名言与俗违。\n山风入松径，海月上岩扉。\n毕世唯高卧，无人说是非。",
        "dynasty": "唐",
        "collection_info": null
    },
    {
        "title": "云居长老",
        "author": "王贞白",
        "content": "巘路蹑云上，来参出世僧。\n松高半岩雪，竹覆一溪冰。\n不说有为法，非传无尽灯。\n了然方寸内，应秪见南能。",
        "dynasty": "唐",
        "collection_info": null
    },
    {
        "title": "洗竹",
        "author": "王贞白",
        "content": "道院竹繁教畧洗，鸣琴酌酒看扶疎。\n不图结实来双凤，且要长竿钓巨鱼。\n锦箨裁冠添散逸，玉芽修馔称清虚。\n有时记得三天事，自向琅玕节下书。",
        "dynasty": "唐",
        "collection_info": null
    },
    {
        "title": "庾楼晓望",
        "author": "王贞白",
        "content": "独凭朱槛亦凌晨，山色初明水色新。\n竹雾晓笼衔岭月，苹风暖送过江春。\n子城阴处犹残雪，衙鼓声前未有尘。\n三百年来庾楼上，曾经多少望乡人。",
        "dynasty": "唐",
        "collection_info": null
    },
    {
        "title": "送芮尊师",
        "author": "王贞白",
        "content": "石上菖蒲节节灵，先生服食得长生。\n早知避世忧身老，近日登山觉步轻。\n黄鹤待传蓬岛信，丹书应换蘂宫名。\n他年控鲤昇天去，庐岳逋民愿从行。",
        "dynasty": "唐",
        "collection_info": null
    },
    {
        "title": "折杨柳三首 一",
        "author": "王贞白",
        "content": "枝枝交影锁长门，嫩色曾沾雨露恩。\n凤辇不来春欲尽，空留莺语到黄昏。",
        "dynasty": "唐",
        "collection_info": null
    },
    {
        "title": "折杨柳三首 二",
        "author": "王贞白",
        "content": "水殿年年占早芳，柔条风裏御炉香。\n如今万乘多巡狩，辇路无阴绿草长。",
        "dynasty": "唐",
        "collection_info": null
    },
    {
        "title": "折杨柳三首 三",
        "author": "王贞白",
        "content": "嫩叶初齐不耐寒，风和时拂玉栏干。\n征人去日曾攀折，泣雨伤春翠黛残。",
        "dynasty": "唐",
        "collection_info": null
    },
    {
        "title": "远闻本郡行春到旧山二首 一",
        "author": "王贞白",
        "content": "一身从宦留京邑，五马遥闻到旧山。\n已领烟霞光野径，深惭老幼候柴关。",
        "dynasty": "唐",
        "collection_info": null
    },
    {
        "title": "远闻本郡行春到旧山二首 二",
        "author": "王贞白",
        "content": "清风借响松筠外，画隼停晖水石间。\n定掩溪名在图传，共知轩盖此登攀。",
        "dynasty": "唐",
        "collection_info": null
    },
    {
        "title": "宿新安村步",
        "author": "王贞白",
        "content": "淅淅寒流涨浅沙，月明空渚徧芦花。\n离人偶宿孤邨下，永夜闻砧一两家。",
        "dynasty": "唐",
        "collection_info": null
    },
    {
        "title": "僊岩二首 一",
        "author": "王贞白",
        "content": "白烟昼起丹竈，红叶秋书篆文。\n二十四岩天上，一鸡啼破晴云。",
        "dynasty": "唐",
        "collection_info": null
    },
    {
        "title": "僊岩二首 二",
        "author": "王贞白",
        "content": "风呼山鬼服役，月照衡薇结花。\n江暖客寻瑶草，洞深人嚥丹霞。",
        "dynasty": "唐",
        "collection_info": null
    },
    {
        "title": "雨后从陶郎中登庾楼",
        "author": "王贞白",
        "content": "庾楼逢霁色，夏日欲西曛。\n虹截半江雨，风驱大泽云。\n岛边渔艇聚，天畔鸟行分。\n此景堪谁画，文翁请缀文。",
        "dynasty": "唐",
        "collection_info": null
    },
    {
        "title": "九日长安作",
        "author": "王贞白",
        "content": "无酒泛金菊，登高但忆秋。\n归心随旅雁，万里在沧洲。\n残照明天阙，孤砧隔御沟。\n谁能思落帽，两鬓已添愁。",
        "dynasty": "唐",
        "collection_info": null
    },
    {
        "title": "晓发萧关",
        "author": "王贞白",
        "content": "早发长风裏，边城曙色间。\n数鸿寒背碛，片月落临关。\n陇上明星没，沙中夜探还。\n归程不可问，几日到家山。",
        "dynasty": "唐",
        "collection_info": null
    },
    {
        "title": "钓台",
        "author": "王贞白",
        "content": "异代有巢许，方知严子情。\n旧交虽建国，高卧不求荣。\n溪鸟寒来浴，汀兰暖重生。\n何颜吟过此，辛苦得浮名。",
        "dynasty": "唐",
        "collection_info": null
    },
    {
        "title": "寄天台叶尊师",
        "author": "王贞白",
        "content": "师住天台久，长闻过石桥。\n晴峯见沧海，深洞彻丹霄。\n采药霞衣湿，煎芝古鼎焦。\n念予无俗骨，频与鹤书招。",
        "dynasty": "唐",
        "collection_info": null
    },
    {
        "title": "御试后进诗",
        "author": "王贞白",
        "content": "三时赐食天厨近，再宿偷吟禁漏清。\n二十五家齐拔宅，人间已写上昇名。",
        "dynasty": "唐",
        "collection_info": null
    },
    {
        "title": "春日咏梅花",
        "author": "王贞白",
        "content": "靓妆纔罢粉痕新，迨晓风迴散玉尘。\n若遣有情应怅望，已兼残雪又兼春。",
        "dynasty": "唐",
        "collection_info": null
    },
    {
        "title": "句",
        "author": "王贞白",
        "content": "太阳虽不照，梁栋每重阴。\n白髮未逢媒，对景且裴回。\n别酒莫辞今夜醉，故人知我几时来。\n改贯永留乡党额，减租重感郡侯恩。",
        "dynasty": "唐",
        "collection_info": null
    },
    {
        "title": "登单于台",
        "author": "张蠙",
        "content": "边兵春尽迴，独上单于台。\n白日地中出，黄河天外来。\n沙翻痕似浪，风急响疑雷。\n欲向阴关度，阴关晓不开。",
        "dynasty": "唐",
        "collection_info": null
    },
    {
        "title": "寄友人",
        "author": "张蠙",
        "content": "恋道欲何如，东西远索居。\n长疑即见面，翻致久无书。\n甸麦深藏雉，淮苔浅露鱼。\n相思不我会，明月几盈虚。",
        "dynasty": "唐",
        "collection_info": null
    },
    {
        "title": "和崔监丞春游郑仆射东园",
        "author": "张蠙",
        "content": "春兴随花尽，东园自养閒。\n不离三亩地，似入万重山。\n白鸟穿萝去，清泉抵石远。\n岂同秦代客，无位隐商山。",
        "dynasty": "唐",
        "collection_info": null
    },
    {
        "title": "过萧关",
        "author": "张蠙",
        "content": "出得萧关北，儒衣不称身。\n陇狐来试客，沙鹘下欺人。\n晓戍残烽火，晴原起猎尘。\n边戎莫相忌，非是霍家亲。",
        "dynasty": "唐",
        "collection_info": null
    },
    {
        "title": "盆池",
        "author": "张蠙",
        "content": "圆内陶化功，外绝众流通。\n选处离松影，穿时减药丛。\n别疑天在地，长对月当空。\n每使登门客，烟波入梦中。",
        "dynasty": "唐",
        "collection_info": null
    },
    {
        "title": "野泉",
        "author": "张蠙",
        "content": "远出白云中，长年听不同。\n清声萦乱石，寒色入长空。\n挂壁聊成雨，穿林别起风。\n温泉非尔数，源发在深空。",
        "dynasty": "唐",
        "collection_info": null
    },
    {
        "title": "送成州牧",
        "author": "张蠙",
        "content": "清时为塞郡，自古有儒流。\n素望知难惬，新恩且用酬。\n犬牙连蜀国，兵额贯秦州。\n秪作三年别，谁能听邑留。",
        "dynasty": "唐",
        "collection_info": null
    },
    {
        "title": "蓟北书事",
        "author": "张蠙",
        "content": "度碛如经海，茫然但见空。\n戍楼承落日，沙塞碍惊蓬。\n暑过燕僧出，时平虏客通。\n逢人皆上将，谁有定边功。",
        "dynasty": "唐",
        "collection_info": null
    },
    {
        "title": "送徐州薛尚书",
        "author": "张蠙",
        "content": "上将出儒中，论诗拟立功。\n州从禹后别，军自汉来雄。\n远驿销寒日，严城肃暮空。\n龙颜有遗庙，犹得奠英风。",
        "dynasty": "唐",
        "collection_info": null
    },
    {
        "title": "贻曹郎中",
        "author": "张蠙",
        "content": "所作高前古，封章自曲台。\n细看明主意，终用出人才。\n省印寻僧锁，书楼领鹤开。\n南山有旧友，时向白云来。",
        "dynasty": "唐",
        "collection_info": null
    },
    {
        "title": "送缙云尉",
        "author": "张蠙",
        "content": "释褐从仙尉，之官兴若何。\n去程唯水石，公署在云萝。\n野饭楼中迥，晴峰案上多。\n三年罢趋府，应更战高科。",
        "dynasty": "唐",
        "collection_info": null
    },
    {
        "title": "送董卿赴台州",
        "author": "张蠙",
        "content": "九陌除书出，寻僧问海城。\n家从中路挈，吏隔数州迎。\n夜蚌侵灯影，春禽杂橹声。\n开图见异迹，思上石桥行。",
        "dynasty": "唐",
        "collection_info": null
    },
    {
        "title": "送友人赴泾州幕",
        "author": "张蠙",
        "content": "杏园沈饮散，荣别就佳招。\n日月相期尽，山川独去遥。\n府楼明蜀雪，关碛转胡鵰。\n纵有烟尘动，应随上策销。",
        "dynasty": "唐",
        "collection_info": null
    },
    {
        "title": "逢漳州崔使君北归",
        "author": "张蠙",
        "content": "在郡多殊称，无人不望回。\n离城携客去，度岭担猿来。\n障写经冬蘂，瓶缄落暑梅。\n长安有归宅，归见锁青苔。",
        "dynasty": "唐",
        "collection_info": null
    },
    {
        "title": "云朔逢山友",
        "author": "张蠙",
        "content": "会面却生疑，居然似梦归。\n塞深行客少，家远识人稀。\n战马分旗牧，惊禽曳箭飞。\n将军虽异礼，难便脱麻衣。",
        "dynasty": "唐",
        "collection_info": null
    },
    {
        "title": "别后寄友生",
        "author": "张蠙",
        "content": "上马如飞鸟，飘然隔去尘。\n共看今夜月，独作异乡人。\n就养江南熟，移居井赋新。\n襄阳曾卜隐，应与孟家邻。",
        "dynasty": "唐",
        "collection_info": null
    },
    {
        "title": "边游别友人",
        "author": "张蠙",
        "content": "欲别不止泪，当杯难强歌。\n家贫随日长，身病涉寒多。\n雨雪迷燕路，田园隔楚波。\n良时未自致，归去欲如何。",
        "dynasty": "唐",
        "collection_info": null
    },
    {
        "title": "边庭送别",
        "author": "张蠙",
        "content": "一生虽达理，远别亦相悲。\n白髮无修处，青松有老时。\n暮烟传戍起，寒日隔沙垂。\n若是长安去，何难定后期。",
        "dynasty": "唐",
        "collection_info": null
    },
    {
        "title": "将之京师留别亲友",
        "author": "张蠙",
        "content": "达命何劳问，西游且自期。\n至公如有日，知我岂无时。\n野迥蝉相答，堤长柳对垂。\n酣歌一举袂，明发不堪思。",
        "dynasty": "唐",
        "collection_info": null
    },
    {
        "title": "赠别山友",
        "author": "张蠙",
        "content": "从容无限意，不独为离羣。\n年长惊黄叶，时清厌白云。\n旧山迴马见，寒瀑别家闻。\n相与存吾道，穷通各自分。",
        "dynasty": "唐",
        "collection_info": null
    },
    {
        "title": "途次绩溪先寄陈明府",
        "author": "张蠙",
        "content": "入境风烟好，幽人不易传。\n新居多是客，旧隐半成仙。\n山断云衝骑，溪长柳拂船。\n何当许过县，闻有箧中篇。",
        "dynasty": "唐",
        "collection_info": null
    },
    {
        "title": "送友人归武陵",
        "author": "张蠙",
        "content": "闻近桃源住，无村不是花。\n戍旗招海客，庙鼓集江鸦。\n别岛垂橙实，闲田长荻[芽]。\n游秦未得意，看即更离家。",
        "dynasty": "唐",
        "collection_info": null
    },
    {
        "title": "乱中寄友人",
        "author": "张蠙",
        "content": "别来难觅信，何处避艰危。\n鬓黑无多日，尘清是几时。\n人情将厌武，王泽即兴诗。\n若便怀深隐，还应圣主知。",
        "dynasty": "唐",
        "collection_info": null
    },
    {
        "title": "哭建州李员外",
        "author": "张蠙",
        "content": "诗名不易出，名出又何为。\n捷到重科早，官终一郡卑。\n素风无后嗣，遗迹有生祠。\n自罢羊公市，溪猿哭旧时。",
        "dynasty": "唐",
        "collection_info": null
    },
    {
        "title": "弔孟浩然",
        "author": "张蠙",
        "content": "每每樵家说，孤坟亦夜吟。\n若重生此世，应更苦前心。\n名与襄阳远，诗同汉水深。\n亲栽鹿门树，犹盖石床阴。",
        "dynasty": "唐",
        "collection_info": null
    },
    {
        "title": "送友人及第归",
        "author": "张蠙",
        "content": "家林沧海东，未晓日先红。\n作贡诸蕃别，登科几国同。\n远声鱼呷浪，层气蜃迎风。\n乡俗稀攀桂，争来问月宫。",
        "dynasty": "唐",
        "collection_info": null
    },
    {
        "title": "次韵和友人冬月书斋",
        "author": "张蠙",
        "content": "四季多花木，穷冬亦不凋。\n薄冰行处断，残火睡来消。\n象版签书帙，蛮藤络酒[瓢]。\n公卿有知己，时得一相招。",
        "dynasty": "唐",
        "collection_info": null
    },
    {
        "title": "过山家",
        "author": "张蠙",
        "content": "避暑得探幽，忘言遂久留。\n云深窗失曙，松合径先秋。\n响谷传人语，鸣泉洗客愁。\n家山不在此，至此可归休。",
        "dynasty": "唐",
        "collection_info": null
    },
    {
        "title": "宿山驿",
        "author": "张蠙",
        "content": "驿在千峰裏，寒宵独此身。\n古坟时见火，荒壁悄无隣。\n月白翻惊鸟，云闲欲就人。\n秪应明日鬓，更与老相亲。",
        "dynasty": "唐",
        "collection_info": null
    },
    {
        "title": "宿开照寺光泽上人院",
        "author": "张蠙",
        "content": "静室谭玄旨，清宵独细听。\n真身非有像，至理本无经。\n钟定遥闻水，楼高别见星。\n不教人触秽，偏说此山灵。",
        "dynasty": "唐",
        "collection_info": null
    },
    {
        "title": "宿山寺",
        "author": "张蠙",
        "content": "中峰半夜起，忽觉有青冥。\n此界自生雨，上方犹有星。\n楼高钟尚远，殿古像多灵。\n好是潺湲水，房房伴诵经。",
        "dynasty": "唐",
        "collection_info": null
    },
    {
        "title": "题紫阁院",
        "author": "张蠙",
        "content": "上方人海外，苔径上千层。\n洞壑有灵药，房廊无老僧。\n古岩雕素像，乔木挂寒灯。\n每到思修隐，将回苦不能。",
        "dynasty": "唐",
        "collection_info": null
    },
    {
        "title": "白菊",
        "author": "张蠙",
        "content": "秋天木叶干，犹有白花残。\n举世稀栽得，豪家却画看。\n片苔相应绿，诸卉独宜寒。\n几度携佳客，登高欲折难。",
        "dynasty": "唐",
        "collection_info": null
    },
    {
        "title": "丛苇",
        "author": "张蠙",
        "content": "丛丛寒水边，曾折打鱼船。\n忽与亭台近，翻嫌岛屿偏。\n花明无月夜，声急正秋天。\n遥忆巴陵渡，残阳一望烟。",
        "dynasty": "唐",
        "collection_info": null
    },
    {
        "title": "郑毂补阙山松",
        "author": "张蠙",
        "content": "心将积雪欺，根与白云离。\n远寄僧犹忆，高看鹤未知。\n影交新长叶，皴匝旧生枝。\n多少同时种，深山不得移。",
        "dynasty": "唐",
        "collection_info": null
    },
    {
        "title": "新竹",
        "author": "张蠙",
        "content": "新鞭暗入庭，初长两三茎。\n不是他山少，无如此地生。\n垂梢丛上出，柔叶箨间成。\n何用高唐峡，风枝埽月明。",
        "dynasty": "唐",
        "collection_info": null
    },
    {
        "title": "和友人送赵能卿东归",
        "author": "张蠙",
        "content": "一第时难得，归期日已过。\n相看玄鬓少，共忆白云多。\n楚阔天垂草，吴空月上波。\n无人不有遇，之子独狂歌。",
        "dynasty": "唐",
        "collection_info": null
    },
    {
        "title": "送人归南中",
        "author": "张蠙",
        "content": "有家谁不别，经乱独难寻。\n远路波涛恶，穷荒雨雾深。\n烧惊山象出，雷触海鳌沉。\n为问南迁客，何人在瘴林。",
        "dynasty": "唐",
        "collection_info": null
    },
    {
        "title": "塞下曲",
        "author": "张蠙",
        "content": "边事多更变，天心亦为忧。\n胡兵来作寇，汉将也封侯。\n夜烧衝星赤，寒尘翳日愁。\n无门展微畧，空上望西楼。",
        "dynasty": "唐",
        "collection_info": null
    },
    {
        "title": "边将二首 一",
        "author": "张蠙",
        "content": "历战燕然北，功高劒有威。\n闻名外国惧，轻命故人稀。\n角怨星芒动，尘愁日色微。\n从为汉都护，未得脱征衣。",
        "dynasty": "唐",
        "collection_info": null
    },
    {
        "title": "边将二首 二",
        "author": "张蠙",
        "content": "按劒立城楼，西看极海头。\n承家为上将，开地得边州。\n碛迥兵难伏，天寒马易收。\n胡风一度猎，吹裂锦貂裘。",
        "dynasty": "唐",
        "collection_info": null
    },
    {
        "title": "朔方书事",
        "author": "张蠙",
        "content": "秋尽角声苦，逢人唯荷戈。\n城池向陇少，岐路出关多。\n雁远行垂地，烽高影入河。\n仍闻黑山寇，又觅汉家和。",
        "dynasty": "唐",
        "collection_info": null
    },
    {
        "title": "经荒驿",
        "author": "张蠙",
        "content": "古驿成幽境，云萝隔四隣。\n夜灯移宿鸟，秋雨禁行人。\n废巷荆丛合，荒庭虎迹新。\n昔年经此地，终日是红尘。",
        "dynasty": "唐",
        "collection_info": null
    },
    {
        "title": "赠栖白大师",
        "author": "张蠙",
        "content": "剃髮得时名，僧应别应星。\n偶题皆有诏，闲论便成经。\n埽叶寒烧鼎，融冰晓注瓶。\n长因内斋出，多客叩禅扃。",
        "dynasty": "唐",
        "collection_info": null
    },
    {
        "title": "赠闻一上人",
        "author": "张蠙",
        "content": "见面虽年少，闻名似白头。\n玄谈穷释旨，清思掩诗流。\n果落痕生砌，松高影上楼。\n坛场在三殿，应召入焚修。",
        "dynasty": "唐",
        "collection_info": null
    },
    {
        "title": "赠可伦上人",
        "author": "张蠙",
        "content": "师教本于空，流来不自东。\n修从多劫后，行出众人中。\n衲冷湖山雨，幡轻海甸风。\n游吴累夏讲，还与虎溪同。",
        "dynasty": "唐",
        "collection_info": null
    },
    {
        "title": "寄法干寺令諲太师",
        "author": "张蠙",
        "content": "师居中禁寺，外请已无缘。\n望幸唯修偈，承恩不乱禅。\n院多喧种药，池有化生莲。\n何日龙宫裏，相寻借法船。",
        "dynasty": "唐",
        "collection_info": null
    },
    {
        "title": "寄太白禅师",
        "author": "张蠙",
        "content": "何年万仞顶，独有坐禅僧。\n客上应无路，人传或见灯。\n斋厨唯有橡，讲石任生藤。\n遥想东林社，如师谁復能。",
        "dynasty": "唐",
        "collection_info": null
    },
    {
        "title": "遇道者",
        "author": "张蠙",
        "content": "数里白云裏，身轻无履踪。\n故寻多不见，偶到即相逢。\n古井生云水，高坛出异松。\n聊看杏花酌，便似换颜容。",
        "dynasty": "唐",
        "collection_info": null
    },
    {
        "title": "赠道者",
        "author": "张蠙",
        "content": "得道疑人识，都城独闭关。\n头从白后黑，心向闹中闲。\n饥渴唯调气，儿孙亦驻颜。\n始知仙者隐，殊不在深山。",
        "dynasty": "唐",
        "collection_info": null
    },
    {
        "title": "雨",
        "author": "张蠙",
        "content": "半夜西亭雨，离人独启关。\n桑麻荒旧国，雷电照前山。\n细滴高槐底，繁声迭漏间。\n唯应孤镜裏，明月长愁颜。",
        "dynasty": "唐",
        "collection_info": null
    },
    {
        "title": "长安春望",
        "author": "张蠙",
        "content": "明时不敢卧烟霞，又见秦城换物华。\n残雪未销双凤阙，新春已发五侯家。\n甘贫祗拟长缄酒，忍病犹期强采花。\n故国别来桑柘尽，十年兵践海西艖。",
        "dynasty": "唐",
        "collection_info": null
    },
    {
        "title": "过黄牛峡",
        "author": "张蠙",
        "content": "黄牛来势泻巴川，迭日孤舟逐峡前。\n雷电夜惊猿落树，波涛愁恐客离船。\n盘涡逆入嵌空地，断壁高分缭绕天。\n多少人经过此去，一生魂梦怕潺湲。",
        "dynasty": "唐",
        "collection_info": null
    },
    {
        "title": "逢道者",
        "author": "张蠙",
        "content": "纵意出山无远近，还如孤鹤在空虚。\n昔年亲种树皆老，此世相逢人自疎。\n野叶细苞深洞药，岩萝閒束古仙书。\n秪寻隐迹归何处，方说烟霞不定居。",
        "dynasty": "唐",
        "collection_info": null
    },
    {
        "title": "边情",
        "author": "张蠙",
        "content": "穷荒始得静天骄，又说天兵拟渡辽。\n圣主尚嫌蕃界近，将军莫恨汉庭遥。\n草枯朔野春难发，冰结河源夏半销。\n惆怅临戎皆効国，岂无人似霍嫖姚。",
        "dynasty": "唐",
        "collection_info": null
    },
    {
        "title": "赠李司徒",
        "author": "张蠙",
        "content": "承家拓定陇关西，勋贵名应上将齐。\n金库夜开龙甲冷，玉堂秋闭凤笙低。\n欢筵每恕娇娥醉，闲枥犹惊战马嘶。\n长怪鲁儒头枉白，不亲弓劒觅丹梯。",
        "dynasty": "唐",
        "collection_info": null
    },
    {
        "title": "送卢尚书赴灵武",
        "author": "张蠙",
        "content": "西北正传烽候急，灵州共喜信臣居。\n从军尽是清才去，属郡无非大将除。\n新地进图移汉界，古城遗碣见蕃书。\n山川不异江湖景，宾馆常闻食有鱼。",
        "dynasty": "唐",
        "collection_info": null
    },
    {
        "title": "投翰林张侍郎",
        "author": "张蠙",
        "content": "举家贫拾海边樵，来认仙宗在碧霄。\n丹穴虽无凡羽翼，灵椿还向细枝条。\n九衢马识他门少，十载身辞故国遥。\n愿与吾君作霖雨，且应平地活枯苗。",
        "dynasty": "唐",
        "collection_info": null
    },
    {
        "title": "投翰林萧侍郎",
        "author": "张蠙",
        "content": "九仞墙边绝路岐，野才非合自求知。\n灵湫岂要鱼栖浪，仙桂那容鸟寄枝。\n纤草不销春气力，微尘还助岳形仪。\n从来为学投文镜，文镜如今更有谁。",
        "dynasty": "唐",
        "collection_info": null
    },
    {
        "title": "宴驸马宅",
        "author": "张蠙",
        "content": "牙香禁乐镇相携，日日君恩降紫泥。\n红药院深人半醉，绿杨门掩马频嘶。\n座中古物多仙意，壁上新诗有御题。\n别向庭芜寘吟石，不教宫妓踏成蹊。",
        "dynasty": "唐",
        "collection_info": null
    },
    {
        "title": "边将",
        "author": "张蠙",
        "content": "上马乘秋欲建勋，飞弧夜阙出师频。\n若无紫塞烟尘事，谁识青楼歌舞人。\n战骨沙中金镞在，贺筵花畔玉蝉新。\n由来边卒皆如此，只是君门合杀身。",
        "dynasty": "唐",
        "collection_info": null
    },
    {
        "title": "赠水军都将",
        "author": "张蠙",
        "content": "平生为有安邦术，便别秋曹最上阶。\n战舰却容儒客卧，公厅唯伴野僧斋。\n裁书榭迥冰胶笔，养药堂深藓惹鞋。\n直待门前见幢节，始应高惬圣君怀。",
        "dynasty": "唐",
        "collection_info": null
    },
    {
        "title": "赠九江太守",
        "author": "张蠙",
        "content": "江头蹔驻木兰船，渔父来夸太守贤。\n二邑旋添新户口，四营渐废旧戈鋋。\n笙歌不似经荒后，礼乐犹如未战前。\n昨日西亭从游骑，信旗风裏说诗篇。",
        "dynasty": "唐",
        "collection_info": null
    },
    {
        "title": "赠信安太守",
        "author": "张蠙",
        "content": "三衢正对福星时，喜得君侯玅抚绥。\n甲士散教耕壠亩，书生闲许从旌旗。\n条章最是贫家喜，禾黍仍防别郡饥。\n昨日中官说天意，即飞丹诏立新碑。",
        "dynasty": "唐",
        "collection_info": null
    },
    {
        "title": "赠江都郑明府",
        "author": "张蠙",
        "content": "他人岂是称才术，才术须观力有余。\n兵乱几年临剧邑，公清终日似闲居。\n床头怪石神仙画，箧裏华笺将相书。\n更欲栖踪近彭泽，香炉峰下结茅庐。",
        "dynasty": "唐",
        "collection_info": null
    },
    {
        "title": "赠南昌宰",
        "author": "张蠙",
        "content": "假邑邀真邑命分，明庭元有至公存。\n每锄奸弊同荆棘，唯抚孤惸似子孙。\n折狱不曾偏下笔，灵襟长是大开门。\n新衔便合兼朱绂，应待苍生更举论。",
        "dynasty": "唐",
        "collection_info": null
    },
    {
        "title": "赠丘衙推",
        "author": "张蠙",
        "content": "仙都高处掩柴扉，人世闻名见者稀。\n诗逸不拘凡对属，易穷皆达圣玄微。\n偶携童穉离青嶂，便被君侯换白衣。\n任醉宾筵莫深隐，绮罗丝竹胜渔矶。",
        "dynasty": "唐",
        "collection_info": null
    },
    {
        "title": "献所知",
        "author": "张蠙",
        "content": "迹熟荀家见弟兄，九霄同与指前程。\n吹嘘渐觉馨香出，梦寐长疑羽翼生。\n住僻骅骝皆识路，来频鹦鹉亦知名。\n登龙不敢怀他愿，祗望为霖致太平。",
        "dynasty": "唐",
        "collection_info": null
    },
    {
        "title": "投所知",
        "author": "张蠙",
        "content": "十五年看帝里春，一枝头白未酬身。\n自闻离乱开公道，渐数孤平少屈人。\n劣马再寻商岭路，扁舟重寄越溪滨。\n省郎门似龙门峻，应借风雷变涸鳞。",
        "dynasty": "唐",
        "collection_info": null
    },
    {
        "title": "南康夜宴东溪留别郡守陆郎中",
        "author": "张蠙",
        "content": "飘然野客才无取，多谢君侯独见知。\n竹叶樽前教驻乐，桃花纸上待君诗。\n香迷蛱蝶投红烛，舞拂蒹葭倚翠帷。\n明发别愁何处去，片帆天际酒醒时。",
        "dynasty": "唐",
        "collection_info": null
    },
    {
        "title": "言怀",
        "author": "张蠙",
        "content": "十载声沈觉自非，贱身元合衣荷衣。\n岂能得路陪先达，却拟还家望少微。\n战马到秋长泪落，伤禽无夜不魂飞。\n平生祗学穿杨箭，更向何门是见机。",
        "dynasty": "唐",
        "collection_info": null
    },
    {
        "title": "喜友人日南迴",
        "author": "张蠙",
        "content": "南游曾去海南涯，此去游人不易归。\n白日雾昏张夜烛，穷冬气暖着春衣。\n溪荒毒鸟随船啅，洞黑冤蛇出树飞。\n重入帝城何[寂]寞，共迴迁客半轻肥。",
        "dynasty": "唐",
        "collection_info": null
    },
    {
        "title": "下第述怀",
        "author": "张蠙",
        "content": "十载长安迹未安，杏花还是看人看。\n名从近事方知险，诗到穷玄更觉难。\n世薄不惭云路晚，家贫唯怯草堂寒。\n如何直道为身累，坐月眠霜思枉干。",
        "dynasty": "唐",
        "collection_info": null
    },
    {
        "title": "华阳道者",
        "author": "张蠙",
        "content": "华阳洞裏持真经，心嫌来客风尘腥。\n惟餐白石过白日，拟骑青竹上青冥。\n翔螭岂作汉武驾，神娥徒降燕昭庭。\n长生不必论贵贱，却是幽人骨主灵。",
        "dynasty": "唐",
        "collection_info": null
    },
    {
        "title": "夏日题老将林亭",
        "author": "张蠙",
        "content": "百战功成翻爱静，侯门渐欲似仙家。\n墙头雨细垂纤草，水面风回聚落花。\n井放辘轳闲侵酒，笼开鹦鹉报煎茶。\n几人图在凌烟阁，曾不交锋向塞沙。",
        "dynasty": "唐",
        "collection_info": null
    },
    {
        "title": "观江南牡丹",
        "author": "张蠙",
        "content": "北地花开南地风，寄根还与客心同。\n羣芳尽怯千般态，几醉能消一番红。\n举世秪将华胜实，真禅元喻色为空。\n近年明主思王道，不许新栽满六宫。",
        "dynasty": "唐",
        "collection_info": null
    },
    {
        "title": "钱塘夜宴留别郡守",
        "author": "张蠙",
        "content": "四方骚动一州安，夜列罇罍伴客懽。\n觱栗调高山阁迥，虾蟆更促海声寒。\n屏间佩响藏歌妓，幕外刀光立从官。\n沈醉不愁归棹远，晚风吹上子陵滩。",
        "dynasty": "唐",
        "collection_info": null
    },
    {
        "title": "送薛郎中赴江州",
        "author": "张蠙",
        "content": "几州闻出刺，谣美有江民。\n正面传天旨，悬心祷岳神。\n尺书先假路，红斾旋烧尘。\n郡显山川别，衙开将吏新。\n散招僧坐暑，闲载客行春。\n听事棊忘着，探题酒乱巡。\n好编高隐传，多貌上昇真。\n近日居清近，求人在此人。",
        "dynasty": "唐",
        "collection_info": null
    },
    {
        "title": "送南海僧游蜀",
        "author": "张蠙",
        "content": "真修绝故乡，一衲度暄凉。\n此世能先觉，他生岂再忘。\n定中船过海，腊后路沿湘。\n野迥鸦随笠，山深虎背囊。\n瀑流垂石室，萝蔓盖铜梁。\n却后何年会，西方有上房。",
        "dynasty": "唐",
        "collection_info": null
    },
    {
        "title": "和友人许裳题宣平里古藤",
        "author": "张蠙",
        "content": "欲结千年茂，生来便近松。\n迸根通井润，交叶覆庭秾。\n历代频更主，盘空渐变龙。\n昼风圆影乱，宵雨细声重。\n盖密胜丹桂，层危类远峰。\n嫩条悬野鼠，枯节呌秋蛩。\n翠老霜难蚀，皴多藓乍封。\n几家遥共翫，何寺不堪容。\n客对忘离榻，僧看误过钟。\n顷因陪预作，终夕遶枝筇。",
        "dynasty": "唐",
        "collection_info": null
    },
    {
        "title": "十五夜与友人对月",
        "author": "张蠙",
        "content": "每到月圆思共醉，不宜同醉不成欢。\n一千二百如轮夜，浮世谁能得尽看。",
        "dynasty": "唐",
        "collection_info": null
    },
    {
        "title": "青冢",
        "author": "张蠙",
        "content": "倾国可能胜效国，无劳冥寞更思回。\n太真虽是承恩死，祗作飞尘向马嵬。",
        "dynasty": "唐",
        "collection_info": null
    },
    {
        "title": "古战场",
        "author": "张蠙",
        "content": "荒骨潜销垒已平，汉家曾说此交兵。\n如何万古冤魂在，风雨时闻有战声。",
        "dynasty": "唐",
        "collection_info": null
    },
    {
        "title": "赠段逸人",
        "author": "张蠙",
        "content": "长筇自担药兼琴，话着名山即拟寻。\n从听世人权似火，不能烧得卧云心。",
        "dynasty": "唐",
        "collection_info": null
    },
    {
        "title": "赠郑司业",
        "author": "张蠙",
        "content": "晚学更求来世达，正怀非与百邪侵。\n古人名在今人口，不合于名不苦心。",
        "dynasty": "唐",
        "collection_info": null
    },
    {
        "title": "上所知",
        "author": "张蠙",
        "content": "初向众中留姓氏，敢期言下致时名。\n而今马亦知人意，每到门前不肯行。",
        "dynasty": "唐",
        "collection_info": null
    },
    {
        "title": "别郑仁表",
        "author": "张蠙",
        "content": "春雷醉别镜湖边，官显才狂正少年。\n红烛满汀歌舞散，美人迎上木兰船。",
        "dynasty": "唐",
        "collection_info": null
    },
    {
        "title": "言怀",
        "author": "张蠙",
        "content": "不将高盖竟烟尘，自向蓬茅认此身。\n唐祖本来成大业，岂非姚宋是平人。",
        "dynasty": "唐",
        "collection_info": null
    },
    {
        "title": "叙怀",
        "author": "张蠙",
        "content": "月裏路从何处上，江边身合几时归。\n十年九陌寒风夜，梦扫芦花絮客衣。",
        "dynasty": "唐",
        "collection_info": null
    },
    {
        "title": "抒怀",
        "author": "张蠙",
        "content": "几出东堂谢不才，便甘閒望故山迴。\n翻思未是离家久，更有人从外国来。",
        "dynasty": "唐",
        "collection_info": null
    },
    {
        "title": "自讽",
        "author": "张蠙",
        "content": "鹿鸣筵上强称贤，一送离家十四年。\n同隐海山烧药伴，不求丹桂却登仙。",
        "dynasty": "唐",
        "collection_info": null
    },
    {
        "title": "伤贾岛",
        "author": "张蠙",
        "content": "生为明代苦吟身，死作长江一逐臣。\n可是当时少知己，不知知己是何人。",
        "dynasty": "唐",
        "collection_info": null
    },
    {
        "title": "再游西山赠许尊师",
        "author": "张蠙",
        "content": "别后已闻师得道，不期犹在此山头。\n昔时霜鬓今如漆，疑是年光却倒流。",
        "dynasty": "唐",
        "collection_info": null
    },
    {
        "title": "宫词",
        "author": "张蠙",
        "content": "日透珠帘见冕旒，六宫争逐百花毬。\n迴看不觉君王去，已听笙歌在远楼。",
        "dynasty": "唐",
        "collection_info": null
    },
    {
        "title": "经范蠡旧居",
        "author": "张蠙",
        "content": "一变姓名离百越，越城犹在范家无。\n他人不见扁舟意，却笑轻生泛五湖。",
        "dynasty": "唐",
        "collection_info": null
    },
    {
        "title": "题嘉陵驿",
        "author": "张蠙",
        "content": "嘉陵路恶石和泥，行到长亭日已西。\n独倚阑干正惆怅，海棠花裏鹧鸪啼。",
        "dynasty": "唐",
        "collection_info": null
    },
    {
        "title": "龟山寺晚望",
        "author": "张蠙",
        "content": "四面湖光绝路岐，鸊鹈飞起暮钟时。\n渔舟不用悬帆席，归去乘风插柳枝。",
        "dynasty": "唐",
        "collection_info": null
    },
    {
        "title": "华山孤松",
        "author": "张蠙",
        "content": "石罅引根非土力，冒寒犹助岳莲光。\n绿槐生在膏腴地，何得无心拒雪霜。",
        "dynasty": "唐",
        "collection_info": null
    },
    {
        "title": "弔万人冢",
        "author": "张蠙",
        "content": "兵罢淮边客路通，乱鸦来去噪寒空。\n可怜白骨攒孤冢，尽为将军觅战功。",
        "dynasty": "唐",
        "collection_info": null
    },
    {
        "title": "送友尉蜀中",
        "author": "张蠙",
        "content": "故友汉中尉，请为西蜀吟。\n人家多种橘，风土爱弹琴。\n水向昆明阔，山通大夏深。\n理闲无别事，时寄一登临。",
        "dynasty": "唐",
        "collection_info": null
    },
    {
        "title": "长安寓怀",
        "author": "张蠙",
        "content": "九衢秋雨掩闲扉，不似干名似息机。\n贫病却惭墙上土，年来犹自换新衣。",
        "dynasty": "唐",
        "collection_info": null
    },
    {
        "title": "费征君旧居",
        "author": "张蠙",
        "content": "浮世抛身外，栖踪入九华。\n遗篇补乐府，旧籍隶仙家。\n池静龟昇树，庭荒鹤隐花。\n古来天子命，还少到烟霞。",
        "dynasty": "唐",
        "collection_info": null
    },
    {
        "title": "晨兴",
        "author": "翁承赞",
        "content": "晨起竹轩外，逍遥清兴多。\n早凉生户牖，孤月照关河。\n旅食甘藜藿，归心忆薜萝。\n一尊如有地，放意且狂歌。",
        "dynasty": "唐",
        "collection_info": null
    },
    {
        "title": "题莒潭安闽院",
        "author": "翁承赞",
        "content": "祧宗营祀舍，幽异胜珠林。\n名士穿云访，飞禽傍竹吟。\n牕含孤岫影，牧卧断霞阴。\n景福滋闽壤，芳名亘古今。",
        "dynasty": "唐",
        "collection_info": null
    },
    {
        "title": "华下霁后晓眺",
        "author": "翁承赞",
        "content": "结茅幽寂近禅林，霁景烟光着柳阴。\n千嶂华山云外秀，万重乡思望中深。\n老嫌白髮还偷镊，贫对春风亦强吟。\n花畔水边人不会，腾腾闲步一披襟。",
        "dynasty": "唐",
        "collection_info": null
    },
    {
        "title": "喜弟承检登科",
        "author": "翁承赞",
        "content": "两篇佳句敌琼瑰，怜我三清道路开。\n荆璞献多还得售，桂堂恩在敢轻回。\n花繁不怕寻香客，榜到应倾贺喜杯。\n知尔苦心功业就，早携长策出山来。",
        "dynasty": "唐",
        "collection_info": null
    },
    {
        "title": "蒙闽王改赐乡里",
        "author": "翁承赞",
        "content": "乡名文秀里光贤，别向钧台造化权。\n阀阅便因今日贵，德音兼与后人传。\n自从受赐身无力，向未酬恩骨肯镌。\n归阙路遥心更切，不嫌扶病倚旌旃。",
        "dynasty": "唐",
        "collection_info": null
    },
    {
        "title": "访建阳马驿僧亚齐",
        "author": "翁承赞",
        "content": "萧萧风雨建阳溪，溪畔维舟访亚齐。\n一轴新诗劒潭北，十年旧识华山西。\n吟魂惜向江村老，空性元知世路迷。\n应笑乘轺青琐客，此时无暇听猿啼。",
        "dynasty": "唐",
        "collection_info": null
    },
    {
        "title": "题景祥院",
        "author": "翁承赞",
        "content": "一溪拖碧遶崔嵬，瓶钵偏宜向此隈。\n农罢树阴黄犊卧，斋时山下白衣来。\n松多往日门人种，路是前朝释子开。\n三卷贝多金粟语，可能心炼得成灰。",
        "dynasty": "唐",
        "collection_info": null
    },
    {
        "title": "寄舍弟承裕员外",
        "author": "翁承赞",
        "content": "江花岸草晚萋萋，公子王孙思合迷。\n无主园林饶采伐，忘情鸥鸟恣高低。\n长江月上鱼翻鬣，荒圃人稀獭印蹄。\n何事斜阳再回首，休愁离别岘山西。",
        "dynasty": "唐",
        "collection_info": null
    },
    {
        "title": "文明殿受册封闽王",
        "author": "翁承赞",
        "content": "龙墀班听漏声长，竹帛昭勋扑御香。\n鸣佩洞庭辞帝主，登车故里册闽王。\n一千年改江山瑞，十万军蒙雨露光。\n吟寄短篇追往事，留文功业不寻常。",
        "dynasty": "唐",
        "collection_info": null
    },
    {
        "title": "御命归乡蒙赐锦衣",
        "author": "翁承赞",
        "content": "九重宣旨下丹墀，面对天颜赐锦衣。\n中使擎来三殿晓，宝箱开处五云飞。\n德音耳聆君恩重，金印腰悬已力微。\n更待临轩陈鼓吹，星轺便指故乡归。",
        "dynasty": "唐",
        "collection_info": null
    },
    {
        "title": "奉使封闽王归京洛",
        "author": "翁承赞",
        "content": "泥缄紫诰御恩光，信马嘶风出洛阳。\n此去愿言归梓里，预凭魂梦展维桑。\n客程回首瞻文陛，驿路乘轺忆故乡。\n指日还家堪自重，恩荣昼锦贺封王。",
        "dynasty": "唐",
        "collection_info": null
    },
    {
        "title": "奉使封王次宜春驿",
        "author": "翁承赞",
        "content": "微宦淹留鬓已斑，此心长忆旧林泉。\n不因列土封千乘，争得衔恩拜二天。\n云断自宜乡树出，月高犹伴客心悬。\n夜来梦到南台上，徧看江山胜往年。",
        "dynasty": "唐",
        "collection_info": null
    },
    {
        "title": "甲子岁衔命到家至榕城册封次日闽王降旌旗于新丰市堤饯别",
        "author": "翁承赞",
        "content": "登庸楼上方停乐，新市堤边又举杯。\n正是离情伤远别，忽闻台旨许重来。\n此时暂与交亲好，今日还将简册回。\n争得长房犹在世，缩教地近钓鱼台。",
        "dynasty": "唐",
        "collection_info": null
    },
    {
        "title": "寄示儿孙",
        "author": "翁承赞",
        "content": "力学烧丹二十年，辛勤方得遇真仙。\n便随羽客归三岛，旋听霓裳适九天。\n得路自能酬造化，立身何必恋林泉。\n予家药鼎分明在，好把仙方次第传。",
        "dynasty": "唐",
        "collection_info": null
    },
    {
        "title": "天佑元年以右拾遗使册闽王而作",
        "author": "翁承赞",
        "content": "蓬莱宫阙晓光匀，红案舁麻降紫宸。\n鸾奏八音谐律吕，凤衔五色显丝纶。\n萧何相印钧衡重，韩信斋坛雨露新。\n得侍丹墀官异宠，此身何幸沐恩频。",
        "dynasty": "唐",
        "collection_info": null
    },
    {
        "title": "汉上登舟忆闽",
        "author": "翁承赞",
        "content": "汉皋亭畔起西风，半挂征帆立向东。\n久客自怜归路近，筭程不怕酒觞空。\n参差雁阵天初碧，零落渔家蓼欲红。\n一片归心随去棹，愿言指日拜文翁。",
        "dynasty": "唐",
        "collection_info": null
    },
    {
        "title": "对雨述怀示弟承检",
        "author": "翁承赞",
        "content": "淋淋霎霎结秋霖，欲使秦城叹陆沈。\n晓势遮回朝客马，夜声滴破旅人心。\n青苔重迭封颜巷，白髮萧疎引越吟。\n不有惠连同此景，江南归思几般深。",
        "dynasty": "唐",
        "collection_info": null
    },
    {
        "title": "题壶山",
        "author": "翁承赞",
        "content": "井邑斜连北，蓬瀛直倚东。\n秋高岩溜白，日上海波红。",
        "dynasty": "唐",
        "collection_info": null
    },
    {
        "title": "题故居",
        "author": "翁承赞",
        "content": "一为鹅子二连花，三望青湖四石斜。\n惟有岭湖居第五，山前却是宰臣家。",
        "dynasty": "唐",
        "collection_info": null
    },
    {
        "title": "题槐",
        "author": "翁承赞",
        "content": "雨中妆点望中黄，句引蝉声送夕阳。\n忆昔当年随计吏，马蹄终日为君忙。",
        "dynasty": "唐",
        "collection_info": null
    },
    {
        "title": "擢进士",
        "author": "翁承赞",
        "content": "霓旌引上大罗天，别领新衔意自怜。\n蝴蝶流莺莫先去，满城春色属羣仙。",
        "dynasty": "唐",
        "collection_info": null
    },
    {
        "title": "擢探花使三首 一",
        "author": "翁承赞",
        "content": "洪崖差遣探花来，检点芳丛饮数杯。\n深紫浓香三百朵，明朝为我一时开。",
        "dynasty": "唐",
        "collection_info": null
    },
    {
        "title": "擢探花使三首 二",
        "author": "翁承赞",
        "content": "九重烟暖折槐芽，自是升平好物华。\n今日始知春气味，长安虚过四年花。",
        "dynasty": "唐",
        "collection_info": null
    },
    {
        "title": "擢探花使三首 三",
        "author": "翁承赞",
        "content": "探花时节日偏长，恬淡春风称意忙。\n每到黄昏醉归去，纻衣惹得牡丹香。",
        "dynasty": "唐",
        "collection_info": null
    },
    {
        "title": "书斋谩兴二首 一",
        "author": "翁承赞",
        "content": "池塘四五尺深水，篱落两三般样花。\n过客不须频问姓，读书声裏是吾家。",
        "dynasty": "唐",
        "collection_info": null
    },
    {
        "title": "书斋谩兴二首 二",
        "author": "翁承赞",
        "content": "官事归来衣雪埋，儿童灯火小茅斋。\n人家不必论贫富，惟有读书声最佳。",
        "dynasty": "唐",
        "collection_info": null
    },
    {
        "title": "辞闽王归朝寄倪先辈",
        "author": "翁承赞",
        "content": "时人莫讶再还乡，简册分明劒佩光。\n驷马高车太常乐，登庸门下忆贤良。",
        "dynasty": "唐",
        "collection_info": null
    },
    {
        "title": "晓望",
        "author": "翁承赞",
        "content": "清霜散漫似轻岚，玉阙参差万象涵。\n独上秦台最高处，旧山依约在东南。",
        "dynasty": "唐",
        "collection_info": null
    },
    {
        "title": "万寿寺牡丹",
        "author": "翁承赞",
        "content": "烂熳香风引贵游，高僧移步亦迟留。\n可怜殿角长松色，不得王孙一举头。",
        "dynasty": "唐",
        "collection_info": null
    },
    {
        "title": "松",
        "author": "翁承赞",
        "content": "倚涧临溪自屈蟠，雪花销尽藓花干。\n幽枝好折为谈柄，入手方知有岁寒。",
        "dynasty": "唐",
        "collection_info": null
    },
    {
        "title": "柳 一",
        "author": "翁承赞",
        "content": "斜拂中桥远映楼，翠光骀荡晓烟收。\n洛阳才子多情思，横把金鞭约马头。",
        "dynasty": "唐",
        "collection_info": null
    },
    {
        "title": "柳 二",
        "author": "翁承赞",
        "content": "高出营门远出墻，朱阑门闭绿成行。\n将军宴罢东风急，闲衬旌旗簇画堂。",
        "dynasty": "唐",
        "collection_info": null
    },
    {
        "title": "柳 三",
        "author": "翁承赞",
        "content": "彭泽先生酒满船，五株栽向九江边。\n长条细叶无穷尽，管领春风不计年。",
        "dynasty": "唐",
        "collection_info": null
    },
    {
        "title": "柳 四",
        "author": "翁承赞",
        "content": "炀帝东游意绪多，宫娃眉翠两相和。\n一声水调春风暮，千里交阴锁汴河。",
        "dynasty": "唐",
        "collection_info": null
    },
    {
        "title": "柳 五",
        "author": "翁承赞",
        "content": "缠绕春情卒未休，秦娥萧史两相求。\n玉句阑内朱帘卷，瑟瑟丝笼十二楼。",
        "dynasty": "唐",
        "collection_info": null
    },
    {
        "title": "隋堤柳",
        "author": "翁承赞",
        "content": "春半烟深汴水东，黄金丝软不胜风。\n轻笼行殿迷天子，抛掷长安似梦中。",
        "dynasty": "唐",
        "collection_info": null
    },
    {
        "title": "句",
        "author": "翁承赞",
        "content": "烟萝况逼神仙窟，丹竈还应许独寻。",
        "dynasty": "唐",
        "collection_info": null
    },
    {
        "title": "送僧归北岩寺",
        "author": "黄滔",
        "content": "北岩泉石清，本自高僧住。\n新松五十年，藤萝成古树。\n题诗昔佳士，清风二林喻。\n上智失扣关，多被浮名误。\n莲扃压月涧，空美黄金布。\n江翻岛屿沈，木落楼台露。\n伊余东还际，每起烟霞慕。\n旋为俭府招，未得穷野步。\n西轩白云阁，师辞洞庭寓。\n越城今送归，心到焚香处。",
        "dynasty": "唐",
        "collection_info": null
    },
    {
        "title": "寓言",
        "author": "黄滔",
        "content": "流年五十前，朝朝倚少年。\n流年五十后，日日侵皓首。\n非通非介人，谁论四十九。\n贤哉蘧伯玉，清风独不朽。",
        "dynasty": "唐",
        "collection_info": null
    },
    {
        "title": "长安书事",
        "author": "黄滔",
        "content": "终不离青山，谁道云无心。\n却是白云士，有时出中林。\n昨日擎紫泥，明日要黄金。\n炎夏羣木死，北海惊波深。\n伏蒲无一言，草疏贺德音。",
        "dynasty": "唐",
        "collection_info": null
    },
    {
        "title": "贾客",
        "author": "黄滔",
        "content": "大舟有深利，沧海无浅波。\n利深波也深，君意竟如何。\n鲸鲵齿上路，何如少经过。",
        "dynasty": "唐",
        "collection_info": null
    },
    {
        "title": "寄友人",
        "author": "黄滔",
        "content": "君爱桃李花，桃李花易飘。\n妾怜松柏色，松柏色难凋。\n当年识君初，指期非一朝。\n今辰见君意，日暮何萧条。\n入门有势利，孰能无嚣嚣。",
        "dynasty": "唐",
        "collection_info": null
    },
    {
        "title": "落花",
        "author": "黄滔",
        "content": "落花辞高树，最是愁人处。\n一一旋成泥，日暮有风雨。\n不如沙上蓬，根断随长风。\n飘然与道俱，无情任西东。",
        "dynasty": "唐",
        "collection_info": null
    },
    {
        "title": "寄徐正字夤",
        "author": "黄滔",
        "content": "八月月如冰，登楼见姑射。\n美人隔千里，相思无羽驾。\n红兰裛露衰，谁以流光讶。\n何当诗一句，同吟祝玄化。",
        "dynasty": "唐",
        "collection_info": null
    },
    {
        "title": "秋夕贫居",
        "author": "黄滔",
        "content": "听歌桂席阑，下马槐烟裏。\n豪门腐粱肉，穷巷思糠秕。\n孤灯照独吟，半壁秋花死。\n迟明亦如晦，鸡唱徒为尔。",
        "dynasty": "唐",
        "collection_info": null
    },
    {
        "title": "书怀寄友人",
        "author": "黄滔",
        "content": "此生如孤灯，素心挑易尽。\n不及如顽石，非与磨砻近。\n常思扬子云，五藏曾离身。\n寂寞一生中，千载空清芬。",
        "dynasty": "唐",
        "collection_info": null
    },
    {
        "title": "闺怨",
        "author": "黄滔",
        "content": "妾家五岭南，君戍三城北。\n雁来虽有书，衡阳越不得。\n别久情易料，岂在窥翰墨。\n塞上无烟花，宁思妾颜色。",
        "dynasty": "唐",
        "collection_info": null
    },
    {
        "title": "喜翁文尧员外病起",
        "author": "黄滔",
        "content": "卫玠羊车悬，长卿驷马姿。\n天嫌太端正，神乃减风仪。\n饮冰俾消渴，断谷皆清羸。\n越僧夸艾炷，秦女隔花枝。\n自能论苦器，不假求良医。\n惊杀漳滨鬼，错与刘生随。\n昨日已如虎，今朝谒荀池。\n扬鞭入王门，四面人熙熙。\n青桂任霜霰，尺璧无瑕疵。\n迴尘却惆怅，归阙难迟迟。",
        "dynasty": "唐",
        "collection_info": null
    },
    {
        "title": "寄郑县李侍御",
        "author": "黄滔",
        "content": "古县新烟火，东西入客诗。\n静长如假日，贫更甚闲时。\n僧借松萝住，人将雨雪期。\n三年一官罢，岳石看成碑。",
        "dynasty": "唐",
        "collection_info": null
    },
    {
        "title": "上李补阙",
        "author": "黄滔",
        "content": "十洲非暂别，龙尾肯慵登。\n谏草封山药，朝衣施衲僧。\n月留江客待，句历钓船征。\n终恐林栖去，飡霞叶上昇。",
        "dynasty": "唐",
        "collection_info": null
    },
    {
        "title": "送李山人往湘中",
        "author": "黄滔",
        "content": "汉渚往湘川，乘流入远天。\n新秋无岸水，明月有琴船。\n露坐应通晓，萍居恐隔年。\n岳峰千万仞，知上啸猿巅。",
        "dynasty": "唐",
        "collection_info": null
    },
    {
        "title": "书崔少府居",
        "author": "黄滔",
        "content": "鲁史蜀琴旁，陶然举一觞。\n夕阳明岛屿，秋水浅池塘。\n世乱怜官替，家贫值岁荒。\n前峰亦曾宿，知有辟寒方。",
        "dynasty": "唐",
        "collection_info": null
    },
    {
        "title": "敷水卢校书",
        "author": "黄滔",
        "content": "九霄无诏下，何事近清尘。\n宅带松萝僻，日唯猿鸟亲。\n吟高僊掌月，期有洞庭人。\n莫问烟霞句，悬知见岳神。",
        "dynasty": "唐",
        "collection_info": null
    },
    {
        "title": "寄汉上友人",
        "author": "黄滔",
        "content": "襄汉多清景，东游已不能。\n蒹葭照流水，风雨扑孤灯。\n献赋闻新鴈，思山见去僧。\n知君北来日，惆怅亦难胜。",
        "dynasty": "唐",
        "collection_info": null
    },
    {
        "title": "贻林铎",
        "author": "黄滔",
        "content": "终被春闱屈，低回至白头。\n寄家僧许岳，钓浦雨移洲。\n战士曾怜善，豪门不信愁。\n王孙草还绿，何处拟羁游。",
        "dynasty": "唐",
        "collection_info": null
    },
    {
        "title": "书怀",
        "author": "黄滔",
        "content": "退耕逢歉岁，逐贡愧行朝。\n道在愁虽浅，吟劳鬓欲凋。\n破村虹入井，孤馆客投魈。\n谁怕秋风起，听蝉度渭桥。",
        "dynasty": "唐",
        "collection_info": null
    },
    {
        "title": "送陈明府归衡阳",
        "author": "黄滔",
        "content": "鶵鹤兼留下，单车出柳烟。\n三年两殊考，一日数离筵。\n久别湖波绿，相思岳月圆。\n翠萝曾隐处，定恐却求仙。",
        "dynasty": "唐",
        "collection_info": null
    },
    {
        "title": "秋辞江南",
        "author": "黄滔",
        "content": "灞陵桥上路，难负一年期。\n积雨鸿来夜，重江客去时。\n劳生多故疾，渐老少新知。\n惆怅都堂内，无门雪滞遗。",
        "dynasty": "唐",
        "collection_info": null
    },
    {
        "title": "入关旅次言怀",
        "author": "黄滔",
        "content": "寸心唯自切，上国与谁期。\n月晦时风雨，秋深日别离。\n便休终未肯，已苦不能疑。\n独媿商山路，千年四皓祠。",
        "dynasty": "唐",
        "collection_info": null
    },
    {
        "title": "贻李山人",
        "author": "黄滔",
        "content": "野步爱江滨，江僧得见频。\n新文无古集，往事有清尘。\n松竹寒时雨，池塘胜处春。\n定应云雨内，陶谢是前身。",
        "dynasty": "唐",
        "collection_info": null
    },
    {
        "title": "寄边上从事",
        "author": "黄滔",
        "content": "斜日下孤城，长吟出点兵。\n羽书和客卷，边思杂诗情。\n朔雪定鸿翼，西风严角声。\n吟余多独坐，沙月对楼生。",
        "dynasty": "唐",
        "collection_info": null
    },
    {
        "title": "题东林寺元佑上人院",
        "author": "黄滔",
        "content": "庐阜东林寺，良游耻未曾。\n半生随计吏，一日对禅僧。\n泉远携茶看，峰高结伴登。\n迷津出门是，子细问三乘。",
        "dynasty": "唐",
        "collection_info": null
    },
    {
        "title": "送陈樵下第东归",
        "author": "黄滔",
        "content": "青山烹茗石，沧海寄家船。\n虽得重吟历，终难任意眠。\n碪疎连寺柳，风爽彻城泉。\n送目红蕉外，来期已杳然。",
        "dynasty": "唐",
        "collection_info": null
    },
    {
        "title": "寄陈磻隐居",
        "author": "黄滔",
        "content": "道经前辈许，名拔后时喧。\n虚左中兴榜，无先北海尊。\n新文汉氏史，别墅谢公村。\n须到三征处，堂堂谒帝阍。",
        "dynasty": "唐",
        "collection_info": null
    },
    {
        "title": "寄林宽",
        "author": "黄滔",
        "content": "相知四十年，故国与长安。\n俱喜今辰在，休论往岁难。\n海鸣秋日黑，山直夏风寒。\n终始前儒道，昇沈尽一般。",
        "dynasty": "唐",
        "collection_info": null
    },
    {
        "title": "退居",
        "author": "黄滔",
        "content": "老归江上村，孤寂欲何言。\n世乱时人物，家贫后子孙。\n青山寒带雨，古木夜啼猿。\n惆怅西川举，戎装度剑门。",
        "dynasty": "唐",
        "collection_info": null
    },
    {
        "title": "送友人边游",
        "author": "黄滔",
        "content": "衔杯国门外，分手见残阳。\n何日还南越，今朝往北荒。\n砂城经雨坏，虏骑入秋狂。\n亲咏关山月，归吟鬓的霜。",
        "dynasty": "唐",
        "collection_info": null
    },
    {
        "title": "下第出京",
        "author": "黄滔",
        "content": "还失礼官求，花时出雍州。\n一生为远客，几处未曾游。\n故疾江南雨，单衣蓟北秋。\n茫茫数年事，今日泪俱流。",
        "dynasty": "唐",
        "collection_info": null
    },
    {
        "title": "游东林寺",
        "author": "黄滔",
        "content": "平生爱山水，下马虎溪时。\n已到终嫌晚，重游预作期。\n寺寒三伏雨，松偃数朝枝。\n翻译如曾见，白莲开旧池。",
        "dynasty": "唐",
        "collection_info": null
    },
    {
        "title": "赠怀光上人",
        "author": "黄滔",
        "content": "谢城还拥入，师以接人劳。\n过午休斋惯，离经吐论高。\n顶寒拳素髮，珠锐走红绦。\n终忆泉山寺，听猨看海涛。",
        "dynasty": "唐",
        "collection_info": null
    },
    {
        "title": "忆庐山旧游",
        "author": "黄滔",
        "content": "前年入庐岳，数宿在灵溪。\n残烛松堂掩，孤峰月狖啼。\n平生为客老，胜境失云栖。\n纵有重游日，烟霞会恐迷。",
        "dynasty": "唐",
        "collection_info": null
    },
    {
        "title": "别友人",
        "author": "黄滔",
        "content": "莫恨东墙下，频伤命不通。\n苦心如有感，他日自推公。\n雨夜扁舟发，花时别酒空。\n越山烟翠在，终媿卧云翁。",
        "dynasty": "唐",
        "collection_info": null
    },
    {
        "title": "陈侍御新居",
        "author": "黄滔",
        "content": "幕客开新第，词人遍有诗。\n山怜九仙近，石买太湖奇。\n树势想高日，地形夸得时。\n自然成避俗，休与白云期。",
        "dynasty": "唐",
        "collection_info": null
    },
    {
        "title": "寄从兄璞",
        "author": "黄滔",
        "content": "纵徴终不起，相与避烟尘。\n待到中兴日，同看上国春。\n新诗说人尽，旧宅落花频。\n移觅深山住，啼猿作四邻。",
        "dynasty": "唐",
        "collection_info": null
    },
    {
        "title": "寄李校书游简寂观",
        "author": "黄滔",
        "content": "古观云溪上，孤怀永夜中。\n梧桐四更雨，山水一庭风。\n诗得如何句，仙游最胜宫。\n却愁逢羽客，相与入烟空。",
        "dynasty": "唐",
        "collection_info": null
    },
    {
        "title": "寄友人山居",
        "author": "黄滔",
        "content": "断峤沧江上，相思恨阻寻。\n高斋秋不掩，几夜月当吟。\n落石有泉滴，盈庭无树阴。\n茫茫名利内，何以拂尘襟。",
        "dynasty": "唐",
        "collection_info": null
    },
    {
        "title": "上刑部卢员外",
        "author": "黄滔",
        "content": "谁识在官意，开门树色间。\n寻幽频宿寺，乞假拟归山。\n半白侵吟鬓，微红见药颜。\n不知琴月夜，几客得同闲。",
        "dynasty": "唐",
        "collection_info": null
    },
    {
        "title": "送友人游边",
        "author": "黄滔",
        "content": "虏酒不能浓，纵倾愁亦重。\n关河初落日，霜雪下穷冬。\n野烧枯蓬旋，沙风匹马衝。\n蓟门无易过，千里断人踪。",
        "dynasty": "唐",
        "collection_info": null
    },
    {
        "title": "和友人酬寄",
        "author": "黄滔",
        "content": "新发烟霞咏，高人得以传。\n吟销松际雨，冷咽石间泉。\n大国兵戈日，故乡饥馑年。\n相逢江海上，宁免一潸然。",
        "dynasty": "唐",
        "collection_info": null
    },
    {
        "title": "下第",
        "author": "黄滔",
        "content": "昨夜孤灯下，阑干泣数行。\n辞家从早岁，落第在初场。\n青草湖田改，单车客路忙。\n何人立功业，新命到封王。",
        "dynasty": "唐",
        "collection_info": null
    },
    {
        "title": "过商山",
        "author": "黄滔",
        "content": "燕鴈一来后，人人尽到关。\n如何衝腊雪，独自过商山。\n羸马高坡下，哀猿绝壁间。\n此心无处说，鬓向少年斑。",
        "dynasty": "唐",
        "collection_info": null
    },
    {
        "title": "旅怀",
        "author": "黄滔",
        "content": "萧飒闻风叶，惊时不自堪。\n宦名中夜切，人事长年谙。\n古画僧留与，新知客遇谈。\n乡心随去鴈，一一到江南。",
        "dynasty": "唐",
        "collection_info": null
    },
    {
        "title": "冬暮山舍喜标上人见访",
        "author": "黄滔",
        "content": "寂寞三冬杪，深居业尽抛。\n径松开雪后，砌竹忽僧敲。\n茗汲冰销溜，鑪烧鹊去巢。\n共谈慵僻意，微日下林梢。",
        "dynasty": "唐",
        "collection_info": null
    },
    {
        "title": "关中言怀",
        "author": "黄滔",
        "content": "三秦五岭意，不得不依然。\n迹寓枯槐曲，业芜芳草川。\n花当落第眼，雨暗出城天。\n层阁浮云外，何人动管絃。",
        "dynasty": "唐",
        "collection_info": null
    },
    {
        "title": "题友人山居",
        "author": "黄滔",
        "content": "到君栖迹所，竹径与衡门。\n亦在干坤内，独无尘俗喧。\n新泉浮石藓，崩壁露松根。\n更说寻僧处，孤峰上啸猿。",
        "dynasty": "唐",
        "collection_info": null
    },
    {
        "title": "寄敷水卢校书",
        "author": "黄滔",
        "content": "谏省垂清论，仙曹岂久临。\n虽专良史业，未畏直臣心。\n路入丹霄近，家藏华岳深。\n还如韩吏部，谁不望知音。",
        "dynasty": "唐",
        "collection_info": null
    },
    {
        "title": "赠明州霍员外",
        "author": "黄滔",
        "content": "惠化如施雨，邻州亦可依。\n正衙无吏近，高会觉人稀。\n海日旗边出，沙禽角外归。\n四明多隐客，闲约到岩扉。",
        "dynasty": "唐",
        "collection_info": null
    },
    {
        "title": "题友人山斋",
        "author": "黄滔",
        "content": "疎竹漏斜晖，庭间阴復遗。\n句成苔石茗，吟弄雪窗碁。\n沙草泉经涩，林斋客集迟。\n西风虚见逼，未拟问京师。",
        "dynasty": "唐",
        "collection_info": null
    },
    {
        "title": "书事",
        "author": "黄滔",
        "content": "望岁心空切，耕夫尽把弓。\n千家数人在，一税十年空。\n没阵风沙黑，烧城水陆红。\n飞章奏西蜀，明诏与殊功。",
        "dynasty": "唐",
        "collection_info": null
    },
    {
        "title": "题山居逸人",
        "author": "黄滔",
        "content": "十亩余芦苇，新秋看雪霜。\n世人谁到此，尘念自应忘。\n斜日风收钓，深秋雨信梁。\n不知双阙下，何以谓轩裳。",
        "dynasty": "唐",
        "collection_info": null
    },
    {
        "title": "题郑山人居",
        "author": "黄滔",
        "content": "履迹遍莓苔，幽枝间药裁。\n枯杉[擎]雪朵，破牖触风开。\n泉自孤峰落，人从诸洞来。\n终期宿清夜，斟茗说天台。",
        "dynasty": "唐",
        "collection_info": null
    },
    {
        "title": "秋晚山居",
        "author": "黄滔",
        "content": "爽气遍搜空，难堪倚望中。\n孤烟愁落日，高木病西风。\n山寂樵声出，露凉蝉思穷。\n此时尘外事，幽默几人同。",
        "dynasty": "唐",
        "collection_info": null
    },
    {
        "title": "游山",
        "author": "黄滔",
        "content": "洞门穿瀑布，尘世岂能通。\n曾有游山客，来逢采药翁。\n异花寻復失，幽径蹑还穷。\n拟作经宵计，风雷立满空。",
        "dynasty": "唐",
        "collection_info": null
    },
    {
        "title": "题王侍御宅内亭子",
        "author": "黄滔",
        "content": "俗间尘外境，郭内宅中亭。\n或有人家创，还无莲幕馨。\n石曾湖岸见，琴误岳楼听。\n来客频频说，终须作画屏。",
        "dynasty": "唐",
        "collection_info": null
    },
    {
        "title": "题道成上人院",
        "author": "黄滔",
        "content": "花宫城郭内，师住亦清凉。\n何必天台寺，幽蝉瀑布房。\n簟舒湘竹滑，茗煮蜀芽香。\n更看道高处，居侯题翠梁。",
        "dynasty": "唐",
        "collection_info": null
    },
    {
        "title": "贫居冬杪",
        "author": "黄滔",
        "content": "数塞未求通，吾非学养蒙。\n穷居岁杪雨，孤坐夜深风。\n年长惭昭代，才微辱至公。\n还愁把春酒，双泪汚杯中。",
        "dynasty": "唐",
        "collection_info": null
    },
    {
        "title": "贻张蠙",
        "author": "黄滔",
        "content": "梦思非一日，携手却凄凉。\n诗见江南雹，游经塞北霜。\n驱车先五漏，把菊后重阳。\n惆怅天边桂，谁教岁岁香。",
        "dynasty": "唐",
        "collection_info": null
    },
    {
        "title": "晚春关中",
        "author": "黄滔",
        "content": "忍历通庄出，东风舞酒旗。\n百花无看处，三月到残时。\n游塞闻兵起，还吴值岁饥。\n定唯荒寺裏，坐与噪蝉期。",
        "dynasty": "唐",
        "collection_info": null
    },
    {
        "title": "河梁",
        "author": "黄滔",
        "content": "五原人走马，昨夜到京师。\n绣户新夫妇，河梁生别离。\n陇花开不艳，羌笛静犹悲。\n惆怅良哉辅，铿锵立凤池。",
        "dynasty": "唐",
        "collection_info": null
    },
    {
        "title": "送翁拾遗",
        "author": "黄滔",
        "content": "还家俄赴阙，别思肯凄凄。\n山坐轺车看，诗持谏笔题。\n天开中国大，地设四维低。\n拜舞吾君后，青云更有梯。",
        "dynasty": "唐",
        "collection_info": null
    },
    {
        "title": "逢友人",
        "author": "黄滔",
        "content": "彼此若飘蓬，二年何所从。\n帝都秋未入，江馆夜相逢。\n瘴岭行衝夏，边沙住隔冬。\n旅愁论未尽，古寺扣晨钟。",
        "dynasty": "唐",
        "collection_info": null
    },
    {
        "title": "寄湘中郑明府",
        "author": "黄滔",
        "content": "县与白云连，沧洲况县前。\n岳僧同夜坐，江月看秋圆。\n琴拂莎庭石，茶担乳洞泉。\n莫耽云水兴，疲俗待君痊。",
        "dynasty": "唐",
        "collection_info": null
    },
    {
        "title": "寄少常卢同年",
        "author": "黄滔",
        "content": "官拜少常休，青緺换鹿裘。\n狂歌离乐府，醉梦到瀛洲。\n古器岩耕得，神方客谜留。\n清溪莫沈钓，王者或畋游。",
        "dynasty": "唐",
        "collection_info": null
    },
    {
        "title": "伤翁外甥",
        "author": "黄滔",
        "content": "江头去时路，归客几纷纷。\n独在异乡殁，若为慈母闻。\n青春成大夜，新雨坏孤坟。\n应作芝兰出，泉台月桂分。",
        "dynasty": "唐",
        "collection_info": null
    },
    {
        "title": "东山之游未遂渐逼行期作四十字奉寄翁文尧员外",
        "author": "黄滔",
        "content": "轺车难久驻，须到别离时。\n北阙定归去，东山空作期。\n绿苔劳扫径，丹凤欲衔词。\n杨柳开帆岸，今朝泪已垂。",
        "dynasty": "唐",
        "collection_info": null
    },
    {
        "title": "送林宽下第东归",
        "author": "黄滔",
        "content": "为君惆怅惜离京，年少无人有屈名。\n积雪未开移发日，鸣蝉初急说来程。\n楚天去路过飞鴈，灞岸归尘触锁城。\n又得新诗几章别，烟村竹径海涛声。",
        "dynasty": "唐",
        "collection_info": null
    },
    {
        "title": "商山赠隐者",
        "author": "黄滔",
        "content": "谁不相逢话息机，九重城裏自依依。\n蓬莱水浅有人说，商洛山高无客归。\n数隻珍禽寒月在，千株古木热时稀。\n西窓昨夜鸣蛩尽，知梦芝翁起扣扉。",
        "dynasty": "唐",
        "collection_info": null
    },
    {
        "title": "送二友游湘中",
        "author": "黄滔",
        "content": "千里楚江新雨晴，同征肯恨迹如萍。\n孤舟泊处联诗句，八月中旬宿洞庭。\n为客早悲烟草绿，移家晚失岳峯青。\n今来无计相从去，归日汀洲乞画屏。",
        "dynasty": "唐",
        "collection_info": null
    },
    {
        "title": "塞下",
        "author": "黄滔",
        "content": "匹马萧萧去不前，平芜千里见穷边。\n关山色死秋深日，鼓角声沈霜重天。\n荒骨或衔残铁露，惊风时掠暮沙旋。\n陇头冤气无归处，化作阴云飞杳然。",
        "dynasty": "唐",
        "collection_info": null
    },
    {
        "title": "下第东归留辞刑部郑郎中諴",
        "author": "黄滔",
        "content": "去违知己住违亲，欲发羸蹄进退频。\n万里家山归养志，数年门馆受恩身。\n莺声历历秦城晓，柳色依依灞水春。\n明日蓝田关外路，连天风雨一行人。",
        "dynasty": "唐",
        "collection_info": null
    },
    {
        "title": "寄怀南北故人",
        "author": "黄滔",
        "content": "秋风昨夜落芙蕖，一片离心到外区。\n南海浪高书堕水，北州城破客降胡。\n玉窗挑凤佳人老，绮陌啼莺碧树枯。\n岭上青风陇头月，时通魂梦出来无。",
        "dynasty": "唐",
        "collection_info": null
    },
    {
        "title": "关中言怀",
        "author": "黄滔",
        "content": "事事朝朝委一尊，自知无復解趋奔。\n试期交后犹为客，公道开时敢说冤。\n穷巷住来经积雨，故山归去见荒村。\n举头尽到断肠处，何必秋风江上猿。",
        "dynasty": "唐",
        "collection_info": null
    },
    {
        "title": "闺怨",
        "author": "黄滔",
        "content": "寸心杳与马蹄随，如蜕形容在锦帷。\n江上月明船发后，花间日暮信迴时。\n五陵夜作酬恩计，四塞秋为破虏期。\n待到乘轺入门处，泪珠流尽玉颜衰。",
        "dynasty": "唐",
        "collection_info": null
    },
    {
        "title": "旅怀",
        "author": "黄滔",
        "content": "未吃金丹看十洲，乃将身世作仇雠。\n羁游数地值兵乱，宿在孤城闻雨秋。\n东越云山却思隐，西秦霜霰苦频留。\n他人折尽月中桂，惆怅当年江上鸥。",
        "dynasty": "唐",
        "collection_info": null
    },
    {
        "title": "别友人",
        "author": "黄滔",
        "content": "已喜相逢又怨嗟，十年飘泊在京华。\n大朝多事还停举，故国经荒未有家。\n鸟带夕阳投远树，人衝腊雪往边沙。\n梦魂空繫潇湘岸，烟水茫茫芦苇花。",
        "dynasty": "唐",
        "collection_info": null
    },
    {
        "title": "寄罗浮山道者二首 一",
        "author": "黄滔",
        "content": "天际双山压海濆，天漫绝顶海漫根。\n时闻雷雨惊樵客，长有龙蛇护洞门。\n泉石暮含朱槿书，烟霞冬闭木绵温。\n林间学道如容我，今便辞他宠辱喧。",
        "dynasty": "唐",
        "collection_info": null
    },
    {
        "title": "寄罗浮山道者二首 二",
        "author": "黄滔",
        "content": "有人曾见洞中仙，纔到人间便越年。\n金鼎药成龙入海，玉函书发鹤归天。\n楼开石脉千寻直，山拆鳌鳞一半膻。\n谁到月明朝礼处，翠岩深锁荔枝烟。",
        "dynasty": "唐",
        "collection_info": null
    },
    {
        "title": "喜侯舍人蜀中新命三首 一",
        "author": "黄滔",
        "content": "八都词客漫喧然，谁解飞扬诰誓间。\n五色綵毫裁凤诏，九重天子豁龙颜。\n巴山月在趋朝去，锦水烟生入閤还。\n谋及中兴多少事，莫愁明月不收关。",
        "dynasty": "唐",
        "collection_info": null
    },
    {
        "title": "喜侯舍人蜀中新命三首 二",
        "author": "黄滔",
        "content": "却搜文学起吾唐，暂失都城亦未妨。\n锦里幸为丹凤阙，幕宾徴出紫微郎。\n来时走马随中使，到日援毫定外方。\n若以掌言看谏猎，相如从此病辉光。",
        "dynasty": "唐",
        "collection_info": null
    },
    {
        "title": "喜侯舍人蜀中新命三首 三",
        "author": "黄滔",
        "content": "贾谊纔承宣室召，左思唯预秘书流。\n赋家达者无过此，翰苑今朝是独游。\n立被御炉烟气逼，吟经栈阁雨声秋。\n内人未识江淹笔，竟问当时不早求。",
        "dynasty": "唐",
        "collection_info": null
    },
    {
        "title": "经安州感故郑郎中二首 一",
        "author": "黄滔",
        "content": "云梦江头见故城，人间四十载垂名。\n马蹄践处东风急，鸡舌销时北阙惊。\n岳客出来寻古剑，野猨相聚呌孤茔。\n腾身飞上凤凰阁，惆怅终乖吾党情。",
        "dynasty": "唐",
        "collection_info": null
    },
    {
        "title": "经安州感故郑郎中二首 二",
        "author": "黄滔",
        "content": "锦帐先生作牧州，干戈缺后见荒丘。\n兼无姓贾儿童在，空有还珠烟水流。\n江句行人吟刻石，月肠是处象登楼。\n旅魂频此归来否，千载云山属一游。",
        "dynasty": "唐",
        "collection_info": null
    },
    {
        "title": "出京别崔学士",
        "author": "黄滔",
        "content": "一从门馆遍投文，旋忝恩知骤出羣。\n不道鹤鸡殊羽翼，许依龙虎借风云。\n命奇未便乘东律，言重终期雪北军。\n欲逐飘蓬向岐路，数宵垂泪恋清芬。",
        "dynasty": "唐",
        "collection_info": null
    },
    {
        "title": "鴈",
        "author": "黄滔",
        "content": "楚岸花晴塞柳衰，年年南北去来期。\n江城日暮见飞处，旅馆月明闻过时。\n万里风霜休更恨，满川烟草且须疑。\n洞庭云水潇湘雨，好把寒更一一知。",
        "dynasty": "唐",
        "collection_info": null
    },
    {
        "title": "寄越从事林嵩侍御",
        "author": "黄滔",
        "content": "子虚词赋动君王，谁不期君入对扬。\n莫恋兔园留看雪，已乘骢马合凌霜。\n路归天上行方别，道在人间久便香。\n应念都城旧吟客，十年踪迹委沧浪。",
        "dynasty": "唐",
        "collection_info": null
    },
    {
        "title": "长安书事",
        "author": "黄滔",
        "content": "一年年课数千言，口祝心祠挈出门。\n孤进难时谁肯荐，主司通处不须论。\n频秋入自边城雪，昨日听来岭树猨。\n若有水田过十亩，早应归去狄江村。",
        "dynasty": "唐",
        "collection_info": null
    },
    {
        "title": "旅怀寄友人",
        "author": "黄滔",
        "content": "重迭愁肠只自知，苦于吞蘖乱于丝。\n一船风雨分襟处，千里烟波迴首时。\n故国田园经战后，穷荒日月逼秋期。\n鸣蝉似会悠扬意，陌上声声怨柳衰。",
        "dynasty": "唐",
        "collection_info": null
    },
    {
        "title": "寄蒋先辈",
        "author": "黄滔",
        "content": "夫差宫苑悉苍苔，携客朝游夜未回。\n冢上题诗苏小见，江头酹酒伍员来。\n秋风急处烟花落，明月中时水寺开。\n千载三吴有高迹，虎丘山翠益崔嵬。",
        "dynasty": "唐",
        "collection_info": null
    },
    {
        "title": "旅怀",
        "author": "黄滔",
        "content": "雪貌潜凋雪髮生，故园魂断弟兼兄。\n十年除夜在孤馆，万里一身求大名。\n空有新诗高华岳，已无丹恳出秦城。\n侯门莫问曾游处，槐柳影中肝胆倾。",
        "dynasty": "唐",
        "collection_info": null
    },
    {
        "title": "放榜日",
        "author": "黄滔",
        "content": "吾唐取士最堪夸，仙榜标名出曙霞。\n白马嘶风三十辔，朱门秉烛一千家。\n郄诜联臂昇天路，宣圣飞章奏日华。\n岁岁人人来不得，曲江烟水杏园花。",
        "dynasty": "唐",
        "collection_info": null
    },
    {
        "title": "二月二日宴中贻同年封先辈渭",
        "author": "黄滔",
        "content": "帝尧城裏日衔杯，每倚嵇康到玉颓。\n桂苑五更听榜后，蓬山二月看花开。\n垂名入甲成龙去，列姓如丁作鹤来。\n同戴大恩何处报，永言交道契陈雷。",
        "dynasty": "唐",
        "collection_info": null
    },
    {
        "title": "新野道中",
        "author": "黄滔",
        "content": "野堂如雪草如茵，光武城边一水滨。\n越客归遥春有雨，杜鹃啼苦夜无人。\n东堂岁去衔杯懒，南浦期来落泪频。\n莫道还家不惆怅，苏秦羁旅长卿贫。",
        "dynasty": "唐",
        "collection_info": null
    },
    {
        "title": "酬俞钧",
        "author": "黄滔",
        "content": "乡书一忝荐延恩，二纪三朝泣省门。\n虽忝立名经圣鉴，敢期兴咏迭嘉言。\n莫论蟾月无梯接，大底龙津有浪翻。\n今日朝廷推草泽，伫君承诏出云根。",
        "dynasty": "唐",
        "collection_info": null
    },
    {
        "title": "寄同年崔学士",
        "author": "黄滔",
        "content": "半因同醉杏花园，尘忝鸿鑪与铸颜。\n已脱素衣酬素髮，敢持青桂爱青山。\n虽知珠树悬天上，终赖银河接世间。\n毕使海涯能拔宅，三秦二十四畿寰。",
        "dynasty": "唐",
        "collection_info": null
    },
    {
        "title": "御试二首 一",
        "author": "黄滔",
        "content": "已表隋珠各自携，更从琼殿立丹梯。\n九华灯作三条烛，万乘君悬四首题。\n灵凤敢期翻雪羽，洞箫应或讽金闺。\n明朝莫惜场场醉，青桂新香有紫泥。",
        "dynasty": "唐",
        "collection_info": null
    },
    {
        "title": "御试二首 二",
        "author": "黄滔",
        "content": "六曹三省列簪裾，丹诏宣来试士初。\n不是玉皇疑羽客，要教金榜带天书。\n词臣假寐题黄绢，宫女敲铜奏子虚。\n御目四篇酬九百，敢从灯下畧踌躇。",
        "dynasty": "唐",
        "collection_info": null
    },
    {
        "title": "寄陈侍御",
        "author": "黄滔",
        "content": "千年二相未全夸，犹阙闽城贺降麻。\n何必锦衣须太守，别无莲幕胜王家。\n醴泉涌处休论水，黄菊开时独是花。\n九级燕金满尊酒，却愁随诏谒承华。",
        "dynasty": "唐",
        "collection_info": null
    },
    {
        "title": "酬徐正字夤",
        "author": "黄滔",
        "content": "已免蹉跎负岁华，敢辞霜鬓雪呈花。\n名从两榜考昇第，官自三台追起家。\n疋马有期归辇毂，故山无计恋桑麻。\n莫言蓬阁从容久，披处终知金在砂。",
        "dynasty": "唐",
        "collection_info": null
    },
    {
        "title": "辞相府",
        "author": "黄滔",
        "content": "从汉至唐分五州，谁为将相作诸侯。\n闽江似镜正堪恋，秦客如蓬难久留。\n匹马忍辞藩屏去，小才宁副庙堂求。\n今朝拜别幡幢下，双泪如珠滴不休。",
        "dynasty": "唐",
        "collection_info": null
    },
    {
        "title": "寄罗郎中隐",
        "author": "黄滔",
        "content": "休向中兴雪至冤，钱塘江上看涛翻。\n三征不起时贤议，九转终成道者言。\n绿酒千杯肠已烂，新诗数首骨犹存。\n瑶蟾若使知人事，仙桂应遭蠹却根。",
        "dynasty": "唐",
        "collection_info": null
    },
    {
        "title": "江行遇王侍御",
        "author": "黄滔",
        "content": "数年分散秦吴隔，暂泊官船浦柳中。\n新草军书名更重，久辞山径业应空。\n渡头潮落将行客，天际风高未宿鸿。\n此日相逢魂合断，赖君身事渐飞冲。",
        "dynasty": "唐",
        "collection_info": null
    },
    {
        "title": "客舍秋晚夜怀故山",
        "author": "黄滔",
        "content": "寥寥深巷客中居，况值穷秋百事疎。\n孤枕忆山千里外，破窗闻雨五更初。\n经年荒草侵幽径，几树西风锁弊庐。\n长繫寸心归未得，起挑残烛独踌躇。",
        "dynasty": "唐",
        "collection_info": null
    },
    {
        "title": "绛州郑尚书",
        "author": "黄滔",
        "content": "旌旗日日展东风，云稼连山雪刃空。\n剖竹已知垂凤食，摘珠何必到龙宫。\n谏垣虚位期飞步，翰苑含毫待纪公。\n谁谓唐城诸父老，今时得见蜀文翁。",
        "dynasty": "唐",
        "collection_info": null
    },
    {
        "title": "喜陈先辈及第",
        "author": "黄滔",
        "content": "今年春已到京华，天与吾曹雪怨嗟。\n甲乙中时公道復，朝廷看处主司夸。\n飞离海浪从烧尾，嚥却金丹定易牙。\n不是驾前偏落羽，锦城争得杏园花。",
        "dynasty": "唐",
        "collection_info": null
    },
    {
        "title": "延福里居和林宽何绍余醻寄",
        "author": "黄滔",
        "content": "长说愁吟逆旅中，一庭深雪一窗风。\n眼前道路无心觅，象外烟霞有句通。\n几度相留侵鼓散，频闻会宿着僧同。\n高情未以干时废，属和因知兴不穷。",
        "dynasty": "唐",
        "collection_info": null
    },
    {
        "title": "赠宿松杨明府",
        "author": "黄滔",
        "content": "溪上家家礼乐新，始知为政异常伦。\n若非似水清无底，争得如冰凛拂人。\n月狖声和琴调咽，烟村景接柳条春。\n宦游兼得逍遥趣，休忆三吴旧钓津。",
        "dynasty": "唐",
        "collection_info": null
    },
    {
        "title": "送僧",
        "author": "黄滔",
        "content": "纔年七岁便从师，犹说辞家学佛迟。\n新斸松萝还不住，爱寻云水拟何之。\n孤溪雪满维舟夜，迭嶂猿啼过寺时。\n鸟道泷湫悉行后，岂将翻译负心期。",
        "dynasty": "唐",
        "collection_info": null
    },
    {
        "title": "赠郑明府",
        "author": "黄滔",
        "content": "庭罗衙吏眼看山，真恐风流是谪仙。\n垂柳五株春娅姹，鸣琴一弄水潺湲。\n援毫断狱登殊考，驻乐题诗得出联。\n莫起陶潜折腰叹，才高位下始称贤。",
        "dynasty": "唐",
        "collection_info": null
    },
    {
        "title": "江州夜宴献陈员外",
        "author": "黄滔",
        "content": "多少欢娱簇眼前，浔阳江上夜开筵。\n数枝红蜡啼香泪，两面青娥拆瑞莲。\n清管彻时斟玉醑，碧筹回处掷金船。\n因知往岁楼中月，占得风流是偶然。",
        "dynasty": "唐",
        "collection_info": null
    },
    {
        "title": "湘中赠张逸人",
        "author": "黄滔",
        "content": "羽衣零落帽欹斜，不自孤峰即海沙。\n曾为蜀山成寓迹，又因湘水拟营家。\n鸣琴坐见燕鸿没，曳履吟忘野径赊。\n更爱扁舟宿寒夜，独听风雨过芦花。",
        "dynasty": "唐",
        "collection_info": null
    },
    {
        "title": "寓题",
        "author": "黄滔",
        "content": "纷纷墨勅除官日，处处红旗打贼时。\n竿底得璜犹未用，梦中吞鸟拟何为。\n损生莫若攀丹桂，免俗无过咏紫芝。\n两岸芦花一江水，依前且把钓鱼丝。",
        "dynasty": "唐",
        "collection_info": null
    },
    {
        "title": "题陈山人居",
        "author": "黄滔",
        "content": "犹自莓苔马迹重，石嵌泉冷懒移峰。\n空垂凤食檐前竹，漫拔龙形涧底松。\n隔岸青山秋见寺，半床明月夜闻钟。\n谁能惆怅磻溪事，今古悠悠不再逢。",
        "dynasty": "唐",
        "collection_info": null
    },
    {
        "title": "宿李少府园林",
        "author": "黄滔",
        "content": "一壶浊酒百家诗，住此园林守选期。\n深院月凉留客夜，古杉风细似泉时。\n尝频异茗尘心净，议罢名山竹影移。\n明日绿苔浑扫后，石庭吟坐復容谁。",
        "dynasty": "唐",
        "collection_info": null
    },
    {
        "title": "送人明经及第东归",
        "author": "黄滔",
        "content": "十问九通离义床，今时登第信非常。\n亦从南院看新榜，旋束春关归故乡。\n水到吴门方见海，树侵闽岭渐无霜。\n知君已塞平生愿，日与交亲醉几场。",
        "dynasty": "唐",
        "collection_info": null
    },
    {
        "title": "断酒",
        "author": "黄滔",
        "content": "未老先为百病仍，醉杯无计接宾朋。\n免遭拽盏郎君谑，还被簪花录事憎。\n丝管合时思索马，池塘晴后独留僧。\n何因浇得离肠烂，南浦东门恨不胜。",
        "dynasty": "唐",
        "collection_info": null
    },
    {
        "title": "南海幕和段先辈送韦侍御赴阙",
        "author": "黄滔",
        "content": "树色川光入暮秋，使车西发不胜愁。\n璧连标格惊分散，雪课篇章互唱酬。\n魏阙别当飞羽翼，燕台独且占风流。\n满园歌管凉宵月，此后相思几上楼。",
        "dynasty": "唐",
        "collection_info": null
    },
    {
        "title": "寄南海黄尚书",
        "author": "黄滔",
        "content": "五羊城下驻行车，此事如今八载余。\n燕颔已知飞食肉，龙门犹自退为鱼。\n红楼入夜笙歌合，白社惊秋草木疎。\n西望清光寄消息，万重烟水一封书。",
        "dynasty": "唐",
        "collection_info": null
    },
    {
        "title": "送人往苏州觐其兄",
        "author": "黄滔",
        "content": "阖闾城外越江头，两地烟涛一叶舟。\n到日荆枝应便茂，别时珠泪不须流。\n迎欢酒醒山当枕，咏古诗成月在楼。\n明日尊前若相问，为言今访赤松游。",
        "dynasty": "唐",
        "collection_info": null
    },
    {
        "title": "游东林寺",
        "author": "黄滔",
        "content": "长生犹自重无生，言让仙祠佛寺成。\n碑折谁忘康乐制，山灵表得远公名。\n松形入汉藤萝短，僧语离经耳目清。\n莫怪迟迟不归去，童年已梦遶林行。",
        "dynasty": "唐",
        "collection_info": null
    },
    {
        "title": "赠旌德吕明府",
        "author": "黄滔",
        "content": "渥洼步数太阿姿，争遣王侯不奉知。\n花作城池入官处，锦随刀尺少年时。\n两衙断狱兼留客，三考论功合树碑。\n须信隔帘看刺史，锦章朱绂已葳蕤。",
        "dynasty": "唐",
        "collection_info": null
    },
    {
        "title": "贺清源仆射新命",
        "author": "黄滔",
        "content": "虽言嵩岳秀崔嵬，少降连枝命世才。\n南史两荣唯百揆，东闽双拜有三台。\n二天在顶家家咏，丹凤衔书岁岁来。\n虚说古贤龙虎盛，谁攀荆树上金台。",
        "dynasty": "唐",
        "collection_info": null
    },
    {
        "title": "浙幕李端公泛建溪",
        "author": "黄滔",
        "content": "越城吴国结良姻，交发芙蓉幕内宾。\n自顾幽沈槐省迹，得陪清显谏垣臣。\n分题晓并兰舟远，对坐宵听月狖频。\n更爱延平津上过，一双神剑是龙鳞。",
        "dynasty": "唐",
        "collection_info": null
    },
    {
        "title": "贻宋评事",
        "author": "黄滔",
        "content": "河阳城裏谢城中，入曳长裾出佩铜。\n燕国金台无别客，陶家柳下有清风。\n数踪篆隶书新得，一竈屯蒙火细红。\n时说三吴欲归处，绿波洲渚紫蒲藂。",
        "dynasty": "唐",
        "collection_info": null
    },
    {
        "title": "催妆",
        "author": "黄滔",
        "content": "北府迎尘南郡来，莫将芳意更迟回。\n虽言天上光阴别，且被人间更漏催。\n烟树逈垂连蔕杏，綵童交捧合欢杯。\n吹箫不是神仙曲，争引秦娥下凤台。",
        "dynasty": "唐",
        "collection_info": null
    },
    {
        "title": "寓题",
        "author": "黄滔",
        "content": "每忆家山即涕零，定须归老旧云扃。\n银河水到人间浊，丹桂枝垂月裏馨。\n霜雪不飞无翠竹，鲸鲵犹在有青萍。\n三千九万平生事，却恨南华说北溟。",
        "dynasty": "唐",
        "collection_info": null
    },
    {
        "title": "伤蒋校书德山",
        "author": "黄滔",
        "content": "谁到双溪溪岸傍，与招魂魄上苍苍。\n世间无树胜青桂，陇上有花唯白杨。\n秦苑火然新赋在，越城山秀故居荒。\n如何万古雕龙手，独是相如识汉皇。",
        "dynasty": "唐",
        "collection_info": null
    },
    {
        "title": "寄杨赞图学士",
        "author": "黄滔",
        "content": "东堂第一领春风，时怪关西小骥慵。\n华表柱头还有鹤，华歆名下别无龙。\n君恩凤阁含毫数，诗景珠宫列肆供。\n今日江南驻舟处，莫言归计为云峰。",
        "dynasty": "唐",
        "collection_info": null
    },
    {
        "title": "酬杨学士",
        "author": "黄滔",
        "content": "神仙簿上愧非夫，诏作疑丹两入炉。\n诗裏几曾吟芍药，花中方得见菖蒲。\n阳春唱后应无曲，明月圆来别是珠。\n莫下蓬山不迴首，东风犹待重抟扶。",
        "dynasty": "唐",
        "collection_info": null
    },
    {
        "title": "寄同年李侍郎龟正",
        "author": "黄滔",
        "content": "石门南面泪浪浪，自此东西失帝乡。\n昆璞要疑方卓绝，大鹏须息始开张。\n已归天上趋双阙，忽喜人间捧八行。\n莫道秋霜不滋物，菊花还借后时黄。",
        "dynasty": "唐",
        "collection_info": null
    },
    {
        "title": "钟陵故人",
        "author": "黄滔",
        "content": "滕王阁下昔相逢，此地今难访所从。\n唯爱金笼贮鹦鹉，谁论铁柱锁蛟龙。\n荆榛翠是钱神染，河岳期须国士钟。\n一筯鲈鱼千古美，后人终少继前踪。",
        "dynasty": "唐",
        "collection_info": null
    },
    {
        "title": "故山",
        "author": "黄滔",
        "content": "支颐默省旧林泉，石径茅堂到目前。\n衰碧鸣蛩莎有露，浓阴歇鹿竹无烟。\n水从井底通沧海，山在窗中倚远天。\n何事苍髯不归去，燕昭台上一年年。",
        "dynasty": "唐",
        "collection_info": null
    },
    {
        "title": "塞上",
        "author": "黄滔",
        "content": "塞门关外日光微，角怨单于鴈驻飞。\n衝水路从冰解断，踰城人到月明归。\n燕山腊雪销金甲，秦苑秋风脆锦衣。\n欲弔昭君倍惆怅，汉家甥舅竟相违。",
        "dynasty": "唐",
        "collection_info": null
    },
    {
        "title": "乌石村",
        "author": "黄滔",
        "content": "往日江村今物华，一迴登览一悲嗟。\n故人殁后城头月，新鸟啼来壠上花。\n卖剑钱销知绝俗，闻蝉诗苦即思家。\n谢公古郡青山在，三尺孤坟扑海沙。",
        "dynasty": "唐",
        "collection_info": null
    },
    {
        "title": "寄同年卢员外",
        "author": "黄滔",
        "content": "听尽鸎声出雍州，秦吴烟月十经秋。\n龙门在地从人上，郎省连天须鹤游。\n休恋一台惟妙绝，已经三字入精求。\n当年甲乙皆华显，应念槐宫今雪头。",
        "dynasty": "唐",
        "collection_info": null
    },
    {
        "title": "寄同年封舍人渭",
        "author": "黄滔",
        "content": "唐城接轸赴秦川，忧合懽离骤十年。\n龙颔摘珠同泳海，凤衔辉翰别升天。\n八行真迹虽收拾，四户高扃奈隔悬。\n能使丘门终始雪，莫教华髮独潸然。",
        "dynasty": "唐",
        "collection_info": null
    },
    {
        "title": "遇罗员外衮",
        "author": "黄滔",
        "content": "灞陵桥外驻征辕，此一分飞十六年。\n豸角戴时垂素髮，鸡香含处隔青天。\n绮园难贮林栖意，班马须持笔削权。\n可忘自初相识地，秋风明月客鄜延。",
        "dynasty": "唐",
        "collection_info": null
    },
    {
        "title": "送翁员外承赞",
        "author": "黄滔",
        "content": "谁言吾党命多奇，荣美如君历数稀。\n衣锦还乡翻是客，迴车谒帝却为归。\n凤旋北阙虚丹穴，星復南宫逼紫微。\n已分十旬无急诏，天涯相送只沾衣。",
        "dynasty": "唐",
        "collection_info": null
    },
    {
        "title": "奉和翁文尧十九员外中谢日蒙恩赐金紫之什",
        "author": "黄滔",
        "content": "面蒙君赐自龙墀，谁是还乡一袭衣。\n三品易悬鳞鬣赫，八丝展起綵章飞。\n敻为胜事垂千古，题作新诗启七微。\n严助买臣精魄在，定应羞着昔年归。",
        "dynasty": "唐",
        "collection_info": null
    },
    {
        "title": "翁文尧员外捧金紫还乡之命雅发篇章将原交情远为嘉贶洎燕鸿陆犬楚水荆山又吐琼瑶逮之幽鄙虽涌泉思触逸兴皆虚而强韵押难非才颇媿輙兹酬和以质奖私",
        "author": "黄滔",
        "content": "抟将盛事更无余，还向桥边看旧书。\n东越独推生竹箭，北溟喜足贮鲲鱼。\n两迴谁解归华表，午夜兼能荐子虚。\n须把头冠弹尽日，怜君不与故人疎。",
        "dynasty": "唐",
        "collection_info": null
    },
    {
        "title": "奉和翁文尧员外经过七林书堂见寄之什",
        "author": "黄滔",
        "content": "朱旗引入昔茆堂，半日从容尽日忙。\n驷马宝车行锡礼，金章紫绶带天香。\n山从南国添烟翠，龙起东溟认夜光。\n定恐故园留不住，竹风松韵漫凄锵。",
        "dynasty": "唐",
        "collection_info": null
    },
    {
        "title": "奉酬翁文尧员外驻南台见寄之什",
        "author": "黄滔",
        "content": "人指南台山与川，大惊喜气异当年。\n花迎金册非时拆，月对琼杯此夜圆。\n我爱藏冰从夏结，君怜修竹到冬鲜。\n殷勤更抱鸣琴抚，为忆秦儿识断絃。",
        "dynasty": "唐",
        "collection_info": null
    },
    {
        "title": "翁文尧员外拥册礼之归一路有诗名昼锦集先将寄示因书五十六字",
        "author": "黄滔",
        "content": "六窠只佩诸侯印，争比从天拥册归。\n一轴郢人歌处雪，两重朱氏着来衣。\n闽山秀已钟君尽，洛水波应溅我稀。\n明日陪尘迎驷马，定淮斋沐看光辉。",
        "dynasty": "唐",
        "collection_info": null
    },
    {
        "title": "奉和翁文尧员外文秀光贤昼锦之什 一",
        "author": "黄滔",
        "content": "乡名里号一朝新，乃觉台恩重万钧。\n建水闽山无故事，长卿严助是前身。\n清泉引入旁添润，嘉树移来别带春。\n莫凭栏干剩留驻，内庭虚位待才臣。",
        "dynasty": "唐",
        "collection_info": null
    },
    {
        "title": "奉和翁文尧员外文秀光贤昼锦之什 二",
        "author": "黄滔",
        "content": "虽言闽越繫生贤，谁是还家宠自天。\n山简媿兼诸郡命，郑玄惭秉六经权。\n鸟行去没孤烟树，渔唱还从碧岛川。\n休说迟迴未能去，夜来新梦禁中泉。",
        "dynasty": "唐",
        "collection_info": null
    },
    {
        "title": "奉和翁文尧员外文秀光贤昼锦之什 三",
        "author": "黄滔",
        "content": "君王面赐紫还乡，金紫中推是甲裳。\n华构便将垂美号，故山重更发清光。\n水澄此日兰宫镜，树忆当年栢署霜。\n珍重朱栏兼翠拱，来来皆自读书堂。",
        "dynasty": "唐",
        "collection_info": null
    },
    {
        "title": "奉酬翁文尧员外神泉之游见寄嘉什",
        "author": "黄滔",
        "content": "含鸡假豸喜同游，野外嘶风并紫骝。\n松竹迴寻青障寺，姓名题向白云楼。\n泉源出石清消暑，僧语离经妙破愁。\n争奈爱山尤恋阙，古来能有几人休。",
        "dynasty": "唐",
        "collection_info": null
    },
    {
        "title": "輙吟七言四韵攀寄翁文尧拾遗",
        "author": "黄滔",
        "content": "唐设高科表用文，吾曹谁作谏垣臣。\n甄山秀气旷千古，凤阙华恩钟二人。\n起草便论天上事，如君不是世间身。\n龙头龙尾前年梦，今日须怜应若神。",
        "dynasty": "唐",
        "collection_info": null
    },
    {
        "title": "塞上",
        "author": "黄滔",
        "content": "掘地破重城，烧山搜伏兵。\n金徽互呜咽，玉笛自凄清。\n使发西都耸，尘空北岳横。\n长河涉有路，旷野宿无程。\n沙雨黄莺啭，辕门青草生。\n马归秦苑牧，人在虏云耕。\n落日牛羊聚，秋风鼓角鸣。\n如何汉天子，青冢杳含情。",
        "dynasty": "唐",
        "collection_info": null
    },
    {
        "title": "寄献梓橦山侯侍御",
        "author": "黄滔",
        "content": "汉宫行庙略，簪笏落民间。\n直道三湘水，高情四皓山。\n赐衣僧脱去，奏表主批还。\n地得松萝坞，泉通雨雪湾。\n东门添故事，南省缺新班。\n片石秋从露，幽窗夜不关。\n梦余蟾隐映，吟次鸟绵蛮。\n可惜相如作，当时事悉闲。",
        "dynasty": "唐",
        "collection_info": null
    },
    {
        "title": "壬癸岁书情",
        "author": "黄滔",
        "content": "故园招隐客，应便笑无成。\n谒帝逢移国，投文值用兵。\n孤松怜鹤在，疎柳恶蝉鸣。\n匹马迷归处，青云失曩情。\n江头寒夜宿，壠上歉年耕。\n冠盖新人物，渔樵旧弟兄。\n易生唯白髮，难立是浮名。\n惆怅灞桥路，秋风谁入行。",
        "dynasty": "唐",
        "collection_info": null
    },
    {
        "title": "河南府试秋夕闻新鴈",
        "author": "黄滔",
        "content": "湘南飞去日，蓟北乍惊秋。\n呌出陇云夜，闻为客子愁。\n一声初触梦，半白已侵头。\n旅馆移欹枕，江城起倚楼。\n余灯依古壁，片月下沧洲。\n寂听良宵彻，踌躇感岁流。",
        "dynasty": "唐",
        "collection_info": null
    },
    {
        "title": "省试奉诏涨曲江池",
        "author": "黄滔",
        "content": "地脉寒来浅，恩波住后新。\n引将诸派水，别贮大都春。\n幽咽疏通处，清泠迸入辰。\n渐平连杏岸，旋阔映楼津。\n沙没迷行径，洲宽恣跃鳞。\n愿当舟檝便，一附济川人。",
        "dynasty": "唐",
        "collection_info": null
    },
    {
        "title": "题宣一僧正院",
        "author": "黄滔",
        "content": "五级凌虚塔，三生落髮师。\n都僧须有託，孤峤遂无期。\n井邑焚香待，君侯减俸资。\n山衣随迭破，莱骨逐年羸。\n茶取寒泉试，松于远涧移。\n吾曹来顶手，不合不题诗。",
        "dynasty": "唐",
        "collection_info": null
    },
    {
        "title": "和吴学士对春雪献韦令公次韵",
        "author": "黄滔",
        "content": "春雪下盈空，翻疑腊未穷。\n连天宁认月，堕地屡兼风。\n忽误边沙上，应平火岭中。\n林间妨走兽，云际落飞鸿。\n梁苑还吟客，齐都省创宫。\n掩扉皆墐北，移律愧居东。\n书幌飘全湿，茶铛入旋融。\n奔川半留滞，迭树互玲珑。\n出户行瑶砌，开园见粉丛。\n高才兴咏处，真宰荅殊功。",
        "dynasty": "唐",
        "collection_info": null
    },
    {
        "title": "省试一一吹竽",
        "author": "黄滔",
        "content": "齐竽今历试，真僞不难知。\n欲使声声别，须令箇箇吹。\n后先无错杂，能否立参差。\n次第教单进，宫商乃异宜。\n凡音皆窜迹，至艺始呈奇。\n以此论文学，终凭一一窥。",
        "dynasty": "唐",
        "collection_info": null
    },
    {
        "title": "明月照高楼",
        "author": "黄滔",
        "content": "月满长空朗，楼侵碧落横。\n波文流藻井，桂魄拂雕楹。\n深鉴罗纨薄，寒搜户牖清。\n冰铺梁燕噤，霜覆瓦松倾。\n卓午收全影，斜悬转半明。\n佳人当此夕，多少别离情。",
        "dynasty": "唐",
        "collection_info": null
    },
    {
        "title": "广州试越台怀古",
        "author": "黄滔",
        "content": "南越千年事，兴怀一旦来。\n歌钟非旧俗，烟月有层台。\n北望人何在，东流水不回。\n吹窗风杂瘴，沾槛雨经梅。\n壮气曾难揖，空名信可哀。\n不堪登览处，花落与花开。",
        "dynasty": "唐",
        "collection_info": null
    },
    {
        "title": "襄州试白云归帝乡",
        "author": "黄滔",
        "content": "杳杳復霏霏，应缘有所依。\n不言天路远，终望帝乡归。\n高岳和霜过，遥关带月飞。\n渐怜双阙近，宁恨众山违。\n阵触银河乱，光连粉署微。\n旅人随计日，自笑比麻衣。",
        "dynasty": "唐",
        "collection_info": null
    },
    {
        "title": "省试内出白鹿宣示百官",
        "author": "黄滔",
        "content": "上瑞何曾乏，毛羣表色难。\n推于五灵少，宣示百寮观。\n形夺场驹洁，光交月兔寒。\n已驯瑶草别，孤立雪花团。\n戴豸惭端士，抽毫跃史官。\n贵臣歌咏日，皆作白麟看。",
        "dynasty": "唐",
        "collection_info": null
    },
    {
        "title": "出关言怀",
        "author": "黄滔",
        "content": "又乞书题出，关西谒列侯。\n寄家僧许岳，钓浦雨移洲。\n卖马登长陆，沾衣逐胜游。\n菜肠终日馁，霜鬓度年秋。\n诗苦无人爱，言公是世仇。\n却怜庭际草，中有号忘忧。",
        "dynasty": "唐",
        "collection_info": null
    },
    {
        "title": "壶公山",
        "author": "黄滔",
        "content": "八面峰峦秀，孤高可偶然。\n数人游顶上，沧海见东边。\n不信无灵洞，相传有古仙。\n橘如珠夏在，池象月垂穿。\n髣髴尝闻乐，岧嶤半插天。\n山寒彻三伏，松偃出千年。\n樵牧时迷所，仓箱岁迭川。\n严祠风雨管，怪木薜萝缠。\n青草方中药，苍苔石裏钱。\n琼津流乳窦，春色驻芝田。\n乌兔中时近，龙蛇蛰处膻。\n嘉名光列土，秀气产羣贤。\n瀑锁瑶台路，溪昇钓浦船。\n鳌头擎恐没，地轴压应旋。\n蠲疾寒甘露，藏珍起瑞烟。\n画工飞梦寐，诗客寄林泉。\n掘地多云母，缘霜欠木绵。\n井通鰌吐脉，僧隔虎栖禅。\n危磴千寻拔，奇花四季鲜。\n鹤归悬圃少，凤下碧梧偏。\n桃易炎凉熟，茶推醉醒煎。\n邨家蒙枣栗，俗骨爽猨蝉。\n谷语昇乔鸟，陂开共蔕莲。\n落枫丹叶舞，新蕨紫芽拳。\n翠竹雕羌笛，悬藤煮蜀笺。\n白云长掩映，流水别潺湲。\n作赋前儒阙，冲虚南国先。\n省郎求牧看，野老葺斋眠。\n寺立兴衰创，碑须一二镌。\n清吟思却隐，簪绂奈萦牵。",
        "dynasty": "唐",
        "collection_info": null
    },
    {
        "title": "和王舍人崔补阙题天王寺",
        "author": "黄滔",
        "content": "郭内青山寺，难论此崛奇。\n白云生院落，流水下城池。\n石像雷霆启，江沙鼎鼐期。\n岳僧来坐夏，秦客会题诗。\n冈转泉根滑，门升藓级危。\n紫微今日句，黄绢昔年碑。\n歇鹤松低阁，鸣蛩径出篱。\n粉垣千堵束，金塔九层支。\n啼鸟笙簧韵，开花锦绣姿。\n清斋奔井邑，玄髮剃熊罴。\n极浦征帆小，平芜落日迟。\n风篁清却暑，烟草绿无时。\n信士三公作，灵踪四绝推。\n良游如不宿，明月拟何之。",
        "dynasty": "唐",
        "collection_info": null
    },
    {
        "title": "投翰长赵侍郎",
        "author": "黄滔",
        "content": "禹门西面逐飘蓬，忽喜仙都得入踪。\n贾氏许频趋季虎，荀家因敢谒头龙。\n手扶日月重轮起，数是干坤正气钟。\n五色笔驱神出没，八花塼接帝从容。\n诗酬御制风骚古，论似人情鼎鼐浓。\n岂有地能先凤掖，别无山更胜鳌峰。\n攀鸿日浅魂飞越，为鲤年深势噞喁。\n泽国雨荒三径草，秦关雪折一枝筇。\n吹成暖景犹葭律，引上纤萝在岳松。\n愿向明朝荐幽滞，免教号泣触登庸。",
        "dynasty": "唐",
        "collection_info": null
    },
    {
        "title": "鄜畤李相公",
        "author": "黄滔",
        "content": "秦城择日发征辕，斋戒来投节制尊。\n分虎名高初命相，攀龙迹下愧登门。\n夜听讴咏销尘梦，晓拜旌幢战旅魂。\n华舍未开宁有碍，綵毫虽乏敢无言。\n生兼文武为人杰，出应干坤静帝阍。\n计吐六奇谁敢敌，学穷三略不须论。\n功高马卸黄金甲，台逈宾懽白玉樽。\n九穗嘉禾垂绮陌，四时甘雨带雕轩。\n推恩每觉东溟浅，吹律能令北陆暄。\n青草连沙无血溅，黄榆鏁塞有莺翻。\n笙歌合沓春风郭，鸡犬连延碧岫邨。\n游子不缘贪献赋，永依棠树託蓬根。",
        "dynasty": "唐",
        "collection_info": null
    },
    {
        "title": "成名后呈同年",
        "author": "黄滔",
        "content": "业诗攻赋荐乡书，二纪如鸿历九衢。\n待得至公搜草泽，如从平陆到蓬壶。\n虽惭锦鲤成穿额，忝获骊龙不寐珠。\n蒙楚数疑休下泣，师刘大喝已为卢。\n人间灰管供红杏，天上烟花应白榆。\n一字连镳巡甲族，千般唱罚赏皇都。\n名推颜柳题金塔，饮自燕秦索玉姝。\n退媿单寒终预此，敢将恩岳怠斯须。",
        "dynasty": "唐",
        "collection_info": null
    },
    {
        "title": "投刑部裴郎中",
        "author": "黄滔",
        "content": "两牓驱牵别海涔，佗门不合觅知音。\n瞻恩虽隔云雷赐，向主终知犬马心。\n礼闱后人窥作镜，庙堂前席待为霖。\n已齐日月悬千古，肯误风尘使陆沉。\n拜首敢将诚吐血，蜕形唯待诺如金。\n愁闻南院看期到，恐被东墻旧恨侵。\n缁化衣空难抵雪，黑销头尽不胜簪。\n数行泪裏依投志，直比沧溟未是深。",
        "dynasty": "唐",
        "collection_info": null
    },
    {
        "title": "辇下寓题",
        "author": "黄滔",
        "content": "对酒何曾醉，寻僧未觉闲。\n无人不惆怅，终日见南山。",
        "dynasty": "唐",
        "collection_info": null
    },
    {
        "title": "寄题崔校书郊舍",
        "author": "黄滔",
        "content": "一片寒塘水，寻常立鹭鸶。\n主人贫爱客，沽酒往吟诗。",
        "dynasty": "唐",
        "collection_info": null
    },
    {
        "title": "秋思",
        "author": "黄滔",
        "content": "碧嶂猿啼夜，新秋雨霁天。\n谁人爱明月，露坐洞庭船。",
        "dynasty": "唐",
        "collection_info": null
    },
    {
        "title": "芳草",
        "author": "黄滔",
        "content": "泽国多芳草，年年长自春。\n应从屈平后，更苦不归人。",
        "dynasty": "唐",
        "collection_info": null
    },
    {
        "title": "辇下书事",
        "author": "黄滔",
        "content": "北阙新王业，东城入羽书。\n秋风满林起，谁道有鲈鱼。",
        "dynasty": "唐",
        "collection_info": null
    },
    {
        "title": "入关言怀",
        "author": "黄滔",
        "content": "背将踪迹向京师，出在先春入后时。\n落日灞桥飞雪裏，已闻南院有看期。",
        "dynasty": "唐",
        "collection_info": null
    },
    {
        "title": "过长江",
        "author": "黄滔",
        "content": "曾搜景象恐通神，地下还应有主人。\n若把长江比湘浦，离骚不合自灵均。",
        "dynasty": "唐",
        "collection_info": null
    },
    {
        "title": "题灵峰僧院",
        "author": "黄滔",
        "content": "繫马松间不忍归，数巡香茗一枰棋。\n拟登绝顶留人宿，犹待沧溟月满时。",
        "dynasty": "唐",
        "collection_info": null
    },
    {
        "title": "司马长卿",
        "author": "黄滔",
        "content": "一自梁园失意回，无人知有掞天才。\n汉宫不鏁陈皇后，谁肯量金买赋来。",
        "dynasty": "唐",
        "collection_info": null
    },
    {
        "title": "归思",
        "author": "黄滔",
        "content": "蓟北风烟空汉月，湘南云水半蛮边。\n寒为旅鴈暖还去，秦越离家可十年。",
        "dynasty": "唐",
        "collection_info": null
    },
    {
        "title": "东林寺贯休上人篆隶题诗",
        "author": "黄滔",
        "content": "师名自越彻秦中，秦越难寻师所从。\n墨迹两般诗一首，香炉峰下似相逢。",
        "dynasty": "唐",
        "collection_info": null
    },
    {
        "title": "寓江州李使君",
        "author": "黄滔",
        "content": "使君曾被蝉声苦，每见词文即为愁。\n况是楚江鸿到后，可堪西望发孤舟。",
        "dynasty": "唐",
        "collection_info": null
    },
    {
        "title": "游南寓题",
        "author": "黄滔",
        "content": "江山节被雪霜遗，毒草过秋未拟衰。\n天不当时命邹衍，亦将寒律入南吹。",
        "dynasty": "唐",
        "collection_info": null
    },
    {
        "title": "和同年赵先辈观文",
        "author": "黄滔",
        "content": "玉兔轮中方是树，金鳌顶上别无山。\n虽然迴首见烟水，事主酬恩难便闲。",
        "dynasty": "唐",
        "collection_info": null
    },
    {
        "title": "出京别同年",
        "author": "黄滔",
        "content": "一枝仙桂已攀援，归去烟涛浦口邨。\n虽恨别离还有意，槐花黄日出青门。",
        "dynasty": "唐",
        "collection_info": null
    },
    {
        "title": "木芙蓉三首 一",
        "author": "黄滔",
        "content": "黄鸟啼烟二月朝，若教开即牡丹饶。\n天嫌青帝恩光盛，留与秋风雪寂寥。",
        "dynasty": "唐",
        "collection_info": null
    },
    {
        "title": "木芙蓉三首 二",
        "author": "黄滔",
        "content": "却假青腰女剪成，绿罗囊绽綵霞呈。\n谁怜不及黄花菊，只遇陶潜便得名。",
        "dynasty": "唐",
        "collection_info": null
    },
    {
        "title": "木芙蓉三首 三",
        "author": "黄滔",
        "content": "须到露寒方有态，为经霜裛稍无香。\n移根若在秦宫裏，多少佳人泣晓妆。",
        "dynasty": "唐",
        "collection_info": null
    },
    {
        "title": "九日",
        "author": "黄滔",
        "content": "阳数重时阴数残，露浓风硬欲成寒。\n莫言黄菊花开晚，独占樽前一日欢。",
        "dynasty": "唐",
        "collection_info": null
    },
    {
        "title": "夏州道中",
        "author": "黄滔",
        "content": "陇鴈南飞河水流，秦城千里忍回头。\n征行浑与求名背，九月中旬往夏州。",
        "dynasty": "唐",
        "collection_info": null
    },
    {
        "title": "经慈州感谢郎中",
        "author": "黄滔",
        "content": "金声乃是古诗流，况有池塘春草俦。\n莫遣宣城独垂号，云山彼此谢公游。",
        "dynasty": "唐",
        "collection_info": null
    },
    {
        "title": "寓题",
        "author": "黄滔",
        "content": "吴中烟水越中山，莫把渔樵谩自宽。\n归泛扁舟可容易，五湖高士是抛官。",
        "dynasty": "唐",
        "collection_info": null
    },
    {
        "title": "寄宋明府",
        "author": "黄滔",
        "content": "北阙秋期南国身，重关烟月五溪云。\n风蝉已有数声急，赖在陶家柳下闻。",
        "dynasty": "唐",
        "collection_info": null
    },
    {
        "title": "灵均",
        "author": "黄滔",
        "content": "莫问灵均昔日游，江蓠春尽岸枫秋。\n至今此事何人雪，月照楚山湘水流。",
        "dynasty": "唐",
        "collection_info": null
    },
    {
        "title": "马嵬",
        "author": "黄滔",
        "content": "锦江晴碧劒锋奇，合有千年降圣时。\n天意从来知幸蜀，不关胎祸自蛾眉。",
        "dynasty": "唐",
        "collection_info": null
    },
    {
        "title": "和陈先辈陪陆舍人春日游曲江",
        "author": "黄滔",
        "content": "刘超游召郄诜陪，为忆池亭旧赏来。\n红杏花旁见山色，诗成因触鼓声回。",
        "dynasty": "唐",
        "collection_info": null
    },
    {
        "title": "花",
        "author": "黄滔",
        "content": "莫道颜色如渥丹，莫道馨香过𦶜兰。\n东风吹绽还吹落，明日谁为今日看。",
        "dynasty": "唐",
        "collection_info": null
    },
    {
        "title": "卷帘",
        "author": "黄滔",
        "content": "绿鬟侍女手纤纤，新捧嫦娥出素蟾。\n卫玠官高难久立，莫辞双卷水精帘。",
        "dynasty": "唐",
        "collection_info": null
    },
    {
        "title": "启帐",
        "author": "黄滔",
        "content": "得人憎定绣芙蓉，爱鏁嫦娥出月踪。\n侍女莫嫌抬素手，拔开珠翠待相逢。",
        "dynasty": "唐",
        "collection_info": null
    },
    {
        "title": "去扇",
        "author": "黄滔",
        "content": "城上风生蜡炬寒，锦帷开处露翔鸾。\n已知秦女昇仙态，休把圆轻隔牡丹。",
        "dynasty": "唐",
        "collection_info": null
    },
    {
        "title": "别后",
        "author": "黄滔",
        "content": "梦裏相逢无后期，烟中解佩杳何之。\n亏蟾便是陈宫镜，莫吐清光照别离。",
        "dynasty": "唐",
        "collection_info": null
    },
    {
        "title": "严陵钓台",
        "author": "黄滔",
        "content": "终向烟霞作野夫，一竿竹不换簪裾。\n直钩犹逐熊罴起，独是先生真钓鱼。",
        "dynasty": "唐",
        "collection_info": null
    },
    {
        "title": "马嵬二首 一",
        "author": "黄滔",
        "content": "铁马嘶风一渡河，泪珠零便作惊波。\n鸣泉亦感上皇意，流下陇头呜咽多。",
        "dynasty": "唐",
        "collection_info": null
    },
    {
        "title": "马嵬二首 二",
        "author": "黄滔",
        "content": "龙脑移香凤辇留，可能千古永悠悠。\n夜台若使香魂在，应作烟花出陇头。",
        "dynasty": "唐",
        "collection_info": null
    },
    {
        "title": "闰八月",
        "author": "黄滔",
        "content": "无人不爱今年闰，月看中秋两度圆。\n唯恐雨师风伯意，至时还夺上楼天。",
        "dynasty": "唐",
        "collection_info": null
    },
    {
        "title": "奉和翁文尧戏寄",
        "author": "黄滔",
        "content": "掘兰宫裏数名郎，好是乘轺出帝乡。\n两度还家还未有，别论光彩向冠裳。",
        "dynasty": "唐",
        "collection_info": null
    },
    {
        "title": "奉和文尧对庭前千叶石榴",
        "author": "黄滔",
        "content": "一朵千英绽晓枝，綵霞堪与别为期。\n移根若在芙蓉苑，岂向当年有醒时。",
        "dynasty": "唐",
        "collection_info": null
    },
    {
        "title": "翁文尧以美疹暂滞令公大王益得异礼观今日宠待之盛輙成一章",
        "author": "黄滔",
        "content": "滋赋諴文侯李盛，终求一袭锦衣难。\n如何两度还州里，兼借乡人更剩观。",
        "dynasty": "唐",
        "collection_info": null
    },
    {
        "title": "赠友人",
        "author": "黄滔",
        "content": "超达陶子性，留琴不设弦。\n觅句朝忘食，倾杯夜废眠。\n爱月影为伴，吟风声自连。\n听此莺飞谷，心怀迷远川。",
        "dynasty": "唐",
        "collection_info": null
    },
    {
        "title": "八月十五夜",
        "author": "殷文圭",
        "content": "万里无云镜九州，最团圆夜是中秋。\n满衣冰彩拂不落，遍地水光凝欲流。\n华岳影寒清露掌，海门风急白潮头。\n因君照我丹心事，减得愁人一夕愁。",
        "dynasty": "唐",
        "collection_info": null
    },
    {
        "title": "省试夜投献座主",
        "author": "殷文圭",
        "content": "闢开公道选时英，神镜高悬鉴百灵。\n混沌分来融间气，欃枪灭处炫文星。\n烛然兰省三条白，山束龙门万仞青。\n圣教中兴周礼在，不劳干羽舞明庭。",
        "dynasty": "唐",
        "collection_info": null
    },
    {
        "title": "观贺皇太子册命",
        "author": "殷文圭",
        "content": "嗣册储皇帝命行，万方臣妾跃欢声。\n鸾旃再立星辰正，雉扇双开日月明。\n自有汉元争翊戴，不劳商皓定欹倾。\n春宫保傅皆周召，致主何忧不太平。",
        "dynasty": "唐",
        "collection_info": null
    },
    {
        "title": "行朝早春侍师门宴西溪席上作",
        "author": "殷文圭",
        "content": "西溪水色净于苔，画鹢横风绛帐开。\n弦管旋飘蓬岛去，公卿皆是蘂宫来。\n金鳞掷浪钱翻荇，玉爵黏香雪泛梅。\n三榜生徒逾七十，岂期龙坂纳非才。",
        "dynasty": "唐",
        "collection_info": null
    },
    {
        "title": "贺同年第三人刘先辈咸辟命",
        "author": "殷文圭",
        "content": "甲门才子鼎科人，拂地蓝衫榜下新。\n脱俗文章笑鹦鹉，凌云头角压麒麟。\n金壶藉草溪亭晚，玉勒穿花野寺春。\n多媿受恩同阙里，不嫌师僻与颜贫。",
        "dynasty": "唐",
        "collection_info": null
    },
    {
        "title": "寄广南刘仆射",
        "author": "殷文圭",
        "content": "战国从今却尚文，品流才子作将军。\n画船清宴蛮溪雨，粉阁闲吟瘴峤云。\n暴客卸戈归惠政，史官调笔待儒勋。\n汉仪一化南人后，牧马无因更夜闻。",
        "dynasty": "唐",
        "collection_info": null
    },
    {
        "title": "题吴中陆龟蒙山斋",
        "author": "殷文圭",
        "content": "万卷图书千户贵，十洲烟景四时和。\n花心露洗猩猩血，水面风披瑟瑟罗。\n庄叟静眠清梦永，客儿芳意小诗多。\n天麟不触人间网，拟把公卿换得么。",
        "dynasty": "唐",
        "collection_info": null
    },
    {
        "title": "经李翰林墓",
        "author": "殷文圭",
        "content": "诗中日月酒中仙，平地雄飞上九天。\n身谪蓬莱金籍外，宝装方丈玉堂前。\n虎靴醉索将军脱，鸿笔悲无令子传。\n十字遗碑三尺墓，只应吟客弔秋烟。",
        "dynasty": "唐",
        "collection_info": null
    },
    {
        "title": "鹦鹉",
        "author": "殷文圭",
        "content": "丹觜如簧翠羽轻，随人呼物旋知名。\n金笼夜黯山西梦，玉枕晓憎帘外声。\n才子爱奇吟不足，美人怜尔绣初成。\n应缘是我邯郸客，相顾咬咬别有情。",
        "dynasty": "唐",
        "collection_info": null
    },
    {
        "title": "边将别",
        "author": "殷文圭",
        "content": "地角天涯倍苦辛，十年铅椠未酬身。\n朱门泣别同鲛客，紫塞旅游随鴈臣。\n汉将出师衝晓雪，胡儿奔马扑征尘。\n行行独止干戈域，毳帐望谁为主人。",
        "dynasty": "唐",
        "collection_info": null
    },
    {
        "title": "江南秋日",
        "author": "殷文圭",
        "content": "水国由来称道情，野人经此顿神清。\n一篷秋雨睡初起，半砚冷云吟未成。\n青笠渔儿筒钓没，蒨衣菱女画桡轻。\n冰绡写上江南景，寄与金銮马长卿。",
        "dynasty": "唐",
        "collection_info": null
    },
    {
        "title": "题友人庭竹",
        "author": "殷文圭",
        "content": "丛篁萧瑟拂清阴，贵地栽成碧玉林。\n尽待花开添凤食，可怜风击状龙吟。\n钿竿离立霜文静，锦箨飘零粉节深。\n何事子猷偏寄赏，此君心似古人心。",
        "dynasty": "唐",
        "collection_info": null
    },
    {
        "title": "览陆龟蒙旧集",
        "author": "殷文圭",
        "content": "先生文价沸三吴，白雪千编酒一壶。\n吟去星辰笔下动，醉来嵩华眼中无。\n峭如谢桧虬蟠活，清似缑山凤路孤。\n身后独遗封禅草，何人寻得佐鸿图。",
        "dynasty": "唐",
        "collection_info": null
    },
    {
        "title": "玉仙道中",
        "author": "殷文圭",
        "content": "莼鲈方美别吴江，笔阵诗魔两未降。\n山势北蟠龙偃蹇，泉声东漱玉琤瑽。\n古陂狐兔穿蛮冢，破寺荆榛拥佛幢。\n信马冷吟迷路处，隔溪烟雨吠村厖。",
        "dynasty": "唐",
        "collection_info": null
    },
    {
        "title": "赵侍郎看红白牡丹因寄杨状头赞图",
        "author": "殷文圭",
        "content": "迟开都为让羣芳，贵地栽成对玉堂。\n红艳褭烟疑欲语，素华映月只闻香。\n翦裁偏得东风意，淡薄似矜西子粧。\n雅称花中为首冠，年年长占断春光。",
        "dynasty": "唐",
        "collection_info": null
    },
    {
        "title": "题胡州太学丘光庭博士幽居",
        "author": "殷文圭",
        "content": "舜轨尧文混九垓，明堂宏构集良材。\n江边云卧如龙稳，天外泥书遣鹤来。\n五夜药苗滋沆瀣，四时花影荫莓苔。\n草玄门似山中静，不是公卿到不开。",
        "dynasty": "唐",
        "collection_info": null
    },
    {
        "title": "初秋留别越中幕客",
        "author": "殷文圭",
        "content": "魂梦飘零落叶洲，北辕南柁几时休。\n月中青桂渐看老，星畔白榆还报秋。\n鹤禁有知须强进，稽峰无事莫相留。\n吴花越柳饶君醉，直待功成始举头。",
        "dynasty": "唐",
        "collection_info": null
    },
    {
        "title": "送道者朝见后归山",
        "author": "殷文圭",
        "content": "暂随蒲帛谒金銮，萧洒风仪傲汉官。\n天马难将朱索绊，海鳌宁觉碧涛宽。\n松坛月作尊前伴，竹箧书为教外欢。\n神鼎已干龙虎伏，一条真气出云端。",
        "dynasty": "唐",
        "collection_info": null
    },
    {
        "title": "赠战将",
        "author": "殷文圭",
        "content": "绿沈枪利雪峰尖，犀甲军装称紫髯。\n威慑万人长凛凛，礼延羣客每谦谦。\n阵前战马黄金勒，架上兵书白玉籤。\n不为已为儒弟子，好依门下学韬钤。",
        "dynasty": "唐",
        "collection_info": null
    },
    {
        "title": "九华贺雨吟",
        "author": "殷文圭",
        "content": "陶公焦思念生灵，变旱为丰合杳冥。\n雷劈老松疑虎怒，雨衝阴洞觉龙腥。\n万畦香稻蓬葱绿，九朵奇峰扑亚青。\n吟贺西成饶旅兴，散丝飞洒满长亭。",
        "dynasty": "唐",
        "collection_info": null
    },
    {
        "title": "赠池州张太守",
        "author": "殷文圭",
        "content": "神珠无颣玉无瑕，七叶簪貂汉相家。\n阵面奔星破犀象，笔头飞电跃龙蛇。\n绛帏夜坐穷三史，红斾春行到九华。\n只怕池人留不住，别迁征镇拥高牙。",
        "dynasty": "唐",
        "collection_info": null
    },
    {
        "title": "中秋自宛陵寄池阳太守",
        "author": "殷文圭",
        "content": "出山三见月如眉，蝶梦终宵遶戟枝。\n旅客思归鸿去日，贤侯行化子来时。\n郡楼遐想刘琨啸，相閤方窥谢傅棊。\n按部况闻秋稼熟，马前迎拜羡幷儿。",
        "dynasty": "唐",
        "collection_info": null
    },
    {
        "title": "次韵九华杜先辈重阳寄投宛陵丞相",
        "author": "殷文圭",
        "content": "日下飞声彻不毛，酒醒时得广离骚。\n先生鬓为吟诗白，上相心因治国劳。\n千乘信迴鱼榼重，九华秋逈凤巢高。\n强酬小谢重阳句，沙恨无金尽日淘。",
        "dynasty": "唐",
        "collection_info": null
    },
    {
        "title": "寄贺杜荀鹤及第",
        "author": "殷文圭",
        "content": "一战平畴五字劳，昼归乡去锦为袍。\n大鹏出海翎犹湿，骏马辞天气正豪。\n九子旧山增秀绝，二南新格变风骚。\n由来稽古符公道，平地丹梯甲乙高。",
        "dynasty": "唐",
        "collection_info": null
    },
    {
        "title": "春草碧色",
        "author": "殷文圭",
        "content": "细草含愁碧，芊绵南浦滨。\n萋萋如恨别，苒苒共伤春。\n疎雨烟华润，斜阳细彩匀。\n花黏繁鬬锦，人藉软胜茵。\n浅映宫池水，轻遮辇路尘。\n杜回如可结，誓作报恩身。",
        "dynasty": "唐",
        "collection_info": null
    },
    {
        "title": "和友人送衡尚书赴池阳副车",
        "author": "殷文圭",
        "content": "淮王上将例分忧，玉帐参承半列侯。\n次第选材如创厦，别离排宴向藏舟。\n鵾鹏变化知难测，龙蠖升沈各有由。\n躞蹀行牵金鋄重，婵娟立唱翠娥愁。\n筑头勋业谐三阵，满腹诗书究九流。\n金海珠韬乘月读，肉芝牙茗拨云收。\n赤鳞斾卷鸥汀晚，青雀船横雁阵秋。\n十字细波澄镜面，九华残雪露峰头。\n醉沈北海千尊酒，吟上南荆百尺楼。\n况是昭明食鱼郡，不妨闲掷钓璜钩。",
        "dynasty": "唐",
        "collection_info": null
    },
    {
        "title": "贻李南平",
        "author": "殷文圭",
        "content": "紫殿西头月欲斜，曾草临淮上相麻。\n润笔已曾经奏谢，更飞章句问张华。",
        "dynasty": "唐",
        "collection_info": null
    },
    {
        "title": "句",
        "author": "殷文圭",
        "content": "龙舒太守人中杰，风韵堂中心似月。\n众口声光夸汉将，筑头勋业佐淮王。",
        "dynasty": "唐",
        "collection_info": null
    },
    {
        "title": "钓台",
        "author": "徐夤",
        "content": "金门谁奉诏，碧岸独垂钩。\n旧友秪樵叟，新交惟野鸥。\n嘉名悬日月，深谷化陵丘。\n便可招巢父，长川好饮牛。",
        "dynasty": "唐",
        "collection_info": null
    },
    {
        "title": "旅次寓题",
        "author": "徐夤",
        "content": "胡为名利役，来往老关河。\n白髮随梳少，青山入梦多。\n途穷怜抱疾，世乱耻登科。\n却起渔舟念，春风钓绿波。",
        "dynasty": "唐",
        "collection_info": null
    },
    {
        "title": "赠严司直",
        "author": "徐夤",
        "content": "承家居阙下，避世出关东。\n有酒刘伶醉，无儿伯道穷。\n新诗吟阁赏，旧业钓台空。\n雨雪还相访，心怀与我同。",
        "dynasty": "唐",
        "collection_info": null
    },
    {
        "title": "赠东方道士",
        "author": "徐夤",
        "content": "葫芦窗畔挂，是物在其间。\n雪色老人鬓，桃花童子颜。\n祭星秋卜日，采药晓登山。\n旧放长生鹿，时衔瑞草还。",
        "dynasty": "唐",
        "collection_info": null
    },
    {
        "title": "题僧壁",
        "author": "徐夤",
        "content": "香厨流瀑布，独院锁孤峯。\n绀髮青螺长，文茵紫豹重。\n卵枯皆化燕，蜜老却成蜂。\n明月留人宿，秋声夜着松。",
        "dynasty": "唐",
        "collection_info": null
    },
    {
        "title": "和人经隋唐间战处",
        "author": "徐夤",
        "content": "孤军前度战，一败一成功。\n卷斾早归国，卧尸犹臂弓。\n草间腥半在，沙上血残红。\n伤魄何为者，五湖垂钓翁。",
        "dynasty": "唐",
        "collection_info": null
    },
    {
        "title": "追和常建嘆王昭君",
        "author": "徐夤",
        "content": "红颜如朔雪，日烁忽成空。\n泪尽黄云雨，尘消白草风。\n君心争不悔，恨思竟何穷。\n愿化南飞燕，年年入汉宫。",
        "dynasty": "唐",
        "collection_info": null
    },
    {
        "title": "赠董先生",
        "author": "徐夤",
        "content": "寿岁过于百，时闲到上京。\n餐松双鬓嫩，绝粒四支轻。\n雨雪思中岳，云霞梦赤城。",
        "dynasty": "唐",
        "collection_info": null
    },
    {
        "title": "河流",
        "author": "徐夤",
        "content": "洪流盘砥柱，淮济不同波。\n莫讶清时少，都缘曲处多。\n远能通玉塞，高復接银河。\n大禹成门崄，为龙始得过。",
        "dynasty": "唐",
        "collection_info": null
    },
    {
        "title": "题南寺",
        "author": "徐夤",
        "content": "久别猨啼寺，流年刦逝波。\n旧僧归塔尽，古瓦长松多。\n壁藓昏题记，窗萤散薜萝。\n平生英壮节，何故旋消磨。",
        "dynasty": "唐",
        "collection_info": null
    },
    {
        "title": "北山秋晚",
        "author": "徐夤",
        "content": "十载衣裘尽，临寒隐薜萝。\n心闲缘事少，身老爱山多。\n玉露催收菊，金风促翦禾。\n燕秦正戎马，林下好婆娑。",
        "dynasty": "唐",
        "collection_info": null
    },
    {
        "title": "昔游",
        "author": "徐夤",
        "content": "昔游红杏苑，今隐刺桐村。\n岁计悬僧债，科名负国恩。\n不书胝渐稳，频镊鬓无根。\n惟有经邦事，年年志尚存。",
        "dynasty": "唐",
        "collection_info": null
    },
    {
        "title": "酒胡子",
        "author": "徐夤",
        "content": "红筵丝竹合，用尔作欢娱。\n直指宁偏党，无私绝觊觎。\n当歌谁擐袖，应节渐轻躯。\n恰与真相似，毡裘满颔鬚。",
        "dynasty": "唐",
        "collection_info": null
    },
    {
        "title": "弔崔补阙",
        "author": "徐夤",
        "content": "近来吾道少，恸哭博陵君。\n直节岩前竹，孤魂岭上云。\n缙绅传确论，丞相取遗文。\n废却中兴策，何由免用军。",
        "dynasty": "唐",
        "collection_info": null
    },
    {
        "title": "弔赤水李先生",
        "author": "徐夤",
        "content": "三年悲过隙，一室类销冰。\n妻病入仙观，子穷随岳僧。\n荒丘寒有雨，古屋夜无灯。\n往日清猷着，金门几欲徴。",
        "dynasty": "唐",
        "collection_info": null
    },
    {
        "title": "香鸭",
        "author": "徐夤",
        "content": "不假陶镕妙，谁教羽翼全。\n五金池畔质，百和口中烟。\n觜钝鱼难啄，心空火自燃。\n御炉如有阙，须进圣君前。",
        "dynasty": "唐",
        "collection_info": null
    },
    {
        "title": "鸡",
        "author": "徐夤",
        "content": "名参十二属，花入羽毛深。\n守信催朝日，能鸣送晓阴。\n峨冠装瑞璧，利爪削黄金。\n徒有稻粱感，何由报德音。",
        "dynasty": "唐",
        "collection_info": null
    },
    {
        "title": "白鸽",
        "author": "徐夤",
        "content": "举翼凌空碧，依人到大邦。\n粉翎栖画阁，雪影拂琼窗。\n振鹭堪为侣，鸣鸠好作双。\n狎鸥归未得，覩尔忆晴江。",
        "dynasty": "唐",
        "collection_info": null
    },
    {
        "title": "龟",
        "author": "徐夤",
        "content": "行止竟何从，深溪与古峰。\n青荷巢瑞质，绿水返灵踪。\n钻骨神明应，酬恩感激重。\n仙翁求一卦，何日脱龙钟。",
        "dynasty": "唐",
        "collection_info": null
    },
    {
        "title": "银结条冠子",
        "author": "徐夤",
        "content": "日下徴良匠，宫中赠阿娇。\n瑞莲开二孕，琼缕织千条。\n蝉翼轻轻结，花纹细细挑。\n舞时红袖举，纤影透龙绡。",
        "dynasty": "唐",
        "collection_info": null
    },
    {
        "title": "蜀葵",
        "author": "徐夤",
        "content": "剑门南面树，移向会仙亭。\n锦水饶花艳，岷山带叶青。\n文君惭婉娩，神女让娉婷。\n烂熳红兼紫，飘香入绣扃。",
        "dynasty": "唐",
        "collection_info": null
    },
    {
        "title": "华清宫",
        "author": "徐夤",
        "content": "十二琼楼鏁翠微，暮霞遗却六铢衣。\n桐枯丹穴凤何去，天在鼎湖龙不归。\n帘影罢添新翡翠，露华犹湿旧珠玑。\n君王魂断骊山路，且向蓬瀛伴贵妃。",
        "dynasty": "唐",
        "collection_info": null
    },
    {
        "title": "再幸华清宫",
        "author": "徐夤",
        "content": "肠断将军改葬归，锦囊香在忆当时。\n年来却恨相思树，春至不生连理枝。\n雪女冢头瑶草合，贵妃池裏玉莲衰。\n霓裳旧曲飞霜殿，梦破魂惊绝后期。",
        "dynasty": "唐",
        "collection_info": null
    },
    {
        "title": "喜雨上主人尚书",
        "author": "徐夤",
        "content": "天皇攘袂勅神龙，雨我公田兆岁丰。\n几日淋漓侵暮角，数宵滂沛彻晨钟。\n细如春雾笼平野，猛似秋风击古松。\n门下十年耕稼者，坐来偏忆翠微峰。",
        "dynasty": "唐",
        "collection_info": null
    },
    {
        "title": "迴文诗二首 一",
        "author": "徐夤",
        "content": "飞书一幅锦文迴，恨写深情寄雁来。\n机上月残香阁掩，树梢烟澹绿窗开。\n霏霏雨罢歌终曲，漠漠云深酒满杯。\n归日几人行问卜，徽音想望倚高台。",
        "dynasty": "唐",
        "collection_info": null
    },
    {
        "title": "迴文诗二首 二",
        "author": "徐夤",
        "content": "轻帆数点千峰碧，水接云山四望遥。\n晴日海霞红霭霭，晓天江树绿迢迢。\n清波石眼泉当槛，小径松门寺对桥。\n明月钓舟渔浦远，倾山雪浪暗随潮。",
        "dynasty": "唐",
        "collection_info": null
    },
    {
        "title": "不把渔竿",
        "author": "徐夤",
        "content": "不把渔竿不灌园，策筇吟遶绿芜村。\n得争野老眠云乐，倍感闽王与善恩。\n鸟趂竹风穿静户，鱼吹烟浪喷晴轩。\n何人买我安贫趣，百万黄金未可论。",
        "dynasty": "唐",
        "collection_info": null
    },
    {
        "title": "古往今来",
        "author": "徐夤",
        "content": "古往今来恨莫穷，不如沈醉卧春风。\n雀儿无角长穿屋，鹦鹉能言却入笼。\n柳惠岂嫌居下位，朱云直去指三公。\n闲思郭令长安宅，草没匡墻旧事空。",
        "dynasty": "唐",
        "collection_info": null
    },
    {
        "title": "十里烟笼",
        "author": "徐夤",
        "content": "十里烟笼一径分，故人迢遰久离羣。\n白云明月皆由我，碧水青山忽赠君。\n浮世宦名浑似梦，半生勤苦谩为文。\n北邙坡上青松下，尽是锵金佩玉坟。",
        "dynasty": "唐",
        "collection_info": null
    },
    {
        "title": "偶书",
        "author": "徐夤",
        "content": "巧者多为拙者资，良筹第一在乘时。\n市门逐利终身饱，谷口躬耕尽日饥。\n琼玖鬻来燕石贵，蓬蒿芳处楚兰衰。\n高皇冷笑重瞳客，盖世拔山何所为。",
        "dynasty": "唐",
        "collection_info": null
    },
    {
        "title": "润屋",
        "author": "徐夤",
        "content": "润屋丰家莫妄求，眼看多是与身讐。\n百禽罗得皆黄口，四皓山居始白头。\n玉烁火光争肯变，草芳崎岸不曾秋。\n朱门粉署何由到，空寄新诗谢列侯。",
        "dynasty": "唐",
        "collection_info": null
    },
    {
        "title": "退居",
        "author": "徐夤",
        "content": "鹤性松心合在山，五侯门馆怯趋攀。\n三年卧病不能免，一日受恩方得还。\n明月送人沿驿路，白云随马入柴关。\n笑他范蠡贪惏甚，相罢金多始退闲。",
        "dynasty": "唐",
        "collection_info": null
    },
    {
        "title": "闭门",
        "author": "徐夤",
        "content": "闭却闲门卧小窗，更何人与疗膏肓。\n一生有酒唯知醉，四大无根可预量。\n骨冷欲针先觉痛，肉顽频炙不成疮。\n漳滨伏枕文园渴，盗跖纵横似虎狼。",
        "dynasty": "唐",
        "collection_info": null
    },
    {
        "title": "开窗",
        "author": "徐夤",
        "content": "闭户开窗寝又兴，三更时节也如冰。\n长闲便是忘机者，不出真如过夏僧。\n环堵岂惭蜗作舍，布衣宁假鹤为翎。\n蔷薇花尽熏风起，绿叶空随满架藤。",
        "dynasty": "唐",
        "collection_info": null
    },
    {
        "title": "灯花",
        "author": "徐夤",
        "content": "点蜡烧银却胜栽，九华红艳吐玫瑰。\n独含冬夜寒光拆，不傍春风暖处开。\n难见只因能送喜，莫挑唯恐堕成灰。\n贪膏附热多相误，为报飞蛾罢拂来。",
        "dynasty": "唐",
        "collection_info": null
    },
    {
        "title": "东归出城留别知己",
        "author": "徐夤",
        "content": "韦蒙屈指许非才，三载长安共酒桮。\n欲别未攀杨柳赠，相留拟待牡丹开。\n寒随御水波光散，暖逐衡阳雁影来。\n他日因书问衰飒，东溪须访子陵台。",
        "dynasty": "唐",
        "collection_info": null
    },
    {
        "title": "咏怀",
        "author": "徐夤",
        "content": "愁花变出白髭鬚，半世辛勤一事无。\n道在或期君梦想，贫来争奈鬼揶揄。\n马卿自愧长婴疾，颜子谁怜不是愚。\n借取秦宫台上镜，为时开照汉妖狐。",
        "dynasty": "唐",
        "collection_info": null
    },
    {
        "title": "郊村独游",
        "author": "徐夤",
        "content": "岁闰堪怜历候迟，出门惟与野云期。\n惊鱼掷上绿荷芰，栖鸟啄余红荔枝。\n末路可能长薄命，修途应合有良时。\n市头相者休相戏，蹙膝先生半自知。",
        "dynasty": "唐",
        "collection_info": null
    },
    {
        "title": "经故翰林杨左丞池亭",
        "author": "徐夤",
        "content": "八角红亭荫绿池，一朝青草盖遗基。\n蔷薇藤老开花浅，翡翠巢空落羽奇。\n春榜几深门下客，乐章多取集中诗。\n平生德义人间诵，身后何劳更立碑。",
        "dynasty": "唐",
        "collection_info": null
    },
    {
        "title": "经故广平员外旧宅",
        "author": "徐夤",
        "content": "门巷萧条引涕洟，遗孤三岁着麻衣。\n绿杨树老垂丝短，翠竹林荒着笋稀。\n结社僧因秋朔弔，买书船近葬时归。\n平生欲献匡君策，抱病犹言未息机。",
        "dynasty": "唐",
        "collection_info": null
    },
    {
        "title": "潘丞相旧宅",
        "author": "徐夤",
        "content": "绿树垂枝荫四邻，春风还似旧时春。\n年年燕是雕梁主，处处花随落月尘。\n七贵竟为长逝客，五侯寻作不归人。\n秋槐影薄蝉声尽，休谓龙门待化鳞。",
        "dynasty": "唐",
        "collection_info": null
    },
    {
        "title": "门外闲田数亩长有泉源因筑直堤分为两沼",
        "author": "徐夤",
        "content": "左右澄漪小槛前，直堤高筑古平川。\n十分春水双檐影，一片秋空两月悬。\n前岸好山摇细浪，夹门嘉树合晴烟。\n坐来暗起江湖思，速问溪翁买钓船。",
        "dynasty": "唐",
        "collection_info": null
    },
    {
        "title": "北园",
        "author": "徐夤",
        "content": "北园干叶旋空枝，兰蕙还将众草衰。\n笼鸟上天犹有待，病龙兴雨岂无期。\n身闲不厌频来客，年老偏怜最小儿。\n生事罢求名与利，一窗书策是年支。",
        "dynasty": "唐",
        "collection_info": null
    },
    {
        "title": "溪上要一隻白簟扇盖头垂钓去年就节推侍御请之蒙惠一柄紫花纹者虽则鳞华具甚纰薄不及清源所出因就南郡陈常侍请之遂成拙句",
        "author": "徐夤",
        "content": "难求珍箑过炎天，远就金貂乞月圆。\n直在引风欹角枕，且图遮日上渔船。\n但令织取无花簟，不用挑为饮露蝉。\n莫道如今时较晚，也应留得到明年。",
        "dynasty": "唐",
        "collection_info": null
    },
    {
        "title": "招隐",
        "author": "徐夤",
        "content": "齿髮那能敌岁华，早知休去避尘沙。\n鬼神只阚高明里，倚伏不干栖隐家。\n陶景岂全轻组绶，留侯非独爱烟霞。\n赠君吉语堪铭座，看取朝开暮落花。",
        "dynasty": "唐",
        "collection_info": null
    },
    {
        "title": "忆山中友人",
        "author": "徐夤",
        "content": "忆得当年接善邻，苦将闲事强夫君。\n鬬开碧沼分明月，各领青山占白云。\n近日药方多缮写，旧来诗草半烧焚。\n金门几欲言西上，惆怅关河正用军。",
        "dynasty": "唐",
        "collection_info": null
    },
    {
        "title": "溪隐",
        "author": "徐夤",
        "content": "将名将利已无缘，深隐清溪拟学仙。\n绝却腥羶胜服药，断除桮酒合延年。\n蜗牛壳漏宁同舍，榆荚花开不是钱。\n鸾鹤久从笼槛闭，春风却放纸为鸢。",
        "dynasty": "唐",
        "collection_info": null
    },
    {
        "title": "酒醒",
        "author": "徐夤",
        "content": "酒醒欲得适闲情，骑马那胜策杖行。\n天暖天寒三月暮，溪南溪北两村名。\n沙澄浅水鱼知钓，花落平田鹤见耕。\n望断长安故交远，来书未说九河清。",
        "dynasty": "唐",
        "collection_info": null
    },
    {
        "title": "梦断",
        "author": "徐夤",
        "content": "梦断纱窗半夜雷，别君花落又花开。\n渔阳路远书难寄，衡岳山高月不来。\n玄燕有情穿绣户，灵龟无应祝金杯。\n人生若得长相对，萤火生烟草化灰。",
        "dynasty": "唐",
        "collection_info": null
    },
    {
        "title": "人事",
        "author": "徐夤",
        "content": "人事飘如一炷烟，且须求佛与求仙。\n丰年甲子春无雨，良夜庚申夏足眠。\n颜氏岂嫌瓢裏饮，孟光非取镜中妍。\n平生生计何为者，三径苍苔十亩田。",
        "dynasty": "唐",
        "collection_info": null
    },
    {
        "title": "休说",
        "author": "徐夤",
        "content": "休说人间有陆沈，一樽闲待月明斟。\n时来不怕沧溟阔，道大却忧潢潦深。\n白首钓鱼应是分，青云干禄已无心。\n梓桐赋罢相如隐，谁为君前永夜吟。",
        "dynasty": "唐",
        "collection_info": null
    },
    {
        "title": "嘉运",
        "author": "徐夤",
        "content": "嘉运良时两阻修，钓竿簑笠乐林丘。\n家无寸帛浑闲事，身似浮云且自由。\n庭际鸟啼花旋落，潭心月在水空流。\n晨炊一箸红银粒，忆着长安索米秋。",
        "dynasty": "唐",
        "collection_info": null
    },
    {
        "title": "绿鬓",
        "author": "徐夤",
        "content": "绿鬓先生自出林，孟光同乐野云深。\n躬耕为食古人操，非织不衣贤者心。\n眼众岂能分瑞璧，舌多须信烁良金。\n君看黄阁南迁客，一过泷州绝好音。",
        "dynasty": "唐",
        "collection_info": null
    },
    {
        "title": "骄侈",
        "author": "徐夤",
        "content": "骄侈阽危俭素牢，镜中形影岂能逃。\n石家恃富身还灭，颜子非贫道不遭。\n蝙蝠亦能知日月，鸾凤那肯啄腥臊。\n古今人事惟堪醉，好脱霜裘换绿醪。",
        "dynasty": "唐",
        "collection_info": null
    },
    {
        "title": "龙蛰二首 一",
        "author": "徐夤",
        "content": "龙蛰蛇蟠却待伸，和光何惜且同尘。\n伍员岂是吹箫者，冀缺非同执耒人。\n神剑触星当变化，良金成器在陶钧。\n穰侯休忌关东客，张禄先生竟相秦。",
        "dynasty": "唐",
        "collection_info": null
    },
    {
        "title": "龙蛰二首 二",
        "author": "徐夤",
        "content": "休说雄才间代生，到头难与运相争。\n时通有诏征枚乘，世乱无人荐祢衡。\n逐日莫矜驽马步，司晨谁要牝鸡鸣。\n中林且作烟霞侣，尘满关河未可行。",
        "dynasty": "唐",
        "collection_info": null
    },
    {
        "title": "逐臭苍蝇",
        "author": "徐夤",
        "content": "逐臭苍蝇岂有为，清蝉吟露最高奇。\n多藏苟得何名富，饱食嗟来未胜饥。\n穷寂不妨延寿考，贪狂总待算毫釐。\n首阳山翠千年在，好奠冰壶弔伯夷。",
        "dynasty": "唐",
        "collection_info": null
    },
    {
        "title": "牡丹花二首 一",
        "author": "徐夤",
        "content": "看徧花无胜此花，翦云披雪蘸丹砂。\n开当青律二三月，破却长安千万家。\n天纵秾华刳鄙吝，春教妖艳毒豪奢。\n不随寒令同时放，倍种双松与辟邪。",
        "dynasty": "唐",
        "collection_info": null
    },
    {
        "title": "牡丹花二首 二",
        "author": "徐夤",
        "content": "万万花中第一流，浅霞轻染嫩银瓯。\n能狂绮陌千金子，也惑朱门万户侯。\n朝日照开携酒看，暮风吹落遶栏收。\n诗书满架尘埃扑，尽日无人畧举头。",
        "dynasty": "唐",
        "collection_info": null
    },
    {
        "title": "尚书座上赋牡丹花得轻字韵其花自越中移植",
        "author": "徐夤",
        "content": "流苏凝作瑞华精，仙阁开时丽日晴。\n霜月冷销银烛焰，宝瓯圆印綵云英。\n娇含嫩脸春妆薄，红蘸香绡艳色轻。\n早晚有人天上去，寄他将赠董双成。",
        "dynasty": "唐",
        "collection_info": null
    },
    {
        "title": "依韵和尚书再赠牡丹花",
        "author": "徐夤",
        "content": "烂银基地薄红妆，羞杀千花百卉芳。\n紫陌昔曾游寺看，朱门今在遶栏望。\n龙分夜雨资娇态，天与春风发好香。\n多着黄金何处买，轻桡挑过镜湖光。",
        "dynasty": "唐",
        "collection_info": null
    },
    {
        "title": "郡庭惜牡丹",
        "author": "徐夤",
        "content": "肠断东风落牡丹，为祥为瑞久留难。\n青春不驻堪垂泪，红艳已空犹倚栏。\n积藓下销香蘂尽，晴阳高照露华干。\n明年万叶千枝长，倍发芳菲借客看。",
        "dynasty": "唐",
        "collection_info": null
    },
    {
        "title": "追和白舍人咏白牡丹",
        "author": "徐夤",
        "content": "蓓蕾抽开素练囊，琼葩熏出白龙香。\n裁分楚女朝云片，翦破姮娥夜月光。\n雪句岂须徴柳絮，粉腮应恨帖梅妆。\n槛边几笑东篱菊，冷折金风待降霜。",
        "dynasty": "唐",
        "collection_info": null
    },
    {
        "title": "忆牡丹",
        "author": "徐夤",
        "content": "绿树多和雪霰栽，长安一别十年来。\n王侯买得价偏重，桃李落残花始开。\n宋玉邻边腮正嫩，文君机上锦初裁。\n沧洲春暮空肠断，画看犹将劝酒杯。",
        "dynasty": "唐",
        "collection_info": null
    },
    {
        "title": "惜牡丹",
        "author": "徐夤",
        "content": "今日狂风揭锦筵，预愁吹落夕阳天。\n闲看红艳只须醉，谩惜黄金岂是贤。\n南国好偷夸粉黛，汉宫宜摘赠神仙。\n良时虽作莺花主，白马王孙恰少年。",
        "dynasty": "唐",
        "collection_info": null
    },
    {
        "title": "览柳浑汀洲采白苹之什因成一章",
        "author": "徐夤",
        "content": "采尽汀苹恨别离，鸳鸯鸂鶒总双飞。\n月明南浦梦初断，花落洞庭人未归。\n天远有书随驿使，夜长无烛照寒机。\n年来泣泪知多少，重迭成痕在绣衣。",
        "dynasty": "唐",
        "collection_info": null
    },
    {
        "title": "司直巡官无诸移到玫瑰花",
        "author": "徐夤",
        "content": "芳菲移自越王台，最似蔷薇好并栽。\n秾艳尽怜胜綵绘，嘉名谁赠作玫瑰。\n春藏锦绣风吹拆，天染琼瑶日照开。\n为报朱衣早邀客，莫教零落委苍苔。",
        "dynasty": "唐",
        "collection_info": null
    },
    {
        "title": "梅花",
        "author": "徐夤",
        "content": "琼瑶初绽岭头葩，蘂粉新妆姹女家。\n举世更谁怜洁白，痴心皆尽爱繁华。\n玄冥借与三冬景，谢氏输他六出花。\n结实和羹知有日，肯随羌笛落天涯。",
        "dynasty": "唐",
        "collection_info": null
    },
    {
        "title": "茘枝二首 一",
        "author": "徐夤",
        "content": "朱弹星丸粲日光，绿琼枝散小香囊。\n龙绡壳绽红纹粟，鱼目珠涵白膜浆。\n梅熟已过南岭雨，橘酸空待洞庭霜。\n蛮山蹋晓和烟摘，拜捧金盘奉越王。",
        "dynasty": "唐",
        "collection_info": null
    },
    {
        "title": "茘枝二首 二",
        "author": "徐夤",
        "content": "日日熏风卷瘴烟，南园珍菓茘枝先。\n灵鸦啄破琼津滴，宝器盛来蚌腹圆。\n锦里只闻销醉客，蘂宫惟合赠神仙。\n何人刺出[猩猩]血，深染罗纹遍壳鲜。",
        "dynasty": "唐",
        "collection_info": null
    },
    {
        "title": "菊花",
        "author": "徐夤",
        "content": "桓景登高事可寻，黄花开处绿畦深。\n消灾辟恶君须采，冷露寒霜我自禁。\n篱物早荣还早谢，涧松同德復同心。\n陶公岂是居贫者，剩有东篱万朵金。",
        "dynasty": "唐",
        "collection_info": null
    },
    {
        "title": "画松",
        "author": "徐夤",
        "content": "涧底阴森验笔精，笔闲开展觉神清。\n曾当月照还无影，若许风吹合有声。\n枝偃只应玄鹤识，根深且与茯苓生。\n天台道士频来见，说似株株倚赤城。",
        "dynasty": "唐",
        "collection_info": null
    },
    {
        "title": "草木",
        "author": "徐夤",
        "content": "草木无情亦可嗟，重开明镜照无涯。\n菊英空折罗含宅，榆荚不生原宪家。\n天命岂凭医药石，世途还要辟虫沙。\n仙翁乞取金盘露，洗却苍苍两鬓华。",
        "dynasty": "唐",
        "collection_info": null
    },
    {
        "title": "松",
        "author": "徐夤",
        "content": "涧底青松不染尘，未逢良匠竞谁分。\n龙盘劲节岩前见，鹤唳翠梢天上闻。\n大厦可营谁择木，女萝相附欲凌云。\n皇王自有增封日，修竹徒劳号此君。",
        "dynasty": "唐",
        "collection_info": null
    },
    {
        "title": "竹",
        "author": "徐夤",
        "content": "翠染琅玕粉渐开，东南移得会稽栽。\n游丝挂处渔竿去，绿水夹时龙影来。\n风触有声含六律，露沾如洗绝浮埃。\n王猷旧宅无人到，抱却清阴盖绿苔。",
        "dynasty": "唐",
        "collection_info": null
    },
    {
        "title": "尚书打毬小骢步骤最奇因有所赠",
        "author": "徐夤",
        "content": "善价千金未可论，燕王新寄小龙孙。\n逐将白日驰青汉，衔得流星入画门。\n步骤最能随手转，性灵多恐会人言。\n桃花雪点多虽贵，全假当场一顾恩。",
        "dynasty": "唐",
        "collection_info": null
    },
    {
        "title": "尚书惠蜡面茶",
        "author": "徐夤",
        "content": "武夷春暖月初圆，采摘新芽献地仙。\n飞鹊印成香蜡片，啼猿溪走木兰船。\n金槽和碾沈香末，冰椀轻涵翠缕烟。\n分赠恩深知最异，晚铛宜煮北山泉。",
        "dynasty": "唐",
        "collection_info": null
    },
    {
        "title": "劝酒",
        "author": "徐夤",
        "content": "休向尊前愬羽觥，百壶清酌与君倾。\n身同绿树年年老，事比红尘日日生。\n六国英雄徒反覆，九原松柏甚分明。\n醉乡路与干坤隔，岂信人间有利名。",
        "dynasty": "唐",
        "collection_info": null
    },
    {
        "title": "断酒",
        "author": "徐夤",
        "content": "因论沈湎觉前非，便碎金罍与羽巵。\n采茗早驰三蜀使，看花甘负五侯期。\n窗间近火刘伶传，坐右新铭管仲辞。\n此事十年前已说，匡庐山下老僧知。",
        "dynasty": "唐",
        "collection_info": null
    },
    {
        "title": "忆旧山",
        "author": "徐夤",
        "content": "涧竹岩云有旧期，二年频长鬓边丝。\n游鱼不爱金桮水，栖鸟敢求琼树枝。\n陶景恋深松桧影，留侯抛却帝王师。\n龙争虎攫皆闲事，数迭山光在梦思。",
        "dynasty": "唐",
        "collection_info": null
    },
    {
        "title": "西华",
        "author": "徐夤",
        "content": "五千仞有余神秀，一一排云上泬㵳。\n迭嶂出关分二陕，残冈过水作中条。\n巨灵庙破生春草，毛女峰高入绛[霄]。\n拜祝金天乞阴德，为民求主降神尧。",
        "dynasty": "唐",
        "collection_info": null
    },
    {
        "title": "岚似屏风",
        "author": "徐夤",
        "content": "岚似屏风草似茵，草边时脍锦花鳞。\n山中宰相陶弘景，谷口耕夫郑子真。\n宦达到头思野逸，才多未必笑清贫。\n君看东洛平泉宅，只有年年百卉春。",
        "dynasty": "唐",
        "collection_info": null
    },
    {
        "title": "忆潼关",
        "author": "徐夤",
        "content": "洞壑双扉入到初，似从深穽覩高墟。\n天开白日临军国，山夹黄河护帝居。\n隋炀远游宜不反，奉春长策竟何如。\n须知皇汉能扃鐍，延得年过四百余。",
        "dynasty": "唐",
        "collection_info": null
    },
    {
        "title": "忆潼关早行",
        "author": "徐夤",
        "content": "行客起看仙掌月，落星斜照浊河泥。\n故山远处高飞雁，去马鸣时先早鸡。\n关柳不知谁氏种，岳碑犹见圣君题。\n蒭荛十轴僮三尺，岂谓青云便有梯。",
        "dynasty": "唐",
        "collection_info": null
    },
    {
        "title": "鸿门",
        "author": "徐夤",
        "content": "耨月耕烟水国春，薄徒应笑作农人。\n皇王尚法三推礼，白社宁忘四体勤。\n雨洒簑衣芳草暗，鸟啼云树小村贫。\n犹胜堕力求飧者，五斗低腰走世尘。",
        "dynasty": "唐",
        "collection_info": null
    },
    {
        "title": "忆长安行",
        "author": "徐夤",
        "content": "旧历关中忆废兴，僭奢须戒俭须凭。\n火光只是烧秦冢，贼眼何曾视灞陵。\n钟鼓煎催人自急，侯王更换恨难胜。\n不如坐钓清溪月，心共寒潭一片澄。",
        "dynasty": "唐",
        "collection_info": null
    },
    {
        "title": "忆长安上省年",
        "author": "徐夤",
        "content": "忽忆关中逐计车，历坊骑马信空虚。\n三秋病起见新鴈，八月夜长思旧居。\n宗伯帐前曾献赋，相君门下再投书。\n如今说着犹堪泣，两宿都堂过岁除。",
        "dynasty": "唐",
        "collection_info": null
    },
    {
        "title": "长安述怀",
        "author": "徐夤",
        "content": "黄河冰合尚来游，知命知时肯躁求。\n词赋有名堪自负，春风落第不曾羞。\n风尘色裏凋双鬓，[鼙]鼓声中历几州。\n十载公卿早言屈，何须课夏更冥搜。",
        "dynasty": "唐",
        "collection_info": null
    },
    {
        "title": "长安即事三首 一",
        "author": "徐夤",
        "content": "抛掷清溪旧钓钩，长安寒暑再环周。\n便随莺羽三春化，只说蝉声一度愁。\n扫雪自怜窗纸照，上天宁愧海槎流。\n明时则待金门诏，肯羡班超万户侯。",
        "dynasty": "唐",
        "collection_info": null
    },
    {
        "title": "长安即事三首 二",
        "author": "徐夤",
        "content": "无酒穷愁结自舒，饮河求满不求余。\n身登霄汉平时第，家得干戈定后书。\n富贵敢期苏季子，清贫方见马相如。\n明时用即匡君去，不用何妨却钓鱼。",
        "dynasty": "唐",
        "collection_info": null
    },
    {
        "title": "长安即事三首 三",
        "author": "徐夤",
        "content": "拖紫腰金不要论，便堪归隐白云村。\n更无名籍强金榜，岂有花枝胜杏园。\n绮席促时皆国器，羽觥飞处尽王孙。\n高眠亦是前贤事，争报春闱莫大恩。",
        "dynasty": "唐",
        "collection_info": null
    },
    {
        "title": "东京次新安道中",
        "author": "徐夤",
        "content": "贼去兵来岁月长，野蒿空满坏墻匡。\n旋从古辙成深谷，几见金舆过上阳。\n洛水送年催代谢，嵩山擎日拂穹苍。\n殊时异世为儒者，不见文皇与武皇。",
        "dynasty": "唐",
        "collection_info": null
    },
    {
        "title": "山阴故事",
        "author": "徐夤",
        "content": "坦腹夫君不可逢，千年犹在播英风。\n红鹅化鹤青天远，綵笔成龙绿水空。\n爱竹只应怜直节，书裙多是为奇童。\n吹笙缑岭登山后，东注清流岂有穷。",
        "dynasty": "唐",
        "collection_info": null
    },
    {
        "title": "温陵即事",
        "author": "徐夤",
        "content": "早年师友教为文，卖却鱼舟网典坟。\n国有安危期日谏，家无担石暂从军。\n非才岂合攀丹桂，多病犹堪伴白云。\n争得千钟季孙粟，沧洲归与故人分。",
        "dynasty": "唐",
        "collection_info": null
    },
    {
        "title": "温陵残腊书怀寄崔尚书",
        "author": "徐夤",
        "content": "济川无楫拟何为，三杰还从汉祖推。\n心学庭槐空发火，鬓同门柳即垂丝。\n中兴未遇先怀策，除夜相催也课[诗]。\n江上年年接君子，一杯春酒一枰棊。",
        "dynasty": "唐",
        "collection_info": null
    },
    {
        "title": "义通里寓居即事",
        "author": "徐夤",
        "content": "家住寒梅翠岭东，长安时节咏途穷。\n牡丹窠小春余雨，杨柳丝疎夏足风。\n愁鬓已还年纪白，衰容宁藉酒杯红。\n长卿甚有凌云作，谁与清吟遶帝宫。",
        "dynasty": "唐",
        "collection_info": null
    },
    {
        "title": "上阳宫词",
        "author": "徐夤",
        "content": "点点苔钱上玉墀，日斜空望六龙西。\n妆台尘暗青鸾掩，宫树月明黄鸟啼。\n庭草可怜分雨露，君恩深恨隔云泥。\n银蟾借与金波路，得入重轮伴羿妻。",
        "dynasty": "唐",
        "collection_info": null
    },
    {
        "title": "西寨寓居 一",
        "author": "徐夤",
        "content": "闲读南华对酒杯，醉携筇竹画苍苔。\n豪门有利人争去，陋巷无权客不来。\n解报可能医病雀，重燃谁肯照寒灰。\n严陵万古清风在，好棹东溪咏钓台。",
        "dynasty": "唐",
        "collection_info": null
    },
    {
        "title": "西寨寓居 二",
        "author": "徐夤",
        "content": "功智争驰澹薄空，犹怀忠信拟何从。\n鸱鸢啄腐疑雏凤，神鬼欺贫笑伯龙。\n烈日不融双鬓雪，病身全仰竹枝筇。\n崇侯入辅严陵退，堪忆啼猨万仞峯。",
        "dynasty": "唐",
        "collection_info": null
    },
    {
        "title": "题福州天王阁",
        "author": "徐夤",
        "content": "绝境宜栖独角仙，金张到此亦忘还。\n三门裏面千层阁，万井中心一朵山。\n江拗碧湾盘洞府，石排青壁护禅关。\n有时海上看明月，辗出冰轮迭浪间。",
        "dynasty": "唐",
        "collection_info": null
    },
    {
        "title": "忆荐福寺南院",
        "author": "徐夤",
        "content": "忆昔长安落第春，佛宫南院独游频。\n灯前不动惟金像，壁上曾题尽古人。\n鶗鴂声中双阙雨，牡丹花际六街尘。\n啼猨溪上将归去，合问昇平诣秉钧。",
        "dynasty": "唐",
        "collection_info": null
    },
    {
        "title": "塔院小屋四壁皆是卿相题名因成四韵",
        "author": "徐夤",
        "content": "雁塔搀空映九衢，每看华宇每踟蹰。\n题名尽是台衡迹，满壁堪为宰辅图。\n鸾凤岂巢荆棘树，虬龙多蛰帝王都。\n谁知远客思归梦，夜夜无船自过湖。",
        "dynasty": "唐",
        "collection_info": null
    },
    {
        "title": "题名琉璃院",
        "author": "徐夤",
        "content": "一条溪遶翠岩隈，行脚僧言胜五台。\n农罢树阴黄犊卧，斋时山下白衣来。\n松因往日门人种，路是前生长老开。\n三卷贝多金粟语，可能长诵免轮迴。",
        "dynasty": "唐",
        "collection_info": null
    },
    {
        "title": "寺中偶题",
        "author": "徐夤",
        "content": "听话金仙眉相毫，每来皆得解尘劳。\n鹤栖云路看方贵，僧倚松门见始高。\n名利罢烧心内火，雪霜偏垢鬓边毛。\n银蟾未出金乌在，更上层楼眺海涛。",
        "dynasty": "唐",
        "collection_info": null
    },
    {
        "title": "山寺寓居",
        "author": "徐夤",
        "content": "高卧东林最上方，水声山翠剔愁肠。\n白云送雨笼僧阁，黄叶随风入客堂。\n终去四明成大道，暂从双鬓许秋霜。\n披缁学佛应无分，鹤氅谈空亦不妨。",
        "dynasty": "唐",
        "collection_info": null
    },
    {
        "title": "寄僧寓题",
        "author": "徐夤",
        "content": "佛顶抄经忆惠休，众人皆谓我悠悠。\n浮生真箇醉中梦，闲事莫添身外愁。\n百岁付于花暗落，四时随却水奔流。\n安眠静笑思何报，日夜焚修祝郡侯。",
        "dynasty": "唐",
        "collection_info": null
    },
    {
        "title": "游灵隐天竺二寺",
        "author": "徐夤",
        "content": "丹井冷泉虚易到，两山真界实难名。\n石和云雾莲华气，月过楼台桂子清。\n腾踏回桥巡像设，罗穿曲洞出龙成。\n更怜童子呼猿去，飒飒萧萧下树行。",
        "dynasty": "唐",
        "collection_info": null
    },
    {
        "title": "醉题邑宰南塘屋壁",
        "author": "徐夤",
        "content": "万古清淮照远天，黄河浊浪不相关。\n县留东道三千客，宅锁南塘一片山。\n草色净经秋雨绿，烧痕寒入晓窗斑。\n闽王美锦求贤制，未许陶公解印还。",
        "dynasty": "唐",
        "collection_info": null
    },
    {
        "title": "题泗洲塔",
        "author": "徐夤",
        "content": "十年前事已悠哉，旋被钟声早暮催。\n明月似师生又没，白云如客去还来。\n烟笼瑞阁僧经静，风打虚窗佛幌开。\n惟有南边山色在，重重依旧上高台。",
        "dynasty": "唐",
        "collection_info": null
    },
    {
        "title": "东归题屋壁",
        "author": "徐夤",
        "content": "尘埃归去五湖东，还是衡门一亩宫。\n旧业旋从征赋失，故人多逐乱离空。\n因悲尽室如悬罄，却拟携家学转蓬。\n见说武王天上梦，无情曾与傅岩通。",
        "dynasty": "唐",
        "collection_info": null
    },
    {
        "title": "寓题",
        "author": "徐夤",
        "content": "酒壶棋局似闲人，竹笏蓝衫老此身。\n託客买书重得卷，爱山移宅近为邻。\n鸣蛩阁上风吹病，落叶庭中月照贫。\n见说天池波浪阔，也应涓滴溅穷鳞。",
        "dynasty": "唐",
        "collection_info": null
    },
    {
        "title": "偶题",
        "author": "徐夤",
        "content": "闲补亡书见废兴，偶然前古也填膺。\n秦宫犹自拜张禄，楚幕不知留范增。\n大道岂全关历数，雄图强半属贤能。\n燕台财力知多少，谁筑黄金到九层。",
        "dynasty": "唐",
        "collection_info": null
    },
    {
        "title": "寓题述怀",
        "author": "徐夤",
        "content": "大道真风早晚还，妖讹成俗污干坤。\n宣尼既没苏张起，凤鸟不来鸡雀喧。\n刍少可能供骥子，草多谁復访兰荪。\n尧廷忘却徴元凯，天阙重关十二门。",
        "dynasty": "唐",
        "collection_info": null
    },
    {
        "title": "将入城灵口道中作",
        "author": "徐夤",
        "content": "路上长安惟咫尺，灞陵西望接秦源。\n依稀日下分天阙，隐映云边是国门。\n锦袖臂鹰河北客，青桑鸣雉渭南村。\n高风九万程途近，与报沧洲欲化鲲。",
        "dynasty": "唐",
        "collection_info": null
    },
    {
        "title": "新屋",
        "author": "徐夤",
        "content": "耳顺何为土木勤，叔孙墙屋有前闻。\n纵然一世如红叶，犹得十年吟白云。\n性逸且图称野客，才难非敢傲明君。\n清甜数尺沙泉井，平与邻家昼夜分。",
        "dynasty": "唐",
        "collection_info": null
    },
    {
        "title": "新葺茆堂 一",
        "author": "徐夤",
        "content": "翦竹诛茆就水滨，静中还得保天真。\n只闻神鬼害盈满，不见古今争贱贫。\n树影便为廊庑屋，草香权当绮罗茵。\n阶前一片泓澄水，借与汀禽活紫鳞。",
        "dynasty": "唐",
        "collection_info": null
    },
    {
        "title": "新葺茆堂 二",
        "author": "徐夤",
        "content": "耨水耕山息故林，壮图嘉话负前心。\n素丝鬓上分愁色，络纬床头和苦吟。\n笔研不才当付火，方书多诳罢烧金。\n同年二十八君子，游楚游秦断好音。",
        "dynasty": "唐",
        "collection_info": null
    },
    {
        "title": "茆亭",
        "author": "徐夤",
        "content": "鸳瓦虹梁计已疎，织茅编竹称贫居。\n翦平恰似山僧笠，扫静真同道者庐。\n秋晚捲帘看过雁，月明凭槛数跳鱼。\n重门公子应相笑，四壁风霜老读书。",
        "dynasty": "唐",
        "collection_info": null
    },
    {
        "title": "客厅",
        "author": "徐夤",
        "content": "移却松筠致客堂，净泥环堵贮荷香。\n衡茅只要免风雨，藻梲不须高栋梁。\n丰蔀仲尼明演易，作歌五子恨雕墙。\n燕台汉阁王侯事，青史千年播耿光。",
        "dynasty": "唐",
        "collection_info": null
    },
    {
        "title": "咏写真",
        "author": "徐夤",
        "content": "写得衰容似十全，闲开僧舍静时悬。\n瘦于南国从军日，老却东堂射策年。\n潭底看身宁有异，镜中引影更无偏。\n借将前辈真仪比，未愧金銮李谪仙。",
        "dynasty": "唐",
        "collection_info": null
    },
    {
        "title": "放榜日",
        "author": "徐夤",
        "content": "喧喧车马欲朝天，人探东堂榜已悬。\n万里便随金鸑鷟，三台仍借玉连钱。\n花浮酒影彤霞烂，日照衫光瑞色鲜。\n十二街前楼阁上，卷帘谁不看神仙。",
        "dynasty": "唐",
        "collection_info": null
    },
    {
        "title": "曲江宴日呈诸同年",
        "author": "徐夤",
        "content": "鹪鹩惊与凤皇同，忽向中兴遇至公。\n金榜连名昇碧落，紫花封勅出琼宫。\n天知惜日迟迟暮，春为催花旋旋红。\n好是慈恩题了望，白云飞尽塔连空。",
        "dynasty": "唐",
        "collection_info": null
    },
    {
        "title": "渤海宾贡高元固先辈闽中相访云本国人写得夤斩蛇剑御沟水人生几何赋家皆以金书列为屏障因而有赠",
        "author": "徐夤",
        "content": "折桂何年下月中，闽山来问我雕虫。\n肯销金翠书屏上，谁把刍荛过日东。\n郯子昔时遭孔圣，繇余往代讽秦宫。\n嗟嗟大国金门士，几个人能振素风。",
        "dynasty": "唐",
        "collection_info": null
    },
    {
        "title": "偶吟",
        "author": "徐夤",
        "content": "千卷长书万首诗，朝蒸藜藿暮烹葵。\n清时名立难皆我，晚岁途穷亦问谁。\n碧岸钓归惟独笑，青山耕徧亦何为。\n寻常抖擞怀中策，可便降他两鬓丝。",
        "dynasty": "唐",
        "collection_info": null
    },
    {
        "title": "赠表弟黄校书辂",
        "author": "徐夤",
        "content": "产破身穷为学儒，我家诸表爱诗书。\n严陵虽说临溪隐，晏子还闻近市居。\n佳句丽偷红菡萏，吟窗冷落白蟾蜍。\n闲来共话无生理，今古悠悠事总虚。",
        "dynasty": "唐",
        "collection_info": null
    },
    {
        "title": "辇下赠屯田何员外",
        "author": "徐夤",
        "content": "封章频得帝咨嗟，报国唯将直破邪。\n身到西山书几达，官登南省鬓初华。\n厨非寒食还无火，菊待重阳拟泛茶。\n内翰好才兼好古，秋来应数到君家。",
        "dynasty": "唐",
        "collection_info": null
    },
    {
        "title": "赠月君",
        "author": "徐夤",
        "content": "出水莲花比性灵，三生尘梦一时醒。\n神传尊胜陀罗咒，佛授金刚般若经。\n懿德好书添女诫，素容堪画上银屏。\n鸣梭轧轧纤纤手，窗户流光织女星。",
        "dynasty": "唐",
        "collection_info": null
    },
    {
        "title": "赠垂光同年",
        "author": "徐夤",
        "content": "丹桂攀来十七春，如今始见茜袍新。\n须知红杏园中客，终作金銮殿裏臣。\n逸少家风惟笔札，玄成世业是陶钧。\n他时黄阁朝元处，莫忘同年射策人。",
        "dynasty": "唐",
        "collection_info": null
    },
    {
        "title": "赠杨着",
        "author": "徐夤",
        "content": "藻丽荧煌冠士林，白华荣养有曾参。\n十年去里荆门改，八岁能诗相座吟。\n李广不侯身渐老，子山操赋恨何深。\n钓鱼台上频相访，共说长安泪满襟。",
        "dynasty": "唐",
        "collection_info": null
    },
    {
        "title": "赠黄校书先辈璞闲居",
        "author": "徐夤",
        "content": "驭得骊龙第四珠，退依僧寺卜贫居。\n青山入眼不干禄，白髮满头犹着书。\n东涧野香添碧沼，南园夜雨长秋蔬。\n月明扫石吟诗坐，讳却全无儋石储。",
        "dynasty": "唐",
        "collection_info": null
    },
    {
        "title": "尚书荣拜恩命夤疾中輙课恶诗二首以申攀讚 一",
        "author": "徐夤",
        "content": "明公家凿凤皇池，弱冠封侯四海推。\n富贵有期天授早，关河多难勅来迟。\n昴星人杰当王佐，黄石仙翁识帝师。\n昨日诏书犹漏缺，未言商也最能诗。",
        "dynasty": "唐",
        "collection_info": null
    },
    {
        "title": "尚书荣拜恩命夤疾中輙课恶诗二首以申攀讚 二",
        "author": "徐夤",
        "content": "东郊迎入紫泥封，此日天仙下九重。\n三五月明临阚泽，百千人众看王恭。\n旗傍绿树遥分影，马蹋浮云不见踪。\n借问乘轺何处客，相庭雄幕卷芙蓉。",
        "dynasty": "唐",
        "collection_info": null
    },
    {
        "title": "府主仆射王[抟]生日",
        "author": "徐夤",
        "content": "熊罴先兆庆垂休，天地氤氲瑞气浮。\n李树影笼周柱史，昴星光照汉酇侯。\n数钟龟鹤千年算，律正干坤八月秋。\n勋业定应归鼎鼐，生灵岂独化东瓯。",
        "dynasty": "唐",
        "collection_info": null
    },
    {
        "title": "献内翰杨侍郎",
        "author": "徐夤",
        "content": "窗开青琐见瑶台，冷拂星辰逼上台。\n丹凤诏成中使取，白龙香近圣君来。\n欲言温署三缄口，闲赋宫词八斗才。\n莫拟吟云避荣贵，庙堂玉铉待盐梅。",
        "dynasty": "唐",
        "collection_info": null
    },
    {
        "title": "送刘常侍",
        "author": "徐夤",
        "content": "怀君何计更留连，忍送文星上碧天。\n杜预注通三十卷，汉皇枝绍几千年。\n言端信义如明月，笔下篇章似涌泉。\n他日有书随雁足，东溪无令访渔船。",
        "dynasty": "唐",
        "collection_info": null
    },
    {
        "title": "送卢拾遗归华山",
        "author": "徐夤",
        "content": "紫殿谏多防佞口，清秋假满别明君。\n惟忧急诏归青琐，不得经时卧白云。\n千载茯苓携鹤斸，一峰仙掌与僧分。\n门前旧客期相荐，犹望飞书及主文。",
        "dynasty": "唐",
        "collection_info": null
    },
    {
        "title": "春末道陈先辈之清源",
        "author": "徐夤",
        "content": "贫中惟是长年华，每羡君行自嘆嗟。\n归日捧持明月宝，去时期刻刺桐花。\n春风避酒多游寺，晓骑听鸡早入衙。\n千乘侯王若相问，飞书与报白云家。",
        "dynasty": "唐",
        "collection_info": null
    },
    {
        "title": "上卢三拾遗以言见黜",
        "author": "徐夤",
        "content": "骨鲠如君道尚存，近来人事不须论。\n疾危必厌神明药，心惑多嫌正直言。\n冷眼静看真好笑，倾怀与说却为冤。\n因思周庙当时诫，金口三缄示后昆。",
        "dynasty": "唐",
        "collection_info": null
    },
    {
        "title": "送王校书往清源",
        "author": "徐夤",
        "content": "南国贤侯待德风，长途仍借九花骢。\n清歌早贯骊龙[颔]，丹桂曾攀玉兔宫。\n杨柳堤边梅雨熟，鹧鸪声裏麦田空。\n吟诗台上如相问，与说蟠溪直钓翁。",
        "dynasty": "唐",
        "collection_info": null
    },
    {
        "title": "岳州端午日送人游郴连",
        "author": "徐夤",
        "content": "五月巴陵值积阴，送君千里客于郴。\n北风吹雨黄梅落，西日过湖青草深。\n竞渡岸傍人挂锦，采芳城上女遗簪。\n九嶷云阔苍梧暗，与说重华旧德音。",
        "dynasty": "唐",
        "collection_info": null
    },
    {
        "title": "贺清源太保王延[彬] 一",
        "author": "徐夤",
        "content": "蘂珠宫裏谪神仙，八载温陵万户闲。\n心地阔于云梦泽，官资高却太行山。\n姜牙兆寄熊罴内，陶侃文成掌握间。\n应笑清溪旧门吏，年年扶病掩柴关。",
        "dynasty": "唐",
        "collection_info": null
    },
    {
        "title": "贺清源太保王延[彬] 二",
        "author": "徐夤",
        "content": "武荣江畔荫祥云，宠拜天人庆郡人。\n五色鹤绫花上勅，九霄龙尾道边臣。\n英雄达处谁言命，富贵来时自逼身。\n更待春风飞吉语，紫泥分付与陶钧。",
        "dynasty": "唐",
        "collection_info": null
    },
    {
        "title": "病中春日即事寄主人尚书二首 一",
        "author": "徐夤",
        "content": "身比秋荷觉渐枯，至君经国堕前图。\n层冰照日犹能暖，病骨逢春却未苏。\n镜裏白鬚挦又长，枝头黄鸟静还呼。\n庾楼恩化通神圣，何计能教掷得卢。",
        "dynasty": "唐",
        "collection_info": null
    },
    {
        "title": "病中春日即事寄主人尚书二首 二",
        "author": "徐夤",
        "content": "风拍衰肌久未蠲，破窗频见月团圆。\n更无旧日同人问，只有多情太守怜。\n腊内送将三折股，岁阴分与五铢钱。\n玄穹若假年龄在，愿捧铜盘为国贤。",
        "dynasty": "唐",
        "collection_info": null
    },
    {
        "title": "寄华山司空侍郎二首 一",
        "author": "徐夤",
        "content": "金阙争权竞献功，独逃徴诏卧三峰。\n鸡羣未必容于鹤，蛛网何繇捕得龙。\n清论尽应书国史，静筹皆可息边烽。\n风霜落满千林木，不近青青涧底松。",
        "dynasty": "唐",
        "collection_info": null
    },
    {
        "title": "寄华山司空侍郎二首 二",
        "author": "徐夤",
        "content": "非云非鹤不从容，谁敢轻量傲世踪。\n紫殿几徴王佐业，青山未拆诏书封。\n闲吟每待秋空月，早起长先野寺钟。\n前古负材多为国，满怀经济欲何从。",
        "dynasty": "唐",
        "collection_info": null
    },
    {
        "title": "寄卢端公同年仁烱时迁都洛阳新立幼主",
        "author": "徐夤",
        "content": "上阳宫阙翠华归，百辟伤心序汉仪。\n昆岳有炎琼玉碎，洛川无竹凤皇饥。\n须簪白笔匡明主，莫许黄㼐博少师。\n惆怅宸居远于日，长吁空摘鬓边丝。",
        "dynasty": "唐",
        "collection_info": null
    },
    {
        "title": "寄天台陈希畋",
        "author": "徐夤",
        "content": "阴山冰冻尝迎夏，蛰户云雷只待春。\n吕望岂嫌垂钓老，西施不恨浣纱贫。\n坐为羽猎车中相，飞作君王掌上身。\n拍手相思惟大笑，我曹宁比等闲人。",
        "dynasty": "唐",
        "collection_info": null
    },
    {
        "title": "寄两浙罗书记",
        "author": "徐夤",
        "content": "进即湮沈退却升，钱塘风月过金陵。\n鸿才入贡无人换，白首从军有诏徴。\n博簿集成时辈駡，谗书编就薄徒憎。\n怜君道在名长在，不到慈恩最上层。",
        "dynasty": "唐",
        "collection_info": null
    },
    {
        "title": "邑宰相访翼日有寄",
        "author": "徐夤",
        "content": "渊明深念郄诜贫，踏破莓苔看甑尘。\n碧沼共攀红菡萏，金鞍不卸紫麒麟。\n残阳妬害催归客，薄酒甘尝罚主人。\n夜半梦醒追復想，欲长攀接有何因。",
        "dynasty": "唐",
        "collection_info": null
    },
    {
        "title": "白酒两瓶送崔侍御",
        "author": "徐夤",
        "content": "雪化霜融好泼醅，满壶冰冻向春开。\n求从白石洞中得，携向百花岩畔来。\n几夕露珠寒贝齿，一泓银水冷琼杯。\n湖边送与崔夫子，谁见嵇山尽日颓。",
        "dynasty": "唐",
        "collection_info": null
    },
    {
        "title": "依韵酬常循州",
        "author": "徐夤",
        "content": "早年花县拜潘郎，寻忝飞鸣出桂堂。\n日走登天长似箭，人同红树岂经霜。\n帆分南浦知离别，驾在东州更可伤。\n公论一麾将塞诏，且随徴令过潇湘。",
        "dynasty": "唐",
        "collection_info": null
    },
    {
        "title": "谢主人惠绿酒白鱼",
        "author": "徐夤",
        "content": "早起雀声送喜频，白鱼芳酒寄来珍。\n馨香乍揭春风瓮，拨刺初辞夜雨津。\n樽阔最宜澄桂液，网疎殊未损霜鳞。\n不曾垂钓兼亲酝，堪愧金台醉饱身。",
        "dynasty": "唐",
        "collection_info": null
    },
    {
        "title": "蜀",
        "author": "徐夤",
        "content": "虽倚关张敌万夫，岂胜恩信作良图。\n能均汉祚三分业，不负荆州六尺孤。\n绿水有鱼贤已得，青桑如盖瑞先符。\n君王幸是中山后，建国如何号蜀都。",
        "dynasty": "唐",
        "collection_info": null
    },
    {
        "title": "魏",
        "author": "徐夤",
        "content": "伐罪书勋令不常，争教为帝与为王。\n十年小怨诛桓邵，一檄深讐怨孔璋。\n在井蛰龙如屈伏，食槽骄马忽腾骧。\n姦雄事过分明见，英识空怀许子将。",
        "dynasty": "唐",
        "collection_info": null
    },
    {
        "title": "吴",
        "author": "徐夤",
        "content": "一主参差六十年，父兄犹庆授孙权。\n不迎曹操真长策，终谢张昭见硕贤。\n建业龙盘虽可贵，武昌鱼味亦何偏。\n秦嬴谩作东游计，紫气黄旗岂偶然。",
        "dynasty": "唐",
        "collection_info": null
    },
    {
        "title": "两晋",
        "author": "徐夤",
        "content": "三世深谋启帝基，可怜孀妇与孤儿。\n罪归成济皇天恨，戈犯明君万古悲。\n巴蜀削平轻似纸，勾吴吞却美如饴。\n谁知高鼻能知数，竞向中原簸战旗。",
        "dynasty": "唐",
        "collection_info": null
    },
    {
        "title": "宋二首 一",
        "author": "徐夤",
        "content": "天爵休将儋石论，一身恭俭万邦尊。\n赌将金带惊寰海，留得耕衣诫子孙。\n缔构不应饶汉祖，姦雄何足数王敦。\n草中求活非吾事，岂啻横身向庙门。",
        "dynasty": "唐",
        "collection_info": null
    },
    {
        "title": "宋二首 二",
        "author": "徐夤",
        "content": "百万人甘一掷输，玄穹惟与道相符。\n岂知紫殿新天子，只是丹徒旧啬夫。\n五色龙章身早见，六终鸿业数难逾。\n三年未得分明梦，却为兰陵起霸图。",
        "dynasty": "唐",
        "collection_info": null
    },
    {
        "title": "陈",
        "author": "徐夤",
        "content": "三惑昏昏中紫宸，万机抛却醉临春。\n书中不礼隋文帝，井底常携张贵嫔。\n玉树歌声移入哭，金陵天子化为臣。\n兵戈半渡前江水，狎客犹闻争酒巡。",
        "dynasty": "唐",
        "collection_info": null
    },
    {
        "title": "读史",
        "author": "徐夤",
        "content": "亚父凄凉别楚营，天留三杰翼龙争。\n高才无主不能用，直道有时方始平。\n喜愠子文何颕悟，卷藏蘧瑗甚分明。\n须知饮啄繇天命，休问黄河早晚清。",
        "dynasty": "唐",
        "collection_info": null
    },
    {
        "title": "汉宫新宠",
        "author": "徐夤",
        "content": "位在嫔妃最上头，笑他长信女悲秋。\n日中月满可能久，花落色衰殊未忧。\n公主镜中争翠羽，君王袖底夺金钩。\n妾家兄弟知多少，恰要同时拜列侯。",
        "dynasty": "唐",
        "collection_info": null
    },
    {
        "title": "开元即事",
        "author": "徐夤",
        "content": "曲江真宰国中讹，寻奏渔阳忽荷戈。\n堂上有兵天不用，幄中无策印空多。\n尘惊骑透潼关锁，云护龙游渭水波。\n未必蛾眉能破国，千秋休恨马嵬坡。",
        "dynasty": "唐",
        "collection_info": null
    },
    {
        "title": "李翰林",
        "author": "徐夤",
        "content": "谪下三清列八仙，获调羹鼎侍龙颜。\n吟开锁闼窥天近，醉卧金銮待诏闲。\n旧隐不归刘备国，旅魂长寄谢公山。\n遗编往简应飞去，散入祥云瑞日间。",
        "dynasty": "唐",
        "collection_info": null
    },
    {
        "title": "闻长安庚子岁事",
        "author": "徐夤",
        "content": "羽檄交驰触冕旒，函关飞入铁兜鍪。\n皇王去国未为恨，寰海失君方是忧。\n五色大云凝蜀郡，几般妖气扑神州。\n唐尧纵禅干坤位，不是重华莫谩求。",
        "dynasty": "唐",
        "collection_info": null
    },
    {
        "title": "公子行",
        "author": "徐夤",
        "content": "十五辕门学控弦，六街骑马去如烟。\n金多倍着牡丹价，髮白未知章甫贤。\n有耳不闻经国事，拜官方买谢恩笺。\n相如谩说凌云赋，四壁何曾有一钱。",
        "dynasty": "唐",
        "collection_info": null
    },
    {
        "title": "依韵赠严司直",
        "author": "徐夤",
        "content": "曾转双蓬到玉京，宣尼恩奏乐卿名。\n歌残白石扣牛角，赋换黄金爱马卿。\n沧海二隅身渐老，太行千迭路难行。\n夫君才大官何小，堪恨人间事不平。",
        "dynasty": "唐",
        "collection_info": null
    },
    {
        "title": "伤前翰林杨左丞",
        "author": "徐夤",
        "content": "飞上鰲头侍玉皇，三台遗耀换余光。\n人间搦管穷苍颉，地上修文待卜商。\n真魄肯随金石化，真风留伴蕙兰香。\n皇天未启昇平运，不使伊皋相禹汤。",
        "dynasty": "唐",
        "collection_info": null
    },
    {
        "title": "日月无情",
        "author": "徐夤",
        "content": "日月无情也有情，朝昇夕没照均平。\n虽催前代英雄死，还促后来贤圣生。\n三尺灵乌金借耀，一轮飞镜水饶清。\n凭谁筑断东溟路，龙影蝉光免运行。",
        "dynasty": "唐",
        "collection_info": null
    },
    {
        "title": "新月",
        "author": "徐夤",
        "content": "云际[婵娟]出又藏，美人肠断拜金方。\n姮娥一隻眉先扫，织女三分镜未光。\n珠箔寄钩悬杳霭，白龙遗爪印穹苍。\n更期十五圆明夜，与破阴霾照八荒。",
        "dynasty": "唐",
        "collection_info": null
    },
    {
        "title": "和尚书咏烟",
        "author": "徐夤",
        "content": "无根无蒂结还融，曾触岚光彻底空。\n不散几知离毕雨，欲飞须待落花风。\n玲珑薄展蛟绡片，羃历轻含凤竹丛。\n琼什捧来思旧隐，扑窗穿户晓溟蒙。",
        "dynasty": "唐",
        "collection_info": null
    },
    {
        "title": "宫鸎",
        "author": "徐夤",
        "content": "领得春光在帝家，早从深谷出烟霞。\n闲栖仙禁日边柳，饥啄御园天上花。\n睍睆只宜陪阁凤，间关多是问宫娃。\n可怜鹦鹉矜言语，长闭雕笼岁月赊。",
        "dynasty": "唐",
        "collection_info": null
    },
    {
        "title": "鬓髮",
        "author": "徐夤",
        "content": "鬓添华髮数茎新，罗雀门前绝故人。\n减食为缘疎五味，不眠非是守庚申。\n深园竹绿齐抽笋，古木蛇青自脱鳞。\n天地有鑪长铸物，浊泥遗块待陶钧。",
        "dynasty": "唐",
        "collection_info": null
    },
    {
        "title": "春入鲤湖",
        "author": "徐夤",
        "content": "到来峭壁白云齐，载酒春游渡九溪。\n铁嶂有楼霾欲堕，石门无锁路还迷。\n湖头鲤去轰雷在，树杪猨啼落日低。\n回首浮生真幻梦，何如斯地傍幽栖。",
        "dynasty": "唐",
        "collection_info": null
    },
    {
        "title": "双鹭",
        "author": "徐夤",
        "content": "双鹭雕笼昨夜开，月明飞出立庭隈。\n但教绿水池塘在，自有碧天鸿雁来。\n清韵叫霜归岛树，素翎遗雪落渔台。\n何人为我追寻得，重劝溪翁酒一桮。",
        "dynasty": "唐",
        "collection_info": null
    },
    {
        "title": "鹧鸪",
        "author": "徐夤",
        "content": "绣仆梅兼羽翼全，楚鸡非瑞莫争先。\n啼归明月落边树，飞入百花深处烟。\n避烧几曾遗远岫，引雏时见饮晴川。\n茘枝初熟无人际，啄破红苞坠野田。",
        "dynasty": "唐",
        "collection_info": null
    },
    {
        "title": "鹰",
        "author": "徐夤",
        "content": "害物伤生性岂驯，且宜笼罩待知人。\n惟擒燕雀啖腥血，却笑鸾皇啄翠筠。\n狡兔穴多非尔识，鸣鸠脰短罚君身。\n豪门不读诗书者，走马平原放翫频。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "陈嘉言",
        "content": "公子申敬爱，携朋翫物华。\n人是平阳客，地即石崇家。\n水文生旧浦，风色满新花。\n日暮连归骑，长川照晚霞。",
        "dynasty": "唐",
        "collection_info": null
    },
    {
        "title": "晦日重宴",
        "author": "陈嘉言",
        "content": "高门引冠盖，下客抱支离。\n绮席珍羞满，文场翰藻摛。\n蓂华雕上月，柳色蔼春池。\n日斜归戚里，连骑勒金羁。",
        "dynasty": "唐",
        "collection_info": null
    },
    {
        "title": "上元夜效小庾体",
        "author": "陈嘉言",
        "content": "今夜可怜春，河桥多丽人。\n宝马金为络，香车玉作轮。\n连手窥潘掾，分头看洛神。\n重城自不掩，出向小平津。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "周彦晖",
        "content": "砌蓂收晦魄，津柳竞年华。\n既狎忘筌友，方淹投辖车。\n绮筵迴舞雪，琼醑泛流霞。\n云低上天晚，丝雨带风斜。",
        "dynasty": "唐",
        "collection_info": null
    },
    {
        "title": "晦日重宴",
        "author": "周彦晖",
        "content": "春华归柳树，俯景落蓂枝。\n置驿铜街右，开筵玉浦陲。\n林烟含障密，竹雨带珠危。\n兴阑巾倒戴，山公下习池。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "高峤",
        "content": "飞观写春望，开宴坐汀沙。\n积溜含苔色，晴空荡日华。\n歌入平阳第，舞对石崇家。\n莫虑能骑马，投辖自停车。",
        "dynasty": "唐",
        "collection_info": null
    },
    {
        "title": "晦日重宴",
        "author": "高峤",
        "content": "驾言寻凤侣，乘欢俯雁池。\n班荆逢旧识，斟桂喜深知。\n紫兰方出径，黄莺未啭枝。\n别有陶春日，青天云雾披。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "刘友贤",
        "content": "春来日渐赊，琴酒逐年华。\n欲向文通径，先游武子家。\n池碧新流满，岩红落照斜。\n兴阑情未尽，步步惜风花。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "周思钧",
        "content": "早春惊柳穟，初晦掩蓂华。\n骑出平阳里，筵开衞尉家。\n竹影含云密，池纹带雨斜。\n重惜林亭晚，上路满烟霞。",
        "dynasty": "唐",
        "collection_info": null
    },
    {
        "title": "晦日重宴",
        "author": "周思钧",
        "content": "绮筵乘晦景，高宴下阳池。\n濯雨梅香散，含风柳色移。\n轻尘依扇落，流水入弦危。\n勿顾林亭晚，方欢云雾披。",
        "dynasty": "唐",
        "collection_info": null
    },
    {
        "title": "祭汾阴乐章",
        "author": "苏颋",
        "content": "礼物斯具，乐章乃陈。\n谁其作主，皇考圣真。\n对越在天，圣明佐神。\n窅然汾上，厚泽如春。",
        "dynasty": "唐",
        "collection_info": null
    },
    {
        "title": "奉和圣制行次成皐途经先圣擒建德之所感而成诗应制",
        "author": "苏颋",
        "content": "汉东不执象，河朔方鬬龙。\n夏灭渐宁乱，唐兴终奋庸。\n皇威正赫赫，兵气何匈匈。\n用武三川震，归淳六代醲。\n成皋覩王业，天下致人雍。\n即此巡于岱，曾孙受命封。",
        "dynasty": "唐",
        "collection_info": null
    },
    {
        "title": "奉和圣制登蒲州逍遥楼应制",
        "author": "苏颋",
        "content": "在昔尧舜禹，遗尘成典谟。\n圣皇东巡狩，况乃经此都。\n楼观纷迤逦，河山几萦纡。\n缅怀祖宗业，相继文武图。\n尚德既无险，观风谅有孚。\n岂如汾水上，箫鼓事游娱。",
        "dynasty": "唐",
        "collection_info": null
    },
    {
        "title": "奉和圣制过晋阳宫应制",
        "author": "苏颋",
        "content": "隋运与天绝，生灵厌氛昏。\n圣期在宁乱，士马兴太原。\n立极万邦推，登庸四海尊。\n庆膺神武帝，业付皇曾孙。\n缅慕封唐道，追惟归沛魂。\n诏书感先义，典礼巡旧藩。\n高殿綵云合，春旗祥风翻。\n率西见汾水，奔北空塞垣。\n款曲童儿佐，依迟故老言。\n里颁慈惠赏，家受復除恩。\n下辇崇三教，建碑当九门。\n孝思敦至美，亿载奉开元。",
        "dynasty": "唐",
        "collection_info": null
    },
    {
        "title": "奉和姚令公温汤旧馆永怀故人卢公之作",
        "author": "苏颋",
        "content": "树德岂孤迈，降神良并出。\n伟兹廊庙桢，调彼盐梅实。\n正悦虞垂举，翻悲郑侨卒。\n同心不可忘，交臂何为失。\n清路荷前幸，明时称右弼。\n曾联野外游，尚记帷中密。\n新恸情莫遣，旧游词更述。\n空令还辱和，长叹知音日。",
        "dynasty": "唐",
        "collection_info": null
    },
    {
        "title": "和杜主簿春日有所思",
        "author": "苏颋",
        "content": "朝上高楼上，俯见洛阳陌。\n摇荡吹花风，落英纷已积。\n美人不共此，芳好空所惜。\n揽镜尘网滋，当窗苔藓碧。\n缅怀在云汉，良愿暌枕席。\n翻似无见时，如何久为客。",
        "dynasty": "唐",
        "collection_info": null
    },
    {
        "title": "饯郢州李使君",
        "author": "苏颋",
        "content": "楚有章华台，遥遥云梦泽。\n復闻拥符传，及是收图籍。\n佳政在离人，能声寄侯伯。\n离怀朔风起，试望秋阴积。\n中路悽以寒，羣山霭将夕。\n伤心聊把袂，怊怅麒麟客。",
        "dynasty": "唐",
        "collection_info": null
    },
    {
        "title": "饯唐州高使君赴任",
        "author": "苏颋",
        "content": "永日奏文时，东风摇荡夕。\n浩然思乐事，翻復饯征客。\n淮水春流清，楚山暮云白。\n勿言行路远，所贵专城伯。",
        "dynasty": "唐",
        "collection_info": null
    },
    {
        "title": "晓济胶川南入密界",
        "author": "苏颋",
        "content": "饮马胶川上，傍胶南趣密。\n林遥飞鸟迟，云去晴山出。\n落晖隐桑柘，秋原被花实。\n惨然游子寒，风露将萧瑟。",
        "dynasty": "唐",
        "collection_info": null
    },
    {
        "title": "夜发三泉即事",
        "author": "苏颋",
        "content": "暗发三泉山，穷秋听骚屑。\n北林夜鸣雨，南望晓成雪。\n祗咏北风凉，讵知南土热。\n沙溪忽沸渭，石道乍明灭。\n宛若银碛横，復如瑶台结。\n指程赋所恋，遇虞不遑歇。\n重纩濡莫解，悬旌冻犹揭。\n下奔泥栈榰，上觏云梯设。\n[搏]颊羸马顿，回眸惴人跌。\n憧憧往復还，心注思逾切。\n冉冉年将病，力困衰怠竭。\n天彭信方隅，地势诚斗绝。\n忝曳尚书履，叨兼使臣节。\n京坻有岁饶，亭障无边孽。\n归奏丹墀左，骞能俟来哲。",
        "dynasty": "唐",
        "collection_info": null
    },
    {
        "title": "小园纳凉即事",
        "author": "苏颋",
        "content": "烦暑避蒸郁，居闲习高明。\n长风自远来，层阁有余清。\n散洒纳凉气，萧条遗世情。\n奈何夸大隐，终日繫尘缨。",
        "dynasty": "唐",
        "collection_info": null
    },
    {
        "title": "昆明池晏坐答王兵部珣三韵见示",
        "author": "苏颋",
        "content": "画舸疾如飞，遥遥泛夕晖。\n石黥吹浪隐，玉女步尘归。\n独有衔恩处，明珠在钓矶。",
        "dynasty": "唐",
        "collection_info": null
    },
    {
        "title": "奉和圣制春台望应制",
        "author": "苏颋",
        "content": "壮丽天之府，神明王者宅。\n大君乘飞龙，登彼復怀昔。\n圆阙朱光燄，横山翠微积。\n河汧流作表，县聚开成陌。\n即旧在皇家，维新具物华。\n云连所上居恆属，日更时中望不斜。\n三月沧池摇积水，万年青树缀新花。\n暴嬴国此尝图霸，霸业后仁先以诈。\n东破诸侯西入秦，咸阳北阪南渭津。\n诗书焚爇散学士，高阁奢踰娇美人。\n事往覆辀经远喻，春还按跸凭高赋。\n戎观爱力深惟省，越厌陈方何足务。\n清吹遥遥发帝台，宸文耿耿照天迴。\n伯夷位事愚臣忝，喜奏声成凤鸟来。",
        "dynasty": "唐",
        "collection_info": null
    },
    {
        "title": "长相思",
        "author": "苏颋",
        "content": "君不见天津桥下东流水，南望龙门北朝市。\n杨柳青青宛地垂，桃红李白花参差。\n花参差，柳堪结，此时忆君心断绝。",
        "dynasty": "唐",
        "collection_info": null
    },
    {
        "title": "蜀城哭台州乐安少府",
        "author": "苏颋",
        "content": "远游跻劒阁，长想属天台。\n万里隔三载，此邦余重来。\n音容旷不覩，梦寐殊悠哉。\n边郡饶藉藉，晚庭正回回。\n喜传上都封，因促傍吏开。\n向悟海盐客，已而梁木摧。\n变衣寝门外，挥涕少城隈。\n却记分明得，犹持委曲猜。\n师儒昔训奖，仲季时童孩。\n服义题书箧，邀欢泛酒杯。\n蹔令风雨散，仍迫岁时迴。\n其道惟正直，其人信美偲。\n白头还作尉，黄绶固非才。\n可叹悬蛇疾，先贻问鵩灾。\n故乡闭穷壤，宿草生寒荄。\n零落九原去，蹉跎四序催。\n曩期冬赠橘，今哭夏成梅。\n执礼谁为赗，居常不徇财。\n北登嵔𡻱坂，东望姑苏台。\n天路本悬绝，江波復泝洄。\n念孤心易断，追往恨艰裁。\n不遂卿将伯，孰云陈与雷。\n吾衰亦如此，夫子復何哀。",
        "dynasty": "唐",
        "collection_info": null
    },
    {
        "title": "立春日侍宴内出剪綵花应制",
        "author": "苏颋",
        "content": "晓入宜春苑，秾芳吐禁中。\n剪刀因裂素，妆粉为开红。\n彩异惊流雪，香饶点便风。\n裁成识天意，万物与花同。",
        "dynasty": "唐",
        "collection_info": null
    },
    {
        "title": "春日芙蓉园侍宴应制",
        "author": "苏颋",
        "content": "御道红旗出，芳园翠辇游。\n绕花开水殿，架竹起山楼。\n荷芰轻熏幄，鱼龙出负舟。\n宁知穆天子，空赋白云秋。",
        "dynasty": "唐",
        "collection_info": null
    },
    {
        "title": "奉和圣制人日清晖阁宴羣臣遇雪应制",
        "author": "苏颋",
        "content": "楼观空烟裏，初年瑞雪过。\n苑花齐玉树，池水作银河。\n七日祥图启，千春御赏多。\n轻飞传綵胜，天上奉熏歌。",
        "dynasty": "唐",
        "collection_info": null
    },
    {
        "title": "奉和七夕宴两仪殿应制",
        "author": "苏颋",
        "content": "灵媛乘秋发，仙装警夜催。\n月光窥欲渡，河色辨应来。\n机石天文写，针楼御赏开。\n窃观栖鸟至，疑向鹊桥迴。",
        "dynasty": "唐",
        "collection_info": null
    },
    {
        "title": "奉和九日幸临渭亭登高应制得时字",
        "author": "苏颋",
        "content": "嘉会宜长日，高筵顺动时。\n晓光云外洗，晴色雨余滋。\n降鹤因韶德，吹花入御词。\n愿陪阳数节，亿万九秋期。",
        "dynasty": "唐",
        "collection_info": null
    },
    {
        "title": "游禁苑幸临渭亭遇雪应制",
        "author": "苏颋",
        "content": "平明敞帝居，霰雪下凌虚。\n写月含珠缀，从风薄绮疏。\n年惊花絮早，春夜管弦初。\n已属云天外，欣承霈泽余。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "苏颋",
        "content": "帝女出天津，和戎转罽轮。\n川经断肠望，地与析支邻。\n奏曲风嘶马，衔悲月伴人。\n旋知偃兵革，长是汉家亲。",
        "dynasty": "唐",
        "collection_info": null
    },
    {
        "title": "奉和圣制登骊山高顶寓目应制",
        "author": "苏颋",
        "content": "仙跸御层氛，高高积翠分。\n岩声中谷应，天语半空闻。\n丰树连黄叶，函关入紫云。\n圣图恢宇县，歌赋小横汾。",
        "dynasty": "唐",
        "collection_info": null
    },
    {
        "title": "幸白鹿观应制",
        "author": "苏颋",
        "content": "碧虚清吹下，蔼蔼入仙宫。\n松磴攀云绝，花源接涧空。\n受符邀羽使，传诀注香童。\n讵似闲居日，徒闻有顺风。",
        "dynasty": "唐",
        "collection_info": null
    },
    {
        "title": "题寿安王主簿池馆",
        "author": "苏颋",
        "content": "洛邑通驰道，韩郊在属城。\n馆将花雨映，潭与竹声清。\n贤俊鸾栖棘，宾游马佩衡。\n愿言随狎鸟，从此濯吾缨。",
        "dynasty": "唐",
        "collection_info": null
    },
    {
        "title": "扈从温泉奉和姚令公喜雪",
        "author": "苏颋",
        "content": "清道丰人望，乘时汉主游。\n恩晖随霰下，庆泽与云浮。\n泉暖惊银碛，花寒爱玉楼。\n鼎臣今有问，河伯且应留。",
        "dynasty": "唐",
        "collection_info": null
    },
    {
        "title": "秋社日崇让园宴得新字",
        "author": "苏颋",
        "content": "鸣爵三农稔，勾龙百代神。\n运昌叨辅弼，时泰喜黎民。\n树缺池光近，云开日影新。\n生全应有地，长愿乐交亲。",
        "dynasty": "唐",
        "collection_info": null
    },
    {
        "title": "奉和魏仆射秋日还乡有怀之作",
        "author": "苏颋",
        "content": "南宫夙拜罢，东道昼游初。\n饮饯倾冠盖，传呼问里闾。\n树悲悬劒所，溪想钓璜余。\n明发辉光至，增荣驷马车。",
        "dynasty": "唐",
        "collection_info": null
    },
    {
        "title": "武[担]山寺",
        "author": "苏颋",
        "content": "武[担]独苍然，坟山下玉泉。\n鳖灵时共尽，龙女事同迁。\n松柏衔哀处，幡花种福田。\n讵知留镜石，长与法轮圆。",
        "dynasty": "唐",
        "collection_info": null
    },
    {
        "title": "饯潞州陆长史再守汾州",
        "author": "苏颋",
        "content": "河尹政成期，为汾昔所推。\n不荣三入地，还美再临时。\n拥传云初合，闻莺日正迟。\n道傍多出饯，别有吏民思。",
        "dynasty": "唐",
        "collection_info": null
    },
    {
        "title": "饯荆州崔司马",
        "author": "苏颋",
        "content": "茂礼雕龙昔，香名展骥初。\n水连南海涨，星拱北辰居。\n稍发仙人履，将题别驾舆。\n明年征拜入，荆玉不藏诸。",
        "dynasty": "唐",
        "collection_info": null
    },
    {
        "title": "送吏部李侍郎东归得归字",
        "author": "苏颋",
        "content": "陌上有光辉，披云向洛畿。\n赏来荣扈从，别至惜分飞。\n泉溜含风急，山烟带日微。\n茂曹今去矣，人物喜东归。",
        "dynasty": "唐",
        "collection_info": null
    },
    {
        "title": "送光禄姚卿还都",
        "author": "苏颋",
        "content": "汉室有英台，荀家宠俊才。\n九卿朝已入，三子暮同来。\n不授纶为草，还司鼎用梅。\n两京王者宅，驷马日应迴。",
        "dynasty": "唐",
        "collection_info": null
    },
    {
        "title": "春晚送瑕丘田少府还任因寄洛中镜上人",
        "author": "苏颋",
        "content": "闻道还沂上，因声寄洛滨。\n别时花欲尽，归处酒应春。\n聚散同行客，悲欢属故人。\n少年追乐地，遥赠一霑巾。",
        "dynasty": "唐",
        "collection_info": null
    },
    {
        "title": "送贾起居奉使入洛取图书因便拜觐",
        "author": "苏颋",
        "content": "旧国才因地，当朝史命官。\n遗文征阙简，还思采芳兰。\n传发关门候，觞称邑里欢。\n早持京副入，旋伫洛书刊。",
        "dynasty": "唐",
        "collection_info": null
    },
    {
        "title": "送常侍舒公归觐",
        "author": "苏颋",
        "content": "朝闻讲艺余，晨省拜恩初。\n训胄尊庠序，荣亲耀里闾。\n朱丹华毂送，斑白绮筵舒。\n江上春流满，还应荐跃鱼。",
        "dynasty": "唐",
        "collection_info": null
    },
    {
        "title": "兴州出行",
        "author": "苏颋",
        "content": "危途晓未分，驱马傍江濆。\n滴滴泣花露，微微出岫云。\n松梢半吐月，萝翳渐移曛。\n旅客肠应断，吟猿更使闻。",
        "dynasty": "唐",
        "collection_info": null
    },
    {
        "title": "边秋薄暮",
        "author": "苏颋",
        "content": "海外秋鹰击，霜前旅雁归。\n边风思鞞鼓，落日惨旌麾。\n浦暗渔舟入，川长猎骑稀。\n客悲逢薄暮，况乃事戎机。",
        "dynasty": "唐",
        "collection_info": null
    },
    {
        "title": "晓发方骞驿",
        "author": "苏颋",
        "content": "传置远山蹊，龙钟蹴涧泥。\n片阴常作雨，微照已生霓。\n鬓髪愁氛换，心情险路迷。\n方知向蜀者，偏识子规啼。",
        "dynasty": "唐",
        "collection_info": null
    },
    {
        "title": "经三泉路作",
        "author": "苏颋",
        "content": "三月松作花，春行日渐赊。\n竹障山鸟路，藤蔓野人家。\n透石飞梁下，寻云绝磴斜。\n此中谁与乐，挥涕语年华。",
        "dynasty": "唐",
        "collection_info": null
    },
    {
        "title": "故高安大长公主挽词",
        "author": "苏颋",
        "content": "彤管承师训，青圭备礼容。\n孟孙家代宠，元女国朝封。\n柔轨题贞顺，闲规赋肃雍。\n宁知落照尽，霜吹入悲松。",
        "dynasty": "唐",
        "collection_info": null
    },
    {
        "title": "赠司徒豆卢府君挽词",
        "author": "苏颋",
        "content": "宠赠追胡广，亲临比贺循。\n几闻投劒客，多会服缌人。\n草闭坟将古，松阴地不春。\n二陵犹可望，存殁有忠臣。",
        "dynasty": "唐",
        "collection_info": null
    },
    {
        "title": "故右散骑常侍舒国公褚公挽词",
        "author": "苏颋",
        "content": "阳翟疏丰构，临平演庆源。\n学筵尊授几，儒服宠乘轩。\n审谕留中密，开陈与上言。\n徂晖一不借，空有赐东园。",
        "dynasty": "唐",
        "collection_info": null
    },
    {
        "title": "奉和初春幸太平公主南庄应制",
        "author": "苏颋",
        "content": "主第山门起灞川，宸游风景入初年。\n凤皇楼下交天仗，乌鹊桥头敞御筵。\n往往花间逢綵石，时时竹裏见红泉。\n今朝扈跸平阳馆，不羡乘槎云汉边。",
        "dynasty": "唐",
        "collection_info": null
    },
    {
        "title": "奉和春日幸望春宫应制",
        "author": "苏颋",
        "content": "东望望春春可怜，更逢晴日柳含烟。\n宫中下见南山尽，城上平临北斗悬。\n细草徧承回辇处，轻花微落奉觞前。\n宸游对此欢无极，鸟咔声声入管絃。",
        "dynasty": "唐",
        "collection_info": null
    },
    {
        "title": "人日重宴大明宫恩赐綵缕人胜应制",
        "author": "苏颋",
        "content": "疏龙磴道切昭回，建凤旗门绕帝台。\n七叶仙蓂依月吐，千株御柳拂烟开。\n初年竞贴宜春胜，长命先浮献寿杯。\n是日皇灵知窃幸，羣心就捧大明来。",
        "dynasty": "唐",
        "collection_info": null
    },
    {
        "title": "侍宴安乐公主山庄应制",
        "author": "苏颋",
        "content": "骎骎羽骑历城池，帝女楼台向晚披。\n雾洒旌旗云外出，风回岩岫雨中移。\n当轩半落天河水，绕径全低月树枝。\n箫鼓宸游陪宴日，和鸣双凤喜来仪。",
        "dynasty": "唐",
        "collection_info": null
    },
    {
        "title": "兴庆池侍宴应制",
        "author": "苏颋",
        "content": "降鹤池前回步辇，栖鸾树杪出行宫。\n山光积翠遥疑逼，水态含青近若空。\n直视天河垂象外，俯窥京室画图中。\n皇欢未使恩波极，日暮楼船更起风。",
        "dynasty": "唐",
        "collection_info": null
    },
    {
        "title": "广达楼下夜侍酺宴应制",
        "author": "苏颋",
        "content": "东岳封回宴洛京，西墉通晚会公卿。\n楼台绝胜宜春苑，灯火还同不夜城。\n正覩人间朝市乐，忽闻天上管弦声。\n酺来万舞羣臣醉，喜戴千年圣主明。",
        "dynasty": "唐",
        "collection_info": null
    },
    {
        "title": "龙池乐章",
        "author": "苏颋",
        "content": "西京凤邸跃龙泉，佳气休光镇在天。\n轩后雾图今已得，秦王水劒昔常传。\n恩鱼不入昆明钓，瑞鹤长如太液仙。\n愿侍巡游同旧里，更闻箫鼓济楼船。",
        "dynasty": "唐",
        "collection_info": null
    },
    {
        "title": "扈从鄠杜间奉呈刑部尚书舅崔黄门马常侍",
        "author": "苏颋",
        "content": "翠辇红旗出帝京，长杨鄠杜昔知名。\n云山一一看皆美，竹树萧萧画不成。\n羽骑将过持袂拂，香车欲度捲帘行。\n汉家曾草巡游赋，何似今来应圣明。",
        "dynasty": "唐",
        "collection_info": null
    },
    {
        "title": "景龙观送裴士曹",
        "author": "苏颋",
        "content": "昔日尝闻公主第，今时变作列仙家。\n池傍坐客穿丛篠，树下游人扫落花。\n雨雪长疑向函谷，山泉直似到流沙。\n君还洛邑分明记，此处同来阅岁华。",
        "dynasty": "唐",
        "collection_info": null
    },
    {
        "title": "春晚紫微省直寄内",
        "author": "苏颋",
        "content": "直省清华接建章，向来无事日犹长。\n花间燕子栖鳷鹊，竹下鹓雏绕凤皇。\n内史通宵承紫诰，中人落晚爱红妆。\n别离不惯无穷忆，莫误卿卿学太常。",
        "dynasty": "唐",
        "collection_info": null
    },
    {
        "title": "赠彭州权别驾",
        "author": "苏颋",
        "content": "双流脉脉锦城开，追饯年年往復回。\n秪道歌谣迎半刺，徒闻礼数揖中台。\n黄莺急啭春风尽，斑马长嘶落景催。\n莫怆分飞岐路别，还当奏最掖垣来。",
        "dynasty": "唐",
        "collection_info": null
    },
    {
        "title": "寒食宴于中舍别驾兄弟宅",
        "author": "苏颋",
        "content": "子推山上歌龙罢，定国门前结驷来。\n始覩元昆锵玉至，旋闻季子佩刀回。\n晴花处处因风起，御柳条条向日开。\n自有长筵欢不极，还将綵服咏南陔。",
        "dynasty": "唐",
        "collection_info": null
    },
    {
        "title": "九月九日望蜀台",
        "author": "苏颋",
        "content": "蜀王望蜀旧台前，九日分明见一川。\n北料乡关方自此，南辞城郭復依然。\n青松繫马攒岩畔，黄菊留人籍道边。\n自昔登临湮灭尽，独闻忠孝两能传。",
        "dynasty": "唐",
        "collection_info": null
    },
    {
        "title": "奉和晦日幸昆明池应制",
        "author": "苏颋",
        "content": "炎历事边陲，昆明始凿池。\n豫游光后圣，征战罢前规。\n霁色清珍宇，年芳入锦陂。\n御杯兰荐叶，仙仗柳交枝。\n二石分河泻，双珠代月移。\n微臣比翔泳，恩广自无涯。",
        "dynasty": "唐",
        "collection_info": null
    },
    {
        "title": "奉和圣制幸礼部尚书窦希玠宅应制",
        "author": "苏颋",
        "content": "尚书列侯第，外戚近臣家。\n飞栋临青绮，迴舆转翠华。\n日交当户树，泉漾满池花。\n圆顶图嵩石，方流拥魏沙。\n豫游今听履，侍从昔鸣笳。\n自有天文降，无劳访海槎。",
        "dynasty": "唐",
        "collection_info": null
    },
    {
        "title": "奉和幸韦嗣立山庄应制",
        "author": "苏颋",
        "content": "摐金寒野霁，步玉晓山幽。\n帝幄期松子，臣庐访葛侯。\n百工征往梦，七圣扈来游。\n斗柄乘时转，台阶捧日留。\n树重岩籁合，泉迸水光浮。\n石径喧朝履，璜溪拥钓舟。\n恩如犯星夜，欢拟济河秋。\n不学尧年隐，空令傲许由。",
        "dynasty": "唐",
        "collection_info": null
    },
    {
        "title": "奉和圣制送张说上集贤学士赐宴得兹字",
        "author": "苏颋",
        "content": "肃肃金殿裏，招贤固在兹。\n锵锵石渠内，序拜亦同时。\n宴锡欢谈道，文成贵说诗。\n用儒今作相，敦学旧为师。\n下际天光近，中来帝渥滋。\n国朝良史载，能事日论思。",
        "dynasty": "唐",
        "collection_info": null
    },
    {
        "title": "奉和圣制途经华岳应制",
        "author": "苏颋",
        "content": "朝望莲华岳，神心就日来。\n晴观五千仞，仙掌拓山开。\n受命金符叶，过祥玉瑞陪。\n雾披乘鹿见，云起驭龙回。\n偃树枝封雪，残碑石冐苔。\n圣皇惟道契，文字勒岩隈。",
        "dynasty": "唐",
        "collection_info": null
    },
    {
        "title": "奉和圣制经河上公庙应制",
        "author": "苏颋",
        "content": "河流无日夜，河上有神仙。\n辇路曾经此，坛场即宛然。\n下疑成洞穴，高若在空烟。\n善物遗方外，和光绕道边。\n事因周史得，言与汉王传。\n喜属膺期圣，邦家业又玄。",
        "dynasty": "唐",
        "collection_info": null
    },
    {
        "title": "奉和圣制答张说出雀鼠谷",
        "author": "苏颋",
        "content": "雨施巡方罢，云从训俗回。\n密途汾水衞，清跸晋郊陪。\n寒着山边尽，春当日下来。\n御祠玄鸟应，仙仗绿杨开。\n作颂音传雅，观文色动台。\n更知西向乐，宸藻协盐梅。",
        "dynasty": "唐",
        "collection_info": null
    },
    {
        "title": "奉和恩赐乐游园宴应制",
        "author": "苏颋",
        "content": "乐游光地选，酺饮庆天从。\n座密千官盛，场开百戏容。\n绿塍际山尽，缇幕倚云重。\n下上花齐发，周回柳遍浓。\n夺晴纷劒履，喧听杂歌钟。\n日晚衔恩散，尧人倂可封。",
        "dynasty": "唐",
        "collection_info": null
    },
    {
        "title": "恩制尚书省僚宴昆明池同用尧字",
        "author": "苏颋",
        "content": "露渥洒云霄，天官次斗杓。\n昆明四十里，空水极晴朝。\n雁似衔红叶，鲸疑喷海潮。\n翠山来彻底，白日去回标。\n泳广渔杈溢，浮深妓舫摇。\n饱恩皆醉止，合舞共歌尧。",
        "dynasty": "唐",
        "collection_info": null
    },
    {
        "title": "奉和圣制幸望春宫送[朔方]大总管张仁亶",
        "author": "苏颋",
        "content": "北风吹早雁，日夕渡河飞。\n气冷胶应折，霜明草正腓。\n老臣帷幄筭，元宰庙堂机。\n饯饮回仙跸，临戎解御衣。\n军装乘晓发，师律候春归。\n方伫勋庸盛，天词降紫微。",
        "dynasty": "唐",
        "collection_info": null
    },
    {
        "title": "奉和圣制登太行山中言志应制",
        "author": "苏颋",
        "content": "北山东入海，驰道上连天。\n顺动三光柱，登临万象悬。\n俛观河内邑，平指洛阳川。\n按跸夷关险，张旗亘井泉。\n晓岩中警柝，春事下蒐田。\n德重周王问，歌轻汉后传。\n宸游铺令典，睿思起芳年。\n愿以封书奏，回銮禅肃然。",
        "dynasty": "唐",
        "collection_info": null
    },
    {
        "title": "奉和圣制漕桥东送新除岳牧",
        "author": "苏颋",
        "content": "宝贤不遗俊，台阁尽鹓鸾。\n未若调人切，其如简帝难。\n上才膺出典，中旨念分官。\n特以专城贵，深惟列郡安。\n政行思务本，风靡属胜残。\n有令田知急，无分狱在宽。\n至言题睿札，殊渥洒仙翰。\n诏饯三台降，朝荣万国欢。\n举杯临水发，张乐拥桥观。\n式伫东封会，锵锵检玉坛。",
        "dynasty": "唐",
        "collection_info": null
    },
    {
        "title": "奉和圣制途次旧居应制",
        "author": "苏颋",
        "content": "潞国临淄邸，天王别驾舆。\n出潜离隐际，小往大来初。\n东陆行春典，南阳即旧居。\n约川星罕驻，扶道日旗舒。\n云覆连行在，风回助扫除。\n木行城邑望，皋落土田疏。\n昔试邦兴后，今过俗徯予。\n示威宁校猎，崇让不陈鱼。\n府吏趋宸扆，乡耆捧帝车。\n帐倾三饮处，闲整六飞余。\n盛业铭汾鼎，昌期应洛书。\n愿陪歌赋末，留比蜀相如。",
        "dynasty": "唐",
        "collection_info": null
    },
    {
        "title": "奉和圣制至长春宫登楼望稼穑之作",
        "author": "苏颋",
        "content": "帝迹奚其远，皇符之所崇。\n敬时尧务作，尽力禹称功。\n赫赫惟元后，经营自左冯。\n变芜秔稻实，流恶水泉通。\n国阜犹前豹，人疲讵昔熊。\n黄图巡沃野，清吹入离宫。\n是阅京坻富，仍观都邑雄。\n凭轩一何绮，积溜写晴空。\n礼节家安外，和平俗在中。\n见龙垂渭北，辞雁指河东。\n睿思方居镐，宸游若饮丰。\n宁夸子云从，秪为猎扶风。",
        "dynasty": "唐",
        "collection_info": null
    },
    {
        "title": "利州北佛龛前重于去岁题处作",
        "author": "苏颋",
        "content": "重岩载看美，分塔起层标。\n蜀守经涂处，巴人作礼朝。\n地疑三界出，空是六尘销。\n卧石铺苍藓，行塍覆绿条。\n岁年书有记，非为学题桥。",
        "dynasty": "唐",
        "collection_info": null
    },
    {
        "title": "闲园即事寄韦侍郎",
        "author": "苏颋",
        "content": "结庐东城下，直望江南山。\n青霭远相接，白云来復还。\n拂筵红藓上，开幔绿条间。\n物应春偏好，情忘趣转闲。\n宪臣饶美度，联事惜徂颜。\n有酒空盈酌，高车不可攀。",
        "dynasty": "唐",
        "collection_info": null
    },
    {
        "title": "扈从温泉同紫微黄门羣公泛渭川得齐字",
        "author": "苏颋",
        "content": "虹旗映绿荑，春仗汉丰西。\n侍跸浮清渭，扬舲降紫泥。\n近临钧石地，遥指钓璜溪。\n岸转帆飞疾，川平棹举齐。\n傅舟来是用，轩驭往应迷。\n兴阕菱歌动，沙洲乱夕鹥。",
        "dynasty": "唐",
        "collection_info": null
    },
    {
        "title": "饯赵尚书摄御史大夫赴朔方军",
        "author": "苏颋",
        "content": "劲虏欲南窥，扬兵护朔陲。\n赵尧宁易印，邓禹即分麾。\n野饯回三杰，军谋用六奇。\n云边愁出塞，日下怆临岐。\n拔劒行人舞，挥戈战马驰。\n明年麟阁上，充国画于斯。",
        "dynasty": "唐",
        "collection_info": null
    },
    {
        "title": "晓发兴州入陈平路",
        "author": "苏颋",
        "content": "旌节指巴岷，年年行且巡。\n暮来青嶂宿，朝去绿江春。\n鱼贯梁缘马，猿奔树息人。\n邑祠犹是汉，溪道即名陈。\n旧史饶迁谪，恆情厌苦辛。\n宁知报恩者，天子一忠臣。",
        "dynasty": "唐",
        "collection_info": null
    },
    {
        "title": "同饯阳将军兼源州都督御史中丞",
        "author": "苏颋",
        "content": "右地接龟沙，中朝任虎牙。\n然明方改俗，去病不为家。\n将礼登坛盛，军容出塞华。\n朔风摇汉鼓，边马思胡笳。\n旗合无邀正，冠危有触邪。\n当看劳还日，及此御沟花。",
        "dynasty": "唐",
        "collection_info": null
    },
    {
        "title": "扈从凤泉和崔黄门喜恩旨解严罢围之作",
        "author": "苏颋",
        "content": "辇路岐山曲，储胥渭水湄。\n教成提将鼓，礼备植虞旗。\n不取从畋乐，先流去杀慈。\n舜韶同舞日，汤祝尽飞时。\n物应阳和施，人知雨露私。\n何如穆天子，七萃几劳师。",
        "dynasty": "唐",
        "collection_info": null
    },
    {
        "title": "秋夜寓直中书呈黄门舅",
        "author": "苏颋",
        "content": "帘栊上夜钩，清列听更筹。\n忽共鸡枝老，还如骑省秋。\n循庭喜三入，对渚忆双游。\n紫绂名初拜，黄缣迹尚留。\n月舒当北幌，云赋直东楼。\n恩渥迷天施，童蒙慰我求。\n迟君台鼎节，闻义一承流。",
        "dynasty": "唐",
        "collection_info": null
    },
    {
        "title": "先是新昌小园期京兆尹一访兼郎官数子自顷沈痾年復一年兹愿不果率然成章",
        "author": "苏颋",
        "content": "独好中林隐，先期上月春。\n闲花傍户落，喧鸟逼檐驯。\n寂寞东坡叟，传呼北里人。\n在山琴易调，开瓮酒归醇。\n伫望应三接，弥留忽几旬。\n不疑丹火变，空负绿条新。\n鬬蚁闻常日，歌龙值此辰。\n其如众君子，嘉会阻清尘。",
        "dynasty": "唐",
        "collection_info": null
    },
    {
        "title": "奉和马常侍寺中之作",
        "author": "苏颋",
        "content": "怨暑时云谢，愆阳泽暂偏。\n鼎陈从祀日，钥动问刑年。\n绛服龙雩寝，玄冠马使旋。\n作霖期傅说，为旱听周宣。\n河岳阴符启，星辰暗檄传。\n浮凉吹景气，飞动洒空烟。\n飒飒将秋近，沈沈与暝连。\n分湍泾水石，合颖雍州田。\n德施超三五，文雄赋十千。\n及斯何以乐，明主敬人天。",
        "dynasty": "唐",
        "collection_info": null
    },
    {
        "title": "慈恩寺二月半寓言",
        "author": "苏颋",
        "content": "二月韶春半，三空霁景初。\n献来应有受，灭尽竟无余。\n化迹传官寺，归诚谒梵居。\n殿堂花覆席，观阁柳垂疏。\n共命枝间鸟，长生水上鱼。\n问津窥彼岸，迷路得真车。\n行密幽关静，谈精俗态祛。\n稻麻欣所遇，蓬箨怆焉如。\n不驻秦京陌，还题蜀郡舆。\n爱离方自此，回望独踌躇。",
        "dynasty": "唐",
        "collection_info": null
    },
    {
        "title": "饯泽州卢使君赴任",
        "author": "苏颋",
        "content": "闻道降纶书，为邦建綵旟。\n政凭循吏往，才以贵卿除。\n词赋良无敌，声华蔼有余。\n荣承四岳后，请绝五天初。\n关路通秦壁，城池接晋墟。\n撰期行子赋，分典列侯居。\n别望喧追饯，离言繫惨舒。\n平芜寒蛬乱，乔木夜蝉疎。\n寥泬秋先起，推移月向诸。\n旧交何以赠，客至待烹鱼。",
        "dynasty": "唐",
        "collection_info": null
    },
    {
        "title": "陈仓别陇州司户李维深",
        "author": "苏颋",
        "content": "京国自携手，同途欣解颐。\n情言正的的，春物宛迟迟。\n忽背雕戎役，旋瞻获宝祠。\n蜀城余出守，吴岳尔归思。\n欢惬更伤此，眷殷殊念兹。\n扬麾北林径，跂石南涧湄。\n中作壶觞饯，回添道路悲。\n数花临磴日，百草覆田时。\n有美同人意，无为行子辞。\n酣歌拔劒起，毋是答恩私。",
        "dynasty": "唐",
        "collection_info": null
    },
    {
        "title": "奉和崔尚书赠大理陆卿鸿胪刘卿见示之作",
        "author": "苏颋",
        "content": "戏藻嘉鱼乐，栖梧见凤飞。\n类从皆有召，声应乃无违。\n美价逢时出，奇才选众稀。\n避堂贻后政，扫第发前几。\n出曳仙人履，还熏侍女衣。\n省中何赫奕，庭际满芳菲。\n吏部端清鉴，丞郎肃紫机。\n会心歌咏是，回迹宴言非。\n北寺邻玄阙，南城写翠微。\n参差交隐见，髣髴接光辉。\n宾序尝柔德，刑孚已霁威。\n巨源林下契，不速自同归。",
        "dynasty": "唐",
        "collection_info": null
    },
    {
        "title": "敬和崔尚书大明朝堂雨后望终南山见示之作",
        "author": "苏颋",
        "content": "奕奕轻车至，清晨朝未央。\n未央在霄极，中路视咸阳。\n委曲汉京近，周回秦塞长。\n日华动泾渭，天翠合岐梁。\n五丈旌旗色，百层枌橑光。\n东连归马地，南指鬬鸡场。\n晴壑照金戺，秋云含璧珰。\n由余窥霸国，萧相奉兴王。\n功役隐不见，颂声存復扬。\n权宜珍构绝，圣作宝图昌。\n在德期巢燧，居安法禹汤。\n冢卿才顺美，多士赋成章。\n价重三台俊，名超百郡良。\n焉知掖垣下，陈力自迷方。",
        "dynasty": "唐",
        "collection_info": null
    },
    {
        "title": "夜闻故梓州韦使君明当引绋感而成章",
        "author": "苏颋",
        "content": "恻矣南邻问，冥然东岱幽。\n里闬宁相杵，朝叹忽迁舟。\n君心惟伯仲，吾人復款游。\n对连时亦早，交喜岁纔周。\n序发扶阳赠，文因司寇酬。\n讵期危露尽，相续逝川流。\n卧疾无三弔，居闲有百忧。\n振风吟鼓夕，明月照帷秋。\n藓驳题诗馆，杨疎奏伎楼。\n共将歌笑叹，转为弟兄留。\n感物存如梦，观生去若浮。\n余非忘情者，雪涕报林丘。",
        "dynasty": "唐",
        "collection_info": null
    },
    {
        "title": "御箭连中双兔",
        "author": "苏颋",
        "content": "宸游经上苑，羽猎向闲田。\n狡兔初迷窟，纤骊讵着鞭。\n三驱仍百步，一发遂双连。\n影射含霜草，魂消向月弦。\n欢声动寒木，喜气满晴天。\n那似陈王意，空随乐府篇。",
        "dynasty": "唐",
        "collection_info": null
    },
    {
        "title": "奉和圣制过潼津关",
        "author": "苏颋",
        "content": "在德何夷险，观风復往还。\n自能同善闭，中路可无关。",
        "dynasty": "唐",
        "collection_info": null
    },
    {
        "title": "山鹧鸪词二首 一",
        "author": "苏颋",
        "content": "玉关征戍久，空闺人独愁。\n寒露湿青苔，别来蓬鬓秋。",
        "dynasty": "唐",
        "collection_info": null
    },
    {
        "title": "山鹧鸪词二首 二",
        "author": "苏颋",
        "content": "人坐青楼晚，莺语百花时。\n愁多人易老，断肠君不知。",
        "dynasty": "唐",
        "collection_info": null
    },
    {
        "title": "汾上惊秋",
        "author": "苏颋",
        "content": "北风吹白云，万里渡河汾。\n心绪逢摇落，秋声不可闻。",
        "dynasty": "唐",
        "collection_info": null
    },
    {
        "title": "山驿闲卧即事",
        "author": "苏颋",
        "content": "息燕归檐静，飞花落院闲。\n不愁愁自着，谁道忆乡关。",
        "dynasty": "唐",
        "collection_info": null
    },
    {
        "title": "将赴益州题小园壁",
        "author": "苏颋",
        "content": "岁穷惟益老，春至却辞家。\n可惜东园树，无人也作花。",
        "dynasty": "唐",
        "collection_info": null
    },
    {
        "title": "咏礼部尚书厅后鹊",
        "author": "苏颋",
        "content": "怀印喜将归，窥巢恋且依。\n自知栖不定，还欲向南飞。",
        "dynasty": "唐",
        "collection_info": null
    },
    {
        "title": "咏死兔",
        "author": "苏颋",
        "content": "兔子死兰弹，持来挂竹竿。\n试将明镜照，何异月中看。",
        "dynasty": "唐",
        "collection_info": null
    },
    {
        "title": "夜宴安乐公主新宅",
        "author": "苏颋",
        "content": "车如流水马如龙，仙使高台十二重。\n天上初移衡汉匹，可怜歌舞夜相从。",
        "dynasty": "唐",
        "collection_info": null
    },
    {
        "title": "侍宴桃花园咏桃花应制",
        "author": "苏颋",
        "content": "桃花灼灼有光辉，无数成蹊点更飞。\n为见芳林含笑待，遂同温树不言归。",
        "dynasty": "唐",
        "collection_info": null
    },
    {
        "title": "奉和圣制幸韦嗣立庄应制",
        "author": "苏颋",
        "content": "树色参差隐翠微，泉流百尺向空飞。\n传闻此处投竿住，遂使兹辰扈跸归。",
        "dynasty": "唐",
        "collection_info": null
    },
    {
        "title": "重送舒公",
        "author": "苏颋",
        "content": "散骑金貂服綵衣，松花水上逐春归。\n悬知邑里遥相望，事主荣亲代所稀。",
        "dynasty": "唐",
        "collection_info": null
    },
    {
        "title": "句",
        "author": "苏颋",
        "content": "飞埃结红雾，游盖飘青云。\n指如十挺墨，耳似两张匙。\n丑虽有足，甲不全身。\n见君无口，知伊少人。",
        "dynasty": "唐",
        "collection_info": null
    },
    {
        "title": "龙池篇",
        "author": "姜晞",
        "content": "灵沼萦回邸第前，浴日涵春写曙天。\n始见龙台昇凤阙，应如霄汉起神泉。\n石匮渚傍还启圣，桃李初生更有仙。\n欲化帝图从此受，正同河变一千年。",
        "dynasty": "唐",
        "collection_info": null
    },
    {
        "title": "龙池篇",
        "author": "姜皎",
        "content": "龙池初出此龙山，常经此地谒龙颜。\n日日芙蓉生夏水，年年杨柳变春湾。\n尧坛宝匣余烟雾，舜海渔舟尚往还。\n愿似飘飖五云影，从来从去九天关。",
        "dynasty": "唐",
        "collection_info": null
    },
    {
        "title": "奉和圣制龙池篇",
        "author": "蔡孚",
        "content": "帝宅王家大道边，神马潜龙涌圣泉。\n昔日昔时经此地，看来看去渐成川。\n歌台舞榭宜正月，柳岸梅洲胜往年。\n莫疑波上春云少，祗为从龙直上天。",
        "dynasty": "唐",
        "collection_info": null
    },
    {
        "title": "打毬篇",
        "author": "蔡孚",
        "content": "德阳宫北苑东头，云作高台月作楼。\n金锤玉蓥千金地，宝杖琱文七宝毬。\n窦融一家三尚主，梁翼频封万户侯。\n容色由来荷恩顾，意气平生事侠游。\n共道用兵如断蔗，俱能走马入长楸。\n红鬣锦鬃风騄骥，黄络青丝电紫骝。\n奔星乱下花场裏，初月飞来画杖头。\n自有长鸣须决胜，能驰迅走满先筹。\n薄暮汉宫愉乐罢，还归尧室晓垂旒。",
        "dynasty": "唐",
        "collection_info": null
    },
    {
        "title": "阮公体",
        "author": "徐晶",
        "content": "秦王按劒怒，发卒戍龙沙。\n雄图尚未毕，海内已纷拏。\n黄尘暗天起，白日敛精华。\n唯见长城外，僵尸如乱麻。",
        "dynasty": "唐",
        "collection_info": null
    },
    {
        "title": "同蔡孚五亭咏",
        "author": "徐晶",
        "content": "章奏中京罢，云泉别业归。\n拂琴铺野席，牵柳挂朝衣。\n翡翠巢书幌，鸳鸯立钓矶。\n幽栖可怜处，春事满林扉。",
        "dynasty": "唐",
        "collection_info": null
    },
    {
        "title": "蔡起居山亭",
        "author": "徐晶",
        "content": "文史归休日，栖闲卧草亭。\n蔷薇一架紫，石竹数重青。\n垂露和仙药，烧香诵道经。\n莫将山水弄，持与世人听。",
        "dynasty": "唐",
        "collection_info": null
    },
    {
        "title": "送友人尉蜀中",
        "author": "徐晶",
        "content": "故友汉中尉，请为西蜀吟。\n人家多种橘，风土爱弹琴。\n水向昆明阔，山连大夏深。\n理闲无别事，时寄一登临。",
        "dynasty": "唐",
        "collection_info": null
    },
    {
        "title": "赠温驸马汝阳王",
        "author": "徐晶",
        "content": "畴昔承余论，文章幸滥推。\n夜陪银汉赏，朝奉桂山词。\n梁邸调歌日，秦楼按舞时。\n登高频作赋，体物屡为诗。\n连骑长楸下，浮觞曲水湄。\n北堂留上客，南陌送佳期。\n忆昨陪临泛，于今阻宴私。\n再看冬雪满，三见夏花滋。\n都尉朝青阁，淮王侍紫墀。\n宁知倦游者，华髪老京师。",
        "dynasty": "唐",
        "collection_info": null
    },
    {
        "title": "边词",
        "author": "张敬忠",
        "content": "五原春色旧来迟，二月垂杨未挂丝。\n即今河畔冰开日，正是长安花落时。",
        "dynasty": "唐",
        "collection_info": null
    },
    {
        "title": "戏咏",
        "author": "张敬忠",
        "content": "有意嫌兵部，专心望考功。\n谁知脚蹭蹬，几落省墙东。",
        "dynasty": "唐",
        "collection_info": null
    },
    {
        "title": "题巴州光福寺楠木",
        "author": "史俊",
        "content": "近郭城南山寺深，亭亭奇树出禅林。\n结根幽壑不知岁，耸干摩天凡几寻。\n翠色晚将岚气合，月光时有夜猨吟。\n经行绿叶望成盖，宴坐黄花长满襟。\n此木尝闻生豫章，今朝独秀在巴乡。\n凌霜不肯让松柏，作宇由来称栋梁。\n会待良工时一眄，应归法水作慈航。",
        "dynasty": "唐",
        "collection_info": null
    },
    {
        "title": "仪坤庙乐章 永和",
        "author": "徐彦伯",
        "content": "猗若清庙，肃肃荧荧。\n国荐严祀，坤兴淑灵。\n有几在室，有乐在庭。\n临兹孝享，百禄惟宁。",
        "dynasty": "唐",
        "collection_info": null
    },
    {
        "title": "仪坤庙乐章 金奏",
        "author": "徐彦伯",
        "content": "阴灵效祉，轩曜降精。\n祥符淑气，庆集柔明。\n瑶俎既列，雕桐发声。\n徽猷永远，比德皇英。",
        "dynasty": "唐",
        "collection_info": null
    },
    {
        "title": "拟古三首 一",
        "author": "徐彦伯",
        "content": "遥裔烟屿鸿，双影旦夕同。\n交翰倚沙月，和鸣弄江风。\n𦶜若茂芳序，君子从远戎。\n云生阴海没，花落春潭空。\n红泪掩促柱，锦衾罗熏笼。\n自伤琼草绿，讵惜铅粉红。\n裂帛附双燕，为予向辽东。",
        "dynasty": "唐",
        "collection_info": null
    },
    {
        "title": "拟古三首 二",
        "author": "徐彦伯",
        "content": "读书三十载，驰骛周六经。\n儒衣干时主，忠策献阙廷。\n一朝奉休盼，从容厕羣英。\n束身趋建礼，秉笔坐承明。\n廨署相填噎，僚吏纷纵横。\n五日休澣时，屠苏绕玉屏。\n橘花覆北沼，桂树交西荣。\n树栖两鸳鸯，含春向我鸣。\n皎洁绮罗艳，便娟丝管清。\n扰扰天地间，出处各有情。\n何必岩石下，枯槁闲此生。",
        "dynasty": "唐",
        "collection_info": null
    },
    {
        "title": "拟古三首 三",
        "author": "徐彦伯",
        "content": "頽光无淹晷，逝水有迅流。\n绿苔纷易歇，红颜不再求。\n歌笑当及春，无令壮志秋。\n弱年仕关辅，簃门豁御沟。\n敷愉东城际，婉娈南陌头。\n荷花娇绿水，杨叶暖青楼。\n中有绮罗人，可怜名莫愁。\n画屏绕金膝，珠帘悬玉钩。\n纤指调宝琴，泠泠哀且柔。\n赠君鸳鸯带，因以鹔鹴裘。\n窗晓吟日坐，闺夕秉烛游。\n无作北门客，咄咄怀百忧。",
        "dynasty": "唐",
        "collection_info": null
    },
    {
        "title": "赠刘舍人古意",
        "author": "徐彦伯",
        "content": "女床閟灵鸟，文章世所希。\n巢君碧梧树，舞君青琐闱。\n或言凤池乐，抚翼更西飞。\n凤池环禁林，仙阁霭沈沈。\n璇题激流日，珠缀绵清阴。\n郁穆丝言重，荧煌台座深。\n风张丹戺翮，月弄紫庭音。\n众綵结不散，孤英跂莫寻。\n浩歌在西省，经传恣潜心。",
        "dynasty": "唐",
        "collection_info": null
    },
    {
        "title": "和李适荅宋十一入崖口五渡见赠",
        "author": "徐彦伯",
        "content": "闻有独往客，拂衣捐世心。\n结欣薄枉渚，撰念萦旧林。\n经亘去崖合，冥绵归壑深。\n琪树环碧彩，金潭生翠阴。\n沿洄弄沙榜，诡仄眺明岑。\n夕闻桂裏猿，晓玩松上禽。\n杂佩蕴孤袖，琼敷缀双襟。\n我怀沧州想，懿尔白云吟。\n秉愿理方协，存期迹易寻。\n兹言庶不负，为报岩中琴。",
        "dynasty": "唐",
        "collection_info": null
    },
    {
        "title": "雪",
        "author": "徐彦伯",
        "content": "雪暗穷海云，洒空纷似露。\n朔风吹故里，宛转玉阶树。\n孤妾调玉瑟，早寒生锦衿。\n况君张罗幕，愁坐北庭阴。",
        "dynasty": "唐",
        "collection_info": null
    },
    {
        "title": "比干墓",
        "author": "徐彦伯",
        "content": "大位天下宝，维贤国之镇。\n殷道微而在，受辛纂颓胤。\n山鸣鬼又哭，地裂川亦震。\n媟黩皆佞谀，虔刘尽英隽。\n孤卿帝叔父，特进贞而顺。\n玉床逾皜洁，铜柱方歊焮。\n奉国历三朝，观窍明一瞬。\n季代猖狂主，蓄怒提白刃。\n之子弥忠谠，愤然更勇进。\n抚膺誓陨越，知死故不恡。\n已矣竟剖心，哲妇亦同殉。\n骊龙暴双骨，太岳摧孤仞。\n周发次商郊，冤骸悲莫殣。\n锋劒剿遗孽，报復一何迅。\n驻罕歌淑灵，命徒对旅榇。\n自尔衔幽酷，于嗟流景骏。\n丘坟被宿莽，坛戺缘飞燐。\n贞观戒北征，维皇念忠信。\n荒坟护草木，刻桷吹煨烬。\n代远恩更崇，身颓名益振。\n帝词书乐石，国馔罗芳衅。\n伟哉烈士图，奇英千古徇。",
        "dynasty": "唐",
        "collection_info": null
    },
    {
        "title": "题东山子李适碑阴二首 一",
        "author": "徐彦伯",
        "content": "陇嶂萦紫气，金光赫氛氲。\n美人含遥霭，桃李芳自熏。\n图高黄鹤羽，宝夺骊龙羣。\n忽惊薤露曲，掩噎东山云。",
        "dynasty": "唐",
        "collection_info": null
    },
    {
        "title": "题东山子李适碑阴二首 二",
        "author": "徐彦伯",
        "content": "回也寔夭折，贾生亦脆促。\n今復哀若人，危光迅风烛。\n夜台沦清镜，穷尘埋结绿。\n何以赠下泉，生刍唯一束。",
        "dynasty": "唐",
        "collection_info": null
    },
    {
        "title": "淮亭吟",
        "author": "徐彦伯",
        "content": "贞寂虑兮淮山幽，怜芳若兮{临/手}中洲。\n崩湍委咽日夜流，孤客危坐心自愁。\n矧鹤唳兮风晓，復猿鸣兮霜秋。\n熠耀飞兮蟋蟀吟，倚清瑟兮横凉琴。\n撷瑶芳兮弔楚水，弄琪树兮歌越岑。\n山碕礒兮隈曲，水涓涟兮洞汩。\n金光延起兮骤兴没，青苔竟兮绿苹歇。\n绿苹歇兮凋朱颜，美人寂历兮何时闲。\n君不见可怜桐柏上，丰茸桂树花满山。",
        "dynasty": "唐",
        "collection_info": null
    },
    {
        "title": "芳树",
        "author": "徐彦伯",
        "content": "玉花珍簟上，金缕画屏开。\n晓月怜筝柱，春风忆镜台。\n筝柱春风吹晓月，芳树落花朝暝歇。\n藁砧刀头未有期，攀条拭泪坐相思。",
        "dynasty": "唐",
        "collection_info": null
    },
    {
        "title": "游禁苑幸临渭亭遇雪应制",
        "author": "徐彦伯",
        "content": "玉律藏冰候，彤阶飞雪时。\n日寒消不尽，风定舞还迟。\n琼树留宸瞩，璇花入睿词。\n悬知穆天子，黄竹谩言诗。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "徐彦伯",
        "content": "凤扆怜箫曲，鸾闺念掌珍。\n羗庭遥筑馆，庙策重和亲。\n星转银河夕，花移玉树春。\n圣心悽送远，留跸望征尘。",
        "dynasty": "唐",
        "collection_info": null
    },
    {
        "title": "幸白鹿观应制",
        "author": "徐彦伯",
        "content": "凤舆乘八景，龟箓向三仙。\n日月移平地，云霞缀小天。\n金童擎紫药，玉女献青莲。\n花洞留宸赏，还旗绕夕烟。",
        "dynasty": "唐",
        "collection_info": null
    },
    {
        "title": "胡无人行",
        "author": "徐彦伯",
        "content": "十月繁霜下，征人远凿空。\n云摇锦车节，海照角端弓。\n暗碛埋沙树，衝飙卷塞蓬。\n方随膜拜入，歌舞玉门中。",
        "dynasty": "唐",
        "collection_info": null
    },
    {
        "title": "倢伃",
        "author": "徐彦伯",
        "content": "君恩忽断绝，妾思终未央。\n巾栉不可见，枕席空余香。\n窗暗网罗白，阶秋苔藓黄。\n应门寂已闭，流涕向昭阳。",
        "dynasty": "唐",
        "collection_info": null
    },
    {
        "title": "采莲曲",
        "author": "徐彦伯",
        "content": "妾家越水边，摇艇入江烟。\n既觅同心侣，復采同心莲。\n折藕丝能脆，开花叶正圆。\n春歌弄明月，归棹落花前。",
        "dynasty": "唐",
        "collection_info": null
    },
    {
        "title": "孤烛叹",
        "author": "徐彦伯",
        "content": "切切夜闺冷，微微孤烛然。\n玉盘红泪滴，金烬彩光圆。\n暖手缝轻素，嚬蛾续断弦。\n相思咽不语，回向锦屏眠。",
        "dynasty": "唐",
        "collection_info": null
    },
    {
        "title": "闺怨",
        "author": "徐彦伯",
        "content": "征客戍金微，愁闺独掩扉。\n尘埃生半榻，花絮落残机。\n褪暖蚕初卧，巢昏燕欲归。\n春风日向尽，衔涕作征衣。",
        "dynasty": "唐",
        "collection_info": null
    },
    {
        "title": "饯唐州高使君赴任",
        "author": "徐彦伯",
        "content": "香萼媚红滋，垂条萦绿丝。\n情人拂瑶袂，共惜此芳时。\n骕骦已踯躅，鸟隼方葳蕤。\n跂予望太守，流润及京师。",
        "dynasty": "唐",
        "collection_info": null
    },
    {
        "title": "奉和幸新丰温泉宫应制",
        "author": "徐彦伯",
        "content": "姬典歌时迈，虞篇记省方。\n何如黑帝月，玄览白云乡。\n翠仗萦船岸，明斾应萯阳。\n风摇花眊彩，雪艳宝戈芒。\n御陌开函次，离宫夹树行。\n桂枝笼騕褭，松叶覆堂皇。\n仙石含珠液，温池孕璧房。\n涌疑神瀵溢，澄若帝台浆。\n独沸流常热，潜蒸气转香。\n青坛环玉甃，红础铄金光。\n藻曜凝芳洁，葳蕤献淑祥。\n五龙归宝算，九鳸叶时康。\n同预华封老，中衢祝圣皇。",
        "dynasty": "唐",
        "collection_info": null
    },
    {
        "title": "同韦舍人元旦早朝",
        "author": "徐彦伯",
        "content": "夕转清壶漏，晨惊长乐钟。\n逶迤纶禁客，假寐守铜龙。\n予亦趋三殿，肩随谒九重。\n繁珂接曙响，华劒比春容。\n相问韶光歇，弥怜芳意浓。\n愿言乘日旰，携手即云峰。",
        "dynasty": "唐",
        "collection_info": null
    },
    {
        "title": "侍宴韦嗣立山庄应制",
        "author": "徐彦伯",
        "content": "鼎臣休澣隙，方外结遥心。\n别业青霞境，孤潭碧树林。\n每驰东墅策，遥弄北溪琴。\n帝眷纾时豫，台园赏岁阴。\n移銮明月沼，张组白云岑。\n御酒瑶觞落，仙坛竹径深。\n三光悬圣藻，五等冠朝簪。\n自昔皇恩感，咸言独自今。",
        "dynasty": "唐",
        "collection_info": null
    },
    {
        "title": "送特进李峤入都祔庙",
        "author": "徐彦伯",
        "content": "特进三公下，台臣百揆先。\n孝图开寝石，祠主卜牲筵。\n恩级青纶赐，徂装紫橐悬。\n绸缪金鼎席，宴饯玉潢川。\n北斗分征路，东山起赠篇。\n乐池歌绿藻，梁苑藉红荃。\n骑转商岩日，旌摇关塞烟。\n庙堂须鲠议，锦节伫来旋。",
        "dynasty": "唐",
        "collection_info": null
    },
    {
        "title": "春闺",
        "author": "徐彦伯",
        "content": "戍客戍清波，幽闺幽思多。\n暗梁闻语燕，夜烛见飞蛾。\n宝鸭藏脂粉，金屏缀绮罗。\n裁衣卷纹素，织锦度鸣梭。\n有使通西极，缄书寄北河。\n年光只恐尽，征战莫蹉跎。",
        "dynasty": "唐",
        "collection_info": null
    },
    {
        "title": "奉和兴庆池戏竞渡应制",
        "author": "徐彦伯",
        "content": "夹道传呼翊翠虬，天回日转御芳洲。\n青潭晓霭笼仙跸，红屿晴花隔綵旒。\n香溢金杯环广坐，声传妓舸匝中流。\n羣臣相庆嘉鱼乐，共哂横汾歌吹秋。",
        "dynasty": "唐",
        "collection_info": null
    },
    {
        "title": "苑中遇雪应制",
        "author": "徐彦伯",
        "content": "千钟圣酒御筵披，六出祥英乱绕枝。\n即此神仙对琼圃，何烦辙迹向瑶池。",
        "dynasty": "唐",
        "collection_info": null
    },
    {
        "title": "上巳日祓禊渭滨应制",
        "author": "徐彦伯",
        "content": "晴风丽日满芳洲，柳色春筵祓锦流。\n皆言侍跸横汾宴，暂似乘槎天汉游。",
        "dynasty": "唐",
        "collection_info": null
    },
    {
        "title": "夜宴安乐公主新宅应制",
        "author": "徐彦伯",
        "content": "凤楼开阖引明光，花酎连添醉益香。\n欲知帝女熏天贵，金柯玉柱夜成行。",
        "dynasty": "唐",
        "collection_info": null
    },
    {
        "title": "饯唐永昌",
        "author": "徐彦伯",
        "content": "金溪碧水玉潭沙，凫舄翩翩弄日华。\n鬬鸡香陌行春倦，为摘东园桃李花。",
        "dynasty": "唐",
        "collection_info": null
    },
    {
        "title": "侍宴桃花园",
        "author": "徐彦伯",
        "content": "源水丛花无数开，丹跗红萼间青梅。\n从今结子三千岁，预喜仙游復摘来。",
        "dynasty": "唐",
        "collection_info": null
    },
    {
        "title": "石淙",
        "author": "徐彦伯",
        "content": "碧淀红涔崿嶂间，淙嵌洑岨洊成湾。\n琪树琁娟花未落，银芝窋䆛露初还。\n八风行殿开仙牓，七景飞舆下石关。\n张茑席云平圃讌，焜煌金记蕴名山。",
        "dynasty": "唐",
        "collection_info": null
    },
    {
        "title": "夏日游德州赠高四",
        "author": "骆宾王",
        "content": "日观邻全赵，星临俯旧吴。\n鬲津开巨浸，稽阜镇名都。\n紫云浮剑匣，青山孕宝符。\n封疆恢霸道，问鼎竞雄图。\n神光包四大，皇威震八区。\n风烟通地轴，星象正天枢。\n天枢限南北，地轴殊乡国。\n闢门通舜宾，比屋封尧德。\n言谢垂钩隐，来参负鼎职。\n天子不见知，羣公讵相识。\n未展从东骏，空戢图南翼。\n时命欲何言，抚膺长嘆息。\n嘆息将如何，游人意气多。\n白雪梁山曲，寒风易水歌。\n泣魏伤吴起，思赵切廉颇。\n凄断韩王剑，生死翟公罗。\n罗悲翟公意，剑负韩王气。\n骄饵去易论，忌途良可畏。\n夙昔怀江海，平生混泾渭。\n千载契风云，一言忘贱贵。\n去去访林泉，空谷有遗贤。\n言投爵里刺，来泛野人船。\n缔交君赠缟，投分我忘筌。\n成风郢匠斲，流水伯牙弦。\n牙弦忘道术，漳滨恣闲逸。\n聊安张蔚庐，讵扫陈蕃室。\n虚室狎招寻，敬爱混浮沈。\n一诺黄金信，三復白珪心。\n霜松贞雅节，月桂朗冲襟。\n灵台万顷浚，学府九流深。\n谈玄明毁璧，拾紫陋籝金。\n鹭涛开碧海，凤彩缀词林。\n林虚星华映，水澈霞光净。\n霞水两分红，川源四望通。\n雾卷天山静，烟销太史空。\n鸟声流向薄，蝶影乱芳丛。\n柳阴低椠水，荷气上熏风。\n风月芳菲节，物华纷可悦。\n将欢促席赏，遽尔又归别。\n积水带吴门，通波连禹穴。\n赠言虽欲尽，机心庶应绝。\n潘岳本自闲，梁鸿不因热。\n一瓢欣狎道，三月聊栖拙。\n栖拙隐金华，狎道访仙查。\n放旷愚公谷，消散野人家。\n一顷南山豆，五色东陵瓜。\n野衣裁薜叶，山酒酌藤花。\n白云离望远，青溪隐路赊。\n傥忆幽岩桂，犹冀折疎麻。",
        "dynasty": "唐",
        "collection_info": null
    },
    {
        "title": "在江南赠宋五之问",
        "author": "骆宾王",
        "content": "井络双源浚，浔阳九派长。\n沦波通地穴，输委下归塘。\n别岛笼朝蜃，连洲拥夕涨。\n韫珠澄积润，让璧动浮光。\n浮光凝折水，积润疎圆沚。\n玉轮涵地开，剑阁连星起。\n风烟标迥秀，英灵信多美。\n怀德践遗芳，端操惭谋己。\n谋己谬观光，牵迹强悽惶。\n揆拙迷三省，劳生昧两忘。\n弹随空被笑，献楚自多伤。\n一朝殊默语，千里易炎凉。\n炎凉几迁贸，川陆疲臻凑。\n积水架吴涛，连山横楚岫。\n风月虽殊昔，星河犹是旧。\n姑苏望南浦，邯郸通北走。\n北走平生亲，南浦别离津。\n潇湘一超忽，洞庭多苦辛。\n秋江无绿芷，寒汀有白苹。\n采之将何遗，故人漳水滨。\n漳滨已辽远，江潭未旋返。\n为听短歌行，当想长洲苑。\n露金熏菊岸，风佩摇兰坂。\n蝉鸣稻叶秋，雁起芦花晚。\n晚秋云日明，亭皋风雾清。\n独负平生气，重牵摇落情。\n占星非聚德，梦月讵悬名。\n寂寥伤楚奏，凄断泣秦声。\n秦声怀旧里，楚奏悲无已。\n郢路少知音，丛台富奇士。\n温辉凌爱日，壮气惊寒水。\n一顾重风云，三冬足文史。\n文史盛纷纶，京洛多风尘。\n犹轻五车富，未重一囊贫。\n李仙非易託，苏鬼尚难因。\n不惜劳歌尽，谁为听阳春。",
        "dynasty": "唐",
        "collection_info": null
    },
    {
        "title": "晚憩田家",
        "author": "骆宾王",
        "content": "转蓬劳远役，披薜下田家。\n山形类九折，水势急三巴。\n悬梁接断岸，涩路拥崩查。\n雾岩沦晓魄，风溆涨寒沙。\n心迹一朝舛，关山万里赊。\n龙章徒表越，闽俗本殊华。\n旅行悲泛梗，离赠折疎麻。\n唯有寒潭菊，独似故园花。",
        "dynasty": "唐",
        "collection_info": null
    },
    {
        "title": "出石门",
        "author": "骆宾王",
        "content": "层岩远接天，绝岭上栖烟。\n松低轻盖偃，藤细弱丝悬。\n石明如挂镜，苔分似列钱。",
        "dynasty": "唐",
        "collection_info": null
    },
    {
        "title": "至分陕",
        "author": "骆宾王",
        "content": "陕西开胜壤，召南分沃畴。\n列树巢维鹊，平渚下雎鸠。\n憩棠疑勿剪，曳葛似攀樛。\n至今王化美，非独在隆周。",
        "dynasty": "唐",
        "collection_info": null
    },
    {
        "title": "寓居洛滨对雪忆谢二",
        "author": "骆宾王",
        "content": "旅思眇难裁，衝飙恨易哀。\n旷望洛川晚，飘飖瑞雪来。\n积彩明书幌，流韵绕琴台。\n色夺迎仙羽，花避犯霜梅。\n谢庭赏方逸，袁扉掩未开。\n高人傥有访，兴尽讵须回。",
        "dynasty": "唐",
        "collection_info": null
    },
    {
        "title": "北眺舂陵",
        "author": "骆宾王",
        "content": "揽辔疲宵迈，驱马倦晨兴。\n既出封泥谷，还过避雨陵。\n山行明照上，溪宿密云蒸。\n登高徒欲赋，词殚独抚膺。",
        "dynasty": "唐",
        "collection_info": null
    },
    {
        "title": "夏日游目聊作",
        "author": "骆宾王",
        "content": "暂屏嚣尘累，言寻物外情。\n致逸心逾默，神幽体自轻。\n浦夏荷香满，田秋麦气清。\n讵假沧浪上，将濯楚臣缨。",
        "dynasty": "唐",
        "collection_info": null
    },
    {
        "title": "同崔驸马晓初登楼思京",
        "author": "骆宾王",
        "content": "丽谯通四望，繁忧起万端。\n绮疏低晚魄，镂槛肃初寒。\n白云乡思远，黄图归路难。\n唯余西向笑，暂似当长安。",
        "dynasty": "唐",
        "collection_info": null
    },
    {
        "title": "月夜有怀简诸同病",
        "author": "骆宾王",
        "content": "闲庭落景尽，疎帘夜月通。\n山灵响似应，水净望如空。\n栖枝犹绕鹊，遵渚未来鸿。\n可叹高楼妇，悲思杳难终。",
        "dynasty": "唐",
        "collection_info": null
    },
    {
        "title": "叙寄员半千",
        "author": "骆宾王",
        "content": "薄宦三河道，自负十余年。\n不应惊若厉，秪为直如弦。\n坐历山川险，吁嗟陵谷迁。\n长吟空抱膝，短翮讵冲天。\n魂归沧海上，望断白云前。\n钓名劳拾紫，隐迹自谈玄。\n不学多能圣，徒思鸿宝仙。\n斯志良难已，此道岂徒然。\n嗟为刀笔吏，耻从绳墨牵。\n岐路情虽狎，人伦地本偏。\n长揖谢时事，独往访林泉。\n寄言二三子，生死不来旋。",
        "dynasty": "唐",
        "collection_info": null
    },
    {
        "title": "咏怀古意上裴侍郎",
        "author": "骆宾王",
        "content": "三十二余罢，鬓是潘安仁。\n四十九仍入，年非朱买臣。\n纵横愁繫越，坎壈倦游秦。\n出笼穷短翮，委辙涸枯鳞。\n穷经不霑用，弹铗欲谁申。\n天子未驱策，岁月几沈沦。\n轻生长慷慨，效死独殷勤。\n徒歌易水客，空老渭川人。\n一得视边塞，万里何苦辛。\n剑匣胡霜影，弓开汉月轮。\n金刀动秋色，铁骑想风尘。\n为国坚诚款，捐躯忘贱贫。\n勒功思比宪，决略暗欺陈。\n若不犯霜雪，虚掷玉京春。",
        "dynasty": "唐",
        "collection_info": null
    },
    {
        "title": "春夜韦明府宅宴得春字",
        "author": "骆宾王",
        "content": "酌桂陶芳夜，披薜啸幽人。\n雅琴驯鲁雉，清歌落范尘。\n宿云低迥盖，残月上虚轮。\n幸此承恩洽，聊当故乡春。",
        "dynasty": "唐",
        "collection_info": null
    },
    {
        "title": "过张平子墓",
        "author": "骆宾王",
        "content": "西鄂该通理，南阳擅德音。\n玉巵浮藻丽，铜浑积思深。\n忽怀今日昔，非復昔时今。\n日落丰碑暗，风来古木吟。\n惟叹穷泉下，终郁羡鱼心。",
        "dynasty": "唐",
        "collection_info": null
    },
    {
        "title": "从军中行路难二首 一",
        "author": "骆宾王",
        "content": "君不见封狐雄虺自成羣，冯深负固结妖氛。\n玉玺分兵征恶少，金坛受律动将军。\n将军拥旄宣庙略，战士横行静夷落。\n长驱一息背铜梁，直指三巴登剑阁。\n阁道岧嶤起戍楼，剑门遥裔俯灵丘。\n邛关九折无平路，江水双源有急流。\n征役无期返，他乡岁华晚。\n杳杳丘陵出，苍苍林薄远。\n途危紫盖峰，路涩青泥坂。\n去去指哀牢，行行入不毛。\n绝壁千里险，连山四望高。\n中外分区宇，夷夏殊风土。\n交趾枕南荒，昆弥临北户。\n川原绕毒雾，溪谷多淫雨。\n行潦四时流，崩查千岁古。\n漂梗飞蓬不自安，扪藤引葛度危峦。\n昔时闻道从军乐，今日方知行路难。\n沧江绿水东流驶，炎洲丹徼南中地。\n南中南斗映星河，秦川秦塞阻烟波。\n三春边地风光少，五月泸中瘴疠多。\n朝驱疲斥候，夕息倦樵歌。\n向月弯繁弱，连星转太阿。\n重义轻生怀一顾，东伐西征凡几度。\n夜夜朝朝斑鬓新，年年岁岁戎衣故。\n灞城隅，滇池水。\n天雅望转积，地际行无已。\n徒觉炎凉节物非，不知关山千万里。\n弃置勿重陈，征行多苦辛。\n且悦清笳杨柳曲，讵忆芳园桃李人。\n绛节朱旗分白羽，丹心白刃酬明主。\n但令一被君王知，谁惮三边征战苦。\n行路难，几千端。\n无復归云凭短翰，空余望日想长安。",
        "dynasty": "唐",
        "collection_info": null
    },
    {
        "title": "从军中行路难二首 二",
        "author": "骆宾王",
        "content": "君不见玉关尘色暗边庭，铜鞮杂虏寇长城。\n天子按剑征余勇，将军受脤事横行。\n七德龙韬开玉帐，千里鼍鼓垒金钲。\n阴山苦雾埋高垒，交河孤月照连营。\n连营去去无穷极，拥斾遥遥过绝国。\n阵云朝结晦天山，寒沙夕涨迷疎勒。\n龙鳞水上开鱼贯，马首山前振雕翼。\n长驱万里詟祈连，分麾三命武功宣。\n百发乌号遥碎柳，七尺龙文迥照莲。\n春来秋去移灰管，兰闺柳市芳尘断。\n雁门迢递尺书稀，鸳被相思双带缓。\n行路难，行路难，誓令氛祲静皋兰。\n但使封侯龙頟贵，讵随中妇凤楼寒。",
        "dynasty": "唐",
        "collection_info": null
    },
    {
        "title": "帝京篇",
        "author": "骆宾王",
        "content": "山河千里国，城阙九重门。\n不覩皇居壮，安知天子尊。\n皇居帝里崤函谷，鹑野龙山侯甸服。\n五纬连影集星躔，八水分流横地轴。\n秦塞重关一百二，汉家离宫三十六。\n桂殿嵚岑对玉楼，椒房窈窕连金屋。\n三条九陌丽城隈，万户千门平旦开。\n复道斜通鳷鹊观，交衢直指凤皇台。\n剑履南宫入，簪缨北阙来。\n声名冠寰宇，文物象昭回。\n钩陈肃兰戺，璧沼浮槐市。\n铜羽应风回，金茎承露起。\n校文天禄阁，习战昆明水。\n朱邸抗平台，黄扉通戚里。\n平台戚里带崇墉，炊金馔玉待鸣钟。\n小堂绮帐三千户，大道青楼十二重。\n宝盖雕鞍金络马，兰窗绣柱玉盘龙。\n绣柱璇题粉壁映，锵金鸣玉王侯盛。\n王侯贵人多近臣，朝游北里暮南邻。\n陆贾分金将讌喜，陈遵投辖正留宾。\n赵李经过密，萧朱交结亲。\n丹凤朱城白日暮，青牛绀幰红尘度。\n侠客珠弹垂杨道，倡妇银钩采桑路。\n倡家桃李自芳菲，京华游侠盛轻肥。\n延年女弟双凤入，罗敷使君千骑归。\n同心结缕带，连理织成衣。\n春朝桂尊尊百味，秋夜兰灯灯九微。\n翠幌珠帘不独映，清歌宝瑟自相依。\n且论三万六千是，宁知四十九年非。\n古来荣利若浮云，人生倚伏信难分。\n始见田窦相移夺，俄闻衞霍有功勋。\n未厌金陵气，先开石椁文。\n朱门无復张公子，灞亭谁畏李将军。\n相顾百龄皆有待，居然万化咸应改。\n桂枝芳气已销亡，柏梁高宴今何在？\n春去春来苦自驰，争名争利徒尔为。\n久留郎署终难遇，空扫相门谁见知。\n当时一旦擅豪华，自言千载长骄奢。\n倏忽抟风生羽翼，须臾失浪委泥沙。\n黄雀徒巢桂，青门遂种瓜。\n黄金销铄素丝变，一贵一贱交情见。\n红颜宿昔白头新，脱粟布衣轻故人。\n故人有湮沦，新知无意气。\n灰死韩安国，罗伤翟廷尉。\n已矣哉，归去来。\n马卿辞蜀多文藻，扬雄仕汉乏良媒。\n三冬自矜诚足用，十年不调几邅回。\n汲黯薪逾积，孙弘阁未开。\n谁惜长沙傅，独负洛阳才。",
        "dynasty": "唐",
        "collection_info": null
    },
    {
        "title": "畴昔篇",
        "author": "骆宾王",
        "content": "少年重英侠，弱岁贱衣冠。\n既託寰中赏，方承膝下欢。\n遨游灞水曲，风月洛城端。\n且知无玉馔，谁肯逐金丸。\n金丸玉馔盛繁华，自言轻侮季伦家。\n五霸争驰千里马，三条竞骛七香车。\n掩映飞轩乘落照，参差步障引朝霞。\n池中旧水如悬镜，屋裏新妆不让花。\n意气风云倏如昨，岁月春秋屡回薄。\n上苑频经柳絮飞，中园几见梅花落。\n当时门客今何在？畴昔交朋已疎索。\n莫教憔悴损容仪，会得高秋云雾廓。\n淹留坐帝乡，无事积炎凉。\n一朝披短褐，六载奉长廊。\n赋文惭昔马，执戟叹前扬。\n挥戈出武帐，荷笔入文昌。\n文昌隐隐皇城裏，由来奕奕多才子。\n潘陆词锋骆驿飞，张曹翰苑纵横起。\n卿相未曾识，王侯宁见拟。\n垂钓甘成白首翁，负薪何处逢知己？\n判将运命赋穷通，从来奇舛任西东。\n不应永弃同刍狗，且復飘飖类转蓬。\n容鬓年年异，春华岁岁同。\n荣观未尽礼，徇主欲申功。\n脂车秣马辞乡国，萦辔西南使邛僰。\n玉垒铜梁不易攀，地角天涯眇难测。\n莺啭蝉吟有悲望，鸿来雁度无音息。\n阳关积雾万里昏，剑阁连山千种色。\n蜀路何悠悠，岷峯阻且修。\n回肠随九折，迸泪连双流。\n寒光千里暮，露气二江秋。\n长途看束马，平水且沈牛。\n华阳旧地标神制，石镜蛾眉真秀丽。\n诸葛才雄已号龙，公孙跃马轻称帝。\n五丁卓荦多奇力，四士英灵富文艺。\n云气横开八阵形，桥形遥分七星势。\n川平烟雾开，游戏锦城隈。\n墉高龟望出，水净雁文回。\n寻姝入酒肆，访客上琴台。\n不识金貂重，偏惜玉山颓。\n他乡冉冉消年月，帝里沈沈限城阙。\n不见猿声助客啼，唯闻旅思将花发。\n我家迢递关山裏，关山迢递不可越。\n故园梅柳尚余春，来时勿使芳菲歇。\n解鞅欲言归，执袂怆多违。\n北梁俱握手，南浦共沾衣。\n别情伤去盖，离念惜徂辉。\n知音何所托，木落雁南飞。\n回来望平陆，春来酒应熟。\n相将菌阁卧青溪，且用藤杯泛黄菊。\n十年不调为贫贱，百日屡迁随倚伏。\n祗为须求负郭田，使我再干州县禄。\n百年郁郁少腾迁，万里遥遥入镜川。\n涘江拂潮衝白日，淮海长波接远天。\n丛竹凝朝露，孤山起暝烟。\n赖有边城月，常伴客旌悬。\n东南美箭称吴会，名都隐轸三江外。\n涂山执玉应昌期，曲水开襟重文会。\n仙镝流音鸣鹤岭，宝剑分辉落蛟濑。\n未看白马对芦刍，且觉浮云似车盖。\n江南节序多，文酒屡经过。\n共踏春江曲，俱唱采菱歌。\n舟移疑入镜，棹举若乘波。\n风光无限极，归檝碍池荷。\n眺听烟霞正流眄，即从王事归舻转。\n芝田花月屡裴回，金谷佳期重游衍。\n登高北望嗤梁叟，凭轼西征想潘掾。\n峯开华岳耸疑莲，水激龙门急如箭。\n人事谢光阴，俄遭霜露侵。\n偷存七尺影，分没九泉深。\n穷途行泣玉，愤路未藏金。\n茹荼空有叹，怀橘独伤心。\n年来岁去成销铄，怀抱心期渐寥落。\n挂冠裂冕已辞荣，南亩东皋事耕凿。\n宾阶客院常疏散，蓬径柴扉终寂寞。\n自有林泉堪隐栖，何必山中事丘壑。\n我住青门外，家临素浐滨。\n遥瞻丹凤阙，斜望黑龙津。\n荒衢通猎骑，穷巷抵樵轮。\n时有桃源客，来访竹林人。\n昨夜琴声奏悲调，旭旦含颦不成笑。\n果乘骢马发嚣书，復道郎官禀纶诰。\n冶长非罪曾缧绁，长孺然灰也经溺。\n高门有阅不图封，峻笔无闻敛敷妙。\n适离京兆谤，还从御史弹。\n炎威资夏景，平曲况秋翰。\n画地终难入，书空自不安。\n吹毛未可待，摇尾且求餐。\n丈夫坎壈多愁疾，契阔迍邅尽今日。\n慎罚宁凭两造辞，严科直挂三章律。\n邹衍衔悲繫燕狱，李斯抱怨拘秦桎。\n不应白髮顿成丝，直为黄沙暗如漆。\n紫禁终难呌，朱门不易排。\n惊魂闻叶落，危魄逐轮埋。\n霜威遥有厉，雪[枉]遂无阶。\n含冤欲谁道，饮气独居怀。\n忽闻驿使发关东，传道天波万里通。\n涸鳞去辙还游海，幽禽释网便翔空。\n舜泽尧曦方有极，谗言巧佞傥无穷。\n谁能跼迹依三辅，会就商山访四翁。",
        "dynasty": "唐",
        "collection_info": null
    },
    {
        "title": "艳情代郭氏荅卢照邻",
        "author": "骆宾王",
        "content": "迢迢芊路望芝田，眇眇函关恨蜀川。\n归云已落涪江外，还雁应过洛水瀍。\n洛水傍连帝城侧，帝宅层甍垂凤翼。\n铜驼路上柳千条，金谷园中花几色。\n柳叶园花处处新，洛阳桃李应芳春。\n妾向双流窥石镜，君住三川守玉人。\n此时离别那堪道，此日空床对芳沼。\n芳沼徒游比目鱼，幽径还生拔心艹。\n流风回雪傥便娟，骥子鱼文实可怜。\n掷果河阳君有分，货酒成都妾亦然。\n莫言贫贱无人重，莫言富贵应须种。\n绿珠犹得石崇怜，飞燕曾经汉皇宠。\n良人何处醉纵横？直如循默守空名。\n倒提新缣成慊慊，翻将故剑作平平。\n离前吉梦成兰兆，别后啼痕上竹生。\n别日分明相约束，已取宜家成诫勖。\n当时拟弄掌中珠，岂谓先摧庭际玉。\n悲鸣五里无人问，肠断三声谁为续。\n思君欲上望夫台，端居懒听将雏曲。\n沈沈落日向山低，檐前归燕并头栖。\n抱膝当窗看夕兔，侧耳空房听晓鸡。\n舞蝶临阶秪自舞，啼鸟逢人亦助啼。\n独坐伤孤枕，春来悲更甚。\n峨眉山上月如眉，濯锦江中霞似锦。\n锦字回文欲赠君，剑壁层峰自纠纷。\n平江淼淼分清浦，长路悠悠间白云。\n也知京洛多佳丽，也知山岫遥亏蔽。\n无那短封即疎索，不在长情守期契。\n传闻织女对牵牛，相望重河隔浅流。\n谁分迢迢经两岁，谁能脉脉待三秋。\n情知唾井终无理，情知覆水也难收。\n不復下山能借问，更向卢家字莫愁。",
        "dynasty": "唐",
        "collection_info": null
    },
    {
        "title": "代女道士王灵妃赠道士李荣",
        "author": "骆宾王",
        "content": "玄都五府风尘绝，碧海三山波浪深。\n桃实千年非易待，桑田一变已难寻。\n别有仙居对三市，金阙银宫相向起。\n台前镜影伴仙娥，楼上箫声随凤史。\n凤楼迢递绝尘埃，莺时物色正裴回。\n灵芝紫检参差长，仙桂丹花重迭开。\n双童绰约时游陟，三鸟联翩报消息。\n尽言真侣出遨游，传道风光无限极。\n轻花委砌惹裾香，残月窥窗觇幌色。\n箇时无数倂妖妍，箇裏无穷总可怜。\n别有众中称黜帝，天上人间少流例。\n洛滨仙驾启遥源，淮浦灵津符远筮。\n自言少小慕幽玄，只言容易得神仙。\n佩中邀勒经时序，箫裏寻思復几年。\n寻思许事真情变，二人容华识少选。\n漫道烧丹止七飞，空传化石曾三转。\n寄语天上弄机人，寄语河边值查客。\n乍可悤悤共百年，谁使遥遥期七夕。\n想知人意自相寻，果得深心共一心。\n一心一意无穷已，投漆投胶非足拟。\n只将羞涩当风流，持此相怜保终始。\n相怜相念倍相亲，一生一代一双人。\n不把丹心比玄石，惟将浊水况清尘。\n只言柱下留期信，好欲将心学松蕣。\n不能京兆画峨眉，翻向成都骋驺引。\n青牛紫气度灵关，尺素赩鳞去不还。\n连苔上砌无穷绿，修竹临坛几处斑。\n此时空床难独守，此日别离那可久。\n梅花如雪柳如丝，年去年来不自持。\n初言别在寒偏在，何悟春来春更思。\n春时物色无端绪，双枕孤眠谁分许。\n分念娇莺一种啼，生憎燕子千般语。\n朝云旭日照青楼，迟晖丽色满皇州。\n落花泛泛浮灵沼，垂柳长长拂御沟。\n御沟大道多奇赏，侠客妖容递来往。\n宝骑连花铁作钱，香轮骛水珠为网。\n香轮宝骑竞繁华，可怜今夜宿倡家。\n鹦鹉杯中浮竹叶，凤凰琴裏落梅花。\n许辈多情偏送款，为问春花几时满。\n千回鸟信说众诸，百过莺啼说长短。\n长短众诸判不寻，千回百过浪关心。\n何曾举意西邻玉，未肯留情南陌金。\n南陌西邻咸自保，还辔归期须及早。\n为想三春狭斜路，莫辞九折邛关道。\n假令白里似长安，须使青牛学剑端。\n苹风入驭来应易，竹杖成龙去不难。\n龙飙去去无消息，鸾镜朝朝减容色。\n君心不记下山人，妾欲空期上林翼。\n上林三月鸿欲稀，华表千年鹤未归。\n不分淹留桑路待，秪应直取桂轮飞。",
        "dynasty": "唐",
        "collection_info": null
    },
    {
        "title": "从军行",
        "author": "骆宾王",
        "content": "平生一顾重，意气溢三军。\n埜日分戈影，天星合剑文。\n弓弦抱汉月，马足践胡尘。\n不求生入塞，唯当死报君。",
        "dynasty": "唐",
        "collection_info": null
    },
    {
        "title": "王昭君",
        "author": "骆宾王",
        "content": "敛容辞豹尾，缄恨度龙鳞。\n金钿明汉月，玉筯染胡尘。\n古镜菱花暗，愁眉柳叶颦。\n唯有清笳曲，时闻芳树春。",
        "dynasty": "唐",
        "collection_info": null
    },
    {
        "title": "于紫云观赠道士",
        "author": "骆宾王",
        "content": "碧落澄秋景，玄门启曙关。\n人疑列御至，客似令威还。\n羽盖徒欣仰，云车未可攀。\n只应倾玉醴，时许寄颓颜。",
        "dynasty": "唐",
        "collection_info": null
    },
    {
        "title": "渡瓜步江",
        "author": "骆宾王",
        "content": "捧檄辞幽径，鸣榔下贵洲。\n惊涛疑跃马，积气似连牛。\n月迥寒沙净，风急夜江秋。\n不学浮云影，他乡空滞留。",
        "dynasty": "唐",
        "collection_info": null
    },
    {
        "title": "途中有怀",
        "author": "骆宾王",
        "content": "睠然怀楚奏，怅矣背秦关。\n涸鳞惊照辙，坠羽怯虚弯。\n素服三川化，乌裘十上还。\n莫言无皓齿，时俗薄朱颜。",
        "dynasty": "唐",
        "collection_info": null
    },
    {
        "title": "至分水戍",
        "author": "骆宾王",
        "content": "行役忽离忧，復此怆分流。\n溅石回湍咽，萦丛曲涧幽。\n阴岩常结晦，宿莽竞含秋。\n况乃霜晨早，寒风入戍楼。",
        "dynasty": "唐",
        "collection_info": null
    },
    {
        "title": "望乡夕泛",
        "author": "骆宾王",
        "content": "归怀剩不安，促榜犯风澜。\n落宿含楼近，浮月带江寒。\n喜逐行前至，忧从望裏宽。\n今夜南枝鹊，应无绕树难。",
        "dynasty": "唐",
        "collection_info": null
    },
    {
        "title": "久客临海有怀",
        "author": "骆宾王",
        "content": "天涯非日观，地屺望星楼。\n练光摇乱马，剑气上连牛。\n草湿姑苏夕，叶下洞庭秋。\n欲知悽断意，江上涉安流。",
        "dynasty": "唐",
        "collection_info": null
    },
    {
        "title": "游兖部逢孔君自衞来欣然相遇若旧",
        "author": "骆宾王",
        "content": "游人自衞返，背客隔淮来。\n倾盖金兰合，忘筌玉叶开。\n繁花明日柳，疎蕊落风梅。\n将期重交态，时慰不然灰。",
        "dynasty": "唐",
        "collection_info": null
    },
    {
        "title": "西京守岁",
        "author": "骆宾王",
        "content": "闲居寡言宴，独坐惨风尘。\n忽见严冬尽，方知列宿春。\n夜将寒色去，年共晓光新。\n耿耿他乡夕，无由展旧亲。",
        "dynasty": "唐",
        "collection_info": null
    },
    {
        "title": "同辛簿简仰酬思玄上人林泉四首 一",
        "author": "骆宾王",
        "content": "闻君招隐地，髣髴武陵春。\n缉芰知还楚，披榛似避秦。\n崩查年祀积，幽草岁时新。\n一谢沧浪水，安知有逸人。",
        "dynasty": "唐",
        "collection_info": null
    },
    {
        "title": "同辛簿简仰酬思玄上人林泉四首 二",
        "author": "骆宾王",
        "content": "芳晨临上月，幽赏狎中园。\n有蝶堪成梦，无羊可触藩。\n忘怀南涧藻，蠲思北堂萱。\n坐叹华滋歇，思君谁为言。",
        "dynasty": "唐",
        "collection_info": null
    },
    {
        "title": "同辛簿简仰酬思玄上人林泉四首 三",
        "author": "骆宾王",
        "content": "林泉恣探历，风景暂裴徊。\n客有迁莺处，人无结驷来。\n聚花如薄雪，沸水若轻雷。\n今日徒招隐，终知异凿坏。",
        "dynasty": "唐",
        "collection_info": null
    },
    {
        "title": "同辛簿简仰酬思玄上人林泉四首 四",
        "author": "骆宾王",
        "content": "俗远风尘隔，春还初服迟。\n林疑中散地，人似上皇时。\n芳杜湘君曲，幽兰楚客词。\n山中有春草，长似寄相思。",
        "dynasty": "唐",
        "collection_info": null
    },
    {
        "title": "秋日饯陆道士陈文林",
        "author": "骆宾王",
        "content": "青牛游华岳，赤马走吴宫。\n玉柱离鸿怨，金罍浮蚁空。\n日霁崤陵雨，尘起洛阳风。\n唯当玄度月，千里与君同。",
        "dynasty": "唐",
        "collection_info": null
    },
    {
        "title": "送郑少府入辽共赋侠客远从戎",
        "author": "骆宾王",
        "content": "边烽警榆塞，侠客度桑干。\n柳叶开银镝，桃花照玉鞍。\n满月临弓影，连星入剑端。\n不学燕丹客，空歌易水寒。",
        "dynasty": "唐",
        "collection_info": null
    },
    {
        "title": "送费六还蜀",
        "author": "骆宾王",
        "content": "星楼望蜀道，月峡指吴门。\n万行流别泪，九折切惊魂。\n雪影含花落，云阴带叶昏。\n还愁三径晚，独对一清尊。",
        "dynasty": "唐",
        "collection_info": null
    },
    {
        "title": "秋日送侯四得弹字",
        "author": "骆宾王",
        "content": "我留安豹隐，君去学鹏抟。\n岐路分襟易，风云促膝难。\n夕涨流波急，秋山落日寒。\n惟有思归引，悽断为君弹。",
        "dynasty": "唐",
        "collection_info": null
    },
    {
        "title": "秋日送尹大赴京",
        "author": "骆宾王",
        "content": "挂瓢余隐舜，负鼎尔干汤。\n竹叶离罇满，桃花别路长。\n低河耿秋色，落月抱寒光。\n素书如可嗣，幽谷竚宾行。",
        "dynasty": "唐",
        "collection_info": null
    },
    {
        "title": "秋夜送閰五还润州",
        "author": "骆宾王",
        "content": "通庄抵旧里，沟水泣新知。\n断云飘易滞，连露积难披。\n素风啼迥堞，惊月绕疎枝。\n无力励短翰，轻举送长离。",
        "dynasty": "唐",
        "collection_info": null
    },
    {
        "title": "送王明府参选赋得鹤",
        "author": "骆宾王",
        "content": "振衣游紫府，飞盖背青田。\n虚心恆警露，孤影尚凌烟。\n离歌悽妙曲，别操绕繁弦。\n在阴如可和，轻响会闻天。",
        "dynasty": "唐",
        "collection_info": null
    },
    {
        "title": "秋日送别",
        "author": "骆宾王",
        "content": "寂寥心事晚，摇落岁时秋。\n共此伤年髪，相看惜去留。\n当歌应破涕，哀命返穷愁。\n别后能相忆，东陵有故侯。",
        "dynasty": "唐",
        "collection_info": null
    },
    {
        "title": "别李峤得胜字",
        "author": "骆宾王",
        "content": "芳尊徒自满，别恨转难胜。\n客似游江岸，人疑上灞陵。\n寒更承夜永，凉景向秋澄。\n离心何以赠，自有玉壶冰。",
        "dynasty": "唐",
        "collection_info": null
    },
    {
        "title": "在衮州饯宋五之问",
        "author": "骆宾王",
        "content": "淮沂泗水地，梁甫汶阳东。\n别路青骊远，离尊绿蚁空。\n柳寒凋密翠，棠晚落疎红。\n别后相思曲，悽断入琴风。",
        "dynasty": "唐",
        "collection_info": null
    },
    {
        "title": "游灵公观",
        "author": "骆宾王",
        "content": "灵峰标胜境，神府枕通川。\n玉殿斜连汉，金堂迥架烟。\n断风疎晚竹，流水切危弦。\n别有青门外，空怀玄圃仙。",
        "dynasty": "唐",
        "collection_info": null
    },
    {
        "title": "夏日游山家同夏少府",
        "author": "骆宾王",
        "content": "返照下层岑，物外狎招寻。\n兰径熏幽佩，槐庭落暗金。\n谷静风声彻，山空月色深。\n一遣樊笼累，唯余松桂心。",
        "dynasty": "唐",
        "collection_info": null
    },
    {
        "title": "初秋登王司马楼宴得同字",
        "author": "骆宾王",
        "content": "展骥端居暇，登龙喜宴同。\n缔赏三清满，承欢六义通。\n野晦寒阴积，潭虚夕照空。\n顾惭非梦鸟，滥此厕雕虫。",
        "dynasty": "唐",
        "collection_info": null
    },
    {
        "title": "初秋于窦六郎宅宴",
        "author": "骆宾王",
        "content": "千里风云契，一朝心赏同。\n意尽深交合，神灵俗累空。\n草带销寒翠，花枝发夜红。\n唯将澹若水，长揖古人风。",
        "dynasty": "唐",
        "collection_info": null
    },
    {
        "title": "冬日宴",
        "author": "骆宾王",
        "content": "二三物外友，一百杖头钱。\n赏洽袁公地，情披乐令天。\n促席鸾觞满，当炉兽炭然。\n何须攀桂树，逢此自留连。",
        "dynasty": "唐",
        "collection_info": null
    },
    {
        "title": "镂鸡子",
        "author": "骆宾王",
        "content": "幸遇清明节，欣逢旧练人。\n刻花争脸态，写月竞眉新。\n晕罢空余月，诗成倂道春。\n谁知怀玉者，含响未吟晨。",
        "dynasty": "唐",
        "collection_info": null
    },
    {
        "title": "咏美人在天津桥",
        "author": "骆宾王",
        "content": "美女出东邻，容与上天津。\n整衣香满路，移步袜生尘。\n水下看妆影，眉头画月新。\n寄言曹子建，箇是洛川神。",
        "dynasty": "唐",
        "collection_info": null
    },
    {
        "title": "送宋五之问得凉字",
        "author": "骆宾王",
        "content": "愿言游泗水，支离去二漳。\n道术君所笃，筌蹄余自忘。\n雪威侵竹冷，秋爽带池凉。\n欲验离襟切，岐路在他乡。",
        "dynasty": "唐",
        "collection_info": null
    },
    {
        "title": "宪台出絷寒夜有怀",
        "author": "骆宾王",
        "content": "独坐怀明发，长谣苦未安。\n自应迷北叟，谁肯问南冠。\n生死交情异，殷忧岁序阑。\n空余朝夕鸟，相伴夜啼寒。",
        "dynasty": "唐",
        "collection_info": null
    },
    {
        "title": "送郭少府探得忧字",
        "author": "骆宾王",
        "content": "开筵枕德水，辍棹舣仙舟。\n贝阙桃花浪，龙门竹箭流。\n当歌悽别曲，对酒泣离忧。\n还望青门外，空见白云浮。",
        "dynasty": "唐",
        "collection_info": null
    },
    {
        "title": "冬日过故人任处士书斋",
        "author": "骆宾王",
        "content": "神交尚投漆，虚室罢游兰。\n网积窗文乱，苔深履迹残。\n雪明书帐冷，水静墨池寒。\n独此琴台夜，流水为谁弹。",
        "dynasty": "唐",
        "collection_info": null
    },
    {
        "title": "送刘少府游越州",
        "author": "骆宾王",
        "content": "一丘余枕石，三越尔怀铅。\n离亭分鹤盖，别岸指龙川。\n露下蝉声断，寒来雁影连。\n如何沟水上，悽断听离弦。",
        "dynasty": "唐",
        "collection_info": null
    },
    {
        "title": "赋得白云抱幽石",
        "author": "骆宾王",
        "content": "重岩抱危石，幽涧曳轻云。\n绕镇仙衣动，飘蓬羽盖分。\n锦色连花静，苔光带叶熏。\n讵知吴会影，长抱谷城文。",
        "dynasty": "唐",
        "collection_info": null
    },
    {
        "title": "赋得春云处处生",
        "author": "骆宾王",
        "content": "千里年光静，四望春云生。\n椠日祥光举，疎云瑞叶轻。\n盖阴笼迥树，阵影抱危城。\n非将吴会远，飘荡帝乡情。",
        "dynasty": "唐",
        "collection_info": null
    },
    {
        "title": "在岳咏蝉",
        "author": "骆宾王",
        "content": "西陆蝉声唱，南冠客思侵。\n那堪玄鬓影，来对白头吟。\n露重飞难进，风多响易沈。\n无人信高洁，谁为表予心。",
        "dynasty": "唐",
        "collection_info": null
    },
    {
        "title": "咏水",
        "author": "骆宾王",
        "content": "列名通地纪，疎派合天津。\n波随月色净，态逐桃花春。\n照霞如隐石，映柳似沈鳞。\n终当挹上善，属意澹交人。",
        "dynasty": "唐",
        "collection_info": null
    },
    {
        "title": "同张二咏雁",
        "author": "骆宾王",
        "content": "唼藻沧江远，衔卢紫塞长。\n雾深迷晓景，风急断秋行。\n阵照通宵月，书封几夜霜。\n无復能鸣分，空知愧稻粱。",
        "dynasty": "唐",
        "collection_info": null
    },
    {
        "title": "咏雪",
        "author": "骆宾王",
        "content": "龙云玉叶上，鹤雪瑞花新。\n影乱铜乌吹，光销玉马津。\n含辉明素篆，隐迹表祥轮。\n幽兰不可俪，徒自绕阳春。",
        "dynasty": "唐",
        "collection_info": null
    },
    {
        "title": "咏云酒",
        "author": "骆宾王",
        "content": "朔空曾纪历，带地旧疏泉。\n色泛临砀瑞，香流赴蜀仙。\n款交欣散玉，洽友悦沈钱。\n无復中山赏，空吟吴会篇。",
        "dynasty": "唐",
        "collection_info": null
    },
    {
        "title": "尘灰",
        "author": "骆宾王",
        "content": "洛川流雅韵，秦道擅苛威。\n听歌梁上动，应律管中飞。\n光飘神女袜，影落羽人衣。\n愿言心未翳，终冀效轻微。",
        "dynasty": "唐",
        "collection_info": null
    },
    {
        "title": "秋晨同淄川毛司马秋九咏 秋风",
        "author": "骆宾王",
        "content": "紫陌炎氛歇，青苹晚吹浮。\n乱竹摇疎影，萦池织细流。\n飘香曳舞袖，带粉泛妆楼。\n不分君恩绝，纨扇曲中秋。",
        "dynasty": "唐",
        "collection_info": null
    },
    {
        "title": "秋晨同淄川毛司马秋九咏 秋云",
        "author": "骆宾王",
        "content": "南陆铜浑改，西郊玉叶轻。\n泛斗瑶光动，临阳瑞色明。\n盖阴连凤阙，阵影翼龙城。\n讵知时不遇，空伤流滞情。",
        "dynasty": "唐",
        "collection_info": null
    },
    {
        "title": "秋晨同淄川毛司马秋九咏 秋蝉",
        "author": "骆宾王",
        "content": "九秋行已暮，一枝聊暂安。\n隐榆非谏楚，噪柳异悲潘。\n分形妆薄鬓，镂影饰危冠。\n自怜疎影断，寒林夕吹寒。",
        "dynasty": "唐",
        "collection_info": null
    },
    {
        "title": "秋晨同淄川毛司马秋九咏 秋露",
        "author": "骆宾王",
        "content": "玉关寒气早，金塘秋色归。\n泛掌光逾净，添荷滴尚微。\n变霜凝晓液，承月委圆辉。\n别有吴台上，应湿楚臣衣。",
        "dynasty": "唐",
        "collection_info": null
    },
    {
        "title": "秋晨同淄川毛司马秋九咏 秋月",
        "author": "骆宾王",
        "content": "云披玉绳净，月满镜轮圆。\n裛露珠晖冷，凌霜桂影寒。\n漏彩含疎薄，浮光漾急澜。\n西园徒自赏，南飞终未安。",
        "dynasty": "唐",
        "collection_info": null
    },
    {
        "title": "秋晨同淄川毛司马秋九咏 秋水",
        "author": "骆宾王",
        "content": "贝阙寒流彻，玉轮秋浪清。\n图云锦色净，写月练花明。\n泛曲鵾弦动，随轩凤辖惊。\n唯当御沟上，悽断送归情。",
        "dynasty": "唐",
        "collection_info": null
    },
    {
        "title": "秋晨同淄川毛司马秋九咏 秋萤",
        "author": "骆宾王",
        "content": "玉虬分静夜，金萤照晚凉。\n含辉疑泛月，带火怯凌霜。\n散彩萦虚牖，飘花绕洞房。\n下帷如不倦，当解惜余光。",
        "dynasty": "唐",
        "collection_info": null
    },
    {
        "title": "秋晨同淄川毛司马秋九咏 秋菊",
        "author": "骆宾王",
        "content": "擢秀三秋晚，开芳十步中。\n分黄俱笑日，含翠共摇风。\n碎影涵流动，浮香隔岸通。\n金翘徒可泛，玉斝竟谁同。",
        "dynasty": "唐",
        "collection_info": null
    },
    {
        "title": "秋晨同淄川毛司马秋九咏 秋雁",
        "author": "骆宾王",
        "content": "联翩辞海曲，遥曳指江干。\n阵去金河冷，书归玉塞寒。\n带月凌空易，迷烟逗浦难。\n何当同顾影，刷羽泛清澜。",
        "dynasty": "唐",
        "collection_info": null
    },
    {
        "title": "乐大夫挽词五首 一",
        "author": "骆宾王",
        "content": "可叹浮生促，吁嗟此路难。\n丘陵一起恨，言笑几时懽。\n萧索郊埏晚，荒凉井径寒。\n谁当门下客，独见有任安。",
        "dynasty": "唐",
        "collection_info": null
    },
    {
        "title": "乐大夫挽词五首 二",
        "author": "骆宾王",
        "content": "蒿里谁家地，松门何代丘。\n百年三万日，一别几千秋。\n返照寒无影，穷泉冻不流。",
        "dynasty": "唐",
        "collection_info": null
    },
    {
        "title": "乐大夫挽词五首 三",
        "author": "骆宾王",
        "content": "昔去梅笳发，今来薤露晞。\n彤驺朝帝阙，丹旐背王畿。\n城郭犹疑是，原陵稍觉非。\n九原如可作，千载与谁归。",
        "dynasty": "唐",
        "collection_info": null
    },
    {
        "title": "乐大夫挽词五首 四",
        "author": "骆宾王",
        "content": "一旦先朝菌，千秋掩夜台。\n青乌新兆去，白马故人来。\n草露当春泣，松风向暮哀。\n宁知荒壠外，弔鹤自裴徊。",
        "dynasty": "唐",
        "collection_info": null
    },
    {
        "title": "乐大夫挽词五首 五",
        "author": "骆宾王",
        "content": "忽见泉台路，犹疑水镜悬。\n何如开白日，非復覩青天。\n华表迎千岁，幽扃送百年。\n独嗟流水引，长掩伯牙弦。",
        "dynasty": "唐",
        "collection_info": null
    },
    {
        "title": "丹阳刺史挽词三首 一",
        "author": "骆宾王",
        "content": "百龄嗟倏忽，一旦向山阿。\n丹桂销已尽，青松哀更多。\n熏风虚听曲，薤露反成歌。\n自有藏舟处，谁怜隙驷过。",
        "dynasty": "唐",
        "collection_info": null
    },
    {
        "title": "丹阳刺史挽词三首 二",
        "author": "骆宾王",
        "content": "恻怆恆山羽，留连棣萼篇。\n佳城非旧日，京兆即新阡。\n城郭三千岁，丘陵几万年。\n唯余松柏壠，朝夕起寒烟。",
        "dynasty": "唐",
        "collection_info": null
    },
    {
        "title": "丹阳刺史挽词三首 三",
        "author": "骆宾王",
        "content": "短歌三献曲，长夜九泉台。\n此室玄扃掩，何年白日开。\n荒郊疎古木，寒隧积陈荄。\n独此伤心地，松声薄暮来。",
        "dynasty": "唐",
        "collection_info": null
    },
    {
        "title": "称心寺",
        "author": "骆宾王",
        "content": "征帆恣远寻，逶迤过称心。\n凝滞蘅𦶜岸，沿洄樝柚林。\n穿溆不厌曲，舣潭惟爱深。\n为乐凡几许，听取舟中琴。",
        "dynasty": "唐",
        "collection_info": null
    },
    {
        "title": "陪润州薛司空丹徒桂明府游招隐寺",
        "author": "骆宾王",
        "content": "共寻招隐寺，初识戴颙家。\n还依旧泉壑，应改昔云霞。\n绿竹寒天笋，红蕉腊月花。\n金绳倘留客，为繫日光斜。",
        "dynasty": "唐",
        "collection_info": null
    },
    {
        "title": "棹歌行",
        "author": "骆宾王",
        "content": "写月涂黄罢，凌波拾翠通。\n镜花摇芰日，衣麝入荷风。\n叶密舟难荡，莲疎浦易空。\n凤媒羞自托，鸳翼恨难穷。\n秋帐灯华翠，倡楼粉色红。\n相思无别曲，倂在棹歌中。",
        "dynasty": "唐",
        "collection_info": null
    },
    {
        "title": "海曲书情",
        "author": "骆宾王",
        "content": "薄游倦千里，劳生负百年。\n未能槎上汉，讵肯剑游燕。\n白云照春海，青山横曙天。\n江涛让双璧，渭水掷三钱。\n坐惜风光晚，长歌独块然。",
        "dynasty": "唐",
        "collection_info": null
    },
    {
        "title": "蓬莱镇",
        "author": "骆宾王",
        "content": "旅客春心断，边城夜望高。\n野楼疑海气，白鹭似江涛。\n结绶疲三入，承冠泣二毛。\n将飞怜弱羽，欲济乏轻舠。\n赖有阳春曲，穷愁且代劳。",
        "dynasty": "唐",
        "collection_info": null
    },
    {
        "title": "和李明府",
        "author": "骆宾王",
        "content": "传闻叶县履，飞向洛阳城。\n驰道临层掖，津门对小平。\n霞残疑制锦，云度似飘缨。\n藻掞潘江澈，尘虚范甑清。\n讵怜衝斗气，犹向匣中鸣。",
        "dynasty": "唐",
        "collection_info": null
    },
    {
        "title": "春晚从李长史游开道林故山",
        "author": "骆宾王",
        "content": "幽寻极幽壑，春望陟春台。\n云光栖断树，灵影入仙杯。\n古藤依格上，野径约山隈。\n落蘂飜风去，流莺满树来。\n兴阑荀御动，归路起浮埃。",
        "dynasty": "唐",
        "collection_info": null
    },
    {
        "title": "冬日野望",
        "author": "骆宾王",
        "content": "故人无与晤，安步陟山椒。\n野静连云卷，川明断雾销。\n灵岩闻晓籁，洞浦涨秋潮。\n三江归望断，千里故乡遥。\n劳歌徒自奏，客魂谁为招。",
        "dynasty": "唐",
        "collection_info": null
    },
    {
        "title": "晚渡黄河",
        "author": "骆宾王",
        "content": "千里寻归路，一苇乱平源。\n通波连马颊，迸水急龙门。\n照日荣光净，惊风瑞浪翻。\n棹唱临风断，樵讴入听喧。\n岸迥秋霞落，潭深夕雾繁。\n谁堪逝川上，日暮不归魂。",
        "dynasty": "唐",
        "collection_info": null
    },
    {
        "title": "宿山庄",
        "author": "骆宾王",
        "content": "金陵一超忽，玉烛几还周。\n露积吴台草，风入郢门楸。\n林虚宿断雾，磴险挂悬流。\n拾青非汉策，化缁类秦裘。\n牵迹犹多蹇，劳生未寡尤。\n独此他乡梦，空山明月秋。",
        "dynasty": "唐",
        "collection_info": null
    },
    {
        "title": "晚度天山有怀京邑",
        "author": "骆宾王",
        "content": "忽上天山路，依然想物华。\n云疑上苑叶，雪似御沟花。\n行叹戎麾远，坐怜衣带赊。\n交河浮绝塞，弱水浸流沙。\n旅思徒漂梗，归期未及瓜。\n宁知心断绝，夜夜泣胡笳。",
        "dynasty": "唐",
        "collection_info": null
    },
    {
        "title": "夕次蒲类津",
        "author": "骆宾王",
        "content": "二庭归望断，万里客心愁。\n山路犹南属，河源自北流。\n晚风连朔气，新月照边秋。\n竈火通军壁，烽烟上戍楼。\n龙庭但苦战，燕颔会封侯。\n莫作兰山下，空令汉国羞。",
        "dynasty": "唐",
        "collection_info": null
    },
    {
        "title": "远使海曲春夜多怀",
        "author": "骆宾王",
        "content": "长啸三春晚，端居百虑盈。\n未安胡蝶梦，遽切鲁禽情。\n别岛连寰海，离魂断戍城。\n流星疑伴使，低月似依营。\n怀禄宁期达，牵时匪狥名。\n艰虞行已远，时迹自相惊。",
        "dynasty": "唐",
        "collection_info": null
    },
    {
        "title": "早发诸暨",
        "author": "骆宾王",
        "content": "征夫怀远路，夙驾上危峦。\n薄烟横绝巘，轻冻涩回湍。\n野雾连空暗，山风入曙寒。\n帝城临灞涘，禹穴枕江干。\n橘性行应化，蓬心去不安。\n独掩穷途泪，长歌行路难。",
        "dynasty": "唐",
        "collection_info": null
    },
    {
        "title": "望月有所思",
        "author": "骆宾王",
        "content": "九秋凉风肃，千里月华开。\n圆光随露湛，碎影逐波来。\n似霜明玉砌，如镜写珠胎。\n晚色依关近，边声杂吹哀。\n离居分照耀，怨绪共裴徊。\n自绕南飞羽，空忝北堂才。",
        "dynasty": "唐",
        "collection_info": null
    },
    {
        "title": "送吴七游蜀",
        "author": "骆宾王",
        "content": "日观分齐壤，星桥接蜀门。\n桃花嘶别路，竹叶泻离樽。\n夏老兰犹茂，秋深柳尚繁。\n雾销山望迥，风高野听喧。\n劳歌徒欲奏，赠别竟无言。\n唯有当秋月，空照野人园。",
        "dynasty": "唐",
        "collection_info": null
    },
    {
        "title": "西行别东台详正学士",
        "author": "骆宾王",
        "content": "意气坐相亲，关河别故人。\n客似秦川上，歌疑易水滨。\n塞荒行辨玉，台远尚名轮。\n洩井怀边将，寻源重汉臣。\n上苑梅花早，御沟杨柳新。\n只应持此曲，别作边城春。",
        "dynasty": "唐",
        "collection_info": null
    },
    {
        "title": "和王记室从赵王春日游陀山寺",
        "author": "骆宾王",
        "content": "鸟旟陪访道，鹫岭狎栖真。\n四禅明静业，三空广胜因。\n祥河疎迭涧，慧日皎重轮。\n叶暗龙宫密，花明鹿苑春。\n雕谈筌奥旨，妙辩漱玄津。\n雅曲终难和，徒自奏巴人。",
        "dynasty": "唐",
        "collection_info": null
    },
    {
        "title": "夏日夜忆张二",
        "author": "骆宾王",
        "content": "伏枕忧思深，拥膝独长吟。\n烹鲤无尺素，筌鱼劳寸心。\n疎麻空有折，芳桂湛无斟。\n广庭含夕气，闲宇澹虚阴。\n织虫垂夜砌，惊鸟栖暝林。\n驩娱百年促，羁病一生侵。\n讵堪孤月夜，流水入鸣琴。",
        "dynasty": "唐",
        "collection_info": null
    },
    {
        "title": "寒夜独坐游子多怀简知己",
        "author": "骆宾王",
        "content": "故乡眇千里，离忧积万端。\n鹑服长悲碎，蜗庐未卜安。\n富钩徒有想，贫铗为谁弹。\n柳秋风叶脆，荷晓露文团。\n晚金丛岸菊，余佩下幽兰。\n伐木伤心易，维桑归去难。\n独有孤明月，时照客庭寒。",
        "dynasty": "唐",
        "collection_info": null
    },
    {
        "title": "在军中赠先还知己",
        "author": "骆宾王",
        "content": "蓬转俱行役，瓜时独未还。\n魂迷金阙路，望断玉门关。\n献凯多惭霍，论封几谢班。\n风尘催白首，岁月损红颜。\n落雁低秋塞，惊凫起暝湾。\n胡霜如剑锷，汉月似刀环。\n别后边庭树，相思几度攀。",
        "dynasty": "唐",
        "collection_info": null
    },
    {
        "title": "秋日山行简梁大官",
        "author": "骆宾王",
        "content": "乘马陟层阜，回首睇山川。\n攒峰衔宿雾，迭巘架寒烟。\n百重含翠色，一道落飞泉。\n香吹分岩桂，鲜云抱石莲。\n地偏心易远，致默体逾玄。\n得性虚游刃，忘言已弃筌。\n弹冠劳巧拙，结绶倦牵缠。\n不如从四皓，丘中鸣一弦。",
        "dynasty": "唐",
        "collection_info": null
    },
    {
        "title": "晚泊江镇",
        "author": "骆宾王",
        "content": "四运移阴律，三翼泛阳侯。\n荷香销晚夏，菊气入新秋。\n夜乌喧粉堞，宿雁下芦洲。\n海雾笼边徼，江风绕戍楼。\n转蓬惊别渚，徙橘怆离忧。\n魂飞灞陵岸，泪尽洞庭流。\n振影希鸿陆，逃名谢蚁丘。\n还嗟帝乡远，空望白云浮。",
        "dynasty": "唐",
        "collection_info": null
    },
    {
        "title": "浮槎",
        "author": "骆宾王",
        "content": "昔负千寻质，高临九仞峰。\n真心凌晚桂，劲节掩寒松。\n忽值风飙折，坐为波浪衝。\n摧残空有恨，拥肿遂无庸。\n渤海三千里，泥沙几万重。\n似舟飘不定，如梗泛何从。\n仙客终难托，良工岂易逢。\n徒怀万乘器，谁为一先容。",
        "dynasty": "唐",
        "collection_info": null
    },
    {
        "title": "晚泊河曲",
        "author": "骆宾王",
        "content": "三秋倦行役，千里泛归潮。\n通波竹箭水，轻舸木兰桡。\n金堤连曲岸，贝阙影浮桥。\n水净千年近，星飞五老遥。\n迭花开宿浪，浮叶下凉飙。\n浦荷疎晚菂，津柳渍寒条。\n恓惶劳梗泛，悽断倦蓬飘。\n仙槎不可託，河上独长谣。",
        "dynasty": "唐",
        "collection_info": null
    },
    {
        "title": "早发淮口望盱眙",
        "author": "骆宾王",
        "content": "养蒙分四渎，习坎奠三荆。\n徙帝留余地，封王表旧城。\n岸昏涵蜃气，潮满应鸡声。\n洲迥连沙静，川虚积溜明。\n一朝从捧檄，千里倦悬旌。\n背流桐柏远，逗浦木兰轻。\n小山迷隐路，大块切劳生。\n唯有贞心在，独映寒潭清。",
        "dynasty": "唐",
        "collection_info": null
    },
    {
        "title": "边城落日",
        "author": "骆宾王",
        "content": "紫塞流沙北，黄图灞水东。\n一朝辞俎豆，万里逐沙蓬。\n候月恆持满，寻源屡凿空。\n野昏边气合，烽迥戍烟通。\n膂力风尘倦，疆场岁月穷。\n河流控积石，山路远崆峒。\n壮志凌苍兕，精诚贯白虹。\n君恩如可报，龙剑有雌雄。",
        "dynasty": "唐",
        "collection_info": null
    },
    {
        "title": "宿温城望军营",
        "author": "骆宾王",
        "content": "虏地寒胶折，边城夜柝闻。\n兵符关帝阙，天策动将军。\n塞静胡笳彻，沙明楚练分。\n风旗翻翼影，霜剑转龙文。\n白羽摇如月，青山断若云。\n烟疎疑卷幔，尘灭似销氛。\n投笔怀班业，临戎想顾勋。\n还应雪汉耻，持此报明君。",
        "dynasty": "唐",
        "collection_info": null
    },
    {
        "title": "过故宋",
        "author": "骆宾王",
        "content": "旧国千年尽，荒城四望通。\n云浮非隐帝，日举类游童。\n绮琴朝化洽，祥石夜论空。\n马去遥奔郑，蛇分近带丰。\n池文敛束水，竹影漏寒丛。\n园兔承行月，川禽避断风。\n故宋诚难定，从梁事未工。\n唯当过周客，独愧吴台空。",
        "dynasty": "唐",
        "collection_info": null
    },
    {
        "title": "边夜有怀",
        "author": "骆宾王",
        "content": "汉地行逾远，燕山去不穷。\n城荒犹筑怨，碣毁尚铭功。\n古戍烟尘满，边庭人事空。\n夜关明陇月，秋塞急胡风。\n倚伏良难定，荣枯岂易通。\n旅魂劳泛梗，离恨断征蓬。\n苏武封犹薄，崔骃宦不工。\n惟余北叟意，欲寄南飞鸿。",
        "dynasty": "唐",
        "collection_info": null
    },
    {
        "title": "伤祝阿王明府",
        "author": "骆宾王",
        "content": "洛川真气上，重泉惠政融。\n含章光后烈，继武嗣前雄。\n与善良难验，生涯忽易穷。\n翔凫犹化履，狎雉尚驯童。\n钱满荒阶绿，尘浮虚帐红。\n夏余将宿草，秋近未惊蓬。\n烟晦泉门闭，日尽夜台空。\n谁堪孤陇外，独听白杨风。",
        "dynasty": "唐",
        "collection_info": null
    },
    {
        "title": "四月八日题七级",
        "author": "骆宾王",
        "content": "化城分鸟堞，香阁俯龙川。\n复栋侵黄道，重檐架紫烟。\n铭书非晋代，壁画是梁年。\n霸略今何在，王宫尚岿然。\n二帝曾游圣，三卿是偶贤。\n因兹游胜侣，超彼託良缘。\n我出有为界，君登非想天。\n悠悠青旷裏，荡荡白云前。\n今日经行处，曲音号盖烟。",
        "dynasty": "唐",
        "collection_info": null
    },
    {
        "title": "和孙长史秋日卧病",
        "author": "骆宾王",
        "content": "霍第疏天府，潘园近帝台。\n调弦三妇至，置驿五侯来。\n尚想欢娱洽，吁嗟岁月催。\n金坛分上将，玉帐引瓌材。\n决胜鲸波静，腾谋鸟谷开。\n白云淮水外，紫陌灞陵隈。\n节变惊衰柳，笳繁思落梅。\n调神和玉烛，掞藻握珠胎。\n怅矣欣怀土，居然欲死灰。\n还因承雅曲，暂喜跃沈鳃。",
        "dynasty": "唐",
        "collection_info": null
    },
    {
        "title": "饯郑安阳入蜀",
        "author": "骆宾王",
        "content": "彭山折坂外，井络少城隈。\n地是三巴俗，人非百里材。\n畏途君怅望，岐路我裴徊。\n心赏风烟隔，容华岁月催。\n遥遥分凤野，去去转龙媒。\n遗锦非前邑，鸣琴即旧台。\n剑门千仞起，石路五丁开。\n海客乘槎渡，仙童驭竹回。\n魂将离鹤远，思逐断猿哀。\n唯有双凫舄，飞去復飞来。",
        "dynasty": "唐",
        "collection_info": null
    },
    {
        "title": "咏怀",
        "author": "骆宾王",
        "content": "少年识事浅，不知交道难。\n一言芬若桂，四海臭如兰。\n宝剑思存楚，金锤许报韩。\n虚心徒有託，循迹谅无端。\n太息关山险，吁嗟岁月阑。\n忘机殊会俗，守拙异怀安。\n阮籍空长啸，刘琨独未懽。\n十步庭芳敛，三秋陇月团。\n槐疎非尽意，松晚夜凌寒。\n悲调弦中急，穷愁醉裏宽。\n莫将流水引，空向俗人弹。",
        "dynasty": "唐",
        "collection_info": null
    },
    {
        "title": "春日离长安客中言怀",
        "author": "骆宾王",
        "content": "年华开早律，霁色荡芳晨。\n城阙千门晓，山河四望春。\n御沟通太液，戚里对平津。\n宝瑟调中妇，金罍引上宾。\n剧谈推曼倩，惊坐揖陈遵。\n意气一言合，风期万里亲。\n自惟安直道，守拙忌因人。\n谈器非先木，图荣异后薪。\n揶揄惭路鬼，憔悴切波臣。\n玄草终疲汉，乌裘几滞秦。\n生涯无岁月，岐路有风尘。\n还嗟太行道，处处白头新。",
        "dynasty": "唐",
        "collection_info": null
    },
    {
        "title": "夕次旧吴",
        "author": "骆宾王",
        "content": "维舟背楚服，振策下吴畿。\n盛德弘三让，雄图枕九围。\n黄池通霸迹，赤壁畅戎威。\n文物俄迁谢，英灵有盛衰。\n行叹鸱夷没，遽惜湛卢飞。\n地古烟尘暗，年深馆宇稀。\n山川四望是，人事一朝非。\n悬剑空留信，亡珠尚识机。\n郑风遥可託，关月眇难依。\n西北云逾滞，东南气转微。\n徒怀伯通隐，多谢买臣归。\n唯有荒台露，薄暮湿征衣。",
        "dynasty": "唐",
        "collection_info": null
    },
    {
        "title": "早秋出塞寄东台详正学士",
        "author": "骆宾王",
        "content": "促驾踰三水，长驱望五原。\n天阶分斗极，地理接楼烦。\n溪月明关陇，戎云聚塞垣。\n山川殊物候，风壤异凉喧。\n戍古秋尘合，沙寒宿雾繁。\n昔余迷学步，投迹忝词源。\n兰渚浮延阁，蓬山款禁园。\n彯缨陪绂冕，载笔偶玙璠。\n汲冢宁详蠹，秦牢讵辨冤。\n一朝从篚服，千里骛轻轩。\n乡梦随魂断，边声入听喧。\n南图终铩翮，北上遽催辕。\n弔影惭连茹，浮生倦触藩。\n数奇何以託，桃李自无言。",
        "dynasty": "唐",
        "collection_info": null
    },
    {
        "title": "幽絷书情通简知己",
        "author": "骆宾王",
        "content": "昔岁逢杨意，观光贵楚材。\n穴疑丹凤起，场似白驹来。\n一命沦骄饵，三缄慎祸胎。\n不言劳倚伏，忽此遘邅迴。\n骢马刑章峻，苍鹰狱吏猜。\n绝缣非易辨，疑璧果难裁。\n揆画惭周道，端忧滞夏台。\n生涯一灭裂，岐路几裴徊。\n青陆春芳动，黄沙旅思催。\n圆扉长寂寂，疎网尚恢恢。\n入穽先摇尾，迷津正曝腮。\n覆盆徒望日，蛰户未经雷。\n霜歇兰犹败，风多木屡摧。\n地幽蚕室闭，门静雀罗开。\n自悯秦冤痛，谁怜楚奏哀。\n汉阳穷鸟客，梁甫卧龙才。\n有气还衝斗，无时会凿坏。\n莫言韩长孺，长作不然灰。",
        "dynasty": "唐",
        "collection_info": null
    },
    {
        "title": "久戍边城有怀京邑",
        "author": "骆宾王",
        "content": "扰扰风尘地，遑遑名利途。\n盈虚一易舛，心迹两难俱。\n弱龄小山志，宁期大丈夫。\n九微光贲玉，千仞忽弹珠。\n棘寺游三礼，蓬山簉八儒。\n怀铅惭后进，投笔愿前驱。\n北走非通赵，西之似化胡。\n锦车朝促候，刁斗夜传呼。\n战士青丝络，将军黄石符。\n连星入宝剑，半月上雕弧。\n拜井开疎勒，鸣桴动密须。\n戎机习短蔗，祆祲静长榆。\n季月炎初尽，边亭草早枯。\n层阴笼古木，穷色变寒芜。\n海鹤声嘹唳，城乌尾毕逋。\n葭繁秋色引，桂满夕轮虚。\n行役风霜久，乡园梦想孤。\n灞池遥夏国，秦海望阳纡。\n沙塞三千里，京城十二衢。\n杨沟连凤阙，槐路拟鸿都。\n璧殿规宸象，金堤法斗枢。\n云浮西北盖，月照东南隅。\n宝帐垂连理，银床转辘轳。\n广筵留上客，丰馔引中厨。\n漏缓金徒箭，娇繁玉女壶。\n秋涛飞喻马，秋水泛仙舻。\n意气风云合，言忘道术趋。\n共矜名已泰，讵肯沫相濡。\n有志惭雕朽，无庸类散樗。\n关山暂超忽，形影叹艰虞。\n结网空知羡，图荣岂自诬。\n忘情同塞马，比德类宛驹。\n陇阪肝肠绝，阳关亭候迂。\n迷魂惊落雁，离恨断飞凫。\n春去荣华尽，年来岁月芜。\n边愁伤郢调，乡思绕吴歈。\n河气通中国，山途限外区。\n相思若可寄，冰泮有衔芦。",
        "dynasty": "唐",
        "collection_info": null
    },
    {
        "title": "在军登城楼",
        "author": "骆宾王",
        "content": "城上风威冷，江中水气寒。\n戎衣何日定，歌舞入长安。",
        "dynasty": "唐",
        "collection_info": null
    },
    {
        "title": "于易水送人",
        "author": "骆宾王",
        "content": "此地别燕丹，壮士髪衝冠。\n昔时人已没，今日水犹寒。",
        "dynasty": "唐",
        "collection_info": null
    },
    {
        "title": "咏镜",
        "author": "骆宾王",
        "content": "写月无芳桂，照日有花菱。\n不持光谢水，翻将影学冰。",
        "dynasty": "唐",
        "collection_info": null
    },
    {
        "title": "挑灯杖",
        "author": "骆宾王",
        "content": "禀质非贪热，焦心岂惮熬。\n终知不自润，何处用脂膏。",
        "dynasty": "唐",
        "collection_info": null
    },
    {
        "title": "咏尘",
        "author": "骆宾王",
        "content": "凌波起罗袜，含风染素衣。\n别有知音调，闻歌应自飞。",
        "dynasty": "唐",
        "collection_info": null
    },
    {
        "title": "翫初月",
        "author": "骆宾王",
        "content": "忌满光先缺，乘昏影暂流。\n既能明似镜，何用曲如钩。",
        "dynasty": "唐",
        "collection_info": null
    },
    {
        "title": "送别",
        "author": "骆宾王",
        "content": "寒更承夜永，凉夕向秋澄。\n离心何以赠，自有玉壶冰。",
        "dynasty": "唐",
        "collection_info": null
    },
    {
        "title": "忆蜀地佳人",
        "author": "骆宾王",
        "content": "东西吴蜀关山远，鱼来雁去两难闻。\n莫怪常有千行泪，只为阳台一片云。",
        "dynasty": "唐",
        "collection_info": null
    },
    {
        "title": "咏鹅",
        "author": "骆宾王",
        "content": "鹅，鹅，鹅，曲项向天歌。\n白毛浮绿水，红掌拨清波。",
        "dynasty": "唐",
        "collection_info": null
    },
    {
        "title": "奉和圣制夏日游石淙山",
        "author": "武三思",
        "content": "此地岩壑数千重，吾君驾鹤□乘龙。\n掩暎叶光含翡翠，参差石影带芙蓉。\n白日将移衝迭巘，玄云欲度碍高峰。\n对酒鸣琴追野趣，时闻清吹入长松。",
        "dynasty": "唐",
        "collection_info": null
    },
    {
        "title": "仙鹤篇",
        "author": "武三思",
        "content": "白鹤乘空何处来？青田紫盖本相依。\n缑山七月虽长去，辽水千年会忆归。\n缑山杳杳翔寥廓，辽水纍纍叹城郭。\n经随羽客步丹丘，曾逐仙人游碧落。\n迢迢碧落断氛埃，霞堂云阁几重开。\n欲寻东海黄金竈，仍向西山白玉台。\n九皋独唳方清切，五里惊羣俄断绝。\n月下分行似度云，风前扬影疑迴雪。\n风前月下路漫漫，水宿云翔去几般。\n宛转能倾吴国市，裴回巧拂汉皇坛。\n琴中作曲从来易，鼓裏传声有甚难。\n夜夜恆飞银汉曲，朝朝常饮玉池澜。\n别有闻箫出紫烟，还如化履上青天。\n霜毛忽控三神下，玉羽俄看二客旋。\n燕雀终迷横海志，蜉蝣岂识在阴年。\n莫言一举轻千里，为与三山送九仙。",
        "dynasty": "唐",
        "collection_info": null
    },
    {
        "title": "宴龙泓",
        "author": "武三思",
        "content": "登临开胜託，眺瞩尽良游。\n岩崿萦纡上，澄潭屈曲流。\n泛兰清兴洽，折桂野文遒。\n别后相思处，崎岖碧涧幽。",
        "dynasty": "唐",
        "collection_info": null
    },
    {
        "title": "凝碧池侍宴应制得出水槎",
        "author": "武三思",
        "content": "彼木生何代，为槎復几年。\n欲乘银汉曲，先泛玉池边。\n拥溜根横岸，沈波影倒悬。\n无劳问蜀客，此处即高天。",
        "dynasty": "唐",
        "collection_info": null
    },
    {
        "title": "奉和宴小山池赋得溪字应制",
        "author": "武三思",
        "content": "年光开碧沼，云色敛青溪。\n冻解鱼方戏，风暄鸟欲啼。\n岩泉飞野鹤，石镜舞山鸡。\n柳发龙鳞出，松新麈尾齐。\n九韶从此验，三月定应迷。",
        "dynasty": "唐",
        "collection_info": null
    },
    {
        "title": "奉和过梁王宅即目应制",
        "author": "武三思",
        "content": "岩居多水石，野宅满风烟。\n本谓开三径，俄欣降九天。\n穿林移步辇，拂岸转行旃。\n凤竹初垂箨，龟河未吐莲。\n愿持山作寿，恆用劫为年。",
        "dynasty": "唐",
        "collection_info": null
    },
    {
        "title": "奉和春日游龙门应制",
        "author": "武三思",
        "content": "凤架临香地，龙舆上翠微。\n星宫含雨气，月殿抱春辉。\n碧涧长虹下，雕梁早燕归。\n云疑浮宝盖，石似拂天衣。\n露草侵阶长，风花遶席飞。\n日斜宸赏洽，清吹入重闱。",
        "dynasty": "唐",
        "collection_info": null
    },
    {
        "title": "秋日于天中寺寻復礼上人",
        "author": "武三思",
        "content": "妙域三时殿，香岩七宝宫。\n金绳先界道，玉柄即谈空。\n喻筏知何极，传灯竟不穷。\n弥天高义远，初地胜因通。\n理诣归一处，心行不二中。\n有无双惑遣，真俗两缘同。\n摘叶疑焚翠，投花若散红。\n网珠遥映日，檐铎近吟风。\n定沼寒光素，禅枝暝色葱。\n愿随方便力，长冀释尘笼。",
        "dynasty": "唐",
        "collection_info": null
    },
    {
        "title": "句",
        "author": "武三思",
        "content": "云螭非易匹，月驷本难俦。",
        "dynasty": "唐",
        "collection_info": null
    },
    {
        "title": "奉和圣制夏日游石淙山",
        "author": "张易之",
        "content": "六龙骧首晓骎骎，七圣陪轩集颍阴。\n千丈松萝交翠幕，一丘山水当鸣琴。\n青鸟白云王母使，垂藤断葛野人心。\n山中日暮幽岩下，泠然香吹落花深。",
        "dynasty": "唐",
        "collection_info": null
    },
    {
        "title": "侍从过公主南宅侍宴探得风字应制",
        "author": "张易之",
        "content": "逐赏平阳第，鸣笳上苑东。\n鸟吟千户竹，蝶舞百花丛。\n时攀小山桂，共挹大王风。\n坐客无劳起，秦箫曲未终。",
        "dynasty": "唐",
        "collection_info": null
    },
    {
        "title": "出塞",
        "author": "张易之",
        "content": "侠客重恩光，骏马饰金装。\n瞥闻传羽檄，驰突救边荒。\n转战磨笄地，横行戴斗乡。\n将军占太白，小妇怨流黄。\n騕褭青丝骑，娉婷红粉妆。\n一春莺度曲，八月雁成行。\n谁堪坐秋思，罗袖拂空床。",
        "dynasty": "唐",
        "collection_info": null
    },
    {
        "title": "泛舟侍宴应制",
        "author": "张易之",
        "content": "平明出御沟，解缆坐迴舟。\n绿水澄明月，红罗结绮楼。\n弦歌争浦入，冠盖逐川流。\n白鱼臣作伴，相对舞王舟。",
        "dynasty": "唐",
        "collection_info": null
    },
    {
        "title": "奉和圣制夏日游石淙山",
        "author": "张昌宗",
        "content": "云车遥裔三珠树，帐殿交阴八桂丛。\n磵险泉声疑度雨，川平桥势若晴虹。\n叔夜弹琴歌白雪，孙登长啸韵清风。\n即此陪欢游阆苑，无劳辛苦向崆峒。",
        "dynasty": "唐",
        "collection_info": null
    },
    {
        "title": "少年行",
        "author": "张昌宗",
        "content": "少年不识事，落魄游韩魏。\n珠轩流水车，玉勒浮云骑。\n纵横意不一，然诺心无二。\n白璧赠穰苴，黄金奉毛遂。\n妙舞飘龙管，清歌吟凤吹。\n三春小苑游，千日中山醉。\n直言身可沈，谁论名与利。\n依倚孟尝君，自知能市义。",
        "dynasty": "唐",
        "collection_info": null
    },
    {
        "title": "太平公主山亭侍宴",
        "author": "张昌宗",
        "content": "淮南有小山，嬴女隐其间。\n折桂芙蓉浦，吹箫明月湾。\n扇掩将雏曲，钗承堕马鬟。\n欢情本无限，莫掩洛城关。",
        "dynasty": "唐",
        "collection_info": null
    },
    {
        "title": "奉和圣制夏日游石淙山",
        "author": "薛曜",
        "content": "玉洞幽寻更是天，朱霞绿景镇韶年。\n飞花藉藉迷行路，啭鸟遥遥作管弦。\n雾隐长林成翠幄，风吹细雨即虹泉。\n此中碧酒恆参圣，浪道昆山别有仙。",
        "dynasty": "唐",
        "collection_info": null
    },
    {
        "title": "子夜冬歌",
        "author": "薛曜",
        "content": "朔风扣羣木，严霜凋百草。\n借问月中人，安得长不老。",
        "dynasty": "唐",
        "collection_info": null
    },
    {
        "title": "舞马篇",
        "author": "薛曜",
        "content": "星精龙种竞腾骧，双眼黄金紫艳光。\n一朝逢遇昇平代，伏皂衔图事帝王。\n我皇盛德苞六宇，俗泰时和虞石拊。\n昔闻九代有余名，今日百兽先来舞。\n钩陈周衞俨旌旄，钟镈陶匏声殷地。\n承云嘈囋骇日灵，调露铿鈜动天驷。\n奔尘飞箭若麟螭，蹑景追风忽见知。\n咀衔拉铁并权奇，被服雕章何陆离。\n紫玉鸣珂临宝镫，青丝綵络带金羁。\n随歌鼓而电惊，逐丸劒而飙驰。\n态聚𨄳还急，骄凝骤不移。\n光敌白日下，气拥绿烟垂。\n婉转盘跚殊未已，悬空步骤红尘起。\n惊凫翔鹭不堪俦，矫凤迴鸾那足拟。\n蘅垂桂褭香氛氲，长鸣汗血尽浮云。\n不辞辛苦来东道，祗为箫韶朝夕闻。\n阊阖间，玉台侧，承恩煦兮生光色。\n鸾锵锵，车翼翼，备国容兮为戎饰。\n充云翘兮天子庭，荷日用兮情无极。\n吉良乘兮一千岁，神是得兮天地期。\n大易占云南山寿，䟃𧽼共乐圣明时。",
        "dynasty": "唐",
        "collection_info": null
    },
    {
        "title": "正夜侍宴应诏",
        "author": "薛曜",
        "content": "重关钟漏通，夕敞凤皇宫。\n双阙祥烟裏，千门明月中。\n酒杯浮湛露，歌曲唱风流。\n侍臣咸醉止，恆惭恩遇崇。",
        "dynasty": "唐",
        "collection_info": null
    },
    {
        "title": "送道士入天台",
        "author": "薛曜",
        "content": "洛阳陌上多离别，蓬莱山下足波潮。\n碧海桑田何处在？笙歌一听一遥遥。",
        "dynasty": "唐",
        "collection_info": null
    },
    {
        "title": "奉和圣制夏日游石淙山",
        "author": "杨敬述",
        "content": "山中别有神仙地，屈曲幽深碧涧垂。\n岩前暂驻黄金辇，席上还飞白玉巵。\n远近风泉俱合杂，高低云石共参差。\n林壑偏能留睿赏，长天莫遽下丹曦。",
        "dynasty": "唐",
        "collection_info": null
    },
    {
        "title": "奉和圣制夏日游石淙山",
        "author": "于季子",
        "content": "九旗云布临嵩室，万骑星陈集颍川。\n瑞液含滋登禹膳，飞流荐响入虞弦。\n山扉野径朝花积，帐殿帷宫夏叶连。\n微臣献寿迎千寿，愿奉尧年倚万年。",
        "dynasty": "唐",
        "collection_info": null
    },
    {
        "title": "咏云",
        "author": "于季子",
        "content": "瑞云千里映，祥辉四望新。\n随风乱鸟翅，泛水结鱼鳞。\n布叶疑临夏，开花讵待春。\n愿得承嘉景，无令掩桂轮。",
        "dynasty": "唐",
        "collection_info": null
    },
    {
        "title": "咏萤",
        "author": "于季子",
        "content": "卉草诚幽贱，枯朽绝因依。\n忽逢借羽翼，不觉生光辉。\n直念恩华重，长嗟报効微。\n方思助日月，为许愿曾飞。",
        "dynasty": "唐",
        "collection_info": null
    },
    {
        "title": "早春洛阳荅杜审言",
        "author": "于季子",
        "content": "梓泽年光往復来，杜霸游人去不迴。\n若非载笔登麟阁，定是吹箫伴凤台。\n路傍桃李花犹嫩，波上芙蕖叶未开。\n分明寄语长安道，莫教留滞洛阳才。",
        "dynasty": "唐",
        "collection_info": null
    },
    {
        "title": "咏项羽",
        "author": "于季子",
        "content": "北伐虽全赵，东归不王秦。\n空歌拔山力，羞作渡江人。",
        "dynasty": "唐",
        "collection_info": null
    },
    {
        "title": "咏汉高祖",
        "author": "于季子",
        "content": "百战方夷项，三章且代秦。\n功归萧相国，气尽戚夫人。",
        "dynasty": "唐",
        "collection_info": null
    },
    {
        "title": "南行别弟",
        "author": "于季子",
        "content": "万里人南去，三春雁北飞。\n不知何岁月？得与尔同归。",
        "dynasty": "唐",
        "collection_info": null
    },
    {
        "title": "长信宫中树",
        "author": "乔知之",
        "content": "婀娜当轩树，䒠茸倚兰殿。\n叶艳九春华，香摇五明扇。\n余花鸟弄尽，新叶虫书徧。\n零落心自知，芳菲君不见。",
        "dynasty": "唐",
        "collection_info": null
    },
    {
        "title": "下山逢故夫",
        "author": "乔知之",
        "content": "妾身本薄命，轻弃城南隅。\n庭前厌芍药，山上采蘼芜。\n春风罥纨袖，零露湿罗襦。\n羞将憔悴日，提笼逢故夫。",
        "dynasty": "唐",
        "collection_info": null
    },
    {
        "title": "巫山高",
        "author": "乔知之",
        "content": "巫山十二峰，参差互隐见。\n浔阳几千里，周览忽已徧。\n想像神女姿，摘芳共珍荐。\n楚云何逶迤，红树日葱蒨。\n楚云没湘源，红树断荆门。\n郢路不可见，况復夜闻猨。",
        "dynasty": "唐",
        "collection_info": null
    },
    {
        "title": "弃妾篇",
        "author": "乔知之",
        "content": "妾本丛台右，君在鴈门陲。\n悠悠淇水曲，綵燕入桑枝。\n不因媒结好，本以容相知。\n容谢君应去，情移会有离。\n还君结缕带，归妾识成诗。\n此物虽轻贱，不用使人嗤。",
        "dynasty": "唐",
        "collection_info": null
    },
    {
        "title": "苦寒行",
        "author": "乔知之",
        "content": "胡天夜清迥，孤云独飘扬。\n遥裔出鴈关，逶迤含晶光。\n阴陵久裴回，幽都无多阳。\n初寒冻巨海，杀气流大荒。\n朔马饮寒冰，行子履胡霜。\n路有从役倦，卧死黄沙场。\n羁旅因相依，恸之泪霑裳。\n由来从军行，赏存不赏亡。\n亡者诚已矣，徒令存者伤。",
        "dynasty": "唐",
        "collection_info": null
    },
    {
        "title": "从军行",
        "author": "乔知之",
        "content": "南庭结白露，北风扫黄叶。\n此时鸿鴈来，惊鸣催思妾。\n曲房理针线，平砧捣文练。\n鸳绮裁易成，龙乡信难见。\n窈窕九重闺，寂寞十年啼。\n纱窗白云宿，罗幌月光栖。\n云月隐微微，夜上流黄机。\n玉霜冻珠履，金吹薄罗衣。\n汉家已得地，君去将何事。\n宛转结蚕书，寂寥无鴈使。\n生平荷恩信，本为荣华进。\n况復落红颜，蝉声催绿鬓。",
        "dynasty": "唐",
        "collection_info": null
    },
    {
        "title": "拟古赠陈子昂",
        "author": "乔知之",
        "content": "惸惸孤形影，悄悄独游心。\n以此从王事，常与子同衾。\n别离三河间，征战二庭深。\n胡天夜雨霜，胡鴈晨南翔。\n节物感离居，同衾违故乡。\n南归日将远，北方尚蓬飘。\n孟秋七月时，相送出外郊。\n海风吹凉木，边声响梢梢。\n勤役千万里，将临五十年。\n心事为谁道，抽琴歌坐筵。\n一弹再三叹，宾御泪潺湲。\n送君竟此曲，从兹长绝弦。",
        "dynasty": "唐",
        "collection_info": null
    },
    {
        "title": "定情篇",
        "author": "乔知之",
        "content": "共君结新婚，岁寒心未卜。\n相与游春园，各随情所逐。\n君爱菖蒲花，妾感苦寒竹。\n菖花多艳姿，寒竹有贞叶。\n此时妾比君，君心不如妾。\n簪玉步河堤，妖韶援绿荑。\n凫鴈将子游，莺燕从双栖。\n君念春光好，妾向春光啼。\n君时不得意，弃妾还金闺。\n结言本同心，悲欢何未齐。\n怨咽前致辞，愿得申所悲。\n人间丈夫易，世路妇难为。\n始如经天月，终若流星驰。\n天月相终始，流星无定期。\n长信佳丽人，失意非蛾眉。\n庐江小吏妇，非关织作迟。\n本愿长相对，今已长相思。\n復有游宦子，结援从梁陈。\n燕居崇三朝，去来历九春。\n誓心妾终始，蚕桑奉所亲。\n归愿未克从，黄金赠路人。\n洁妇怀明义，从泛河之津。\n于今千万年，谁当问水滨。\n更忆娼家楼，夫婿事封侯。\n去时恩灼灼，去罢心悠悠。\n不怜妾岁[晏]，十载陇西头。\n以兹常惕惕，百虑恆盈积。\n由来共结褵，几人同匪石。\n故岁雕梁燕，双去今来隻。\n今日玉庭梅，朝红暮成碧。\n碧荣始芬敷，黄叶已淅沥。\n何用念芳春，芳春有流易。\n何用重欢娱，欢娱俄戚戚。\n家本巫山阳，归去路何长。\n叙言情未尽，采菉已盈筐。\n桑榆日及景，物色盈高冈。\n下有碧流水，上有丹桂香。\n桂花不须折，碧流清且洁。\n赠君比芳菲，爱惠常不歇。\n赠君比潺湲，相思无断绝。\n妾有秦家镜，宝匣装珠玑。\n鑑来年二八，不记易阴晖。\n妾无光寂寂，委照影依依。\n今日持为赠，相识莫相违。",
        "dynasty": "唐",
        "collection_info": null
    },
    {
        "title": "绿珠篇",
        "author": "乔知之",
        "content": "石家金谷重新声，明珠十斛买娉婷。\n此日可怜君自许，此时可喜得人情。\n君家闺阁不曾难，常将歌舞借人看。\n意气雄豪非分理，骄矜势力横相干。\n辞君去君终不忍，徒劳掩袂伤铅粉。\n百年离别在高楼，一旦红颜为君尽。",
        "dynasty": "唐",
        "collection_info": null
    },
    {
        "title": "和李侍郎古意",
        "author": "乔知之",
        "content": "妾家巫山隔汉川，君度南庭向胡苑。\n高楼迢遰想金天，河汉昭回更怆然。\n夜如何其夜未央，闲花照月愁洞房。\n自矜夫婿胜王昌，三十曾作侍中郎。\n一从流落戍渔阳，怀哉万恨结中肠。\n南山幂幂兔丝花，北陵青青女萝树。\n由来花叶同一根，今日枝条分两处。\n三星差池光照灼，北斗西指秋云薄。\n茎枯花谢枝憔悴，香销色尽花零落。\n美人长叹艳容萎，含情收取摧折枝。\n调丝独弹声未移，感君行坐星岁迟。\n闺中宛转今若斯，谁能为报征人知。",
        "dynasty": "唐",
        "collection_info": null
    },
    {
        "title": "倡女行",
        "author": "乔知之",
        "content": "石榴酒，葡萄浆，兰桂芳，茱萸香。\n愿君驻金鞍，暂此共年芳。\n愿君解罗襦，一醉同匡床。\n文君正新寡，结念在歌倡。\n昨宵绮帐迎韩寿，今朝罗袖引潘郎。\n莫吹羌笛惊邻里，不用琵琶喧洞房。\n且歌新夜曲，莫弄楚明光。\n此曲怨且艳，哀音断人肠。",
        "dynasty": "唐",
        "collection_info": null
    },
    {
        "title": "羸骏篇",
        "author": "乔知之",
        "content": "喷玉长鸣西北来，自言当代是龙媒。\n万里铁关行入贡，九重金阙为君开。\n蹀躞朝驰过上苑，䟃𧽼暝走发章台。\n玉勒金鞍荷装饰，路傍观者无穷极。\n小山桂树比权奇，上林桃花况颜色。\n忽闻天将出龙沙，汉主持将驾鼓车。\n去去山川劳日夜，遥遥关塞断烟霞。\n山川关塞十年征，汗血流离赴月营。\n肌肤销远道，膂力尽长城。\n长城日夕苦风霜，中有连年百战场。\n摇珂嚙勒金羁尽，争锋足顿铁菱伤。\n垂耳罢轻赍，弃置在寒溪。\n大宛蒲海北，滇壑隽崖西。\n沙平留缓步，路远闇频嘶。\n从来力尽君须弃，何必寻途我已迷。\n岁岁年年奔远道，朝朝暮暮催疲老。\n扣冰晨饮黄河源，拂雪夜食天山草。\n楚水澶溪征战事，吴塞乌江辛苦地。\n持来报主不辞劳，宿昔立功非重利。\n丹心素节本无求，长鸣向君君不留。\n祗应澶漫归田里，万里低昂任生死。\n君王倘若不见遗，白骨黄金犹可市。",
        "dynasty": "唐",
        "collection_info": null
    },
    {
        "title": "铜雀妓",
        "author": "乔知之",
        "content": "金阁惜分香，铅华不重妆。\n空余歌舞地，犹是为君王。\n哀弦调已绝，艳曲不须长。\n共看西陵暮，秋烟起白杨。",
        "dynasty": "唐",
        "collection_info": null
    },
    {
        "title": "侍宴应制得分字",
        "author": "乔知之",
        "content": "紫禁肃晴氛，朱楼落晓云。\n豫游龙驾转，天乐凤箫闻。\n竹外仙亭出，花间辇路分。\n微臣一何幸，词赋奉明君。",
        "dynasty": "唐",
        "collection_info": null
    },
    {
        "title": "梨园亭子侍宴",
        "author": "乔知之",
        "content": "年光陌上发，香辇禁中游。\n草绿鸳鸯殿，花红翡翠楼。\n天杯承露酌，仙管杂风流。\n今日陪欢豫，皇恩不可酬。",
        "dynasty": "唐",
        "collection_info": null
    },
    {
        "title": "和苏员外寓直",
        "author": "乔知之",
        "content": "自昔重为郎，伊人练国章。\n三旬登建礼，五夜直明光。\n墨草尚书奏，衣飘侍御香。\n开轩竹气静，拂簟蕙风凉。\n晓漏离阊阖，鸣钟出未央。\n从来宿台上，天子贵文强。",
        "dynasty": "唐",
        "collection_info": null
    },
    {
        "title": "哭故人",
        "author": "乔知之",
        "content": "生死久离居，悽凉历旧庐。\n叹兹三径断，不践十年余。\n古木巢禽合，荒庭爱客疎。\n匣留弹罢劒，床积读残书。\n玉没终无像，兰言强问虚。\n平生不得意，泉路復何如。",
        "dynasty": "唐",
        "collection_info": null
    },
    {
        "title": "折杨柳",
        "author": "乔知之",
        "content": "可怜濯濯春杨柳，攀折将来就纤手。\n妾容与此同盛衰，何必君恩能独久。",
        "dynasty": "唐",
        "collection_info": null
    },
    {
        "title": "人日登高",
        "author": "乔侃",
        "content": "仆本多悲者，年来不悟春。\n登高一游目，始觉柳条新。\n杜陵犹识汉，桃源不辨秦。\n蹔若升云雾，还似出嚣尘。\n赖得烟霞气，淹留攀桂人。",
        "dynasty": "唐",
        "collection_info": null
    },
    {
        "title": "出塞",
        "author": "乔备",
        "content": "沙场三万里，猛将五千兵。\n旌断冰溪戍，笳吹铁关城。\n阴云暮下雪，寒日昼无晶。\n直为怀恩苦，谁知边塞情。",
        "dynasty": "唐",
        "collection_info": null
    },
    {
        "title": "长门怨",
        "author": "乔备",
        "content": "秋入长门殿，木落洞房虚。\n妾思宵徒静，君恩日更疎。\n坠露清金阁，流萤点玉除。\n还将闺裏恨，遥问马相如。",
        "dynasty": "唐",
        "collection_info": null
    },
    {
        "title": "将军行",
        "author": "刘希夷",
        "content": "将军闢辕门，耿介当风立。\n诸将欲言事，逡巡不敢入。\n劒气射云天，鼓声振原隰。\n黄尘塞路起，走马追兵急。\n弯弓从此去，飞箭如雨集。\n截围一百里，斩首五千级。\n代马流血死，胡人抱鞍泣。\n古来养甲兵，有事常讨袭。\n乘我庙堂运，坐使干戈戢。\n献凯归京师，军容何翕习。",
        "dynasty": "唐",
        "collection_info": null
    },
    {
        "title": "从军行",
        "author": "刘希夷",
        "content": "秋天风飒飒，羣胡马行疾。\n严城昼不开，伏兵暗相失。\n天子庙堂拜，将军凶门出。\n纷纷伊洛道，戎马几万匹。\n军门压黄河，兵气衝白日。\n平生怀仗劒，慷慨即投笔。\n南登汉月孤，北走代云密。\n近取韩彭计，早知孙吴术。\n丈夫清万里，谁能扫一室。",
        "dynasty": "唐",
        "collection_info": null
    },
    {
        "title": "春女行",
        "author": "刘希夷",
        "content": "春女颜如玉，怨歌阳春曲。\n巫山春树红，沅湘春草绿。\n自怜妖艳姿，妆成独见时。\n愁心伴杨柳，春尽乱如丝。\n目极千余里，悠悠春江水。\n频想玉关人，愁卧金闺裏。\n尚言春花落，不知秋风起。\n娇爱犹未终，悲凉从此始。\n忆昔楚王宫，玉楼粧粉红。\n纤腰弄明月，长袖舞春风。\n容华委西山，光阴不可还。\n桑林变东海，富贵今何在？\n寄言桃李容，胡为闺閤重。\n但看楚王墓，唯有数株松。",
        "dynasty": "唐",
        "collection_info": null
    },
    {
        "title": "孤松篇",
        "author": "刘希夷",
        "content": "蚕月桑叶青，鸎时柳花白。\n澹艳烟雨姿，敷芬阳春陌。\n如何秋风起，零落从此始。\n独有南涧松，不叹东流水。\n玄阴天地冥，皓雪朝夜零。\n岂不罹寒暑，为君留青青。\n青青好颜色，落落任孤直。\n羣树遥相望，众草不敢逼。\n灵龟卜真隐，仙鸟宜栖息。\n耻受秦帝封，愿言唐侯食。\n寒山夜月明，山冷气清清。\n凄兮归凤集，吹之作琴声。\n松子卧仙岑，寂听疑野心。\n清泠有真曲，樵采无知音。\n美人何时来？幽径委绿苔。\n吁嗟深涧底，弃捐广厦材。",
        "dynasty": "唐",
        "collection_info": null
    },
    {
        "title": "嵩岳闻笙",
        "author": "刘希夷",
        "content": "月出嵩山东，月明山益空。\n山人爱清景，散髪卧秋风。\n风止夜何清，独夜草虫鸣。\n仙人不可见，乘月近吹笙。\n绛唇吸灵气，玉指调真声。\n真声是何曲，三山鸾鹤情。\n昔去落尘俗，愿言闻此曲。\n今来卧嵩岑，何幸承幽音。\n神仙乐吾事，笙歌铭夙心。",
        "dynasty": "唐",
        "collection_info": null
    },
    {
        "title": "秋日题汝阳潭壁",
        "author": "刘希夷",
        "content": "独坐秋阴生，悲来从所适。\n行见汝阳潭，飞萝蒙水石。\n悬瓢木叶上，风吹何历历。\n幽人不耐烦，振衣步闲寂。\n迴流清见底，金沙覆银砾。\n错落非一文，空胧几千尺。\n鱼鳞可怜紫，鸭毛自然碧。\n吟咏秋水篇，渺然忘损益。\n秋水随形影，清浊混心迹。\n岁暮归去来，东山余宿昔。",
        "dynasty": "唐",
        "collection_info": null
    },
    {
        "title": "采桑",
        "author": "刘希夷",
        "content": "杨柳送行人，青青西入秦。\n谁家采桑女，楼上不胜春。\n盈盈灞水曲，步步春芳绿。\n红脸耀明珠，绛唇含白玉。\n回首渭桥东，遥怜春色同。\n青丝娇落日，缃绮弄春风。\n携笼长叹息，逶迟恋春色。\n看花若有情，倚树疑无力。\n薄暮思悠悠，使君南陌头。\n相逢不相识，归去梦青楼。",
        "dynasty": "唐",
        "collection_info": null
    },
    {
        "title": "谒汉世祖庙",
        "author": "刘希夷",
        "content": "舂陵气初发，渐台首未传。\n列营百万众，持国十八年。\n运开朱旗后，道合赤符先。\n宛城劒鸣匣，昆阳镝应弦。\n犷兽血涂地，巨人声沸天。\n长驱过北赵，短兵出南燕。\n太守迎门外，王郎死道边。\n昇坛九城陌，端拱千秋年。\n朝廷方雀跃，劒佩几联翩。\n至德刑四海，神仪翳九泉。\n宗子行旧邑，恭闻清庙篇。\n君容穆而圣，臣像俨犹贤。\n攒木承危柱，疎萝挂朽椽。\n祠庭巢鸟啄，祭器网虫缘。\n怀古江山在，惟新历数迁。\n空余今夜月，长似旧时悬。",
        "dynasty": "唐",
        "collection_info": null
    },
    {
        "title": "巫山怀古",
        "author": "刘希夷",
        "content": "巫山幽阴地，神女艳阳年。\n襄王伺容色，落日望悠然。\n归来高唐夜，金釭燄青烟。\n颓想卧瑶席，梦魂何翩翩。\n摇落殊未已，荣华倏徂迁。\n愁思潇湘浦，悲凉云梦田。\n猿啼秋风夜，鴈飞明月天。\n巴歌不可听，听此益潺湲。",
        "dynasty": "唐",
        "collection_info": null
    },
    {
        "title": "归山",
        "author": "刘希夷",
        "content": "归去嵩山道，烟花覆青草。\n草绿山无尘，山青杨柳春。\n日暮松声合，空歌思杀人。",
        "dynasty": "唐",
        "collection_info": null
    },
    {
        "title": "代闺人春日",
        "author": "刘希夷",
        "content": "珠帘的晓光，玉颜艳春彩。\n林间鸟鸣唤，户外花相待。\n花鸟惜芳菲，鸟鸣花乱飞。\n人今伴花鸟，日暮不能归。\n池月怜歌扇，山云爱舞衣。\n佳期杨柳陌，携手莫相违。",
        "dynasty": "唐",
        "collection_info": null
    },
    {
        "title": "蜀城怀古",
        "author": "刘希夷",
        "content": "蜀土遶水竹，吴天积风霜。\n穷览通表裏，气色何苍苍。\n旧国有年代，青楼思艳妆。\n古人无岁月，白骨冥丘荒。\n寂历弹琴地，幽流读书堂。\n玄龟埋卜室，彩凤灭词场。\n阵图一一在，栢树双双行。\n鬼神清汉庙，鸟雀参秦仓。\n叹世已多感，怀心益自伤。\n赖蒙灵丘境，时当明月光。",
        "dynasty": "唐",
        "collection_info": null
    },
    {
        "title": "洛川怀古",
        "author": "刘希夷",
        "content": "萋萋春草绿，悲歌牧征马。\n行见白头翁，坐泣青竹下。\n感叹前问之，赠予辛苦词。\n岁月移今古，山河更盛衰。\n晋家都洛滨，朝廷多近臣。\n词赋归潘岳，繁华称季伦。\n梓泽春草菲，河阳乱华飞。\n绿珠不可夺，白首同所归。\n高楼倏冥灭，茂林久摧折。\n昔时歌舞台，今成狐兔穴。\n人事互消亡，世路多悲伤。\n北邙是吾宅，东岳为吾乡。\n君看北邙道，髑髅萦蔓草。\n芳□□□□，□□□□□。\n碑茔或半存，荆棘敛幽魂。\n挥涕弃之去，不忍闻此言。",
        "dynasty": "唐",
        "collection_info": null
    },
    {
        "title": "春日行歌",
        "author": "刘希夷",
        "content": "山树落梅花，飞落野人家。\n野人何所有，满瓮阳春酒。\n携酒上春台，行歌伴落梅。\n醉罢卧明月，乘梦游天台。",
        "dynasty": "唐",
        "collection_info": null
    },
    {
        "title": "江南曲八首 一",
        "author": "刘希夷",
        "content": "暮宿南洲草，晨行北岸林。\n日悬沧海阔，水隔洞庭深。\n烟景无留意，风波有异浔。\n岁游难极目，春戏易为心。\n朝夕无荣遇，芳菲已满襟。",
        "dynasty": "唐",
        "collection_info": null
    },
    {
        "title": "江南曲八首 二",
        "author": "刘希夷",
        "content": "艳唱潮初落，江花露未晞。\n春洲惊翡翠，朱服弄芳菲。\n画舫烟中浅，青阳日际微。\n锦帆衝浪湿，罗袖拂行衣。\n含情罢所采，相叹惜流晖。",
        "dynasty": "唐",
        "collection_info": null
    },
    {
        "title": "江南曲八首 三",
        "author": "刘希夷",
        "content": "君为陇西客，妾遇江南春。\n朝游含灵果，夕采弄风苹。\n果气时不歇，苹花日自新。\n以此江南物，持赠陇西人。\n空盈万里怀，欲赠竟无因。",
        "dynasty": "唐",
        "collection_info": null
    },
    {
        "title": "江南曲八首 四",
        "author": "刘希夷",
        "content": "皓如楚江月，霭若吴岫云。\n波中自皎镜，山上亦氤氲。\n明月留照妾，轻云持赠君。\n山川各离散，光气乃殊分。\n天涯一为别，江北不相闻。",
        "dynasty": "唐",
        "collection_info": null
    },
    {
        "title": "江南曲八首 五",
        "author": "刘希夷",
        "content": "舣舟乘潮去，风帆振早凉。\n潮平见楚甸，天际望维扬。\n洄泝经千里，烟波接两乡。\n云明江屿出，日照海流长。\n此中逢岁[晏]，浦树落花芳。",
        "dynasty": "唐",
        "collection_info": null
    },
    {
        "title": "江南曲八首 六",
        "author": "刘希夷",
        "content": "暮春三月晴，维扬吴楚城。\n城临大江汜，回映洞浦清。\n晴云曲金阁，珠楼碧烟裏。\n月明芳树羣鸟飞，风过长林杂花起。\n可怜离别谁家子，于此一至情何已。",
        "dynasty": "唐",
        "collection_info": null
    },
    {
        "title": "江南曲八首 七",
        "author": "刘希夷",
        "content": "北堂红草盛䒠茸，南湖碧水照芙蓉。\n朝游暮起金花尽，渐觉罗裳珠露浓。\n自惜妍华三五岁，已叹关山千万重。\n人情一去无还日，欲赠怀芳怨不逢。",
        "dynasty": "唐",
        "collection_info": null
    },
    {
        "title": "江南曲八首 八",
        "author": "刘希夷",
        "content": "忆昔江南年盛时，平生怨在长洲曲。\n冠盖星繁江水上，衝风摽落洞庭渌。\n落花两袖红纷纷，朝霞高阁洗晴云。\n谁言此处婵娟子，珠玉为心以奉君。",
        "dynasty": "唐",
        "collection_info": null
    },
    {
        "title": "捣衣篇",
        "author": "刘希夷",
        "content": "秋天瑟瑟夜漫漫，夜白风清玉露漙。\n燕山游子衣裳薄，秦地佳人闺阁寒。\n欲向楼中萦楚练，还来机上裂齐纨。\n揽红袖兮愁徙倚，盼青砧兮怅盘桓。\n盘桓徙倚夜已久，萤火双飞入帘牖。\n西北风来吹细腰，东南月上浮纤手。\n此时秋月可怜明，此时秋风别有情。\n君看月下参差影，为听莎间断续声。\n绛河转兮青云晓，飞鸟鸣兮行人少。\n攒眉缉缕思纷纷，对影穿鍼魂悄悄。\n闻道还家未有期，谁怜登陇不胜悲。\n梦见形容亦旧日，为许裁缝改昔时。\n缄书远寄交河曲，须及明年春草绿。\n莫言衣上有斑斑，只为思君泪相续。",
        "dynasty": "唐",
        "collection_info": null
    },
    {
        "title": "公子行",
        "author": "刘希夷",
        "content": "天津桥下阳春水，天津桥上繁华子。\n马声迴合青云外，人影动摇绿波裏。\n绿波荡漾玉为砂，青云离披锦作霞。\n可怜杨柳伤心树，可怜桃李断肠花。\n此日遨游邀美女，此时歌舞入娼家。\n娼家美女郁金香，飞来飞去公子傍。\n的的珠帘白日映，娥娥玉颜红粉妆。\n花际裴回双蛱蝶，池边顾步两鸳鸯。\n倾国倾城汉武帝，为云为雨楚襄王。\n古来容光人所羡，况復今日遥相见。\n愿作轻罗着细腰，愿为明镜分娇面。\n与君相向转相亲，与君双栖共一身。\n愿作贞松千岁古，谁论芳槿一朝新。\n百年同谢西山日，千秋万古北邙尘。",
        "dynasty": "唐",
        "collection_info": null
    },
    {
        "title": "代悲白头吟",
        "author": "刘希夷",
        "content": "洛阳城东桃李花，飞来飞去落谁家。\n洛阳女儿好颜色，坐见落花长叹息。\n今年花落颜色改，明年花开復谁在。\n已见松柏摧为薪，更闻桑田变成海。\n古人无復洛城东，今人还对落花风。\n年年岁岁花相似，岁岁年年人不同。\n寄言全盛红颜子，应怜半死白头翁。\n此翁白头真可怜，伊昔红颜美少年。\n公子王孙芳树下，清歌妙舞落花前。\n光禄池台开锦绣，将军楼阁画神仙。\n一朝卧病无相识，三春行乐在谁边。\n宛转蛾眉能几时，须臾鹤髪乱如丝。\n但看古来歌舞地，惟有黄昏鸟雀悲。",
        "dynasty": "唐",
        "collection_info": null
    },
    {
        "title": "代秦女赠行人",
        "author": "刘希夷",
        "content": "鸾镜晓含春，蛾眉向影嚬。\n开□衣裳破，那堪粉黛新。\n春还洛阳道，为忆春阶草。\n杨叶未能攀，梅花待君扫。\n今朝喜鹊傍人飞，应是狂夫走马归。\n遥想行歌共游乐，迎前含笑着春衣。",
        "dynasty": "唐",
        "collection_info": null
    },
    {
        "title": "洛中晴月送殷四入关",
        "author": "刘希夷",
        "content": "清洛浮桥南渡头，天晶万里散华洲。\n晴看石濑光无数，晓入寒潭浸不流。\n微云一点曙烟起，南陌憧憧遍行子。\n欲将此意与君论，復道秦关尚千里。",
        "dynasty": "唐",
        "collection_info": null
    },
    {
        "title": "入塞",
        "author": "刘希夷",
        "content": "将军陷虏围，边务息戎机。\n霜雪交河尽，旌旗入塞飞。\n晓光随马度，春色伴人归。\n课绩朝明主，临轩拜武威。",
        "dynasty": "唐",
        "collection_info": null
    },
    {
        "title": "览镜",
        "author": "刘希夷",
        "content": "青楼挂明镜，临照不胜悲。\n白髮今如此，人生能几时。\n秋风下山路，明月上春期。\n叹息君恩尽，容颜不可思。",
        "dynasty": "唐",
        "collection_info": null
    },
    {
        "title": "晚春",
        "author": "刘希夷",
        "content": "佳人眠洞房，回首见垂杨。\n寒尽鸳鸯被，春生玳瑁床。\n庭阴幕青霭，帘影散红芳。\n寄语同心伴，迎春且薄妆。",
        "dynasty": "唐",
        "collection_info": null
    },
    {
        "title": "送友人之新丰",
        "author": "刘希夷",
        "content": "日暮秋风起，关山断别情。\n泪随黄叶下，愁向绿樽生。\n野路归骖转，河洲宿鸟惊。\n宾游宽旅宴，王事促严程。",
        "dynasty": "唐",
        "collection_info": null
    },
    {
        "title": "饯李秀才赴举",
        "author": "刘希夷",
        "content": "鸿鹄振羽翮，翻飞入帝乡。\n朝鸣集银树，暝宿下金塘。\n日月天门近，风烟夜路长。\n自怜穷浦鴈，岁岁不随阳。",
        "dynasty": "唐",
        "collection_info": null
    },
    {
        "title": "夜集张諲所居",
        "author": "刘希夷",
        "content": "江南成久客，门馆日萧条。\n惟有图书在，多伤鬓髪凋。\n诸生陪讲诵，稚子给渔樵。\n隐室寒灯净，空阶落叶飘。\n沧洲自有趣，谁道隐须招。",
        "dynasty": "唐",
        "collection_info": null
    },
    {
        "title": "故园置酒",
        "author": "刘希夷",
        "content": "酒熟人须饮，春还鬓已秋。\n愿逢千日醉，得缓百年忧。\n旧里多青草，新知尽白头。\n风前灯易灭，川上月难留。\n卒卒周姬旦，栖栖鲁孔丘。\n平生能几日，不及且遨游。",
        "dynasty": "唐",
        "collection_info": null
    },
    {
        "title": "晚憩南阳旅馆",
        "author": "刘希夷",
        "content": "旅馆何年废，征夫此日过。\n途穷人自哭，春至鸟还歌。\n行路新知少，荒田古径多。\n池篁覆丹谷，坟树遶清波。\n日照蓬阴转，风微野气和。\n伤心不可去，回首怨如何。",
        "dynasty": "唐",
        "collection_info": null
    },
    {
        "title": "庆云章",
        "author": "陈子昂",
        "content": "昆崙元气，实生庆云。\n大人作矣，五色氤氲。\n昔在帝妫，南风既熏。\n丛芳烂熳，郁郁纷纷。\n旷矣千祀，庆云来止。\n玉叶金柯，祚我天子。\n非我天子，庆云谁昌。\n非我圣母，庆云谁光。\n庆云光矣，周道昌矣。\n九万八千，天授皇年。",
        "dynasty": "唐",
        "collection_info": null
    },
    {
        "title": "感遇诗三十八首 一",
        "author": "陈子昂",
        "content": "微月生西海，幽阳始代昇。\n圆光正东满，阴魂已朝凝。\n太极生天地，三元更废兴。\n至精谅斯在，三五谁能征。",
        "dynasty": "唐",
        "collection_info": null
    },
    {
        "title": "感遇诗三十八首 二",
        "author": "陈子昂",
        "content": "兰若生春夏，芊蔚何青青。\n幽独空林色，朱蕤冒紫茎。\n迟迟白日晚，袅袅秋风生。\n岁华尽摇落，芳意竟何成。",
        "dynasty": "唐",
        "collection_info": null
    },
    {
        "title": "感遇诗三十八首 三",
        "author": "陈子昂",
        "content": "苍苍丁零塞，今古缅荒途。\n亭堠何摧兀，暴骨无全躯。\n黄沙幕南起，白日隐西隅。\n汉甲三十万，曾以事匈奴。\n但见沙场死，谁怜塞上孤。",
        "dynasty": "唐",
        "collection_info": null
    },
    {
        "title": "感遇诗三十八首 四",
        "author": "陈子昂",
        "content": "乐羊为魏将，食子殉军功。\n骨肉且相薄，他人安得忠。\n吾闻中山相，乃属放麑翁。\n孤兽犹不忍，况以奉君终。",
        "dynasty": "唐",
        "collection_info": null
    },
    {
        "title": "感遇诗三十八首 五",
        "author": "陈子昂",
        "content": "市人矜巧智，于道若童蒙。\n倾夺相夸侈，不知身所终。\n曷见玄真子，观世玉壶中。\n窅然遗天地，乘化入无穷。",
        "dynasty": "唐",
        "collection_info": null
    },
    {
        "title": "感遇诗三十八首 六",
        "author": "陈子昂",
        "content": "吾观龙变化，乃知至阳精。\n石林何冥密，幽洞无留行。\n古之得仙道，信与元化幷。\n玄感非象识，谁能测沈冥。\n世人拘目见，酣酒笑丹经。\n昆崙有瑶树，安得采其英。",
        "dynasty": "唐",
        "collection_info": null
    },
    {
        "title": "感遇诗三十八首 七",
        "author": "陈子昂",
        "content": "白日每不归，青阳时暮矣。\n茫茫吾何思，林卧观无始。\n众芳委时晦，鶗鴂鸣悲耳。\n鸿荒古已颓，谁识巢居子。",
        "dynasty": "唐",
        "collection_info": null
    },
    {
        "title": "感遇诗三十八首 八",
        "author": "陈子昂",
        "content": "吾观昆崙化，日月沦洞冥。\n精魄相交会，天壤以罗生。\n仲尼推太极，老聃贵窈冥。\n西方金仙子，崇义乃无明。\n空色皆寂灭，缘业定何成。\n名教信纷藉，死生俱未停。",
        "dynasty": "唐",
        "collection_info": null
    },
    {
        "title": "感遇诗三十八首 九",
        "author": "陈子昂",
        "content": "圣人秘元命，惧世乱其真。\n如何嵩公辈，诙谲误时人。\n先天诚为美，阶乱祸谁因。\n长城备胡寇，嬴祸发其亲。\n赤精既迷汉，子年何救秦。\n去去桃李花，多言死如麻。",
        "dynasty": "唐",
        "collection_info": null
    },
    {
        "title": "感遇诗三十八首 十",
        "author": "陈子昂",
        "content": "深居观元化，悱然争朵颐。\n谗说相啖食，利害纷㘈㘈。\n便便夸毘子，荣耀更相持。\n务光让天下，商贾竞刀锥。\n已矣行采芝，万世同一时。",
        "dynasty": "唐",
        "collection_info": null
    },
    {
        "title": "感遇诗三十八首 十一",
        "author": "陈子昂",
        "content": "吾爱鬼谷子，青溪无垢氛。\n囊括经世道，遗身在白云。\n七雄方龙鬬，天下久无君。\n浮荣不足贵，遵养晦时文。\n舒可弥宇宙，卷之不盈分。\n岂徒山木寿，空与麋鹿羣。",
        "dynasty": "唐",
        "collection_info": null
    },
    {
        "title": "感遇诗三十八首 十二",
        "author": "陈子昂",
        "content": "呦呦南山鹿，罹罟以媒和。\n招摇青桂树，幽蠹亦成科。\n世情甘近习，荣耀纷如何。\n怨憎未相復，亲爱生祸罗。\n瑶台倾巧笑，玉杯殒双蛾。\n谁见枯城蘖，青青成斧柯。",
        "dynasty": "唐",
        "collection_info": null
    },
    {
        "title": "感遇诗三十八首 十三",
        "author": "陈子昂",
        "content": "林居病时久，水木澹孤清。\n闲卧观物化，悠悠念无生。\n青春始萌达，朱火已满盈。\n徂落方自此，感叹何时平。",
        "dynasty": "唐",
        "collection_info": null
    },
    {
        "title": "感遇诗三十八首 十四",
        "author": "陈子昂",
        "content": "临岐泣世道，天命良悠悠。\n昔日殷王子，玉马遂朝周。\n宝鼎沦伊谷，瑶台成古丘。\n西山伤遗老，东陵有故侯。",
        "dynasty": "唐",
        "collection_info": null
    },
    {
        "title": "感遇诗三十八首 十五",
        "author": "陈子昂",
        "content": "贵人难得意，赏爱在须臾。\n莫以心如玉，探他明月珠。\n昔称夭桃子，今为舂市徒。\n鸱鸮悲东国，麋鹿泣姑苏。\n谁见鸱夷子，扁舟去五湖。",
        "dynasty": "唐",
        "collection_info": null
    },
    {
        "title": "感遇诗三十八首 十六",
        "author": "陈子昂",
        "content": "圣人去已久，公道缅良难。\n蚩蚩夸毘子，尧禹以为谩。\n骄荣贵工巧，势利迭相干。\n燕王尊乐毅，分国愿同欢。\n鲁连让齐爵，遗组去邯郸。\n伊人信往矣，感激为谁叹。",
        "dynasty": "唐",
        "collection_info": null
    },
    {
        "title": "感遇诗三十八首 十七",
        "author": "陈子昂",
        "content": "幽居观天运，悠悠念羣生。\n终古代兴没，豪圣莫能争。\n三季沦周赧，七雄灭秦嬴。\n復闻赤精子，提劒入咸京。\n炎光既无象，晋虏復纵横。\n尧禹道已昧，昏虐势方行。\n岂无当世雄，天道与胡兵。\n咄咄安可言，时醉而未醒。\n仲尼溺东鲁，伯阳遁西溟。\n大运自古来，旅人胡叹哉。",
        "dynasty": "唐",
        "collection_info": null
    },
    {
        "title": "感遇诗三十八首 十八",
        "author": "陈子昂",
        "content": "逶迤势已久，骨鲠道斯穷。\n岂无感激者，时俗颓此风。\n灌园何其鄙，皎皎于陵中。\n世道不相容，嗟嗟张长公。",
        "dynasty": "唐",
        "collection_info": null
    },
    {
        "title": "感遇诗三十八首 十九",
        "author": "陈子昂",
        "content": "圣人不利己，忧济在元元。\n黄屋非尧意，瑶台安可论。\n吾闻西方化，清净道弥敦。\n奈何穷金玉，雕刻以为尊。\n云构山林尽，瑶图珠翠烦。\n鬼工尚未可，人力安能存。\n夸愚适增累，矜智道逾昏。",
        "dynasty": "唐",
        "collection_info": null
    },
    {
        "title": "感遇诗三十八首 二十",
        "author": "陈子昂",
        "content": "玄天幽且默，羣议曷嗤嗤。\n圣人教犹在，世运久陵夷。\n一绳将何繫？忧醉不能持。\n去去行采芝，勿为尘所欺。",
        "dynasty": "唐",
        "collection_info": null
    },
    {
        "title": "感遇诗三十八首 二十一",
        "author": "陈子昂",
        "content": "蜻蛉游天地，与世本无患。\n飞飞未能止，黄雀来相干。\n穰侯富秦宠，金石比交欢。\n出入咸阳裏，诸侯莫敢言。\n宁知山东客，激怒秦王肝。\n布衣取丞相，千载为辛酸。",
        "dynasty": "唐",
        "collection_info": null
    },
    {
        "title": "感遇诗三十八首 二十二",
        "author": "陈子昂",
        "content": "微霜知岁晏，斧柯始青青。\n况乃金天夕，浩露沾羣英。\n登山望宇宙，白日已西暝。\n云海方荡潏，孤鳞安得宁。",
        "dynasty": "唐",
        "collection_info": null
    },
    {
        "title": "感遇诗三十八首 二十三",
        "author": "陈子昂",
        "content": "翡翠巢南海，雄雌珠树林。\n何知美人意，骄爱比黄金。\n杀身炎州裏，委羽玉堂阴。\n旖旎光首饰，葳蕤烂锦衾。\n岂不在遐远，虞罗忽见寻。\n多材信为累，叹息此珍禽。",
        "dynasty": "唐",
        "collection_info": null
    },
    {
        "title": "感遇诗三十八首 二十四",
        "author": "陈子昂",
        "content": "挈瓶者谁子，姣服当青春。\n三五明月满，盈盈不自珍。\n高堂委金玉，微缕悬千钧。\n如何负公鼎，被敓笑时人。",
        "dynasty": "唐",
        "collection_info": null
    },
    {
        "title": "感遇诗三十八首 二十五",
        "author": "陈子昂",
        "content": "玄蝉号白露，兹岁已蹉跎。\n羣物从大化，孤英将奈何？\n瑶台有青鸟，远食玉山禾。\n昆崙见玄凤，岂復虞云罗。",
        "dynasty": "唐",
        "collection_info": null
    },
    {
        "title": "感遇诗三十八首 二十六",
        "author": "陈子昂",
        "content": "荒哉穆天子，好与白云期。\n宫女多怨旷，层城闭蛾眉。\n日耽瑶池乐，岂伤桃李时。\n青苔空萎绝，白髮生罗帷。",
        "dynasty": "唐",
        "collection_info": null
    },
    {
        "title": "感遇诗三十八首 二十七",
        "author": "陈子昂",
        "content": "朝发宜都渚，浩然思故乡。\n故乡不可见，路隔巫山阳。\n巫山綵云没，高丘正微茫。\n伫立望已久，涕落沾衣裳。\n岂兹越乡感，忆昔楚襄王。\n朝云无处所，荆国亦沦亡。",
        "dynasty": "唐",
        "collection_info": null
    },
    {
        "title": "感遇诗三十八首 二十八",
        "author": "陈子昂",
        "content": "昔日章华宴，荆王乐荒淫。\n霓旌翠羽盖，射兕云梦林。\n朅来高唐观，怅望云阳岑。\n雄图今何在？黄雀空哀吟。",
        "dynasty": "唐",
        "collection_info": null
    },
    {
        "title": "感遇诗三十八首 二十九",
        "author": "陈子昂",
        "content": "丁亥岁云暮，西山事甲兵。\n赢粮匝邛道，荷戟争羗城。\n严冬阴风劲，穷岫泄云生。\n昏噎无昼夜，羽檄復相惊。\n拳跼竞万仞，崩危走九冥。\n籍籍峰壑裏，哀哀冰雪行。\n圣人御宇宙，闻道泰阶平。\n肉食谋何失，藜藿缅纵横。",
        "dynasty": "唐",
        "collection_info": null
    },
    {
        "title": "感遇诗三十八首 三十",
        "author": "陈子昂",
        "content": "可怜瑶台树，灼灼佳人姿。\n碧华映朱实，攀折青春时。\n岂不盛光宠，荣君白玉墀。\n但恨红芳歇，凋伤感所思。",
        "dynasty": "唐",
        "collection_info": null
    },
    {
        "title": "感遇诗三十八首 三十一",
        "author": "陈子昂",
        "content": "朅来豪游子，势利祸之门。\n如何兰膏叹，感激自生冤。\n众趋明所避，时弃道犹存。\n云渊既已失，罗网与谁论。\n箕山有高节，湘水有清源。\n唯应白鸥鸟，可为洗心言。",
        "dynasty": "唐",
        "collection_info": null
    },
    {
        "title": "感遇诗三十八首 三十二",
        "author": "陈子昂",
        "content": "索居犹几日，炎夏忽然衰。\n阳彩皆阴翳，亲友尽暌违。\n登山望不见，涕泣久涟洏。\n宿梦感颜色，若与白云期。\n马上骄豪子，驱逐正蚩蚩。",
        "dynasty": "唐",
        "collection_info": null
    },
    {
        "title": "感遇诗三十八首 三十三",
        "author": "陈子昂",
        "content": "金鼎合神丹，世人将见欺。\n飞飞骑羊子，胡乃在峨眉。\n变化固幽类，芳菲能几时。\n疲痾苦沦世，忧痗日侵淄。\n眷然顾幽褐，白云空涕洟。",
        "dynasty": "唐",
        "collection_info": null
    },
    {
        "title": "感遇诗三十八首 三十四",
        "author": "陈子昂",
        "content": "朔风吹海树，萧条边已秋。\n亭上谁家子，哀哀明月楼。\n自言幽燕客，结髮事远游。\n赤丸杀公吏，白刃报私雠。\n避雠至海上，被役此边州。\n故乡三千里，辽水復悠悠。\n每愤胡兵入，常为汉国羞。\n何知七十战，白首未封侯。",
        "dynasty": "唐",
        "collection_info": null
    },
    {
        "title": "感遇诗三十八首 三十五",
        "author": "陈子昂",
        "content": "本为贵公子，平生实爱才。\n感时思报国，拔劒起蒿莱。\n西驰丁零塞，北上单于台。\n登山见千里，怀古心悠哉。\n谁言未忘祸，磨灭成尘埃。",
        "dynasty": "唐",
        "collection_info": null
    },
    {
        "title": "感遇诗三十八首 三十六",
        "author": "陈子昂",
        "content": "浩然坐何慕，吾蜀有峨眉。\n念与楚狂子，悠悠白云期。\n时哉悲不会，涕泣久涟洏。\n梦登绥山穴，南采巫山芝。\n探元观羣化，遗世从云螭。\n婉变时永矣，感悟不见之。",
        "dynasty": "唐",
        "collection_info": null
    },
    {
        "title": "感遇诗三十八首 三十七",
        "author": "陈子昂",
        "content": "朝入云中郡，北望单于台。\n胡秦何密迩，沙朔气雄哉。\n藉藉天骄子，猖狂已復来。\n塞垣无名将，亭堠空崔嵬。\n咄嗟吾何叹，边人涂草莱。",
        "dynasty": "唐",
        "collection_info": null
    },
    {
        "title": "感遇诗三十八首 三十八",
        "author": "陈子昂",
        "content": "仲尼探元化，幽鸿顺阳和。\n大运自盈缩，春秋递来过。\n盲飙忽号怒，万物相纷劘。\n溟海皆震荡，孤凤其如何。",
        "dynasty": "唐",
        "collection_info": null
    },
    {
        "title": "观荆玉篇",
        "author": "陈子昂",
        "content": "鸱夷双白玉，此玉有缁磷。\n悬之千金价，举世莫知真。\n丹青非异色，轻重有殊伦。\n勿信玉工言，徒悲荆国人。",
        "dynasty": "唐",
        "collection_info": null
    },
    {
        "title": "鸳鸯篇",
        "author": "陈子昂",
        "content": "飞飞鸳鸯鸟，举翼相蔽亏。\n俱来绿潭裏，共向白云涯。\n音容相眷恋，羽翮两逶迤。\n苹萍戏春渚，霜霰遶寒池。\n浦沙连岸净，汀树拂潭垂。\n年年此游翫，岁岁来追随。\n凤凰起丹穴，独向梧桐枝。\n鸿雁来紫塞，空忆稻粱肥。\n乌啼倦依托，鹤鸣伤别离。\n岂若此双禽，飞翻不异林。\n刷尾青江浦，交颈紫山岑。\n文章负奇色，和鸣多好音。\n闻有鸳鸯绮，復有鸳鸯衾。\n持为美人赠，勖此故交心。",
        "dynasty": "唐",
        "collection_info": null
    },
    {
        "title": "与东方左史虬修竹篇",
        "author": "陈子昂",
        "content": "龙种生南岳，孤翠郁亭亭。\n峰岭上崇崒，烟雨下微冥。\n夜闻鼯鼠呌，昼聒泉鹤声。\n春风正淡荡，白露已清泠。\n哀响激金奏，密色滋玉英。\n岁寒霜雪苦，含彩独青青。\n岂不厌凝洌，羞比春木荣。\n春木有荣歇，此节无凋零。\n始愿与金石，终古保坚贞。\n不意伶伦子，吹之学凤鸣。\n遂偶云和瑟，张乐奏天庭。\n妙曲方千变，箫韶亦九成。\n信蒙雕斲美，常愿事仙灵。\n驱驰翠虬驾，伊郁紫鸾笙。\n结交嬴台女，吟弄昇天行。\n携手登白日，远游戏赤城。\n低昂玄鹤舞，断续綵云生。\n永随众仙逝，三山游玉京。",
        "dynasty": "唐",
        "collection_info": null
    },
    {
        "title": "蓟丘览古赠卢居士藏用七首 轩辕台",
        "author": "陈子昂",
        "content": "北登蓟丘望，求古轩辕台。\n应龙已不见，牧马空黄埃。\n尚想广成子，遗迹白云隈。",
        "dynasty": "唐",
        "collection_info": null
    },
    {
        "title": "蓟丘览古赠卢居士藏用七首 燕昭王",
        "author": "陈子昂",
        "content": "南登碣石坂，遥望黄金台。\n丘陵尽乔木，昭王安在哉。\n霸图怅已矣，驱马復归来。",
        "dynasty": "唐",
        "collection_info": null
    },
    {
        "title": "蓟丘览古赠卢居士藏用七首 乐生",
        "author": "陈子昂",
        "content": "王道已沦昧，战国竞贪兵。\n乐生何感激，仗义下齐城。\n雄图竟中夭，遗叹寄阿衡。",
        "dynasty": "唐",
        "collection_info": null
    },
    {
        "title": "蓟丘览古赠卢居士藏用七首 燕太子",
        "author": "陈子昂",
        "content": "秦王日无道，太子怨亦深。\n一闻田光义，匕首赠千金。\n其事虽不立，千载为伤心。",
        "dynasty": "唐",
        "collection_info": null
    },
    {
        "title": "蓟丘览古赠卢居士藏用七首 田光先生",
        "author": "陈子昂",
        "content": "自古皆有死，狥义良独稀。\n奈何燕太子，尚使田生疑。\n伏劒诚已矣，感我涕沾衣。",
        "dynasty": "唐",
        "collection_info": null
    },
    {
        "title": "蓟丘览古赠卢居士藏用七首 邹衍",
        "author": "陈子昂",
        "content": "大运沦三代，天人罕有窥。\n邹子何寥廓，漫说九瀛垂。\n兴亡已千载，今也则无推。",
        "dynasty": "唐",
        "collection_info": null
    },
    {
        "title": "蓟丘览古赠卢居士藏用七首 郭隗",
        "author": "陈子昂",
        "content": "逢时独为贵，历代非无才。\n隗君亦何幸，遂起黄金台。",
        "dynasty": "唐",
        "collection_info": null
    },
    {
        "title": "西还至散关答乔补阙知之",
        "author": "陈子昂",
        "content": "葳蕤苍梧凤，嘹唳白露蝉。\n羽翰本非匹，结交何独全。\n昔君事胡马，余得奉戎旃。\n携手向沙塞，关河缅幽燕。\n芳岁几阳止，白日屡徂迁。\n功业云台薄，平生玉佩捐。\n叹此南归日，犹闻北戍边。\n代水不可涉，巴江亦潺湲。\n揽衣度函谷，衔涕望秦川。\n蜀门自兹始，云山方浩然。",
        "dynasty": "唐",
        "collection_info": null
    },
    {
        "title": "度峡口山赠乔补阙知之王二无竞",
        "author": "陈子昂",
        "content": "峡口大漠南，横绝界中国。\n丛石何纷糺，赤山復翕赩。\n远望多众容，逼之无异色。\n崔崒乍孤断，逶迤屡回直。\n信关胡马衝，亦距汉边塞。\n岂依河山险，将顺休明德。\n物壮诚有衰，势雄良易极。\n逦迤忽而尽，泱漭平不息。\n之子黄金躯，如何此荒域。\n云台盛多士，待君丹墀侧。",
        "dynasty": "唐",
        "collection_info": null
    },
    {
        "title": "题居延古城赠乔十二知之",
        "author": "陈子昂",
        "content": "闻君东山意，宿昔紫芝荣。\n沧洲今何在？华髪旅边城。\n还汉功既薄，逐胡策未行。\n徒嗟白日暮，坐对黄云生。\n桂枝芳欲晚，薏苡谤谁明。\n无为空自老，含叹负生平。",
        "dynasty": "唐",
        "collection_info": null
    },
    {
        "title": "赠赵六贞固二首 一",
        "author": "陈子昂",
        "content": "回中[烽]火入，塞上追兵起。\n此时边朔寒，登陇思君子。\n东顾望汉京，南山云雾裏。",
        "dynasty": "唐",
        "collection_info": null
    },
    {
        "title": "赠赵六贞固二首 二",
        "author": "陈子昂",
        "content": "赤螭媚其彩，婉娈苍梧泉。\n昔者琅琊子，躬耕亦慨然。\n美人岂遐旷，之子乃前贤。\n良辰在何许，白日屡颓迁。\n道心固微密，神用无留连。\n舒可弥宇宙，揽之不盈拳。\n蓬莱久芜没，金石徒精坚。\n良宝委短褐，闲琴独婵娟。",
        "dynasty": "唐",
        "collection_info": null
    },
    {
        "title": "答韩使同在边",
        "author": "陈子昂",
        "content": "汉家失中策，胡马屡南驱。\n闻诏安边使，曾是故人谟。\n废书怅怀古，负劒许良图。\n出关岁方晏，乘障日多虞。\n虏入白登道，烽交紫塞途。\n连兵屯北地，清野备东胡。\n边城方晏闭，斥堠始昭苏。\n復闻韩长孺，辛苦事匈奴。\n雨雪颜容改，纵横才位孤。\n空怀老臣策，未获赵军租。\n但蒙魏侯重，不受谤书诬。\n当取金人祭，还歌凯入都。",
        "dynasty": "唐",
        "collection_info": null
    },
    {
        "title": "征东至淇门答宋十一参军之问",
        "author": "陈子昂",
        "content": "南星中大火，将子涉清淇。\n西林改微月，征斾空自持。\n碧潭去已远，瑶华折遗谁。\n若问辽阳戍，悠悠天际旗。",
        "dynasty": "唐",
        "collection_info": null
    },
    {
        "title": "答洛阳主人",
        "author": "陈子昂",
        "content": "平生白云志，早爱赤松游。\n事亲恨未立，从宦此中州。\n主人亦何问，旅客非悠悠。\n方谒明天子，清宴奉良筹。\n再取连城璧，三陟平津侯。\n不然拂衣去，归从海上鸥。\n宁随当代子，倾侧且沈浮。",
        "dynasty": "唐",
        "collection_info": null
    },
    {
        "title": "酬晖上人秋夜山亭有赠",
        "author": "陈子昂",
        "content": "皎皎白林秋，微微翠山静。\n禅居感物变，独坐开轩屏。\n风泉夜声杂，月露宵光冷。\n多谢忘机人，尘忧未能整。",
        "dynasty": "唐",
        "collection_info": null
    },
    {
        "title": "酬李参军崇嗣旅馆见赠",
        "author": "陈子昂",
        "content": "昨夜银河畔，星文犯遥汉。\n今朝紫气新，物色果逢真。\n言从天上落，乃是地仙人。\n白璧疑冤楚，乌裘似入秦。\n摧藏多古意，历览备艰辛。\n乐广云虽覩，夷吾风未春。\n凤歌空有问，龙性讵能驯。\n宝劒终应出，骊珠会见珍。\n未及冯公老，何惊孺子贫。\n青云傥可致，北海忆孙宾。",
        "dynasty": "唐",
        "collection_info": null
    },
    {
        "title": "酬晖上人夏日林泉",
        "author": "陈子昂",
        "content": "闻道白云居，窈窕青莲宇。\n岩泉万丈流，树石千年古。\n林卧对轩窗，山阴满庭户。\n方释尘事劳，从君袭兰杜。",
        "dynasty": "唐",
        "collection_info": null
    },
    {
        "title": "同宋参军之问梦赵六赠卢陈二子之作",
        "author": "陈子昂",
        "content": "晓霁望嵩丘，白云半岩足。\n氛氲涵翠微，宛如嬴台曲。\n故人昔所尚，幽琴歌断续。\n变化竟无常，人琴遂两亡。\n白云失处所，梦想暧容光。\n畴昔疑缘业，儒道两相妨。\n前期许幽报，迨此尚茫茫。\n晤言既已失，感叹情何一。\n始忆携手期，云台与峨眉。\n达兼济天下，穷独善其时。\n诸君推管乐，之子慕巢夷。\n奈何苍生望，卒为黄绶欺。\n铭鼎功未立，山林事亦微。\n抚孤一流恸，怀旧日暌违。\n卢子尚高节，终南卧松雪。\n宋侯逢圣君，骖驭游青云。\n而我独蹭蹬，语默道犹屯。\n征戍在辽阳，蹉跎草再黄。\n丹丘恨不及，白露已苍苍。\n远闻山阳赋，感涕下沾裳。",
        "dynasty": "唐",
        "collection_info": null
    },
    {
        "title": "送别出塞",
        "author": "陈子昂",
        "content": "平生闻高义，书劒百夫雄。\n言登青云去，非此白头翁。\n胡兵屯塞下，汉骑属云中。\n君为白马将，腰佩骍角弓。\n单于不敢射，天子伫深功。\n蜀山余方隐，良会何时同。",
        "dynasty": "唐",
        "collection_info": null
    },
    {
        "title": "登蓟丘楼送贾兵曹入都",
        "author": "陈子昂",
        "content": "东山宿昔意，北征非我心。\n孤负平生愿，感涕下沾襟。\n暮登蓟楼上，永望燕山岑。\n辽海方漫漫，胡沙飞且深。\n峨眉杳如梦，仙子曷由寻。\n击劒起叹息，白日忽西沈。\n闻君洛阳使，因子寄南音。",
        "dynasty": "唐",
        "collection_info": null
    },
    {
        "title": "夏日晖上人房别李参军崇嗣",
        "author": "陈子昂",
        "content": "四十九变化，一十三死生。\n翕忽玄黄裏，驱驰风雨情。\n是非纷妄作，宠辱坐相惊。\n至人独幽鉴，窈窕随昏明。\n咫尺山河道，轩窗日月庭。\n别离焉足问，悲乐固能幷。\n我辈何为尔，栖皇犹未平。\n金台可攀陟，宝界绝将迎。\n户牖观天地，阶基上杳冥。\n自超三界乐，安知万里征。\n中国要荒内，人寰宇宙荣。\n弦望如朝夕，宁嗟蜀道行。",
        "dynasty": "唐",
        "collection_info": null
    },
    {
        "title": "秋园卧病呈晖上人",
        "author": "陈子昂",
        "content": "幽寂旷日遥，林园转清密。\n疲疴澹无豫，独坐泛瑶瑟。\n怀挟万古情，忧虞百年疾。\n绵绵多滞念，忽忽每如失。\n缅想赤松游，高寻白云逸。\n荣吝始都丧，幽人遂贞吉。\n图书纷满床，山水蔼盈室。\n宿昔心所尚，平生自兹毕。\n愿言谁见知，梵筵有同术。\n八月高秋晚，凉风正萧瑟。",
        "dynasty": "唐",
        "collection_info": null
    },
    {
        "title": "登泽州城北楼讌",
        "author": "陈子昂",
        "content": "平生倦游者，观化久无穷。\n復来登此国，临望与君同。\n坐见秦兵垒，遥闻赵将雄。\n武安君何在，长平事已空。\n且歌玄云曲，御酒舞熏风。\n勿使青衿子，嗟尔白头翁。",
        "dynasty": "唐",
        "collection_info": null
    },
    {
        "title": "山水粉图",
        "author": "陈子昂",
        "content": "山图之白云兮，若巫山之高丘。\n纷羣翠之鸿溶，又似蓬瀛海水之周流。\n信夫人之好道，爱云山以幽求。",
        "dynasty": "唐",
        "collection_info": null
    },
    {
        "title": "綵树歌",
        "author": "陈子昂",
        "content": "嘉锦筵之珍树兮，错众綵之氛氲。\n状瑶台之微月，点巫山之朝云。\n青春兮不可逢，况蕙色之增芬。\n结芳意而谁赏，怨绝世之无闻。\n红荣碧艳坐看歇，素华流年不待君。\n故吾思昆崙之琪树，厌桃李之缤纷。",
        "dynasty": "唐",
        "collection_info": null
    },
    {
        "title": "春台引",
        "author": "陈子昂",
        "content": "感阳春兮生碧草之油油，怀宇宙以伤远，登高台而写忧。\n迟美人兮不见，恐青岁之遂遒。\n从毕公以酣饮，寄林塘而一留。\n采芳荪于北渚，忆桂树于南州。\n何云木之美丽，而池馆之崇幽。\n星台秀士，月旦诸子。\n嘉青鸟之辰，迎火龙之始。\n挟宝书与瑶瑟，芳蕙华而兰靡。\n乃掩白苹，藉绿芷。\n酒既醉，乐未已。\n击青钟，歌渌水。\n怨青春之萎绝，赠瑶台之旖旎。\n愿一见而道意，结众芳之绸缪。\n曷余情之荡漾，瞩青云以增愁。\n怅三山之飞鹤，忆海上之白鸥。\n重曰：羣仙去兮青春颓，岁华歇兮黄鸟哀。\n富贵荣乐几时兮，朱宫碧堂生青苔，白云兮归来。",
        "dynasty": "唐",
        "collection_info": null
    },
    {
        "title": "登幽州台歌",
        "author": "陈子昂",
        "content": "前不见古人，后不见来者。\n念天地之悠悠，独怆然而涕下。",
        "dynasty": "唐",
        "collection_info": null
    },
    {
        "title": "喜马参军相遇醉歌",
        "author": "陈子昂",
        "content": "独幽默以三月兮，深林潜居。\n时岁忽兮，孤愤遐吟。\n谁知我心，孺子孺子，其可与理分。",
        "dynasty": "唐",
        "collection_info": null
    },
    {
        "title": "度荆门望楚",
        "author": "陈子昂",
        "content": "遥遥去巫峡，望望下章台。\n巴国山川尽，荆门烟雾开。\n城分苍野外，树断白云隈。\n今日狂歌客，谁知入楚来。",
        "dynasty": "唐",
        "collection_info": null
    },
    {
        "title": "晚次乐乡县",
        "author": "陈子昂",
        "content": "故乡杳无际，日暮且孤征。\n川原迷旧国，道路入边城。\n野戍荒烟断，深山古木平。\n如何此时恨，噭噭夜猿鸣。",
        "dynasty": "唐",
        "collection_info": null
    },
    {
        "title": "同王员外雨后登开元寺南楼因酬晖上人独坐山亭有赠",
        "author": "陈子昂",
        "content": "钟梵经行罢，香林坐入禅。\n岩庭交杂树，石濑泻鸣泉。\n水月心方寂，云霞思独玄。\n宁知人世裏，疲病得攀缘。",
        "dynasty": "唐",
        "collection_info": null
    },
    {
        "title": "东征答朝臣相送",
        "author": "陈子昂",
        "content": "平生白云意，疲薾愧为雄。\n君王谬殊宠，旌节此从戎。\n挼绳当繫虏，单马岂邀功。\n孤劒将何托，长谣塞上风。",
        "dynasty": "唐",
        "collection_info": null
    },
    {
        "title": "咏主人壁上画鹤寄乔主簿崔着作",
        "author": "陈子昂",
        "content": "古壁仙人画，丹青尚有文。\n独舞纷如雪，孤飞暧似云。\n自矜彩色重，宁忆故池羣。\n江海联翩翼，长鸣谁復闻。",
        "dynasty": "唐",
        "collection_info": null
    },
    {
        "title": "居延海树闻莺同作",
        "author": "陈子昂",
        "content": "边地无芳树，莺声忽听新。\n间关如有意，愁绝若怀人。\n明妃失汉宠，蔡女没胡尘。\n坐闻应落泪，况忆故园春。",
        "dynasty": "唐",
        "collection_info": null
    },
    {
        "title": "题李三书斋",
        "author": "陈子昂",
        "content": "灼灼青春仲，悠悠白日昇。\n声容何足恃，荣吝坐相矜。\n愿与金庭会，将待玉书征。\n还丹应有术，烟驾共君乘。",
        "dynasty": "唐",
        "collection_info": null
    },
    {
        "title": "送魏大从军",
        "author": "陈子昂",
        "content": "匈奴犹未灭，魏绛復从戎。\n怅别三河道，言追六郡雄。\n雁山横代北，狐塞接云中。\n勿使燕然上，惟留汉将功。",
        "dynasty": "唐",
        "collection_info": null
    },
    {
        "title": "送殷大入蜀",
        "author": "陈子昂",
        "content": "禺山金碧路，此地饶英灵。\n送君一为别，悽断故乡情。\n片云生极浦，斜日隐离亭。\n坐看征骑没，惟见远山青。",
        "dynasty": "唐",
        "collection_info": null
    },
    {
        "title": "落第西还别刘祭酒高明府",
        "author": "陈子昂",
        "content": "别馆分周国，归骖入汉京。\n地连函谷塞，川接广阳城。\n望迥楼台出，途遥烟雾生。\n莫言长落羽，贫贱一交情。",
        "dynasty": "唐",
        "collection_info": null
    },
    {
        "title": "落第西还别魏四懔",
        "author": "陈子昂",
        "content": "转蓬方不定，落羽自惊弦。\n山水一为别，欢娱復几年。\n离亭暗风雨，征路入云烟。\n还因北山径，归守东陂田。",
        "dynasty": "唐",
        "collection_info": null
    },
    {
        "title": "送客",
        "author": "陈子昂",
        "content": "故人洞庭去，杨柳春风生。\n相送河洲晚，苍茫别思盈。\n白苹已堪把，绿芷復含荣。\n江南多桂树，归客赠生平。",
        "dynasty": "唐",
        "collection_info": null
    },
    {
        "title": "春夜别友人二首 一",
        "author": "陈子昂",
        "content": "银烛吐青烟，金樽对绮筵。\n离堂思琴瑟，别路遶山川。\n明月隐高树，长河没晓天。\n悠悠洛阳道，此会在何年。",
        "dynasty": "唐",
        "collection_info": null
    },
    {
        "title": "春夜别友人二首 二",
        "author": "陈子昂",
        "content": "紫塞白云断，青春明月初。\n对此芳樽夜，离忧怅有余。\n清冷花露满，滴沥檐宇虚。\n怀君欲何赠，愿上大臣书。",
        "dynasty": "唐",
        "collection_info": null
    },
    {
        "title": "遂州南江别乡曲故人",
        "author": "陈子昂",
        "content": "楚江復为客，征棹方悠悠。\n故人悯追送，置酒此南洲。\n平生亦何恨，夙昔在林丘。\n违此乡山别，长谣去国愁。",
        "dynasty": "唐",
        "collection_info": null
    },
    {
        "title": "送东莱王学士无竞",
        "author": "陈子昂",
        "content": "宝劒千金买，平生未许人。\n怀君万里别，持赠结交亲。\n孤松宜晚岁，众木爱芳春。\n已矣将何道，无令白首新。",
        "dynasty": "唐",
        "collection_info": null
    },
    {
        "title": "送梁李二明府",
        "author": "陈子昂",
        "content": "负书犹在汉，怀策未闻秦。\n復此穷秋日，芳樽别故人。\n黄金装屡尽，白首契逾新。\n空羡双凫舄，俱飞向玉轮。",
        "dynasty": "唐",
        "collection_info": null
    },
    {
        "title": "送魏兵曹使嶲州得登字",
        "author": "陈子昂",
        "content": "阳山淫雾雨，之子慎攀登。\n羗笮多珍宝，人言有爱憎。\n欲酬明主惠，当尽使臣能。\n勿以王阳道，迢递畏崚嶒。",
        "dynasty": "唐",
        "collection_info": null
    },
    {
        "title": "送着作佐郎崔融等从梁王东征",
        "author": "陈子昂",
        "content": "金天方肃杀，白露始专征。\n王师非乐战，之子慎佳兵。\n海气侵南部，边风扫北平。\n莫卖卢龙塞，归邀麟阁名。",
        "dynasty": "唐",
        "collection_info": null
    },
    {
        "title": "春晦饯陶七于江南同用风字",
        "author": "陈子昂",
        "content": "黄鹤烟云去，青江琴酒同。\n离帆方楚越，沟水復西东。\n芙蓉生夏浦，杨柳送春风。\n明日相思处，应对菊花丛。",
        "dynasty": "唐",
        "collection_info": null
    },
    {
        "title": "喜遇冀侍御珪崔司议泰之二使",
        "author": "陈子昂",
        "content": "谢病南山下，幽卧不知春。\n使星入东井，云是故交亲。\n惠风吹宝瑟，微月忆清真。\n凭轩一留醉，江海寄情人。",
        "dynasty": "唐",
        "collection_info": null
    },
    {
        "title": "登蓟城西北楼送崔着作融入都",
        "author": "陈子昂",
        "content": "蓟楼望燕国，负劒喜兹登。\n清规子方奏，单戟我无能。\n仲冬边风急，云汉復霜棱。\n慷慨竟何道，西南恨失朋。",
        "dynasty": "唐",
        "collection_info": null
    },
    {
        "title": "月夜有怀",
        "author": "陈子昂",
        "content": "美人挟赵瑟，微月在西轩。\n寂寞夜何久，殷勤玉指繁。\n清光委衾枕，遥思属湘沅。\n空帘隔星汉，犹梦感精魂。",
        "dynasty": "唐",
        "collection_info": null
    },
    {
        "title": "夏日游晖上人房",
        "author": "陈子昂",
        "content": "山水开精舍，琴歌列梵筵。\n人疑白楼赏，地似竹林禅。\n对户池光乱，交轩岩翠连。\n色空今已寂，乘月弄澄泉。",
        "dynasty": "唐",
        "collection_info": null
    },
    {
        "title": "春日登金华观",
        "author": "陈子昂",
        "content": "白玉仙台古，丹丘别望遥。\n山川乱云日，楼榭入烟霄。\n鹤舞千年树，虹飞百尺桥。\n还疑赤松子，天路坐相邀。",
        "dynasty": "唐",
        "collection_info": null
    },
    {
        "title": "羣公集毕氏林亭",
        "author": "陈子昂",
        "content": "金门有遗世，鼎实恣和邦。\n默语谁能识，琴樽寄北窗。\n子牟恋魏阙，渔父爱沧江。\n良时信同此，岁晚迹难双。",
        "dynasty": "唐",
        "collection_info": null
    },
    {
        "title": "宴胡楚真禁所",
        "author": "陈子昂",
        "content": "人生固有命，天道信无言。\n青绳一相点，白璧遂成冤。\n请室闲逾邃，幽庭春未暄。\n寄谢韩安国，何惊狱吏尊。",
        "dynasty": "唐",
        "collection_info": null
    },
    {
        "title": "魏氏园林人赋一物得秋亭萱草",
        "author": "陈子昂",
        "content": "昔时幽径裏，荣耀杂春丛。\n今来玉墀上，销歇畏秋风。\n细叶犹含绿，鲜花未吐红。\n忘忧谁见赏，空此北堂中。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "陈子昂",
        "content": "寻春游上路，追宴入山家。\n主第簪缨满，皇州景望华。\n玉池初吐溜，珠树始开花。\n欢娱方未极，林阁散余霞。",
        "dynasty": "唐",
        "collection_info": null
    },
    {
        "title": "晦日重宴高氏林亭",
        "author": "陈子昂",
        "content": "公子好追随，爱客不知疲。\n象筵开玉馔，翠羽饰金巵。\n此时高宴所，讵减习家池。",
        "dynasty": "唐",
        "collection_info": null
    },
    {
        "title": "上元夜效小庾体",
        "author": "陈子昂",
        "content": "三五月华新，遨游逐上春。\n相邀洛城曲，追宴小平津。\n楼上看珠妓，车中见玉人。\n芳宵殊未极，随意守灯轮。",
        "dynasty": "唐",
        "collection_info": null
    },
    {
        "title": "洛城观酺应制",
        "author": "陈子昂",
        "content": "圣人信恭己，天命允昭回。\n苍极神功被，青云秘箓开。\n垂衣受金册，张乐宴瑶台。\n云凤休征满，鱼龙杂戏来。\n崇恩踰五日，惠泽畅三才。\n玉帛羣臣醉，徽章缛礼该。\n方覩升中禅，言观拜洛迴。\n微臣固多幸，敢上万年杯。",
        "dynasty": "唐",
        "collection_info": null
    },
    {
        "title": "奉和皇帝上礼抚事述怀应制",
        "author": "陈子昂",
        "content": "大君忘自我，应运居紫宸。\n揖让期明辟，讴歌且顺人。\n轩宫帝图盛，皇极礼容申。\n南面朝万国，东堂会百神。\n云陛旗常满，天庭玉帛陈。\n钟石和睿思，雷雨被深仁。\n承平信娱乐，王业本艰辛。\n愿罢瑶池宴，来观农扈春。\n卑宫昭夏德，尊老睦尧亲。\n微臣敢拜手，歌舞颂维新。",
        "dynasty": "唐",
        "collection_info": null
    },
    {
        "title": "酬田逸人游岩见寻不遇题隐居里壁",
        "author": "陈子昂",
        "content": "游人献书去，薄暮返灵台。\n传道寻仙友，青囊卖卜来。\n闻莺忽相访，题凤久裴回。\n石髓空盈握，金经秘不开。\n还疑缝掖子，復似洛阳才。",
        "dynasty": "唐",
        "collection_info": null
    },
    {
        "title": "白帝城怀古",
        "author": "陈子昂",
        "content": "日落沧江晚，停桡问土风。\n城临巴子国，台没汉王宫。\n荒服任周甸，深山尚禹功。\n岩悬青壁断，地险碧流通。\n古木生云际，孤帆出雾中。\n川途去无限，客思坐何穷。",
        "dynasty": "唐",
        "collection_info": null
    },
    {
        "title": "岘山怀古",
        "author": "陈子昂",
        "content": "秣马临荒甸，登高览旧都。\n犹悲堕泪碣，尚想卧龙图。\n城邑遥分楚，山川半入吴。\n丘陵徒自出，贤圣几凋枯。\n野树苍烟断，津楼晚气孤。\n谁知万里客，怀古正踌蹰。",
        "dynasty": "唐",
        "collection_info": null
    },
    {
        "title": "宿空舲峡青树邨浦",
        "author": "陈子昂",
        "content": "的的明月水，啾啾寒夜猿。\n客思浩方乱，洲浦寂无喧。\n忆作千金子，宁知九逝魂。\n虚闻事朱阙，结绶骛华轩。\n委别高堂爱，窥觎明主恩。\n今成转蓬去，叹息復何言。",
        "dynasty": "唐",
        "collection_info": null
    },
    {
        "title": "宿襄河驿浦",
        "author": "陈子昂",
        "content": "沿流辞北渚，结缆宿南洲。\n合岸昏初夕，回塘暗不流。\n卧闻塞鸿断，坐听峡猿愁。\n沙浦明如月，汀葭晦若秋。\n不及能鸣雁，徒思海上鸥。\n天河殊未晓，沧海信悠悠。",
        "dynasty": "唐",
        "collection_info": null
    },
    {
        "title": "赠严仓曹乞推命录",
        "author": "陈子昂",
        "content": "少学纵横术，游楚復游燕。\n栖遑长委命，富贵未知天。\n闻道沈冥客，青囊有秘篇。\n九宫探万象，三算极重玄。\n愿奉唐生诀，将知跃马年。\n非同墨翟问，空滞杀龙川。",
        "dynasty": "唐",
        "collection_info": null
    },
    {
        "title": "和陆明府赠将军重出塞",
        "author": "陈子昂",
        "content": "忽闻天上将，关塞重横行。\n始返楼兰国，还向朔方城。\n黄金装战马，白羽集神兵。\n星月开天阵，山川列地营。\n晚风吹画角，春色耀飞旌。\n宁知班定远，犹是一书生。",
        "dynasty": "唐",
        "collection_info": null
    },
    {
        "title": "江上暂别萧四刘三旋欣接遇",
        "author": "陈子昂",
        "content": "昨夜沧江别，言乖天汉游。\n宁期此相遇，尚接武陵洲。\n结绶还逢育，衔杯且对刘。\n波潭一瀰瀰，临望几悠悠。\n山水丹青杂，烟云紫翠浮。\n终愧神仙友，来接野人舟。",
        "dynasty": "唐",
        "collection_info": null
    },
    {
        "title": "秋日遇荆州府崔兵曹使宴",
        "author": "陈子昂",
        "content": "輶轩凤皇使，林薮鹖鸡冠。\n江湖一相许，云雾坐交欢。\n兴尽崔亭伯，言忘释道安。\n林光稍欲暮，岁物已将阑。\n古树苍烟断，虚亭白露寒。\n瑶琴山水曲，今日为君弹。",
        "dynasty": "唐",
        "collection_info": null
    },
    {
        "title": "卧病家园",
        "author": "陈子昂",
        "content": "世上无名子，人间岁月赊。\n纵横策已弃，寂寞道为家。\n卧病谁能问，閒居空物华。\n犹忆灵台友，栖真隐太霞。\n还丹奔日御，却老饵云芽。\n宁知白社客，不厌青门瓜。",
        "dynasty": "唐",
        "collection_info": null
    },
    {
        "title": "于长史山池三日曲水宴",
        "author": "陈子昂",
        "content": "摘兰藉芳月，祓宴坐回汀。\n泛滟清流满，葳蕤白芷生。\n金弦挥赵瑟，玉指弄秦筝。\n岩榭风光媚，郊园春树平。\n烟花飞御道，罗绮照昆明。\n日落红尘合，车马乱纵横。",
        "dynasty": "唐",
        "collection_info": null
    },
    {
        "title": "合州津口别舍弟至东阳峡步趂不及眷然有忆作以示之",
        "author": "陈子昂",
        "content": "江潭共为客，洲浦独迷津。\n思积芳庭树，心断白眉人。\n同衾成楚越，别岛类胡秦。\n林岸随天转，云峰逐望新。\n遥遥终不见，默默坐含嚬。\n念别疑三月，经游未一旬。\n孤舟多逸兴，谁共尔为邻。",
        "dynasty": "唐",
        "collection_info": null
    },
    {
        "title": "万州晓发放舟乘涨还寄蜀中亲朋",
        "author": "陈子昂",
        "content": "空蒙岩雨霁，烂熳晓云归。\n啸旅乘明发，奔桡骛断矶。\n苍茫林岫转，络绎涨涛飞。\n远岸孤烟出，遥峰曙日微。\n前瞻未能眴，坐望已相依。\n曲直多今古，经过失是非。\n还期方浩浩，征思日騑騑。\n寄谢千金子，江海事多违。",
        "dynasty": "唐",
        "collection_info": null
    },
    {
        "title": "入峭峡安居溪伐木溪源幽邃林岭相映有奇致焉",
        "author": "陈子昂",
        "content": "肃徒歌伐木，骛檝漾轻舟。\n靡迤随回水，潺湲泝浅流。\n烟沙分两岸，露岛夹双洲。\n古树连云密，交峰入浪浮。\n岩潭相映媚，溪谷屡环周。\n路迥光逾逼，山深兴转幽。\n麕鼯寒思晚，猿鸟暮声秋。\n誓息兰台策，将从桂树游。\n因书谢亲爱，千岁觅蓬丘。",
        "dynasty": "唐",
        "collection_info": null
    },
    {
        "title": "入东阳峡与李明府舟前后不相及",
        "author": "陈子昂",
        "content": "东岩初解缆，南浦遂离羣。\n出没同洲岛，沿洄异渚濆。\n风烟犹可望，歌笑浩难闻。\n路转青山合，峰回白日曛。\n奔涛上漫漫，积水下沄沄。\n倏忽犹疑及，差池復两分。\n离离间远树，蔼蔼没遥氛。\n地上巴陵道，星连牛斗文。\n孤狖啼寒月，哀鸿呌断云。\n仙舟不可见，摇思坐氛氲。",
        "dynasty": "唐",
        "collection_info": null
    },
    {
        "title": "同旻上人伤寿安傅少府",
        "author": "陈子昂",
        "content": "生涯良浩浩，天命固谆谆。\n闻道神仙尉，怀德遂为邻。\n畴昔逢尧日，衣冠仕汉辰。\n交游纷若凤，词翰宛如麟。\n太息劳黄绶，长思谒紫宸。\n金兰徒有契，玉树已埋尘。\n把臂虽无託，平生固亦亲。\n援琴一流涕，旧馆几霑巾。\n杳杳泉中夜，悠悠世上春。\n幽明长隔此，歌哭为何人。",
        "dynasty": "唐",
        "collection_info": null
    },
    {
        "title": "南山家园林木交映盛夏五月幽然清凉独坐思远率成十韵",
        "author": "陈子昂",
        "content": "寂寥守寒巷，幽独卧空林。\n松竹生虚白，阶庭横古今。\n郁蒸炎夏晚，栋宇閟清阴。\n轩窗交紫霭，檐户对苍岑。\n凤蕴仙人箓，鸾歌素女琴。\n忘机委人代，闭牖察天心。\n蛱蝶怜红药，蜻蜓爱碧浔。\n坐观万象化，方见百年侵。\n扰扰将何息，青青长苦吟。\n愿随白云驾，龙鹤相招寻。",
        "dynasty": "唐",
        "collection_info": null
    },
    {
        "title": "还至张掖古城闻东军告捷赠韦五虚己",
        "author": "陈子昂",
        "content": "孟秋首归路，仲月旅边亭。\n闻道兰山战，相邀在井陉。\n屡鬬关月满，三捷虏云平。\n汉军追北地，胡骑走南庭。\n君为幕中士，畴昔好言兵。\n白虎锋应出，青龙阵几成。\n披图见丞相，按节入咸京。\n宁知玉门道，翻作陇西行。\n北海朱旄落，东归白露生。\n纵横未得意，寂寞寡相迎。\n负劒空叹息，苍茫登古城。",
        "dynasty": "唐",
        "collection_info": null
    },
    {
        "title": "题祀山烽树赠乔十二侍御",
        "author": "陈子昂",
        "content": "汉庭荣巧宦，云阁薄边功。\n可怜骢马使，白首为谁雄。",
        "dynasty": "唐",
        "collection_info": null
    },
    {
        "title": "初入峡苦风寄故乡亲友",
        "author": "陈子昂",
        "content": "故乡今日友，欢会坐应同。\n宁知巴峡路，辛苦石尤风。",
        "dynasty": "唐",
        "collection_info": null
    },
    {
        "title": "题田洗马游岩桔槔",
        "author": "陈子昂",
        "content": "望苑长为客，商山遂不归。\n谁怜北陵井，未息汉阴机。",
        "dynasty": "唐",
        "collection_info": null
    },
    {
        "title": "古意题徐令壁",
        "author": "陈子昂",
        "content": "白云苍梧来，氛氲万里色。\n闻君太平世，栖泊灵台侧。",
        "dynasty": "唐",
        "collection_info": null
    },
    {
        "title": "赠别冀侍御崔司议",
        "author": "陈子昂",
        "content": "有道君匡国，无闷余在林。\n白云峨眉上，岁晚来相寻。",
        "dynasty": "唐",
        "collection_info": null
    },
    {
        "title": "三月三日宴王明府山亭",
        "author": "陈子昂",
        "content": "暮春嘉月，上巳芳辰。\n羣公禊饮，于洛之滨。\n奕奕车骑，粲粲都人。\n连帷竞野，袨服缛津。\n青郊树密，翠渚萍新。\n今我不乐，含意□申。",
        "dynasty": "唐",
        "collection_info": null
    },
    {
        "title": "唐封泰山乐章 豫和六首 一",
        "author": "张说",
        "content": "挹泰坛，紫泰清。\n受天命，报天成。\n竦皇心，荐乐声。\n志上达，歌下迎。",
        "dynasty": "唐",
        "collection_info": null
    },
    {
        "title": "唐封泰山乐章 豫和六首 二",
        "author": "张说",
        "content": "亿上帝，临下庭。\n骑日月，陪列星。\n嘉视信，大糦声。\n澹神心，醉皇灵。",
        "dynasty": "唐",
        "collection_info": null
    },
    {
        "title": "唐封泰山乐章 豫和六首 三",
        "author": "张说",
        "content": "相百辟，贡八荒。\n九歌叙，万舞翔。\n肃振振，铿皇皇。\n帝欣欣，福穰穰。",
        "dynasty": "唐",
        "collection_info": null
    },
    {
        "title": "唐封泰山乐章 豫和六首 四",
        "author": "张说",
        "content": "高在上，道光明。\n物资始，德难名。\n承眷命，牧苍生。\n寰宇谧，泰阶平。",
        "dynasty": "唐",
        "collection_info": null
    },
    {
        "title": "唐封泰山乐章 豫和六首 五",
        "author": "张说",
        "content": "天道无亲，至诚与邻。\n山川遍礼，宫征惟新。\n玉帛非盛，聪明会真。\n正斯一德，通乎百神。",
        "dynasty": "唐",
        "collection_info": null
    },
    {
        "title": "唐封泰山乐章 豫和六首 六",
        "author": "张说",
        "content": "享帝享亲，维孝维圣。\n缉熙懿德，敷扬成命。\n华夷志同，笙镛礼盛。\n明灵降止，感此诚敬。",
        "dynasty": "唐",
        "collection_info": null
    },
    {
        "title": "唐封泰山乐章 太和",
        "author": "张说",
        "content": "孝敬中发，和容外彰。\n腾华照宇，如昇太阳。\n贞璧就奠，玄灵垂光。\n礼乐具举，济济洋洋。",
        "dynasty": "唐",
        "collection_info": null
    },
    {
        "title": "唐封泰山乐章 肃和",
        "author": "张说",
        "content": "奠祖配天，承天享帝。\n百灵咸秩，四海来祭。\n植我苍璧，布我玄制。\n华日裴回，神烟容裔。",
        "dynasty": "唐",
        "collection_info": null
    },
    {
        "title": "唐封泰山乐章 雍和",
        "author": "张说",
        "content": "俎豆有馥，粢盛絜丰。\n亦有和羹，既戒既平。\n鼓钟管磬，肃唱和鸣。\n皇皇我祖，来我思成。",
        "dynasty": "唐",
        "collection_info": null
    },
    {
        "title": "唐封泰山乐章 寿和",
        "author": "张说",
        "content": "烝烝我后，享献惟寅。\n躬酌郁鬯，跪奠明神。\n孝莫孝乎，配上帝亲。\n敬莫敬乎，教天下臣。",
        "dynasty": "唐",
        "collection_info": null
    },
    {
        "title": "唐封泰山乐章 寿和",
        "author": "张说",
        "content": "皇祖严配，配享皇天。\n皇皇降嘏，天子万年。",
        "dynasty": "唐",
        "collection_info": null
    },
    {
        "title": "唐封泰山乐章 舒和",
        "author": "张说",
        "content": "六钟翕协六变成，八佾徜徉八风生。\n乐九[韶]兮[人神]感，美七德兮天地清。",
        "dynasty": "唐",
        "collection_info": null
    },
    {
        "title": "唐封泰山乐章 凯和",
        "author": "张说",
        "content": "烈祖顺三灵，文宗威四海。\n黄钺诛羣盗，朱旗扫多罪。\n戢兵天下安，约法人心改。\n大哉干羽意，常见风云在。",
        "dynasty": "唐",
        "collection_info": null
    },
    {
        "title": "唐封泰山乐章 豫和",
        "author": "张说",
        "content": "礼乐终，[烟]燎上。\n怀灵惠，结皇想。\n归风疾，回风爽。\n百[福]来，众神往。",
        "dynasty": "唐",
        "collection_info": null
    },
    {
        "title": "唐享太庙乐章 永和三首 一",
        "author": "张说",
        "content": "肃九室，谐八音。\n歌皇慕，动神心。\n礼宿设，乐妙寻。\n声明备，祼奠临。",
        "dynasty": "唐",
        "collection_info": null
    },
    {
        "title": "唐享太庙乐章 永和三首 二",
        "author": "张说",
        "content": "律迓气，音入玄。\n依玉几，御黼筵。\n聆忾息，僾周旋。\n九韶徧，百福传。",
        "dynasty": "唐",
        "collection_info": null
    },
    {
        "title": "唐享太庙乐章 永和三首 三",
        "author": "张说",
        "content": "信工祝，永颂声。\n来祖考，听和平。\n相百辟，贡九瀛。\n神休委，帝孝成。",
        "dynasty": "唐",
        "collection_info": null
    },
    {
        "title": "唐享太庙乐章 太和",
        "author": "张说",
        "content": "时文圣后，清庙肃邕。\n致诚勤荐，在貌思恭。\n玉节肆夏，金锵五钟。\n绳绳云步，穆穆天容。",
        "dynasty": "唐",
        "collection_info": null
    },
    {
        "title": "唐享太庙乐章 肃和",
        "author": "张说",
        "content": "天子享孝，工歌溥将。\n射祼郁鬯，乃焚膋芗。\n臭以达旨，声以求阳。\n奉时烝尝，永代不忘。",
        "dynasty": "唐",
        "collection_info": null
    },
    {
        "title": "唐享太庙乐章 雍和二首 一",
        "author": "张说",
        "content": "在涤嘉豢，丽碑敬牲。\n角握之牝，色纯之骍。\n火传阳燧，水溉阴精。\n太公胖俎，傅说和羹。",
        "dynasty": "唐",
        "collection_info": null
    },
    {
        "title": "唐享太庙乐章 雍和二首 二",
        "author": "张说",
        "content": "俎豆有馥，齐盛絜丰。\n亦有和羹，既戒既平。\n鼓钟管磬，肃唱和鸣。\n皇皇后祖，来我思成。",
        "dynasty": "唐",
        "collection_info": null
    },
    {
        "title": "唐享太庙乐章 文舞",
        "author": "张说",
        "content": "圣谟九德，真言五千。\n庆集昌胄，符开帝先。\n高文杖钺，克配彼天。\n三宗握镜，六合涣燃。\n帝其承祀，率礼罔愆。\n图书雾出，日月清悬。\n舞形德类，咏谂功传。\n黄龙蜿蟺，彩云蹁跹。\n五行气顺，八佾风宣。\n介此百禄，于皇万年。",
        "dynasty": "唐",
        "collection_info": null
    },
    {
        "title": "唐享太庙乐章 光大舞",
        "author": "张说",
        "content": "肃肃艺祖，滔滔浚源。\n有雄玉劒，作镇金门。\n玄王贻绪，后稷谋孙。\n肇禋九庙，四海来尊。",
        "dynasty": "唐",
        "collection_info": null
    },
    {
        "title": "唐享太庙乐章 长发舞",
        "author": "张说",
        "content": "具礼崇德，备乐承风。\n魏推幢主，周赠司空。\n不行而至，无成有终。\n神兴王业，天归帝功。",
        "dynasty": "唐",
        "collection_info": null
    },
    {
        "title": "唐享太庙乐章 大政舞",
        "author": "张说",
        "content": "于赫元命，权舆帝文。\n天齐八柱，地半三分。\n宗庙观德，笙镛乐勋。\n封唐之兆，成天下君。",
        "dynasty": "唐",
        "collection_info": null
    },
    {
        "title": "唐享太庙乐章 大成舞",
        "author": "张说",
        "content": "帝舞季历，龙圣生昌。\n后歌有蟜，胎炎孕黄。\n天地合德，日月齐光。\n肃雍孝享，祚我万方。",
        "dynasty": "唐",
        "collection_info": null
    },
    {
        "title": "唐享太庙乐章 大明舞",
        "author": "张说",
        "content": "赤精乱德，四海困穷。\n黄旗举义，三灵会同。\n早望春雨，云披大风。\n溥天来祭，高祖之功。",
        "dynasty": "唐",
        "collection_info": null
    },
    {
        "title": "唐享太庙乐章 崇德舞",
        "author": "张说",
        "content": "皇合一德，朝宗百神。\n削平天地，大拯生人。\n上帝配食，单于入臣。\n戎歌陈武，晔晔震震。",
        "dynasty": "唐",
        "collection_info": null
    },
    {
        "title": "唐享太庙乐章 钧天舞",
        "author": "张说",
        "content": "高皇迈道，端拱无为。\n化怀獯鬻，兵[戢]句骊。\n礼尊封禅，乐盘来仪。\n合位娲后，同称伏羲。",
        "dynasty": "唐",
        "collection_info": null
    },
    {
        "title": "唐享太庙乐章 大和舞",
        "author": "张说",
        "content": "退居江水，郁起丹陵。\n礼物还旧，朝章中兴。\n龙图友及，骏命恭膺。\n鸣球香瓒，大糦是承。",
        "dynasty": "唐",
        "collection_info": null
    },
    {
        "title": "唐享太庙乐章 景云舞",
        "author": "张说",
        "content": "景云霏烂，告我帝符。\n噫帝冲德，与天为徒。\n笙镛遥远，俎豆虚无。\n春秋孝献，回復此都。",
        "dynasty": "唐",
        "collection_info": null
    },
    {
        "title": "唐享太庙乐章 福和",
        "author": "张说",
        "content": "备礼用乐，崇亲致尊。\n诚通慈降，敬彻爱存。\n献怀称寿，啐感承恩。\n皇帝孝德，子孙千亿。\n大包天域，长亘不极。",
        "dynasty": "唐",
        "collection_info": null
    },
    {
        "title": "唐享太庙乐章 舒和",
        "author": "张说",
        "content": "六钟翕协六变成，八佾徜徉八风生。\n乐九韶兮人神感，美七德兮天地清。",
        "dynasty": "唐",
        "collection_info": null
    },
    {
        "title": "唐享太庙乐章 凯安三首 一",
        "author": "张说",
        "content": "瑟彼瑶爵，亚维上公。\n室如屏气，门不容躬。\n礼殷其本，乐执其中。\n圣皇永慕，天地幽通。",
        "dynasty": "唐",
        "collection_info": null
    },
    {
        "title": "唐享太庙乐章 凯安三首 二",
        "author": "张说",
        "content": "礼匝三献，乐徧九成。\n降循轩陛，仰欷皇情。\n福与仁合，德因孝明。\n百年神畏，四海风行。",
        "dynasty": "唐",
        "collection_info": null
    },
    {
        "title": "唐享太庙乐章 凯安三首 三",
        "author": "张说",
        "content": "总总干戚，填填鼓钟。\n奋扬增气，坐作为容。\n离若鸷鸟，合如战龙。\n万方观德，肃肃邕邕。",
        "dynasty": "唐",
        "collection_info": null
    },
    {
        "title": "唐享太庙乐章 登歌",
        "author": "张说",
        "content": "止笙磬，撤豆笾。\n廓无响，窅入玄。\n主在室，神在天。\n情余慕，礼罔愆。\n喜黍稷，屡丰年。",
        "dynasty": "唐",
        "collection_info": null
    },
    {
        "title": "唐享太庙乐章 永和",
        "author": "张说",
        "content": "眇嘉乐，授灵爽。\n感若来，思如往。\n休气散，回风上。\n返寂寞，还惚恍。\n怀灵驾，结空想。",
        "dynasty": "唐",
        "collection_info": null
    },
    {
        "title": "奉和圣制赐诸州刺史应制以题坐右",
        "author": "张说",
        "content": "文明遍禹迹，鳏寡达尧心。\n正在亲人守，能令王泽深。\n朝廷多秀士，镕炼比精金。\n犀节同分命，熊轩各外临。\n圣主赋新诗，穆若听熏琴。\n先言教为本，次言则是钦。\n三时农不夺，午夜犬无侵。\n愿使天宇内，品物遂浮沈。\n寄情羣飞鹤，千里一扬音。\n共蹑华胥梦，龚黄安足寻。",
        "dynasty": "唐",
        "collection_info": null
    },
    {
        "title": "奉和圣制送宇文融安辑户口应制",
        "author": "张说",
        "content": "至德临天下，劳情遍九围。\n念兹人去本，蓬转将何依。\n外避征戍数，内伤亲党稀。\n嗟不逢明盛，胡能照隐微。\n柏台简行李，兰殿锡朝衣。\n别曲动秋风，恩令生春辉。\n使出四海安，诏下万心归。\n怍非夔龙佐，徒歌鸿雁飞。",
        "dynasty": "唐",
        "collection_info": null
    },
    {
        "title": "奉和圣制过晋阳宫应制",
        "author": "张说",
        "content": "太原俗尚武，高皇初奋庸。\n星轩三晋躔，土乐二尧封。\n北风遂举鹏，西河亦上龙。\n至德起王业，继明赖人雍。\n六合启昌期，再兴广圣踪。\n传呼大驾来，文物如云从。\n连营火百里，纵观人千重。\n翠华渡汾水，白日临崒峰。\n枌榆恩赏洽，桑梓旧情恭。\n往运感不追，清时惜难逢。\n诗发尊祖心，颂刊盛德容。\n愿君及春事，回舆绥万邦。",
        "dynasty": "唐",
        "collection_info": null
    },
    {
        "title": "奉和圣制行次成皋应制",
        "author": "张说",
        "content": "夏氏阶隋乱，自言河朔雄。\n王师进谷水，兵气临山东。\n前扫成皋阵，却下洛阳宫。\n义合帝图起，威加天宇同。\n轩台百年外，虞典一巡中。\n战龙思王业，倚马赋神功。",
        "dynasty": "唐",
        "collection_info": null
    },
    {
        "title": "奉和圣制温汤对雪应制",
        "author": "张说",
        "content": "瑞雪带寒风，寒风入阴管。\n阴管方凝闭，寒风復凄断。\n宫似瑶林匝，庭如月华满。\n正赓挟纩词，非近温汤暖。",
        "dynasty": "唐",
        "collection_info": null
    },
    {
        "title": "奉和圣制义成校猎喜雪应制",
        "author": "张说",
        "content": "文教资武功，郊畋阅邦政。\n不知仁育久，徒看禽兽盛。\n夜霰氛埃灭，朝日山川净。\n绰仗飞走繁，抨絃筋角劲。\n帝射参神道，龙驰合人性。\n五豝连一发，百中皆先命。\n勇爵均万夫，雄图罗七圣。\n星为吉符老，雪作丰年庆。\n喜听行猎诗，威神入军令。",
        "dynasty": "唐",
        "collection_info": null
    },
    {
        "title": "清明日诏宴宁王山池赋得飞字",
        "author": "张说",
        "content": "今日清明宴，佳境惜芳菲。\n摇扬花杂下，娇啭鸎乱飞。\n绿渚传歌榜，红桥度舞旗。\n和风偏应律，细雨不霑衣。\n承恩如改火，春去春来归。",
        "dynasty": "唐",
        "collection_info": null
    },
    {
        "title": "四月十三日诏宴宁王亭子赋得好字",
        "author": "张说",
        "content": "何许承恩宴，山亭风日好。\n绿嫩鸣鹤洲，阴秾鬬鸡道。\n果思夏来茂，花嫌春去早。\n行乐无限时，皇情及芳草。",
        "dynasty": "唐",
        "collection_info": null
    },
    {
        "title": "药园宴武辂沙将军赋得洛字",
        "author": "张说",
        "content": "东第乘余兴，南园宴清洛。\n文学引邹枚，歌钟陈衞霍。\n风高大夫树，露下将军药。\n待闻出塞还，丹青上麟阁。",
        "dynasty": "唐",
        "collection_info": null
    },
    {
        "title": "修书院学士奉敕宴梁王宅赋得树字",
        "author": "张说",
        "content": "虎殿成鸿业，猿岩题凤赋。\n既荷大君恩，还蒙小山遇。\n秋吹迎絃管，凉云生竹树。\n共惜朱邸欢，无辞洛城暮。",
        "dynasty": "唐",
        "collection_info": null
    },
    {
        "title": "夕宴房主簿舍",
        "author": "张说",
        "content": "岁晏关雍空，风急河谓冰。\n薄游羁物役，微尚惬远凭。\n旅馆月宿永，闭扃云思兴。\n伊人美修夜，朋酒惠来称。\n交谈既清雅，琴吹亦凄凝。\n不逢君蹇涸，幽意长郁蒸。",
        "dynasty": "唐",
        "collection_info": null
    },
    {
        "title": "行从方秀川与刘评事文同宿",
        "author": "张说",
        "content": "方秀美盘游，频年降天罕。\n水共伊川接，山将阙门断。\n捧日照恩华，攀云引疲散。\n野宿霜入帐，孤衾寒不暖。\n静闻宫漏疎，卧视庭月满。\n开炉命温酎，中夜发清管。\n风送关山长，气遒星岁短。\n寓言情思惬，适兴真意坦。\n寰中病羁挂，方外嫌纵诞。\n愿君乐盛时，无嗟带纕缓。",
        "dynasty": "唐",
        "collection_info": null
    },
    {
        "title": "送郭大夫元振再使吐蕃",
        "author": "张说",
        "content": "犬戎废东献，汉使驰西极。\n长策问酋渠，猜阻自夷殛。\n容髪徂边岁，旌裘敝海色。\n五年一见家，妻子不相识。\n武库兵犹动，金方事未息。\n远图待才智，苦节输筋力。\n脱刀赠分手，书带加餐食。\n知君万里侯，立功在异域。",
        "dynasty": "唐",
        "collection_info": null
    },
    {
        "title": "送李侍郎逈秀薛长史季昶同赋得水字",
        "author": "张说",
        "content": "汉郡接胡庭，幽幷对烽垒。\n旌旗按部曲，文武惟卿士。\n薛公善筹画，李相威边鄙。\n中冀分两河，长城各万里。\n藉马黄花塞，蒐兵白狼水。\n胜敌在安人，为君汗青史。",
        "dynasty": "唐",
        "collection_info": null
    },
    {
        "title": "别平一师",
        "author": "张说",
        "content": "王子不事俗，高驾眇难追。\n茅土非屑盼，倾城无乐资。\n宴坐深林中，三世同一时。\n皎皎独往心，不为尘网欺。\n朅来已復去，今去何来思。\n回首谢同行，勤会安请期。",
        "dynasty": "唐",
        "collection_info": null
    },
    {
        "title": "送王光庭",
        "author": "张说",
        "content": "同居洛阳陌，经日懒相求。\n及尔江湖去，言别怅悠悠。\n楚云眇羁翼，海月倦行舟。\n爱而不可见，徒嗟芳岁流。",
        "dynasty": "唐",
        "collection_info": null
    },
    {
        "title": "新都南亭送郭元振卢崇道",
        "author": "张说",
        "content": "竹径女萝蹊，莲洲文石堤。\n静深人俗断，寻玩往还迷。\n碧潭秀初月，素林惊夕栖。\n褰幌纳蟾影，理琴听猿啼。\n佳辰改宿昔，胜寄坐暌携。\n长怀赏心爱，如玉復如珪。",
        "dynasty": "唐",
        "collection_info": null
    },
    {
        "title": "赠崔公",
        "author": "张说",
        "content": "我闻西汉日，四老南山幽。\n长歌紫芝秀，高卧白云浮。\n朝野光尘绝，榛芜年貌秋。\n一朝驱驷马，连辔入龙楼。\n昔遯高皇去，今从太子游。\n行藏惟圣节，福祸在人谋。\n卒能匡惠帝，岂不赖留侯。\n事随年代远，名与图籍留。\n平生钦淳德，慷慨景前修。\n蜯蛤伺阴兔，蛟龙望斗牛。\n无嗟异飞伏，同气幸相求。",
        "dynasty": "唐",
        "collection_info": null
    },
    {
        "title": "赠赵公",
        "author": "张说",
        "content": "湘东股肱守，心与帝乡期。\n舟楫中途蹇，风波復来思。\n嘉我常联翼，金貂侍玉墀。\n迹参前马圣，名缀鬻熊师。\n寒暑一何速，山川远间之。\n宁知洞庭上，独得平生时。\n精意微绝简，从权讨妙棋。\n林壑为予请，纷霭发华滋。\n流赏忽已散，惊帆杳难追。\n送君在南浦，侘傺投此词。",
        "dynasty": "唐",
        "collection_info": null
    },
    {
        "title": "赠赵侍御",
        "author": "张说",
        "content": "禄放迹异端，偏荒事同蹇。\n苟忘风波累，俱会云壑践。\n险式压西湖，侨庐对南岘。\n夜楼江月入，朝幌山云捲。\n山势远涛连，江途斜汉转。\n坐啸予多暇，行吟子独善。\n并辔躧郊郭，方舟玩游演。\n虚声万籁分，水色千里辨。\n不知岸阴谢，再见春露泫。\n绿壤发欣颜，华年助虫篆。\n上世时难接，古人情可选。\n泊渚烦为媒，多才怨成褊。\n长沙鵩作赋，任道可知浅。\n请从三已心，荣辱两都遣。",
        "dynasty": "唐",
        "collection_info": null
    },
    {
        "title": "答李伯鱼桐竹",
        "author": "张说",
        "content": "结庐桐竹下，室迩人相深。\n接垣分竹径，隔户共桐阴。\n落花朝满岸，明月夜披林。\n竹有龙鸣管，桐留凤舞琴。\n奇声与高节，非吾谁赏心。",
        "dynasty": "唐",
        "collection_info": null
    },
    {
        "title": "寄姚司马",
        "author": "张说",
        "content": "共君春种瓜，本期清夏暑。\n瓜成人已去，失望将谁语。\n裛露摘香园，感味怀心许。\n偶逢西风便，因之寄鄂渚。",
        "dynasty": "唐",
        "collection_info": null
    },
    {
        "title": "代书答姜七崔九",
        "author": "张说",
        "content": "婀娜金闺树，离披野田草。\n虽殊两地荣，幸共三春好。\n花殊鸟飞处，叶镂虫行道。\n真心独感人，惆怅令人老。",
        "dynasty": "唐",
        "collection_info": null
    },
    {
        "title": "代书寄吉十一",
        "author": "张说",
        "content": "一雁雪上飞，值我衡阳道。\n口衔离别字，远寄当归草。\n目想春来迟，心惊寒去早。\n忆乡乘羽翮，慕侣盈怀抱。\n零落答故人，将随江树老。",
        "dynasty": "唐",
        "collection_info": null
    },
    {
        "title": "代书寄薛四",
        "author": "张说",
        "content": "孤雁东飞来，寄我纹与素。\n纹足经三象，素当综羣务。\n远见故人心，一言重千金。\n答之綵毛翰，继以瑶华音。\n岁寒众木改，松柏心常在。",
        "dynasty": "唐",
        "collection_info": null
    },
    {
        "title": "过蜀道山",
        "author": "张说",
        "content": "我行春三月，山中百花开。\n披林入峭蒨，攀磴陟崔嵬。\n白云半峰起，清江出峡来。\n谁知高深意，缅邈心幽哉。",
        "dynasty": "唐",
        "collection_info": null
    },
    {
        "title": "蜀路二首 一",
        "author": "张说",
        "content": "云埃夜澄廓，山日晓晴鲜。\n叶落苍江岸，鸿飞白露天。\n磷磷含水石，幂幂覆林烟。\n客心久无绪，秋风殊未然。",
        "dynasty": "唐",
        "collection_info": null
    },
    {
        "title": "蜀路二首 二",
        "author": "张说",
        "content": "徭蜀时未改，别家乡念盈。\n忆昨出门日，春风发鲜荣。\n及兹旋辕地，秋风满路生。\n昏晓思魏阙，梦寐还秦京。\n秦京开朱第，魏阙垂紫缨。\n幽独玄虚阁，不闻人马声。\n艺业为君重，名位为君轻。\n玉琴知调苦，宝镜对胆清。\n鹰饥常啄腥，凤饥亦待琼。\n于君自有属，物外岂能轻。",
        "dynasty": "唐",
        "collection_info": null
    },
    {
        "title": "再使蜀道",
        "author": "张说",
        "content": "眇眇葭萌道，苍苍褒斜谷。\n烟壑争晦深，云山共重复。\n古来风尘子，同眩望乡目。\n芸阁有儒生，轺车倦驰逐。\n青春客岷岭，白露摇江服。\n岁月镇羁孤，山川俄反覆。\n鱼游恋深水，鸟迁恋乔木。\n如何别亲爱，坐去文章国。\n蟋蟀鸣户庭，蟏蛸网琴筑。",
        "dynasty": "唐",
        "collection_info": null
    },
    {
        "title": "江路忆郡",
        "author": "张说",
        "content": "雾敛江早明，星翻汉将没。\n卧闻峡猿响，起视榜人发。\n倚棹攀岸篠，凭船弄波月。\n水宿厌洲渚，晨光屡挥忽。\n林泽来不穷，烟波去无歇。\n结思笙竽里，摇情游侠窟。\n年貌不暂留，欢愉及玄髪。\n云涓恋山海，禽马怀燕越。\n自非行役人，安知慕城阙。",
        "dynasty": "唐",
        "collection_info": null
    },
    {
        "title": "过汉南城叹古坟",
        "author": "张说",
        "content": "旧国多陵墓，荒凉无岁年。\n汹涌蔽平冈，汩若波涛连。\n上世千金子，潜卧九重泉。\n松柏剪无余，碑记灭罔传。\n葬于不毛地，咸谓楚先贤。\n事尽情可识，使人心怅然。",
        "dynasty": "唐",
        "collection_info": null
    },
    {
        "title": "至尉氏",
        "author": "张说",
        "content": "夕次阮公台，啸歌临爽垲。\n高名安足赖，故物今皆改。\n吾兄昔兹邑，遗爱称贤宰。\n桑中雉未飞，屋上乌犹在。\n途逢旧甿吏，城有同僚寀。\n望尘远见迎，拂馆来欣待。\n慈惠留千室，友于存四海。\n始知鲁衞间，优劣相悬倍。",
        "dynasty": "唐",
        "collection_info": null
    },
    {
        "title": "襄州景空寺题融上人兰若",
        "author": "张说",
        "content": "高名出汉阴，禅阁跨香岑。\n众山既围绕，长川復迴临。\n云峰晓灵变，风木夜虚吟。\n碧湫龙池满，苍松虎径深。\n旧知青岩意，偏入杳冥心。\n何由侣飞锡，从此脱朝簪。",
        "dynasty": "唐",
        "collection_info": null
    },
    {
        "title": "巡边在河北作",
        "author": "张说",
        "content": "抚劒空余勇，弯弧遂无力。\n老去事如何，据鞍长叹息。\n故交索将尽，后进稀相识。\n独怜半死心，尚有寒松直。",
        "dynasty": "唐",
        "collection_info": null
    },
    {
        "title": "入海二首 一",
        "author": "张说",
        "content": "乘桴入南海，海旷不可临。\n茫茫失方面，混混如凝阴。\n云山相出没，天地互浮沈。\n万里无涯际，云何测广深。\n潮波自盈缩，安得会虚心。",
        "dynasty": "唐",
        "collection_info": null
    },
    {
        "title": "入海二首 二",
        "author": "张说",
        "content": "海上三神山，逍遥集众仙。\n灵心岂不同，变化无常全。\n龙伯如人类，一钓两鰲连。\n金台此沦没，玉真时播迁。\n问子劳何事，江上泣经年。\n隰中生红草，所美非美然。",
        "dynasty": "唐",
        "collection_info": null
    },
    {
        "title": "相州山池作",
        "author": "张说",
        "content": "尝怀谢公咏，山水陶嘉月。\n及此年事衰，徒看众花发。\n观鱼乐何在，听鸟情都歇。\n星汉流不停，蓬莱去难越。\n邺中秋麦秀，淇上春云没。\n日见尘物空，如何静心阙。",
        "dynasty": "唐",
        "collection_info": null
    },
    {
        "title": "岳州作",
        "author": "张说",
        "content": "夜梦云阙间，从容簪履列。\n朝游洞庭上，缅望京华绝。\n潦收江未清，火退山更热。\n重欷视欲醉，懵满气如噎。\n器留鱼鼈腥，衣点蚊虻血。\n髪白思益壮，心玄用弥拙。\n冠劒日苔藓，琴书坐废撤。\n唯有报恩字，刻意长不灭。",
        "dynasty": "唐",
        "collection_info": null
    },
    {
        "title": "岳州行郡竹篱",
        "author": "张说",
        "content": "山郡不沟郭，荒居无翳壅。\n爱人忠主利，善守闭为勇。\n苟非小勤瘁，安得期逸宠。\n版筑恐土疎，襄城嫌役重。\n藩栅聊可固，筠篁近易奉。\n差池截浦沙，缭绕缘隈壠。\n矗似长云亘，森如高戟耸。\n预绝豺狼忧，知免牛羊恐。\n闾里宽矫步，榛丛恣踏踵。\n始果游处心，终日成闲拱。",
        "dynasty": "唐",
        "collection_info": null
    },
    {
        "title": "游洞庭湖湘",
        "author": "张说",
        "content": "缅邈洞庭岫，葱蒙水雾色。\n宛在太湖中，可望不可即。\n剖竹守穷渚，开门对奇域。\n城池自絷笼，缨绶为徽纆。\n靡日不思往，经时始愿克。\n飞棹越溟波，维舟恣攀陟。\n䆗窱入云步，崎岖倚松息。\n岩坛有鹤过，壁字无人识。\n滴石香乳溜，垂崖灵草植。\n玩幽轻雾阻，讨异忘曛逼。\n寒沙际水平，霜树笼烟直。\n空宫闻莫覩，地道窥难测。\n此处学金丹，何人生羽翼。\n谁传九光要，几拜三仙职。\n紫气徒想像，清潭长眇默。\n霓裳若有来，觏我云峰侧。",
        "dynasty": "唐",
        "collection_info": null
    },
    {
        "title": "㴩湖山寺",
        "author": "张说",
        "content": "楚老游山寺，提携观画壁。\n扬袂指辟支，睩眄相鬬阋。\n险哉透撞儿，千金赌一掷。\n成败身自受，傍人那叹息。",
        "dynasty": "唐",
        "collection_info": null
    },
    {
        "title": "出湖寄赵冬曦",
        "author": "张说",
        "content": "西泛平湖尽，参差入乱山。\n东瞻岳阳郡，汗漫太虚间。\n窘步同行乐，遒文互屡看。\n山戍上云桂，江亭临水关。\n川途倏忽间，风景依如昨。\n湘浦未赐环，荆门犹主诺。",
        "dynasty": "唐",
        "collection_info": null
    },
    {
        "title": "岳阳早霁南楼",
        "author": "张说",
        "content": "山水佳新霁，南楼玩初旭。\n夜来枝半红，雨后洲全绿。\n四运相终始，万形纷代续。\n适临青草湖，再变黄鸎曲。\n地穴穿东武，江流下西蜀。\n歌闻枉渚邅，舞见长沙促。\n心阻意徒驰，神和生自足。\n白髪悲上春，知常谢先欲。",
        "dynasty": "唐",
        "collection_info": null
    },
    {
        "title": "岳阳石门墨山二山相连有禅堂观天下绝境",
        "author": "张说",
        "content": "囷轮江上山，近在华容县。\n常涉巴丘首，天晴遥可见。\n佳游屡前诺，芳月愆幽眷。\n及此符守移，欢言临道便。\n既携赏心客，復有送行掾。\n竹径入阴窅，松萝上空蒨。\n草共林一色，云与峰万变。\n探窥石门断，缘越沙涧转。\n两山势争雄，峰巘相顾眄。\n药妙灵仙宝，境华岩壑选。\n清都西渊绝，金地东敞宴。\n池果接园畦，风烟迩台殿。\n高寻去石顶，旷览天宇遍。\n千山纷满目，百川豁对面。\n骑来云气迎，人去鸟声恋。\n长揖桃源士，举世同企羡。",
        "dynasty": "唐",
        "collection_info": null
    },
    {
        "title": "和尹懋秋夜游㴩湖",
        "author": "张说",
        "content": "坐啸人事闲，佳游野情发。\n山门送落照，湖口昇微月。\n林寻猿狖居，水戏鼋鼍穴。\n朔风吹飞雁，芳草亦云歇。",
        "dynasty": "唐",
        "collection_info": null
    },
    {
        "title": "五君咏五首 魏齐公元忠",
        "author": "张说",
        "content": "齐公生人表，逈天闻鹤唳。\n清论早揣摩，玄心晚超诣。\n入相廊庙静，出军沙漠霁。\n见深吕禄忧，举后陈平计。\n甘心除君恶，足以报先帝。",
        "dynasty": "唐",
        "collection_info": null
    },
    {
        "title": "五君咏五首 苏许公瓌",
        "author": "张说",
        "content": "许公信国桢，克美具瞻情。\n百事资朝问，三章广世程。\n处高心不有，临节自为名。\n朱户传新戟，青松拱旧茔。\n凄凉丞相府，余庆在玄成。",
        "dynasty": "唐",
        "collection_info": null
    },
    {
        "title": "五君咏五首 李赵公峤",
        "author": "张说",
        "content": "李公实神敏，才华乃天授。\n睦亲何用心，处贵不忘旧。\n故事遵台阁，新诗冠宇宙。\n在人忠所奉，恶我诚将宥。\n南浦去莫归，嗟嗟蔑孙秀。",
        "dynasty": "唐",
        "collection_info": null
    },
    {
        "title": "五君咏五首 郭代公元振",
        "author": "张说",
        "content": "代公举鹏翼，悬飞摩海雾。\n志康天地屯，适与云雷遇。\n兴丧一言决，安危万心注。\n大勋书王府，舛命沦江路。\n势倾北夏门，哀靡东平树。",
        "dynasty": "唐",
        "collection_info": null
    },
    {
        "title": "五君咏五首 赵耿公彦昭",
        "author": "张说",
        "content": "耿公山岳秀，才杰心亦妙。\n鸷鸟峻标立，哀玉扣清调。\n协赞休明启，恩华日月照。\n何意瑶台云，风吹落江徼。\n湘流下浔阳，洒泪一投弔。",
        "dynasty": "唐",
        "collection_info": null
    },
    {
        "title": "游龙山静胜寺",
        "author": "张说",
        "content": "每上襄阳楼，遥望龙山树。\n郁茀吐冈岭，微蒙在烟雾。\n下车岁已成，饰马闲余步。\n苦霜裛野草，爱日扬江煦。\n云对石上塔，风吹松下路。\n禅室宴三空，神祠同六趣。\n儿童共戏谑，猿鸟相惊顾。\n南识桓公台，北望先贤墓。\n世上人何在，时闻心不住。\n但传无尽灯，可使有情悟。",
        "dynasty": "唐",
        "collection_info": null
    },
    {
        "title": "一柱观",
        "author": "张说",
        "content": "旧说江陵观，初疑神化来。\n空山结云阁，绮靡随风回。\n奈何任一柱，斯焉容众材。\n奇功非长世，今余草露台。",
        "dynasty": "唐",
        "collection_info": null
    },
    {
        "title": "登九里台是樊姬墓",
        "author": "张说",
        "content": "楚国所以霸，樊姬有力焉。\n不怀沈尹禄，谁谙叔敖贤。\n万化茫无在，孤坟独岿然。\n北分阳台陌，南识郢城阡。\n漠漠渚宫树，苍苍云梦田。\n登高形胜出，访古令名传。\n自我来符守，因君树蕙荃。\n诗书将变俗，絺纩忽弥年。\n志阐三折后，愁值二毛前。\n伫立帝京路，遥心寄此篇。",
        "dynasty": "唐",
        "collection_info": null
    },
    {
        "title": "过怀王墓",
        "author": "张说",
        "content": "咿嚘不可信，以此败怀王。\n客死峣关路，返葬岐江阳。\n啼狖抱山月，饥狐猎野霜。\n一闻怀沙事，千载尽悲凉。",
        "dynasty": "唐",
        "collection_info": null
    },
    {
        "title": "闻雨",
        "author": "张说",
        "content": "多雨绝尘事，寥寥入太玄。\n城阴疎復合，檐滴断还连。\n念我劳造化，从来五十年。\n误将心徇物，近得还自然。\n闲居草木侍，虚室鬼神怜。\n有时进美酒，有时泛清絃。\n声真不世识，心醉岂言诠。",
        "dynasty": "唐",
        "collection_info": null
    },
    {
        "title": "夜坐",
        "author": "张说",
        "content": "怀哉四壁时，未有五都价。\n百金谁见许，斗酒难为贳。\n落花生芳春，孤月皎清夜。\n復逢利交客，题户遥相谢。",
        "dynasty": "唐",
        "collection_info": null
    },
    {
        "title": "山夜闻钟",
        "author": "张说",
        "content": "夜卧闻夜钟，夜静山更响。\n霜风吹寒月，䆗窱虚中上。\n前声既舂容，后声復晃荡。\n听之如可见，寻之定无像。\n信知本际空，徒挂生灭想。",
        "dynasty": "唐",
        "collection_info": null
    },
    {
        "title": "冬日见牧牛人担青草归",
        "author": "张说",
        "content": "塞上绵应折，江南草可结。\n欲持梅岭花，远竞榆关雪。\n日月无他照，山川何顿别。\n苟齐两地心，天问将安说。",
        "dynasty": "唐",
        "collection_info": null
    },
    {
        "title": "咏镜",
        "author": "张说",
        "content": "宝镜如明月，出自秦宫样。\n隐起双蟠龙，衔珠俨相向。\n常恐君不察，匣中委清量。\n积翳掩菱花，虚心蔽尘状。\n倘蒙罗袖拂，光生玉台上。",
        "dynasty": "唐",
        "collection_info": null
    },
    {
        "title": "咏瓢",
        "author": "张说",
        "content": "美酒酌悬瓢，真淳好相映。\n蜗房卷堕首，鹤颈抽长柄。\n雅色素而黄，虚心轻且劲。\n岂无雕刻者，贵此成天性。",
        "dynasty": "唐",
        "collection_info": null
    },
    {
        "title": "杂诗四首 一",
        "author": "张说",
        "content": "抱熏心常焦，举斾心常摇。\n天长地自久，欢乐能几朝。\n君看西陵树，歌舞为谁娇。",
        "dynasty": "唐",
        "collection_info": null
    },
    {
        "title": "杂诗四首 二",
        "author": "张说",
        "content": "山闲苦积雨，木落悲时遽。\n赏心凡几人，良辰在何处？\n触石满堂侈，洒我终夕虑。\n客鸟怀主人，衔花未能去。\n剖珠贵分明，琢玉思坚贞。\n要君意如此，终始莫相轻。",
        "dynasty": "唐",
        "collection_info": null
    },
    {
        "title": "杂诗四首 三",
        "author": "张说",
        "content": "问子青霞意，何事留朱轩。\n自言心远俗，未始迹辞喧。\n过蒙良时幸，侧息吏途烦。\n簪缨非宿好，文史弃前言。\n夕卧北窗下，梦归南山园。\n白云惭幽谷，清风愧泉源。\n十年兹赏废，佳期今復存。\n挂冠谢朝侣，星驾别君门。",
        "dynasty": "唐",
        "collection_info": null
    },
    {
        "title": "杂诗四首 四",
        "author": "张说",
        "content": "默念羣疑起，玄通百虑清。\n初心灭阳艳，復见湛虚明。\n悟灭心非尽，求虚见后生。\n应将无住法，修到不成名。",
        "dynasty": "唐",
        "collection_info": null
    },
    {
        "title": "和张监游终南",
        "author": "张说",
        "content": "宿怀终南意，及此语云峰。\n夜闻竹涧静，晓望林岭重。\n春烟生古石，时鸟戏幽松。\n岂无山中赏，但畏心莫从。",
        "dynasty": "唐",
        "collection_info": null
    },
    {
        "title": "古泉驿",
        "author": "张说",
        "content": "昔闻陈仲子，守义辞三公。\n身赁妻织屦，乐亦在其中。\n岂无穷贱苦，羞与倾巧同。\n长白临河上，于陵入济东。\n我行弔遗迹，感叹古泉空。",
        "dynasty": "唐",
        "collection_info": null
    },
    {
        "title": "河上公",
        "author": "张说",
        "content": "尊师厌尘去，精魄知何明。\n形气不復生，弟子空伤情。\n济北神如在，淮南药未成。\n共期终莫遂，寥落两无成。",
        "dynasty": "唐",
        "collection_info": null
    },
    {
        "title": "奉和圣制初入秦川路寒食应制",
        "author": "张说",
        "content": "上阳柳色唤春归，临渭桃花拂水飞。\n总为朝廷巡幸去，顿教京洛少光辉。\n昨从分陕山南口，驰道依依渐花柳。\n入关正投寒食前，还京遂落清明后。\n路上天心重豫游，御前恩赐特风流。\n便幕那能镂鸡子，行宫善巧帖毛毬。\n渭桥南渡花如扑，麦陇青青断人目。\n汉家行树直新丰，秦地骊山抱温谷。\n香池春溜水初平，预欢浴日照京城。\n今岁随宜过寒食，明年陪宴作清明。",
        "dynasty": "唐",
        "collection_info": null
    },
    {
        "title": "时乐鸟篇",
        "author": "张说",
        "content": "旧传南海出灵禽，时乐名闻不可寻。\n形貌乍同鹦鹉类，精神别禀凤皇心。\n千年待圣方轻举，万里呈才无伴侣。\n红茸糅绣好毛衣，清泠讴鵶好言语。\n内人试取御衣牵，啄手暝声不许前。\n心愿阳乌恆保日，志嫌阴鹤欲凌天。\n天情玩讶良无已，察图果见祥经裏。\n本持符瑞验明王，还用文章比君子。\n自怜弱羽讵堪珍，喜共华篇来示人。\n人见嘤嘤报恩鸟，多惭碌碌具官臣。",
        "dynasty": "唐",
        "collection_info": null
    },
    {
        "title": "安乐郡主花烛行",
        "author": "张说",
        "content": "青宫朱邸翊皇闱，玉叶琼蕤发紫微。\n姬姜本来舅甥国，卜筮俱道凤皇飞。\n星昴殷冬献吉日，夭桃秾李遥相匹。\n鸾车凤传王子来，龙楼月殿天孙出。\n平台火树连上阳，紫炬红轮十二行。\n丹炉飞铁驰炎焰，炎霞烁电吐明光。\n绿軿绀幰纷如雾，节鼓清笳前启路。\n城隅靡靡稍东还，桥上鳞鳞转南渡。\n五方观者聚中京，四合尘烟涨洛城。\n商女香车珠结网，天人宝马玉繁缨。\n百壶渌酒千斤肉，大道连延障锦轴。\n先祝圣人寿万年，復祷宜家承百禄。\n珊瑚刻盘青玉尊，因之假道入梁园。\n梁园山竹凝云汉，仰望高楼在天半。\n翠幕兰堂苏合熏，珠帘挂户水波纹。\n别起芙蓉织成帐，金镂鸳鸯两相向。\n罽茵饰地承琱履，花烛分阶移锦帐。\n织女西垂隐烛台，双童连缕合欢杯。\n蔼蔼绮庭嫔从列，娥娥红粉扇中开。\n黄金两印双花绶，富贵婚姻古无有。\n清歌棠棣美王姬，流化邦人正夫妇。",
        "dynasty": "唐",
        "collection_info": null
    },
    {
        "title": "离会曲",
        "author": "张说",
        "content": "何处送客洛桥头，洛水泛泛中行舟。\n可怜河树叶萎蕤，关关河鸟声相思。\n街鼓喧喧日将夕，去棹归轩两相迫。",
        "dynasty": "唐",
        "collection_info": null
    },
    {
        "title": "邺都引",
        "author": "张说",
        "content": "君不见魏武草创争天禄，羣雄睚眦相驰逐。\n昼携壮士破坚阵，夜接词人赋华屋。\n都邑缭绕西山阳，桑榆汗漫漳河曲。\n城郭为虚人代改，但有西园明月在。\n邺傍高冢多贵臣，娥眉𥊑睩共灰尘。\n试上铜台歌舞处，唯有秋风愁杀人。",
        "dynasty": "唐",
        "collection_info": null
    },
    {
        "title": "城南亭作",
        "author": "张说",
        "content": "珂马朝归连万石，矟门洞启亲迎客。\n北堂珍重琥珀酒，庭前列肆茱萸席。\n长袖迟回意绪多，清商缓转[目]腾波。\n旧传比翼侯家舞，新出将雏主第歌。\n汉家绛灌余兵气，晋代浮虚安足贵。\n正逢天下金镜清，偏加日饮醇醪意。\n谁復遨游不復归，闲庭莫畏不芳菲。\n会待城南春色至，竟将花柳拂罗衣。",
        "dynasty": "唐",
        "collection_info": null
    },
    {
        "title": "同赵侍御干湖作",
        "author": "张说",
        "content": "江南湖水咽山川，春江溢入共湖连。\n气色纷沦横罩海，波涛鼓怒上漫天。\n鳞宗壳族嬉为府，弋叟罛师利焉聚。\n欹帆侧柁弄风口，赴险临深绕湾浦。\n一湾一浦怅邅迴，千曲千溠怳迷哉。\n乍见灵妃含笑往，復闻游女怨歌来。\n暑来寒往运洄洑，潭生水落移陵谷。\n云间坠翮散泥沙，波上浮查栖树木。\n昨暮飞霜下北津，今朝行雁度南滨。\n处处沟洚清源竭，年年旧苇白头新。\n天地盈虚尚难保，人间倚伏何须道。\n秋月皛皛泛澄澜，冬景青青步纤草。\n念君宿昔观物变，安得踌蹰不衰老。",
        "dynasty": "唐",
        "collection_info": null
    },
    {
        "title": "巡边在河北作",
        "author": "张说",
        "content": "去年六月西河西，今年六月北河北。\n沙场碛路何为尔，重气轻生知许国。\n人生在世能几时，壮年征战髪如丝。\n会待安边报明主，作颂封山也未迟。",
        "dynasty": "唐",
        "collection_info": null
    },
    {
        "title": "赠崔二安平公乐世词",
        "author": "张说",
        "content": "十五红粧侍绮楼，朝承握槊夜藏钩。\n君臣一意金门宠，兄弟双飞玉殿游。\n宁知宿昔恩华乐，变作潇湘离别愁。\n地湿莓苔生舞袖，江声怨叹入箜篌。\n自怜京兆双眉妩，会待南来五马留。",
        "dynasty": "唐",
        "collection_info": null
    },
    {
        "title": "送尹补阙元凯琴歌",
        "author": "张说",
        "content": "凤哉凤哉！啄琅玕。\n饮瑶池，栖昆崙之山哉。\n中国有圣人，感和气。\n飞来飞来，自歌自舞。\n先王册府，麒鳞之台。\n羇雌众雏故山曲，其鸣喈喈。\n其鸣喈喈，欲往衔之歘去来。\n去别鸾凤心徘徊，明年阿阁梧桐花叶开。\n羣飞凤归来，羣飞凤归来。",
        "dynasty": "唐",
        "collection_info": null
    },
    {
        "title": "送考功武员外学士使嵩山署舍利塔",
        "author": "张说",
        "content": "怀玉泉，恋仁者，寂灭真心不可见。\n空留影塔嵩岩下，宝王四海转千轮。\n金昙百粒送分身，山中二月娑罗会。\n虚呗遥遥愁思人，我念过去微尘劫。\n与子禅门同正法，虽在神仙兰省间。\n常持清净莲花叶，来亦好，去亦好。\n了观车行马不移，当见菩提离烦恼。",
        "dynasty": "唐",
        "collection_info": null
    },
    {
        "title": "遥同蔡起居偃松篇",
        "author": "张说",
        "content": "清都众木总荣芬，传道孤松最出羣。\n名接天庭长景色，气连宫阙借氛氲。\n悬池的的停华露，偃盖重重拂瑞云。\n不借流膏助仙鼎，愿将桢干捧明君。\n莫比冥灵楚南树，朽老江边代不闻。",
        "dynasty": "唐",
        "collection_info": null
    },
    {
        "title": "奉和圣制登骊山瞩眺应制",
        "author": "张说",
        "content": "寒山上半空，临眺尽寰中。\n是日巡游处，晴光远近同。\n川明分渭水，树暗辨新丰。\n岩壑清音暮，天歌起大风。",
        "dynasty": "唐",
        "collection_info": null
    },
    {
        "title": "奉和圣制幸白鹿观应制",
        "author": "张说",
        "content": "洞府寒山曲，天游日旰迴。\n披云看石镜，拂雪上金台。\n竹径龙骖下，松庭鹤辔来。\n双童还献药，五色耀仙材。",
        "dynasty": "唐",
        "collection_info": null
    },
    {
        "title": "奉和圣制送金城公主适西蕃应制",
        "author": "张说",
        "content": "青海和亲日，潢星出降时。\n戎王子壻宠，汉国舅家慈。\n春野开离讌，云天起别词。\n空弹马上曲，讵减凤楼思。",
        "dynasty": "唐",
        "collection_info": null
    },
    {
        "title": "奉和同皇太子过慈恩寺应制二首 一",
        "author": "张说",
        "content": "翼翼宸恩永，煌煌福地开。\n离光升宝殿，震气绕香台。\n上界幡花合，中天伎乐来。\n愿君无量寿，仙乐屡徘徊。",
        "dynasty": "唐",
        "collection_info": null
    },
    {
        "title": "奉和同皇太子过慈恩寺应制二首 二",
        "author": "张说",
        "content": "朗朗神居峻，轩轩瑞象威。\n圣君成愿果，太子拂天衣。\n至乐三灵会，深仁四皓归。\n还闻涡水曲，更绕白云飞。",
        "dynasty": "唐",
        "collection_info": null
    },
    {
        "title": "侍宴武三思山第应制赋得风字",
        "author": "张说",
        "content": "梁王池馆好，晓日凤楼通。\n竹町罗千衞，兰筵降两宫。\n清歌芳树下，妙舞落花中。\n臣觉筵中听，还如大国风。",
        "dynasty": "唐",
        "collection_info": null
    },
    {
        "title": "奉和圣制过宁王宅应制",
        "author": "张说",
        "content": "进酒忘忧观，箫韶喜降临。\n帝尧敦族礼，王季友兄心。\n竹院龙鸣笛，梧宫凤遶林。\n大风将小雅，一字尽千金。",
        "dynasty": "唐",
        "collection_info": null
    },
    {
        "title": "奉和圣制同玉真公主过大哥山池题石壁应制",
        "author": "张说",
        "content": "绿竹初成苑，丹砂欲化金。\n乘龙与骖凤，歌吹满山林。\n爽气凝情逈，寒光映浦深。\n忘忧题此观，为乐赏同心。",
        "dynasty": "唐",
        "collection_info": null
    },
    {
        "title": "奉和圣制赐王公千秋镜应制",
        "author": "张说",
        "content": "宝镜颁神节，凝规写圣情。\n千秋题作字，长寿带为名。\n月向天边下，花从日裏生。\n不承悬象意，谁辨照心明。",
        "dynasty": "唐",
        "collection_info": null
    },
    {
        "title": "奉和圣制经邹鲁祭孔子应制",
        "author": "张说",
        "content": "孔圣家邹鲁，儒风蔼典坟。\n龙骖回旧宅，凤德咏余芬。\n入室神如在，升堂乐似闻。\n悬知一王法，今日待明君。",
        "dynasty": "唐",
        "collection_info": null
    },
    {
        "title": "侍宴蘘荷亭应制",
        "author": "张说",
        "content": "回銮青岳观，帐殿紫烟峰。\n仙路迎三鸟，云衢驻两龙。\n园林看化塔，坛墠识余封。\n山外闻箫管，还如天上逢。",
        "dynasty": "唐",
        "collection_info": null
    },
    {
        "title": "侍宴浐水赋得浓字",
        "author": "张说",
        "content": "千行发御柳，一叶下仙筇。\n青浦宸游至，朱城佳气浓。\n云霞交暮色，草树喜春容。\n蔼蔼天旗转，清笳入九重。",
        "dynasty": "唐",
        "collection_info": null
    },
    {
        "title": "奉和圣制同刘晃喜雨应制",
        "author": "张说",
        "content": "青气含春雨，知从岱岳来。\n行云避师出，洒雨待车回。\n厌浥尘清道，空蒙柳映台。\n最宜三五夜，晴月九重开。",
        "dynasty": "唐",
        "collection_info": null
    },
    {
        "title": "奉和圣制观拔河俗戏应制",
        "author": "张说",
        "content": "今岁好拖钩，横衔敞御楼。\n长绳繫日住，贯索挽河流。\n鬬力频催鼓，争都更上筹。\n春来百种戏，天意在宜秋。",
        "dynasty": "唐",
        "collection_info": null
    },
    {
        "title": "奉和圣制途次陕州应制",
        "author": "张说",
        "content": "周召尝分陕，诗书空復传。\n何如万乘睠，追赏二南篇。\n郡带洪河侧，宫临大道边。\n洛城将日近，佳气满山川。",
        "dynasty": "唐",
        "collection_info": null
    },
    {
        "title": "奉和圣制野次喜雪应制",
        "author": "张说",
        "content": "寒更玉漏催，晓色御前开。\n泱漭云阴积，氤氲风雪回。\n山知银作瓮，宫见璧成台。\n欲验丰年象，飘摇仙藻来。",
        "dynasty": "唐",
        "collection_info": null
    },
    {
        "title": "奉和圣制温泉言志应制",
        "author": "张说",
        "content": "温谷媚新丰，骊山横半空。\n汤池熏水殿，翠木暖烟宫。\n起疾逾仙药，无私合圣功。\n始知尧舜德，心与万人同。",
        "dynasty": "唐",
        "collection_info": null
    },
    {
        "title": "皇帝降诞日集贤殿赐宴",
        "author": "张说",
        "content": "仲秋金帝起，五日土行昭。\n瑞表壬寅露，光传甲子宵。\n阴风吹大泽，梦日照昌朝。\n不独华封老，千年喜祝尧。",
        "dynasty": "唐",
        "collection_info": null
    },
    {
        "title": "晦日诏宴永穆公主亭子赋得流字",
        "author": "张说",
        "content": "堂邑山林美，朝恩晦日游。\n园亭含淑气，竹树遶春流。\n舞席千花妓，歌船五彩楼。\n羣欢与王泽，岁岁满皇州。",
        "dynasty": "唐",
        "collection_info": null
    },
    {
        "title": "恩制赐食于丽正殿书院宴赋得林字",
        "author": "张说",
        "content": "东壁图书府，西园翰墨林。\n诵诗闻国政，讲易见天心。\n位窃和羹重，恩叨醉酒深。\n缓歌春兴曲，情竭为知音。",
        "dynasty": "唐",
        "collection_info": null
    },
    {
        "title": "羽林恩召观御书王太尉碑",
        "author": "张说",
        "content": "陇首名公石，来承圣札归。\n鱼龙生意态，钩劒动铓辉。\n字得神明保，词惭少女徽。\n谁家羽林将，又逐凤书飞。",
        "dynasty": "唐",
        "collection_info": null
    },
    {
        "title": "东都酺宴四首 一",
        "author": "张说",
        "content": "重华昇宝历，轩帝眇闲居。\n政成天子孝，俗返上皇初。\n忘味因观乐，欢心寄合酺。\n自怜疲马意，恋恋主恩余。",
        "dynasty": "唐",
        "collection_info": null
    },
    {
        "title": "东都酺宴四首 二",
        "author": "张说",
        "content": "朱城尘曀灭，翠幕景情开。\n震震灵鼍起，翔翔舞凤来。\n雕盘装草树，绮乘结楼台。\n共喜光华日，酣歌捧玉杯。",
        "dynasty": "唐",
        "collection_info": null
    },
    {
        "title": "东都酺宴四首 三",
        "author": "张说",
        "content": "晓月调金阙，朝暾对玉盘。\n争驰羣鸟散，鬬伎百花团。\n遇圣人知幸，承恩物自欢。\n洛桥将举烛，醉舞拂归鞍。",
        "dynasty": "唐",
        "collection_info": null
    },
    {
        "title": "东都酺宴四首 四",
        "author": "张说",
        "content": "恺宴惟今席，余欢殊未穷。\n入云歌袅袅，向日伎丛丛。\n驶管催酣兴，留关待曲终。\n长安若为乐，应与万方同。",
        "dynasty": "唐",
        "collection_info": null
    },
    {
        "title": "道家四首奉敕撰 一",
        "author": "张说",
        "content": "金坛启曙闱，真气肃微微。\n落月衔仙窦，初霞拂羽衣。\n香随龙节下，云逐凤箫飞。\n暂住蓬莱戏，千年始一归。",
        "dynasty": "唐",
        "collection_info": null
    },
    {
        "title": "道家四首奉敕撰 二",
        "author": "张说",
        "content": "窈窕流精观，深沈紫翠庭。\n金奁调上药，宝案读仙经。\n作赋看神雨，乘槎辨客星。\n秪应谢人俗，轻举托云軿。",
        "dynasty": "唐",
        "collection_info": null
    },
    {
        "title": "道家四首奉敕撰 三",
        "author": "张说",
        "content": "金炉承道诀，玉牒启玄机。\n云逐笙歌度，星流宫殿飞。\n乘风嬉浩荡，窥月弄光辉。\n唯有三山鹤，应同千载归。",
        "dynasty": "唐",
        "collection_info": null
    },
    {
        "title": "道家四首奉敕撰 四",
        "author": "张说",
        "content": "道记开中箓，真官表上清。\n焚香三鸟至，炼药九仙成。\n天上灵书下，空中妙伎迎。\n迎来出烟雾，渺渺戏蓬瀛。",
        "dynasty": "唐",
        "collection_info": null
    },
    {
        "title": "凤楼寻胜地",
        "author": "张说",
        "content": "西掖持醇酒，东山就白云。\n开轩绿池映，命席紫兰芬。\n舞度花为伴，莺来管作羣。\n太平多乐事，春物共氛氲。",
        "dynasty": "唐",
        "collection_info": null
    },
    {
        "title": "幽州夜饮",
        "author": "张说",
        "content": "凉风吹夜雨，萧瑟动寒林。\n正有高堂宴，能忘迟暮心。\n军中宜劒舞，塞上重笳音。\n不作边城将，谁知恩遇深。",
        "dynasty": "唐",
        "collection_info": null
    },
    {
        "title": "崔礼部园亭得深字",
        "author": "张说",
        "content": "窈窕留清馆，虚徐步晚阴。\n水连伊阙近，树接夏阳深。\n柳蔓怜垂拂，藤梢爱上寻。\n讶君轩盖侣，非復俗人心。",
        "dynasty": "唐",
        "collection_info": null
    },
    {
        "title": "送郑大夫惟忠从公主入蕃",
        "author": "张说",
        "content": "凤吹遥将断，龙旗送欲还。\n倾都邀节使，传酌缓离颜。\n春碛沙连海，秋城月对关。\n和戎因赏魏，定远莫辞班。",
        "dynasty": "唐",
        "collection_info": null
    },
    {
        "title": "送崔二长史日知赴潞州",
        "author": "张说",
        "content": "东山怀卧理，南省怅悲翁。\n共见前途促，何知后会同。\n莫轻一筵宴，明日半成空。\n况尔新离阙，思归迷梦中。",
        "dynasty": "唐",
        "collection_info": null
    },
    {
        "title": "同贺八送兖公赴荆州",
        "author": "张说",
        "content": "畴昔同声友，骞飞出凤池。\n风云一荡薄，日月屡参差。\n此别黄叶下，前期安可知。\n谁怜楚南树，不为岁寒移。",
        "dynasty": "唐",
        "collection_info": null
    },
    {
        "title": "饯唐州高使君",
        "author": "张说",
        "content": "常时好闲独，朋旧少相过。\n及尔宣风去，方嗟别日多。\n淮流春晼晚，江海路蹉跎。\n百岁屡分散，欢言復几何。",
        "dynasty": "唐",
        "collection_info": null
    },
    {
        "title": "送王晙自羽林赴永昌令",
        "author": "张说",
        "content": "将星移北洛，神雨避东京。\n为负刚肠誉，还追强项名。\n白云向伊阙，黄叶散昆明。\n多谢弦歌宰，稀闻桴鼓声。",
        "dynasty": "唐",
        "collection_info": null
    },
    {
        "title": "同王仆射山亭饯岑广武羲得言字",
        "author": "张说",
        "content": "闻道长岑令，奋翼宰旅门。\n长安东陌上，送客满朱轩。\n琴爵留佳境，山池借好园。\n兹游恨不见，别后缀离言。",
        "dynasty": "唐",
        "collection_info": null
    },
    {
        "title": "送任御史江南发粮以赈河北百姓",
        "author": "张说",
        "content": "河朔人无岁，荆南义廪开。\n将兴泛舟役，必仗济川才。\n夜月临江浦，春云历楚台。\n调饥坐相望，绣服几时回。",
        "dynasty": "唐",
        "collection_info": null
    },
    {
        "title": "送王尚一严嶷二侍御赴司马都督军",
        "author": "张说",
        "content": "汉掖通沙塞，边兵护草腓。\n将行司马令，助以铁冠威。\n白露鹰初下，黄尘骑欲飞。\n明年春酒熟，留酌二星归。",
        "dynasty": "唐",
        "collection_info": null
    },
    {
        "title": "送李问政河北简兵",
        "author": "张说",
        "content": "斗酒贻朋爱，踌蹰出御沟。\n依然四牡别，更想八龙游。\n密亲仕燕冀，连年迩寇讐。\n因君阅河朔，垂泪语幽州。",
        "dynasty": "唐",
        "collection_info": null
    },
    {
        "title": "送薛植入京",
        "author": "张说",
        "content": "青组言从史，鸿都忽见求。\n款言人向老，饮别岁方秋。\n髣髴长安陌，平生是旧游。\n何时復相遇，宛在水中流。",
        "dynasty": "唐",
        "collection_info": null
    },
    {
        "title": "相州前池别许郑二判官景先神力",
        "author": "张说",
        "content": "数步圆塘水，双鸿戢羽仪。\n一飞乔木上，一返故林垂。\n澹泊含秋景，虚明抱夜规。\n无因留绝翰，云海意差池。",
        "dynasty": "唐",
        "collection_info": null
    },
    {
        "title": "岳州宴别潭州王熊二首 一",
        "author": "张说",
        "content": "丝管清且哀，一曲倾一杯。\n气将然诺重，心向友朋开。\n古木无生意，寒云若死灰。\n赠君芳杜草，为植建章台。",
        "dynasty": "唐",
        "collection_info": null
    },
    {
        "title": "岳州宴别潭州王熊二首 二",
        "author": "张说",
        "content": "缙云连省阁，沟水遽西东。\n然诺心犹在，荣华岁不同。\n孤城临楚塞，远树入秦宫。\n谁念三千里，江潭一老翁。",
        "dynasty": "唐",
        "collection_info": null
    },
    {
        "title": "广州萧都督入朝过岳州宴饯得冬字",
        "author": "张说",
        "content": "孤城抱大江，节使往朝宗。\n果是台中旧，依然水上逢。\n京华遥比日，疲老飒如冬。\n窃羡能言鸟，衔恩向九重。",
        "dynasty": "唐",
        "collection_info": null
    },
    {
        "title": "岳州别姚司马绍之制许归侍",
        "author": "张说",
        "content": "和玉悲无已，长沙宦不成。\n天从扇枕愿，人遂倚门情。\n方外怀司马，江东忆步兵。\n问君栖泊处，空岭夜猿惊。",
        "dynasty": "唐",
        "collection_info": null
    },
    {
        "title": "送岳州李十从军桂州",
        "author": "张说",
        "content": "送客之江上，其人美且才。\n风波万里阔，故旧十年来。\n劒拔蛟随断，弓张鸟自摧。\n阳桥书落落，驿马定先回。",
        "dynasty": "唐",
        "collection_info": null
    },
    {
        "title": "岳州别赵国公王十一琚入朝",
        "author": "张说",
        "content": "昔滥貂蝉长，同承雨露霏。\n今参鱼鳖守，望美洞庭归。\n浦树悬秋影，江云烧落辉。\n离魂似征帆，恆往帝乡飞。",
        "dynasty": "唐",
        "collection_info": null
    },
    {
        "title": "岳州别子均",
        "author": "张说",
        "content": "离筵非燕喜，别酒正销魂。\n念汝犹童孺，嗟予隔远藩。\n津亭拔心草，江路断肠猿。\n他日将何见，愁来独倚门。",
        "dynasty": "唐",
        "collection_info": null
    },
    {
        "title": "端州别高六戬",
        "author": "张说",
        "content": "异壤同羁窜，途中喜共过。\n愁多时举酒，劳罢或长歌。\n南海风潮壮，西江瘴疠多。\n于焉復分手，此别伤如何。",
        "dynasty": "唐",
        "collection_info": null
    },
    {
        "title": "南中别蒋五岑向青州",
        "author": "张说",
        "content": "老亲依北海，贱子弃南荒。\n有泪皆成血，无声不断肠。\n此中逢故友，彼地送还乡。\n愿作枫林叶，随君度洛阳。",
        "dynasty": "唐",
        "collection_info": null
    },
    {
        "title": "南中别陈七李十",
        "author": "张说",
        "content": "二年共游处，一旦各西东。\n请君聊驻马，看我转征蓬。\n画鹢愁南海，离驹思北风。\n何时似春雁，双入上林中。",
        "dynasty": "唐",
        "collection_info": null
    },
    {
        "title": "南中别王陵成崇",
        "author": "张说",
        "content": "握手与君别，歧路赠一言。\n曹卿礼公子，楚媪馈王孙。\n倏尔生六翮，翻飞戾九门。\n常怀客鸟意，会答主人恩。",
        "dynasty": "唐",
        "collection_info": null
    },
    {
        "title": "岭南送使",
        "author": "张说",
        "content": "秋雁逢春返，流人何日归？\n将余去国泪，洒子入乡衣。\n饥狖啼相聚，愁猿喘更飞。\n南中不可问，书此示京畿。",
        "dynasty": "唐",
        "collection_info": null
    },
    {
        "title": "幽州别阴长河行先",
        "author": "张说",
        "content": "惠好交情重，辛勤世事多。\n荆南久为别，蓟北远来过。\n寄目云中鸟，留欢酒上歌。\n影移春復间，迟暮两如何。",
        "dynasty": "唐",
        "collection_info": null
    },
    {
        "title": "和朱使欣道峡似巫山之作",
        "author": "张说",
        "content": "江如晓天净，石似暮霞张。\n征帆一流览，宛若巫山阳。\n楚客思归路，秦人谪异乡。\n猿鸣孤月夜，再使泪沾裳。",
        "dynasty": "唐",
        "collection_info": null
    },
    {
        "title": "和朱使欣二首 一",
        "author": "张说",
        "content": "南土多为寇，西江尽畏途。\n山行阻篁竹，水宿碍萑蒲。\n使越才应有，征蛮力岂无。\n空传人赠劒，不见虎衔珠。",
        "dynasty": "唐",
        "collection_info": null
    },
    {
        "title": "和朱使欣二首 二",
        "author": "张说",
        "content": "江势连山远，天涯此夜愁。\n霜空极天静，寒月带江流。\n思起南征棹，文高北望楼。\n自怜如坠叶，泛泛侣仙舟。",
        "dynasty": "唐",
        "collection_info": null
    },
    {
        "title": "过庾信宅",
        "author": "张说",
        "content": "兰成追宋玉，旧宅偶词人。\n笔涌江山气，文骄云雨神。\n包胥非救楚，随会反留秦。\n独有东阳守，来嗟古树春。",
        "dynasty": "唐",
        "collection_info": null
    },
    {
        "title": "卢巴驿闻张御史张判官欲到不得待留赠之",
        "author": "张说",
        "content": "旅窜南方远，传闻北使来。\n旧庭知玉树，合浦识珠胎。\n白髮因愁改，丹心托梦回。\n皇恩若再造，为忆不然灰。",
        "dynasty": "唐",
        "collection_info": null
    },
    {
        "title": "南中赠高六戬",
        "author": "张说",
        "content": "北极辞明代，南溟宅放臣。\n丹诚由义尽，白髮带愁新。\n鸟坠炎洲气，花飞洛水春。\n平生歌舞席，谁忆不归人。",
        "dynasty": "唐",
        "collection_info": null
    },
    {
        "title": "岳州山城",
        "author": "张说",
        "content": "山城丰日暇，闭户见天心。\n东旷迎朝色，西楼引夕阴。\n书观千载近，学静二毛深。\n忽有南风至，吹君堂上琴。",
        "dynasty": "唐",
        "collection_info": null
    },
    {
        "title": "和尹懋秋夜游㴩湖",
        "author": "张说",
        "content": "㴩湖佳可游，既近復能幽。\n林裏栖精舍，山间转去舟。\n雁飞江月冷，猿啸野风秋。\n不是迷乡客，寻奇处处留。",
        "dynasty": "唐",
        "collection_info": null
    },
    {
        "title": "与赵冬曦尹懋子均登南楼",
        "author": "张说",
        "content": "危楼泻洞湖，积水照城隅。\n命驾邀渔火，通家引凤雏。\n山晴红蘂匝，洲晓绿苗铺。\n举目思乡县，春光定不殊。",
        "dynasty": "唐",
        "collection_info": null
    },
    {
        "title": "游㴩湖上寺",
        "author": "张说",
        "content": "湖上奇峰积，山中芳树春。\n何知绝世境，来遇赏心人。\n清旧岩前乐，呦嘤鸟兽驯。\n静言观听裏，万法自成轮。",
        "dynasty": "唐",
        "collection_info": null
    },
    {
        "title": "晦日",
        "author": "张说",
        "content": "晦日嫌春浅，江浦看湔衣。\n道傍花欲合，枝上鸟犹稀。\n共忆浮桥晚，无人不醉归。\n寄书题此日，雁过洛阳飞。",
        "dynasty": "唐",
        "collection_info": null
    },
    {
        "title": "湘州九日城北亭子",
        "author": "张说",
        "content": "西楚茱萸节，南淮戏马台。\n宁知沅水上，復有菊花杯。\n亭帐凭高出，亲朋自远来。\n短歌将急景，同使兴情催。",
        "dynasty": "唐",
        "collection_info": null
    },
    {
        "title": "翻着葛巾呈赵尹",
        "author": "张说",
        "content": "昔日接㒿倒，今我葛巾翻。\n宿酒何时醒，形骸不復存。\n忽闻有嘉客，躧步出闲门。\n桃花春径满，误识武陵源。",
        "dynasty": "唐",
        "collection_info": null
    },
    {
        "title": "戏题草树",
        "author": "张说",
        "content": "忽惊石榴树，远出渡江来。\n戏问芭蕉叶，何愁心不开。\n微霜拂宫桂，凄吹扫庭槐。\n荣盛更如此，惭君独见哀。",
        "dynasty": "唐",
        "collection_info": null
    },
    {
        "title": "岳州赠广平公宋大夫",
        "author": "张说",
        "content": "亚相本时英，归来復国桢。\n朝推长孺直，野慕隐之清。\n传节还闽嶂，皇华入汉京。\n宁思江上老，岁[晏]独无成。",
        "dynasty": "唐",
        "collection_info": null
    },
    {
        "title": "和魏仆射还乡",
        "author": "张说",
        "content": "富贵还乡国，光华满旧林。\n秋风树不静，君子叹何深。\n故老空悬劒，邻交日散金。\n众芳摇落尽，独有岁寒心。",
        "dynasty": "唐",
        "collection_info": null
    },
    {
        "title": "和张监观赦",
        "author": "张说",
        "content": "日御临双阙，天街俨百神。\n雷兹作解气，岁復建寅春。\n喜候开星驿，欢声发市人。\n金环能作赋，来入管弦声。",
        "dynasty": "唐",
        "collection_info": null
    },
    {
        "title": "寄天台司马道士",
        "author": "张说",
        "content": "世上求真客，天台去不还。\n传闻有仙要，梦寐在兹山。\n朱阙青霞断，瑶堂紫月闲。\n何时枉飞鹤，笙吹接人间。",
        "dynasty": "唐",
        "collection_info": null
    },
    {
        "title": "下江南向夔州",
        "author": "张说",
        "content": "天明江雾歇，洲浦棹歌来。\n绿水逶迤去，青山相向开。\n城临蜀帝祀，云接楚王台。\n旧知巫山上，游子共徘徊。",
        "dynasty": "唐",
        "collection_info": null
    },
    {
        "title": "还至端州驿前与高六别处",
        "author": "张说",
        "content": "旧馆分江日，悽然望落晖。\n相逢传旅食，临别换征衣。\n昔记山川是，今伤人代非。\n往来皆此路，生死不同归。",
        "dynasty": "唐",
        "collection_info": null
    },
    {
        "title": "四月一日过江赴荆州",
        "author": "张说",
        "content": "春色沅湘尽，三年客始回。\n夏云随北帆，同日过江来。\n水漫荆门出，山平郢路开。\n比肩羊叔子，千载岂无才。",
        "dynasty": "唐",
        "collection_info": null
    },
    {
        "title": "湘州北亭",
        "author": "张说",
        "content": "人务南亭少，风烟北院多。\n山花迷径路，池水拂藤萝。\n萍散鱼时跃，林幽鸟任歌。\n悠然白云意，乘兴抱琴过。",
        "dynasty": "唐",
        "collection_info": null
    },
    {
        "title": "荆州亭入朝",
        "author": "张说",
        "content": "巫山云雨峡，湘水洞庭波。\n九辨人犹摈，三秋鴈始过。\n旃裘吴地尽，髫荐楚言多。\n不果朝宗愿，其如江汉何。",
        "dynasty": "唐",
        "collection_info": null
    },
    {
        "title": "岳州守岁",
        "author": "张说",
        "content": "除夜清樽满，寒庭燎火多。\n舞衣连臂拂，醉坐合声歌。\n至乐都忘我，冥心自委和。\n今年只如此，来岁知如何。",
        "dynasty": "唐",
        "collection_info": null
    },
    {
        "title": "咏尘",
        "author": "张说",
        "content": "仙浦生罗袜，神京染素衣。\n裨山期益峻，照日幸增辉。\n夕伴龙媒合，朝游凤辇归。\n独怜范甑下，思绕画梁飞。",
        "dynasty": "唐",
        "collection_info": null
    },
    {
        "title": "阙题",
        "author": "张说",
        "content": "婚礼知无贺，承家叹有辉。\n亲迎骥子跃，吉兆凤雏飞。\n温席开华扇，梁门换褧衣。\n遥思桃李日，应赋采苹归。",
        "dynasty": "唐",
        "collection_info": null
    },
    {
        "title": "深渡驿",
        "author": "张说",
        "content": "旅泊青山夜，荒庭白露秋。\n洞房悬月影，高枕听江流。\n猿响寒岩树，萤飞古驿楼。\n他乡对摇落，倂觉起离忧。",
        "dynasty": "唐",
        "collection_info": null
    },
    {
        "title": "惠文太子挽歌二首 一",
        "author": "张说",
        "content": "碣馆英灵在，瑶山美谥尊。\n剪桐悲曩戏，攻玉怆新恩。\n宫仗传驰道，朝衣送国门。\n千秋谷门外，明月照西园。",
        "dynasty": "唐",
        "collection_info": null
    },
    {
        "title": "惠文太子挽歌二首 二",
        "author": "张说",
        "content": "梁国深文雅，淮王爱道仙。\n帝欢同宴日，神夺上宾年。\n旒旐飞行树，帷宫宿野烟。\n指言君爱弟，挥泪满山川。",
        "dynasty": "唐",
        "collection_info": null
    },
    {
        "title": "节义太子杨妃挽歌二首 一",
        "author": "张说",
        "content": "西华三公族，东闱五可才。\n玉环初受庆，金玦反逢灾。\n桂殿花空落，桐园月自开。\n朝云将暮雨，长绕望思台。",
        "dynasty": "唐",
        "collection_info": null
    },
    {
        "title": "节义太子杨妃挽歌二首 二",
        "author": "张说",
        "content": "昔日三朝路，逶迤四望车。\n绣腰长命绮，隐髻连枝花。\n今春戾园树，索然无岁华。\n共伤千载后，惟号一王家。",
        "dynasty": "唐",
        "collection_info": null
    },
    {
        "title": "韦谯公挽歌二首 一",
        "author": "张说",
        "content": "五瑞分王国，双珠映后家。\n文飞书上凤，武结笥中蛇。\n出豫荣前马，迴鸾丧后车。\n衮衣将锡命，泉路有光华。",
        "dynasty": "唐",
        "collection_info": null
    },
    {
        "title": "韦谯公挽歌二首 二",
        "author": "张说",
        "content": "国骋双骐骥，庭仪两凤皇。\n将星连相位，玉树伴金乡。\n歌舞侯家艳，轩裘戚里光。\n安知杜陵下，碑版已相望。",
        "dynasty": "唐",
        "collection_info": null
    },
    {
        "title": "右丞相苏公挽歌二首 一",
        "author": "张说",
        "content": "王宰丹青化，春卿礼乐才。\n缁衣传旧职，华衮赠新哀。\n路泣羣官送，山嘶驷马回。\n佳辰无白日，宾阁有青苔。",
        "dynasty": "唐",
        "collection_info": null
    },
    {
        "title": "右丞相苏公挽歌二首 二",
        "author": "张说",
        "content": "门歌出野田，冠带寝穷泉。\n万事皆身外，平生尚目前。\n西垣紫泥綍，东岳白云篇。\n自惜同声处，从今遂绝弦。",
        "dynasty": "唐",
        "collection_info": null
    },
    {
        "title": "崔尚书挽词",
        "author": "张说",
        "content": "相宅隆坤宝，承家占海封。\n庭中男执雁，门外女乘龙。\n鸣玉游三省，摐金侍九重。\n一朝宾客散，留劒在青松。",
        "dynasty": "唐",
        "collection_info": null
    },
    {
        "title": "右侍郎集贤院学士徐公挽词二首 一",
        "author": "张说",
        "content": "才美临淄北，名高淮海东。\n羽仪三省遍，渔猎五车通。\n玉殿孤新榜，珠英落旧丛。",
        "dynasty": "唐",
        "collection_info": null
    },
    {
        "title": "右侍郎集贤院学士徐公挽词二首 二",
        "author": "张说",
        "content": "叹息书林友，才华天下选。\n并赋三阳宫，集诗集贤殿。\n具物衣如在，咄嗟长不见。\n既哀薤露词，岂忘平生眷。",
        "dynasty": "唐",
        "collection_info": null
    },
    {
        "title": "崔司业挽歌二首 一",
        "author": "张说",
        "content": "海岱英灵气，胶庠礼乐资。\n风流满天下，人物擅京师。\n疾起扬雄赋，魂游谢客诗。\n从今好文主，遗恨不同时。",
        "dynasty": "唐",
        "collection_info": null
    },
    {
        "title": "崔司业挽歌二首 二",
        "author": "张说",
        "content": "象设存华馆，威仪下墓田。\n凤池伤旧草，麟史泣遗编。\n帷盖墟烟没，干旌陇日悬。\n古来埋玉树，流恨满山川。",
        "dynasty": "唐",
        "collection_info": null
    },
    {
        "title": "李工部挽歌三首 一",
        "author": "张说",
        "content": "锦帐为郎日，金门待诏时。\n杨宫先上赋，柏殿几连诗。\n瞬息琴歌断，凄凉箫挽悲。\n那堪霸陵岸，回首望京师。",
        "dynasty": "唐",
        "collection_info": null
    },
    {
        "title": "李工部挽歌三首 二",
        "author": "张说",
        "content": "宅兆西陵上，平生雅志从。\n城临丹阙近，山望白云重。\n会葬知元伯，看碑识蔡邕。\n无由接神理，挥涕向青松。",
        "dynasty": "唐",
        "collection_info": null
    },
    {
        "title": "李工部挽歌三首 三",
        "author": "张说",
        "content": "常时好宾客，永日对弦歌。\n是日归泉下，伤心无奈何。\n墓庭人已散，祭处鸟来过。\n碑石生苔藓，荣名岂復多。",
        "dynasty": "唐",
        "collection_info": null
    },
    {
        "title": "赠工部尚书冯公挽歌三首 一",
        "author": "张说",
        "content": "忠鲠难为事，平生尽畏途。\n如弦心自直，秀木势恆孤。\n诏葬南陵道，神游北斗枢。\n贵门传万石，余庆在双珠。",
        "dynasty": "唐",
        "collection_info": null
    },
    {
        "title": "赠工部尚书冯公挽歌三首 二",
        "author": "张说",
        "content": "爵位题龙旐，威仪出凤城。\n路傍人泣送，门外马嘶迎。\n万事非吾有，千悲是世情。\n昔焉称夏日，今也谥冬卿。",
        "dynasty": "唐",
        "collection_info": null
    },
    {
        "title": "赠工部尚书冯公挽歌三首 三",
        "author": "张说",
        "content": "窅然长夜台，举世可哀哉。\n泉户一朝闭，松风四面来。\n石碑填駮藓，珠服聚尘埃。\n谁言辽东鹤，千年往復回。",
        "dynasty": "唐",
        "collection_info": null
    },
    {
        "title": "徐高御挽歌",
        "author": "张说",
        "content": "蒲密遥千载，鸣琴始一追。\n公卿传世范，仁义续灵基。\n不待南游禄，何先北帝期。\n玉棺从此闭，金鼎代相欺。",
        "dynasty": "唐",
        "collection_info": null
    },
    {
        "title": "奉和圣制春日幸望春宫应制",
        "author": "张说",
        "content": "别馆芳菲上苑东，飞花澹荡御筵红。\n城临渭水天河静，阙对南山雨露通。\n绕殿流莺凡几树，当蹊乱蝶许多丛。\n春园既醉心和乐，共识皇恩造化同。",
        "dynasty": "唐",
        "collection_info": null
    },
    {
        "title": "侍宴隆庆池应制",
        "author": "张说",
        "content": "灵池月满直城隈，黻帐天临御路开。\n东沼初阳疑吐出，南山晓翠若浮来。\n鱼龙百戏纷容与，凫鹢双舟较泝洄。\n愿似金堤青草馥，长承瑶水白云杯。",
        "dynasty": "唐",
        "collection_info": null
    },
    {
        "title": "奉和圣制春日出苑应制",
        "author": "张说",
        "content": "禁林艳裔发青阳，春望逍遥出画堂。\n雨洗亭皋千亩绿，风吹梅李一园香。\n鹤飞不去随青管，鱼跃翻来入綵航。\n睿赏欢承天保定，遒文更覩日重光。",
        "dynasty": "唐",
        "collection_info": null
    },
    {
        "title": "扈从温泉宫献诗",
        "author": "张说",
        "content": "温泉启蛰气氛氲，渭浦归鸿日数羣。\n骑仗联联环北极，鸣笳步步引南熏。\n松间彩殿笼佳气，山上朱旗绕瑞云。\n不知远梦华胥国，何如亲奉帝尧君。",
        "dynasty": "唐",
        "collection_info": null
    },
    {
        "title": "三月三日诏宴定昆池宫庄赋得筵字",
        "author": "张说",
        "content": "凤皇楼下对天泉，鹦鹉洲中匝管弦。\n旧识平阳佳丽地，今逢上巳盛明年。\n舟将水动千寻日，幕共林横两岸烟。\n不降玉人观禊饮，谁令醉舞拂宾筵。",
        "dynasty": "唐",
        "collection_info": null
    },
    {
        "title": "先天应令",
        "author": "张说",
        "content": "三阳丽景早芳辰，四序嘉园物候新。\n梅花百般障行路，垂柳千条暗迴津。\n鸟惊直为飞风叶，鱼跃都由怯岸人。\n唯愿圣主南山寿，何愁不赏万年春。",
        "dynasty": "唐",
        "collection_info": null
    },
    {
        "title": "舞马千秋万岁乐府词三首 一",
        "author": "张说",
        "content": "金天诞圣千秋节，玉醴还分万寿觞。\n试听紫骝歌乐府，何如騄骥舞华冈。\n连鶱势出鱼龙变，躞蹀骄生鸟兽行。\n岁岁相传指树日，翩翩来伴庆云翔。",
        "dynasty": "唐",
        "collection_info": null
    },
    {
        "title": "舞马千秋万岁乐府词三首 二",
        "author": "张说",
        "content": "圣皇至德与天齐，天马来仪自海西。\n腕足徐行拜两膝，繁骄不进踏千蹄。\n髬髵奋鬣时蹲踏，鼓怒骧身忽上跻。\n更有衔杯终宴曲，垂头掉尾醉如泥。",
        "dynasty": "唐",
        "collection_info": null
    },
    {
        "title": "舞马千秋万岁乐府词三首 三",
        "author": "张说",
        "content": "远听明君爱逸才，玉鞭金翅引龙媒。\n不因兹白人间有，定是飞黄天上来。\n影弄日华相照耀，喷含云色且裴徊。\n莫言阙下桃花舞，别有河中兰叶开。",
        "dynasty": "唐",
        "collection_info": null
    },
    {
        "title": "同赵侍御巴陵早春作",
        "author": "张说",
        "content": "江上春来早可观，巧将春物妬余寒。\n水苔共绕留乌石，花鸟争开鬬鸭栏。\n佩胜芳辰日渐暖，然灯美夜月初圆。\n意随北雁云飞去，直待南州蕙草残。",
        "dynasty": "唐",
        "collection_info": null
    },
    {
        "title": "㴩湖山寺",
        "author": "张说",
        "content": "空山寂历道心生，虚谷迢遥野鸟声。\n禅室从来尘外赏，香台岂是世中情。\n云间东岭千寻出，树裏南湖一片明。\n若使巢由知此意，不将萝薜易簪缨。",
        "dynasty": "唐",
        "collection_info": null
    },
    {
        "title": "幽州新岁作",
        "author": "张说",
        "content": "去岁荆南梅似雪，今年蓟北雪如梅。\n共知人事何常定，且喜年华去復来。\n边镇戍歌连夜动，京城燎火彻明开。\n遥遥西向长安日，愿上南山寿一杯。",
        "dynasty": "唐",
        "collection_info": null
    },
    {
        "title": "扈从幸韦嗣立山庄应制",
        "author": "张说",
        "content": "寒灰飞玉管，汤井驻金舆。\n既得方明相，还寻大隗居。\n悬泉珠贯下，列帐锦屏舒。\n骑远林逾密，笳繁谷自虚。\n门旗堑复磴，殿幕裹通渠。\n舞凤迎公主，雕龙赋婕妤。\n地幽天赏洽，酒乐御筵初。\n菲才叨侍从，连藻媿应徐。",
        "dynasty": "唐",
        "collection_info": null
    },
    {
        "title": "奉和圣制喜雪应制",
        "author": "张说",
        "content": "圣德与天同，封峦欲报功。\n诏书期日下，灵感应时通。\n触石云呈瑞，含花雪告丰。\n积如沙照月，散似麵从风。\n舞集仙台上，歌流帝乐中。\n遥知百神喜，洒路待行宫。",
        "dynasty": "唐",
        "collection_info": null
    },
    {
        "title": "奉和圣制寒食作应制",
        "author": "张说",
        "content": "寒食春过半，花秾鸟復娇。\n从来禁火日，会接清明朝。\n鬬敌鸡殊胜，争毬马绝调。\n晴空数云点，香树百风摇。\n改木迎新燧，封田表旧烧。\n皇情爱嘉节，传曲与箫韶。",
        "dynasty": "唐",
        "collection_info": null
    },
    {
        "title": "奉和圣制赐崔日知往潞州应制",
        "author": "张说",
        "content": "圣情留曩镇，佳气翊兴王。\n增戟雄都府，高车转太常。\n川横八练阔，山带五龙长。\n连帅初恩命，天人旧纪纲。\n饯涂飞御藻，阖境自生光。\n明主征循吏，何年下凤皇。",
        "dynasty": "唐",
        "collection_info": null
    },
    {
        "title": "春晚侍宴丽正殿探得开字",
        "author": "张说",
        "content": "圣政惟稽古，宾门引上才。\n坊因购书立，殿为集贤开。\n髦彦星辰下，仙章日月回。\n字如龙负出，韵是凤衔来。\n庭柳余春驻，宫莺早夏催。\n喜承芸阁宴，幸奉柏梁杯。",
        "dynasty": "唐",
        "collection_info": null
    },
    {
        "title": "奉和圣制花蕚楼下宴应制",
        "author": "张说",
        "content": "万心翘乐宴，三舍缓昌时。\n山接夏云险，台留春日迟。\n节移芳未歇，兴隔赏仍追。\n醉后传嘉惠，楼前舞圣慈。\n皇恩与时合，天意若人期。\n故发前旬雨，新垂湛露诗。",
        "dynasty": "唐",
        "collection_info": null
    },
    {
        "title": "奉和圣制度蒲关应制",
        "author": "张说",
        "content": "蒲坂横临晋，华芝晓望秦。\n关城雄地险，桥路扼天津。\n楼映行宫日，堤含宫树春。\n黄云随宝鼎，紫气逐真人。\n东咏唐虞迹，西观周汉尘。\n山河非国宝，明主爱忠臣。",
        "dynasty": "唐",
        "collection_info": null
    },
    {
        "title": "奉和圣制途经华岳应制",
        "author": "张说",
        "content": "西岳镇皇京，中峰入太清。\n玉銮重岭应，缇[骑]薄云迎。\n霁日悬高掌，寒空类削成。\n轩游会神处，汉幸望仙情。\n旧庙青林古，新碑绿字生。\n羣臣愿封岱，还驾勒鸿名。",
        "dynasty": "唐",
        "collection_info": null
    },
    {
        "title": "奉和圣制过王浚墓应制",
        "author": "张说",
        "content": "牛斗三分国，龙骧一统年。\n智高宁受制，风急肯回船。\n有策擒吴嚭，无言让范宣。\n援孤因势屈，功重为谗偏。\n旧迹灰尘散，枯坟故老传。\n百代逢明主，何辞死道边。",
        "dynasty": "唐",
        "collection_info": null
    },
    {
        "title": "奉和圣制经河上公庙应制",
        "author": "张说",
        "content": "河上无名老，知非汉代人。\n先探道德要，留待圣明辰。\n玄妙为天下，清虚用谷神。\n化将和气一，风与太初邻。\n灵庙观遗像，仙歌入至真。\n皇心齐万物，何处不同尘。",
        "dynasty": "唐",
        "collection_info": null
    },
    {
        "title": "奉和圣制幸凤汤泉应制",
        "author": "张说",
        "content": "周狩闻岐礼，秦都辨雍名。\n献禽天子孝，存老圣皇情。\n温润宜冬幸，游畋乐岁成。\n汤云出水殿，暖气入山营。\n坎意无私洁，干心称物平。\n帝歌流乐府，溪谷也增荣。",
        "dynasty": "唐",
        "collection_info": null
    },
    {
        "title": "恩赐乐游园宴",
        "author": "张说",
        "content": "汉苑佳游地，轩庭近侍臣。\n共持荣幸日，来赏艳阳春。\n馔玉颁王篚，摐金下帝钧。\n池台草色徧，宫观柳条新。\n花绶光连榻，朱颜畅饮醇。\n圣朝多乐事，天意每随人。",
        "dynasty": "唐",
        "collection_info": null
    },
    {
        "title": "三月二十日诏宴乐游园赋得风字",
        "author": "张说",
        "content": "乐游形胜地，表裏望郊宫。\n北阙连天顶，南山对掌中。\n皇恩贷芳月，旬宴美成功。\n鱼戏芙蓉水，莺啼杨柳风。\n春光看欲暮，天泽恋无穷。\n长袖招斜日，留光待曲终。",
        "dynasty": "唐",
        "collection_info": null
    },
    {
        "title": "赴集贤院学士上赐宴应制得辉字",
        "author": "张说",
        "content": "侍帝金华讲，千龄道固稀。\n位将贤士设，书共学徒归。\n首命深燕隗，通经浅汉韦。\n列筵荣赐食，送客愧儒衣。\n贺燕窥檐下，迁莺入殿飞。\n欲知朝野庆，文教日光辉。",
        "dynasty": "唐",
        "collection_info": null
    },
    {
        "title": "端午三殿侍宴应制探得鱼字",
        "author": "张说",
        "content": "小暑夏弦应，徽音商管初。\n愿赍长命缕，来续大恩余。\n三殿褰珠箔，羣官上玉除。\n助阳尝麦彘，顺节进龟鱼。\n甘露垂天酒，芝花捧御书。\n合丹同蝘蜓，灰骨共蟾蜍。\n今日伤蛇意，衔珠遂阙如。",
        "dynasty": "唐",
        "collection_info": null
    },
    {
        "title": "奉和圣制春中兴庆宫酺宴应制",
        "author": "张说",
        "content": "千龄逢启圣，万域共来威。\n庆接郊禋后，酺承农事稀。\n御楼横广路，天乐下重闱。\n鸾凤调歌曲，虹霓动舞衣。\n合声云上聚，连步月中归。\n物覩恩无外，神和道入微。\n镐京陪乐饮，柏殿奉文飞。\n徒竭秋云影，何资春日晖。",
        "dynasty": "唐",
        "collection_info": null
    },
    {
        "title": "奉和圣制千秋节宴应制",
        "author": "张说",
        "content": "五德生王者，千龄启圣人。\n赤光来照夜，黄云上覆晨。\n海县衔恩久，朝章献舞新。\n高居帝座出，夹道众官陈。\n槊杖洗清景，磬管凝秋旻。\n珠囊含瑞露，金镜抱仙轮。\n何岁无乡饮，何田不报神。\n熏歌与名节，传代幸羣臣。",
        "dynasty": "唐",
        "collection_info": null
    },
    {
        "title": "奉和圣制太行山中言志应制",
        "author": "张说",
        "content": "六龙鸣玉銮，九折步云端。\n河络南浮近，山经北上难。\n羽仪映松雪，戈甲带春寒。\n百谷晨笳动，千岩晓仗攒。\n皇心感韶节，敷藻念人安。\n既立省方馆，復建礼神坛。\n扈跸参天老，承荣忝夏官。\n长勤百年意，思见一胜残。",
        "dynasty": "唐",
        "collection_info": null
    },
    {
        "title": "奉和御制与宋璟源干曜同日上官命宴东堂赐诗应制",
        "author": "张说",
        "content": "大块镕羣品，经生偶圣时。\n猥承三事命，虚忝百僚师。\n右揆谋华硕，前星傅重资。\n连骞求旧礼，滥典乐贤诗。\n赐釜同荣拜，摐金宴宰司。\n菊花吹御酒，兰叶捧天词。\n宝历休明盛，颓年晷漏衰。\n少留青史笔，未敢赤松期。",
        "dynasty": "唐",
        "collection_info": null
    },
    {
        "title": "奉和圣制暇日与兄弟同游兴庆宫作应制",
        "author": "张说",
        "content": "汉武横汾日，周王宴镐年。\n何如造区夏，復此睦亲贤。\n巢凤新成阁，飞龙旧跃泉。\n棣华歌尚在，桐叶戏仍传。\n禁籞氛埃隔，平台景物连。\n圣慈良有裕，王道固无偏。\n问俗兆人阜，观风五教宣。\n献图开益地，张乐奏钧天。\n侍酒衢樽满，询刍谏鼓悬。\n永言形友爱，万国共周旋。",
        "dynasty": "唐",
        "collection_info": null
    },
    {
        "title": "奉和圣制送王晙巡边应制",
        "author": "张说",
        "content": "六月歌周雅，三边遣夏卿。\n欲施攻战法，先作简稽行。\n礼乐知谋帅，春秋识用兵。\n一劳堪定国，万里即长城。\n策有和戎利，威传破虏名。\n军前雨洒道，楼上月临营。\n别藻瑶华降，同衣锦襮荣。\n关山由义近，戎马为恩轻。\n丝竹路傍散，风云马上生。\n朝廷谓吉甫，邦国望君平。",
        "dynasty": "唐",
        "collection_info": null
    },
    {
        "title": "将赴朔方军应制",
        "author": "张说",
        "content": "礼乐逢明主，韬钤用老臣。\n恭凭神武策，远御鬼方人。\n供帐荣恩饯，山川喜诏巡。\n天文日月丽，朝赋管弦新。\n幼志传三略，衰材谢六钧。\n胆由忠作伴，心固道为邻。\n汉保河南地，胡清塞北尘。\n连年大军后，不日小康辰。\n劒舞轻离别，歌酣忘苦辛。\n从来思博望，许国不谋身。",
        "dynasty": "唐",
        "collection_info": null
    },
    {
        "title": "奉和圣制爰因巡省途次旧居应制",
        "author": "张说",
        "content": "葱郁兴王郡，殷忧启圣图。\n周成会西土，汉武幸南都。\n岁卜銮舆迈，农祠鴈政敷。\n武威棱外域，文教靡中区。\n警跸干戈捧，朝宗万玉趋。\n旧藩人事革，新化国容殊。\n壁有真龙画，庭余鸣凤梧。\n丛觞祝尧寿，合鼎献汤厨。\n阳乐寒初变，春恩蛰更苏。\n三耆颁命服，五稔復田输。\n君赋大风起，人歌湛露濡。\n从臣观玉叶，方愿纪灵符。",
        "dynasty": "唐",
        "collection_info": null
    },
    {
        "title": "宿直温泉宫羽林献诗",
        "author": "张说",
        "content": "冬狩美秦正，新丰乐汉行。\n星陈玄武阁，月对羽林营。\n寒木罗霜仗，空山响夜更。\n恩深灵液暖，节劲古松贞。\n文武皆王事，输心不为名。",
        "dynasty": "唐",
        "collection_info": null
    },
    {
        "title": "玄武门侍射",
        "author": "张说",
        "content": "射观通玄阙，兵栏闢御筵。\n雕弧月半上，画的晕重圆。\n羿后神幽赞，灵王法暗传。\n贯心精四返，饮羽妙三联。\n雪鹤来衔箭，星麟下集弦。\n一逢军宴洽，万庆武功宣。",
        "dynasty": "唐",
        "collection_info": null
    },
    {
        "title": "扈从南出雀鼠谷",
        "author": "张说",
        "content": "豫动三灵赞，时巡四海威。\n陕关凌曙出，平路半春归。\n霍镇迎云罕，汾河送羽旗。\n山南柳半密，谷北草全稀。\n迟日宜华盖，和风入袷衣。\n上林千里近，应见百花飞。",
        "dynasty": "唐",
        "collection_info": null
    },
    {
        "title": "洛桥北亭诏饯诸刺史",
        "author": "张说",
        "content": "离亭拂御沟，别曲舞船楼。\n诏饯朝廷牧，符分海县忧。\n股肱还入郡，父母更临州。\n扇逐仁风传，车随霖雨流。\n恩光水上溢，荣色柳间浮。\n预待羣方最，三公不远求。",
        "dynasty": "唐",
        "collection_info": null
    },
    {
        "title": "东都酺宴",
        "author": "张说",
        "content": "尧舜传天下，同心致太平。\n吾君内举圣，远合至公情。\n锡命承丕业，崇亲享大名。\n二天资广运，两曜益齐明。\n道畅昆虫乐，恩深朽蠹荣。\n皇舆久西幸，留镇在东京。\n合宴千官入，分曹百戏呈。\n乐来嫌景遽，酒着讶寒轻。\n喜气连云阁，欢呼动洛城。\n人间知几代，今日见河清。",
        "dynasty": "唐",
        "collection_info": null
    },
    {
        "title": "奉酬韦祭酒嗣立偶游龙门北溪忽怀骊山别业呈诸留守之作",
        "author": "张说",
        "content": "石涧泉虚落，松崖路曲迴。\n闻君北溪下，想像南山隈。\n近念鼎湖别，遥思云嶂陪。\n不同奇觏往，空覩斯文来。\n岁后寒初变，春前芳未开。\n黄蕤袅岸柳，紫蕚折村梅。\n尽室兹游玩，盈门几乐哉。\n嗟留洛阳陌，梦诣建章台。\n野失巢由性，朝非元凯才。\n布怀钦远迹，幽意日尘埃。",
        "dynasty": "唐",
        "collection_info": null
    },
    {
        "title": "奉酬韦祭酒自汤还都经龙门北溪庄见贻之作",
        "author": "张说",
        "content": "闻君汤井至，潇洒憇郊林。\n拂曙携清赏，披云觏绿岑。\n欢言游览意，款曲望归心。\n是日期佳客，同山忽异寻。\n桃花迂路转，杨柳间门深。\n泛舟伊水涨，繫马香树阴。\n繁弦弄水族，娇吹狎沙禽。\n春满汀色媚，景斜岚气侵。\n怀仁殊未远，重德匪专临。\n来藻敷幽思，连词报所钦。",
        "dynasty": "唐",
        "collection_info": null
    },
    {
        "title": "酬崔光禄冬日述怀赠答",
        "author": "张说",
        "content": "徐陈尝并作，枚马亦同时。\n各负当朝誉，俱承明主私。\n夫君迈前侣，观国骋奇姿。\n山似鸣威凤，泉如出宝龟。\n才雄子云笔，学广仲舒帷。\n紫绶拂三寺，朱门临九逵。\n昔我含香日，联尔缙云司。\n朝携兰省步，夕退竹林期。\n中路一分手，数载来何迟。\n求友还相得，羣英復在兹。\n留台少人务，方驾递寻追。\n涉玩怀同赏，霑芳忆共持。\n迎宾南涧饮，载妓东城嬉。\n春郊绿亩秀，秋涧白云滋。\n名画披人物，良书讨滞疑。\n兴来光不惜，欢往迹如遗。\n岁晏罢行乐，层城间所思。\n夜魂灯处厌，朝髪镜前衰。\n忽枉崔骃什，兼流韦孟词。\n曲高弥寡和，主善代为师。\n齐戒观华玉，留连叹色丝。\n终惭起予者，何足与言诗。",
        "dynasty": "唐",
        "collection_info": null
    },
    {
        "title": "同刘给事城南宴集",
        "author": "张说",
        "content": "水竹幽闲地，簪缨近侍臣。\n雍容乘暇日，潇洒出嚣尘。\n树对思朋鸟，池深入养鳞。\n管弦高逐吹，歌舞妙含春。\n老子叨专席，欢邀隔缙绅。\n此中情不浅，遥寄赏心人。",
        "dynasty": "唐",
        "collection_info": null
    },
    {
        "title": "温泉冯刘二监客舍观妓",
        "author": "张说",
        "content": "温谷寒林薄，羣游乐事多。\n佳人蹀骏马，乘月夜相过。\n秀色然红黛，娇香发绮罗。\n镜前鸾对舞，琴裏凤传歌。\n妬宠倾新意，衔恩奈老何。\n为君留上客，欢笑敛双蛾。",
        "dynasty": "唐",
        "collection_info": null
    },
    {
        "title": "寄许八",
        "author": "张说",
        "content": "万类春皆乐，徂颜独不怡。\n年来人更老，花发意先衰。\n乳鹊穿坛画，巢蜂触网丝。\n平生美容色，宿昔影中疑。\n远道何由梦，同心在者谁。\n西风欲谁语，悯默遂无词。",
        "dynasty": "唐",
        "collection_info": null
    },
    {
        "title": "送苏合宫颋",
        "author": "张说",
        "content": "都邑羣方首，商泉旧俗讹。\n变风须恺悌，成化伫弦歌。\n畴昔珪璋友，雍容文雅多。\n振缨游省闼，锵玉宰京河。\n别曲鸾初下，行轩雉尚过。\n百壶非饯意，流咏在人和。",
        "dynasty": "唐",
        "collection_info": null
    },
    {
        "title": "送乔安邑备",
        "author": "张说",
        "content": "书阁移年岁，文明难復辞。\n欢言冬雪满，恨别夏云滋。\n外尹方为政，高明自不欺。\n老人骖驭往，童子狎雏嬉。\n日茂西河俗，寂寥东观期。\n遥怀秀才令，京洛见新诗。",
        "dynasty": "唐",
        "collection_info": null
    },
    {
        "title": "送赵二尚书彦昭北伐",
        "author": "张说",
        "content": "虏地河冰合，边城备此时。\n兵连紫塞路，将举白云司。\n提劒荣中贵，衔珠盛出师。\n日华光组练，风色焰旌旗。\n投笔尊前起，横戈马上辞。\n梅花吹别引，杨柳赋归诗。",
        "dynasty": "唐",
        "collection_info": null
    },
    {
        "title": "石门别杨六钦望",
        "author": "张说",
        "content": "燕人同窜越，万里自相哀。\n影响无期会，江山此地来。\n暮年伤泛梗，累日慰寒灰。\n潮水东南落，浮云西北回。\n俱看石门远，倚棹两悲哉。",
        "dynasty": "唐",
        "collection_info": null
    },
    {
        "title": "南中送北使二首 一",
        "author": "张说",
        "content": "传闻合浦叶，曾向洛阳飞。\n何日南风至，还随北使归。\n红颜渡岭歇，白首对秋衰。\n高歌何由见，层堂不可违。\n谁怜炎海曲，泪尽血沾衣。",
        "dynasty": "唐",
        "collection_info": null
    },
    {
        "title": "南中送北使二首 二",
        "author": "张说",
        "content": "待罪居重译，穷愁暮雨秋。\n山临鬼门路，城绕瘴江流。\n人事今如此，生涯尚可求。\n逢君入乡县，传我念京周。\n别恨归途远，离言暮景遒。\n夷歌翻下泪，芦酒未消愁。\n闻有胡兵急，深怀汉国羞。\n和亲先是诈，款塞果为讐。\n释繫应分爵，蠲徒几復侯。\n廉颇诚未老，孙叔宜无谋。\n若道冯唐事，皇恩尚可收。",
        "dynasty": "唐",
        "collection_info": null
    },
    {
        "title": "送赵顺直郎中赴安西副大都督",
        "author": "张说",
        "content": "绝镇功难立，悬军命匪轻。\n復承迁相后，弥重任贤情。\n将起神仙地，才称礼乐英。\n长心堪繫虏，短语足论兵。\n日授休门法，星教置阵名。\n龙泉恩已着，燕颔相终成。\n月窟穷天远，河源入塞清。\n老天操别翰，承旨颂升平。",
        "dynasty": "唐",
        "collection_info": null
    },
    {
        "title": "送宋休远之蜀任",
        "author": "张说",
        "content": "求友殊损益，行道异穷申。\n缀我平生气，吐赠薄游人。\n结恩事明主，忍爱远辞亲。\n色丽成都俗，膏腴蜀水滨。\n如何从宦子，坚白共缁磷。\n日月千龄旦，河山万族春。\n怀铅书瑞府，横草事边尘。\n不及安人吏，能令王化淳。",
        "dynasty": "唐",
        "collection_info": null
    },
    {
        "title": "岳州别梁六入朝",
        "author": "张说",
        "content": "远莅长沙渚，欣逢贾谊才。\n江山疲应接，风日復晴开。\n江树云间断，湘山水上来。\n近洲朝鹭集，古戍夜猿哀。\n岸杼含苍捄，河蒲秀紫台。\n月余偏地赏，心尽故人杯。\n自我违京洛，嗟君此泝洄。\n容华因别老，交旧与年颓。\n梦见长安陌，朝宗实盛哉。",
        "dynasty": "唐",
        "collection_info": null
    },
    {
        "title": "相州冬日早衙",
        "author": "张说",
        "content": "城外宵钟敛，闺中曙火残。\n朝光曜庭雪，宿冻聚池寒。\n正色临厅事，疑词定笔端。\n除苛囹圄息，伐枳吏人宽。\n河内功犹浅，淮阳疾未安。\n镜中星髪变，顿使世情阑。",
        "dynasty": "唐",
        "collection_info": null
    },
    {
        "title": "岳州西城",
        "author": "张说",
        "content": "水国何辽旷，风波遂极天。\n西江三纪合，南浦二湖连。\n危堞临清境，烦忧暂豁然。\n九围观掌内，万象阅眸前。\n日去长沙渚，山横云梦田。\n汀葭变秋色，津树入寒烟。\n潜穴探灵诡，浮生揖圣仙。\n至今人不见，迹灭事空传。",
        "dynasty": "唐",
        "collection_info": null
    },
    {
        "title": "岳州观竞渡",
        "author": "张说",
        "content": "画作飞凫艇，双双竞拂流。\n低装山色变，急棹水华浮。\n土尚三闾俗，江传二女游。\n齐歌迎孟姥，独舞送阳侯。\n鼓发南湖溠，标争西驿楼。\n并驱常诧速，非畏日光遒。",
        "dynasty": "唐",
        "collection_info": null
    },
    {
        "title": "对酒行巴陵作",
        "author": "张说",
        "content": "留侯封万户，园令寿千金。\n本为成王业，初由赋上林。\n繁荣安足恃，霜露递相寻。\n鸟哭楚山外，猿啼湘水阴。\n梦中城阙近，天畔海云深。\n空对忘忧酌，离忧不去心。",
        "dynasty": "唐",
        "collection_info": null
    },
    {
        "title": "岳州宴姚绍之",
        "author": "张说",
        "content": "杞梓滞江滨，光华向日新。\n难兄金作友，媚子玉为人。\n山水含秋兴，池亭借善邻。\n檐松风送静，院竹鸟来驯。\n翠斝吹黄菊，琱盘鲙紫鳞。\n缓歌将醉舞，为拂绣衣尘。",
        "dynasty": "唐",
        "collection_info": null
    },
    {
        "title": "岳州九日宴道观西阁",
        "author": "张说",
        "content": "摇落长年叹，蹉跎远宦心。\n北风嘶代马，南浦宿阳禽。\n佳此黄花酌，酣余白首吟。\n凉云霾楚望，蒙雨蔽荆岑。\n登眺思清景，谁将眷浊阴。\n钓歌出江雾，樵唱入山林。\n鱼以嘉名采，木为美材侵。\n大道由中悟，逍遥匪外寻。\n参佐多君子，词华妙赏音。\n留题洞庭观，望古意何深。",
        "dynasty": "唐",
        "collection_info": null
    },
    {
        "title": "岳州作",
        "author": "张说",
        "content": "水国生秋草，离居再及瓜。\n山川临洞穴，风日望长沙。\n物土南州异，关河北信赊。\n日昏闻怪鸟，地热见修虵。\n远人梦归路，瘦马嘶去家。\n正有江潭月，徘徊恋九华。",
        "dynasty": "唐",
        "collection_info": null
    },
    {
        "title": "游洞庭湖",
        "author": "张说",
        "content": "平湖晓望分，仙峤气氛氲。\n鼓枻乘清渚，寻峰弄白云。\n江寒天一色，日静水重纹。\n树坐参猿啸，沙行入鹭羣。\n缘源斑篠密，罥径绿萝纷。\n洞穴传虚应，枫林觉自熏。\n双童有灵药，愿取献明君。",
        "dynasty": "唐",
        "collection_info": null
    },
    {
        "title": "巴丘春作",
        "author": "张说",
        "content": "日出洞庭水，春山挂断霞。\n江涔相映发，卉木共纷华。\n湘戍南浮阔，荆关北望赊。\n湖阴窥魍魉，丘势辨巴蛇。\n岛户巢为馆，渔人艇作家。\n自怜心问景，三岁客长沙。",
        "dynasty": "唐",
        "collection_info": null
    },
    {
        "title": "岳州夜坐",
        "author": "张说",
        "content": "炎洲苦三伏，永日卧孤城。\n赖此闲庭夜，萧条夜月明。\n独歌还太息，幽感见余声。\n江近鹤时呌，山深猿屡鸣。\n息心观有欲，弃知返无名。\n五十知天命，吾其达此生。",
        "dynasty": "唐",
        "collection_info": null
    },
    {
        "title": "别㴩湖",
        "author": "张说",
        "content": "念别㴩湖去，浮舟更一临。\n千峰出浪险，万木抱烟深。\n南郡延恩渥，东山恋宿心。\n露花香欲醉，时鸟啭余音。\n涉趣皆留赏，无奇不徧寻。\n莫言山水间，幽意在鸣琴。",
        "dynasty": "唐",
        "collection_info": null
    },
    {
        "title": "伯奴边见归田赋因投赵侍御",
        "author": "张说",
        "content": "尔家叹穷鸟，吾族赋归田。\n莫道荣枯异，同嗟世网牵。\n黄陵浮汨渚，青草会湘川。\n去国逾三岁，兹山老二年。\n寒鸮鸣舍下，昏虎卧篱前。\n客泪堪斑竹，离亭欲赠荃。\n放言久无次，触兴感成篇。",
        "dynasty": "唐",
        "collection_info": null
    },
    {
        "title": "清远江峡山寺",
        "author": "张说",
        "content": "流落经荒外，逍遥此梵宫。\n云峰吐月白，石壁淡烟红。\n宝塔灵仙涌，悬龛造化功。\n天香涵竹气，虚呗引松风。\n檐牖飞花入，廊房激水通。\n猿鸣知谷静，鱼戏辨江空。\n静默将何贵，惟应心境同。",
        "dynasty": "唐",
        "collection_info": null
    },
    {
        "title": "春雨早雷",
        "author": "张说",
        "content": "东北春风至，飘飘带雨来。\n拂黄先变柳，点素早惊梅。\n树蔼悬书阁，烟含作赋台。\n河鱼未上冻，江蛰已闻雷。\n美人宵梦着，金屏曙不开。\n无缘一启齿，空酌万年杯。",
        "dynasty": "唐",
        "collection_info": null
    },
    {
        "title": "闻雨",
        "author": "张说",
        "content": "穷冬万花匝，永夜百忧攒。\n危戍临江火，空斋入雨寒。\n断猿知屡别，嘶鴈觉虚弹。\n心对炉灰死，颜随庭树残。\n旧恩怀未报，倾胆镜中看。",
        "dynasty": "唐",
        "collection_info": null
    },
    {
        "title": "赦归在道中作",
        "author": "张说",
        "content": "陈焦心息尽，死意不期生。\n何幸光华旦，流人归上京。\n愁将网共解，服与代俱明。\n復是三阶正，还逢四海平。\n谁能定礼乐，为国着功成。",
        "dynasty": "唐",
        "collection_info": null
    },
    {
        "title": "喜度岭",
        "author": "张说",
        "content": "东汉兴唐历，南河復禹谋。\n宁知瘴疠地，生入帝皇州。\n雷雨苏虫蛰，春阳放鷽鸠。\n洄沿炎海畔，登降闽山陬。\n岭路分中夏，川源得上流。\n见花便独笑，看草即忘忧。\n自始居重译，天星已再周。\n乡关绝归望，亲戚不相求。\n弃杖枯还植，穷鳞涸更浮。\n道消黄鹤去，运启白驹留。\n江妾晨炊黍，津童夜棹舟。\n盛明良可遇，莫后洛城游。",
        "dynasty": "唐",
        "collection_info": null
    },
    {
        "title": "奉和圣制潼关口号应制",
        "author": "张说",
        "content": "天德平无外，关门东復西。\n不将千里隔，何用一丸泥。",
        "dynasty": "唐",
        "collection_info": null
    },
    {
        "title": "奉萧令嵩酒幷诗",
        "author": "张说",
        "content": "乐奏天恩满，杯来秋兴高。\n更蒙萧相国，对席饮醇醪。",
        "dynasty": "唐",
        "collection_info": null
    },
    {
        "title": "奉宇文黄门融酒",
        "author": "张说",
        "content": "圣德垂甘露，天章下大风。\n又乘黄阁赏，愿作黑头公。",
        "dynasty": "唐",
        "collection_info": null
    },
    {
        "title": "奉裴中书光庭酒",
        "author": "张说",
        "content": "西掖恩华降，南宫命席阑。\n讵知鸡树后，更接凤池欢。",
        "dynasty": "唐",
        "collection_info": null
    },
    {
        "title": "清夜酌",
        "author": "张说",
        "content": "秋阴士多感，雨息夜无尘。\n清樽宜明月，復有平生人。",
        "dynasty": "唐",
        "collection_info": null
    },
    {
        "title": "醉中作",
        "author": "张说",
        "content": "醉后乐无极，弥胜未醉时。\n动容皆是舞，出语总成诗。",
        "dynasty": "唐",
        "collection_info": null
    },
    {
        "title": "送梁知微渡海东",
        "author": "张说",
        "content": "今日此相送，明年此相待。\n天上客星回，知君渡东海。",
        "dynasty": "唐",
        "collection_info": null
    },
    {
        "title": "寄刘道士舃",
        "author": "张说",
        "content": "真人降紫气，邀我丹田宫。\n远寄双飞舄，飞飞不碍空。",
        "dynasty": "唐",
        "collection_info": null
    },
    {
        "title": "书香能和尚塔",
        "author": "张说",
        "content": "大师捐世去，空余法力在。\n远寄无碍香，心随到南海。",
        "dynasty": "唐",
        "collection_info": null
    },
    {
        "title": "被使在蜀",
        "author": "张说",
        "content": "即今三伏尽，尚自在临邛。\n归途千里外，秋月定相逢。",
        "dynasty": "唐",
        "collection_info": null
    },
    {
        "title": "正朝摘梅",
        "author": "张说",
        "content": "蜀地寒犹暖，正朝发早梅。\n偏惊万里客，已復一年来。",
        "dynasty": "唐",
        "collection_info": null
    },
    {
        "title": "蜀道后期",
        "author": "张说",
        "content": "客心争日月，来往预期程。\n秋风不相待，先至洛阳城。",
        "dynasty": "唐",
        "collection_info": null
    },
    {
        "title": "广州江中作",
        "author": "张说",
        "content": "去国年方晏，愁心转不堪。\n离人与江水，终日向西南。",
        "dynasty": "唐",
        "collection_info": null
    },
    {
        "title": "江中诵经",
        "author": "张说",
        "content": "实相归悬解，虚心暗在通。\n澄江明月内，应是色成空。",
        "dynasty": "唐",
        "collection_info": null
    },
    {
        "title": "江中遇黄领子刘隆",
        "author": "张说",
        "content": "危石江中起，孤云岭上还。\n相逢皆得意，何处是乡关。",
        "dynasty": "唐",
        "collection_info": null
    },
    {
        "title": "钦州守岁",
        "author": "张说",
        "content": "故岁今宵尽，新年明旦来。\n愁心随斗柄，东北望春回。",
        "dynasty": "唐",
        "collection_info": null
    },
    {
        "title": "岳州守岁二首 一",
        "author": "张说",
        "content": "夜风吹醉舞，庭户对酣歌。\n愁逐前年少，欢迎今岁多。",
        "dynasty": "唐",
        "collection_info": null
    },
    {
        "title": "岳州守岁二首 二",
        "author": "张说",
        "content": "桃枝堪辟恶，爆竹好惊眠。\n歌舞留今夕，犹言惜旧年。",
        "dynasty": "唐",
        "collection_info": null
    },
    {
        "title": "元朝",
        "author": "张说",
        "content": "今岁元日乐，不谢往年春。\n知向来心道，谁为昨夜人。",
        "dynasty": "唐",
        "collection_info": null
    },
    {
        "title": "耗磨日饮二首 一",
        "author": "张说",
        "content": "耗磨传兹日，纵横道未宜。\n但令不忌醉，翻是乐无为。",
        "dynasty": "唐",
        "collection_info": null
    },
    {
        "title": "耗磨日饮二首 二",
        "author": "张说",
        "content": "上月今朝减，流传耗磨辰。\n还将不事事，同醉俗中人。",
        "dynasty": "唐",
        "collection_info": null
    },
    {
        "title": "耗磨日饮",
        "author": "张说",
        "content": "春来半月度，俗忌一时闲。\n不酌他乡酒，惟堪对楚山。",
        "dynasty": "唐",
        "collection_info": null
    },
    {
        "title": "九日进茱萸山诗五首 一",
        "author": "张说",
        "content": "家居洛阳下，举目见嵩山。\n刻作茱萸节，情生造化间。",
        "dynasty": "唐",
        "collection_info": null
    },
    {
        "title": "九日进茱萸山诗五首 二",
        "author": "张说",
        "content": "黄花宜泛酒，青岳好登高。\n稽首明廷内，心为天下劳。",
        "dynasty": "唐",
        "collection_info": null
    },
    {
        "title": "九日进茱萸山诗五首 三",
        "author": "张说",
        "content": "菊酒携山客，萸囊繫牧童。\n路疑随大隗，心似问鸿蒙。",
        "dynasty": "唐",
        "collection_info": null
    },
    {
        "title": "九日进茱萸山诗五首 四",
        "author": "张说",
        "content": "九日重阳数，三秋万实成。\n时来谒轩后，罢去坐蓬瀛。",
        "dynasty": "唐",
        "collection_info": null
    },
    {
        "title": "九日进茱萸山诗五首 五",
        "author": "张说",
        "content": "晚节欢重九，高山上五千。\n醉中知遇圣，梦裏见寻仙。",
        "dynasty": "唐",
        "collection_info": null
    },
    {
        "title": "岳州看黄叶",
        "author": "张说",
        "content": "白首看黄叶，徂颜復几何。\n空惭棠树下，不见政成歌。",
        "dynasty": "唐",
        "collection_info": null
    },
    {
        "title": "岭南送使二首 一",
        "author": "张说",
        "content": "狱中生白髮，岭外罢红颜。\n古来相送处，凡得几人还。",
        "dynasty": "唐",
        "collection_info": null
    },
    {
        "title": "岭南送使二首 二",
        "author": "张说",
        "content": "万里投荒裔，来时不见亲。\n一朝成白首，看取报家人。",
        "dynasty": "唐",
        "collection_info": null
    },
    {
        "title": "伤妓人董氏四首 一",
        "author": "张说",
        "content": "董氏娇娆性，多为窈窕名。\n人随秋月落，韵入捣衣声。",
        "dynasty": "唐",
        "collection_info": null
    },
    {
        "title": "伤妓人董氏四首 二",
        "author": "张说",
        "content": "粉蘂粘妆簏，金花竭翠条。\n夜台无戏伴，魂影向谁娇。",
        "dynasty": "唐",
        "collection_info": null
    },
    {
        "title": "伤妓人董氏四首 三",
        "author": "张说",
        "content": "旧亭红粉阁，宿处白云关。\n春日双飞去，秋风独不还。",
        "dynasty": "唐",
        "collection_info": null
    },
    {
        "title": "伤妓人董氏四首 四",
        "author": "张说",
        "content": "舞席沾残粉，歌梁委旧尘。\n独伤窗裏月，不见帐中人。",
        "dynasty": "唐",
        "collection_info": null
    },
    {
        "title": "三月闺怨",
        "author": "张说",
        "content": "三月时将尽，空房妾独居。\n蛾眉愁自结，鬓髪没情梳。",
        "dynasty": "唐",
        "collection_info": null
    },
    {
        "title": "破陈乐词二首 一",
        "author": "张说",
        "content": "汉兵出顿金微，照日光明铁衣。\n百里火旛焰焰，千行云骑霏霏。\n蹙踏辽河自竭，鼓噪燕山可飞。\n正属四方朝贺，端知万舞皇威。",
        "dynasty": "唐",
        "collection_info": null
    },
    {
        "title": "破陈乐词二首 二",
        "author": "张说",
        "content": "少年胆气凌云，共许骁雄出羣。\n匹马城西挑战，单刀蓟北从军。\n一鼓鲜卑送款，五饵单于解纷。\n誓欲成名报国，羞将开閤论勋。",
        "dynasty": "唐",
        "collection_info": null
    },
    {
        "title": "舞马词六首 一",
        "author": "张说",
        "content": "万玉朝宗凤扆，千金率领龙媒。\n眄鼓凝骄躞蹀，听歌弄影徘徊。",
        "dynasty": "唐",
        "collection_info": null
    },
    {
        "title": "舞马词六首 二",
        "author": "张说",
        "content": "天鹿遥征衞叔，日龙上借羲和。\n将共两骖争舞，来随八骏齐歌。",
        "dynasty": "唐",
        "collection_info": null
    },
    {
        "title": "舞马词六首 三",
        "author": "张说",
        "content": "綵旄八佾成行，时龙五色因方。\n屈膝衔杯赴节，倾心献寿无疆。",
        "dynasty": "唐",
        "collection_info": null
    },
    {
        "title": "舞马词六首 四",
        "author": "张说",
        "content": "帝皁龙驹沛艾，星兰骥子权奇。\n腾倚骧洋应节，繁骄接迹不移。",
        "dynasty": "唐",
        "collection_info": null
    },
    {
        "title": "舞马词六首 五",
        "author": "张说",
        "content": "二圣先天合德，羣灵率土可封。\n击石骖驔紫燕，摐金顾步苍龙。",
        "dynasty": "唐",
        "collection_info": null
    },
    {
        "title": "舞马词六首 六",
        "author": "张说",
        "content": "圣君出震应箓，神马浮河献图。\n足踏天庭鼓舞，心将帝乐踌蹰。",
        "dynasty": "唐",
        "collection_info": null
    },
    {
        "title": "奉和三日祓禊渭滨应制",
        "author": "张说",
        "content": "青郊上巳艳阳年，紫禁皇游祓渭川。\n幸得欢娱承湛露，心同草树乐春天。",
        "dynasty": "唐",
        "collection_info": null
    },
    {
        "title": "桃花园马上应制",
        "author": "张说",
        "content": "林间艳色骄天马，苑裏秾华伴丽人。\n愿逐南风飞帝席，年年含笑舞青春。",
        "dynasty": "唐",
        "collection_info": null
    },
    {
        "title": "奉和圣制幸韦嗣立山庄应制",
        "author": "张说",
        "content": "西京上相出扶阳，东郊别业好池塘。\n自非仁智符天赏，安能日月共回光。",
        "dynasty": "唐",
        "collection_info": null
    },
    {
        "title": "奉和圣制同玉真公主游大哥山池题石壁",
        "author": "张说",
        "content": "池如明镜月华开，山学香炉云气来。\n神藻飞为鹡鸰赋，仙声扬出凤皇台。",
        "dynasty": "唐",
        "collection_info": null
    },
    {
        "title": "十五日夜御前口号踏歌词二首 一",
        "author": "张说",
        "content": "花蕚楼前雨露新，长安城裏太平人。\n龙衔火树千重焰，鸡踏莲花万岁春。",
        "dynasty": "唐",
        "collection_info": null
    },
    {
        "title": "十五日夜御前口号踏歌词二首 二",
        "author": "张说",
        "content": "帝宫三五戏春台，行雨流风莫妬来。\n西域灯轮千影合，东华金阙万重开。",
        "dynasty": "唐",
        "collection_info": null
    },
    {
        "title": "苏摩遮五首 一",
        "author": "张说",
        "content": "摩遮本出海西胡，琉璃宝服紫髯鬍。\n闻道皇恩遍宇宙，来将歌舞助欢娱。",
        "dynasty": "唐",
        "collection_info": null
    },
    {
        "title": "苏摩遮五首 二",
        "author": "张说",
        "content": "绣装帕额宝花冠，夷歌骑舞借人看。\n自能激水成阴气，不虑今年寒不寒。",
        "dynasty": "唐",
        "collection_info": null
    },
    {
        "title": "苏摩遮五首 三",
        "author": "张说",
        "content": "腊月凝阴积帝台，豪歌急鼓送寒来。\n油囊取得天河水，将添上寿万年杯。",
        "dynasty": "唐",
        "collection_info": null
    },
    {
        "title": "苏摩遮五首 四",
        "author": "张说",
        "content": "寒气宜人最可怜，故将寒水散庭前。\n惟愿圣君无限寿，长取新年续旧年。",
        "dynasty": "唐",
        "collection_info": null
    },
    {
        "title": "苏摩遮五首 五",
        "author": "张说",
        "content": "昭成皇后帝家亲，荣乐诸人不比伦。\n往日霜前花委地，今年雪后树逢春。",
        "dynasty": "唐",
        "collection_info": null
    },
    {
        "title": "三月三日定昆池奉和萧令得潭字韵",
        "author": "张说",
        "content": "暮春三月日重三，春水桃花满禊潭。\n广乐逶迤天上下，仙舟摇衍镜中酣。",
        "dynasty": "唐",
        "collection_info": null
    },
    {
        "title": "和尹从事懋泛洞庭",
        "author": "张说",
        "content": "平湖一望上连天，林景千寻下洞泉。\n忽惊水上光华满，疑是乘舟到日边。",
        "dynasty": "唐",
        "collection_info": null
    },
    {
        "title": "送梁六自洞庭山作",
        "author": "张说",
        "content": "巴陵一望洞庭秋，日见孤峰水上浮。\n闻道神仙不可接，心随湖水共悠悠。",
        "dynasty": "唐",
        "collection_info": null
    },
    {
        "title": "同赵侍御望归舟",
        "author": "张说",
        "content": "山庭迥迥面长川，江树重重极远烟。\n形影相追高翥鸟，心肠倂断北风船。",
        "dynasty": "唐",
        "collection_info": null
    },
    {
        "title": "襄阳路逢寒食",
        "author": "张说",
        "content": "去年寒食洞庭波，今年寒食襄阳路。\n不辞着处寻山水，秪畏还家落春暮。",
        "dynasty": "唐",
        "collection_info": null
    },
    {
        "title": "咏方圆动静示李泌",
        "author": "张说",
        "content": "方如棋局，圆如棋子。\n动如棋生，静如棋死。",
        "dynasty": "唐",
        "collection_info": null
    },
    {
        "title": "和尹懋登南楼",
        "author": "张均",
        "content": "客来已两春，更瞻韶光早。\n花鸟既环合，江山復骈抱。\n楼形写北潭，堞势凌青岛。\n白云谢归鴈，驰怀洛阳道。",
        "dynasty": "唐",
        "collection_info": null
    },
    {
        "title": "江上逢春",
        "author": "张均",
        "content": "离忧耿未和，春虑忽蹉跎。\n择木猿知去，寻泥燕独过。\n惊花飜霁日，垂柳拂烟波。\n激意屡怡赏，无如乡念何。",
        "dynasty": "唐",
        "collection_info": null
    },
    {
        "title": "九日巴丘登高",
        "author": "张均",
        "content": "客心惊暮序，宾鴈下沧洲。\n共赏重阳节，言寻戏马游。\n湖风扶戍柳，江雨暗山楼。\n且酌东篱酒，聊祛南国忧。",
        "dynasty": "唐",
        "collection_info": null
    },
    {
        "title": "和尹懋秋夜游㴩湖二首 一",
        "author": "张均",
        "content": "远水沈西日，寒沙聚夜鸥。\n平湖乘月满，飞棹接星流。\n黄叶鸣凄吹，苍葭扫暗洲。\n愿移沧浦赏，归待颍川游。",
        "dynasty": "唐",
        "collection_info": null
    },
    {
        "title": "和尹懋秋夜游㴩湖二首 二",
        "author": "张均",
        "content": "湾潭幽意深，杳霭涌寒岑。\n石痕秋水落，岚气夕阳沈。\n澄彻天为底，渊玄月作心。\n青溪非大隐，归弄白云浔。",
        "dynasty": "唐",
        "collection_info": null
    },
    {
        "title": "岳阳晚景",
        "author": "张均",
        "content": "晚景寒鵶集，秋风旅鴈归。\n水光浮日出，霞彩暎江飞。\n洲白芦花吐，园红柿叶稀。\n长沙卑湿地，九月未成衣。",
        "dynasty": "唐",
        "collection_info": null
    },
    {
        "title": "流合浦岭外作",
        "author": "张均",
        "content": "瘴江西去火为山，炎徼南穷鬼作关。\n从此更投人境外，生涯应在有无间。",
        "dynasty": "唐",
        "collection_info": null
    },
    {
        "title": "奉和岳州山城",
        "author": "张垍",
        "content": "郡馆临清赏，开扃坐白云。\n讼虚棠户曙，观静竹檐曛。\n悬榻迎宾下，趋庭学礼闻。\n风传琴上意，遥向日华纷。",
        "dynasty": "唐",
        "collection_info": null
    },
    {
        "title": "偶游龙门北溪忽怀骊山别业因以言志示弟淑奉呈诸大僚",
        "author": "韦嗣立",
        "content": "幽谷杜陵边，风烟别几年。\n偶来伊水曲，溪嶂觉依然。\n傍浦怜芳树，寻崖爱绿泉。\n岭云随马足，山鸟向人前。\n地合心俱静，言因理自玄。\n短才叨重寄，尸禄愧妨贤。\n每挹挂冠侣，思从初服旋。\n稻粱仍欲报，岁月坐空捐。\n助岳无纤块，输溟谢末涓。\n还悟北辕失，方求南涧田。",
        "dynasty": "唐",
        "collection_info": null
    },
    {
        "title": "奉和九日幸临渭亭登高应制得深字",
        "author": "韦嗣立",
        "content": "层观远沈沈，鸾旗九日临。\n帷宫压水岸，步辇入烟岑。\n枝上萸新采，樽中菊始斟。\n愿陪欢乐事，长与岁时深。",
        "dynasty": "唐",
        "collection_info": null
    },
    {
        "title": "奉和张岳州王潭州别诗二首 一",
        "author": "韦嗣立",
        "content": "茂先王佐才，作牧楚江隈。\n登楼正欲赋，復遇仲宣来。\n黄鹄飞将远，雕龙文为开。\n宁知昔联事，听曲有余哀。",
        "dynasty": "唐",
        "collection_info": null
    },
    {
        "title": "奉和张岳州王潭州别诗二首 二",
        "author": "韦嗣立",
        "content": "昔时陪二贤，缨冕会神仙。\n一去驰江海，相逢共播迁。\n无因千里驾，忽覩四愁篇。\n览讽欢何已，欢终徒怆然。",
        "dynasty": "唐",
        "collection_info": null
    },
    {
        "title": "奉和初春幸太平公主南庄应制",
        "author": "韦嗣立",
        "content": "主第岩扃架鹊桥，天门阊阖降鸾镳。\n历乱旌旗转云树，参差台榭入烟霄。\n林间花杂平阳舞，谷裏莺和弄玉箫。\n已陪沁水追欢日，行奉茅山访道朝。",
        "dynasty": "唐",
        "collection_info": null
    },
    {
        "title": "自汤还都经龙门北溪赠张左丞崔礼部崔光禄",
        "author": "韦嗣立",
        "content": "栖闲有愚谷，好事枉朝轩。\n树接前驱拥，岩传后骑喧。\n褰帘出野院，植杖候柴门。\n既拂林下席，仍携池上樽。\n深期契幽赏，实谓展欢言。\n末眷诚未易，佳游时更敦。\n俄看啸俦侣，各已共飞鶱。\n延睇尽朝日，长怀通夜魂。\n空闻岸竹动，徒见浦花繁。\n多愧春莺曲，相求意独存。",
        "dynasty": "唐",
        "collection_info": null
    },
    {
        "title": "酬崔光禄冬日述怀赠答",
        "author": "韦嗣立",
        "content": "亭伯负高名，羽仪称上京。\n魏珠能烛乘，秦璧许连城。\n六月飞将远，三冬学已精。\n洛阳推贾谊，江夏贵黄琼。\n推演中都术，旋参河尹声。\n累迁登御府，移拜践名卿。\n庭聚歌钟丽，门罗棨戟荣。\n鹦杯飞广席，兽火列前楹。\n散诞林园意，殷勤敬爱情。\n无容抱衰疾，良宴每招迎。\n契得心逾重，言忘道益真。\n相勖忠义节，共谈词赋英。\n雕虫曾靡弃，白凤已先鸣。\n光接神愈骇，音来味不成。\n短歌甘自思，鸿藻弥难清。\n东里方希润，西河敢窃明。\n厚诬空见迫，丧德岂无诚。\n端守宫闱地，寒烟朝暮平。\n顾才无术浅，怀器识忧盈。\n月下对云阙，风前闻夜更。\n昌年虽共偶，欢会此难幷。\n为怜漳浦曲，沈痼有刘桢。",
        "dynasty": "唐",
        "collection_info": null
    },
    {
        "title": "上巳日祓禊渭滨应制",
        "author": "韦嗣立",
        "content": "乘春祓禊逐风光，扈跸陪銮渭渚傍。\n还笑当时水滨老，衰年八十待文王。",
        "dynasty": "唐",
        "collection_info": null
    },
    {
        "title": "奉酬韦祭酒偶游龙门北溪忽怀骊山别业因以言志示弟淑奉呈诸大僚之作",
        "author": "魏奉古",
        "content": "有美朝为贵，幽寻地自偏。\n践临伊水汭，想望灞池边。\n是遇皆新赏，兹游若旧年。\n藤萝隐路接，杨柳御沟联。\n道惬神情王，机忘俗理捐。\n遂初诚已重，兼济实为贤。\n迹是东山恋，心惟北阙悬。\n顾惭经拾紫，多谢赋思玄。\n未躧中林步，空承丽藻传。\n阳春和已寡，扣寂竟徒然。",
        "dynasty": "唐",
        "collection_info": null
    },
    {
        "title": "奉酬韦祭酒偶游龙门北溪忽怀骊山别业因以言志示弟淑并呈诸大僚之作",
        "author": "崔日知",
        "content": "夙龄秉微尚，中年忽有邻。\n以兹山水癖，遂得狎通人。\n迨我咸京道，闻君别业新。\n岩前窥石镜，河畔踏芳茵。\n既怜伊浦绿，復忆灞池春。\n连词谢家子，同欢冀野宾。\n趣闲鱼共乐，情洽鸟来驯。\n讵念昔游者，祇命独留秦。\n萧条颖阳恋，冲漠汉阴真。\n无由陪胜躅，空此翫书筠。",
        "dynasty": "唐",
        "collection_info": null
    },
    {
        "title": "冬日述怀奉呈韦祭酒张左丞兰台名贤",
        "author": "崔日知",
        "content": "弱龄好经籍，披卷即怡然。\n覃精四十载，驰骋数千言。\n孔壁采遗篆，周韦考绝编。\n袁公论劒术，孙子叙兵篇。\n鲁史君臣道，姬书日月悬。\n从师改炎燠，负笈遍山川。\n上异西河夏，中非北海玄。\n光荣拾青紫，名价接通贤。\n既重万钟乐，宁思二顷田。\n长戟同分虎，高冠亚附蝉。\n晚怀重虚旷，养志息雕镌。\n登高惭思拙，匠物谢情妍。\n不慕张平子，宁希王仲宣。\n谁谓登龙日，翻成刻鹄年。\n循循劳善诱，轧轧思微牵。\n琢磨才既竭，钻仰德弥坚。\n朽木诚为谕，扪心徒自怜。\n终期吞鸟梦，振翼上云烟。\n赋成先掷地，词高直掞天。\n更执抠衣礼，仍开函丈筵。\n雾披槐市蔼，水静璧池圆。\n愿逐从风叶，飞舞翰林前。",
        "dynasty": "唐",
        "collection_info": null
    },
    {
        "title": "奉酬韦嗣立祭酒偶游龙门北溪忽怀骊山别业因以言志示弟淑奉呈诸大僚之作",
        "author": "崔泰之",
        "content": "关塞临伊水，骊山枕灞川。\n俱临隐路侧，同在帝城边。\n谢公兼出处，携妓翫林泉。\n鸣驺喷梅雪，飞盖曳松烟。\n闻琴幽谷裏，看[弈]古岩前。\n落日低帏帐，归云绕管弦。\n叨荣惭北阙，微尚爱东田。\n寂寞灰心尽，萧条尘事捐。\n朝思登嶃绝，夜梦弄潺湲。\n宿怀南涧意，况覩北溪篇。",
        "dynasty": "唐",
        "collection_info": null
    },
    {
        "title": "同光禄弟冬日述怀",
        "author": "崔泰之",
        "content": "吾族白眉良，才华动洛阳。\n观光初入仕，应宿始为郎。\n飞萤翫书籍，白凤吐文章。\n海卿逾往雅，河尹冠前张。\n择材绥鄢郢，殊化被江湘。\n高楼临广陌，甲第敞通庄。\n列馆邙山下，疏亭洛水傍。\n昌年赏丰陌，暇日悦林塘。\n衣冠皆秀彦，罗绮尽名倡。\n隔岸闻歌度，临池见舞行。\n门庭寒变色，棨戟日生光。\n穷阴方叆叇，杀气正苍茫。\n感时兴盛作，晚岁共多伤。\n积德韦丞相，通神张子房。\n吟草徧簪绂，逸韵合宫商。\n功名守留省，滥迹在文昌。\n家园遥可见，台寺近相望。\n无庸乘侍谒，有暇共翱翔。\n棣华依雁序，竹叶拂鸾觞。\n水坐怜秋月，山行弄晚芳。\n恩华惭服冕，友爱勖垂堂。\n无由报天德，相顾咏时康。",
        "dynasty": "唐",
        "collection_info": null
    },
    {
        "title": "奉和圣制送张尚书巡边",
        "author": "崔泰之",
        "content": "南庭胡运尽，北斗将星飞。\n旗鼓临沙漠，旌旄出洛畿。\n关山遶玉塞，烽火映金微。\n屡献帷谋策，频承庙胜威。\n躞蹀临河骑，逶迤度陇旗。\n地脉平千古，天声振九围。\n车马生边气，戈鋋驻落晖。\n夏近蓬犹转，秋深草木腓。\n饯送纡天什，恩荣赐御衣。\n伫勒燕然颂，鸣驺计日归。",
        "dynasty": "唐",
        "collection_info": null
    },
    {
        "title": "春夜寓直凤阁怀羣公",
        "author": "魏知古",
        "content": "拜门传漏晚，寓直索居时。\n昔重安仁赋，今称伯玉诗。\n鸳池满不溢，鸡树久逾滋。\n夙夜怀山甫，清风咏所思。",
        "dynasty": "唐",
        "collection_info": null
    },
    {
        "title": "奉和春日途中喜雨应诏",
        "author": "魏知古",
        "content": "皇舆向洛城，时雨应天行。\n丽日登岩送，阴云出野迎。\n濯枝林杏发，润叶渚蒲生。\n丝入纶言喜，花依锦字明。\n微臣忝东观，载笔伫西成。",
        "dynasty": "唐",
        "collection_info": null
    },
    {
        "title": "从猎渭川献诗",
        "author": "魏知古",
        "content": "尝闻夏太康，五弟训禽荒。\n我后来冬狩，三驱盛礼张。\n顺时鹰隼击，讲事武功扬。\n奔走未及去，翾飞岂暇翔。\n非熊从渭水，瑞翟想陈仓。\n此欲诚难纵，兹游不可常。\n子云陈羽猎，僖伯谏渔棠。\n得失鉴齐楚，仁思念禹汤。\n雍熙亮在宥，亭毒匪多伤。\n辛甲今为史，虞箴遂孔彰。",
        "dynasty": "唐",
        "collection_info": null
    },
    {
        "title": "玄元观寻李先生不遇",
        "author": "魏知古",
        "content": "羽客今何在，空寻伊洛间。\n忽闻归苦县，復想入函关。\n未作千年别，犹应七日还。\n神仙不可见，寂寞返蓬山。",
        "dynasty": "唐",
        "collection_info": null
    },
    {
        "title": "招谕有怀赠同行人",
        "author": "李乂",
        "content": "远游冒艰阻，深入劳存谕。\n春去辞国门，秋还在边戍。\n轩车行未返，节序催难驻。\n陌上悲转蓬，园中想芳树。\n蜀山自纷纠，岷水恆奔注。\n临泛多苦怀，登攀寡欢趣。\n永夕飞淫雨，崇朝蒸毒雾。\n不求绥岭桃，宁美邛乡蒟。\n白浪行欲静，骢马何尝驱。\n愿接轺斾尘，联翩东北骛。",
        "dynasty": "唐",
        "collection_info": null
    },
    {
        "title": "春日侍宴芙蓉园应制",
        "author": "李乂",
        "content": "水殿临丹籞，山楼绕翠微。\n昔游人託乘，今幸帝垂衣。\n涧篠缘峰合，岩花逗浦飞。\n朝来江曲地，无处不光辉。",
        "dynasty": "唐",
        "collection_info": null
    },
    {
        "title": "奉和登骊山高顶寓目应制",
        "author": "李乂",
        "content": "崖巘万寻悬，居高敞御筵。\n行戈疑驻日，步辇若登天。\n城阙雾中近，关河云外连。\n谬陪登岱驾，欣奉济汾篇。",
        "dynasty": "唐",
        "collection_info": null
    },
    {
        "title": "奉和七夕两仪殿会宴应制",
        "author": "李乂",
        "content": "桂宫明月夜，兰殿起秋风。\n云汉弥年阻，星筵此夕同。\n倏来疑有处，旋去已成空。\n睿作钧天响，魂飞在梦中。",
        "dynasty": "唐",
        "collection_info": null
    },
    {
        "title": "奉和春日游苑喜雨应诏",
        "author": "李乂",
        "content": "仙跸九成台，香筵万寿杯。\n一旬初降雨，二月早闻雷。\n叶向朝霁密，花含宿润开。\n幸承天泽豫，无使日光催。",
        "dynasty": "唐",
        "collection_info": null
    },
    {
        "title": "奉和人日清晖阁宴羣臣遇雪应制",
        "author": "李乂",
        "content": "上日登楼赏，中天御辇飞。\n后庭联舞唱，前席仰恩辉。\n睿作风云起，农祥雨雪霏。\n幸陪人胜节，长愿奉垂衣。",
        "dynasty": "唐",
        "collection_info": null
    },
    {
        "title": "陪幸临渭亭遇雪应制",
        "author": "李乂",
        "content": "青阳御紫微，白云下彤闱。\n浃壤流天霈，绵区洒帝辉。\n水如银度烛，云似玉披衣。\n为得因风起，还来就日飞。",
        "dynasty": "唐",
        "collection_info": null
    },
    {
        "title": "奉和九日侍宴应制得浓字",
        "author": "李乂",
        "content": "望幸纡千乘，登高自九重。\n台疑临戏马，殿似接疏龙。\n捧箧萸香遍，称觞菊气浓。\n更看仙鹤舞，来此庆时雍。",
        "dynasty": "唐",
        "collection_info": null
    },
    {
        "title": "送沙门弘景道俊玄奘还荆州应制",
        "author": "李乂",
        "content": "初日承归旨，秋风起赠言。\n汉珠留道味，江璧返真源。\n地出南关远，天迴北斗尊。\n宁知一柱观，却启四禅门。",
        "dynasty": "唐",
        "collection_info": null
    },
    {
        "title": "奉和九月九日登慈恩寺浮图应制",
        "author": "李乂",
        "content": "涌塔临玄地，高层瞰紫微。\n鸣銮陪帝出，攀橑翊天飞。\n庆洽重阳寿，文含列象辉。\n小臣叨载笔，欣此颂巍巍。",
        "dynasty": "唐",
        "collection_info": null
    },
    {
        "title": "闰九月九日幸总持寺登浮图应制",
        "author": "李乂",
        "content": "清跸幸禅楼，前驱历御沟。\n还疑九日豫，更想六年游。\n圣藻辉缨络，仙花缀冕旒。\n所欣延亿载，宁祗庆重秋。",
        "dynasty": "唐",
        "collection_info": null
    },
    {
        "title": "侍宴长宁公主东庄应制",
        "author": "李乂",
        "content": "紫禁乘宵动，青门访水嬉。\n贵游鳣序集，仙女凤楼期。\n合宴簪绅满，承恩雨露滋。\n北辰还捧日，东馆幸逢时。",
        "dynasty": "唐",
        "collection_info": null
    },
    {
        "title": "幸白鹿观应制",
        "author": "李乂",
        "content": "制跸乘骊阜，迴舆指凤京。\n南山四皓谒，西岳两童迎。\n云幄临悬圃，霞杯荐赤城。\n神明近兹地，何必往蓬瀛。",
        "dynasty": "唐",
        "collection_info": null
    },
    {
        "title": "次苏州",
        "author": "李乂",
        "content": "洛渚问吴潮，吴门想洛桥。\n夕烟杨柳岸，春水木兰桡。\n城邑南楼近，星辰北斗遥。\n无因生羽翼，轻举托还飙。",
        "dynasty": "唐",
        "collection_info": null
    },
    {
        "title": "寄胡皓时在南中",
        "author": "李乂",
        "content": "徭役苦流滞，风波限泝洄。\n江流通地骨，山道绕天台。\n有鸟图南去，无人见北来。\n闭门沧海曲，云雾待君开。",
        "dynasty": "唐",
        "collection_info": null
    },
    {
        "title": "饯许州宋司马赴任",
        "author": "李乂",
        "content": "展骥旌时杰，谈鸡美代贤。\n暂离仙掖务，追送近郊筵。\n地惨金商节，人康璧假田。\n从来昆友事，咸以佩刀传。",
        "dynasty": "唐",
        "collection_info": null
    },
    {
        "title": "饯唐州高使君赴任",
        "author": "李乂",
        "content": "淮源之水清，可以濯君缨。\n彼美称才杰，亲人伫政声。\n岁寒畴曩意，春晚别离情。\n终叹临岐远，行看拥传荣。",
        "dynasty": "唐",
        "collection_info": null
    },
    {
        "title": "哭仆射鄂公杨再思",
        "author": "李乂",
        "content": "端揆凝邦绩，台阶阐国猷。\n方崇大厦栋，忽逝巨川舟。\n白日铭安在，清风颂独留。\n死生恩命毕，零落掩山丘。",
        "dynasty": "唐",
        "collection_info": null
    },
    {
        "title": "故赵王属赠黄门侍郎上官公挽词",
        "author": "李乂",
        "content": "暮归泉壤隔，朝发城池恋。\n汉畤结愁阴，秦陵下悲霰。\n骎骎百驷驰，悯悯羣龙饯。\n石马徒自施，玉人终不见。",
        "dynasty": "唐",
        "collection_info": null
    },
    {
        "title": "淮阳公主挽歌",
        "author": "李乂",
        "content": "玉颜生汉渚，汤沐荣天女。\n金缕化邙尘，哀荣感路人。\n凤皇曾作伴，蝼蚁忽为亲。\n畴日成蹊处，秾华不復春。",
        "dynasty": "唐",
        "collection_info": null
    },
    {
        "title": "故西台侍郎上官公挽歌",
        "author": "李乂",
        "content": "宇内文儒重，朝端礼命优。\n立言多启沃，论道盛谋猷。\n顾日琴安在，衝星剑不留。\n徒怀东武襚，更掩北原丘。",
        "dynasty": "唐",
        "collection_info": null
    },
    {
        "title": "高安公主挽歌二首 一",
        "author": "李乂",
        "content": "汤沐三千赋，楼台十二重。\n银鑪称贵幸，玉辇盛过逢。\n嫔则留中馈，娥辉没下舂。\n平阳百岁后，歌舞为谁容。",
        "dynasty": "唐",
        "collection_info": null
    },
    {
        "title": "高安公主挽歌二首 二",
        "author": "李乂",
        "content": "宾衞俨相依，横门启曙扉。\n灵阴蟾兔缺，仙影凤皇飞。\n一水秋难渡，三泉夜不归。\n况临青女节，瑶草更前哀。",
        "dynasty": "唐",
        "collection_info": null
    },
    {
        "title": "奉和初春幸太平公主南庄应制",
        "author": "李乂",
        "content": "平阳馆外有仙家，沁水园中好物华。\n地出东郊迴日御，城临南斗度云车。\n风泉韵绕幽林竹，雨霰光摇杂树花。\n已庆时来千亿寿，还言日暮九重赊。",
        "dynasty": "唐",
        "collection_info": null
    },
    {
        "title": "兴庆池侍宴应制",
        "author": "李乂",
        "content": "神池泛滥水盈科，仙跸纡徐步辇过。\n纵棹洄沿萍溜合，开轩眺赏麦风和。\n潭鱼在藻供游咏，谷鸟含樱入赋歌。\n寄语乘槎溟海客，回头来此问天河。",
        "dynasty": "唐",
        "collection_info": null
    },
    {
        "title": "侍宴安乐公主山庄应制",
        "author": "李乂",
        "content": "金舆玉辇背三条，水阁山楼望九霄。\n野外初迷七圣道，河边忽覩二灵桥。\n悬冰滴滴依虬箭，清吹泠泠杂凤箫。\n回晚平阳歌舞合，前溪更转木兰桡。",
        "dynasty": "唐",
        "collection_info": null
    },
    {
        "title": "奉和春日幸望春宫应制",
        "author": "李乂",
        "content": "东城结宇敞千寻，北阙迴舆具四临。\n丽日祥烟承罕毕，轻荑弱草藉衣簪。\n秦商重沓云岩近，河渭萦纡雾壑深。\n谬接鹓鸿陪赏乐，还欣鱼鸟遂飞沈。",
        "dynasty": "唐",
        "collection_info": null
    },
    {
        "title": "人日重宴大明宫恩赐綵缕人胜应制",
        "author": "李乂",
        "content": "诘旦行春上苑中，凭高却下大明宫。\n千年执象寰瀛泰，七日为人庆赏隆。\n铁凤曾鶱摇瑞雪，铜乌细转入祥风。\n此时朝野欢无算，此岁云天乐未穷。",
        "dynasty": "唐",
        "collection_info": null
    },
    {
        "title": "享龙池乐第八章",
        "author": "李乂",
        "content": "星分邑里四人居，水洊源流万顷余。\n魏国君王称象处，晋家蕃邸化龙初。\n青蒲暂似游梁马，绿藻还疑宴镐鱼。\n自有神灵滋液地，年年云物史官书。",
        "dynasty": "唐",
        "collection_info": null
    },
    {
        "title": "奉和幸礼部尚书窦希玠宅应制",
        "author": "李乂",
        "content": "家住千门侧，亭临二水傍。\n贵游开北地，宸眷幸西乡。\n曳履迎中谷，鸣丝出后堂。\n浦疑观万象，峰似驻三光。\n草向琼筵乐，花承绣扆香。\n圣情思旧重，留饮赋雕章。",
        "dynasty": "唐",
        "collection_info": null
    },
    {
        "title": "奉和晦日幸昆明池应制",
        "author": "李乂",
        "content": "玉辂寻春赏，金堤重晦游。\n川通黑水浸，地派紫泉流。\n晃朗扶桑出，绵联杞树周。\n乌疑填海处，人似隔河秋。\n劫尽灰犹识，年移石故留。\n汀洲归棹晚，箫鼓杂汾讴。",
        "dynasty": "唐",
        "collection_info": null
    },
    {
        "title": "奉和幸长安故城未央宫应制",
        "author": "李乂",
        "content": "凤辇乘春陌，龙山访故台。\n北宫纔尽处，南斗独昭回。\n肆览飞宸札，称觞引御杯。\n已观蓬海变，谁厌柏梁灾。\n代挹孙通礼，朝称贾谊才。\n忝侪文雅地，先后各时来。",
        "dynasty": "唐",
        "collection_info": null
    },
    {
        "title": "陪幸韦嗣立山庄应制",
        "author": "李乂",
        "content": "枢掖调梅暇，林园种槿初。\n入朝荣劒履，退食偶琴书。\n地隐东岩室，天迴北斗车。\n旌门临䆗窱，辇道属扶疎。\n云罕明丹谷，霜笳彻紫虚。\n水疑投石处，溪似钓璜余。\n帝泽颁巵酒，人欢颂里闾。\n一承黄竹咏，长奉白茆居。",
        "dynasty": "唐",
        "collection_info": null
    },
    {
        "title": "奉和幸望春宫送朔方军大总管张仁亶",
        "author": "李乂",
        "content": "边郊草具腓，河塞有兵机。\n上宰调梅寄，元戎细柳威。\n武貔东道出，鹰隼北庭飞。\n玉匣谋中野，金舆下太微。\n投醪衔饯酌，缉衮事征衣。\n勿谓公孙老，行闻奏凯归。",
        "dynasty": "唐",
        "collection_info": null
    },
    {
        "title": "奉和幸三会寺应制",
        "author": "李乂",
        "content": "睿德总无边，神皋择胜缘。\n二仪齐法驾，三会礼香筵。\n汉阙中黄近，秦山太白连。\n台疑观鸟日，池似刻鲸年。\n满月临真境，秋风入御弦。\n小臣叨下列，持管谬窥天。",
        "dynasty": "唐",
        "collection_info": null
    },
    {
        "title": "奉和幸大荐福寺",
        "author": "李乂",
        "content": "象设隆新宇，龙潜想旧居。\n碧楼披玉额，丹仗导金舆。\n代日兴光近，周星掩曜初。\n空歌清沛筑，梵乐奏胡书。\n帝造环三界，天文贲六虚。\n康哉孝理日，崇德在真如。",
        "dynasty": "唐",
        "collection_info": null
    },
    {
        "title": "夏日都门送司马员外逸客孙员外佺北征",
        "author": "李乂",
        "content": "日逐滋南寇，天威抚北垂。\n析珪行仗节，持印且分麾。\n羽檄双凫去，兵车驷马驰。\n虎旗悬气色，龙剑抱雄雌。\n候月期戡翦，经时念别离。\n坐闻关陇外，无復引弓儿。",
        "dynasty": "唐",
        "collection_info": null
    },
    {
        "title": "元日恩赐柏叶应制",
        "author": "李乂",
        "content": "劲节凌冬劲，芳心待岁芳。\n能令人益寿，非止麝含香。",
        "dynasty": "唐",
        "collection_info": null
    },
    {
        "title": "侍宴桃花园咏桃花应制",
        "author": "李乂",
        "content": "绮蕚成蹊遍籞芳，红英扑地满筵香。\n莫将秋宴传王母，来比春华奉圣皇。",
        "dynasty": "唐",
        "collection_info": null
    },
    {
        "title": "奉和三日祓禊渭滨",
        "author": "李乂",
        "content": "上林花鸟暮春时，上巳陪游乐在兹。\n此日欣逢临渭赏，昔年空道济汾词。",
        "dynasty": "唐",
        "collection_info": null
    },
    {
        "title": "奉和幸韦嗣立山庄侍宴应制",
        "author": "李乂",
        "content": "曲榭迴廊绕涧幽，飞泉喷下溢池流。\n祗应感发明王梦，遂得邀迎圣帝游。",
        "dynasty": "唐",
        "collection_info": null
    },
    {
        "title": "侍宴安乐公主新宅应制",
        "author": "李乂",
        "content": "牵牛南渡象昭回，学凤楼成帝女来。\n平旦鹓鸾歌舞席，方宵鹦鹉献酬杯。",
        "dynasty": "唐",
        "collection_info": null
    },
    {
        "title": "饯唐永昌",
        "author": "李乂",
        "content": "田郎才貌出咸京，潘子文华向洛城。\n愿以深心留善政，当令强项谢高名。",
        "dynasty": "唐",
        "collection_info": null
    },
    {
        "title": "九日幸临渭亭登高应制得开字",
        "author": "卢藏用",
        "content": "上月重阳满，中天万乘来。\n萸依佩裏发，菊向酒边开。\n圣泽烟云动，宸文象纬迴。\n小臣无以荅，愿奉亿千杯。",
        "dynasty": "唐",
        "collection_info": null
    },
    {
        "title": "奉和九月九日登慈恩寺浮图应制",
        "author": "卢藏用",
        "content": "化塔龙山起，中天凤辇迂。\n綵旒牵画剎，杂佩冒香萸。\n宝叶擎千座，金英渍百盂。\n秋云飘圣藻，霄极捧连珠。",
        "dynasty": "唐",
        "collection_info": null
    },
    {
        "title": "宋主簿鸣皋梦赵六予未及报而陈子云亡今追为此诗荅宋兼贻平昔游旧",
        "author": "卢藏用",
        "content": "暮川罕停波，朝云无留色。\n故人琴与诗，可存不可识。\n识心尚可亲，琴诗非故人。\n鸣皋初梦赵，蜀国已悲陈。\n感化伤沦灭，魂交惜未申。\n冥期失幽报，兹理復今晨。\n前嗟成后泣，已矣将何及。\n旧感与新悲，虚怀酬昔时。\n赵侯鸿宝气，独负青云姿。\n羣有含妙识，众象悬清机。\n雄谈尽物变，精义解人颐。\n在阴既独善，幽跃自为疑。\n踠彼千里足，伤哉一尉欺。\n陈生富清理，卓荦兼文史。\n思缛巫山云，调逸岷江水。\n铿锵哀忠义，感激怀知己。\n负劒登蓟门，孤游入燕市。\n浩歌去京国，归守西山趾。\n幽居探元化，立言见千祀。\n埋没经济情，良图竟云已。\n坐忆平生游，十载怀嵩丘。\n题书满古壁，采药遍岩幽。\n子微化金鼎，仙笙不可求。\n荣哉宋与陆，名宦美中州。\n存亡一暌阻，岐路方悠悠。\n自予事山海，及兹人世改。\n传闻当世荣，皆入古人名。\n无復平原赋，空余邻笛声。\n泣对西州使，悲访北邙茔。\n新坟蔓宿草，旧阙毁残铭。\n为君成此曲，因言寄友生。\n默语无穷事，凋伤共此情。",
        "dynasty": "唐",
        "collection_info": null
    },
    {
        "title": "饯唐州高使君赴任",
        "author": "卢藏用",
        "content": "饯酒临丰树，褰帷出鲁阳。\n蕙兰春已晚，桐柏路犹长。\n祖逖方城镇，安期外氏乡。\n从来二千石，天子命唯良。",
        "dynasty": "唐",
        "collection_info": null
    },
    {
        "title": "饯许州宋司马赴任",
        "author": "卢藏用",
        "content": "国为休征选，舆因仲举题。\n山川襄野隔，朋酒灞亭暌。\n零雨征轩骛，秋风别骥嘶。\n骊歌一曲罢，愁望正凄凄。",
        "dynasty": "唐",
        "collection_info": null
    },
    {
        "title": "奉和立春游苑迎春应制",
        "author": "卢藏用",
        "content": "天游龙辇驻城闉，上苑迟光晚更新。\n瑶台半入黄山路，玉槛傍临玄霸津。\n梅香欲待歌前落，兰气先过酒上春。\n幸预柏台称献寿，愿陪千亩及农晨。",
        "dynasty": "唐",
        "collection_info": null
    },
    {
        "title": "奉和幸安乐公主山庄应制",
        "author": "卢藏用",
        "content": "皇女璚台天汉浔，星桥月宇构山林。\n飞萝半拂银题影，瀑布环流玉砌阴。\n菊浦香随鹦鹉泛，箫楼韵逐凤凰吟。\n瑶池驻跸恩方久，璧月无文兴转深。",
        "dynasty": "唐",
        "collection_info": null
    },
    {
        "title": "夜宴安乐公主宅",
        "author": "卢藏用",
        "content": "侯家主第一时新，上席华年不惜春。\n珠釭缀日那知夜，玉斝流霞畏底晨。",
        "dynasty": "唐",
        "collection_info": null
    },
    {
        "title": "九月九日幸临渭亭登高应制得涘字",
        "author": "岑羲",
        "content": "重九开科历，千龄逢圣纪。\n爰豫瞩秦垧，昇高临灞涘。\n玉醴浮仙菊，琼筵荐芳芷。\n一闻帝舜歌，欢娱良未已。",
        "dynasty": "唐",
        "collection_info": null
    },
    {
        "title": "奉和九月九日登慈恩寺浮屠应制",
        "author": "岑羲",
        "content": "宝台耸天外，玉辇步云端。\n日丽重阳景，风摇季月寒。\n梵堂遥集鴈，帝乐近翔鸾。\n愿献延龄酒，长承湛露欢。",
        "dynasty": "唐",
        "collection_info": null
    },
    {
        "title": "饯唐州高使君",
        "author": "岑羲",
        "content": "苍茫南塞地，明媚上春时。\n目极伤千里，怀君不自持。\n征车别岐路，斜日下崦嵫。\n一叹轺轩阻，悠悠即所思。",
        "dynasty": "唐",
        "collection_info": null
    },
    {
        "title": "奉和春日幸望春宫应制",
        "author": "岑羲",
        "content": "和风助律应韶年，清跸乘高入望僊。\n花笑莺歌迎帝辇，云披日霁俯皇川。\n南山近压仙楼上，北斗平临御扆前。\n一奉恩荣同镐宴，空知率舞听熏弦。",
        "dynasty": "唐",
        "collection_info": null
    },
    {
        "title": "奉和幸安乐公主山庄应制",
        "author": "岑羲",
        "content": "银牓重楼出雾开，金舆步辇向天来。\n泉声迥入吹箫曲，山势遥临献寿杯。\n帝女含笑流飞电，干文动色象昭回。\n诚愿北极拱尧日，微臣抃舞咏康哉。",
        "dynasty": "唐",
        "collection_info": null
    },
    {
        "title": "夜宴安乐公主新宅",
        "author": "岑羲",
        "content": "金牓重楼开夜扉，琼筵爱客未言归。\n衔欢不觉银河曙，尽醉那知玉漏稀。",
        "dynasty": "唐",
        "collection_info": null
    },
    {
        "title": "仪坤庙乐章二首 一",
        "author": "薛稷",
        "content": "阳灵配德，阴魄昭升。\n尧坛凤下，汉室龙兴。\n俔天作对，前旒是凝。\n化行南国，道盛西陵。\n造舟集灌，无德而称。\n我粢既洁，我醴既澄。\n阴阴灵庙，光灵若凭。\n德馨惟飨，孝思烝烝。",
        "dynasty": "唐",
        "collection_info": null
    },
    {
        "title": "仪坤庙乐章二首 二",
        "author": "薛稷",
        "content": "干道既亨，坤元以贞。\n肃雍攸在，辅佐斯成。\n外睦九族，内光一庭。\n克生睿哲，祚我休明。\n钦若徽范，悠哉淑灵。\n建兹清宫，于彼上京。\n缩茅以献，絜秬惟馨。\n实受其福，斯乎亿龄。",
        "dynasty": "唐",
        "collection_info": null
    },
    {
        "title": "九日幸临渭亭登高应制得历字",
        "author": "薛稷",
        "content": "暮节乘原野，宣游俯崖壁。\n秋登华实满，气严鹰隼击。\n仙菊含霜泛，圣藻临云锡。\n愿陪九九辰，长奉千千历。",
        "dynasty": "唐",
        "collection_info": null
    },
    {
        "title": "慈恩寺九日应制",
        "author": "薛稷",
        "content": "宝宫星宿劫，香塔鬼神功。\n王游盛尘外，睿览出区中。\n日宇开初景，天词掩大风。\n微臣谢时菊，薄采入芳丛。",
        "dynasty": "唐",
        "collection_info": null
    },
    {
        "title": "早春鱼亭山",
        "author": "薛稷",
        "content": "春气动百草，纷荣时断续。\n白云自高妙，裴回空山曲。\n阳林花已红，寒涧苔未绿。\n伊余息人事，萧寂无营欲。\n客行虽云远，翫之聊自足。",
        "dynasty": "唐",
        "collection_info": null
    },
    {
        "title": "秋日还京陕西十里作",
        "author": "薛稷",
        "content": "驱车越陕郊，北顾临大河。\n隔河望乡邑，秋风水增波。\n西登咸阳途，日暮忧思多。\n傅岩既纡郁，首山亦嵯峨。\n操筑无昔老，采薇有遗歌。\n客游节回换，人生知几何。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "薛稷",
        "content": "天道宁殊俗，慈仁乃戢兵。\n怀荒寄赤子，忍爱鞠苍生。\n月下琼娥去，星分宝婺行。\n关山马上曲，相送不胜情。",
        "dynasty": "唐",
        "collection_info": null
    },
    {
        "title": "春日登楼野望",
        "author": "薛稷",
        "content": "凭轩聊一望，春色几芬菲。\n野外烟初合，楼前花正飞。\n娇莺弄新响，斜日散余晖。\n谁忍孤游客，言念独依依。",
        "dynasty": "唐",
        "collection_info": null
    },
    {
        "title": "饯许州宋司马赴任",
        "author": "薛稷",
        "content": "令弟与名兄，高才振两京。\n别序闻鸿燕，离章动鹡鸰。\n远朋驰翰墨，胜地写丹青。\n风月相思夜，劳望颍川星。",
        "dynasty": "唐",
        "collection_info": null
    },
    {
        "title": "奉和圣制春日幸望春宫应制",
        "author": "薛稷",
        "content": "九春风景足林泉，四面云霞敞御筵。\n花镂黄山绣作苑，草图玄灞锦为川。\n飞觞竞醉心迴日，走马争先眼着鞭。\n喜奉仙游归路远，直言行乐不言旋。",
        "dynasty": "唐",
        "collection_info": null
    },
    {
        "title": "奉和幸安乐公主山庄应制",
        "author": "薛稷",
        "content": "主家园囿极新规，帝郊游豫奉天仪。\n欢宴瑶台镐京集，赏赐铜山蜀道移。\n曲阁交映金精板，飞花乱下珊瑚枝。\n借问今朝八龙驾，何如昔日望仙池。",
        "dynasty": "唐",
        "collection_info": null
    },
    {
        "title": "秋朝览镜",
        "author": "薛稷",
        "content": "客心惊落木，夜坐听秋风。\n朝日看容鬓，生涯在镜中。",
        "dynasty": "唐",
        "collection_info": null
    },
    {
        "title": "夜宴安乐公主新宅",
        "author": "薛稷",
        "content": "秦楼宴喜月裴回，妓筵银烛满庭开。\n坐中香气排花出，扇后歌声逐酒来。",
        "dynasty": "唐",
        "collection_info": null
    },
    {
        "title": "饯唐永昌",
        "author": "薛稷",
        "content": "河洛风烟壮市朝，送君飞凫去渐遥。\n更思明年桃李月，花红柳绿宴浮桥。",
        "dynasty": "唐",
        "collection_info": null
    },
    {
        "title": "九日幸临渭亭登高应制得酒字",
        "author": "马怀素",
        "content": "睿赏叶通三，宸游契重九。\n兰将叶布席，菊用香浮酒。\n落日下桑榆，秋风歇杨柳。\n幸齐东户庆，希荐南山寿。",
        "dynasty": "唐",
        "collection_info": null
    },
    {
        "title": "奉和九月九日登慈恩寺浮图应制",
        "author": "马怀素",
        "content": "季月启重阳，金舆陟宝坊。\n御旗横日道，仙塔俨云庄。\n帝跸千官从，干词七曜光。\n顾惭文墨职，无以颂时康。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "马怀素",
        "content": "帝子今何去？重姻适异方。\n离情怆宸掖，别路遶关梁。\n望绝园中柳，悲缠陌上桑。\n空余愿黄鹤，东顾忆迴翔。",
        "dynasty": "唐",
        "collection_info": null
    },
    {
        "title": "饯许州宋司马赴任",
        "author": "马怀素",
        "content": "颍川开郡邑，角宿分躔野。\n君非仲举才，谁是题舆者。\n悯悯琴上鹤，萧萧路傍马。\n严程若可留，别袂希再把。",
        "dynasty": "唐",
        "collection_info": null
    },
    {
        "title": "饯唐州高使君赴任",
        "author": "马怀素",
        "content": "外牧资贤守，斯人奉帝俞。\n淮南膺建隼，渭北暂分符。\n坐叹烟波隔，行嗟物候殊。\n何年昇美课，迴首北城隅。",
        "dynasty": "唐",
        "collection_info": null
    },
    {
        "title": "奉和立春游苑迎春应制",
        "author": "马怀素",
        "content": "玄籥飞灰出洞房，青郊迎气肇初阳。\n仙舆暂下宜春苑，御醴行开荐寿觞。\n映水轻苔犹隐绿，缘堤弱柳未舒黄。\n唯有裁花饰簪鬓，恆随圣藻狎年光。",
        "dynasty": "唐",
        "collection_info": null
    },
    {
        "title": "奉和圣制春日幸望春宫应制",
        "author": "马怀素",
        "content": "綵仗琱舆俯碧浔，行春御气发皇心。\n摇风细柳萦驰道，映日轻花出禁林。\n遍野园亭开帟幕，连堤草树狎衣簪。\n谬参西掖霑尧酒，愿沐南熏解舜琴。",
        "dynasty": "唐",
        "collection_info": null
    },
    {
        "title": "奉和人日讌大明宫恩赐綵缕人胜应制",
        "author": "马怀素",
        "content": "日宇千门平旦开，天容万象列昭回。\n三阳候节金为胜，百福迎祥玉作杯。\n就暖风光偏着柳，辞寒雪影半藏梅。\n何幸得参词赋职，自怜终乏马卿才。",
        "dynasty": "唐",
        "collection_info": null
    },
    {
        "title": "奉和幸安乐公主山庄应制",
        "author": "马怀素",
        "content": "主家台沼胜平阳，帝幸欢娱乐未央。\n掩映琱窗交极浦，参差绣户绕迴塘。\n泉声百处传歌曲，树影千重对舞行。\n圣酒一霑何以报，唯欣颂德奉时康。",
        "dynasty": "唐",
        "collection_info": null
    },
    {
        "title": "兴庆池侍宴应制",
        "author": "马怀素",
        "content": "积水逶迤绕直城，[含]虚皎镜有余清。\n图云曲榭连缇幕，映日中塘间綵旌。\n赏洽犹闻箫管沸，欢留更睹木兰轻。\n无劳海上寻仙客，即此蓬莱在帝京。",
        "dynasty": "唐",
        "collection_info": null
    },
    {
        "title": "夜宴安乐公主宅",
        "author": "马怀素",
        "content": "凤楼䆗窱凌三袭，翠幌玲珑瞰九衢。\n复道中宵留宴衎，弥令上客想踟蹰。",
        "dynasty": "唐",
        "collection_info": null
    },
    {
        "title": "饯唐永昌",
        "author": "马怀素",
        "content": "闻君出宰洛阳隅，宾友称觞饯路衢。\n别后相思在何处？祗应关下望仙凫。",
        "dynasty": "唐",
        "collection_info": null
    },
    {
        "title": "明冰篇",
        "author": "富嘉谟",
        "content": "北陆苍茫河海凝，南山阑干昼夜冰。\n素彩峨峨明月升，深山穷谷不自见。\n安知采斵备嘉荐，阴房涸冱掩寒扇。\n阳春二月朝始暾，春光潭沱度千门。\n明冰时出御至尊，彤庭赫赫九仪备。\n腰玉煌煌千官事，明冰毕赋周在位。\n忆昨沙漠寒风涨，昆崙长河冰始壮。\n漫汗崚嶒积亭障，噰噰鸣雁江上来。\n禁苑池台冰復开，摇青涵绿映楼台。\n豳歌七月王风始，凿冰藏用昭物轨，四时不忒千万祀。",
        "dynasty": "唐",
        "collection_info": null
    },
    {
        "title": "长门怨",
        "author": "吴少微",
        "content": "月出映层城，孤圆上太清。\n君王眷爱歇，枕席凉风生。\n怨咽不能寝，踟蹰步前楹。\n空阶白露色，百草寒虫鸣。\n念昔金房裏，犹嫌玉座轻。\n如何娇所误，长夜泣恩情。",
        "dynasty": "唐",
        "collection_info": null
    },
    {
        "title": "和崔侍御日用游开化寺阁",
        "author": "吴少微",
        "content": "左宪多才雄，故人尤鸷鹗。\n护赠单于使，休轺太原郭。\n馆次厌烦歊，清怀寻寂寞。\n西缘十里余，北上开化阁。\n初入云树间，冥蒙未昭廓。\n渐出栏榥外，万里秋景焯。\n岁晏风落山，天寒水归壑。\n览物颂幽景，三乘动玄钥。\n但敷利解言，永用忘昏着。",
        "dynasty": "唐",
        "collection_info": null
    },
    {
        "title": "哭富嘉谟",
        "author": "吴少微",
        "content": "吾友适不死，于戏社稷臣。\n直禄非造利，长怀大庇人。\n乃通承明籍，遘此敦牂春。\n药厉其可畏，皇穹故匪仁。\n畴昔与夫子，孰云异天伦。\n同病一相失，茫茫不重陈。\n子之文章在，其殆尼父新。\n鼓兴斡河岳，贞词毒鬼神。\n可悲不可朽，车輤没荒榛。\n圣主贤为宝，吁兹大国贫。",
        "dynasty": "唐",
        "collection_info": null
    },
    {
        "title": "过汉故城",
        "author": "吴少微",
        "content": "大汉昔未定，强秦犹擅场。\n中原逐鹿罢，高祖郁龙骧。\n经始谋帝座，兹焉壮未央。\n规模窥栋宇，表裏浚城隍。\n羣后崇长乐，中朝增建章。\n句陈被兰锜，乐府奏芝房。\n翡翠明珠帐，鸳鸯白玉堂。\n清晨宝鼎食，闲夜郁金香。\n天马来东道，佳人倾北方。\n何其赫隆盛，自谓宝灵长。\n历数有时尽，哀平嗟不昌。\n冰坚成巨猾，火德遂颓纲。\n奥位匪虚校，贪天竟速亡。\n魂神吁社稷，豹虎鬬岩廊。\n金狄移灞岸，铜盘向洛阳。\n君王无处所，年代几荒凉。\n宫阙谁家域，蓁芜罥我裳。\n井田唯有草，海水变为桑。\n昔在高门内，于今岐路傍。\n余基不可识，古墓列成行。\n狐兔惊魍魉，鸱鸟吓獝狂。\n空城寒日晚，平野暮云黄。\n烈烈樊青棘，萧萧吹白杨。\n千秋幷万岁，空使咏歌伤。",
        "dynasty": "唐",
        "collection_info": null
    },
    {
        "title": "古意",
        "author": "吴少微",
        "content": "洛阳芳树向春开，洛阳女儿平旦来。\n流车走马纷相催，折芳瑶华向曲台。\n曲台自有千万行，重花累叶间垂杨。\n北林朝日境明光，南国微风苏合香。\n可怜窈窕女，不作邯郸娼。\n妙舞轻迴拂长袖，高歌浩唱发清商。\n歌终舞罢欢无极，乐往悲来长叹息。\n阳春白日不少留，红荣碧树无颜色。\n碧树风花先春度，珠帘粉泽无人顾。\n如何年少忽迟暮，坐见明月与白露。\n明月白露夜已寒，香衣锦带空珊珊。\n今日阳春一妙曲，凤皇楼上与君弹。",
        "dynasty": "唐",
        "collection_info": null
    },
    {
        "title": "怨歌行",
        "author": "吴少微",
        "content": "城南有怨妇，含情傍芳丛。\n自谓二八时，歌舞入汉宫。\n皇恩数流眄，承幸玉堂中。\n绿柏黄花催夜酒，锦衣罗袂逐春风。\n建章西宫焕若神，燕赵美女三千人。\n君王厌德不忘新，况羣艳冶纷来陈。\n是时别君不再见，三十三春长信殿。\n长信重门昼掩关，清房晓帐幽且闲。\n绮窗虫网氛尘色，文轩莺对桃李颜。\n天王贵宫不贮老，浩然含泪今来还。\n自怜春色转晚暮，试逐佳游芳草路。\n小腰丽女夺人奇，金鞍少年曾不顾。\n归来谁为夫，请谢西家妇，莫辞先醉解罗襦。",
        "dynasty": "唐",
        "collection_info": null
    },
    {
        "title": "陇头水",
        "author": "员半千",
        "content": "路出金河道，山连玉塞门。\n旌旗云裏度，杨柳曲中喧。\n喋血多壮胆，裹革无怯魂。\n严霜敛曙色，大明辞朝暾。\n尘销营卒垒，沙静都尉垣。\n雾卷白山出，风吹黄叶翻。\n将军献凯入，万里绝河源。",
        "dynasty": "唐",
        "collection_info": null
    },
    {
        "title": "陇右途中遭非语",
        "author": "员半千",
        "content": "赵有两毛遂，鲁闻二曾参。\n慈母犹且惑，况在行路心。\n冠冕无丑士，贿赂成知己。\n名利我所无，清浊谁见理。\n敝服空逢春，缓带不着身。\n出游非怀璧，何忧乎忌人。\n正须自保爱，振衣出世尘。",
        "dynasty": "唐",
        "collection_info": null
    },
    {
        "title": "仪坤庙乐章",
        "author": "员半千",
        "content": "孝享云毕，维彻有章。\n云感玄羽，风悽素商。\n瞻望神座，祗恋匪遑。\n礼终乐阕，肃雍锵锵。",
        "dynasty": "唐",
        "collection_info": null
    },
    {
        "title": "铜雀妓",
        "author": "王适",
        "content": "日暮铜雀迥，秋深玉座清。\n萧森松柏望，委郁绮罗情。\n君恩不再得，妾舞为谁轻。",
        "dynasty": "唐",
        "collection_info": null
    },
    {
        "title": "蜀中言怀",
        "author": "王适",
        "content": "独坐年将暮，常怀志不通。\n有时须问影，无事却书空。\n弃置如天外，平生似梦中。\n蓬心犹是客，华髪欲成翁。\n迹滞魂逾窘，情乖路转穷。\n别离同夜月，愁思隔秋风。\n老少悲颜驷，盈虚悟翟公。\n时来不可问，何用求童蒙。",
        "dynasty": "唐",
        "collection_info": null
    },
    {
        "title": "古别离",
        "author": "王适",
        "content": "昔岁惊杨柳，高楼悲独守。\n今年芳树枝，孤栖怨别离。\n珠帘昼不捲，罗幔晓长垂。\n苦调琴先觉，愁容镜独知。\n频年雁度无消息，罢却鸳文何用织。\n夜还罗帐空有情，春着裙腰自无力。\n青轩桃李落纷纷，紫庭兰蕙日氛氲。\n已能顦顇今如此，更復含情一待君。",
        "dynasty": "唐",
        "collection_info": null
    },
    {
        "title": "江上有怀",
        "author": "王适",
        "content": "湛湛江水见底清，荷花莲子傍江生。\n采莲将欲寄同心，秋风落花空復情。\n棹歌数曲如有待，正见明月度东海。\n海上云尽月苍苍，万里分辉满洛阳。\n洛阳闺阁夜何央，蛾眉婵娟断人肠。\n寂寥金屏空自掩，青荧银烛不生光。\n应怜水宿洞庭子，今夕迢遥天一方。",
        "dynasty": "唐",
        "collection_info": null
    },
    {
        "title": "江滨梅",
        "author": "王适",
        "content": "忽见寒梅树，开花汉水滨。\n不知春色早，疑是弄珠人。",
        "dynasty": "唐",
        "collection_info": null
    },
    {
        "title": "临水亭",
        "author": "王适",
        "content": "高馆基曾山，微幂生花草。\n傍对野村树，下临车马道。\n清朗悟心术，幽遐备瞻讨。\n迴合峰隐云，联绵渚萦岛。\n气似沧洲胜，风为青春好。\n相及盛年时，无令叹衰老。",
        "dynasty": "唐",
        "collection_info": null
    },
    {
        "title": "长门怨",
        "author": "齐澣",
        "content": "茕茕孤思逼，寂寂长门夜。\n妾妬亦知非，君恩那不借。\n携琴就玉阶，调悲声未谐。\n将心託明月，流影入君怀。",
        "dynasty": "唐",
        "collection_info": null
    },
    {
        "title": "长门怨",
        "author": "齐澣",
        "content": "宫殿沈沈月欲分，昭阳更漏不堪闻。\n珊瑚枕上千行泪，不是思君是恨君。",
        "dynasty": "唐",
        "collection_info": null
    },
    {
        "title": "仪坤庙乐章",
        "author": "祝钦明",
        "content": "閟宫实实，清庙微微。\n降格无象，馨香有依。\n式昭纂庆，方融嗣徽。\n明禋是享，神保聿归。",
        "dynasty": "唐",
        "collection_info": null
    },
    {
        "title": "仪坤庙乐章",
        "author": "刘知几",
        "content": "妙算申帷幄，神谋出庙廷。\n两阶文物备，七德武功成。\n校猎长杨苑，屯军细柳营。\n将军献凯入，歌舞溢重城。",
        "dynasty": "唐",
        "collection_info": null
    },
    {
        "title": "仪坤庙乐章",
        "author": "胡雄",
        "content": "送文迎武递参差，一始一终光圣仪。\n四海生人歌有庆，千龄孝享肃无亏。",
        "dynasty": "唐",
        "collection_info": null
    },
    {
        "title": "仪坤庙乐章",
        "author": "张齐贤",
        "content": "祼圭既濯，郁鬯既陈。\n画幕云举，黄流玉醇。\n仪充献酌，礼盛众禋。\n地察惟孝，愉焉飨亲。",
        "dynasty": "唐",
        "collection_info": null
    },
    {
        "title": "仪坤庙乐章",
        "author": "郑善玉",
        "content": "酌郁既灌，取萧方爇。\n笾豆静器，簠簋芬飶。\n鱼腊荐美，牲牷表絜。\n是戢是将，载迎载列。",
        "dynasty": "唐",
        "collection_info": null
    },
    {
        "title": "仪坤庙乐章",
        "author": "丘悦",
        "content": "孝哉我后，冲乎回圣。\n道映重华，德辉文命。\n慕深视箧，情殷抚镜。\n万国移命，兆人承庆。",
        "dynasty": "唐",
        "collection_info": null
    },
    {
        "title": "芳树",
        "author": "沈佺期",
        "content": "何地早芳菲，宛在长门殿。\n夭桃色若绶，秾李光如练。\n啼鸟弄花疎，游蜂饮香遍。\n叹息春风起，飘零君不见。",
        "dynasty": "唐",
        "collection_info": null
    },
    {
        "title": "长安道",
        "author": "沈佺期",
        "content": "秦地平如掌，层城入云汉。\n楼阁九衢春，车马千门旦。\n绿槐开復合，红尘聚还散。\n日晚鬬鸡还，经过狭斜看。",
        "dynasty": "唐",
        "collection_info": null
    },
    {
        "title": "有所思",
        "author": "沈佺期",
        "content": "君子事行役，再空芳岁期。\n美人旷延伫，万里浮云思。\n园槿绽红艳，郊桑柔绿滋。\n坐看长夏晚，秋月照罗帏。",
        "dynasty": "唐",
        "collection_info": null
    },
    {
        "title": "临高台",
        "author": "沈佺期",
        "content": "高台临广陌，车马纷相续。\n回首思旧乡，云山乱心曲。\n远望河流缓，周看原野绿。\n向夕林鸟还，忧来飞景促。",
        "dynasty": "唐",
        "collection_info": null
    },
    {
        "title": "凤笙曲",
        "author": "沈佺期",
        "content": "忆昔王子晋，凤笙游云空。\n挥手弄白日，安能恋青宫。\n岂无婵娟子，结念罗帏中。\n怜寿不贵色，身世两无穷。",
        "dynasty": "唐",
        "collection_info": null
    },
    {
        "title": "拟古别离",
        "author": "沈佺期",
        "content": "白水东悠悠，中有西行舟。\n舟行有返棹，水去无还流。\n奈何生别者，戚戚怀远游。\n远游谁当惜，所悲会难收。\n自君阒芳躧，青阳四五遒。\n皓月掩兰室，光风虚蕙楼。\n相思无明晦，长叹累冬秋。\n离居久迟暮，高驾何淹留。",
        "dynasty": "唐",
        "collection_info": null
    },
    {
        "title": "辛丑岁十月上幸长安时扈从出西岳作",
        "author": "沈佺期",
        "content": "西镇何穹崇，壮哉信灵造。\n诸岭皆峻秀，中峯特美好。\n傍见巨掌存，势如石东倒。\n颇闻首阳去，开坼此河道。\n磅礴压洪源，巍峨壮清昊。\n云泉纷乱瀑，天磴屹横抱。\n子先呼其巅，宫女世不老。\n下有府君庙，历载传洒扫。\n皇明应天游，十月戒丰镐。\n微未忝闲从，兼得事苹藻。\n宿心爱兹山，意欲拾灵草。\n阴壑已永閟，云窦绝探讨。\n芳月期来过，迴策思方浩。",
        "dynasty": "唐",
        "collection_info": null
    },
    {
        "title": "和杜麟台元志春情",
        "author": "沈佺期",
        "content": "嘉树满中园，氛氲罗秀色。\n不见仙山云，倚琴空太息。\n沈思若在梦，缄怨似无忆。\n青春坐南移，白日忽西匿。\n蛾眉返清镜，闺中不相识。",
        "dynasty": "唐",
        "collection_info": null
    },
    {
        "title": "别侍御严凝",
        "author": "沈佺期",
        "content": "七泽云梦林，三湘洞庭水。\n自古传剽俗，有时逋恶子。\n令君出使车，行迈方靡靡。\n静言芟枳棘，慎勿伤兰芷。",
        "dynasty": "唐",
        "collection_info": null
    },
    {
        "title": "送乔随州侃",
        "author": "沈佺期",
        "content": "结交三十载，同游一万里。\n情为契阔生，心由别离死。\n拜恩前后人，从宦差池起。\n今尔归汉东，明珠报知己。",
        "dynasty": "唐",
        "collection_info": null
    },
    {
        "title": "送友人任括州",
        "author": "沈佺期",
        "content": "青春浩无际，白日乃迟迟。\n胡为赏心客，叹迈此芳时。\n瓯粤迫兹守，京阙从此辞。\n茫茫理云帆，草草念行期。\n纷吾结远佩，帐饯出河湄。\n太息东流水，盈觞难再持。",
        "dynasty": "唐",
        "collection_info": null
    },
    {
        "title": "饯远",
        "author": "沈佺期",
        "content": "任子徇遐禄，结友开旧襟。\n撰酌辍行叹，指途勤远心。\n秋皛澄回壑，霁色肃明林。\n暧然青轩暮，浩思非所任。",
        "dynasty": "唐",
        "collection_info": null
    },
    {
        "title": "同工部李侍郎适访司马子微",
        "author": "沈佺期",
        "content": "紫微降天仙，丹地投云藻。\n上言华顶事，中问长生道。\n华顶居最高，大壑朝阳早。\n长生术何妙，童颜后天老。\n清晨朝凤京，静夜思鸿宝。\n凭崖饮蕙气，过涧摘灵草。\n人非冢已荒，海变田应燥。\n昔尝游此郡，三霜弄溟岛。\n绪言霞上开，机事尘外扫。\n顷来迫世务，清旷未云保。\n崎岖待漏恩，怵惕司言造。\n轩皇重斋拜，汉武爱祈祷。\n顺风怀崆峒，承露在丰镐。\n泠然魏轻驭，復得散幽抱。\n柱下留伯阳，储闱登四皓。",
        "dynasty": "唐",
        "collection_info": null
    },
    {
        "title": "自昌乐郡泝流至白石岭下行入郴州",
        "author": "沈佺期",
        "content": "兹山界夷夏，天险横寥廓。\n太史漏登探，文命限开凿。\n北流自南泻，羣峰回众壑。\n驰波如电腾，激石似雷落。\n崖留盘古树，涧蓄神农药。\n乳窦何淋漓，苔藓更彩错。\n娟娟潭裏虹，渺渺滩边鹤。\n岁杪应流火，天高云物薄。\n金风吹绿梢，玉露洗红箨。\n泝舟始兴廨，登践桂阳郭。\n匍匐缘修坂，穹窿曳长䋏。\n碍林阻往来，遇堰每前却。\n救艰不遑饭，毕昏无暇泊。\n濯溪宁足惧，磴道谁云恶。\n我行山水间，湍险皆不若。\n安能独见闻，书此贻京洛。",
        "dynasty": "唐",
        "collection_info": null
    },
    {
        "title": "过蜀龙门",
        "author": "沈佺期",
        "content": "龙门非禹凿，诡怪乃天功。\n西南出巴峡，不与众山同。\n长窦亘五里，宛转復嵌空。\n伏湍喣潜石，瀑水生轮风。\n流水无昼夜，喷薄龙门中。\n潭河势不测，藻葩垂彩虹。\n我行当季月，烟景共舂融。\n江关勤亦甚，巘崿意难穷。\n势将息机事，炼药此山东。",
        "dynasty": "唐",
        "collection_info": null
    },
    {
        "title": "入衞作",
        "author": "沈佺期",
        "content": "淇上风日好，纷纷沿岸多。\n绿芳幸未歇，泛滥此明波。\n采蘩忆幽吹，理棹想荆歌。\n郁然怀君子，浩旷将如何。",
        "dynasty": "唐",
        "collection_info": null
    },
    {
        "title": "蝴蝶二首 一",
        "author": "徐夤",
        "content": "缥缈青虫脱壳微，不堪烟重雨霏霏。\n一枝秾艳留教住，几处春风借与飞。\n防患每忧鸡雀口，怜香偏遶绮罗衣。\n无情岂解关魂梦，莫信庄周说是非。",
        "dynasty": "唐",
        "collection_info": null
    },
    {
        "title": "蝴蝶二首 二",
        "author": "徐夤",
        "content": "拂绿穿红丽日长，一生心事住春光。\n最嫌神女来行雨，爱伴西施去采香。\n风定只应攒蘂粉，夜寒长是宿花房。\n鸣蝉性分殊迂阔，空解三秋噪夕阳。",
        "dynasty": "唐",
        "collection_info": null
    },
    {
        "title": "郡侯坐上观琉璃瓶中游鱼",
        "author": "徐夤",
        "content": "宝器一泓银汉水，锦鳞纔动即先知。\n似涵明月波宁隔，欲上轻冰律未移。\n薄雾罩来分咫尺，碧绡笼处较毫釐。\n文翁未得沈香饵，拟置金盘召左慈。",
        "dynasty": "唐",
        "collection_info": null
    },
    {
        "title": "翦刀",
        "author": "徐夤",
        "content": "宝持多用绣为囊，双日交加两鬓霜。\n金匣掠平花翡翠，绿窗裁破锦鸳鸯。\n初栽连理枝犹短，误绾同心带不长。\n欲制缊袍先把看，质非纨绮愧铦铓。",
        "dynasty": "唐",
        "collection_info": null
    },
    {
        "title": "纸被",
        "author": "徐夤",
        "content": "文采鸳鸯罢合欢，细柔轻缀好鱼笺。\n一床明月盖归梦，数尺白云笼冷眠。\n披对劲风温胜酒，拥听寒风暖于绵。\n赤眉豪客见皆笑，却问儒生直几钱。",
        "dynasty": "唐",
        "collection_info": null
    },
    {
        "title": "纸帐",
        "author": "徐夤",
        "content": "几笑文园四壁空，避寒深入剡藤中。\n误悬谢守澄江练，自宿嫦娥白兔宫。\n几迭玉山开洞壑，半岩春雾结房栊。\n针罗截锦饶君侈，争及蒙茸暖避风。",
        "dynasty": "唐",
        "collection_info": null
    },
    {
        "title": "贡余秘色茶盏",
        "author": "徐夤",
        "content": "捩翠融青瑞色新，陶成先得贡吾君。\n功剜明月染春水，轻旋薄冰盛绿云。\n古镜破苔当席上，嫩荷涵露别江濆。\n中山竹叶醅初发，多病那堪中十分。",
        "dynasty": "唐",
        "collection_info": null
    },
    {
        "title": "笋鞭",
        "author": "徐夤",
        "content": "筇竹岩边剔翠苔，锦江波冷洗琼瑰。\n纍纍节转苍龙骨，寸寸珠联巨蚌胎。\n须向广场驱驵骏，莫从闲处挞驽骀。\n宁同晋帝环营日，抛赚中途后骑来。",
        "dynasty": "唐",
        "collection_info": null
    },
    {
        "title": "咏帘",
        "author": "徐夤",
        "content": "素节轻盈珠影匀，何人巧思间成文。\n闲垂别殿风应度，半掩行宫麝欲熏。\n绣户远笼寒焰重，玉楼高挂曙光分。\n无情几恨黄昏月，纔到如钩便堕云。",
        "dynasty": "唐",
        "collection_info": null
    },
    {
        "title": "咏灯",
        "author": "徐夤",
        "content": "分影由来恨不同，绿窗孤馆两何穷。\n荧煌短焰长疑暗，零落残花旋委空。\n几处隔帘愁夜雨，谁家当户怯秋风。\n莫言明灭无多事，曾比人生一世中。",
        "dynasty": "唐",
        "collection_info": null
    },
    {
        "title": "咏扇",
        "author": "徐夤",
        "content": "为发凉飙满玉堂，每亲襟袖便难忘。\n霜浓雪暗知何在，道契时来忽自扬。\n曾伴一樽临小槛，几遮残日过回廊。\n汉宫如有秋风起，谁信班姬泪数行。",
        "dynasty": "唐",
        "collection_info": null
    },
    {
        "title": "咏笔二首 一",
        "author": "徐夤",
        "content": "秦代将军欲建功，截龙搜兔助英雄。\n用多谁念毛皆拔，抛却更嫌心不中。\n史氏只应归道直，江淹何独偶灵通。\n班超握管不成事，投掷翻从万里戎。",
        "dynasty": "唐",
        "collection_info": null
    },
    {
        "title": "咏笔二首 二",
        "author": "徐夤",
        "content": "君子三归擅一名，秋毫虽细握非轻。\n军书羽檄教谁录，帝命王言待我成。\n势健岂饶淝水阵，锋铦还学历山耕。\n毛干时有何人润，尽把烧焚恨始平。",
        "dynasty": "唐",
        "collection_info": null
    },
    {
        "title": "咏钱",
        "author": "徐夤",
        "content": "多蓄多藏岂足论，有谁还议济王孙。\n能于祸处翻为福，解向讐家买得恩。\n几怪邓通难免饿，须知夷甫不曾言。\n朝争暮竞归何处，尽入权门与倖门。",
        "dynasty": "唐",
        "collection_info": null
    },
    {
        "title": "尚书筵中咏红手帕",
        "author": "徐夤",
        "content": "鹤绫三尺晓霞浓，送与东家二八容。\n罗带绣裙轻好繫，藕丝红缕细初缝。\n别来拭泪遮桃脸，行去包香坠粉胸。\n无事把将缠皓腕，为君池上折芙蓉。",
        "dynasty": "唐",
        "collection_info": null
    },
    {
        "title": "尚书新造花笺",
        "author": "徐夤",
        "content": "浓染红桃二月花，只宜神笔纵龙蛇。\n浅澄秋水看云母，碎擘轻苔间粉霞。\n写赋好追陈后宠，题诗堪送窦滔家。\n使君即入金銮殿，夜直无非草白麻。",
        "dynasty": "唐",
        "collection_info": null
    },
    {
        "title": "钓车",
        "author": "徐夤",
        "content": "荻湾渔客巧妆成，硾铸银星一点轻。\n抛过碧江鸂[鶒]岸，轧残金井辘轳声。\n轴磨骍角冰光滑，轮卷春丝水面平。\n把向严滩寻辙迹，渔台基在辗难倾。",
        "dynasty": "唐",
        "collection_info": null
    },
    {
        "title": "柳",
        "author": "徐夤",
        "content": "漠漠金条引线微，年年先翠报春归。\n解笼飞霭延芳景，不逐乱花飘夕晖。\n啼鸟噪蝉堪怅望，舞烟摇水自因依。\n五株名显陶家后，见说辞荣种者稀。",
        "dynasty": "唐",
        "collection_info": null
    },
    {
        "title": "愁",
        "author": "徐夤",
        "content": "夜长偏觉漏声迟，往往随歌惨翠眉。\n黄叶落催砧杵日，子规啼破梦魂时。\n明妃去泣千行泪，蔡琰归梳两鬓丝。\n四皓入山招不得，无家归客最堪欺。",
        "dynasty": "唐",
        "collection_info": null
    },
    {
        "title": "草",
        "author": "徐夤",
        "content": "废苑荒阶伴绿苔，恩疎长信恨难开。\n姑苏麋鹿食思食，楚泽王孙来不来。\n色嫩似将蓝汁染，叶齐如把翦刀裁。\n燕昭没后多卿士，千载流芳郭隗台。",
        "dynasty": "唐",
        "collection_info": null
    },
    {
        "title": "萤",
        "author": "徐夤",
        "content": "月坠西楼夜影空，透帘穿幕达房栊。\n流光堪在珠玑列，为火不生榆柳中。\n一一照通黄卷字，轻轻化出绿芜丛。\n欲知应候何时节，六月初迎大暑风。",
        "dynasty": "唐",
        "collection_info": null
    },
    {
        "title": "水",
        "author": "徐夤",
        "content": "火性何如水性柔，西来东出几时休。\n莫言通海能通汉，虽解浮舟也覆舟。\n湘浦暮沈尧女怨，汾河秋泛汉皇愁。\n洪波激湍归何处，二月桃花满眼流。",
        "dynasty": "唐",
        "collection_info": null
    },
    {
        "title": "苔",
        "author": "徐夤",
        "content": "印留麋鹿野禽踪，岩壁渔矶几处逢。\n金谷晓凝花影重，章华春映柳阴浓。\n石桥羽客遗前迹，陈阁才人没旧容。\n归去扫除阶砌下，藓痕残绿一重重。",
        "dynasty": "唐",
        "collection_info": null
    },
    {
        "title": "晓",
        "author": "徐夤",
        "content": "水尽铜龙滴渐微，景阳钟动梦魂飞。\n潼关鸡唱促归骑，金殿烛残求御衣。\n窗下寒机犹自织，梁间栖燕欲双飞。\n羲和晴耸扶桑辔，借与寰瀛看早晖。",
        "dynasty": "唐",
        "collection_info": null
    },
    {
        "title": "别",
        "author": "徐夤",
        "content": "酒尽歌终问后期，泛萍浮梗不胜悲。\n东门匹马夜归处，南浦片帆飞去时。\n赋罢江淹吟更苦，诗成苏武思何迟。\n可怜范陆分襟后，空折梅花寄所思。",
        "dynasty": "唐",
        "collection_info": null
    },
    {
        "title": "夜",
        "author": "徐夤",
        "content": "日坠虞渊烛影开，沈沈烟雾压浮埃。\n剡川雪满子猷去，汉殿月生王母来。\n檐挂蛛丝应渐织，风吹萤火不成灰。\n愁人莫道何时旦，自有钟鸣漏滴催。",
        "dynasty": "唐",
        "collection_info": null
    },
    {
        "title": "雨",
        "author": "徐夤",
        "content": "引电随龙密又轻，酒桮闲噀得嘉名。\n千山草木如云暗，陆地波澜接海平。\n洒竹几添春睡重，滴檐偏遣夜愁生。\n阴妖冷孽成何怪，敢蔽高天日月明。",
        "dynasty": "唐",
        "collection_info": null
    },
    {
        "title": "萍",
        "author": "徐夤",
        "content": "为实随流瑞色新，泛风萦草护游鳞。\n密行碧水澄涵月，涩滞轻桡去采苹。\n比物何名腰下剑，无根堪并镜中身。\n平湖春渚知何限，拨破闲投独茧纶。",
        "dynasty": "唐",
        "collection_info": null
    },
    {
        "title": "恨",
        "author": "徐夤",
        "content": "事与时违不自由，如烧如刺寸心头。\n乌江项籍忍归去，雁塞李陵长繫留。\n燕国飞霜将破夏，汉宫纨扇岂禁秋。\n须知入骨难销处，莫比人间取次愁。",
        "dynasty": "唐",
        "collection_info": null
    },
    {
        "title": "鸿",
        "author": "徐夤",
        "content": "行如兄弟影连空，春去秋来燕不同。\n紫塞别当秋露白，碧山飞入暮霞红。\n宣王德美周诗内，苏武书传汉苑中。\n况解衔芦避弓箭，一声归唳楚天风。",
        "dynasty": "唐",
        "collection_info": null
    },
    {
        "title": "鹤",
        "author": "徐夤",
        "content": "阆苑瑶台岁月长，一归华表好增伤。\n新声乍警初零露，折羽闲飞几片霜。\n要伴神仙归碧落，岂随龟雁住方塘。\n三山顶上无人处，琼树堪巢不死乡。",
        "dynasty": "唐",
        "collection_info": null
    },
    {
        "title": "鹊",
        "author": "徐夤",
        "content": "神化难源瑞即开，雕陵毛羽出尘埃。\n香闺报喜行人至，碧汉填河织女回。\n明月解随乌绕树，青铜宁愧雀为台。\n琼枝翠叶庭前植，从待翩翩去又来。",
        "dynasty": "唐",
        "collection_info": null
    },
    {
        "title": "霜",
        "author": "徐夤",
        "content": "应节谁穷造化端，菊黄豺祭问应难。\n红窗透出鸳衾冷，白草飞时雁塞寒。\n露结芝兰琼屑厚，日干葵藿粉痕残。\n世间无比催摇落，松竹何人肯更看。",
        "dynasty": "唐",
        "collection_info": null
    },
    {
        "title": "风",
        "author": "徐夤",
        "content": "城上寒来思莫穷，土囊萍末两难同。\n飘成远浪江湖际，吹起暮尘京洛中。\n飞雪萧条残腊节，落花狼藉古行宫。\n春能和煦秋摇落，生杀还同造化功。",
        "dynasty": "唐",
        "collection_info": null
    },
    {
        "title": "帆",
        "author": "徐夤",
        "content": "岂劳孤棹送行舟，轻过天涯势未休。\n断岸晓看残月挂，远湾寒背夕阳收。\n川平直可追飞箭，风健还能泝急流。\n幸遇济川恩不浅，北溟东海更何愁。",
        "dynasty": "唐",
        "collection_info": null
    },
    {
        "title": "梦",
        "author": "徐夤",
        "content": "月落灯前闭北堂，神魂交入杳冥乡。\n文通毫管醒来异，武帝蘅芜觉后香。\n傅说已徴贤可辅，周公不见恨何长。\n生松十八年方应，通塞人间岂合忙。",
        "dynasty": "唐",
        "collection_info": null
    },
    {
        "title": "东",
        "author": "徐夤",
        "content": "紫气天元出故关，大明先照九垓间。\n鰲山海上秦娥去，鲈鲙江边齐掾还。\n青帝郊垧平似砥，主人阶级峻如山。\n蟠桃树在烟涛水，解冻风高未得攀。",
        "dynasty": "唐",
        "collection_info": null
    },
    {
        "title": "西",
        "author": "徐夤",
        "content": "密云郊外已回秋，日下崦嵫景懒收。\n秦帝城高坚似铁，李斯书上曲如钩。\n宁惟东岳凌天秀，更有长庚瞰曙流。\n见说山傍偏出将，犬戎降尽復何愁。",
        "dynasty": "唐",
        "collection_info": null
    },
    {
        "title": "南",
        "author": "徐夤",
        "content": "罩罩嘉鱼忆此方，送君前浦恨难量。\n火山远照苍梧郡，铜柱高标碧海乡。\n陆贾几时来越岛，三闾何日濯沧浪。\n钟仪冠带归心阻，蝴蝶飞园万草芳。",
        "dynasty": "唐",
        "collection_info": null
    },
    {
        "title": "北",
        "author": "徐夤",
        "content": "雪满湖天日影微，李君降虏失良时。\n穷溟驾浪鵾鹏化，极海寄书鸿雁迟。\n□□□来犹未启，残兵奔去杳难追。\n可怜燕谷花[开]晚，邹律如何为一吹。",
        "dynasty": "唐",
        "collection_info": null
    },
    {
        "title": "云",
        "author": "徐夤",
        "content": "漠漠沈沈向夕晖，苍梧巫峡两相依。\n天心白日休空蔽，海上故山应自归。\n似盖好临千乘载，如罗堪翦六铢衣。\n为霖须救苍生旱，莫向西郊作雨稀。",
        "dynasty": "唐",
        "collection_info": null
    },
    {
        "title": "燕",
        "author": "徐夤",
        "content": "从待衔泥溅客衣，百禽灵性比他稀。\n何嫌何恨秋须去，无约无期春自归。\n鵰鹗不容应不怪，栋梁相庇愿相依。\n吴王宫女娇相袭，合整双毛预奋飞。",
        "dynasty": "唐",
        "collection_info": null
    },
    {
        "title": "蝉",
        "author": "徐夤",
        "content": "寒鸣宁与众虫同，翼鬓緌冠岂道穷。\n壳蜕已从今日化，声愁何似去年中。\n朝催篱菊花开露，暮促庭槐叶坠风。\n从此最能惊赋客，计居何处转飞蓬。",
        "dynasty": "唐",
        "collection_info": null
    },
    {
        "title": "露",
        "author": "徐夤",
        "content": "鹤鸣先警雁来天，洗竹沾花处处鲜。\n散綵几当蝉饮际，凝光宜对蚌胎前。\n朝垂苑草烟犹重，夜滴宫槐月正圆。\n怵惕与霜同降日，苹蘩思荐独凄然。",
        "dynasty": "唐",
        "collection_info": null
    },
    {
        "title": "霞",
        "author": "徐夤",
        "content": "天际何人濯锦归，偏宜残照与晨晖。\n流为洞府千年酒，化作灵山几袭衣。\n野烧燄连殊赫奕，愁云阴隔乍依稀。\n劳生愿学长生术，飡尽红桃上汉飞。",
        "dynasty": "唐",
        "collection_info": null
    },
    {
        "title": "蒲",
        "author": "徐夤",
        "content": "濯秀盘根在碧流，紫茵含露向晴抽。\n编为细履随君步，织作轻帆送客愁。\n疎叶稍为投饵钓，密丛还碍采莲舟。\n鸳鸯鸂鶒多情甚，日日双双遶傍游。",
        "dynasty": "唐",
        "collection_info": null
    },
    {
        "title": "泉",
        "author": "徐夤",
        "content": "非凿非疏出洞门，源深流崄合还分。\n高成瀑布漱逋客，清入御沟朝圣君。\n迸滴几山穿破石，迅飞层峤喷开云。\n旧斋一带连松竹，明月窗前枕上闻。",
        "dynasty": "唐",
        "collection_info": null
    },
    {
        "title": "烟",
        "author": "徐夤",
        "content": "燎野焚林见所从，惹空横水展形容。\n能滋甘雨随车润，不并行云逐梦踪。\n晴鸟迴笼嘉树薄，春亭娇幕好花浓。\n有时片片风吹去，海碧山清过几重。",
        "dynasty": "唐",
        "collection_info": null
    },
    {
        "title": "闲",
        "author": "徐夤",
        "content": "不管人间是与非，白云流水自相依。\n一瓢挂树傲时代，五柳种门吟落晖。\n江上翠娥遗佩去，岸边红袖采莲归。\n客星辞得汉光武，却坐东江旧藓矶。",
        "dynasty": "唐",
        "collection_info": null
    },
    {
        "title": "忙",
        "author": "徐夤",
        "content": "双竞龙舟疾似风，一星毬子两明同。\n平吴破蜀三除裏，灭楚图秦百战中。\n春近杜鹃啼不断，寒催归雁去何穷。\n兵还失路旌旗乱，惊起红尘似转蓬。",
        "dynasty": "唐",
        "collection_info": null
    },
    {
        "title": "泪",
        "author": "徐夤",
        "content": "发事牵情不自繇，偶然惆怅即难收。\n已闻抱玉沾衣湿，见说迷途满目流。\n滴尽绮筵红烛暗，坠残妆阁晓花羞。\n世间何处偏留得，万点分明湘水头。",
        "dynasty": "唐",
        "collection_info": null
    },
    {
        "title": "月",
        "author": "徐夤",
        "content": "碧落谁分造化权，结霜凝雪作婵娟。\n寒蝉若不开三穴，狡兔何从上九天。\n莫见团圆明处远，须看湾曲鉴时偏。\n郄诜树老尧蓂换，惆怅今年似去年。",
        "dynasty": "唐",
        "collection_info": null
    },
    {
        "title": "依御史温飞卿华清宫二十二韵",
        "author": "徐夤",
        "content": "地灵蒸水暖，天气待宸游。\n岳拱莲花秀，峯高玉蘂秋。\n朝元雕翠阁，乞巧绣琼楼。\n碧海供骊岭，黄金络马头。\n五王更入帐，七贵迭封侯。\n夕雨鸣鸳瓦，朝阳晔柘裘。\n伊皋争负鼎，舜禹让垂旒。\n堕珥闲应拾，遗钗醉不收。\n飞烟笼剑戟，残月照旌斿。\n履朔求衣早，临阳解佩羞。\n宫词裁锦段，御笔落银钩。\n帝里新丰县，长安旧雍州。\n雪衣传贝叶，蝉鬓插山榴。\n对景瞻瑶兔，昇天驾綵虬。\n丹书陈北虏，玄甲擐犀牛。\n圣诰多屯否，生灵少怨尤。\n穹旻当有辅，帷幄岂无筹。\n凤态伤红艳，鸾舆缓紫骝。\n树名端正在，人欲梦魂休。\n谶语山旁鬼，尘销陇畔丘。\n重来芳草恨，往事落花愁。\n五十年鸿业，东凭渭水流。",
        "dynasty": "唐",
        "collection_info": null
    },
    {
        "title": "尚书命题瓦砚",
        "author": "徐夤",
        "content": "远向端溪得，皆因郢匠成。\n凿山青霭断，琢石紫花轻。\n散墨松香起，濡毫藻句清。\n入台知价重，着匣恐尘生。\n守黑还全器，临池早着名。\n春闱携就处，军幕载将行。\n不独雄文阵，兼能助笔耕。\n莫嫌涓滴润，深染古今情。\n洗处无瑕玷，添时识满盈。\n兰亭如见用，敲戛有金声。",
        "dynasty": "唐",
        "collection_info": null
    },
    {
        "title": "东风解冻省试",
        "author": "徐夤",
        "content": "暖气飘苹末，冻痕销水中。\n扇冰初觉泮，吹海旋成空。\n入律三春照，朝宗万里通。\n岸分天影阔，色照日光融。\n波起轻摇绿，鳞游乍跃红。\n殷勤排弱羽，飞翥趂和风。",
        "dynasty": "唐",
        "collection_info": null
    },
    {
        "title": "和仆射二十四丈牡丹八韵",
        "author": "徐夤",
        "content": "帝王城裏看，无故亦无新。\n忍摘都缘借，移栽未有因。\n光阴嫌太促，开落一何频。\n羞杀登墻女，饶将解佩人。\n蘂堪灵凤啄，香许白龙亲。\n素练笼霞晓，红妆带脸春。\n莫辞终夕醉，易老少年身。\n买取归天上，宁教逐世尘。",
        "dynasty": "唐",
        "collection_info": null
    },
    {
        "title": "钓丝竹",
        "author": "徐夤",
        "content": "藋藋拂清流，堪维舴艋舟。\n野虫悬作饵，溪月曲为钩。\n雨润摇阶长，风吹绕指柔。\n若将诸树比，还使绿杨羞。\n蚕妇非尧女，渔人是子猷。\n湖边旧栽处，长映读书楼。",
        "dynasty": "唐",
        "collection_info": null
    },
    {
        "title": "尚书会仙亭咏蔷薇夤坐中联四韵晚归补缉所联因成一篇",
        "author": "徐夤",
        "content": "结绿根株翡翠茎，句芒中夜刺猩猩。\n景阳妆赴严钟出，楚峡神教暮雨晴。\n踯躅岂能同日语，玫瑰方可一时呈。\n风吹嫩带香苞展，露洒啼思泪点轻。\n阿母蘂宫期索去，昭君榆塞阙赍行。\n藂高恐碍含泥燕，架隐宜栖报曙莺。\n鬬日只忧烧密叶，映阶疑欲让双旌。\n含烟散缬佳人惜，落地遗钿少妓争。\n丹渥不因输绣段，钱圆谁把买花声。\n海棠若要分流品，秋菊春兰两恰平。",
        "dynasty": "唐",
        "collection_info": null
    },
    {
        "title": "和尚书咏泉山瀑布十二韵",
        "author": "徐夤",
        "content": "名齐火浣溢山椒，谁把惊虹挂一条。\n天外倚来秋水刃，海心飞上白龙绡。\n民田凿断云根引，僧圃穿通竹影浇。\n喷石似烟轻漠漠，溅崖如雨冷潇潇。\n水中蚕绪缠苍壁，日裏虹精挂绛霄。\n寒漱绿阴仙桂老，碎流红艳野桃夭。\n千寻练写长年在，六出花开夏日消。\n急恐划分青嶂骨，久应䙀裂翠微腰。\n濯缨便可讥渔父，洗耳还宜傲帝尧。\n林际猨猱偏得饭，岸边乌鹊拟为桥。\n赤城未到诗先寄，庐阜曾游梦已遥。\n数夜积霖声更远，郡楼欹枕听良宵。",
        "dynasty": "唐",
        "collection_info": null
    },
    {
        "title": "自咏十韵",
        "author": "徐夤",
        "content": "只合沧洲钓与耕，忽依萤烛愧功成。\n未游宦路叨卑宦，纔到名场得大名。\n梁苑二年陪众客，温陵十载佐双旌。\n钱财尽是侯王惠，骨肉偕承里巷荣。\n拙赋偏闻镌印卖，恶诗亲见画图呈多栽桃李期春色，阔凿池塘许月明。\n寒益轻裯饶美寝，出乘车马免徒行。\n麤支菽粟防饥歉，薄有桮盘备送迎。\n僧俗共邻栖隐乐，妻孥同爱水云清。\n如今便死还甘分，莫更嫌他白髮生。",
        "dynasty": "唐",
        "collection_info": null
    },
    {
        "title": "镜中览怀",
        "author": "徐夤",
        "content": "晨起梳头忽自悲，镜中亲见数茎丝。\n从今休说龙泉剑，世上恩讐报已迟。",
        "dynasty": "唐",
        "collection_info": null
    },
    {
        "title": "楚国史",
        "author": "徐夤",
        "content": "六国商于恨最多，良弓休绾剑休磨。\n君王不翦如簧舌，再得张仪欲奈何。",
        "dynasty": "唐",
        "collection_info": null
    },
    {
        "title": "张仪",
        "author": "徐夤",
        "content": "荆楚南来又北归，分明舌在不应违。\n怀王本是无心者，笼得苍蝇却放飞。",
        "dynasty": "唐",
        "collection_info": null
    },
    {
        "title": "蔷薇",
        "author": "徐夤",
        "content": "朝露洒时如濯锦，晚风飘处似遗钿。\n重门剩着黄金锁，莫被飞琼摘上天。",
        "dynasty": "唐",
        "collection_info": null
    },
    {
        "title": "大夫松",
        "author": "徐夤",
        "content": "五树旌封许岁寒，挽柯攀叶也无端。\n争如涧底凌霜节，不受秦皇乱世官。",
        "dynasty": "唐",
        "collection_info": null
    },
    {
        "title": "杏园",
        "author": "徐夤",
        "content": "杏苑箫声好醉乡，春风嘉宴更无双。\n凭谁为谑穆天子，莫把瑶池并曲江。",
        "dynasty": "唐",
        "collection_info": null
    },
    {
        "title": "蕉叶",
        "author": "徐夤",
        "content": "绿绮新裁织女机，摆风摇日影离披。\n只应青帝行春罢，闲倚东墙卓翠旗。",
        "dynasty": "唐",
        "collection_info": null
    },
    {
        "title": "路旁草",
        "author": "徐夤",
        "content": "楚甸秦原万里平，谁教根向路傍生。\n轻蹄绣毂长相蹋，合是荣时不得荣。",
        "dynasty": "唐",
        "collection_info": null
    },
    {
        "title": "读汉纪",
        "author": "徐夤",
        "content": "布衣空手取中原，劲卒雄师不足论。\n楚国八千秦百万，豁开胸臆一时吞。",
        "dynasty": "唐",
        "collection_info": null
    },
    {
        "title": "李夫人二首 一",
        "author": "徐夤",
        "content": "不望金舆到锦帷，人间乐极即须悲。\n若言要识愁中貌，也似君恩日日衰。",
        "dynasty": "唐",
        "collection_info": null
    },
    {
        "title": "李夫人二首 二",
        "author": "徐夤",
        "content": "招得香魂爵少翁，九华灯烛晓还空。\n汉王不及吴王乐，且与西施死处同。",
        "dynasty": "唐",
        "collection_info": null
    },
    {
        "title": "明妃",
        "author": "徐夤",
        "content": "不用牵心恨画工，帝家无策及边戎。\n香魂若得昇明月，夜夜还应照汉宫。",
        "dynasty": "唐",
        "collection_info": null
    },
    {
        "title": "马嵬",
        "author": "徐夤",
        "content": "二百年来事远闻，从龙谁解尽如云。\n张均兄弟皆何在，却是杨妃死报君。",
        "dynasty": "唐",
        "collection_info": null
    },
    {
        "title": "依韵赠南安方处士五首 一",
        "author": "徐夤",
        "content": "七贵五侯生肯退，利尘名网死当抛。\n黔娄寂寞严陵卧，借问何人与结交。",
        "dynasty": "唐",
        "collection_info": null
    },
    {
        "title": "依韵赠南安方处士五首 二",
        "author": "徐夤",
        "content": "休把羸蹄蹋霜雪，书成何处献君王。\n嵩山好与浮丘约，三十六峰云外乡。",
        "dynasty": "唐",
        "collection_info": null
    },
    {
        "title": "依韵赠南安方处士五首 三",
        "author": "徐夤",
        "content": "百万僧中不为僧，比君知道仅谁能。\n无家寄泊南安县，六月门前也似冰。",
        "dynasty": "唐",
        "collection_info": null
    },
    {
        "title": "依韵赠南安方处士五首 四",
        "author": "徐夤",
        "content": "两鬓当春却似秋，僻居夸近野僧楼。\n落花明月皆临水，明月不流花自流。",
        "dynasty": "唐",
        "collection_info": null
    },
    {
        "title": "依韵赠南安方处士五首 五",
        "author": "徐夤",
        "content": "晋楚忙忙起战尘，龚黄门外有高人。\n一畦云薤三株竹，席上先生未是贫。",
        "dynasty": "唐",
        "collection_info": null
    },
    {
        "title": "依韵荅黄校书",
        "author": "徐夤",
        "content": "慈恩雁塔参差榜，杏苑莺花次第游。\n白日有愁犹可散，青山高卧况无愁。",
        "dynasty": "唐",
        "collection_info": null
    },
    {
        "title": "伤进士谢庭皓",
        "author": "徐夤",
        "content": "献书犹未达明君，何事先游岱岳云。\n惟有春风护冤魄，与生青草盖孤坟。",
        "dynasty": "唐",
        "collection_info": null
    },
    {
        "title": "闻司空侍郎讣音",
        "author": "徐夤",
        "content": "园绮生虽逢汉室，巢由死不谒尧阶。\n夫君殁去何人葬，合取夷齐隐处埋。",
        "dynasty": "唐",
        "collection_info": null
    },
    {
        "title": "偶题二首 一",
        "author": "徐夤",
        "content": "买骨须求骐骥骨，爱毛宜采凤皇毛。\n驽骀燕雀堪何用，仍向人前价例高。",
        "dynasty": "唐",
        "collection_info": null
    },
    {
        "title": "偶题二首 二",
        "author": "徐夤",
        "content": "赋就长安振大名，斩蛇功与乐天争。\n归来延寿溪头坐，终日无人问一声。",
        "dynasty": "唐",
        "collection_info": null
    },
    {
        "title": "猨",
        "author": "徐夤",
        "content": "宿有乔林饮有溪，生来踪迹远尘泥。\n不知心更愁何事，每向深山夜夜啼。",
        "dynasty": "唐",
        "collection_info": null
    },
    {
        "title": "追和贾浪仙古镜",
        "author": "徐夤",
        "content": "谁开黄帝桥山冢，明月飞光出九泉。\n狼藉藓痕磨不尽，黑云残点污秋天。",
        "dynasty": "唐",
        "collection_info": null
    },
    {
        "title": "蝴蝶三首 一",
        "author": "徐夤",
        "content": "不并难飞茧裏蛾，有花芳处定经过。\n天风相送轻飘去，却笑[蜘蛛]谩织罗。",
        "dynasty": "唐",
        "collection_info": null
    },
    {
        "title": "蝴蝶三首 二",
        "author": "徐夤",
        "content": "苒苒双双拂画栏，佳人偷眼再三看。\n莫欺翼短飞长近，试就花间扑已难。",
        "dynasty": "唐",
        "collection_info": null
    },
    {
        "title": "蝴蝶三首 三",
        "author": "徐夤",
        "content": "栩栩无因繫得他，野园荒径一何多。\n不闻丝竹谁教舞，应仗流莺为唱歌。",
        "dynasty": "唐",
        "collection_info": null
    },
    {
        "title": "新刺袜",
        "author": "徐夤",
        "content": "素手春溪罢浣纱，巧裁明月半弯斜。\n齐宫合赠东昏宠，好步黄金菡萏花。",
        "dynasty": "唐",
        "collection_info": null
    },
    {
        "title": "寄华山司空侍郎",
        "author": "徐夤",
        "content": "山掌林中第一人，鹤书时或问眠云。\n莫言疎野全无事，明月清风肯放君。",
        "dynasty": "唐",
        "collection_info": null
    },
    {
        "title": "初夏戏题",
        "author": "徐夤",
        "content": "长养熏风拂晓吹，渐开荷芰落蔷薇。\n青虫也学庄周梦，化作南园蛱蝶飞。",
        "dynasty": "唐",
        "collection_info": null
    },
    {
        "title": "客舍寓怀",
        "author": "钱珝",
        "content": "洒洒滩声晚霁时，客亭风袖半披垂。\n野云行止谁相待，明月襟怀祗自知。\n无伴偶吟溪上路，有花偷笑腊前枝。\n牵情景物潜惆怅，忽似伤春远别离。",
        "dynasty": "唐",
        "collection_info": null
    },
    {
        "title": "送王郎中",
        "author": "钱珝",
        "content": "惜别远相送，却成惆怅多。\n独归回首处，争那暮山何。",
        "dynasty": "唐",
        "collection_info": null
    },
    {
        "title": "江行无题一百首 一",
        "author": "钱珝",
        "content": "倾酒向涟漪，乘流欲去时。\n寸心同尺璧，投此报冯夷。",
        "dynasty": "唐",
        "collection_info": null
    },
    {
        "title": "江行无题一百首 二",
        "author": "钱珝",
        "content": "江曲全萦楚，云飞半自秦。\n岘山迴首望，如别故乡人。",
        "dynasty": "唐",
        "collection_info": null
    },
    {
        "title": "江行无题一百首 三",
        "author": "钱珝",
        "content": "浦烟含夜色，冷日转秋旻。\n自有沈碑在，清光不照人。",
        "dynasty": "唐",
        "collection_info": null
    },
    {
        "title": "江行无题一百首 四",
        "author": "钱珝",
        "content": "楚岸云空合，楚城人不来。\n祗今谁善舞，莫恨废章台。",
        "dynasty": "唐",
        "collection_info": null
    },
    {
        "title": "江行无题一百首 五",
        "author": "钱珝",
        "content": "行背青山郭，吟当白露秋。\n风流无屈宋，空咏古荆州。",
        "dynasty": "唐",
        "collection_info": null
    },
    {
        "title": "江行无题一百首 六",
        "author": "钱珝",
        "content": "晚来渔父喜，网重欲收迟。\n恐有长江使，金钱愿赎龟。",
        "dynasty": "唐",
        "collection_info": null
    },
    {
        "title": "江行无题一百首 七",
        "author": "钱珝",
        "content": "去指龙沙路，徒悬象阙心。\n夜凉无远梦，不为偶闻砧。",
        "dynasty": "唐",
        "collection_info": null
    },
    {
        "title": "江行无题一百首 八",
        "author": "钱珝",
        "content": "雾云疎有叶，雨浪细无花。\n稳放扁舟去，江天自有涯。",
        "dynasty": "唐",
        "collection_info": null
    },
    {
        "title": "江行无题一百首 九",
        "author": "钱珝",
        "content": "好日当秋半，层波动旅肠。\n已行千里外，谁与共秋光。",
        "dynasty": "唐",
        "collection_info": null
    },
    {
        "title": "江行无题一百首 十",
        "author": "钱珝",
        "content": "润色非东里，官曹更建章。\n宦游难自定，来唤棹船郎。",
        "dynasty": "唐",
        "collection_info": null
    },
    {
        "title": "江行无题一百首 十一",
        "author": "钱珝",
        "content": "夜江清未晓，徒惜月光沉。\n不是因行乐，堪伤老大心。",
        "dynasty": "唐",
        "collection_info": null
    },
    {
        "title": "江行无题一百首 十二",
        "author": "钱珝",
        "content": "翳日多乔木，维舟取束薪。\n静听江叟语，尽是厌兵人。",
        "dynasty": "唐",
        "collection_info": null
    },
    {
        "title": "江行无题一百首 十三",
        "author": "钱珝",
        "content": "箭漏日初短，汀烟草未衰。\n雨余虽更绿，不是采苹时。",
        "dynasty": "唐",
        "collection_info": null
    },
    {
        "title": "江行无题一百首 十四",
        "author": "钱珝",
        "content": "山雨夜来涨，喜鱼跳满江。\n岸沙平欲尽，垂蓼入船窗。",
        "dynasty": "唐",
        "collection_info": null
    },
    {
        "title": "江行无题一百首 十五",
        "author": "钱珝",
        "content": "渚边新鴈下，舟上独凄凉。\n俱是南来客，怜君缀一行。",
        "dynasty": "唐",
        "collection_info": null
    },
    {
        "title": "江行无题一百首 十六",
        "author": "钱珝",
        "content": "云密连江暗，风斜着物鸣。\n一杯真战将，笑尔作愁兵。",
        "dynasty": "唐",
        "collection_info": null
    },
    {
        "title": "江行无题一百首 十七",
        "author": "钱珝",
        "content": "柳拂斜开路，篱边数户村。\n可能还有意，不掩向江门。",
        "dynasty": "唐",
        "collection_info": null
    },
    {
        "title": "江行无题一百首 十八",
        "author": "钱珝",
        "content": "不识相如渴，徒吟子美诗。\n江清惟独看，心外更谁知。",
        "dynasty": "唐",
        "collection_info": null
    },
    {
        "title": "江行无题一百首 十九",
        "author": "钱珝",
        "content": "牵路沿江狭，沙崩岸不平。\n尽知行处险，谁肯载时轻。",
        "dynasty": "唐",
        "collection_info": null
    },
    {
        "title": "江行无题一百首 二十",
        "author": "钱珝",
        "content": "憔悴异灵均，非谗作逐臣。\n如逢渔父问，未是独醒人。",
        "dynasty": "唐",
        "collection_info": null
    },
    {
        "title": "江行无题一百首 二十一",
        "author": "钱珝",
        "content": "水含秋夜静，云带夕阳高。\n诗癖非吾病，何妨吮短豪。",
        "dynasty": "唐",
        "collection_info": null
    },
    {
        "title": "江行无题一百首 二十二",
        "author": "钱珝",
        "content": "带舟维古岸，还似阻西陵。\n箕伯无多怒，回头讵不能。",
        "dynasty": "唐",
        "collection_info": null
    },
    {
        "title": "江行无题一百首 二十三",
        "author": "钱珝",
        "content": "秋云久无雨，江燕社犹飞。\n却笑舟中客，今年未得归。",
        "dynasty": "唐",
        "collection_info": null
    },
    {
        "title": "江行无题一百首 二十四",
        "author": "钱珝",
        "content": "帆翅初张处，云鹏怒翼同。\n莫愁千里路，自有到来风。",
        "dynasty": "唐",
        "collection_info": null
    },
    {
        "title": "江行无题一百首 二十五",
        "author": "钱珝",
        "content": "佳节虽逢菊，浮生正似萍。\n故山何处望，荒岸小长亭。",
        "dynasty": "唐",
        "collection_info": null
    },
    {
        "title": "江行无题一百首 二十六",
        "author": "钱珝",
        "content": "月下江流静，村荒人语稀。\n鹭鸳虽有伴，仍共影双飞。",
        "dynasty": "唐",
        "collection_info": null
    },
    {
        "title": "江行无题一百首 二十七",
        "author": "钱珝",
        "content": "斗转月未落，舟行夜已深。\n有村知不远，风便数声砧。",
        "dynasty": "唐",
        "collection_info": null
    },
    {
        "title": "江行无题一百首 二十八",
        "author": "钱珝",
        "content": "棹惊沙鸟迅，飞溅夕阳波。\n不顾鱼多处，应防一目罗。",
        "dynasty": "唐",
        "collection_info": null
    },
    {
        "title": "江行无题一百首 二十九",
        "author": "钱珝",
        "content": "行到楚江岸，苍茫人正迷。\n秪如秦塞远，格磔鹧鸪啼。",
        "dynasty": "唐",
        "collection_info": null
    },
    {
        "title": "江行无题一百首 三十",
        "author": "钱珝",
        "content": "渐觉江天远，难逢故国书。\n可能无往事，空食鼎中鱼。",
        "dynasty": "唐",
        "collection_info": null
    },
    {
        "title": "江行无题一百首 三十一",
        "author": "钱珝",
        "content": "岸草连荒色，村声乐稔年。\n晚晴贪穫稻，闲却采菱船。",
        "dynasty": "唐",
        "collection_info": null
    },
    {
        "title": "江行无题一百首 三十二",
        "author": "钱珝",
        "content": "滩浅多游鹭，江清易见鱼。\n怪来吟未足，秋物欠红蕖。",
        "dynasty": "唐",
        "collection_info": null
    },
    {
        "title": "江行无题一百首 三十三",
        "author": "钱珝",
        "content": "蛩响依沙草，萤飞透水烟。\n夜凉谁咏史，空泊运租船。",
        "dynasty": "唐",
        "collection_info": null
    },
    {
        "title": "江行无题一百首 三十四",
        "author": "钱珝",
        "content": "睡稳叶舟轻，风微浪不惊。\n人居芦苇岸，终夜动秋声。",
        "dynasty": "唐",
        "collection_info": null
    },
    {
        "title": "江行无题一百首 三十五",
        "author": "钱珝",
        "content": "自念平生意，曾期一郡符。\n可知因谪宦，斑鬓入江湖。",
        "dynasty": "唐",
        "collection_info": null
    },
    {
        "title": "江行无题一百首 三十六",
        "author": "钱珝",
        "content": "水天凉夜月，不是少清光。\n好景随人物，秦淮忆建康。",
        "dynasty": "唐",
        "collection_info": null
    },
    {
        "title": "江行无题一百首 三十七",
        "author": "钱珝",
        "content": "古来多思客，摇落恨江潭。\n今日秋风至，萧疎过沔南。",
        "dynasty": "唐",
        "collection_info": null
    },
    {
        "title": "江行无题一百首 三十八",
        "author": "钱珝",
        "content": "映竹疑村好，穿芦觉渚幽。\n渐安无旷土，姜芋当农收。",
        "dynasty": "唐",
        "collection_info": null
    },
    {
        "title": "江行无题一百首 三十九",
        "author": "钱珝",
        "content": "烟渚復烟渚，画屏休画屏。\n引愁天末去，数点暮山青。",
        "dynasty": "唐",
        "collection_info": null
    },
    {
        "title": "江行无题一百首 四十",
        "author": "钱珝",
        "content": "秋风动客心，寂寂不成吟。\n飞上危樯立，莺啼报好音。",
        "dynasty": "唐",
        "collection_info": null
    },
    {
        "title": "江行无题一百首 四十一",
        "author": "钱珝",
        "content": "见底高秋水，开怀万里天。\n旅吟还有伴，沙柳数枝蝉。",
        "dynasty": "唐",
        "collection_info": null
    },
    {
        "title": "江行无题一百首 四十二",
        "author": "钱珝",
        "content": "九日自佳节，扁舟无一杯。\n曹园旧罇酒，戏马忆高台。",
        "dynasty": "唐",
        "collection_info": null
    },
    {
        "title": "江行无题一百首 四十三",
        "author": "钱珝",
        "content": "兵火有余烬，贫村纔数家。\n无人争晓渡，残月下寒沙。",
        "dynasty": "唐",
        "collection_info": null
    },
    {
        "title": "江行无题一百首 四十四",
        "author": "钱珝",
        "content": "渚禽菱芡足，不向稻粱争。\n静宿凉湾月，应无失侣声。",
        "dynasty": "唐",
        "collection_info": null
    },
    {
        "title": "江行无题一百首 四十五",
        "author": "钱珝",
        "content": "轻云未扑霜，树杪橘初黄。\n行是知名物，过风过水香。",
        "dynasty": "唐",
        "collection_info": null
    },
    {
        "title": "江行无题一百首 四十六",
        "author": "钱珝",
        "content": "土旷深耕少，江平远钓多。\n平生皆弃本，金革竟如何。",
        "dynasty": "唐",
        "collection_info": null
    },
    {
        "title": "江行无题一百首 四十七",
        "author": "钱珝",
        "content": "海月非常物，等闲不可寻。\n披沙应有地，浅处定无金。",
        "dynasty": "唐",
        "collection_info": null
    },
    {
        "title": "江行无题一百首 四十八",
        "author": "钱珝",
        "content": "风晚冷飕飕，芦花已白头。\n旧来红叶寺，堪忆玉京秋。",
        "dynasty": "唐",
        "collection_info": null
    },
    {
        "title": "江行无题一百首 四十九",
        "author": "钱珝",
        "content": "渺渺望天涯，清涟浸赤霞。\n难逢星汉使，乌鹊日乘槎。",
        "dynasty": "唐",
        "collection_info": null
    },
    {
        "title": "江行无题一百首 五十",
        "author": "钱珝",
        "content": "风好来无阵，云开去有踪。\n钓歌无远近，应喜罢艨艟。",
        "dynasty": "唐",
        "collection_info": null
    },
    {
        "title": "江行无题一百首 五十一",
        "author": "钱珝",
        "content": "吴疆连楚甸，楚俗异吴乡。\n谩把罇中物，无人啄蟹黄。",
        "dynasty": "唐",
        "collection_info": null
    },
    {
        "title": "江行无题一百首 五十二",
        "author": "钱珝",
        "content": "岸绿野烟远，江红斜照微。\n撑开小渔艇，应到月明归。",
        "dynasty": "唐",
        "collection_info": null
    },
    {
        "title": "江行无题一百首 五十三",
        "author": "钱珝",
        "content": "雨余江始涨，漾漾见流薪。\n曾叹河中木，斯言忆古人。",
        "dynasty": "唐",
        "collection_info": null
    },
    {
        "title": "江行无题一百首 五十四",
        "author": "钱珝",
        "content": "垂露晚犹浓，清风不易逢。\n涉江虽已晚，高树搴芙蓉。",
        "dynasty": "唐",
        "collection_info": null
    },
    {
        "title": "江行无题一百首 五十五",
        "author": "钱珝",
        "content": "乘舟维夏口，烟野独行时。\n不见头陀寺，空怀幼妇碑。",
        "dynasty": "唐",
        "collection_info": null
    },
    {
        "title": "江行无题一百首 五十六",
        "author": "钱珝",
        "content": "晚泊武昌岸，津亭疎柳风。\n数株曾手植，好事忆陶公。",
        "dynasty": "唐",
        "collection_info": null
    },
    {
        "title": "江行无题一百首 五十七",
        "author": "钱珝",
        "content": "舟航依浦定，星斗满江寒。\n若比阴霾日，何妨夜未阑。",
        "dynasty": "唐",
        "collection_info": null
    },
    {
        "title": "江行无题一百首 五十八",
        "author": "钱珝",
        "content": "近戍离金落，孤岑望火门。\n惟将知命意，潇洒向干坤。",
        "dynasty": "唐",
        "collection_info": null
    },
    {
        "title": "江行无题一百首 五十九",
        "author": "钱珝",
        "content": "丛菊生堤上，此花长后时。\n有人还采掇，何必在春期。",
        "dynasty": "唐",
        "collection_info": null
    },
    {
        "title": "江行无题一百首 六十",
        "author": "钱珝",
        "content": "景夕残霞落，秋寒细雨晴。\n短缨何用濯，舟在月中行。",
        "dynasty": "唐",
        "collection_info": null
    },
    {
        "title": "江行无题一百首 六十一",
        "author": "钱珝",
        "content": "堤坏漏江水，地坳成野塘。\n晚荷人不折，留取作秋香。",
        "dynasty": "唐",
        "collection_info": null
    },
    {
        "title": "江行无题一百首 六十二",
        "author": "钱珝",
        "content": "左宦终何路，摅怀亦自宽。\n襞笺嘲白鹭，无意喻枭鸾。",
        "dynasty": "唐",
        "collection_info": null
    },
    {
        "title": "江行无题一百首 六十三",
        "author": "钱珝",
        "content": "楼空人不归，云白去时衣。\n黄鹤无心下，长应笑令威。",
        "dynasty": "唐",
        "collection_info": null
    },
    {
        "title": "江行无题一百首 六十四",
        "author": "钱珝",
        "content": "白帝朝惊浪，阳台暮映云。\n等闲生险易，世路秪如君。",
        "dynasty": "唐",
        "collection_info": null
    },
    {
        "title": "江行无题一百首 六十五",
        "author": "钱珝",
        "content": "橹慢生轻浪，帆虚带白云。\n客船虽狭小，容得瘦将军。",
        "dynasty": "唐",
        "collection_info": null
    },
    {
        "title": "江行无题一百首 六十六",
        "author": "钱珝",
        "content": "静看秋江水，风微浪渐平。\n人间驰竞处，尘土自波成。",
        "dynasty": "唐",
        "collection_info": null
    },
    {
        "title": "江行无题一百首 六十七",
        "author": "钱珝",
        "content": "风借帆方疾，风回棹却迟。\n较量人世事，不校一毫釐。",
        "dynasty": "唐",
        "collection_info": null
    },
    {
        "title": "江行无题一百首 六十八",
        "author": "钱珝",
        "content": "咫尺愁风雨，匡庐不可登。\n秪疑云雾窟，犹有六朝僧。",
        "dynasty": "唐",
        "collection_info": null
    },
    {
        "title": "江行无题一百首 六十九",
        "author": "钱珝",
        "content": "江草何多思，冬青尚满洲。\n谁能惊鵩鸟，作赋为沙鸥。",
        "dynasty": "唐",
        "collection_info": null
    },
    {
        "title": "江行无题一百首 七十",
        "author": "钱珝",
        "content": "幸有烟波兴，宁辞笔砚劳。\n缘情无怨刺，却似反离骚。",
        "dynasty": "唐",
        "collection_info": null
    },
    {
        "title": "江行无题一百首 七十一",
        "author": "钱珝",
        "content": "沙上独行时，高吟到楚词。\n难将垂岸蓼，盈把当江蓠。",
        "dynasty": "唐",
        "collection_info": null
    },
    {
        "title": "江行无题一百首 七十二",
        "author": "钱珝",
        "content": "秋寒鹰隼健，逐雀下云空。\n知是江湖客，无心击塞鸿。",
        "dynasty": "唐",
        "collection_info": null
    },
    {
        "title": "江行无题一百首 七十三",
        "author": "钱珝",
        "content": "幽怀念烟水，长恨隔龙沙。\n今日滕王阁，分明见落霞。",
        "dynasty": "唐",
        "collection_info": null
    },
    {
        "title": "江行无题一百首 七十四",
        "author": "钱珝",
        "content": "江流何渺渺，怀古独依依。\n渔父非贤者，芦中但有矶。",
        "dynasty": "唐",
        "collection_info": null
    },
    {
        "title": "江行无题一百首 七十五",
        "author": "钱珝",
        "content": "风雨正甘寝，云霓忽晓晴。\n放歌虽自遣，一岁又峥嵘。",
        "dynasty": "唐",
        "collection_info": null
    },
    {
        "title": "江行无题一百首 七十六",
        "author": "钱珝",
        "content": "幽思正迟迟，沙边濯弄时。\n自怜非博物，犹未识凫葵。",
        "dynasty": "唐",
        "collection_info": null
    },
    {
        "title": "江行无题一百首 七十七",
        "author": "钱珝",
        "content": "曾有烟波客，能歌西塞山。\n落花惟待月，一钓紫菱湾。",
        "dynasty": "唐",
        "collection_info": null
    },
    {
        "title": "江行无题一百首 七十八",
        "author": "钱珝",
        "content": "千顷水纹细，一拳岚影孤。\n君山寒树绿，曾过洞庭湖。",
        "dynasty": "唐",
        "collection_info": null
    },
    {
        "title": "江行无题一百首 七十九",
        "author": "钱珝",
        "content": "光阔重湖水，低斜远鴈行。\n未曾无兴咏，多谢沈东阳。",
        "dynasty": "唐",
        "collection_info": null
    },
    {
        "title": "江行无题一百首 八十",
        "author": "钱珝",
        "content": "晚菊绕江垒，忽如开古屏。\n莫言时节过，白日有余馨。",
        "dynasty": "唐",
        "collection_info": null
    },
    {
        "title": "江行无题一百首 八十一",
        "author": "钱珝",
        "content": "日落长亭晚，山门步障青。\n可怜无酒分，处处有旗亭。",
        "dynasty": "唐",
        "collection_info": null
    },
    {
        "title": "江行无题一百首 八十二",
        "author": "钱珝",
        "content": "远岸无行树，经霜有伴红。\n停船搜好句，题叶赠江枫。",
        "dynasty": "唐",
        "collection_info": null
    },
    {
        "title": "江行无题一百首 八十三",
        "author": "钱珝",
        "content": "身世比行舟，无风亦暂休。\n敢言终破浪，惟愿稳乘流。",
        "dynasty": "唐",
        "collection_info": null
    },
    {
        "title": "江行无题一百首 八十四",
        "author": "钱珝",
        "content": "数亩苍苔石，烟蒙鹤卵洲。\n定因词客遇，名字始风流。",
        "dynasty": "唐",
        "collection_info": null
    },
    {
        "title": "江行无题一百首 八十五",
        "author": "钱珝",
        "content": "兴闲停桂楫，路好过松门。\n不负佳山水，还开酒一樽。",
        "dynasty": "唐",
        "collection_info": null
    },
    {
        "title": "江行无题一百首 八十六",
        "author": "钱珝",
        "content": "短檝休敲桂，孤根自驻萍。\n自怜非劒气，空向斗牛星。",
        "dynasty": "唐",
        "collection_info": null
    },
    {
        "title": "江行无题一百首 八十七",
        "author": "钱珝",
        "content": "高浪如银屋，江风一发时。\n笔端降太白，才大语终奇。",
        "dynasty": "唐",
        "collection_info": null
    },
    {
        "title": "江行无题一百首 八十八",
        "author": "钱珝",
        "content": "细竹渔家路，晴阳看结罾。\n喜来邀客坐，分与折腰菱。",
        "dynasty": "唐",
        "collection_info": null
    },
    {
        "title": "江行无题一百首 八十九",
        "author": "钱珝",
        "content": "平湖五百里，江水想通波。\n不奈扁舟去，其如决计何。",
        "dynasty": "唐",
        "collection_info": null
    },
    {
        "title": "江行无题一百首 九十",
        "author": "钱珝",
        "content": "数逢云断处，去岸映高山。\n身到章江日，应犹未得闲。",
        "dynasty": "唐",
        "collection_info": null
    },
    {
        "title": "江行无题一百首 九十一",
        "author": "钱珝",
        "content": "一湾斜照水，三版顺风船。\n未敢相邀钓，劳生只自怜。",
        "dynasty": "唐",
        "collection_info": null
    },
    {
        "title": "江行无题一百首 九十二",
        "author": "钱珝",
        "content": "江雨正霏微，江村晚渡稀。\n何曾妨钓艇，更待得鱼归。",
        "dynasty": "唐",
        "collection_info": null
    },
    {
        "title": "江行无题一百首 九十三",
        "author": "钱珝",
        "content": "新野旧楼名，浔阳胜赏情。\n照人长一色，江月共凄清。",
        "dynasty": "唐",
        "collection_info": null
    },
    {
        "title": "江行无题一百首 九十四",
        "author": "钱珝",
        "content": "愿饮西江水，那吟北渚愁。\n莫教留滞迹，远比蔡昭侯。",
        "dynasty": "唐",
        "collection_info": null
    },
    {
        "title": "江行无题一百首 九十五",
        "author": "钱珝",
        "content": "湖口分江水，东流独有情。\n常时好风物，谁伴谢宣城。",
        "dynasty": "唐",
        "collection_info": null
    },
    {
        "title": "江行无题一百首 九十六",
        "author": "钱珝",
        "content": "浔阳江畔菊，应似古来秋。\n为问幽栖客，吟时得酒不。",
        "dynasty": "唐",
        "collection_info": null
    },
    {
        "title": "江行无题一百首 九十七",
        "author": "钱珝",
        "content": "高峯有佳号，千尺倚寒风。\n若使炉烟在，犹应为上公。",
        "dynasty": "唐",
        "collection_info": null
    },
    {
        "title": "江行无题一百首 九十八",
        "author": "钱珝",
        "content": "万木已清霜，江边村事忙。\n故溪黄稻熟，一夜梦中香。",
        "dynasty": "唐",
        "collection_info": null
    },
    {
        "title": "江行无题一百首 九十九",
        "author": "钱珝",
        "content": "楚水苦萦回，征帆落又开。\n可缘非直路，却有好风来。",
        "dynasty": "唐",
        "collection_info": null
    },
    {
        "title": "江行无题一百首 一百",
        "author": "钱珝",
        "content": "远谪岁时[晏]，暮江风雨寒。\n仍愁繫舟处，惊梦近长滩。",
        "dynasty": "唐",
        "collection_info": null
    },
    {
        "title": "春恨三首 一",
        "author": "钱珝",
        "content": "负罪将军在北朝，秦淮芳草绿迢迢。\n高台爱妾魂销尽，始得丘迟为一招。",
        "dynasty": "唐",
        "collection_info": null
    },
    {
        "title": "春恨三首 二",
        "author": "钱珝",
        "content": "久戍临洮报未归，箧香销尽别时衣。\n身轻愿比兰阶蝶，万里还寻塞草飞。",
        "dynasty": "唐",
        "collection_info": null
    },
    {
        "title": "春恨三首 三",
        "author": "钱珝",
        "content": "永巷频闻小苑游，旧恩如泪亦难收。\n君前愿报新颜色，团扇须防白露秋。",
        "dynasty": "唐",
        "collection_info": null
    },
    {
        "title": "蜀国偶题",
        "author": "钱珝",
        "content": "忽忆明皇西幸时，暗伤潜恨竟谁知。\n佩兰应语宫臣道，莫向金盘进茘枝。",
        "dynasty": "唐",
        "collection_info": null
    },
    {
        "title": "未展芭蕉",
        "author": "钱珝",
        "content": "冷烛无烟绿蜡干，芳心犹卷怯春寒。\n一缄书箚藏何事，会被东风暗拆看。",
        "dynasty": "唐",
        "collection_info": null
    },
    {
        "title": "同程九早入中书",
        "author": "钱珝",
        "content": "汉家贤相重英奇，蟠木何材也见知。\n不意云霄能自致，空惊鹓鹭忽相随。\n腊雪初明柏子殿，春光欲上万年枝。\n独惭皇鉴明如日，未厌春光向玉墀。",
        "dynasty": "唐",
        "collection_info": null
    },
    {
        "title": "陈情献中丞",
        "author": "喻坦之",
        "content": "孤拙竟何营，徒希折桂名。\n始终谁肯荐，得失自难明。\n贡乏雄文献，归无瘠土耕。\n沧江长发梦，紫陌久惭行。\n意纵求知切，才惟惧鉴精。\n五言非琢玉，十载看迁莺。\n取进心甘钝，伤嗟骨每惊。\n尘襟痕积泪，客鬓白新茎。\n顾盼身堪教，吹嘘羽觉生。\n依门情转切，荷德力须倾。\n奖善犹怜贡，垂恩必不轻。\n从兹便提挈，云路自生荣。",
        "dynasty": "唐",
        "collection_info": null
    },
    {
        "title": "长安雪后",
        "author": "喻坦之",
        "content": "碧落云收尽，天涯雪霁时。\n草开当井地，树折带巢枝。\n野渡滋寒麦，高泉涨禁池。\n遥分丹阙出，迴对上林宜。\n宿片攀檐取，凝花就砌窥。\n气凌禽翅束，冻入马蹄危。\n北想连沙漠，南思极海涯。\n冷光兼素彩，向暮朔风吹。",
        "dynasty": "唐",
        "collection_info": null
    },
    {
        "title": "送友人游东川",
        "author": "喻坦之",
        "content": "食尽须分散，将行几愿留。\n春兼三月闰，人拟半年游。\n风俗同吴地，山川拥梓州。\n思君登栈道，猨啸始应愁。",
        "dynasty": "唐",
        "collection_info": null
    },
    {
        "title": "题樟亭驿楼",
        "author": "喻坦之",
        "content": "危槛倚山城，风帆槛外行。\n日生沧海赤，潮落浙江清。\n秋晚遥峰出，沙干细草平。\n西陵烟树色，长见伍员情。",
        "dynasty": "唐",
        "collection_info": null
    },
    {
        "title": "大梁送友人东游",
        "author": "喻坦之",
        "content": "自古东西路，舟车此地分。\n河声梁苑夜，草色楚田曛。\n鴈已多南去，蝉犹在此闻。\n圣朝无谏猎，何计谒明君。",
        "dynasty": "唐",
        "collection_info": null
    },
    {
        "title": "送友人游蜀",
        "author": "喻坦之",
        "content": "为儒早得名，为客不忧程。\n春尽离丹阙，花繁到锦城。\n雪消巴水涨，日上剑关明。\n预想迴来树，秋蝉已数声。",
        "dynasty": "唐",
        "collection_info": null
    },
    {
        "title": "留别友人书斋",
        "author": "喻坦之",
        "content": "相见不相暌，一留日已西。\n轩凉庭木大，巷僻鸟巢低。\n背俗修琴谱，思家话药畦。\n卜邻期太华，同上上方梯。",
        "dynasty": "唐",
        "collection_info": null
    },
    {
        "title": "题耿处士林亭",
        "author": "喻坦之",
        "content": "身向闲中老，生涯本豁然。\n草堂山水下，渔艇鸟花边。\n窥井猨兼鹿，啼林鸟杂蝉。\n何时人事了，依此亦高眠。",
        "dynasty": "唐",
        "collection_info": null
    },
    {
        "title": "商于逢友人",
        "author": "喻坦之",
        "content": "行役何时了，年年骨肉分。\n春风来汉棹，雪路入商云。\n水险溪难定，林寒鸟异羣。\n相逢聊坐石，啼狖语中闻。",
        "dynasty": "唐",
        "collection_info": null
    },
    {
        "title": "灞上逢故人",
        "author": "喻坦之",
        "content": "花落杏园枝，驱车问路岐。\n人情谁可会，身事自堪疑。\n岳雨狂雷送，溪槎涨水吹。\n家山如此景，几处不相随。",
        "dynasty": "唐",
        "collection_info": null
    },
    {
        "title": "发浙江",
        "author": "喻坦之",
        "content": "岛屿遍含烟，烟中济大川。\n山城犹转漏，沙浦已摇船。\n海曙霞浮日，江遥水合天。\n此时空阔思，翻想涉穷边。",
        "dynasty": "唐",
        "collection_info": null
    },
    {
        "title": "晚泊旴𣅿",
        "author": "喻坦之",
        "content": "广苇夹深流，萧萧到海秋。\n宿船横月浦，惊鸟遶霜洲。\n云湿淮南树，笳清泗水楼。\n徒悬乡国思，羁迹尚东游。",
        "dynasty": "唐",
        "collection_info": null
    },
    {
        "title": "归江南",
        "author": "喻坦之",
        "content": "归日值江春，看花过楚津。\n草晴虫网遍，沙晓浪痕新。\n莲叶初浮水，鸥雏已狎人。\n渔心惭未遂，空厌路岐尘。",
        "dynasty": "唐",
        "collection_info": null
    },
    {
        "title": "代北言怀",
        "author": "喻坦之",
        "content": "困马榆关北，那堪落景催。\n路行沙不绝，风与雪兼来。\n草得春犹白，鸿侵夏始迴。\n行人莫远入，戍角有余哀。",
        "dynasty": "唐",
        "collection_info": null
    },
    {
        "title": "春游曲江",
        "author": "喻坦之",
        "content": "误入杏花尘，晴江一看春。\n菰蒲虽似越，骨肉且非秦。\n曲岸藏翘鹭，垂杨拂跃鳞。\n徒怜汀草色，未是醉眠人。",
        "dynasty": "唐",
        "collection_info": null
    },
    {
        "title": "和范秘书宿省中作",
        "author": "喻坦之",
        "content": "清省宜寒夜，仙才称独吟。\n钟来宫转漏，月过閤移阴。\n鹤避灯前尽，芸高幄外深。\n想知因此兴，暂动忆山心。",
        "dynasty": "唐",
        "collection_info": null
    },
    {
        "title": "寄华阴姚少府",
        "author": "喻坦之",
        "content": "泰华当公署，为官兴可知。\n砚和青霭冻，帘对白云垂。\n峻掌光浮日，危莲影入池。\n料于三考内，应惜德音移。",
        "dynasty": "唐",
        "collection_info": null
    },
    {
        "title": "路泊富春寄友人",
        "author": "喻坦之",
        "content": "江钟寒夕微，江鸟望巢飞。\n木落山城出，潮生海棹归。\n独吟霜岛月，谁寄雪天衣。\n此别三千里，关西信更稀。",
        "dynasty": "唐",
        "collection_info": null
    },
    {
        "title": "梅花",
        "author": "崔道融",
        "content": "数萼初含雪，孤标画本难。\n香中别有韵，清极不知寒。\n横笛和愁听，斜枝倚病看。\n朔风如解意，容易莫摧残。",
        "dynasty": "唐",
        "collection_info": null
    },
    {
        "title": "铜雀妓二首 一",
        "author": "崔道融",
        "content": "严妆垂玉筯，妙舞对清风。\n无復君王顾，春来起渐慵。",
        "dynasty": "唐",
        "collection_info": null
    },
    {
        "title": "铜雀妓二首 二",
        "author": "崔道融",
        "content": "歌咽新翻曲，香销旧赐衣。\n陵园春雨暗，不见六龙归。",
        "dynasty": "唐",
        "collection_info": null
    },
    {
        "title": "春闺二首 一",
        "author": "崔道融",
        "content": "寒食月明雨，落花香满泥。\n佳人持锦字，无雁寄辽西。",
        "dynasty": "唐",
        "collection_info": null
    },
    {
        "title": "春闺二首 二",
        "author": "崔道融",
        "content": "欲剪宜春字，春寒入剪刀。\n辽阳在何处，莫望寄征袍。",
        "dynasty": "唐",
        "collection_info": null
    },
    {
        "title": "访僧不遇",
        "author": "崔道融",
        "content": "寻僧已寂寞，林下锁山房。\n松竹虽无语，牵衣借晚凉。",
        "dynasty": "唐",
        "collection_info": null
    },
    {
        "title": "田上",
        "author": "崔道融",
        "content": "雨足高田白，披蓑半夜耕。\n人牛力俱尽，东方殊未明。",
        "dynasty": "唐",
        "collection_info": null
    },
    {
        "title": "月夕",
        "author": "崔道融",
        "content": "月上随人意，人闲月更清。\n朱楼高百尺，不见到天明。",
        "dynasty": "唐",
        "collection_info": null
    },
    {
        "title": "槿花",
        "author": "崔道融",
        "content": "槿花不见夕，一日一回新。\n东风吹桃李，须到明年春。",
        "dynasty": "唐",
        "collection_info": null
    },
    {
        "title": "西施滩",
        "author": "崔道融",
        "content": "宰嚭亡吴国，西施陷恶名。\n浣纱春水急，似有不平声。",
        "dynasty": "唐",
        "collection_info": null
    },
    {
        "title": "江上逢故人",
        "author": "崔道融",
        "content": "故里琴樽侣，相逢近腊梅。\n江村买一醉，破泪却成咍。",
        "dynasty": "唐",
        "collection_info": null
    },
    {
        "title": "牧竖",
        "author": "崔道融",
        "content": "牧竖持蓑笠，逢人气傲然。\n卧牛吹短笛，耕却傍溪田。",
        "dynasty": "唐",
        "collection_info": null
    },
    {
        "title": "过农家",
        "author": "崔道融",
        "content": "欲羡农家子，秋新看刈禾。\n苏秦无负郭，六印又如何。",
        "dynasty": "唐",
        "collection_info": null
    },
    {
        "title": "江夕",
        "author": "崔道融",
        "content": "江心秋月白，起柁信潮行。\n蛟龙化为人，半夜吹笛声。",
        "dynasty": "唐",
        "collection_info": null
    },
    {
        "title": "春墅",
        "author": "崔道融",
        "content": "蛙声近过社，农事忽已忙。\n邻妇饷田归，不见百花芳。",
        "dynasty": "唐",
        "collection_info": null
    },
    {
        "title": "江村",
        "author": "崔道融",
        "content": "日暮片帆落，江村如有情。\n独对沙上月，满船人睡声。",
        "dynasty": "唐",
        "collection_info": null
    },
    {
        "title": "拟乐府子夜四时歌四首 一",
        "author": "崔道融",
        "content": "吴子爱桃李，月色不到地。\n明朝欲看花，六宫人不睡。",
        "dynasty": "唐",
        "collection_info": null
    },
    {
        "title": "拟乐府子夜四时歌四首 二",
        "author": "崔道融",
        "content": "凉轩待月生，暗裏萤飞出。\n低迴不称意，蛙鸣乱清瑟。",
        "dynasty": "唐",
        "collection_info": null
    },
    {
        "title": "拟乐府子夜四时歌四首 三",
        "author": "崔道融",
        "content": "月色明如昼，虫声入户多。\n狂夫自不归，满地无天河。",
        "dynasty": "唐",
        "collection_info": null
    },
    {
        "title": "拟乐府子夜四时歌四首 四",
        "author": "崔道融",
        "content": "银缸照残梦，零泪霑粉臆。\n洞房犹自寒，何况关山北。",
        "dynasty": "唐",
        "collection_info": null
    },
    {
        "title": "寄人二首 一",
        "author": "崔道融",
        "content": "花上断续雨，江头来去风。\n相思春欲尽，未遣酒尊空。",
        "dynasty": "唐",
        "collection_info": null
    },
    {
        "title": "寄人二首 二",
        "author": "崔道融",
        "content": "澹澹长江水，悠悠远客情。\n落花相与恨，到地一无声。",
        "dynasty": "唐",
        "collection_info": null
    },
    {
        "title": "江鸥",
        "author": "崔道融",
        "content": "白鸟波上栖，见人懒飞起。\n为有求鱼心，不是恋江水。",
        "dynasty": "唐",
        "collection_info": null
    },
    {
        "title": "春晚",
        "author": "崔道融",
        "content": "三月寒食时，日色浓于酒。\n落尽墙头花，莺声隔原柳。",
        "dynasty": "唐",
        "collection_info": null
    },
    {
        "title": "汉宫词",
        "author": "崔道融",
        "content": "独诏胡衣出，天花落殿堂。\n他人不敢妬，垂泪向君王。",
        "dynasty": "唐",
        "collection_info": null
    },
    {
        "title": "旅行",
        "author": "崔道融",
        "content": "少壮经勤苦，衰年始浪游。\n谁怜不龟手，他处却封侯。",
        "dynasty": "唐",
        "collection_info": null
    },
    {
        "title": "班婕妤",
        "author": "崔道融",
        "content": "宠极辞同辇，恩深弃后宫。\n自题秋扇后，不敢怨春风。",
        "dynasty": "唐",
        "collection_info": null
    },
    {
        "title": "元日有题",
        "author": "崔道融",
        "content": "十载元正酒，相欢意转深。\n自量麋鹿分，只合在山林。",
        "dynasty": "唐",
        "collection_info": null
    },
    {
        "title": "古树",
        "author": "崔道融",
        "content": "古树春风入，阳和力太迟。\n莫言生意尽，更引万年枝。",
        "dynasty": "唐",
        "collection_info": null
    },
    {
        "title": "春题二首 一",
        "author": "崔道融",
        "content": "青春未得意，见花却如讐。\n路逢白面郎，醉插花满头。",
        "dynasty": "唐",
        "collection_info": null
    },
    {
        "title": "春题二首 二",
        "author": "崔道融",
        "content": "满眼桃李花，愁人如不见。\n别有惜花人，东风莫吹散。",
        "dynasty": "唐",
        "collection_info": null
    },
    {
        "title": "长安春",
        "author": "崔道融",
        "content": "长安牡丹开，绣毂辗晴雷。\n若使花长在，人应看不回。",
        "dynasty": "唐",
        "collection_info": null
    },
    {
        "title": "病起二首 一",
        "author": "崔道融",
        "content": "病起春已晚，曳筇伤绿苔。\n强攀庭树枝，唤作花未开。",
        "dynasty": "唐",
        "collection_info": null
    },
    {
        "title": "病起二首 二",
        "author": "崔道融",
        "content": "病起遶庭除，春泥黏屐齿。\n如从万里来，骨肉满面喜。",
        "dynasty": "唐",
        "collection_info": null
    },
    {
        "title": "峡路",
        "author": "崔道融",
        "content": "清猨啼不住，白水下来新。\n八月莫为客，夜长愁杀人。",
        "dynasty": "唐",
        "collection_info": null
    },
    {
        "title": "长门怨",
        "author": "崔道融",
        "content": "长门春欲尽，明月照花枝。\n买得相如赋，君恩不可移。",
        "dynasty": "唐",
        "collection_info": null
    },
    {
        "title": "月夕有怀",
        "author": "崔道融",
        "content": "圆光照一海，远客在孤舟。\n相忆无期见，中宵独上楼。",
        "dynasty": "唐",
        "collection_info": null
    },
    {
        "title": "夜泊九江",
        "author": "崔道融",
        "content": "夜泊江门外，欢声月裏楼。\n明朝归去路，犹隔洞庭秋。",
        "dynasty": "唐",
        "collection_info": null
    },
    {
        "title": "寒食夜",
        "author": "崔道融",
        "content": "满地梨花白，风吹碎月明。\n大家寒食夜，独贮望乡情。",
        "dynasty": "唐",
        "collection_info": null
    },
    {
        "title": "归燕",
        "author": "崔道融",
        "content": "海燕频来去，西人独滞留。\n天边又相送，肠断故园秋。",
        "dynasty": "唐",
        "collection_info": null
    },
    {
        "title": "长安春",
        "author": "崔道融",
        "content": "珠箔映高柳，美人红袖垂。\n忽闻半天语，不见上楼时。",
        "dynasty": "唐",
        "collection_info": null
    },
    {
        "title": "銮驾东回",
        "author": "崔道融",
        "content": "两川花捧御衣香，万岁山呼辇路长。\n天子还从马嵬过，别无惆怅似明皇。",
        "dynasty": "唐",
        "collection_info": null
    },
    {
        "title": "钓鱼",
        "author": "崔道融",
        "content": "闲钓江鱼不钓名，瓦瓯斟酒暮山青。\n醉头倒向芦花裏，却笑无端犯客星。",
        "dynasty": "唐",
        "collection_info": null
    },
    {
        "title": "西施",
        "author": "崔道融",
        "content": "苎萝山下如花女，占得姑苏台上春。\n一笑不能亡敌国，五湖何处有功臣。",
        "dynasty": "唐",
        "collection_info": null
    },
    {
        "title": "马嵬",
        "author": "崔道融",
        "content": "万乘凄凉蜀路归，眼前珠翠与心违。\n重华不是风流主，湘水犹传泣二妃。",
        "dynasty": "唐",
        "collection_info": null
    },
    {
        "title": "羯鼓",
        "author": "崔道融",
        "content": "华清宫裏打撩声，供奉丝簧束手听。\n寂莫銮舆斜谷裏，是谁翻得雨淋铃。",
        "dynasty": "唐",
        "collection_info": null
    },
    {
        "title": "寄李左司",
        "author": "崔道融",
        "content": "柏台兰省共清风，鸣玉朝联夜被同。\n肯信人间有兄弟，一生长在别离中。",
        "dynasty": "唐",
        "collection_info": null
    },
    {
        "title": "梅",
        "author": "崔道融",
        "content": "溪上寒梅初满枝，夜来霜月透芳菲。\n清光寂莫思无尽，应待琴尊与解围。",
        "dynasty": "唐",
        "collection_info": null
    },
    {
        "title": "天台陈逸人",
        "author": "崔道融",
        "content": "绝粒空山秋復春，欲看沧海化成尘。\n近抛三井更深去，不怕虎狼唯怕人。",
        "dynasty": "唐",
        "collection_info": null
    },
    {
        "title": "雪窦禅师",
        "author": "崔道融",
        "content": "雪窦峰前一派悬，雪窦五月无炎天。\n客尘半日洗欲尽，师到白头林下禅。",
        "dynasty": "唐",
        "collection_info": null
    },
    {
        "title": "溪上遇雨二首 一",
        "author": "崔道融",
        "content": "回塘雨脚如缲丝，野禽不起沈鱼飞。\n耕蓑钓笠取未暇，秋田有望从淋漓。",
        "dynasty": "唐",
        "collection_info": null
    },
    {
        "title": "溪上遇雨二首 二",
        "author": "崔道融",
        "content": "坐看黑云衔猛雨，喷洒前山此独晴。\n忽惊云雨在头上，却是山前晚照明。",
        "dynasty": "唐",
        "collection_info": null
    },
    {
        "title": "长门怨",
        "author": "崔道融",
        "content": "长门花泣一枝春，争奈君恩别处新。\n错把黄金买词赋，相如自是薄情人。",
        "dynasty": "唐",
        "collection_info": null
    },
    {
        "title": "秋夕",
        "author": "崔道融",
        "content": "自怜三十未西游，傍山寻水过却秋。\n一夜雨声多少事，不思量尽到心头。",
        "dynasty": "唐",
        "collection_info": null
    },
    {
        "title": "过隆中",
        "author": "崔道融",
        "content": "玄德苍黄起卧龙，鼎分天下一言中。\n可怜蜀国关张后，不见商量徐庶功。",
        "dynasty": "唐",
        "collection_info": null
    },
    {
        "title": "关下",
        "author": "崔道融",
        "content": "百二山河壮帝畿，关门何事更开迟。\n应从漏却田文后，每度闻鸡不免疑。",
        "dynasty": "唐",
        "collection_info": null
    },
    {
        "title": "寒食客中有怀",
        "author": "崔道融",
        "content": "江上闻莺禁火时，百花开尽柳依依。\n故园兄弟别来久，应到清明犹望归。",
        "dynasty": "唐",
        "collection_info": null
    },
    {
        "title": "溪夜",
        "author": "崔道融",
        "content": "积雪消来溪水宽，满楼明月碎琅玕。\n渔人抛得钓筒尽，却放轻舟下急滩。",
        "dynasty": "唐",
        "collection_info": null
    },
    {
        "title": "山居卧疾广利大师见访",
        "author": "崔道融",
        "content": "桐谷孙枝已上弦，野人犹卧白云边。\n九天飞锡应相诮，三到行朝二十年。",
        "dynasty": "唐",
        "collection_info": null
    },
    {
        "title": "村墅",
        "author": "崔道融",
        "content": "正月二月村墅闲，余粮未乏人心宽。\n南邻雨中揭屋笑，酒熟数家来相看。",
        "dynasty": "唐",
        "collection_info": null
    },
    {
        "title": "悲李拾遗二首 一",
        "author": "崔道融",
        "content": "故友从来匪石心，谏多难得主恩深。\n行朝半夜烟尘起，晓殿吁嗟一镜沈。",
        "dynasty": "唐",
        "collection_info": null
    },
    {
        "title": "悲李拾遗二首 二",
        "author": "崔道融",
        "content": "天涯时有北来尘，因话它人及故人。\n也是先皇能罪己，殿前频得触龙鳞。",
        "dynasty": "唐",
        "collection_info": null
    },
    {
        "title": "题李将军传",
        "author": "崔道融",
        "content": "猨臂将军去似飞，弯弓百步虏无遗。\n汉文自与封侯得，何必伤嗟不遇时。",
        "dynasty": "唐",
        "collection_info": null
    },
    {
        "title": "酒醒",
        "author": "崔道融",
        "content": "酒醒拨剔残灰火，多少凄凉在此中。\n炉畔自斟还自醉，打窗深夜雪兼风。",
        "dynasty": "唐",
        "collection_info": null
    },
    {
        "title": "郊居友人相访",
        "author": "崔道融",
        "content": "柴门深掩古城秋，背郭缘溪一径幽。\n不有小园新竹色，君来那肯暂淹留。",
        "dynasty": "唐",
        "collection_info": null
    },
    {
        "title": "镜湖雪霁贻方干",
        "author": "崔道融",
        "content": "天外晓岚和雪望，月中归棹带冰行。\n相逢半醉吟诗苦，应抵寒猨褭树声。",
        "dynasty": "唐",
        "collection_info": null
    },
    {
        "title": "秋霁",
        "author": "崔道融",
        "content": "雨霁长空荡涤清，远山初出未知名。\n夜来江上如钩月，时有惊鱼掷浪声。",
        "dynasty": "唐",
        "collection_info": null
    },
    {
        "title": "谢朱常侍寄贶蜀茶剡纸二首 一",
        "author": "崔道融",
        "content": "瑟瑟香尘瑟瑟泉，惊风骤雨起炉烟。\n一瓯解却山中醉，便觉身轻欲上天。",
        "dynasty": "唐",
        "collection_info": null
    },
    {
        "title": "谢朱常侍寄贶蜀茶剡纸二首 二",
        "author": "崔道融",
        "content": "百幅轻明雪未融，薛家凡纸漫深红。\n不应点染闲言语，留记将军盖世功。",
        "dynasty": "唐",
        "collection_info": null
    },
    {
        "title": "读杜紫微集",
        "author": "崔道融",
        "content": "紫微才调復知兵，长觉风雷笔下生。\n还有枉抛心力处，多于五柳赋闲情。",
        "dynasty": "唐",
        "collection_info": null
    },
    {
        "title": "寓题",
        "author": "崔道融",
        "content": "海上乘查便合仙，若无仙骨未如船。\n人间亦有支机石，虚被声名到洞天。",
        "dynasty": "唐",
        "collection_info": null
    },
    {
        "title": "寓吟集",
        "author": "崔道融",
        "content": "陶集篇篇皆有酒，崔诗句句不无杯。\n醉来已共身安约，让却诗人作酒魁。",
        "dynasty": "唐",
        "collection_info": null
    },
    {
        "title": "溪居即事",
        "author": "崔道融",
        "content": "篱外谁家不繫船，春风吹入钓鱼湾。\n小童疑是有村客，急向柴门去却关。",
        "dynasty": "唐",
        "collection_info": null
    },
    {
        "title": "鸡",
        "author": "崔道融",
        "content": "买得晨鸡共鸡语，常时不用等闲鸣。\n深山月黑风雨夜，欲近晓天啼一声。",
        "dynasty": "唐",
        "collection_info": null
    },
    {
        "title": "献浙东柳大夫",
        "author": "崔道融",
        "content": "属城甘雨几经春，圣主全分付越人。\n俗眼不知青琐贵，江头争看碧油新。",
        "dynasty": "唐",
        "collection_info": null
    },
    {
        "title": "杨柳枝词",
        "author": "崔道融",
        "content": "雾捻烟搓一索春，年年长似染来新。\n应须唤作风流线，繫得东西南北人。",
        "dynasty": "唐",
        "collection_info": null
    },
    {
        "title": "楚怀王",
        "author": "崔道融",
        "content": "宫花一朵掌中开，缓急翻为敌国媒。\n六里江山天下笑，张仪容易去还来。",
        "dynasty": "唐",
        "collection_info": null
    },
    {
        "title": "对早梅寄友人二首 一",
        "author": "崔道融",
        "content": "忆得前年君寄诗，海边三见早梅词。\n与君犹是海边客，又见早梅花发时。",
        "dynasty": "唐",
        "collection_info": null
    },
    {
        "title": "对早梅寄友人二首 二",
        "author": "崔道融",
        "content": "忆得去年有遗恨，花前未醉到无花。\n清芳一夜月通白，先脱寒衣送酒家。",
        "dynasty": "唐",
        "collection_info": null
    },
    {
        "title": "句",
        "author": "崔道融",
        "content": "万里一点白，长空鸟不飞。\n如今却羡相如富，犹有人间四壁居。",
        "dynasty": "唐",
        "collection_info": null
    },
    {
        "title": "苦吟",
        "author": "卢延让",
        "content": "莫话诗中事，诗中难更无。\n吟安一箇字，捻断数茎鬚。\n险觅天应闷，狂搜海亦枯。\n不同文赋易，为着者之乎。",
        "dynasty": "唐",
        "collection_info": null
    },
    {
        "title": "雪",
        "author": "卢延让",
        "content": "瑞雪落纷华，随风一向斜。\n地平铺作月，天迥撒成花。\n客满烧烟舍，牛牵卖炭车。\n吾皇忧挟纩，犹自问君家。",
        "dynasty": "唐",
        "collection_info": null
    },
    {
        "title": "松寺",
        "author": "卢延让",
        "content": "山寺取凉当夏夜，共僧蹲坐石阶前。\n两三条电欲为雨，七八箇星犹在天。\n衣汗稍停床上扇，茶香时拨涧中泉。\n通宵听论莲华义，不藉松窗一觉眠。",
        "dynasty": "唐",
        "collection_info": null
    },
    {
        "title": "赠僧",
        "author": "卢延让",
        "content": "浮世浮华一断空，偶抛烦恼到莲宫。\n高僧解语牙无水，老鹤能飞骨有风。\n野色吟余生竹外，山阴坐久入池中。\n禅师莫问求名苦，滋味过于食蓼虫。",
        "dynasty": "唐",
        "collection_info": null
    },
    {
        "title": "逢友人赴阙",
        "author": "卢延让",
        "content": "正当天下待雍熙，丹诏徴来早为迟。\n倚马才高犹爱艺，问牛心在肯容私。\n吏开黄阁排班处，民拥青门看入时。\n却笑郡人留不得，感恩唯拟立生祠。",
        "dynasty": "唐",
        "collection_info": null
    },
    {
        "title": "哭李郢端公",
        "author": "卢延让",
        "content": "军门半掩槐花宅，每过犹闻哭临声。\n北固暴亡兼在路，东都权葬未归茔。\n渐穷老仆慵看马，着惨佳人暗理筝。\n诗侣酒徒消散尽，一场春梦越王城。",
        "dynasty": "唐",
        "collection_info": null
    },
    {
        "title": "谢杨尚书惠樱桃",
        "author": "卢延让",
        "content": "满合虚红怕动摇，尚书知重赐樱桃。\n揉蓝尚带新鲜叶，泼血犹残旧折条。\n万颗真珠轻触破，一团甘露软含消。\n春来老病尤珍荷，併食中肠似火烧。",
        "dynasty": "唐",
        "collection_info": null
    },
    {
        "title": "寒食日戏赠李侍御",
        "author": "卢延让",
        "content": "十二街如市，红尘咽不开。\n洒蹄骢马汗，没处看花来。",
        "dynasty": "唐",
        "collection_info": null
    },
    {
        "title": "樊川寒食二首 一",
        "author": "卢延让",
        "content": "寒食权豪尽出行，一川如画雨初晴。\n谁家络络游春盛，担入花间轧轧声。",
        "dynasty": "唐",
        "collection_info": null
    },
    {
        "title": "樊川寒食二首 二",
        "author": "卢延让",
        "content": "鞍马和花总是尘，歌声处处有佳人。\n五陵年少麤于事，栲栳量金买断春。",
        "dynasty": "唐",
        "collection_info": null
    },
    {
        "title": "句",
        "author": "卢延让",
        "content": "只讹些子缘，应耗没多光。\n臂鹰健卒悬毡帽，骑马佳人卷画衫。\n每过私第邀看鹤，长着公裳送上驴。\n名纸毛生五门下，家僮骨立六街中。\n云间闹铎骡驼至，雪裏残骸虎拽来。\n树上咨诹批颊鸟，窗间壁駮叩头虫。\n莫欺零落残牙齿，曾吃红绫饼餤来。\n渡水蹇驴双耳直，避风羸仆一肩高。\n高据襄阳播盛名，问人人道是诗星。\n凉雨打低残菡萏，急风吹散小蜻蜓。",
        "dynasty": "唐",
        "collection_info": null
    },
    {
        "title": "示门生马侍郎胤孙",
        "author": "裴皞",
        "content": "宦途最重是文衡，天与愚夫着盛名。\n三主礼闱年八十，门生门下见门生。",
        "dynasty": "唐",
        "collection_info": null
    },
    {
        "title": "赠杜荀鹤",
        "author": "王希羽",
        "content": "金榜晓悬生世日，玉书潜记上升时。\n九华山色高千尺，未必高于第八枝。",
        "dynasty": "唐",
        "collection_info": null
    },
    {
        "title": "宫怨二首 一",
        "author": "柯崇",
        "content": "尘满金炉不炷香，黄昏独自立重廊。\n笙歌何处承恩宠，一一随风入上阳。",
        "dynasty": "唐",
        "collection_info": null
    },
    {
        "title": "宫怨二首 二",
        "author": "柯崇",
        "content": "长门槐柳半萧疎，玉辇沈思恨有余。\n红泪渐消倾国态，黄金谁为达相如。",
        "dynasty": "唐",
        "collection_info": null
    },
    {
        "title": "早春池亭独游三首 一",
        "author": "刘象",
        "content": "春意送残腊，春晴融小洲。\n蒲茸纔簇岸，柳颊已遮楼。\n便有杯觞兴，可摅羁旅愁。\n凫鹥亦相狎，尽日戏清流。",
        "dynasty": "唐",
        "collection_info": null
    },
    {
        "title": "早春池亭独游三首 二",
        "author": "刘象",
        "content": "清流环绿篠，清景媚虹桥。\n莺刷初迁羽，莎拳拟拆苗。\n细沙擢暖岸，淑景动和飙。\n倍忆同袍侣，相欢倒一瓢。",
        "dynasty": "唐",
        "collection_info": null
    },
    {
        "title": "早春池亭独游三首 三",
        "author": "刘象",
        "content": "一瓢欢自足，一日兴偏多。\n幽意人先赏，疎丛蝶未过。\n知音新句苦，窥沼醉颜酡。\n万虑从相拟，今朝欲奈何。",
        "dynasty": "唐",
        "collection_info": null
    },
    {
        "title": "鹭鸶",
        "author": "刘象",
        "content": "洁白孤高生不同，顶丝清软冷摇风。\n窥鱼翘立荷香裏，慕侣低翻柳影中。\n几日下巢辞紫阁，多时凝目向晴空。\n摩霄志在潜修羽，会接銮凰别苇丛。",
        "dynasty": "唐",
        "collection_info": null
    },
    {
        "title": "春夜二首 一",
        "author": "刘象",
        "content": "几处兵戈阻路岐，忆山心切与山违。\n时难何处披怀抱，日日日斜空醉归。",
        "dynasty": "唐",
        "collection_info": null
    },
    {
        "title": "春夜二首 二",
        "author": "刘象",
        "content": "一别杜陵归未期，秪凭魂梦接亲知。\n近来欲睡兼难睡，夜夜夜深闻子规。",
        "dynasty": "唐",
        "collection_info": null
    },
    {
        "title": "晓登迎春阁",
        "author": "刘象",
        "content": "未栉凭栏眺锦城，烟笼万井二江明。\n香风满阁花盈户，树树树梢啼晓莺。",
        "dynasty": "唐",
        "collection_info": null
    },
    {
        "title": "咏仙掌",
        "author": "刘象",
        "content": "万古亭亭倚碧霄，不成擎亦不成招。\n何如掬取天池水，洒向人间救旱苗。",
        "dynasty": "唐",
        "collection_info": null
    },
    {
        "title": "郪中感旧",
        "author": "刘象",
        "content": "顷年曾住此中来，今日重游事可哀。\n忆得几家欢宴处，家家家业尽成灰。",
        "dynasty": "唐",
        "collection_info": null
    },
    {
        "title": "白髭",
        "author": "刘象",
        "content": "到处逢人求至药，几回染了又成丝。\n素丝易染髭难染，墨翟当时合泣髭。",
        "dynasty": "唐",
        "collection_info": null
    },
    {
        "title": "题县令范传真化洽亭",
        "author": "沈颜",
        "content": "前有浅山，屹然如屏。\n后有卑岭，缭然如城。\n跨池左右，足以建亭。\n斯亭何名，化洽而成。",
        "dynasty": "唐",
        "collection_info": null
    },
    {
        "title": "书怀寄友人",
        "author": "沈颜",
        "content": "江湖劳遍寻，祗自长愁襟。\n到处慵开口，何人可话心。\n登楼得句远，望月抒情深。\n却忆山斋后，猿声相伴吟。",
        "dynasty": "唐",
        "collection_info": null
    },
    {
        "title": "题壁",
        "author": "杨凝式",
        "content": "院似禅心静，花如觉性圆。\n自然知了义，争肯学神仙。",
        "dynasty": "唐",
        "collection_info": null
    },
    {
        "title": "赠张全义",
        "author": "杨凝式",
        "content": "洛阳风景实堪哀，昔日曾为瓦子堆。\n不是我公重葺理，至今犹是一堆灰。",
        "dynasty": "唐",
        "collection_info": null
    },
    {
        "title": "题怀素酒狂贴后",
        "author": "杨凝式",
        "content": "十年挥素学临池，始识王公学卫非。\n草圣未须因酒发，笔端应解化龙飞。",
        "dynasty": "唐",
        "collection_info": null
    },
    {
        "title": "句",
        "author": "杨凝式",
        "content": "押引蝗虫到洛京，合消郡守远相迎。\n到此今经三纪春。",
        "dynasty": "唐",
        "collection_info": null
    },
    {
        "title": "奉试诏用拓拔思恭为京北收復都统",
        "author": "李琪",
        "content": "飞骑经巴栈，鸿恩及夏台。\n将从天上去，人自日边来。\n此处金门远，何时玉辇迴。\n早平关右贼，莫待诏书催。",
        "dynasty": "唐",
        "collection_info": null
    },
    {
        "title": "题广爱寺楞伽山",
        "author": "李琪",
        "content": "善高天外远，方丈海中遥。\n自有山神护，应无劫火烧。\n坏文侵古壁，飞剑出寒霄。\n何似苍苍色，严妆十七朝。",
        "dynasty": "唐",
        "collection_info": null
    },
    {
        "title": "句",
        "author": "李琪",
        "content": "哀痛不下诏，登封谁上书。",
        "dynasty": "唐",
        "collection_info": null
    },
    {
        "title": "寄桂帅",
        "author": "刘崇龟",
        "content": "碧幢仁施合洪钧，桂树林前倍得春。\n莫恋此时好风景，磻溪不是钓渔人。",
        "dynasty": "唐",
        "collection_info": null
    },
    {
        "title": "席上吟",
        "author": "刘崇鲁",
        "content": "南行忽见李深之，手舞如蜚令不疑。\n任有风流兼蕴藉，天生不似郑都知。",
        "dynasty": "唐",
        "collection_info": null
    },
    {
        "title": "寄孙储",
        "author": "孙定",
        "content": "行行血泪洒尘襟，事逐东流渭水深。\n秋跨蹇驴风尚紧，静投孤店日初沈。\n一枝犹挂东堂梦，千里空驰北巷心。\n明月悲歌又前去，满城烟树噪春禽。",
        "dynasty": "唐",
        "collection_info": null
    },
    {
        "title": "江南行",
        "author": "许昼",
        "content": "江南萧洒地，本自与君宜。\n固节还同我，虚心欲待谁。\n涧泉傍借响，山木共含滋。\n粉腻虫难篆，丛疎鸟易窥。\n尽应逢野渡，中忽见村祠。\n叶扫秋空静，根横古堑危。\n影迷寒霭裏，声出夜风时。\n客棹深深过，人家远远移。\n游边曾结念，到此数题诗。\n莫恨成龙晚，成龙会有期。",
        "dynasty": "唐",
        "collection_info": null
    },
    {
        "title": "中秋月",
        "author": "许昼",
        "content": "应是蟾宫别有情，每逢秋半倍澄清。\n清光不向此中见，白髮争教何处生？\n闲地占将真可惜，幽窗分得始为明。\n殷勤好长来年桂，莫遣平人道不平。",
        "dynasty": "唐",
        "collection_info": null
    },
    {
        "title": "临终诗",
        "author": "薛凖",
        "content": "旧国深恩不易酬，又离继母出他州。\n谁知天怒无因息，积媿终身乞速休。",
        "dynasty": "唐",
        "collection_info": null
    },
    {
        "title": "观修处士画桃花图歌",
        "author": "裴谐",
        "content": "一从天宝王维死，于今始遇修夫子。\n能向鲛绡四幅中，丹青暗与春争工。\n勾芒若见应羞杀，晕绿匀红渐分别。\n堪怜彩笔似东风，一朵一枝随手发。\n燕支乍湿如含露，引得娇莺痴不去。\n多少游蜂尽日飞，看遍花心求入处。\n工夫妙丽实奇绝，似对韶光好时节。\n偏宜留着待深冬，铺向楼前殛霜雪。",
        "dynasty": "唐",
        "collection_info": null
    },
    {
        "title": "句",
        "author": "裴谐",
        "content": "风回山火断，朝落岸冰高。\n名终埋不得，骨任朽何妨。",
        "dynasty": "唐",
        "collection_info": null
    },
    {
        "title": "长安春日",
        "author": "曹松",
        "content": "浩浩看花晨，六街扬远尘。\n尘中一丈日，谁是晏眠人。\n御柳舞着水，野鸎啼破春。\n徒云多失意，犹自惜离秦。",
        "dynasty": "唐",
        "collection_info": null
    },
    {
        "title": "慈恩寺贻楚霄上人",
        "author": "曹松",
        "content": "在秦生楚思，波浪接禅关。\n塔碍高林鸟，窗开白日山。\n树阴移草上，岸色透庭间。\n入内谈经彻，空携讲疏还。",
        "dynasty": "唐",
        "collection_info": null
    },
    {
        "title": "崇义里言怀",
        "author": "曹松",
        "content": "马蹄京洛岐，復此少闲时。\n老积沧洲梦，秋乖白阁期。\n平生五字句，一夕满头丝。\n把向侯门去，侯门未可知。",
        "dynasty": "唐",
        "collection_info": null
    },
    {
        "title": "僧院松",
        "author": "曹松",
        "content": "此木韵弥全，秋霄学瑟弦。\n空知百余尺，未定几多年。\n古甲磨云拆，孤根捉地坚。\n何当抛一干，作盖道场前。",
        "dynasty": "唐",
        "collection_info": null
    },
    {
        "title": "贻世",
        "author": "曹松",
        "content": "富者非义取，朴风争肯还。\n红尘不待晓，白首有谁閒。\n浅度四溟水，平看诸国山。\n只消年作劫，俱到总无间。",
        "dynasty": "唐",
        "collection_info": null
    },
    {
        "title": "南游",
        "author": "曹松",
        "content": "直到南箕下，方谙涨海头。\n君恩过铜柱，戎节限交州。\n犀占花阴卧，波衝瘴色流。\n远夷非不乐，自是北人愁。",
        "dynasty": "唐",
        "collection_info": null
    },
    {
        "title": "送胡中丞使日东",
        "author": "曹松",
        "content": "辞天理玉簪，指日使鸡林。\n犹有中华恋，方同积浪深。\n张帆度鲸口，衔命见臣心。\n渥泽遐宣后，归期抵万金。",
        "dynasty": "唐",
        "collection_info": null
    },
    {
        "title": "哭陈陶处士",
        "author": "曹松",
        "content": "园裏先生冢，鸟啼春更伤。\n空余八封树，尚对一茅堂。\n白日埋杜甫，皇天无耒阳。\n如何稽古力，报答甚茫茫。",
        "dynasty": "唐",
        "collection_info": null
    },
    {
        "title": "言怀",
        "author": "曹松",
        "content": "冥心坐似痴，寝食亦如遗。\n为觅出人句，秪求当路知。\n岂能穷到老，未信达无时。\n此道须天付，三光幸不私。",
        "dynasty": "唐",
        "collection_info": null
    },
    {
        "title": "月",
        "author": "曹松",
        "content": "寥寥天地内，夜魄爽何轻。\n频见此轮满，即应华髮生。\n不圆争得破，纔正又须倾。\n人事还如此，因知倚伏情。",
        "dynasty": "唐",
        "collection_info": null
    },
    {
        "title": "答匡山僧赠榔栗杖",
        "author": "曹松",
        "content": "栗杖出匡顶，百中无一枝。\n虽因野僧得，犹畏岳神知。\n画月冷光在，指云秋片移。\n宜留引蹇步，他日访峨嵋。",
        "dynasty": "唐",
        "collection_info": null
    },
    {
        "title": "商山夜闻泉",
        "author": "曹松",
        "content": "泻月声不断，坐来心益闲。\n无人知落处，万木冷空山。\n远忆云容外，幽疑石缝间。\n那辞通曙听，明日度蓝关。",
        "dynasty": "唐",
        "collection_info": null
    },
    {
        "title": "书怀",
        "author": "曹松",
        "content": "默默守吾道，望荣来替愁。\n吟诗应有罪，当路却如讐。\n陆海傥难溺，九霄争便休。\n敢言名誉出，天未白吾头。",
        "dynasty": "唐",
        "collection_info": null
    },
    {
        "title": "道中",
        "author": "曹松",
        "content": "出门嗟世路，何日朴风归。\n是处太行险，□□应解飞。\n主人厚薄礼，客子新故衣。\n所以浇浮态，多令行者违。",
        "dynasty": "唐",
        "collection_info": null
    },
    {
        "title": "夏云",
        "author": "曹松",
        "content": "势能成岳仞，顷刻长崔嵬。\n瞑鸟飞不到，野风吹得开。\n一天分万态，立地看忘回。\n欲结暑宵雨，先闻江上雷。",
        "dynasty": "唐",
        "collection_info": null
    },
    {
        "title": "塞上行",
        "author": "曹松",
        "content": "上将拥黄鬚，安西逐指呼。\n离乡俱少壮，到碛减肌肤。\n风雪夜防塞，腥羶朝繫胡。\n为君乐战死，谁喜作征夫。",
        "dynasty": "唐",
        "collection_info": null
    },
    {
        "title": "晨起",
        "author": "曹松",
        "content": "晓色教不睡，卷帘清气中。\n林残数枝月，髮冷一梳风。\n并鸟含钟语，欹荷隔雾空。\n莫疑营白日，道路本无穷。",
        "dynasty": "唐",
        "collection_info": null
    },
    {
        "title": "感世",
        "author": "曹松",
        "content": "触目尽如幻，幻中能几时。\n愁来舍行乐，事去莫吞悲。\n白髮不由己，黄金留待谁。\n耕烟得铭志，翻为古人思。",
        "dynasty": "唐",
        "collection_info": null
    },
    {
        "title": "观华夷图",
        "author": "曹松",
        "content": "落笔胜缩地，展图当晏宁。\n中华属贵分，远裔占何星。\n分寸辨诸岳，斗升观四溟。\n长疑未到处，一一似曾经。",
        "dynasty": "唐",
        "collection_info": null
    },
    {
        "title": "山上寒夜呈进士许棠",
        "author": "曹松",
        "content": "山寒草堂暖，寂夜有良朋。\n读易分高烛，煎茶取折冰。\n庭垂河半角，窗露月微棱。\n俱入论心地，争无俗者憎。",
        "dynasty": "唐",
        "collection_info": null
    },
    {
        "title": "滕王阁春日晚眺",
        "author": "曹松",
        "content": "凌春帝子阁，偶眺日移西。\n浪势平花坞，帆阴上柳堤。\n凝岚藏宿翼，迭鼓碎归蹄。\n只此长吟咏，因高思不迷。",
        "dynasty": "唐",
        "collection_info": null
    },
    {
        "title": "钟陵野步",
        "author": "曹松",
        "content": "冈扉聊自启，信步出波边。\n野火风吹阔，春冰鹤啄穿。\n渚樯齐驿树，山鸟入公田。\n未创孤云势，空思白阁年。",
        "dynasty": "唐",
        "collection_info": null
    },
    {
        "title": "哭胡处士",
        "author": "曹松",
        "content": "故人江阁在，重到事悠悠。\n无尔向潭上，为吾倾瓮头。\n空余赤枫叶，堕落钓鱼舟。\n疑是冲虚去，不为天地囚。",
        "dynasty": "唐",
        "collection_info": null
    },
    {
        "title": "青龙寺赠云颢法师",
        "author": "曹松",
        "content": "紫檀衣且香，春殿日尤长。\n此地开新讲，何山鏁旧房。\n僧名喧北阙，师印续南方。\n莫惜青莲喻，秦人听未忘。",
        "dynasty": "唐",
        "collection_info": null
    },
    {
        "title": "荐福寺赠应制白公",
        "author": "曹松",
        "content": "才子紫檀衣，明君宠顾时。\n讲昇高座懒，书荅重臣迟。\n瓶势倾圆顶，刀声落碎髭。\n还闻穿内去，随驾进新诗。",
        "dynasty": "唐",
        "collection_info": null
    },
    {
        "title": "观山寺僧穿井",
        "author": "曹松",
        "content": "云僧凿山井，寒碧在中庭。\n况是分嵓眼，同来下石瓶。\n旁痕终变藓，圆影即澄星。\n异夜天龙蛰，应闻说叶经。",
        "dynasty": "唐",
        "collection_info": null
    },
    {
        "title": "送德光禅师",
        "author": "曹松",
        "content": "天涯缘事了，又造石霜微。\n不以千峰险，唯将独影归。\n有为嫌假佛，无境是真机。\n到后流沙锡，何时更有飞。",
        "dynasty": "唐",
        "collection_info": null
    },
    {
        "title": "赠南陵李主簿",
        "author": "曹松",
        "content": "外邑官同隐，宁劳短吏趋。\n看云情自足，爱酒逸应无。\n簟席弹碁子，衣裳惹印朱。\n仍闻陂水近，亦拟掉菰蒲。",
        "dynasty": "唐",
        "collection_info": null
    },
    {
        "title": "慈恩寺东楼",
        "author": "曹松",
        "content": "寺楼凉出竹，非与曲江赊。\n野火流穿苑，秦山迭入巴。\n风梢离众叶，岸角积虚沙。\n此地钟声近，令人思未涯。",
        "dynasty": "唐",
        "collection_info": null
    },
    {
        "title": "古冢",
        "author": "曹松",
        "content": "代远已难问，纍纍次古城。\n民田侵不尽，客路踏还平。\n作穴蛇分蛰，依冈鹿绕行。\n唯应风雨夕，鬼火出林明。",
        "dynasty": "唐",
        "collection_info": null
    },
    {
        "title": "访山友",
        "author": "曹松",
        "content": "一径通高屋，重云翳两原。\n山寒初宿顶，泉落未知根。\n急雨洗荒壁，惊风开静门。\n听君吟废夜，苦却建溪猿。",
        "dynasty": "唐",
        "collection_info": null
    },
    {
        "title": "林下书怀寄建州李频员外",
        "author": "曹松",
        "content": "一从诸事懒，海上迹宜沉。\n吾道不当路，鄙人甘入林。\n云垂方觅鹤，月湿始收琴。\n水石南州好，谁陪刻骨吟。",
        "dynasty": "唐",
        "collection_info": null
    },
    {
        "title": "猿",
        "author": "曹松",
        "content": "曾宿三巴路，今来不愿听。\n云根啼片白，峰顶掷尖青。\n护果憎禽啄，栖霜觑叶零。\n唯应卧岚客，怜尔傍嵒扃。",
        "dynasty": "唐",
        "collection_info": null
    },
    {
        "title": "秋日送方干游上元",
        "author": "曹松",
        "content": "天高淮泗白，料子趋修程。\n汲水疑山动，扬帆觉岸行。\n云离京口树，鴈入石头城。\n后夜分遥念，诸峰霜露生。",
        "dynasty": "唐",
        "collection_info": null
    },
    {
        "title": "哭李频员外",
        "author": "曹松",
        "content": "出麾临建水，下世在公堂。\n苦集休开箧，清资罢转郎。\n瘴中无子奠，岭外一妻孀。\n定是浮香骨，东归就故乡。",
        "dynasty": "唐",
        "collection_info": null
    },
    {
        "title": "山中言事",
        "author": "曹松",
        "content": "岚霭润窗櫺，吟诗得冷癥。\n教餐有效药，多媿独行僧。\n云湿煎茶火，冰封汲井绳。\n片扉深着掩，经国自无能。",
        "dynasty": "唐",
        "collection_info": null
    },
    {
        "title": "送左协律京西从事",
        "author": "曹松",
        "content": "辟书来几日，遂喜就嘉招。\n犹向风沙浅，非于甸服遥。\n时平无探骑，秋静见盘雕。\n若遣关中使，烦君问寂寥。",
        "dynasty": "唐",
        "collection_info": null
    },
    {
        "title": "望九华寄池阳太守",
        "author": "曹松",
        "content": "造化峰峰异，宜教岳德谦。\n灵踪载籍古，怪刃刺云尖。\n盘蹙陵阳壮，孤标建邺瞻。\n霁余堪洗目，青出谢家檐。",
        "dynasty": "唐",
        "collection_info": null
    },
    {
        "title": "上广州支使王拾遗",
        "author": "曹松",
        "content": "明时应不谏，天幕称仙才。\n聘入关中去，人从帝侧来。\n诗窗盛岛屿，檄盾照风雷。\n几度陪旄节，营巡海色迴。",
        "dynasty": "唐",
        "collection_info": null
    },
    {
        "title": "题僧松禅",
        "author": "曹松",
        "content": "空山涧畔枯松树，禅老堂头甲乙身。\n传是昔朝僧种着，下头应有茯苓神。",
        "dynasty": "唐",
        "collection_info": null
    },
    {
        "title": "赠华阴李明府",
        "author": "曹松",
        "content": "佩墨县兼清，约关西近城。\n三峰岂不重，厚地戴犹轻。\n雪篠欹难直，风泉喷易横。\n须知高枕外，长是劝民耕。",
        "dynasty": "唐",
        "collection_info": null
    },
    {
        "title": "送人庭鹤",
        "author": "曹松",
        "content": "度岁休笼闭，身轻好羽仪。\n白云□是伴，沧海得因谁。\n唳起遗残食，盘余在逈枝。\n条风频雨去，只恐更相随。",
        "dynasty": "唐",
        "collection_info": null
    },
    {
        "title": "信州闻通寺题僧砌下泉",
        "author": "曹松",
        "content": "细声从峤足，幽淡浸香墀。\n此境未开日，何人初见时。\n耗痕延黑藓，净罅吐微澌。\n应有乔梢鹤，下来当饮之。",
        "dynasty": "唐",
        "collection_info": null
    },
    {
        "title": "山中",
        "author": "曹松",
        "content": "此地似商岭，云霞空往还。\n衰条难定鸟，缺月易依山。\n野色耕不尽，溪容钓自闲。\n分因多卧退，百计少相关。",
        "dynasty": "唐",
        "collection_info": null
    },
    {
        "title": "寄崇圣寺僧",
        "author": "曹松",
        "content": "不醉长安酒，冥心只似师。\n望山吟过日，伴鹤立多时。\n沟远流声细，林寒绿色迟。\n庵西萝月夕，重约语空期。",
        "dynasty": "唐",
        "collection_info": null
    },
    {
        "title": "金陵道中寄",
        "author": "曹松",
        "content": "忍苦待知音，无时省废吟。\n始为分路客，莫问向隅心。\n峤翠藏幽瀑，枝风下晓禽。\n忆君秋欲尽，马上秣陵砧。",
        "dynasty": "唐",
        "collection_info": null
    },
    {
        "title": "都门送许棠东归",
        "author": "曹松",
        "content": "旧客东归远，长安诗少朋。\n去愁分碛鴈，行计逐乡僧。\n华岳无时雪，黄河漫处冰。\n知辞国门路，片席认西陵。",
        "dynasty": "唐",
        "collection_info": null
    },
    {
        "title": "送进士喻坦之游太原",
        "author": "曹松",
        "content": "北鄙征难尽，诗愁满去程。\n废巢侵烧色，荒冢入锄声。\n逗野河流浊，离云碛日明。\n幷州戎垒地，角动引风生。",
        "dynasty": "唐",
        "collection_info": null
    },
    {
        "title": "九江暮春书事",
        "author": "曹松",
        "content": "杨柳城初鏁，轮蹄息去踪。\n春流无旧岸，夜色失诸峰。\n影动渔边火，声迟话后钟。\n明朝回去鴈，谁向北郊逢。",
        "dynasty": "唐",
        "collection_info": null
    },
    {
        "title": "再到洪州望西山",
        "author": "曹松",
        "content": "洪州向西顾，不忍暂忘君。\n记得瀑泉落，省同幽鸟闻。\n一回经雨雹，长有剩风云。\n未定却栖息，前头江海分。",
        "dynasty": "唐",
        "collection_info": null
    },
    {
        "title": "与胡汾坐月期贯休上人不至",
        "author": "曹松",
        "content": "扫庭秋漏滴，接话贵忘眠。\n静夜人相语，低枝鸟暗迁。\n星围南极定，月照断河连。\n后会花宫子，应开石上禅。",
        "dynasty": "唐",
        "collection_info": null
    },
    {
        "title": "赠胡处士",
        "author": "曹松",
        "content": "年光离岳色，带疾卧南原。\n白日与无事，俗人嗔闭门。\n樵鱼临片水，野鹿入荒园。\n莫问荣华事，清霜点髮根。",
        "dynasty": "唐",
        "collection_info": null
    },
    {
        "title": "铅山写怀",
        "author": "曹松",
        "content": "天涯兵火后，风景畏临门。\n骨肉到时节，团圆因梦魂。\n池塘营水眼，岭峤结花根。\n耳纵听歌吹，中心不可论。",
        "dynasty": "唐",
        "collection_info": null
    },
    {
        "title": "书翠岩寺壁",
        "author": "曹松",
        "content": "何年话尊宿，瞻礼此堂中。\n入郭非无路，归林自学空。\n溅瓶云峤水，逆磬雪川风。\n时说南庐事，知师用意同。",
        "dynasty": "唐",
        "collection_info": null
    },
    {
        "title": "江西题东湖",
        "author": "曹松",
        "content": "凿出江湖思，凉多□□间。\n无风触微浪，半日□秋山。\n客袖沙光满，船窗荻影闲。\n时人见黄绶，应笑狎鸥还。",
        "dynasty": "唐",
        "collection_info": null
    },
    {
        "title": "题湖南岳麓寺",
        "author": "曹松",
        "content": "海云山上寺，每到每开襟。\n万木长不住，细泉听更深。\n蜩沾高雨断，鸟遇夕岚沈。\n此地良宵月，秋怀隔楚砧。",
        "dynasty": "唐",
        "collection_info": null
    },
    {
        "title": "赠衡山麋明府",
        "author": "曹松",
        "content": "为县潇湘水，门前树配苔。\n晚吟公籍少，春醉积林开。\n涤砚松香起，擎茶岳影来。\n任官当此境，更莫梦天台。",
        "dynasty": "唐",
        "collection_info": null
    },
    {
        "title": "塞上",
        "author": "曹松",
        "content": "边寒来所阔，今日復明朝。\n河凌坚通马，胡云缺见雕。\n砂中程独泣，乡外隐谁招。\n回首若经岁，灵州生柳条。",
        "dynasty": "唐",
        "collection_info": null
    },
    {
        "title": "送邵安石及第归连州觐省",
        "author": "曹松",
        "content": "及第兼归觐，宜忘涉驿劳。\n青云重庆少，白日一飞高。\n转楚闻啼狖，临湘见迭涛。\n海阳沈饮罢，何地佐旌旄。",
        "dynasty": "唐",
        "collection_info": null
    },
    {
        "title": "边上送友人归宁",
        "author": "曹松",
        "content": "乡路穿京过，宁心去少同。\n日斜寻阔碛，春尽逐归鸿。\n独树河声外，凝笳塞色中。\n怜君到此处，却背老莱风。",
        "dynasty": "唐",
        "collection_info": null
    },
    {
        "title": "除夜",
        "author": "曹松",
        "content": "残腊即又尽，东风应渐闻。\n一宵犹几许，两岁欲平分。\n燎暗倾时斗，春通绽处芬。\n明朝遥捧酒，先合祝尧君。",
        "dynasty": "唐",
        "collection_info": null
    },
    {
        "title": "题甘露寺",
        "author": "曹松",
        "content": "香门接巨垒，画角间清钟。\n北固一何峭，西僧多此逢。\n天垂无际海，云白久晴峰。\n旦暮然灯外，涛头振蛰龙。",
        "dynasty": "唐",
        "collection_info": null
    },
    {
        "title": "贻住山僧",
        "author": "曹松",
        "content": "罢讲巡岩坞，无穷得野情。\n腊高犹伴鹿，夏满不归城。\n云朵缘崖发，峰阴截水清。\n自然双洗耳，唯任白毫生。",
        "dynasty": "唐",
        "collection_info": null
    },
    {
        "title": "题鹤鸣泉",
        "author": "曹松",
        "content": "仙鹤曾鸣处，泉兼半井苔。\n直峰抛影入，片月泻光来。\n潋滟侵颜冷，深沉慰眼开。\n何因值舟顶，满汲石瓶回。",
        "dynasty": "唐",
        "collection_info": null
    },
    {
        "title": "吊贾岛二首 一",
        "author": "曹松",
        "content": "先生不折桂，谪去抱何冤。\n已葬离燕骨，难招入劒魂。\n旅坟低却草，稚子哭胜猿。\n冥寞如搜句，宜邀贺监论。",
        "dynasty": "唐",
        "collection_info": null
    },
    {
        "title": "吊贾岛二首 二",
        "author": "曹松",
        "content": "青斾低寒水，清笳出晓风。\n鸟来伤贾傅，马立葬滕公。\n松柏青山上，城池白日中。\n一朝今古隔，惟有月明同。",
        "dynasty": "唐",
        "collection_info": null
    },
    {
        "title": "忆江西幷悼亡友",
        "author": "曹松",
        "content": "前心奈兵阻，悔作豫章分。\n芳草未归日，故人多是坟。\n帆行出岫雨，马践过江云。\n此地一罇酒，当时皆以文。",
        "dynasty": "唐",
        "collection_info": null
    },
    {
        "title": "九江送方干归镜湖",
        "author": "曹松",
        "content": "一樯悬五两，此日动归风。\n客路抛湓口，家林入镜中。\n谭余云出峤，咏苦月欹空。\n更若看鳷鹊，何人夜坐同。",
        "dynasty": "唐",
        "collection_info": null
    },
    {
        "title": "庐山访贾匡",
        "author": "曹松",
        "content": "西城疾病日，此地少寻君。\n古迹春犹在，遥泉夜尽闻。\n片时三处雨，九迭几重云。\n到者皆忘寐，神精与俗分。",
        "dynasty": "唐",
        "collection_info": null
    },
    {
        "title": "顾少府池上",
        "author": "曹松",
        "content": "池上分行种，公庭觉少尘。\n根离潮水岸，韵爽判曹人。\n正午回鱼影，方昏息鹭身。\n无时不动咏，沧岛思方频。",
        "dynasty": "唐",
        "collection_info": null
    },
    {
        "title": "喜友人归上元别业",
        "author": "曹松",
        "content": "一樯千里外，隐者兴宜孤。\n落日长边海，秋风满故都。\n掩关苔色老，盘径叶声枯。\n匡岳来时过，迟回绝顶无。",
        "dynasty": "唐",
        "collection_info": null
    },
    {
        "title": "曲江暮春雪霁",
        "author": "曹松",
        "content": "霁动江池色，春残一去游。\n菰风生马足，槐雪滴人头。\n北阙尘未起，南山青欲流。\n如何多别地，却得醉汀洲。",
        "dynasty": "唐",
        "collection_info": null
    },
    {
        "title": "立春日",
        "author": "曹松",
        "content": "春饮一杯酒，便吟春日诗。\n木梢寒未觉，地脉暖先知。\n鸟啭星沈后，山分雪薄时。\n赏心无处说，怅望曲江池。",
        "dynasty": "唐",
        "collection_info": null
    },
    {
        "title": "宿溪僧院",
        "author": "曹松",
        "content": "少年云溪裏，禅心夜更闲。\n煎茶留静者，靠月坐苍山。\n露白钟寻定，萤多户未关。\n嵩阳大石室，何日译经还。",
        "dynasty": "唐",
        "collection_info": null
    },
    {
        "title": "石头怀古",
        "author": "曹松",
        "content": "日月出又没，台城空白云。\n虽宽百姓土，渐缺六朝坟。\n禾黍是亡国，山河归圣君。\n松声骤雨足，几寺晚钟闻。",
        "dynasty": "唐",
        "collection_info": null
    },
    {
        "title": "浙右赠陆处士",
        "author": "曹松",
        "content": "静节灌园余，得非成隐居。\n长当庚子日，独拜五经书。\n白浪吹亡国，秋霜洗大虚。\n门前是京口，身外不营储。",
        "dynasty": "唐",
        "collection_info": null
    },
    {
        "title": "哭胡处士",
        "author": "曹松",
        "content": "丘中久不起，将谓诏书来。\n及见凌云说，方知掩夜台。\n白衣归北路，玄造亦遗才。\n世上亡君后，诗声更大哉。",
        "dynasty": "唐",
        "collection_info": null
    },
    {
        "title": "赠余干袁明府",
        "author": "曹松",
        "content": "一雨西城色，陶家心自清。\n山衔中郭分，云卷下湖程。\n公署闻流木，人烟入废城。\n难忘楚尽处，新有越吟生。",
        "dynasty": "唐",
        "collection_info": null
    },
    {
        "title": "赠雷乡张明府",
        "author": "曹松",
        "content": "任官征战后，度日寄闲身。\n封卷还高客，飞书问野人。\n废田教种糓，生路遣寻薪。\n若起柴桑兴，无先漉酒巾。",
        "dynasty": "唐",
        "collection_info": null
    },
    {
        "title": "岳阳晚泊",
        "author": "曹松",
        "content": "轻帆下阔流，便泊此沙洲。\n湖影撼山朵，日阳烧野愁。\n白波争起倒，青屿或沈浮。\n是际船中望，东南仞仞秋。",
        "dynasty": "唐",
        "collection_info": null
    },
    {
        "title": "览春牓喜孙鄠成名",
        "author": "曹松",
        "content": "门外报春牓，喜君天子知。\n旧愁浑似雪，见日总消时。\n塔下牡丹气，江头杨柳丝。\n风光若有分，无处不相宜。",
        "dynasty": "唐",
        "collection_info": null
    },
    {
        "title": "己亥岁二首 一",
        "author": "曹松",
        "content": "泽国江山入战图，生民何计乐樵苏。\n凭君莫话封侯事，一将功成万骨枯。",
        "dynasty": "唐",
        "collection_info": null
    },
    {
        "title": "己亥岁二首 二",
        "author": "曹松",
        "content": "传闻一战百神愁，两岸彊兵过未休。\n谁道沧江总无事，近来长共血争流。",
        "dynasty": "唐",
        "collection_info": null
    },
    {
        "title": "乱后入洪州西山",
        "author": "曹松",
        "content": "寂寂阴溪水漱苔，尘中将得苦吟来。\n东峰道士如相问，县令而今不姓梅。",
        "dynasty": "唐",
        "collection_info": null
    },
    {
        "title": "送僧入庐山",
        "author": "曹松",
        "content": "若到江州二林寺，遍游应未出云霞。\n庐山瀑布三千仞，画破青霄始落斜。",
        "dynasty": "唐",
        "collection_info": null
    },
    {
        "title": "送僧入蜀过夏",
        "author": "曹松",
        "content": "师言结夏入巴峰，云水回头几万重。\n五月峨眉须近火，木皮领重只如冬。",
        "dynasty": "唐",
        "collection_info": null
    },
    {
        "title": "江西逢僧省文 一",
        "author": "曹松",
        "content": "闽地高僧楚地逢，僧游蛮锡挂垂松。\n白云逸性都无定，纔出双峰爱五峰。",
        "dynasty": "唐",
        "collection_info": null
    },
    {
        "title": "江西逢僧省文 二",
        "author": "曹松",
        "content": "高僧不负雪峰期，却伴青霞入翠微。\n百叶岩前霜欲降，九枝松上鹤初归。\n风生碧涧鱼龙跃，威振金楼燕雀飞。\n想得白莲花上月，满山犹带旧光辉。",
        "dynasty": "唐",
        "collection_info": null
    },
    {
        "title": "水精念珠",
        "author": "曹松",
        "content": "等量红缕贯晶荧，尽道匀圆别未胜。\n凿断玉潭盈尺水，琢成金地两条冰。\n轮时秪恐星侵佛，挂处常疑露滴僧。\n几度夜深寻不着，瑠[瓈]为殿月为灯。",
        "dynasty": "唐",
        "collection_info": null
    },
    {
        "title": "南海旅次",
        "author": "曹松",
        "content": "忆归休上越王台，归思临高不易裁。\n为客正当无鴈处，故园谁道有书来。\n城头早角吹霜尽，郭裏残潮荡月回。\n心似百花开未得，年年争发被春催。",
        "dynasty": "唐",
        "collection_info": null
    },
    {
        "title": "春草",
        "author": "曹松",
        "content": "不独满池塘，梦中佳句香。\n春风有余力，引上古城墙。",
        "dynasty": "唐",
        "collection_info": null
    },
    {
        "title": "金谷园",
        "author": "曹松",
        "content": "当年歌舞时，不说草离离。\n今日歌舞尽，满园秋露垂。",
        "dynasty": "唐",
        "collection_info": null
    },
    {
        "title": "夏日东斋",
        "author": "曹松",
        "content": "三庚到秋伏，偶来松槛立。\n热少清风多，开门放山入。",
        "dynasty": "唐",
        "collection_info": null
    },
    {
        "title": "南朝",
        "author": "曹松",
        "content": "三篱盖驰道，风烈一无取。\n时见牧牛童，嗔牛吃禾黍。",
        "dynasty": "唐",
        "collection_info": null
    },
    {
        "title": "言怀",
        "author": "曹松",
        "content": "出山不得意，谒帝值戈鋋。\n岂料为文日，翻成用武年。",
        "dynasty": "唐",
        "collection_info": null
    },
    {
        "title": "寒食日题杜鹃花",
        "author": "曹松",
        "content": "一朵又一朵，併开寒食时。\n谁家不禁火，总在此花枝。",
        "dynasty": "唐",
        "collection_info": null
    },
    {
        "title": "钟陵寒食日郊外闲游",
        "author": "曹松",
        "content": "可怜时节足风情，杏子粥香如冷饧。\n无奈春风输旧火，遍教人唤作山樱。",
        "dynasty": "唐",
        "collection_info": null
    },
    {
        "title": "中秋对月",
        "author": "曹松",
        "content": "无云世界秋三五，共看蟾盘上海涯。\n直到天头天尽处，不曾私照一人家。",
        "dynasty": "唐",
        "collection_info": null
    },
    {
        "title": "陪湖南李中丞宴隐溪",
        "author": "曹松",
        "content": "竹林啼鸟不知休，罗列飞桥水乱流。\n触散柳丝回玉勒，约开莲叶上兰舟。\n酒边旧侣真何逊，云裏新声是莫愁。\n若值主人嫌昼短，应陪秉烛夜深游。",
        "dynasty": "唐",
        "collection_info": null
    },
    {
        "title": "别湖上主人",
        "author": "曹松",
        "content": "门繫钓舟云满岸，借君幽致坐移旬。\n湖村夜呌白芜鴈，菱市晓喧深浦人。\n远水日边重作雪，寒林烧后别生春。\n不辞更住醒还醉，太一东峰归梦频。",
        "dynasty": "唐",
        "collection_info": null
    },
    {
        "title": "赠广宣大师",
        "author": "曹松",
        "content": "忆昔同游紫阁云，别来三十二回春。\n白头相见双林下，犹是清朝未退人。",
        "dynasty": "唐",
        "collection_info": null
    },
    {
        "title": "钟陵寒食日与同年裴颜李先辈郑校书郊外闲游",
        "author": "曹松",
        "content": "寒节钟陵香骑随，同年相命楚江湄。\n云间影过秋韆女，地上声喧蹴踘儿。\n何处寄烟归草色，谁家送火在花枝。\n银瓶冷酒皆倾尽，半卧垂杨自不知。",
        "dynasty": "唐",
        "collection_info": null
    },
    {
        "title": "江外除夜",
        "author": "曹松",
        "content": "千门庭燎照楼台，总为年光急急催。\n半夜腊因风卷去，五更春被角吹来。\n宁无好鸟思花发，应有游鱼待冻开。\n不是多歧渐平稳，谁能呼酒祝昭回。",
        "dynasty": "唐",
        "collection_info": null
    },
    {
        "title": "七夕",
        "author": "曹松",
        "content": "牛女相期七夕秋，相逢俱喜鹊横流。\n彤云缥缈回金辂，明月婵娟挂玉钩。\n燕羽几曾添别恨，花容终不更含羞。\n更残便是分襟处，晓箭东来射翠楼。",
        "dynasty": "唐",
        "collection_info": null
    },
    {
        "title": "罗浮山下书逸人壁",
        "author": "曹松",
        "content": "海上亭台山下烟，买时幽邃不争钱。\n莫言白日催华髮，自有丹砂驻少年。\n渔钓未归深竹裏，琴壶犹恋落花边。\n可中更践无人境，知是罗浮第几天。",
        "dynasty": "唐",
        "collection_info": null
    },
    {
        "title": "天台瀑布",
        "author": "曹松",
        "content": "万仞得名云瀑布，远看如织挂天台。\n休疑宝尺难量度，直恐金刀易剪裁。\n喷向林梢成夏雪，倾来石上作春雷。\n欲知便是银河水，堕落人间合却回。",
        "dynasty": "唐",
        "collection_info": null
    },
    {
        "title": "桂江",
        "author": "曹松",
        "content": "未识佳人寻桂水，水云先解傍壶觞。\n笋林次第添斑竹，雏鸟参差护锦囊。\n乳洞此时连越井，石楼何日到僊乡。\n如飞似堕皆青壁，画手不强元化强。",
        "dynasty": "唐",
        "collection_info": null
    },
    {
        "title": "南海",
        "author": "曹松",
        "content": "倾腾界汉沃诸蛮，立望何如画此看。\n无地不同方觉远，共天无别始知宽。\n文魮隔雾朝含碧，老蚌凌波夜吐丹。\n万状千形皆得意，长鲸独自转身难。",
        "dynasty": "唐",
        "collection_info": null
    },
    {
        "title": "洞庭湖",
        "author": "曹松",
        "content": "东西南北各连空，波上唯留小朵峰。\n长与岳阳翻鼓角，不离云梦转鱼龙。\n吸回日月过千顷，铺尽星河剩一重。\n直到劫余还作陆，是时应有羽人逢。",
        "dynasty": "唐",
        "collection_info": null
    },
    {
        "title": "霍山",
        "author": "曹松",
        "content": "七千七百七十丈，丈丈藤萝势入天。\n未必展来空似翅，不妨开去也成莲。\n月将河汉分岩转，僧与龙蛇共窟眠。\n直是画工须阁笔，况无名画可流传。",
        "dynasty": "唐",
        "collection_info": null
    },
    {
        "title": "巫峡",
        "author": "曹松",
        "content": "巫山苍翠峡通津，下有仙宫楚女真。\n不逐彩云归碧落，却为暮雨扑行人。\n年年旧事音容在，日日谁家梦想频。\n应是荆山留不住，至今犹得覩芳尘。",
        "dynasty": "唐",
        "collection_info": null
    },
    {
        "title": "送陈樵校书归泉州",
        "author": "曹松",
        "content": "巨塔列名题，诗心亦罕齐。\n除官京下阙，乞假海门西。\n别席侵残漏，归程避战鼙。\n关遥秦鴈断，家近瘴云低。\n候马春风馆，迎船晓月溪。\n帝京须早入，莫被刺桐迷。",
        "dynasty": "唐",
        "collection_info": null
    },
    {
        "title": "赠镜湖处士方干二首 一",
        "author": "曹松",
        "content": "包含教化剩搜罗，句出东瓯奈峭何。\n世路不妨平处少，才人唯是屈声多。\n云来岛上便幽石，月到湖心忌白波。\n后辈难为措机杼，先生织字得龙梭。",
        "dynasty": "唐",
        "collection_info": null
    },
    {
        "title": "赠镜湖处士方干二首 二",
        "author": "曹松",
        "content": "秪拟应星眠越绝，唯将丽什当高勋。\n磨砻清浊人难会，织络虚无帝亦闻。\n鸟道未知山足雨，渔家已没镜中云。\n他时莫为三徴起，门外沙鸥解笑君。",
        "dynasty": "唐",
        "collection_info": null
    },
    {
        "title": "拜访陆处士",
        "author": "曹松",
        "content": "万卷书边人半白，再来惟恐降玄纁。\n性灵比鹤争多少，气力登山较几分。\n吟鬓渐无前度漆，寝衣犹有昨宵云。\n将知谷口耕烟者，低视齐梁楚赵君。",
        "dynasty": "唐",
        "collection_info": null
    },
    {
        "title": "岭南道中",
        "author": "曹松",
        "content": "百花成实未成归，未必归心与志违。\n但有壶觞资逸咏，尽交风景入清机。\n半川阴雾藏高木，一道晴蜺杂落晖。\n游子马前芳草合，鹧鸪啼歇又南飞。",
        "dynasty": "唐",
        "collection_info": null
    },
    {
        "title": "春日自吴门之阳羡道中书事",
        "author": "曹松",
        "content": "胜异恣游应未遍，路岐犹去几时还。\n浪花湖阔虹蜺断，柳线村深鸟雀闲。\n千室绮罗浮画檝，两州丝竹会茶山。\n眼前便是神僊事，何必须言洞府间。",
        "dynasty": "唐",
        "collection_info": null
    },
    {
        "title": "将入关行次湘阴",
        "author": "曹松",
        "content": "背顾秦城在何处，图书作伴过湘东。\n神鵶乱噪黄陵近，候鴈斜沈梦泽空。\n打桨天连晴水白，烧田云隔夜山红。\n也知渐老岩栖稳，争奈文闱有至公。",
        "dynasty": "唐",
        "collection_info": null
    },
    {
        "title": "题昭州山寺常寂上人水阁",
        "author": "曹松",
        "content": "常寂常居常寂裏，年年月月是空空。\n阶前未放岩根断，屋下长教海眼通。\n本为入来寻佛窟，不期行处踏龙宫。\n他时忆着堪图画，一朵云山二水中。",
        "dynasty": "唐",
        "collection_info": null
    },
    {
        "title": "广州贻匡绪法师",
        "author": "曹松",
        "content": "口宣微密不思议，不是除贪即诫痴。\n祗待外方缘了日，争看内殿诏来时。\n週回海树侵阶疾，迢递江潮应井迟。\n必竟懒过高坐寺，未能全让法云师。",
        "dynasty": "唐",
        "collection_info": null
    },
    {
        "title": "赠道人",
        "author": "曹松",
        "content": "住山因以福为庭，便向山中隐姓名。\n阆苑驾将雕羽去，洞天赢得绿毛生。\n日边肠胃餐霞火，月裏肌肤饮露英。\n顾我从来断浮浊，拟驱鸡犬上三清。",
        "dynasty": "唐",
        "collection_info": null
    },
    {
        "title": "送乞雨禅师临遇南游",
        "author": "曹松",
        "content": "活得枯樵耕者知，巡方又欲向天涯。\n珠穿闽国菩提子，杖把灵峰榔栗枝。\n春藓任封降虎石，夜雷从傍养龙池。\n生缘在地南浮去，自此孤云不可期。",
        "dynasty": "唐",
        "collection_info": null
    },
    {
        "title": "南海陪郑司空游荔园",
        "author": "曹松",
        "content": "荔枝时节出旌斿，南国名园尽兴游。\n乱结罗纹照襟袖，别含琼露爽咽喉。\n叶中新火欺寒食，树上丹砂胜锦州。\n他日为霖不将去，也须图画取风流。",
        "dynasty": "唐",
        "collection_info": null
    },
    {
        "title": "李郎中林亭",
        "author": "曹松",
        "content": "秪向砌边流野水，樽前上下看鱼儿。\n笋蹊已长过人竹，藤径从添拂面丝。\n若许白猿垂近户，即无红果压低枝。\n大才必拟逍遥去，更遣何人佐盛时。",
        "dynasty": "唐",
        "collection_info": null
    },
    {
        "title": "夜饮",
        "author": "曹松",
        "content": "良宵公子宴兰堂，浓麝熏人兽吐香。\n云带金龙衔画烛，星罗银凤泻琼浆。\n满屏珠树开春景，一曲歌声遶翠梁。\n席上未知帘幕晓，青娥低语指东方。",
        "dynasty": "唐",
        "collection_info": null
    },
    {
        "title": "驸马宅宴罢",
        "author": "曹松",
        "content": "粉墙残月照宫祠，宴阕银瓶一半欹。\n学语鸎儿飞未稳，放身斜坠绿杨枝。",
        "dynasty": "唐",
        "collection_info": null
    },
    {
        "title": "弔建州李员外",
        "author": "曹松",
        "content": "铭旌归故里，猿鸟亦悽然。\n已葬桐江月，空回建水船。\n客传为郡日，僧说读书年。\n恐有吟魂在，深山古木边。",
        "dynasty": "唐",
        "collection_info": null
    },
    {
        "title": "弔李翰林",
        "author": "曹松",
        "content": "李白虽然成异物，逸名犹与万方传。\n昔朝曾侍玄宗侧，大夜应归贺监边。\n山木易高迷故壠，国风长在见遗篇。\n投金渚畔春杨柳，自此何人繫酒船。",
        "dynasty": "唐",
        "collection_info": null
    },
    {
        "title": "山中",
        "author": "曹松",
        "content": "要路豪家非往还，岩门先有不曾关。\n众心惟恐地无剩，吾意亦忧天惜闲。\n白练曳泉窗下石，绛罗垂果枕前山。\n樵夫岂解营生业，贵欲自安麋鹿间。",
        "dynasty": "唐",
        "collection_info": null
    },
    {
        "title": "山寺引泉",
        "author": "曹松",
        "content": "劈碎琅玕意有余，细泉高引入香厨。\n山僧未肯言根本，莫是银河漏泄无。",
        "dynasty": "唐",
        "collection_info": null
    },
    {
        "title": "友人池上咏芦",
        "author": "曹松",
        "content": "秋声谁种得，萧瑟在池栏。\n叶涩栖蝉稳，丛疎宿鹭难。\n敛烟宜下□，飒吹省先寒。\n此物生苍岛，令人忆钓竿。",
        "dynasty": "唐",
        "collection_info": null
    },
    {
        "title": "商山",
        "author": "曹松",
        "content": "垂白商于原下住，儿孙共死一身忙。\n木弓未得长离手，犹与官家射麝香。",
        "dynasty": "唐",
        "collection_info": null
    },
    {
        "title": "荆南道中",
        "author": "曹松",
        "content": "十月荒郊雪气催，依稀愁色认阳台。\n游秦分繫三条烛，出楚心殊一寸灰。\n高柳莫遮寒月落，空桑不放夜风回。\n如何住在猿声裏，却被蝉吟引下来。",
        "dynasty": "唐",
        "collection_info": null
    },
    {
        "title": "武德殿朝退望九衢春色",
        "author": "曹松",
        "content": "玉殿朝初退，天街一看春。\n南山初过雨，北阙净无尘。\n夹道夭桃满，连沟御柳新。\n苏舒同舜泽，煦妪并尧仁。\n佳气浮轩盖，和风袭缙绅。\n自兹怜万物，同入发生辰。",
        "dynasty": "唐",
        "collection_info": null
    },
    {
        "title": "弔北邙",
        "author": "曹松",
        "content": "山下望山上，夕阳看又曛。\n无人医白髮，少地着新坟。\n岁代殊相远，贤愚旋不分。\n东归聊一弔，乱木倚寒云。",
        "dynasty": "唐",
        "collection_info": null
    },
    {
        "title": "及第勅下宴中献座主杜侍郎",
        "author": "曹松",
        "content": "得召丘墙泪却频，若无公道也无因。\n门前送勅朱衣吏，席上衔杯碧落人。\n半夜笙歌教泥月，平明桃杏放烧春。\n南山虽有归溪路，争那酬恩未杀身。",
        "dynasty": "唐",
        "collection_info": null
    },
    {
        "title": "梢云",
        "author": "曹松",
        "content": "殊质资灵贶，陵空发瑞云。\n梢梢含树影，郁郁动霞文。\n不比因风起，全非触石分。\n叶光闲泛滟，枝彩静氛氲。\n隐见心无宰，裴回庆自君。\n翻飞如可託，长愿在横汾。",
        "dynasty": "唐",
        "collection_info": null
    },
    {
        "title": "白角簟",
        "author": "曹松",
        "content": "角簟工夫已到头，夏来全占满床秋。\n若言保惜归华屋，秪合封题寄列侯。\n学卷晓冰长怕绽，解铺寒水不教流。\n蒲桃锦是潇湘底，曾得王孙价倍酬。",
        "dynasty": "唐",
        "collection_info": null
    },
    {
        "title": "碧角簟",
        "author": "曹松",
        "content": "细皮重迭织霜纹，滑腻铺床胜锦茵。\n八尺碧天无点翳，一方青玉绝纤尘。\n蝇行只恐烟黏足，客卧混疑水浸身。\n五月不教炎气入，满堂秋色冷龙鳞。",
        "dynasty": "唐",
        "collection_info": null
    },
    {
        "title": "滕王阁春日晚望",
        "author": "曹松",
        "content": "凌春帝子阁，偶眺日移西。\n浪势平花坞，帆阴上柳堤。",
        "dynasty": "唐",
        "collection_info": null
    },
    {
        "title": "句",
        "author": "曹松",
        "content": "追游若遇三清乐，行从应妨一日春。\n石脉水流泉滴沙，鬼灯然点松柏花。\n鹿眠荒圃寒芜白，鸦噪残阳败叶飞。\n华岳影寒清露掌，海门风急白潮头。",
        "dynasty": "唐",
        "collection_info": null
    },
    {
        "title": "颂鲁",
        "author": "苏拯",
        "content": "天推鲁仲尼，周游布典坟。\n游遍七十国，不令遇一君。\n一国如一遇，单车不转轮。\n良由至化力，为国不为身。\n礼乐行未足，邅迴厄于陈。\n礼乐今有余，衮旒当圣人。\n伤哉绝粮议，千载误云云。",
        "dynasty": "唐",
        "collection_info": null
    },
    {
        "title": "医人",
        "author": "苏拯",
        "content": "古人医在心，心正药自真。\n今人医在手，手滥药不神。\n我愿天地鑪，多衔扁鹊身。\n遍行君臣药，先从冻馁均。\n自然六合内，少闻贫病人。",
        "dynasty": "唐",
        "collection_info": null
    },
    {
        "title": "西施",
        "author": "苏拯",
        "content": "吴王从骄佚，天产西施出。\n岂徒伐一人，所希救羣物。\n良由上天意，恶盈戒奢侈。\n不独破吴国，不独生越水。\n在周名襃姒，在纣名妲己。\n变化本多涂，生杀亦如此。\n君王政不修，立地生西子。",
        "dynasty": "唐",
        "collection_info": null
    },
    {
        "title": "金谷园",
        "author": "苏拯",
        "content": "积金累作山，山高小于址。\n栽花比绿珠，花落还相似。\n徒有敌国富，不能买东市。\n徒有绝世容，不能楼上死。\n秪此上高楼，何如在平地。",
        "dynasty": "唐",
        "collection_info": null
    },
    {
        "title": "巫山",
        "author": "苏拯",
        "content": "昔时亦云雨，今时亦云雨。\n自是荒淫多，梦得巫山女。\n从来圣明君，可听妖魅语。\n只今峰上云，徒自生容与。",
        "dynasty": "唐",
        "collection_info": null
    },
    {
        "title": "贾客",
        "author": "苏拯",
        "content": "长帆挂短舟，所愿疾如箭。\n得丧一惊飘，生死无良贱。\n不谓天不佑，自是人苟患。\n尝言海利深，利深不如浅。",
        "dynasty": "唐",
        "collection_info": null
    },
    {
        "title": "狡兔行",
        "author": "苏拯",
        "content": "秋来无骨肥，鹰犬遍原野。\n草中三穴无处藏，何况平田无穴者。",
        "dynasty": "唐",
        "collection_info": null
    },
    {
        "title": "长城",
        "author": "苏拯",
        "content": "嬴氏设防胡，烝沙筑冤垒。\n蒙公取勋名，岂算生民死。\n运畚力不禁，碎身砂碛裏。\n黔黎欲半空，长城舂未已。\n皇天潜鼓怒，力化一女子。\n遂使万雉崩，不尽数行泪。\n自古进身者，本非陷物致。\n当时文德修，不到三世地。",
        "dynasty": "唐",
        "collection_info": null
    },
    {
        "title": "织妇女",
        "author": "苏拯",
        "content": "伊余尽少女，一种饰螓首。\n徒能事机杼，与之作歌舞。\n歌舞片时间，黄金翻袖取。\n秪看舞者乐，岂念织者苦。\n感此尝忆古人言，一妇不织天下寒。",
        "dynasty": "唐",
        "collection_info": null
    },
    {
        "title": "古塞下",
        "author": "苏拯",
        "content": "百战已休兵，寒云愁未歇。\n血染长城沙，马踏征人骨。\n早得用蛾眉，免陷边戍卒。\n始知髦头星，不在弯弓没。",
        "dynasty": "唐",
        "collection_info": null
    },
    {
        "title": "水旱祷",
        "author": "苏拯",
        "content": "祷祈勿告天，酒浆勿浇地。\n阴阳和也无妖气，阴阳愆期乃人致。\n病生心腹不自医，古屋澄潭何神祟。",
        "dynasty": "唐",
        "collection_info": null
    },
    {
        "title": "邹律",
        "author": "苏拯",
        "content": "邹律暖燕谷，青史徒编录。\n人心不变迁，空吹闲草木。\n世患有三惑，尔律莫能抑。\n边苦有长征，尔律莫能息。\n斯术未济时，斯律亦何益。\n争如至公一开口，吹起贤良霸邦国。",
        "dynasty": "唐",
        "collection_info": null
    },
    {
        "title": "蜘蛛谕",
        "author": "苏拯",
        "content": "春蚕吐出丝，济世功不绝。\n蜘蛛吐出丝，飞虫成聚血。\n蚕丝何专利，尔丝何专孽。\n映日张网罗，遮天亦何别。\n傥居要地门，害物可堪说。\n网成虽福己，网败还祸尔。\n小人与君子，利害一如此。",
        "dynasty": "唐",
        "collection_info": null
    },
    {
        "title": "猎犬行",
        "author": "苏拯",
        "content": "猎犬未成行，狐兔无奈何。\n猎犬今盈羣，狐兔依旧多。\n自尔初跳跃，人言多拏躩。\n常指天外狼，立可口中嚼。\n骨长毛衣重，烧残烟草薄。\n狡兔何曾擒，时把家鸡捉。\n食尽者饭翻，增养者恶壮。\n可嗟猎犬壮復壮，不堪兔绝良弓丧。",
        "dynasty": "唐",
        "collection_info": null
    },
    {
        "title": "断火谣",
        "author": "苏拯",
        "content": "谁谓之推贤，于世何功果。\n绝尔晋侯交，禁我唐虞火。\n国闭檀榆烟，大礼成隳堕。\n暗室枯槁饭，冷面相看坐。\n阳昇既非佑，阴伏若为佐。\n焉冻羣生腹，将止天下祸。\n但究冤滥刑，天道无不可。\n鄙哉前朝翊赞臣，吁谟之规何琐琐。",
        "dynasty": "唐",
        "collection_info": null
    },
    {
        "title": "思妇吟",
        "author": "苏拯",
        "content": "秋风雁又归，边信一何早。\n揽衣出门望，落叶满长道。\n一从秉箕箒，十载孤怀抱。\n可堪日日醉宠荣，不说思君令人老。",
        "dynasty": "唐",
        "collection_info": null
    },
    {
        "title": "雉兔者",
        "author": "苏拯",
        "content": "所猎一何酷，终年耗林麓。\n飞走如未空，贪残岂知足。\n尝闻猎书史，可以鉴荣辱。\n尝闻猎贤良，可以霸邦国。\n如何纵网罗，空成肥骨肉。\n和济俱不闻，曷所禳颠覆。\n谁能为扣天地鑪，铸此伤生其可乎。",
        "dynasty": "唐",
        "collection_info": null
    },
    {
        "title": "药草",
        "author": "苏拯",
        "content": "天子恤疲瘵，坤灵奉其职。\n年年济世功，贵贱相兼植。\n因产众草中，所希采者识。\n一枝当若神，千金亦何直。\n生草不生药，无以彰土德。\n生药不生草，无以彰奇特。\n国忠在臣贤，民患凭药力。\n灵草犹如此，贤人岂多得。",
        "dynasty": "唐",
        "collection_info": null
    },
    {
        "title": "凡草诫",
        "author": "苏拯",
        "content": "野草凡不凡，亦应生和出。\n鉏夫耘药栏，根不留其一。\n良由本芜秽，着地成弃物。\n人生行不修，何门可容膝。\n不唯不尔容，得无凡草嫉。\n贤愚偃仰间，鉴之宜日日。",
        "dynasty": "唐",
        "collection_info": null
    },
    {
        "title": "明禁忌",
        "author": "苏拯",
        "content": "阴阳家有书，卜筑多禁忌。\n土中若有神，穴处何无祟。\n我识先贤意，本诫骄侈地。\n恣欲剏楼台，率情染朱翠。\n四面兴土功，四时妨农事。\n可以没凶灾，四隅通一二。\n一年省修营，万民停困踬。\n动若契于理，福匪神之遗。\n动若越于常，祸乃身之致。\n神在虚无间，土中非神位。",
        "dynasty": "唐",
        "collection_info": null
    },
    {
        "title": "伤彩饰",
        "author": "苏拯",
        "content": "朝见亦光彩，暮见亦光彩。\n一旦风雨飘，十分无一在。\n尔形才似削，尔貌不如昨。\n本为是凡姿，谁教染丹雘。\n虚饰片时间，天意以为恶。\n物假犹如此，人假争堪作。",
        "dynasty": "唐",
        "collection_info": null
    },
    {
        "title": "世迷",
        "author": "苏拯",
        "content": "乌兔日夜行，与人运枯荣。\n为善不常缺，为恶不常盈。\n天道无阿党，人心自覆倾。\n所以多迁变，宁合天地情。\n我愿造化手，莫放狐兔走。\n恣海产珍奇，纵地生花柳。\n美者一齐美，丑者一齐丑。\n民心归大朴，战争亦何有。",
        "dynasty": "唐",
        "collection_info": null
    },
    {
        "title": "鸱枭",
        "author": "苏拯",
        "content": "为害未为害，其如汚物类。\n斯言之一玷，流传极天地。\n良木不得栖，清波不得戏。\n曾戏水堪疑，曾栖树终弃。\n天不歼尔族，与夫恶相济。\n地若默尔声，与夫妖为讳。\n一时怀害心，千古不能替。\n伤哉丑行人，兹禽亦为譬。",
        "dynasty": "唐",
        "collection_info": null
    },
    {
        "title": "山中道者",
        "author": "苏拯",
        "content": "筇杖六尺许，坐石流泉所。\n举头看古松，似对仙鹤语。\n是时天气清，四迥无尘侣。\n顾我笑相迎，知有丹砂异。",
        "dynasty": "唐",
        "collection_info": null
    },
    {
        "title": "渔人",
        "author": "苏拯",
        "content": "垂竿朝与暮，披簑卧横楫。\n不问清平时，自乐沧波业。\n长畏不得闲，几度避游畋。\n当笑钓台上，逃名名却传。",
        "dynasty": "唐",
        "collection_info": null
    },
    {
        "title": "闻猨",
        "author": "苏拯",
        "content": "秋风飒飒猨声起，客恨猨哀一相似。\n漫向孤危惊客心，何曾解入笙歌耳。",
        "dynasty": "唐",
        "collection_info": null
    },
    {
        "title": "经马嵬坡",
        "author": "苏拯",
        "content": "一从杀贵妃，春来花无意。\n此地纵千年，土香犹破鼻。\n宠既出常理，辱岂同常死。\n一等异于众，倾覆皆如此。",
        "dynasty": "唐",
        "collection_info": null
    },
    {
        "title": "经鹤台",
        "author": "苏拯",
        "content": "筑台非谓贤，独聚乘轩鹤。\n六马不能驭，九皋欲何託。\n一旦敌兵来，万民同陨濩。\n如何警露禽，不似衔环雀。\n一物欲误时，众类皆成恶。\n至今台基上，飞鸟不至泊。",
        "dynasty": "唐",
        "collection_info": null
    },
    {
        "title": "寄远",
        "author": "苏拯",
        "content": "游子虽惜别，一去何时见。\n飞鸟犹恋巢，万里亦何远。\n妾愿化为霜，日日下河梁。\n若能侵鬓色，先染薄情郎。",
        "dynasty": "唐",
        "collection_info": null
    },
    {
        "title": "芭蕉",
        "author": "路德延",
        "content": "一种灵苗异，天然体性虚。\n叶如斜界纸，心似倒抽书。",
        "dynasty": "唐",
        "collection_info": null
    },
    {
        "title": "感旧诗",
        "author": "路德延",
        "content": "初骑竹马咏芭蕉，尝忝名卿诵满朝。\n五字便容趋绛帐，一枝寻许折丹霄。\n岂知流落萍蓬远，不觉推迁岁月遥。\n国境未安身未立，至今颜巷守箪瓢。",
        "dynasty": "唐",
        "collection_info": null
    },
    {
        "title": "小儿诗",
        "author": "路德延",
        "content": "情态任天然，桃红两颊鲜。\n乍行人共看，初语客多怜。\n臂膊肥如瓠，肌肤软胜绵。\n长头纔覆额，分角渐垂肩。\n散诞无尘虑，逍遥占地仙。\n排衙朱阁上，喝道画堂前。\n合调歌杨柳，齐声踏采莲。\n走堤行细雨，奔巷趁轻烟。\n嫩竹乘为马，新蒲折作鞭。\n莺雏金旋繫，猫自綵丝牵。\n拥鹤归晴岛，驱鹅入暖泉。\n杨花争弄雪，榆叶共收钱。\n锡镜当胸挂，银珠对耳悬。\n头依苍鹘裹，袖学柘枝揎。\n酒殢丹砂暖，茶催小玉煎。\n频邀筹箸挣，时乞绣鍼穿。\n宝箧拏红豆，妆奁拾翠钿。\n戏袍披按褥，劣帽戴靴毡。\n展画趍三圣，开屏笑七贤。\n贮怀青杏小，垂额绿荷圆。\n惊滴霑罗泪，娇流汚锦涎。\n倦书饶娅姹，憎药巧迁延。\n弄帐鸾绡映，藏衾凤绮缠。\n指敲迎使鼓，筋拨赛神弦。\n帘拂鱼钩动，筝推雁柱偏。\n碁图添路画，笛管欠声镌。\n恼客初酣睡，惊僧半入禅。\n寻蛛穷屋瓦，探雀遍楼椽。\n抛果忙开口，藏钩乱出拳。\n夜分围榾柮，朝聚打秋韆。\n折竹装泥燕，添丝放纸鸢。\n互夸轮水碓，相教放风旋。\n旗小裁红绢，书幽截碧笺。\n远铺张鸽网，低控射蝇弦。\n詀语时时道，谣歌处处传。\n匿牕眉乍曲，遮路臂相连。\n鬬草当春径，争毬出晚田。\n柳傍慵独坐，花底困横眠。\n等鹊前篱畔，听蛩伏砌边。\n傍枝粘舞蝶，隈树捉鸣蝉。\n平岛夸趫上，层崖逞捷缘。\n嫩苔车迹小，深雪履痕全。\n竞指云生岫，齐呼月上天。\n蚁窠寻径斸，蜂穴遶阶填。\n樵唱迴深岭，牛歌下远川。\n垒柴为屋木，和土作盘筵。\n险砌高台石，危跳峻塔砖。\n忽升隣舍树，偷上后池船。\n项橐称师日，甘罗作相年。\n明时方任德，劝尔减狂颠。",
        "dynasty": "唐",
        "collection_info": null
    },
    {
        "title": "句",
        "author": "路德延",
        "content": "不是上台知姓字，五花宾馆敢从容。",
        "dynasty": "唐",
        "collection_info": null
    },
    {
        "title": "及第后呈朝中知己",
        "author": "李旭",
        "content": "凌晨晓鼓奏嘉音，雷拥龙迎出陆沈。\n金榜高悬当玉阙，锦衣即着到家林。\n真珠每被尘泥陷，病鹤多遭蝼蚁侵。\n今日始知天有意，还教雪得一生心。",
        "dynasty": "唐",
        "collection_info": null
    },
    {
        "title": "题惠严寺",
        "author": "崔庸",
        "content": "人莫嫌山小，僧还爱寺灵。\n殿高神气力，龙活客丹青。",
        "dynasty": "唐",
        "collection_info": null
    },
    {
        "title": "经费拾遗旧隐",
        "author": "胡骈",
        "content": "林下茅斋已半倾，九华幽径少人行。\n不将冠劒为荣事，只向烟萝寄此生。\n松竹渐荒池上色，琴书徒立世间名。\n白杨风起秋山暮，时復哀猨啼一声。",
        "dynasty": "唐",
        "collection_info": null
    },
    {
        "title": "失题",
        "author": "周祚",
        "content": "莫道春花独照人，秋花未必怯青春。\n四时风雨没时节，共保松筠根底尘。",
        "dynasty": "唐",
        "collection_info": null
    },
    {
        "title": "蛱蝶行",
        "author": "卢频",
        "content": "东园宫草绿，上下飞相逐。\n君恩不禁春，昨夜花中宿。",
        "dynasty": "唐",
        "collection_info": null
    },
    {
        "title": "东西行",
        "author": "卢频",
        "content": "种荷玉盆裏，不及沟中水。\n养雉黄金笼，见草心先喜。",
        "dynasty": "唐",
        "collection_info": null
    },
    {
        "title": "失题 一",
        "author": "卢频",
        "content": "春泪烂罗绮，泣声抽恨多。\n莫滴芙蓉池，愁伤连蔕荷。",
        "dynasty": "唐",
        "collection_info": null
    },
    {
        "title": "失题 二",
        "author": "卢频",
        "content": "一朵花叶飞，一枝花光彩。\n美人惜花心，但愿春长在。",
        "dynasty": "唐",
        "collection_info": null
    },
    {
        "title": "晚泊汉江渡",
        "author": "刘畋",
        "content": "末秋云木轻，莲折晚香清。\n雨下侵苔色，云凉出浪声。\n迭帆依岸尽，微照夹堤明。\n渡吏已头白，遥知客姓名。",
        "dynasty": "唐",
        "collection_info": null
    },
    {
        "title": "句",
        "author": "刘畋",
        "content": "残阳来霁岫，独兴起沧洲。",
        "dynasty": "唐",
        "collection_info": null
    },
    {
        "title": "游洞庭湖",
        "author": "裴说",
        "content": "楚云团翠八百里，澧兰吹香堕春水。\n白头渔子摇苍烟，鸂鶒眠沙晓惊起。\n沙头龙叟夜叹忧，铁笛未响春风羞。\n露寒紫藟结新愁，城角泣断关河秋。\n谪仙欲识雷斧手，刬却古今愁共丑。\n鲸游碧落杳无踪，作诗三叹君知否。\n瀛洲一棹何时还，满江宫锦看湖山。",
        "dynasty": "唐",
        "collection_info": null
    },
    {
        "title": "怀素台歌",
        "author": "裴说",
        "content": "我呼古人名，鬼神侧耳听。\n杜甫李白与怀素，文星酒星草书星。\n永州东郭有奇怪，笔冢墨池遗迹在。\n笔冢低低高如山，墨池浅浅深如海。\n我来恨不已，争得青天化为一张纸。\n高声唤起怀素书，搦管研朱点湘水。\n欲归家，重叹嗟。\n眼前有三箇字，枯树槎，乌梢蛇，墨老鵶。",
        "dynasty": "唐",
        "collection_info": null
    },
    {
        "title": "闻砧",
        "author": "裴说",
        "content": "深闺乍冷鑑开箧，玉筯微微湿红颊。\n一阵霜风杀柳条，浓烟半夜成黄叶。\n垂垂白练明如雪，独下闲阶转凄切。\n祗知抱杵捣秋砧，不觉高楼已无月。\n时闻寒雁声相唤，纱窓只有灯相伴。\n几展齐纨又懒裁，离肠恐逐金刀断。\n细想仪形执牙尺，回刀剪破澄江色。\n愁捻银鍼信手缝，惆怅无人试宽窄。\n时时举袖匀红泪，红笺谩有千行字。\n书中不尽心中事，一片慇懃寄边使。",
        "dynasty": "唐",
        "collection_info": null
    },
    {
        "title": "春早寄华下同人",
        "author": "裴说",
        "content": "正是花时节，思君寝復兴。\n市沽终不醉，春梦亦无凭。\n岳面悬青雨，河心走浊冰。\n东门一条路，离恨镇相仍。",
        "dynasty": "唐",
        "collection_info": null
    },
    {
        "title": "赠衡山令",
        "author": "裴说",
        "content": "君吟十二载，辛苦必能官。\n造化犹难隐，生灵岂易谩。\n猿跳高岳静，鱼摆大江宽。\n与我为同道，相留夜话阑。",
        "dynasty": "唐",
        "collection_info": null
    },
    {
        "title": "南中县令",
        "author": "裴说",
        "content": "寂寥虽下邑，良宰有清威。\n苦节长如病，为官岂肯肥。\n山多村地狭，水浅客舟稀。\n上国搜贤急，陶公早晚归。",
        "dynasty": "唐",
        "collection_info": null
    },
    {
        "title": "寄曹松",
        "author": "裴说",
        "content": "莫怪苦吟迟，诗成鬓亦丝。\n鬓丝犹可染，诗病却难医。\n山暝云横处，星沈月侧时。\n冥搜不可得，一句至公知。",
        "dynasty": "唐",
        "collection_info": null
    },
    {
        "title": "赠宾贡",
        "author": "裴说",
        "content": "惟君怀至业，万里信悠悠。\n路向东[溟]出，枝来北阙求。\n家无一夜梦，帆挂隔年秋。\n鬓髮争禁得，孤舟往復愁。",
        "dynasty": "唐",
        "collection_info": null
    },
    {
        "title": "汉南邮亭",
        "author": "裴说",
        "content": "高阁水风清，开门日送迎。\n帆张独鸟起，乐奏大鱼惊。\n骤雨拖山过，微风拂面生。\n闲吟虽得句，留此谢多情。",
        "dynasty": "唐",
        "collection_info": null
    },
    {
        "title": "棋",
        "author": "裴说",
        "content": "十九条平路，言平又崄巇。\n人心无算处，国手有输时。\n势逈流星远，声干下雹迟。\n临轩才一局，寒日又西垂。",
        "dynasty": "唐",
        "collection_info": null
    },
    {
        "title": "夏日即事",
        "author": "裴说",
        "content": "僻居门巷静，竟日坐阶墀。\n鹊喜虽传信，蛩吟不见诗。\n笋抽通旧竹，梅落立闲枝。\n此际无尘挠，僧来称所宜。",
        "dynasty": "唐",
        "collection_info": null
    },
    {
        "title": "送人宰邑",
        "author": "裴说",
        "content": "官小任还重，命官难偶然。\n皇恩轻一邑，赤子病三年。\n瘦马稀飡粟，羸童不识钱。\n如君清苦节，到处有人传。",
        "dynasty": "唐",
        "collection_info": null
    },
    {
        "title": "春暖送人下第",
        "author": "裴说",
        "content": "相送短亭前，知君愚復贤。\n事多凭夜梦，老为待明年。\n春树添山脊，晴云学晓烟。\n雄文有公道，此别莫澘然。",
        "dynasty": "唐",
        "collection_info": null
    },
    {
        "title": "湖外送何崇入阁",
        "author": "裴说",
        "content": "因诗相识久，忽此告临途。\n便是有船发，也须容市沽。\n精吟五箇字，稳泛两重湖。\n长短逢公道，清名振帝都。",
        "dynasty": "唐",
        "collection_info": null
    },
    {
        "title": "送进士苏瞻乱后出家",
        "author": "裴说",
        "content": "因乱事空王，孤心亦不伤。\n梵僧为骨肉，柏寺作家乡。\n眼闭千行泪，头梳一把霜。\n诗书不得力，谁与问苍苍。",
        "dynasty": "唐",
        "collection_info": null
    },
    {
        "title": "秋日送河北从事",
        "author": "裴说",
        "content": "北风沙漠地，吾子远从军。\n官路虽非远，诗名要且闻。\n蝉悲欲落日，鵰下拟阴云。\n此去难相恋，前山掺袂分。",
        "dynasty": "唐",
        "collection_info": null
    },
    {
        "title": "喜友人再面",
        "author": "裴说",
        "content": "一别几寒暄，迢迢隔塞垣。\n相思长有事，及见却无言。\n静坐将茶试，闲书把叶翻。\n依依又留宿，圆月上东轩。",
        "dynasty": "唐",
        "collection_info": null
    },
    {
        "title": "对雪",
        "author": "裴说",
        "content": "大片向空舞，出门肌骨寒。\n路岐平即易，沟壑满应难。\n兔穴归时失，禽枝宿处干。\n豪家宁肯厌，五月画图看。",
        "dynasty": "唐",
        "collection_info": null
    },
    {
        "title": "冬日后作",
        "author": "裴说",
        "content": "寂寞掩荆扉，昏昏坐欲痴。\n事无前定处，愁有併来时。\n日影纔添线，鬓根已半丝。\n明庭正公道，应许苦心诗。",
        "dynasty": "唐",
        "collection_info": null
    },
    {
        "title": "冬日作",
        "author": "裴说",
        "content": "粝食拥败絮，苦吟吟过冬。\n稍寒人却健，太饱事多慵。\n树老生烟薄，墙阴贮雪重。\n安能只如此，公道会相容。",
        "dynasty": "唐",
        "collection_info": null
    },
    {
        "title": "中秋月",
        "author": "裴说",
        "content": "一岁几盈亏，当轩重此期。\n幸无偏照处，刚有不明时。\n色静云归早，光寒鹤睡迟。\n相看吟未足，皎皎下疎篱。",
        "dynasty": "唐",
        "collection_info": null
    },
    {
        "title": "塞上曲",
        "author": "裴说",
        "content": "极目望空阔，马羸程又赊。\n月生方见树，风定始无沙。\n楚水辞鱼窟，燕山到雁家。\n如斯名利役，争不老天涯。",
        "dynasty": "唐",
        "collection_info": null
    },
    {
        "title": "终南山",
        "author": "裴说",
        "content": "九衢南面色，苍翠绝纤尘。\n寸步有闲处，百年无到人。\n禁林寒对望，太华净相邻。\n谁与羣峰并，祥云瑞露频。",
        "dynasty": "唐",
        "collection_info": null
    },
    {
        "title": "访道士",
        "author": "裴说",
        "content": "高冈微雨后，木脱草堂新。\n惟有疎慵者，来看淡薄人。\n竹牙生碍路，松子落敲巾。\n麤得玄中趣，当期宿话频。",
        "dynasty": "唐",
        "collection_info": null
    },
    {
        "title": "道林寺",
        "author": "裴说",
        "content": "独立凭危阑，高低落照间。\n寺分一派水，僧锁半房山。\n对面浮世隔，垂帘到老闲。\n烟云与尘土，寸步不相关。",
        "dynasty": "唐",
        "collection_info": null
    },
    {
        "title": "般若寺",
        "author": "裴说",
        "content": "南岳古般若，自来天下知。\n翠笼无价寺，光射有名诗。\n一水涌兽迹，五峰排凤仪。\n高僧引闲步，昼出夕阳归。",
        "dynasty": "唐",
        "collection_info": null
    },
    {
        "title": "兜率寺",
        "author": "裴说",
        "content": "一片无尘地，高连梦泽南。\n僧居跨鸟道，佛影照鱼潭。\n朽枿云斜映，平芜日半涵。\n行行不得住，回首望烟岚。",
        "dynasty": "唐",
        "collection_info": null
    },
    {
        "title": "鹿门寺",
        "author": "裴说",
        "content": "鹿门山上寺，突兀尽无尘。\n到此修行者，应非取次人。\n鸟过惊石磬，日出碍金身。\n何计生烦恼，虚空是四邻。",
        "dynasty": "唐",
        "collection_info": null
    },
    {
        "title": "题岳州僧舍",
        "author": "裴说",
        "content": "喜到重湖北，孤州横晚烟。\n鹭衔鱼入寺，鵶接饭随船。\n松桧君山逈，菰蒲梦泽连。\n与师吟论处，秋水浸遥天。",
        "dynasty": "唐",
        "collection_info": null
    },
    {
        "title": "过洞庭湖",
        "author": "裴说",
        "content": "浪高风力大，挂席亦言迟。\n及到堪忧处，争如未济时。\n鱼龙侵莫测，雷雨动须疑。\n此际情无赖，何门寄所思。",
        "dynasty": "唐",
        "collection_info": null
    },
    {
        "title": "旅行闻寇",
        "author": "裴说",
        "content": "动步忧多事，将行问四邻。\n深山不畏虎，当路却防人。\n豪富田园废，疲羸屋舍新。\n自惭为旅客，无计避烟尘。",
        "dynasty": "唐",
        "collection_info": null
    },
    {
        "title": "旅中作",
        "author": "裴说",
        "content": "妄动远抛山，其如馁与寒。\n投人言去易，开口说贫难。\n泽国云千片，湘江竹一竿。\n时明未忍别，犹待计穷看。",
        "dynasty": "唐",
        "collection_info": null
    },
    {
        "title": "旅次衡阳",
        "author": "裴说",
        "content": "欲往几经年，今来意豁然。\n江风长借客，岳雨不因天。\n戏鹭飞轻雪，惊鸿呌乱烟。\n晚秋红藕裏，十宿寄渔船。",
        "dynasty": "唐",
        "collection_info": null
    },
    {
        "title": "不出院僧",
        "author": "裴说",
        "content": "四远参寻徧，修行却不行。\n耳边无俗语，门外是前生。\n塔见移来影，钟闻过去声。\n一斋唯默坐，应笑我营营。",
        "dynasty": "唐",
        "collection_info": null
    },
    {
        "title": "湖外寄处宾上人",
        "author": "裴说",
        "content": "怪得意相亲，高携一轴新。\n能搜大雅句，不似小乘人。\n岳麓擎枯桧，潇湘吐白苹。\n他年遇同道，为我话风尘。",
        "dynasty": "唐",
        "collection_info": null
    },
    {
        "title": "寄贯休",
        "author": "裴说",
        "content": "忆昔与吾师，山中静论时。\n总无方是法，难得始为诗。\n冻犬眠干叶，饥禽啄病梨。\n他年白莲社，犹许重相期。",
        "dynasty": "唐",
        "collection_info": null
    },
    {
        "title": "寄僧尚颜",
        "author": "裴说",
        "content": "曾居五老峰，所得共谁同。\n才大天全与，吟精楚欲空。\n客来庭减日，鸟过竹生风。\n早晚摇轻拂，重归瀑布中。",
        "dynasty": "唐",
        "collection_info": null
    },
    {
        "title": "哭处默上人",
        "author": "裴说",
        "content": "凄凉繐幕下，香吐一灯分。\n鬬老输寒桧，留闲与白云。\n挈盂曾几度，传衲不教焚。\n泣罢重回首，暮山钟半闻。",
        "dynasty": "唐",
        "collection_info": null
    },
    {
        "title": "庐山瀑布",
        "author": "裴说",
        "content": "静景凭高望，光分翠嶂开。\n崄飞千尺雪，寒扑一声雷。\n过去云衝断，旁来烧隔回。\n何当住峰下，终岁绝尘埃。",
        "dynasty": "唐",
        "collection_info": null
    },
    {
        "title": "华山上方",
        "author": "裴说",
        "content": "独上上方上，立高聊称心。\n气衝云易黑，影落县多阴。\n有云草不死，无风松自吟。\n会当求大药，他日復追寻。",
        "dynasty": "唐",
        "collection_info": null
    },
    {
        "title": "咏鹦鹉",
        "author": "裴说",
        "content": "常贵西山鸟，衔恩在玉堂。\n语传明主意，衣拂美人香。\n缓步寻珠网，高飞上画梁。\n长安频道乐，何日从君王。",
        "dynasty": "唐",
        "collection_info": null
    },
    {
        "title": "鹭鸶",
        "author": "裴说",
        "content": "秋江清浅时，鱼过亦频窥。\n却为分明极，翻成所得迟。\n浴偎红日色，栖压碧芦枝。\n会共鹓同侣，翱翔应可期。",
        "dynasty": "唐",
        "collection_info": null
    },
    {
        "title": "牡丹",
        "author": "裴说",
        "content": "数朵欲倾城，安同桃李荣。\n未尝贫处见，不似地中生。\n此物疑无价，当春独有名。\n游蜂与蝴蝶，来往自多情。",
        "dynasty": "唐",
        "collection_info": null
    },
    {
        "title": "见王贞白",
        "author": "裴说",
        "content": "共贺登科后，明宣入紫宸。\n又看重试榜，还见苦吟人。\n此得名浑别，归来话亦新。\n分明一枝桂，堪动楚江滨。",
        "dynasty": "唐",
        "collection_info": null
    },
    {
        "title": "经杜工部坟",
        "author": "裴说",
        "content": "骚人久不出，安得国风清。\n拟掘孤坟破，重教大雅生。\n皇天高莫问，白酒恨难平。\n悒怏寒江上，谁人知此情。",
        "dynasty": "唐",
        "collection_info": null
    },
    {
        "title": "寄僧知干",
        "author": "裴说",
        "content": "貌高清入骨，帝里旧临坛。\n出语经相似，行心佛证安。",
        "dynasty": "唐",
        "collection_info": null
    },
    {
        "title": "乱中偷路入故乡",
        "author": "裴说",
        "content": "愁看贼火起诸烽，偷得余程怅望中。\n一国半为亡国烬，数城俱作古城空。",
        "dynasty": "唐",
        "collection_info": null
    },
    {
        "title": "蔷薇",
        "author": "裴说",
        "content": "一架长条万朵春，嫩红深绿小窠匀。\n只应根下千年土，曾葬西川织锦人。",
        "dynasty": "唐",
        "collection_info": null
    },
    {
        "title": "春日山中竹",
        "author": "裴说",
        "content": "数竿苍翠拟龙形，峭拔须教此地生。\n无限野花开不得，半山寒色与春争。",
        "dynasty": "唐",
        "collection_info": null
    },
    {
        "title": "柳",
        "author": "裴说",
        "content": "高拂危楼低拂尘，灞桥攀折一何频。\n思量却是无情树，不解迎人只送人。",
        "dynasty": "唐",
        "collection_info": null
    },
    {
        "title": "岳阳兵火后题僧舍",
        "author": "裴说",
        "content": "十年兵火真多事，再到禅扉却破颜。\n唯有两般烧不得，洞庭湖水老僧闲。",
        "dynasty": "唐",
        "collection_info": null
    },
    {
        "title": "句",
        "author": "裴说",
        "content": "读书贫裏乐，搜句静中忙。\n苦吟僧入定，得句将成功。\n是事精皆易，唯诗会却难。\n因携一家住，赢得半年吟。\n吟余潮入浦，坐久烧移山。\n三年清似水，六月冷如冰。\n一通红锦重，三事紫罗轻。\n瘦肌寒带粟，病眼馁生花。\n避乱一生多，雪留寒竹寺舍冷。\n风撼早梅城郭香，画毬轻蹴壶中地。\n綵索高飞掌上身。",
        "dynasty": "唐",
        "collection_info": null
    },
    {
        "title": "赠唐山人",
        "author": "李洞",
        "content": "垂鬚长似髮，七十色如黳。\n醉眼青天小，吟情太华低。\n千年松绕屋，半夜雨连溪。\n邛蜀路无限，往来琴独携。",
        "dynasty": "唐",
        "collection_info": null
    },
    {
        "title": "送云卿上人游安南",
        "author": "李洞",
        "content": "春往海南边，秋闻半夜蝉。\n鲸吞洗钵水，犀触点灯船。\n岛屿分诸国，星河共一天。\n长安却迴日，松偃旧房前。",
        "dynasty": "唐",
        "collection_info": null
    },
    {
        "title": "郑补阙山居",
        "author": "李洞",
        "content": "高节谏垣客，白云居静坊。\n马饥餐落叶，鹤病晒残阳。\n野雾昏朝烛，溪笺惹御香。\n相招倚蒲壁，论句夜何长。",
        "dynasty": "唐",
        "collection_info": null
    },
    {
        "title": "送曹郎中南归时南中用军",
        "author": "李洞",
        "content": "桂水净和天，南归似谪仙。\n繫绦轻象笏，买布接蛮船。\n海气蒸鼙软，江风激箭偏。\n罢郎吟乱裏，帝远岂知贤。",
        "dynasty": "唐",
        "collection_info": null
    },
    {
        "title": "锦江陪兵部郑侍郎话诗着棊",
        "author": "李洞",
        "content": "落叶溅吟身，会棊云外人。\n海枯搜不尽，天定着长新。\n月上分题遍，钟残布子匀。\n忘餐二绝境，取意铸陶钧。",
        "dynasty": "唐",
        "collection_info": null
    },
    {
        "title": "中秋月",
        "author": "李洞",
        "content": "四十五秋宵，月分千里毫。\n冷沈中岳短，光溢太行高。\n不寐清人眼，移栖湿鹤毛。\n露华台上别，吟望十年劳。",
        "dynasty": "唐",
        "collection_info": null
    },
    {
        "title": "送沈光赴福幕",
        "author": "李洞",
        "content": "泉齐岭鸟飞，雨熟荔枝肥。\n南斗看应近，北人来恐稀。\n潮浮廉使宴，珠照岛僧归。\n幕下逢迁拜，何官着茜衣。",
        "dynasty": "唐",
        "collection_info": null
    },
    {
        "title": "鄠郊山舍题赵处士林亭",
        "author": "李洞",
        "content": "圭峰秋后迭，乱叶落寒墟。\n四五百竿竹，二三千卷书。\n云深猿拾栗，雨霁蚁缘蔬。\n只隔门前水，如同万里余。",
        "dynasty": "唐",
        "collection_info": null
    },
    {
        "title": "赋得送贾岛谪长江",
        "author": "李洞",
        "content": "敲驴吟雪月，谪出国西门。\n行傍长江影，愁深汨水魂。\n笻携过竹寺，琴典在花村。\n饥拾山松子，谁知贾傅孙。",
        "dynasty": "唐",
        "collection_info": null
    },
    {
        "title": "河阳道中",
        "author": "李洞",
        "content": "衝风仍蹑冻，提辔手频呵。\n得事应须早，愁人不在多。\n雪田平入塞，烟郭曲随河。\n飜忆江涛裏，船中睡盖蓑。",
        "dynasty": "唐",
        "collection_info": null
    },
    {
        "title": "送知己赴濮州",
        "author": "李洞",
        "content": "中路行僧谒，邮亭话海涛。\n劒摇林狖落，旗闪岳禽高。\n苔长空州狱，花开梦省曹。\n濮阳流政化，一半布风骚。",
        "dynasty": "唐",
        "collection_info": null
    },
    {
        "title": "送行脚僧",
        "author": "李洞",
        "content": "缾枕绕腰垂，出门何所之。\n毳衣霑雨重，椶笠看山欹。\n夜观入枯树，野眠逢断碑。\n邻房母泪下，相课别离词。",
        "dynasty": "唐",
        "collection_info": null
    },
    {
        "title": "龙州送人赴举",
        "author": "李洞",
        "content": "献策赴招携，行宫积翠西。\n挈囊秋卷重，转栈晚峰齐。\n踏月趋金阙，拂云看御题。\n飞鸣岂回顾，独鹤困江泥。",
        "dynasty": "唐",
        "collection_info": null
    },
    {
        "title": "送安抚从兄夷偶中丞",
        "author": "李洞",
        "content": "奉诏向军前，朱袍暎雪鲜。\n河桥吹角冻，岳月卷旗圆。\n僧救焚经火，人修着钓船。\n六州安抚后，万户解衣眠。",
        "dynasty": "唐",
        "collection_info": null
    },
    {
        "title": "送远上人",
        "author": "李洞",
        "content": "海岳两无边，去来都偶然。\n齿因吟后冷，心向静中圆。\n虫网花间井，鸿鸣雨后天。\n叶书归旧寺，应附载钟船。",
        "dynasty": "唐",
        "collection_info": null
    },
    {
        "title": "宿凤翔天柱寺穷易玄上人房",
        "author": "李洞",
        "content": "天柱暮相逢，吟思天柱峰。\n墨研青露月，茶吸白云钟。\n卧语身黏藓，行禅顶拂松。\n探玄为一决，明日去临邛。",
        "dynasty": "唐",
        "collection_info": null
    },
    {
        "title": "下第送张霞归觐江南",
        "author": "李洞",
        "content": "此道背于时，携归一轴诗。\n树沈孤鸟远，风逆蹇驴迟。\n草入吟房坏，潮衝钓石移。\n恐伤欢觐意，半路摘愁髭。",
        "dynasty": "唐",
        "collection_info": null
    },
    {
        "title": "送人之天台",
        "author": "李洞",
        "content": "行李一枝藤，云边晓扣冰。\n丹经如不谬，白髮亦何能。\n浅井仙人镜，明珠海客灯。\n乃知真隐者，笑就汉廷徴。",
        "dynasty": "唐",
        "collection_info": null
    },
    {
        "title": "维摩畅林居",
        "author": "李洞",
        "content": "诸方游几腊，五夏五峰销。\n越讲迎骑象，蕃斋忏射鵰。\n冷筇和雪倚，朽栎带云烧。\n从此西林老，瞥然三万朝。",
        "dynasty": "唐",
        "collection_info": null
    },
    {
        "title": "送张乔下第归宣州",
        "author": "李洞",
        "content": "诗道世难通，归宁楚浪中。\n早程残岳月，夜泊隔淮钟。\n一镜随双鬓，全家老半峰。\n无成来往过，折尽谢亭松。",
        "dynasty": "唐",
        "collection_info": null
    },
    {
        "title": "送卢郎中赴金州",
        "author": "李洞",
        "content": "云明天岭高，刺郡辍仙曹。\n危栈窥猿顶，公庭埽鹤毛。\n出军青壁罅，话道白眉毫。\n远集歌谣客，州前泊几艘。",
        "dynasty": "唐",
        "collection_info": null
    },
    {
        "title": "江干即事",
        "author": "李洞",
        "content": "病卧四更后，愁闻报早衙。\n隔关沈水鸟，侵郭噪园鸦。\n吏瘦餐溪栢，身羸凭海槎。\n满朝吟五字，应不老烟霞。",
        "dynasty": "唐",
        "collection_info": null
    },
    {
        "title": "寄贺郑常侍",
        "author": "李洞",
        "content": "山亦怀恩地，高禽尽下飞。\n吏穿霞片望，僧埽月棱归。\n省拜墀烟近，林居玉漏微。\n曾令驻锡话，聊用慰攀依。",
        "dynasty": "唐",
        "collection_info": null
    },
    {
        "title": "登楼",
        "author": "李洞",
        "content": "川上值楼开，寒山四面来。\n竹吹人语远，峰碍鸟飞迴。\n生死别离陌，朝昏云雨堆。\n谁知独立意，溅泪落莓苔。",
        "dynasty": "唐",
        "collection_info": null
    },
    {
        "title": "赠禅友",
        "author": "李洞",
        "content": "散花留内殿，宫女梦谈禅。\n树杪开楼锁，云中认岳莲。\n溪声过长耳，筇节出羸肩。\n飞句相招宿，多逢有月天。",
        "dynasty": "唐",
        "collection_info": null
    },
    {
        "title": "早春友人访别南归",
        "author": "李洞",
        "content": "南归来取别，穷巷坐青苔。\n一盏薄醨酒，数枝零落梅。\n潮生楚驿闭，星在越楼开。\n明日望君处，前临风月台。",
        "dynasty": "唐",
        "collection_info": null
    },
    {
        "title": "题云际寺",
        "author": "李洞",
        "content": "开门风雪顶，上彻困飞禽。\n猿戏青冥裏，人行紫阁阴。\n腊泉冰下出，夜磬月中寻。\n尽欲居岩室，如何不住心。",
        "dynasty": "唐",
        "collection_info": null
    },
    {
        "title": "山寺老僧",
        "author": "李洞",
        "content": "云际众僧裏，独攒眉似愁。\n护茶高夏腊，爱火老春秋。\n海浪南曾病，河冰北苦游。\n归来诸弟子，白徧后生头。",
        "dynasty": "唐",
        "collection_info": null
    },
    {
        "title": "同僧宿道者院",
        "author": "李洞",
        "content": "携文过水宿，拂席四廊尘。\n坠果敲楼瓦，高萤暎鹤身。\n点灯吹叶火，谈佛悟山人。\n尽有栖霞志，好谋三教邻。",
        "dynasty": "唐",
        "collection_info": null
    },
    {
        "title": "古栢",
        "author": "李洞",
        "content": "手植知何代，年齐偃盖松。\n结根生别树，吹子落邻峰。\n古榦经龙嗅，高烟过雁衝。\n可佳繁叶尽，声不碍秋钟。",
        "dynasty": "唐",
        "collection_info": null
    },
    {
        "title": "赠王凤二山人",
        "author": "李洞",
        "content": "山兄望鹤信，山弟听乌占。\n养药同开鼎，休棊各枕奁。\n相逢九江底，共到五峰尖。\n愿许为三友，羞将白髮挦。",
        "dynasty": "唐",
        "collection_info": null
    },
    {
        "title": "避地冬夜与二三禅侣吟集茅斋",
        "author": "李洞",
        "content": "四海通禅客，搜吟会草亭。\n捻髭孤烛白，闭目众山青。\n松挂敲冰杖，垆温注月缾。\n独愁悬旧斾，笏冷立残星。",
        "dynasty": "唐",
        "collection_info": null
    },
    {
        "title": "赠道微禅师",
        "author": "李洞",
        "content": "铜缾涩泻水，出碛蹑莲层。\n猛虎降低鼠，盘鵰望小蝇。\n通禅五天日，照祖几朝灯。\n短髮归林白，何妨剃未能。",
        "dynasty": "唐",
        "collection_info": null
    },
    {
        "title": "弔草堂禅师",
        "author": "李洞",
        "content": "杖屦疑师在，房关四壁蛬。\n贮缾经腊水，响塔隔山钟。\n乳鸽沿苔井，斋猿散雪峰。\n如何不见性，倚徧寺前松。",
        "dynasty": "唐",
        "collection_info": null
    },
    {
        "title": "宿长安苏雍主簿厅",
        "author": "李洞",
        "content": "县对数峰云，官清主簿贫。\n听更池上鹤，伴值岳阳人。\n井锁煎茶水，厅关捣药尘。\n往来多屣步，同舍即诸邻。",
        "dynasty": "唐",
        "collection_info": null
    },
    {
        "title": "秋宿润州刘处士江亭",
        "author": "李洞",
        "content": "北梦风吹断，江边处士亭。\n吟生万井月，见尽一天星。\n浪静鱼衝锁，窗高鹤听经。\n东西渺无际，世界半沧溟。",
        "dynasty": "唐",
        "collection_info": null
    },
    {
        "title": "秋日曲江书事",
        "author": "李洞",
        "content": "门摇枯苇影，落日共鸥归。\n园近鹿来熟，江寒人到稀。\n片云穿塔过，枯叶入城飞。\n翻怕宾鸿至，无才动礼闱。",
        "dynasty": "唐",
        "collection_info": null
    },
    {
        "title": "秋宿经上人房",
        "author": "李洞",
        "content": "江房无叶落，松影带山高。\n满寺中秋月，孤窗入夜涛。\n旧真悬石壁，衰髮落铜刀。\n卧听晓耕者，与师知苦劳。",
        "dynasty": "唐",
        "collection_info": null
    },
    {
        "title": "冬日题觉公牛头兰若",
        "author": "李洞",
        "content": "天寒高木静，一磬隔川闻。\n鼎水看山汲，台香埽雪焚。\n鹤归惟认剎，僧步不离云。\n石室开禅后，轮珠谢圣君。",
        "dynasty": "唐",
        "collection_info": null
    },
    {
        "title": "送皇甫校书自蜀下峡归觐襄阳",
        "author": "李洞",
        "content": "蜀道波不竭，巢乌出浪痕。\n松阴盖巫峡，雨色彻荆门。\n宿寺青山尽，归林綵服翻。\n苦吟怀冻馁，为弔浩然魂。",
        "dynasty": "唐",
        "collection_info": null
    },
    {
        "title": "题西明寺攻文僧林復上人房",
        "author": "李洞",
        "content": "谁寄湘南信，阴窗砚起津。\n烧痕碑入集，海角寺留真。\n楼憩长空鸟，钟惊半阙人。\n御沟圆月会，似在草堂身。",
        "dynasty": "唐",
        "collection_info": null
    },
    {
        "title": "寄翠微无可上人",
        "author": "李洞",
        "content": "远近众心归，居然占翠微。\n展经猿识字，听法虎知非。\n泉注城池梦，霞生侍卫衣。\n玄机不可学，何似总无机。",
        "dynasty": "唐",
        "collection_info": null
    },
    {
        "title": "喜鸾公自蜀归",
        "author": "李洞",
        "content": "禁院对生台，寻师到绿槐。\n寺高猿看讲，钟动鸟知斋。\n埽石月盈箒，滤泉花满筛。\n归来逢圣节，吟步上尧阶。",
        "dynasty": "唐",
        "collection_info": null
    },
    {
        "title": "题新安国寺",
        "author": "李洞",
        "content": "佛亦遇艰难，重兴迭废坛。\n偃松枝旧折，画竹粉新干。\n开讲宫娃听，抛生禁鸟餐。\n钟声入帝梦，天竺化长安。",
        "dynasty": "唐",
        "collection_info": null
    },
    {
        "title": "蕃寇侵逼南归道中",
        "author": "李洞",
        "content": "云州三万骑，南走疾飞鹰。\n迴碛星低雁，孤城月伴僧。\n敲关通汉节，倾府守河冰。\n无处论边事，归溪夜结罾。",
        "dynasty": "唐",
        "collection_info": null
    },
    {
        "title": "送东宫贾正字之蜀",
        "author": "李洞",
        "content": "南朝献晋史，东蜀瞰巴楼。\n长栈怀宫树，疎峰露劒州。\n半空飞雪化，一道白云流。\n若次江边邑，宗诗为徧搜。",
        "dynasty": "唐",
        "collection_info": null
    },
    {
        "title": "弔侯圭常侍",
        "author": "李洞",
        "content": "我重君能赋，君褒我解诗。\n三堂一拜遇，四海两心知。\n影挂僧挑烛，名传鹤拂碑。\n涪江弔孤冢，片月下峨嵋。",
        "dynasty": "唐",
        "collection_info": null
    },
    {
        "title": "颜上人房",
        "author": "李洞",
        "content": "御沟临岸行，远岫见云生。\n松下度三伏，磬中销五更。\n雨淋经阁白，日闪剃刀明。\n海畔终须去，烧灯老国清。",
        "dynasty": "唐",
        "collection_info": null
    },
    {
        "title": "题薛少府庄",
        "author": "李洞",
        "content": "何须凿井饮，门占古溪居。\n寂寞苔床卧，寒虚玉柄书。\n有期登白阁，又得赏红蕖。\n清浅蒲根水，时看鹭啄鱼。",
        "dynasty": "唐",
        "collection_info": null
    },
    {
        "title": "寄太白隐者",
        "author": "李洞",
        "content": "开闢已来雪，为山长欠春。\n高遮辞碛雁，寒噤入川人。\n栈阁交冰柱，耕樵隔日轮。\n此中栖息者，不识两京尘。",
        "dynasty": "唐",
        "collection_info": null
    },
    {
        "title": "秋宿青龙禅阁",
        "author": "李洞",
        "content": "前山不可望，暮色渐沉规。\n日转须弥北，蟾来渤海西。\n风铃乱僧语，霜枿欠猿啼。\n阁外千家月，分明见裏迷。",
        "dynasty": "唐",
        "collection_info": null
    },
    {
        "title": "登圭峰旧隐寄荐福栖白上人",
        "author": "李洞",
        "content": "返照塔轮边，残霖滴几悬。\n夜寒吟病甚，秋健讲声圆。\n粟穗干灯焰，苔根浊水泉。\n西峰埋藓石，秋月即师禅。",
        "dynasty": "唐",
        "collection_info": null
    },
    {
        "title": "将之蜀别友人",
        "author": "李洞",
        "content": "嘉陵雨色青，澹别酌参苓。\n到蜀高诸岳，窥天合四溟。\n书来应隔雪，梦觉已无星。\n若遇多吟友，何妨勘竺经。",
        "dynasty": "唐",
        "collection_info": null
    },
    {
        "title": "弔膳曹从叔郎中",
        "author": "李洞",
        "content": "华省支残俸，寒蔬办祭稀。\n安坟对白阁，买石折朱衣。\n蜀客弹琴哭，江鸥入宅飞。\n帆吹佳句远，不独徧王畿。",
        "dynasty": "唐",
        "collection_info": null
    },
    {
        "title": "乱后龙州送郑郎中兼寄郑侍御",
        "author": "李洞",
        "content": "待车登迭嶂，经乱集鸰原。\n省坏兰终洁，台寒栢有根。\n县清江入峡，楼静雪连村。\n莫隐匡山社，机云受晋恩。",
        "dynasty": "唐",
        "collection_info": null
    },
    {
        "title": "段秀才溪居送从弟游泾陇",
        "author": "李洞",
        "content": "抱疾寒溪卧，因循草木青。\n相留开夏蜜，辞去见秋萤。\n朔雪痕侵雍，边烽焰照泾。\n烟沈陇山色，西望涕交零。",
        "dynasty": "唐",
        "collection_info": null
    },
    {
        "title": "题刘相公光德里新构茅亭",
        "author": "李洞",
        "content": "野色迷亭晓，龙墀待押班。\n带涎移海木，兼雪写湖山。\n月白吟床冷，河清直印闲。\n唐封三万里，人偃翠微间。",
        "dynasty": "唐",
        "collection_info": null
    },
    {
        "title": "江峡寇乱寄怀吟僧",
        "author": "李洞",
        "content": "半锡探寒流，别师猿鹤洲。\n二三更后雨，四十字边秋。\n立塞吟霞石，敲鼙看雪楼。\n扶亲何处隐，惊梦入嵩丘。",
        "dynasty": "唐",
        "collection_info": null
    },
    {
        "title": "贺昭国从叔员外转本曹郎中",
        "author": "李洞",
        "content": "苔砌塔阴浓，朝回尚叫蛬。\n粟徴山县欠，官转水曹重。\n灯照楼中雨，书求海上峰。\n诗家无骤显，一一古人踪。",
        "dynasty": "唐",
        "collection_info": null
    },
    {
        "title": "赠宋校书",
        "author": "李洞",
        "content": "曾伴元戎猎，寒来梦北军。\n闲身不计日，病鹤放归[云]。\n石上铺碁势，船中赌酒分。\n长言买天姥，高卧谢人羣。",
        "dynasty": "唐",
        "collection_info": null
    },
    {
        "title": "越公上人洛中归寄南孟家兄弟",
        "author": "李洞",
        "content": "洛下因归去，官西忆二龙。\n笠漫河岸雪，衣着虢城钟。\n睡鸭浮寒水，樵人出远峰。\n贺当化闾俗，护取草堂松。",
        "dynasty": "唐",
        "collection_info": null
    },
    {
        "title": "龙州送裴秀才",
        "author": "李洞",
        "content": "违拜斾旗前，松阴路半千。\n楼衝高雪会，驿闭乱云眠。\n牓挂临江省，名题赴宅筵。\n人求新蜀赋，应贵浣花笺。",
        "dynasty": "唐",
        "collection_info": null
    },
    {
        "title": "题慈恩友人房",
        "author": "李洞",
        "content": "贾生耽此寺，胜事入诗多。\n鹤宿星千树，僧归烧一坡。\n塔棱垂雪水，江色暎茶锅。\n长久堪栖息，休言忆镜波。",
        "dynasty": "唐",
        "collection_info": null
    },
    {
        "title": "寄窦禅山薛秀才",
        "author": "李洞",
        "content": "窦岭吟招隐，新诗满集贤。\n白衫春絮暖，红纸夏云鲜。\n琴缠江丝细，棊分海石圆。\n因知醉公子，虚写世人传。",
        "dynasty": "唐",
        "collection_info": null
    },
    {
        "title": "西蜀与崔先生话东洛旧游",
        "author": "李洞",
        "content": "王屋峭难名，三刀梦四更。\n日升当地缺，星尽未天明。\n度雪云林湿，穿松角韵清。\n崔家开锦浪，忆着水窗声。",
        "dynasty": "唐",
        "collection_info": null
    },
    {
        "title": "上昭国水部从叔郎中",
        "author": "李洞",
        "content": "极南极北游，东泛復西流。\n行匝中华地，魂销四海秋。\n题诗在琼府，附舶出青州。\n不遇一公子，弹琴弔古丘。",
        "dynasty": "唐",
        "collection_info": null
    },
    {
        "title": "题玉芝赵尊师院",
        "author": "李洞",
        "content": "晓起磬房前，真经诵百篇。\n漱流星入齿，照镜石差肩。\n静闭街西观，存思海上仙。\n闲听说五岳，穷徧一根莲。",
        "dynasty": "唐",
        "collection_info": null
    },
    {
        "title": "送卢少府之任巩洛",
        "author": "李洞",
        "content": "从知东甸尉，铨注似恩除。\n带土移嵩朮，和泉送尹鱼。\n印床寒鹭宿，壁记醉僧书。\n堂下诸昆在，无妨候起居。",
        "dynasty": "唐",
        "collection_info": null
    },
    {
        "title": "送人归觐河中",
        "author": "李洞",
        "content": "青门冢前别，道路武关西。\n有寺云连石，无僧叶满溪。\n河长随鸟尽，山远与人齐。\n觐省波涛县，寒窗响曙鸡。",
        "dynasty": "唐",
        "collection_info": null
    },
    {
        "title": "锦城秋寄怀弘播上人",
        "author": "李洞",
        "content": "极顶云兼冻，孤城露洗初。\n共辞嵩少雪，久绝贝多书。\n远照雁行细，寒条狖挂虚。\n分泉煎月色，忆就茗林居。",
        "dynasty": "唐",
        "collection_info": null
    },
    {
        "title": "圭峰溪居寄怀韦曲曹秀才",
        "author": "李洞",
        "content": "南北飞山雪，万片寄相思。\n东西曲流水，千声泻别离。\n巴猿学导引，陇鸟解吟诗。\n翻羡家林赏，世人那得知。",
        "dynasty": "唐",
        "collection_info": null
    },
    {
        "title": "送舍弟之山南",
        "author": "李洞",
        "content": "南山入谷游，去彻山南州。\n下马云未尽，听猿星正稠。\n印茶泉遶石，封国角吹楼。\n远宦有何兴，贫兄无计留。",
        "dynasty": "唐",
        "collection_info": null
    },
    {
        "title": "题南鉴公山房",
        "author": "李洞",
        "content": "竹房开处峭，迥挂半山灯。\n石磬敲来穴，不知何代僧。\n讲归双袖雪，禅起一盂冰。\n唯说黄桑屐，当时着秣陵。",
        "dynasty": "唐",
        "collection_info": null
    },
    {
        "title": "送知己",
        "author": "李洞",
        "content": "郡清官舍冷，枕席溅山泉。\n药气来人外，灯光到鹤边。\n梦秦书印斗，思越画渔船。\n掷笏南归去，波涛路几千。",
        "dynasty": "唐",
        "collection_info": null
    },
    {
        "title": "送人赴职湘潭",
        "author": "李洞",
        "content": "南征虽赴辟，其奈负高科。\n水合湘潭住，山分越国多。\n梅花雪共下，文□□相和。\n白髮陪官宴，红旗影裏歌。",
        "dynasty": "唐",
        "collection_info": null
    },
    {
        "title": "过野叟居",
        "author": "李洞",
        "content": "野人居止处，竹色与山光。\n留客羞蔬饭，洒泉开草堂。\n雨余松子落，风过朮苗香。\n尽日无炎暑，眠君青石床。",
        "dynasty": "唐",
        "collection_info": null
    },
    {
        "title": "弔郑宾客",
        "author": "李洞",
        "content": "朝行丧名节，岳色惨天风。\n待漏秋吟断，焚香夜直空。\n骨寒依壠草，家尽逐边鸿。\n一弔知音后，归来碎峄桐。",
        "dynasty": "唐",
        "collection_info": null
    },
    {
        "title": "送从叔书记山阴隐居",
        "author": "李洞",
        "content": "山顶绝茅居，云泉遶枕虚。\n烧移僧影瘦，风展鹭行疎。\n卷箔清江月，敲松紫阁书。\n由来簪组贵，不信教猿锄。",
        "dynasty": "唐",
        "collection_info": null
    },
    {
        "title": "避暑庄严禅院",
        "author": "李洞",
        "content": "定裏无烦热，吟中达性情。\n入林逢客话，上塔接僧行。\n八水皆知味，诸翁尽得名。\n常论冰井近，莫便厌浮生。",
        "dynasty": "唐",
        "collection_info": null
    },
    {
        "title": "寄清演",
        "author": "李洞",
        "content": "忽闻清演病，可料苦吟身。\n不见近诗久，徒言华髮新。\n别来山已破，住处月为邻。\n几遶庭前树，于今四十春。",
        "dynasty": "唐",
        "collection_info": null
    },
    {
        "title": "迁村居二首 一",
        "author": "李洞",
        "content": "移居入村宇，树阙见城隍。\n云水虽堪画，恩私不可忘。\n猿涎滴鹤氅，麈尾拂僧床。\n弃逐随樵牧，何由报稻粱。",
        "dynasty": "唐",
        "collection_info": null
    },
    {
        "title": "迁村居二首 二",
        "author": "李洞",
        "content": "歌乐听常稀，茅亭静掩扉。\n槎来垂钓次，月落问安归。\n远客传烧研，幽禽看衲衣。\n眼前无俗事，松雨蜀山辉。",
        "dynasty": "唐",
        "collection_info": null
    },
    {
        "title": "出山覩春牓",
        "author": "李洞",
        "content": "未老鬓毛焦，心归向石桥。\n指霞辞二纪，吟雪遇三朝。\n连席频登相，分廊尚祝尧。\n迴眸旧行侣，免使负嵩樵。",
        "dynasty": "唐",
        "collection_info": null
    },
    {
        "title": "贾岛墓",
        "author": "李洞",
        "content": "一第人皆得，先生岂不销。\n位卑终蜀士，诗绝占唐朝。\n旅葬新坟小，魂归故国遥。\n我来因奠洒，立石用为标。",
        "dynasty": "唐",
        "collection_info": null
    },
    {
        "title": "观水墨障子",
        "author": "李洞",
        "content": "若非神助笔，砚水恐藏龙。\n研尽一寸墨，埽成千仞峰。\n壁根堆乱石，床罅插枯松。\n岳麓穿因鼠，湘江绽为蛬。\n挂衣岚气湿，梦枕浪头舂。\n只为少颜色，时人着意慵。",
        "dynasty": "唐",
        "collection_info": null
    },
    {
        "title": "对棊",
        "author": "李洞",
        "content": "小槛明高雪，幽人鬬智棊。\n日斜抛作劫，月午蹙成迟。\n倚杖湘僧筭，翘松野鹤窥。\n侧楸敲醒睡，片石夹吟诗。\n雨点奁中渍，灯花局上吹。\n秋涛寒竹寺，此兴谢公知。",
        "dynasty": "唐",
        "collection_info": null
    },
    {
        "title": "题竹溪禅院",
        "author": "李洞",
        "content": "溪边山一色，水拥竹千竿。\n鸟触翠微湿，人居酷暑寒。\n风摇缾影碎，沙陷履痕端。\n爽极青崖树，平流绿峡滩。\n闲来披衲数，涨后卷经看。\n三境通禅寂，嚣尘染着难。",
        "dynasty": "唐",
        "collection_info": null
    },
    {
        "title": "投献吏部张侍郎十韵",
        "author": "李洞",
        "content": "苔染马蹄青，何曾似在城。\n不于僧院宿，多傍御沟行。\n隐岫侵巴迭，租田带渭平。\n肩囊寻省寺，袖轴徧公卿。\n梦入连涛郡，书来积雪营。\n泪随边雁堕，魂逐夜蝉惊。\n发愤巡江塔，无眠数县更。\n玄都一病客，兴善几回莺。\n贡艺披沙细，酬恩戴岳轻。\n心期公子念，滴酒在雕楹。",
        "dynasty": "唐",
        "collection_info": null
    },
    {
        "title": "终南山二十韵",
        "author": "李洞",
        "content": "关内平田窄，东西截杳冥。\n雨侵诸县黑，云破九门青。\n暂看犹无暇，长栖信有灵。\n古苔秋渍斗，积雾夜昏萤。\n怒恐撞天漏，深疑隐地形。\n盘根连北岳，转影落南溟。\n穷穴何山出，遮蛮上国宁。\n残阳高照蜀，败叶远浮泾。\n斸竹烟岚冻，偷湫雨雹腥。\n闲房僧灌顶，浴涧鹤遗翎。\n梯滑危缘索，云深静唱经。\n放泉惊鹿睡，闻磬得人醒。\n踏着神仙宅，敲开洞府扃。\n棊残秦士局，字缺晋公铭。\n一谷势当午，孤峰耸起丁。\n远平丹凤阙，冷射五侯厅。\n万丈冰声折，千寻树影停。\n望中仙岛动，行处月轮馨。\n迭石移临砌，研胶泼上屏。\n明时献君寿，不假老人星。",
        "dynasty": "唐",
        "collection_info": null
    },
    {
        "title": "秋日同觉公上人眺慈恩塔六韵",
        "author": "李洞",
        "content": "九级耸莲宫，晴登袖拂虹。\n房廊窥井底，世界出笼中。\n照牖三山火，吹铃八极风。\n细闻槎客语，遥辨海鱼冲。\n禁静声连北，江寒影在东。\n谒师开秘锁，尘日闭虚空。",
        "dynasty": "唐",
        "collection_info": null
    },
    {
        "title": "感知上刑部郑侍郎",
        "author": "李洞",
        "content": "寄掩白云司，蜀都高卧时。\n邻僧照寒竹，宿鸟动秋池。\n帝诵嘉莲表，人吟宝劒诗。\n石渠流月断，画角截江吹。\n闲出黄金勒，前飞白鹭鹚。\n公心外国说，重望两朝推。\n静藓斜圭影，孤窗响锡枝。\n兴幽松雪见，心苦砚冰知。\n缘杖虫声切，过门马足迟。\n漏残终卷读，日下大名垂。\n平碛容鵰上，仙山许狖窥。\n数联金口出，死免愧丘为。",
        "dynasty": "唐",
        "collection_info": null
    },
    {
        "title": "叙事寄荐福栖白",
        "author": "李洞",
        "content": "险倚石屏风，秋涛梦越中。\n前朝吟会散，故国讲流终。\n北地闻巴狖，南山见碛鸿。\n楼高惊雨阔，木落觉城空。\n兔满期姚监，蝉稀别楚公。\n净缾光照客，拄杖朽生虫。\n平地塔千尺，半空灯一笼。\n祝尧谈几句，旋泻海涛东。",
        "dynasty": "唐",
        "collection_info": null
    },
    {
        "title": "送龙州田使君旧诗家",
        "author": "李洞",
        "content": "御札轸西陲，龙州出牧时。\n度关云作雪，挂栈水成澌。\n劒淬号猿岸，弓悬宿鹤枝。\n江灯混星斗，山木乱枪旗。\n锁库休秤药，开楼又见诗。\n无心陪宴集，吟苦忆京师。",
        "dynasty": "唐",
        "collection_info": null
    },
    {
        "title": "和知己赴任华州",
        "author": "李洞",
        "content": "东门罢相郡，此拜动京华。\n落日开宵印，初灯见早麻。\n鹤身红斾拂，仙掌白云遮。\n塞色侵三县，河声聒两衙。\n松根醒客酒，莲座隐僧家。\n一道帆飞直，中筵岳影斜。\n书名寻雪石，澄鼎露金沙。\n锁合眠关吏，杯寒啄庙鸦。\n分台话嵩洛，赛雨恋烟霞。\n树谷期招隐，吟诗煮栢茶。",
        "dynasty": "唐",
        "collection_info": null
    },
    {
        "title": "题咸阳楼",
        "author": "李洞",
        "content": "晚亚古城门，凭高黯客魂。\n塞侵秦旧国，河浸汉荒村。\n客路扬书烬，人家带水痕。\n猎频虚冢穴，耕苦露松根。\n墙外峰黏汉，冰中日晃原。\n断碑移作砌，广第灌成园。\n北马疑眠碛，南人忆钓湓。\n桥闲野鹿过，街静禁鸦翻。\n滩鼓城隍动，云衝太白昏。\n标衣多吕裔，荷锸或刘孙。\n弔问难知主，登攀强滴罇。\n不能扶壮势，冠劒惜干坤。",
        "dynasty": "唐",
        "collection_info": null
    },
    {
        "title": "赠兴善彻公上人",
        "author": "李洞",
        "content": "师资怀劒外，徒步管街东。\n九里山横烧，三条木落风。\n古池曾看鹤，新塔未吟虫。\n夜久龙髯冷，年多麈尾空。\n心宗本无碍，问学岂难同。",
        "dynasty": "唐",
        "collection_info": null
    },
    {
        "title": "龙池春草",
        "author": "李洞",
        "content": "龙池清禁裏，芳草傍池春。\n旋长方遮岸，全生不染尘。\n和风轻动色，湛露静流津。\n浅得承天步，深疑遶御轮。\n鱼寻倒影没，花带湿光新。\n肯学长河畔，绵绵思远人。",
        "dynasty": "唐",
        "collection_info": null
    },
    {
        "title": "秋宿梓州牛头寺",
        "author": "李洞",
        "content": "月去檐三尺，川云入寺楼。\n灵山顿离众，列宿不多稠。\n篆字焚初缺，翻经诵若流。\n窗闲二江冷，帘卷半空秋。\n诏散松梢别，棊终竹节收。\n静增双阙念，高并五翁游。\n鹤梦生红日，云闲锁梓州。\n望空工部眼，搔乱广文头。\n石室僧调马，银河客问牛。\n晓楼归下界，大地一浮沤。",
        "dynasty": "唐",
        "collection_info": null
    },
    {
        "title": "送韦太尉自坤维除广陵",
        "author": "李洞",
        "content": "全蜀拜扬州，征东辍武侯。\n直来万里月，旁到五峰秋。\n幢冷遮高雪，旗闲卓乱流。\n谢朝明主喜，登省旧寮愁。\n隔海城通舶，连河市响楼。\n千官倚元老，虚梦法云游。",
        "dynasty": "唐",
        "collection_info": null
    },
    {
        "title": "赠曹郎中崇贤所居",
        "author": "李洞",
        "content": "闲坊宅枕穿宫水，听水分衾盖蜀缯。\n药杵声中捣残梦，茶铛影裏煮孤灯。\n刑曹树荫千年井，华岳楼开万仞冰。\n诗句变风官渐紧，夜涛舂断海边藤。",
        "dynasty": "唐",
        "collection_info": null
    },
    {
        "title": "赠昭应沈少府",
        "author": "李洞",
        "content": "行宫接县判云泉，袍色虽青骨且仙。\n鄠杜忆过梨栗墅，潇湘曾棹雪霜天。\n华山僧别留茶鼎，渭水人来锁钓船。\n东送西迎终几考，新诗觅得两三联。",
        "dynasty": "唐",
        "collection_info": null
    },
    {
        "title": "上司空员外",
        "author": "李洞",
        "content": "禅心高卧似疎慵，诗客经过不厌重。\n藤杖几携量碛雪，玉鞭曾把数嵩峰。\n夜眠古巷当城月，秋直清曹入省钟。\n禹凿故山归未得，河声暗老两三松。",
        "dynasty": "唐",
        "collection_info": null
    },
    {
        "title": "叙旧游寄栖白",
        "author": "李洞",
        "content": "老着重袍坐石房，竺经休讲白眉长。\n省衝鼍没投江岛，曾看鱼飞倚海樯。\n晓炙冻盂原日气，夜挑莲椀禁灯光。\n吟诗五岭寻无可，倏忽如今四十霜。",
        "dynasty": "唐",
        "collection_info": null
    },
    {
        "title": "哭栖白供奉",
        "author": "李洞",
        "content": "闻说孤窗坐化时，白莎萝雨滴空池。\n吟诗堂裏秋关影，礼佛灯前夜照碑。\n贺雪已成金殿梦，看涛终负石桥期。\n逢山对月还惆怅，争得无言似祖师。",
        "dynasty": "唐",
        "collection_info": null
    },
    {
        "title": "赠入内供奉僧",
        "author": "李洞",
        "content": "内殿谈经惬帝怀，沃州归隐计全乖。\n数条雀尾来南海，一道蝉声噪御街。\n石枕纹含山裏叶，铜缾口塞井中柴。\n因逢夏日西明讲，不觉宫人拔凤钗。",
        "dynasty": "唐",
        "collection_info": null
    },
    {
        "title": "感恩书事寄上集义司徒相公",
        "author": "李洞",
        "content": "积雪峰西遇奖称，半家寒骨起沟塍。\n镇时贤相回人镜，报德慈亲点佛灯。\n授钺已闻诸国静，坐筹重见大河澄。\n功居第一图烟阁，依旧终南满杜陵。",
        "dynasty": "唐",
        "collection_info": null
    },
    {
        "title": "赠永崇李将军充襄阳制置使",
        "author": "李洞",
        "content": "拜官门外发辉光，宿卫阴符注几行。\n行处近天龙尾滑，猎时陪帝马鬃香。\n九城王气生旗队，万里寒风入箭疮。\n从此浩然声价歇，武中还有李襄阳。",
        "dynasty": "唐",
        "collection_info": null
    },
    {
        "title": "寄淮海惠泽上人",
        "author": "李洞",
        "content": "海涛痕满旧征衣，长忆初程宿翠微。\n竹裏桥鸣知马过，塔中灯露见鸿飞。\n眉毫别后应盈尺，嵒木居来定几围。\n他日愿师容一榻，煎茶埽地学忘机。",
        "dynasty": "唐",
        "collection_info": null
    },
    {
        "title": "春日隐居官舍感怀",
        "author": "李洞",
        "content": "风吹烧烬杂汀沙，还似青溪旧寄家。\n入户竹生床下叶，隔窗莲谢镜中花。\n苔房毳客论三学，雪岭巢禽看两衙。\n销得人间无限事，江亭月白诵南华。",
        "dynasty": "唐",
        "collection_info": null
    },
    {
        "title": "春日即事寄一二知己",
        "author": "李洞",
        "content": "浴马池西一带泉，开门景物似樊川。\n朱衣暎水人归县，白羽遗泥鹤上天。\n索米夜烧风折木，无车春养雪藏鞭。\n缙绅处士知章句，忍使孤窗枕泪眠。",
        "dynasty": "唐",
        "collection_info": null
    },
    {
        "title": "废寺闲居寄怀一二罢举知己",
        "author": "李洞",
        "content": "病居废庙冷吟烟，无力争飞类病蝉。\n槐省老郎蒙主弃，月陂孤客望谁怜。\n税房兼得调猿石，租地仍分浴鹤泉。\n处世堪惊又堪媿，一坡山色不论钱。",
        "dynasty": "唐",
        "collection_info": null
    },
    {
        "title": "题尼大德院",
        "author": "李洞",
        "content": "云鬟早岁断金刀，戒律曾持五百条。\n台上灯红莲叶密，眉间毫白黛痕销。\n绣成佛国银为地，画出王城雪覆桥。\n清净高楼松桧寺，世雄翻媿自低腰。",
        "dynasty": "唐",
        "collection_info": null
    },
    {
        "title": "怀张乔张霞",
        "author": "李洞",
        "content": "西风吹雨叶还飘，忆我同袍隔海涛。\n江塔眺山青入佛，边城履雪白连鵰。\n身离世界归天竺，影挂虚空度石桥。\n应念无成独流转，懒磨铜片鬓毛焦。",
        "dynasty": "唐",
        "collection_info": null
    },
    {
        "title": "赠徐山人",
        "author": "李洞",
        "content": "徐生何代降坤维，曾伴园公采紫芝。\n瓦砾变黄忧世换，髭鬚放白怕人疑。\n山房古竹麄于树，海岛灵童寿等龟。\n知叹有唐三百载，光阴未抵一先棊。",
        "dynasty": "唐",
        "collection_info": null
    },
    {
        "title": "寄南岳僧",
        "author": "李洞",
        "content": "新秋日后晒书天，白日当松影却圆。\n五字句求方寸佛，一条街擘两行蝉。\n不曾着事于机内，长合教山在眼前。\n花落俦公房外石，调猿弄虎叹无缘。",
        "dynasty": "唐",
        "collection_info": null
    },
    {
        "title": "华山",
        "author": "李洞",
        "content": "碧山长冻地长秋，日夕泉源聒华州。\n万户烟侵关令宅，四时云在使君楼。\n风驱雷电临河震，鹤引神仙出月游。\n峰顶高眠灵药熟，自无霜雪上人头。",
        "dynasty": "唐",
        "collection_info": null
    },
    {
        "title": "和曹监春晴见寄",
        "author": "李洞",
        "content": "竺庙邻钟震晓鸦，春阴盖石似仙家。\n兰台架列排书目，顾渚香浮瀹茗花。\n胶溜石松粘鹤氅，泉离冰井熨僧牙。\n功成名着扁舟去，愁覩前题罩碧纱。",
        "dynasty": "唐",
        "collection_info": null
    },
    {
        "title": "赠三惠大师",
        "author": "李洞",
        "content": "枫猿峤角别多时，二教兼修内学师。\n药树影中频缀偈，莲峰朵下几窥棊。\n游归笋长齐童子，病起巢成露鹤儿。\n诏落五天开夏讲，两街人竞礼长眉。",
        "dynasty": "唐",
        "collection_info": null
    },
    {
        "title": "送醉画王处士",
        "author": "李洞",
        "content": "几年乘兴住南吴，狂醉兰舟夜落湖。\n别后鹤毛描转细，近来牛角饮还麄。\n同餐夏果山何处，共钓秋涛石在无。\n关下相逢怪予老，篇章役思绕寰区。",
        "dynasty": "唐",
        "collection_info": null
    },
    {
        "title": "闻杜鹃",
        "author": "李洞",
        "content": "万古潇湘波上云，化为流血杜鹃身。\n长疑啄破青山色，秪恐啼穿白日轮。\n花落玄宗迴蜀道，雨收工部宿江津。\n声声犹得到君耳，不见千秋一甑尘。",
        "dynasty": "唐",
        "collection_info": null
    },
    {
        "title": "赋得送轩辕先生归罗浮山",
        "author": "李洞",
        "content": "旧山归隐浪摇青，绿鬓山童一帙经。\n诗帖布帆猿鸟看，药煎金鼎鬼神听。\n洞深头上聆仙语，船静鼻中闻海腥。\n此处先生应不住，吾君南望漫劳形。",
        "dynasty": "唐",
        "collection_info": null
    },
    {
        "title": "送包处士",
        "author": "李洞",
        "content": "秋思枕月卧潇湘，寄宿慈恩竹裏房。\n性急却于棊上慢，身闲未免药中忙。\n休抛手网惊龙睡，曾挂头巾拂鸟行。\n闻说石门君旧隐，寒峰溅瀑坏书堂。",
        "dynasty": "唐",
        "collection_info": null
    },
    {
        "title": "赠庞炼师",
        "author": "李洞",
        "content": "家住涪江汉语娇，一声歌戛玉楼箫。\n睡融春日柔金缕，妆发秋霞战翠翘。\n两脸酒醺红杏妬，半胸酥嫩白云饶。\n若能携手随仙令，皎皎银河渡鹊桥。",
        "dynasty": "唐",
        "collection_info": null
    },
    {
        "title": "送友罢举赴边职",
        "author": "李洞",
        "content": "出剡篇章入洛文，无人细读叹俱焚。\n莫辞秉笏随红斾，便好携家住白云。\n过水象浮蛮境见，隔江猿呌汉州闻。\n高谈阔略陈从事，盟誓边庭壮我军。",
        "dynasty": "唐",
        "collection_info": null
    },
    {
        "title": "病猿",
        "author": "李洞",
        "content": "瘦缠金锁惹朱楼，一别巫山树几秋。\n寒想蜀门清露滴，暖怀湘岸白云流。\n罢抛檐果沉僧井，休拗崖冰溅客舟。\n啼过三声应有泪，画堂深不彻王侯。",
        "dynasty": "唐",
        "collection_info": null
    },
    {
        "title": "毙驴",
        "author": "李洞",
        "content": "蹇驴秋毙瘗荒田，忍把敲吟旧竹鞭。\n三尺焦桐背残月，一条藜杖卓寒烟。\n通吴白浪宽围果，倚蜀青山峭入天。\n如画海门搘肘望，阿谁家卖钓鱼船。",
        "dynasty": "唐",
        "collection_info": null
    },
    {
        "title": "宿叶公棋阁",
        "author": "李洞",
        "content": "带风棊阁竹相敲，局莹无尘拂树梢。\n日到长天征未断，钟来岳顶劫须抛。\n挑灯雪客栖寒店，供茗溪僧爇废巢。\n因悟修身试贪教，不须焚火向三茅。",
        "dynasty": "唐",
        "collection_info": null
    },
    {
        "title": "送郄先辈归觐华阴",
        "author": "李洞",
        "content": "桂枝博得凤栖枝，欢觐家僮舞翠微。\n僧向瀑泉声裏贺，鸟穿仙掌指间飞。\n休停砚笔吟荒庙，永别灯笼赴锁闱。\n骚雅近来颓丧甚，送君傍觉有光辉。",
        "dynasty": "唐",
        "collection_info": null
    },
    {
        "title": "赠可上人",
        "author": "李洞",
        "content": "寺门和鹤倚香杉，月吐秋光到思嚵。\n将法传来穿泱漭，把诗吟去入嵌岩。\n糢糊书卷烟岚滴，狼籍衣裳瀑布缄。\n不断清风牙底嚼，无因内殿得名衔。",
        "dynasty": "唐",
        "collection_info": null
    },
    {
        "title": "东川高仆射",
        "author": "李洞",
        "content": "油幢影裏拜清风，十里貔貅一片雄。\n三印锁开霜满地，四门关定月当空。\n泉浮山叶人家过，诏惹垆香鸟道通。\n新起画楼携客上，絃歌筵内海榴红。",
        "dynasty": "唐",
        "collection_info": null
    },
    {
        "title": "宿成都松溪院",
        "author": "李洞",
        "content": "松持节操溪澄性，一炷烟岚压寺隅。\n翡翠鸟飞人不见，琉璃缾贮水疑无。\n夜闻子落真山雨，晓汲波圆入画图。\n尘拥蜀城抽锁后，此中犹梦在江湖。",
        "dynasty": "唐",
        "collection_info": null
    },
    {
        "title": "弔曹监",
        "author": "李洞",
        "content": "宅上愁云吹不散，桂林诗骨葬云根。\n满楼山色供邻里，一洞松声付子孙。\n甘露施衣封泪点，秘书取集印苔痕。\n吟魂醉魄归何处，御水呜呜夜遶门。",
        "dynasty": "唐",
        "collection_info": null
    },
    {
        "title": "赠长安毕郎中",
        "author": "李洞",
        "content": "高门寒沼水连云，鹭识朱衣傍主人。\n地肺半边晴带雪，天街一面静无尘。\n朝迴座客酬琴价，衙退留僧写鹤真。\n从此几迁为计相，蓬莱三刻奏东巡。",
        "dynasty": "唐",
        "collection_info": null
    },
    {
        "title": "寄东蜀幕中友",
        "author": "李洞",
        "content": "官亭池碧海榴殷，遥想清才倚画栏。\n柳絮涨天笼地暖，角声经雨透云寒。\n晓侵台座香烟湿，夜草军书蜡炬干。\n为话门人吟太苦，风摧兰秀一枝残。",
        "dynasty": "唐",
        "collection_info": null
    },
    {
        "title": "曲江渔父",
        "author": "李洞",
        "content": "儿孙闲弄雪霜髯，浪飐南山影入檐。\n卧稳篷舟龟作枕，病来茅舍网为帘。\n值春游子怜莼滑，通蜀行人说鲙甜。\n数尺寒丝一竿竹，岂知浮世有猜嫌。",
        "dynasty": "唐",
        "collection_info": null
    },
    {
        "title": "和刘驾博士赠庄严律禅师",
        "author": "李洞",
        "content": "人言紫绶有光辉，不二心观似草衣。\n尘劫自营还自坏，禅门无住亦无归。\n松根穴蚁通山远，塔顶巢禽见海微。\n每话南游偏起念，五峰波上入船扉。",
        "dynasty": "唐",
        "collection_info": null
    },
    {
        "title": "智新上人话旧",
        "author": "李洞",
        "content": "蟋蟀灯前话旧游，师经几夏我经秋。\n金陵市合月光裏，甘露门开峰朵头。\n晴眺远帆飞入海，夜禅阴火吐当楼。\n相看未得东归去，满壁寒涛泻白鸥。",
        "dynasty": "唐",
        "collection_info": null
    },
    {
        "title": "和淮南太尉留题凤州王氏别业",
        "author": "李洞",
        "content": "清秋看长鹭雏成，说向湘僧亦动情。\n节屋折将松上影，印龛移锁月中声。\n野人陪赏增诗价，太尉因居着谷名。\n闲想此中遗胜事，宿斋吟遶凤池行。",
        "dynasty": "唐",
        "collection_info": null
    },
    {
        "title": "乙酉岁自蜀随计趂试不及",
        "author": "李洞",
        "content": "客卧涪江蘸月厅，知音唤起进趋生。\n寒梅折后方离蜀，腊月圆前未到京。\n风卷坏亭羸仆病，雪糊危栈蹇驴行。\n文昌一试应关分，岂校褒斜两日程。",
        "dynasty": "唐",
        "collection_info": null
    },
    {
        "title": "龙州韦郎中先梦六赤后因打叶子以诗上",
        "author": "李洞",
        "content": "红蜡香烟扑画楹，梅花落尽庾楼清。\n光辉圆魄衔山冷，彩镂方牙着腕轻。\n宝帖牵来狮子镇，金盆引出凤凰倾。\n微黄喜兆庄周梦，六赤重新掷印成。",
        "dynasty": "唐",
        "collection_info": null
    },
    {
        "title": "和寿中丞伤猿",
        "author": "李洞",
        "content": "遗挂朱栏锁半寻，清声难买恨黄金。\n悬崖接果今何在，浅井窥星影已沉。\n归宅叶铺曾睡石，入朝灯照旧啼林。\n小山罢遶随湘客，高树休升对岳禽。\n天竺省怜伤倍切，亲知宽和思难任。\n相门恩重无由报，竟託仙郎日夜吟。",
        "dynasty": "唐",
        "collection_info": null
    },
    {
        "title": "上灵州令狐相公",
        "author": "李洞",
        "content": "征蛮破虏汉功臣，提劒归来万里身。\n笑倚凌烟金柱看，形容憔悴老于真。",
        "dynasty": "唐",
        "collection_info": null
    },
    {
        "title": "寓言",
        "author": "李洞",
        "content": "三千宫女露蛾眉，笑煮黄金日月迟。\n麟凤隔云攀不及，空山惆怅夕阳时。",
        "dynasty": "唐",
        "collection_info": null
    },
    {
        "title": "客亭对月",
        "author": "李洞",
        "content": "游子离魂陇上花，风飘浪卷遶天涯。\n一年十二度圆月，十一回圆不在家。",
        "dynasty": "唐",
        "collection_info": null
    },
    {
        "title": "宿鄠郊赠罗处士",
        "author": "李洞",
        "content": "川静星高栎已枯，南山落石水声麤。\n白云钓客窗中宿，卧数嵩峰听五湖。",
        "dynasty": "唐",
        "collection_info": null
    },
    {
        "title": "有寄",
        "author": "李洞",
        "content": "爱酒耽棊田处士，弹琴咏史贾先生。\n御沟临岸有云石，不见鹤来何处行。",
        "dynasty": "唐",
        "collection_info": null
    },
    {
        "title": "送三藏归西天国",
        "author": "李洞",
        "content": "十万里程多少碛，沙中弹舌授降龙。\n五天到日应头白，月落长安半夜钟。",
        "dynasty": "唐",
        "collection_info": null
    },
    {
        "title": "金陵怀古",
        "author": "李洞",
        "content": "古来无此战争功，日日戈船卷海风。\n一遇灵鳌开睡眼，六朝灰尽九江空。",
        "dynasty": "唐",
        "collection_info": null
    },
    {
        "title": "长安县厅",
        "author": "李洞",
        "content": "主人寂寞客屯邅，愁绝终南满案前。\n乞取中庭藤五尺，为君高斸扣青天。",
        "dynasty": "唐",
        "collection_info": null
    },
    {
        "title": "题晰上人贾岛诗卷",
        "author": "李洞",
        "content": "贾生诗卷惠休装，百叶莲花万里香。\n供得半年吟不足，长须字字顶司仓。",
        "dynasty": "唐",
        "collection_info": null
    },
    {
        "title": "送僧清演归山",
        "author": "李洞",
        "content": "毛褐斜肩背负经，晓思吟入窦山青。\n峰前野水横官道，踏着秋天三四星。",
        "dynasty": "唐",
        "collection_info": null
    },
    {
        "title": "赠僧",
        "author": "李洞",
        "content": "不羡王公与贵人，唯将云鹤自相亲。\n闲来石上观流水，欲洗禅衣未有尘。",
        "dynasty": "唐",
        "collection_info": null
    },
    {
        "title": "题学公院池莲",
        "author": "李洞",
        "content": "竹引山泉玉甃池，栽莲莫怪藕生丝。\n如何不似麻衣客，坐对秋风待一枝。",
        "dynasty": "唐",
        "collection_info": null
    },
    {
        "title": "山居喜友人见访",
        "author": "李洞",
        "content": "入云晴斸茯苓还，日暮逢迎木石间。\n看待诗人无别物，半潭秋水一房山。",
        "dynasty": "唐",
        "collection_info": null
    },
    {
        "title": "秋宿长安韦主簿厅",
        "author": "李洞",
        "content": "水木清凉夜直厅，愁人楼上唱寒更。\n坐劳同步帘前月，鼠动床头印锁声。",
        "dynasty": "唐",
        "collection_info": null
    },
    {
        "title": "冬忆友人",
        "author": "李洞",
        "content": "吟上山前数竹枝，叶翻似雪落霏霏。\n枕前明月谁动影，睡裏惊来不觉归。",
        "dynasty": "唐",
        "collection_info": null
    },
    {
        "title": "怀圭峰影林泉",
        "author": "李洞",
        "content": "吾家旧物贾生传，入内遥分锡杖泉。\n鹤去帝移宫女散，更堪呜咽过楼前。",
        "dynasty": "唐",
        "collection_info": null
    },
    {
        "title": "赠青龙印禅师",
        "author": "李洞",
        "content": "雨涩秋刀剃雪时，庵前曾礼草堂师。\n居人昨日相过说，鹤已生孙竹满池。",
        "dynasty": "唐",
        "collection_info": null
    },
    {
        "title": "戏赠侯常侍",
        "author": "李洞",
        "content": "葛洪卷与江淹赋，名动天边傲石居。\n两蜀词人多载后，同君讳却马相如。",
        "dynasty": "唐",
        "collection_info": null
    },
    {
        "title": "绣岭宫词",
        "author": "李洞",
        "content": "春日迟迟春草绿，野棠开尽飘香玉。\n绣岭宫前鹤髮翁，犹唱开元太平曲。",
        "dynasty": "唐",
        "collection_info": null
    },
    {
        "title": "中秋月",
        "author": "李洞",
        "content": "九十日秋色，今秋已半分。\n孤光吞列宿，四面绝微云。\n众木排疎影，寒流迭细纹。\n遥遥望丹桂，心绪更纷纷。",
        "dynasty": "唐",
        "collection_info": null
    },
    {
        "title": "宿书僧院",
        "author": "李洞",
        "content": "夜水笔前澄，时推外学能。\n书成百箇字，庭转几遭灯。\n寄墨大坛吏，分笺蜀国僧。\n为题江寺塔，牌挂入云层。",
        "dynasty": "唐",
        "collection_info": null
    },
    {
        "title": "雪",
        "author": "李洞",
        "content": "迢迢来极塞，连阙谓风吹。\n禅客呵金锡，征人擘冻旗。\n细填虫穴满，重压鹤巢欹。\n有影晴飘野，无声夜落池。\n正繁秦甸暖，渐厚楚宫饥。\n冻挹分泉涩，光凝二阁痴。\n踏遗兰署迹，听起石门思。\n用表丰年瑞，无令埽玉墀。",
        "dynasty": "唐",
        "collection_info": null
    },
    {
        "title": "述怀二十韵献覃怀相公",
        "author": "李洞",
        "content": "帝梦求良弼，生申属圣明。\n青云县器业，白日贯忠贞。\n霭霭随春动，忻忻共物荣。\n静宜浮竞息，坐觉好风生。\n万国闻应跃，千门望尽倾。\n瑞含杨柳色，气变管絃声。\n百辟寻知度，三阶正有程。\n鲁儒规蕴藉，周诰美和平。\n碧水遗幽抱，朱丝寄远情。\n风流秦印绶，仪表汉公卿。\n忠谠期登用，回邪自震惊。\n云开长劒倚，路绝一峰横。\n九野方无事，沧溟本不争。\n国将身共计，心与众为城。\n早晚中条下，红尘一顾清。\n南潭容伴鹤，西笑忽迁莺。\n折树恩难报，怀仁命甚轻。\n二年犹困辱，百口望经营。\n未在英侯选，空劳短羽征。\n知音初相国，从此免长鸣。",
        "dynasty": "唐",
        "collection_info": null
    },
    {
        "title": "岁暮自广江至新兴往復中题峡山寺",
        "author": "李洞",
        "content": "薄暮缘西峡，停桡一访僧。\n鹭巢行卧柳，猿饮倒垂藤。\n水曲岩千迭，云深树百层。\n山风寒殿磬，溪雨夜船灯。\n滩涨危槎没，泉衝怪石崩。\n中台一襟泪，岁杪别良朋。",
        "dynasty": "唐",
        "collection_info": null
    },
    {
        "title": "冬日送凉州刺史",
        "author": "李洞",
        "content": "宠饯西门外，双旌出汉陵。\n未辞金殿日，已梦雪山灯。\n地远终峰尽，天寒朔气凝。\n新年行已到，旧典听难胜。\n吏扫盘雕影，人遮散马乘。\n移军驼驮角，下塞掾河冰。\n猎近昆崙兽，吟招碛石僧。\n重输右藏实，方见左车能。\n兵聚边风急，城宽夜月澄。\n连营烟火岭，望诏几迴登。",
        "dynasty": "唐",
        "collection_info": null
    },
    {
        "title": "过贾浪仙旧地",
        "author": "李洞",
        "content": "鹤外唐来有谪星，长江东注冷沧溟。\n境搜松雪仙人岛，吟歇林泉主簿厅。\n片月已能临榜黑，遥天何益抱坟青。\n年年谁不登高第，未胜骑驴入画屏。",
        "dynasty": "唐",
        "collection_info": null
    },
    {
        "title": "句",
        "author": "李洞",
        "content": "公道此时如不得，昭陵恸哭一生休。",
        "dynasty": "唐",
        "collection_info": null
    },
    {
        "title": "酬友生早秋",
        "author": "唐求",
        "content": "彤云将欲罢，蝉柳响如秋。\n雾散九霄近，日程三伏愁。\n残阳宿雨霁，高浪碎沙沤。\n袪足余旬后，分襟任自由。",
        "dynasty": "唐",
        "collection_info": null
    },
    {
        "title": "晓发",
        "author": "唐求",
        "content": "旅馆候天曙，整车趋远程。\n几处晓钟断，半桥残月明。\n沙上鸟犹在，渡头人未行。\n去去古时道，马嘶三两声。",
        "dynasty": "唐",
        "collection_info": null
    },
    {
        "title": "客行",
        "author": "唐求",
        "content": "上山下山去，千里万里愁。\n树色野桥暝，雨声孤馆秋。\n南北眼前道，东西江畔舟。\n世人重金玉，无金徒远游。",
        "dynasty": "唐",
        "collection_info": null
    },
    {
        "title": "题郑处士隐居",
        "author": "唐求",
        "content": "不信最清旷，及来愁已空。\n数点石泉雨，一溪霜叶风。\n业在有山处，道成无事中。\n酌尽一尊酒，病夫颜亦红。",
        "dynasty": "唐",
        "collection_info": null
    },
    {
        "title": "古寺",
        "author": "唐求",
        "content": "路傍古时寺，寥落藏金容。\n破塔有寒草，坏楼无晓钟。\n乱纸失经偈，断碑分篆踪。\n日暮月光吐，绕门千树松。",
        "dynasty": "唐",
        "collection_info": null
    },
    {
        "title": "赠着上人",
        "author": "唐求",
        "content": "掩门江上住，尽日更无为。\n古木坐禅处，残星鸣磬时。\n水浇冰滴滴，珠数落纍纍。\n自有闲行伴，青藤杖一枝。",
        "dynasty": "唐",
        "collection_info": null
    },
    {
        "title": "马嵬感事",
        "author": "唐求",
        "content": "冷气生深殿，狼星渡远关。\n九城鼙鼓内，千骑道途间。\n凤髻随秋草，銮舆入暮山。\n恨多留不得，悲泪满龙颜。",
        "dynasty": "唐",
        "collection_info": null
    },
    {
        "title": "赠行如上人",
        "author": "唐求",
        "content": "不知名利苦，念佛老岷峨。\n衲补云千片，香烧印一窠。\n恋山人事少，怜客道心多。\n日日斋钟后，高悬滤水罗。",
        "dynasty": "唐",
        "collection_info": null
    },
    {
        "title": "送友人归邛州",
        "author": "唐求",
        "content": "鹤鸣山下去，满箧荷瑶琨。\n放马荒田草，看碑古寺门。\n渐寒沙上雨，欲暝水边村。\n莫忘分襟处，梅花扑酒尊。",
        "dynasty": "唐",
        "collection_info": null
    },
    {
        "title": "和舒上人山居即事",
        "author": "唐求",
        "content": "败叶填溪路，残阳过野亭。\n仍弹一滴水，更读两张经。\n暝鸟烟中见，寒钟竹裏听。\n不多山下去，人世尽羶腥。",
        "dynasty": "唐",
        "collection_info": null
    },
    {
        "title": "发邛州寄友人",
        "author": "唐求",
        "content": "茫茫驱一马，自叹又何之。\n出郭见山处，待船逢雨时。\n晓鸡鸣野店，寒叶堕秋枝。\n寂寞前程去，闲吟欲共谁。",
        "dynasty": "唐",
        "collection_info": null
    },
    {
        "title": "舟行夜泊夔州",
        "author": "唐求",
        "content": "维舟镜面中，迴对白盐峰。\n夜静沙堤月，天寒水寺钟。\n故园何日到，旧友几时逢。\n欲作还家梦，青山一万重。",
        "dynasty": "唐",
        "collection_info": null
    },
    {
        "title": "山东兰若遇静公夜归",
        "author": "唐求",
        "content": "松门一径微，苔滑往来稀。\n半夜闻钟后，浑身带雪归。\n问寒僧接杖，辨语犬衔衣。\n又是安禅去，呼童闭竹扉。",
        "dynasty": "唐",
        "collection_info": null
    },
    {
        "title": "边将",
        "author": "唐求",
        "content": "三千护塞儿，独自滞边陲。\n老向二毛见，秋从一叶知。\n地寒乡思苦，天暮角声悲。\n却被交亲笑，封侯未有期。",
        "dynasty": "唐",
        "collection_info": null
    },
    {
        "title": "秋寄□江舒公",
        "author": "唐求",
        "content": "故人何处望，秋色满江濆。\n入水溪虫乱，过桥山路分。\n鹤归松上月，僧入竹间云。\n莫惜中宵磬，从教梦裏闻。",
        "dynasty": "唐",
        "collection_info": null
    },
    {
        "title": "题杨山人隐居",
        "author": "唐求",
        "content": "深山道者家，门户带烟霞。\n绿缀沿岩草，红飘落水花。\n半庭栽小树，一径扫平沙。\n往往溪边坐，持竿到日斜。",
        "dynasty": "唐",
        "collection_info": null
    },
    {
        "title": "夜上隐居寺",
        "author": "唐求",
        "content": "寻师拟学空，空住虎磎东。\n千里照山月，一枝惊鹤风。\n年如流去水，山似转来蓬。\n尽日都无事，安禅石窟中。",
        "dynasty": "唐",
        "collection_info": null
    },
    {
        "title": "友人见访不值因寄",
        "author": "唐求",
        "content": "门户寒江近，篱墻野树深。\n晚风摇竹影，斜日转山阴。\n砌觉披秋草，床惊倒古琴。\n更闻邻舍说，一隻鹤来寻。",
        "dynasty": "唐",
        "collection_info": null
    },
    {
        "title": "涂次偶作",
        "author": "唐求",
        "content": "岁月客中销，崎岖力自招。\n问人寻野寺，牵马渡危桥。\n为雨疑天晚，因山觉路遥。\n前程何处是，一望又迢迢。",
        "dynasty": "唐",
        "collection_info": null
    },
    {
        "title": "送友人江行之庐山肄业",
        "author": "唐求",
        "content": "蜀国初开棹，庐峰拟拾萤。\n兽皮裁褥暖，莲叶制衣馨。\n楚水秋来碧，巫山雨后青。\n莫教衔凤诏，三度到中庭。",
        "dynasty": "唐",
        "collection_info": null
    },
    {
        "title": "山居偶作",
        "author": "唐求",
        "content": "趋名逐利身，终日走风尘。\n还到水边宅，却为山下人。\n僧教开竹户，客许戴纱巾。\n且喜琴书在，苏生未厌贫。",
        "dynasty": "唐",
        "collection_info": null
    },
    {
        "title": "赠道者",
        "author": "唐求",
        "content": "披霞戴鹿胎，岁月不能催。\n饭把琪花煮，衣将藕叶裁。\n鹤从归日养，松是小时栽。\n往往樵人见，溪边洗药来。",
        "dynasty": "唐",
        "collection_info": null
    },
    {
        "title": "邛州水亭夜讌送顾非熊之官",
        "author": "唐求",
        "content": "寂寞邛城夜，寒塘对庾楼。\n蜀关蝉已噪，秦树叶应秋。\n道路连天远，笙歌到晓愁。\n不堪分袂后，残月正如鈎。",
        "dynasty": "唐",
        "collection_info": null
    },
    {
        "title": "题青城山范贤观",
        "author": "唐求",
        "content": "数里缘山不厌难，为寻真诀问黄冠。\n苔铺翠点仙桥滑，松织香梢古道寒。\n昼傍绿畦薅嫩玉，夜开红竈捻新丹。\n钟声已断泉声在，风动茅花月满坛。",
        "dynasty": "唐",
        "collection_info": null
    },
    {
        "title": "送僧讲罢归山",
        "author": "唐求",
        "content": "休将如意辩真空，吹尽天花任晓风。\n共看玉蟾三皎洁，独悬金锡一玲珑。\n岩间松桂秋烟白，江上楼台晚日红。\n依旧曹溪念经处，野泉声在草堂东。",
        "dynasty": "唐",
        "collection_info": null
    },
    {
        "title": "题友人寓居",
        "author": "唐求",
        "content": "寓居无不在天涯，莫恨秦关道路赊。\n缭绕城边山是蜀，弯环门外水名巴。\n黄头卷席宾初散，白鼻嘶风日欲斜。\n何处一声金磬发，古松南畔有僧家。",
        "dynasty": "唐",
        "collection_info": null
    },
    {
        "title": "伤张玖秀才",
        "author": "唐求",
        "content": "铜梁剑阁几区区，十上探珠不见珠。\n卞玉影沈沙草闇，骅骝声断陇城孤。\n入关词客秋怀友，出户孀妻晓望夫。\n吴水楚山千万里，旅魂归到故乡无。",
        "dynasty": "唐",
        "collection_info": null
    },
    {
        "title": "题李少府别业",
        "author": "唐求",
        "content": "寻得仙家不姓梅，马嘶人语出尘埃。\n竹和庭上春烟动，花带溪头晓露开。\n绕岸白云终日在，傍松黄鹤有时来。\n何年亦作围碁伴，一到松间醉一回。",
        "dynasty": "唐",
        "collection_info": null
    },
    {
        "title": "赠楚公",
        "author": "唐求",
        "content": "曾闻半偈雪山中，贝叶飜时理尽通。\n般若恆添持戒力，落叉谁算念经功。\n云间晓月应难染，海上虚舟自信风。\n长说满庭花色好，一枝红是一枝空。",
        "dynasty": "唐",
        "collection_info": null
    },
    {
        "title": "赠王山人",
        "author": "唐求",
        "content": "红藤一柱脚常轻，日日缘溪入谷行。\n山下有家身未老，竈前无火药初成。\n经秋少见闲人说，带雨多闻野鹤鸣。\n知到蓬莱难再访，问何方法得长生。",
        "dynasty": "唐",
        "collection_info": null
    },
    {
        "title": "庭竹",
        "author": "唐求",
        "content": "月笼翠叶秋承露，风亚繁梢暝扫烟。\n知道雪霜终不变，永留寒色在庭前。",
        "dynasty": "唐",
        "collection_info": null
    },
    {
        "title": "题常乐寺",
        "author": "唐求",
        "content": "桂冷香闻十里间，殿台浑不似人寰。\n日斜回首江头望，一片晴云落后山。",
        "dynasty": "唐",
        "collection_info": null
    },
    {
        "title": "题刘炼师归山",
        "author": "唐求",
        "content": "风急云轻鹤背寒，洞天谁道却归难。\n千山万水瀛洲路，何处烟飞是醮坛。",
        "dynasty": "唐",
        "collection_info": null
    },
    {
        "title": "酬舒公见寄",
        "author": "唐求",
        "content": "无客不言云外见，为文长遣世间知。\n一声松径寒吟后，正是前山雪下时。",
        "dynasty": "唐",
        "collection_info": null
    },
    {
        "title": "巫山下作",
        "author": "唐求",
        "content": "细腰宫尽旧城摧，神女归山更不来。\n唯有楚江斜日裏，至今犹自绕阳台。",
        "dynasty": "唐",
        "collection_info": null
    },
    {
        "title": "句",
        "author": "唐求",
        "content": "恰似有龙深处卧，被人惊起黑云生。",
        "dynasty": "唐",
        "collection_info": null
    },
    {
        "title": "书怀",
        "author": "于邺",
        "content": "长安多路岐，西去欲何依。\n浮世祗如此，旧山长忆归。\n自离京国久，应已故人稀。\n好与孤云住，孤云无是非。",
        "dynasty": "唐",
        "collection_info": null
    },
    {
        "title": "书情",
        "author": "于邺",
        "content": "负郭有田在，年年长废耕。\n欲磨秋镜净，恐见白头生。\n未作一旬别，已过千里程。\n不知书与劒，十载两无成。",
        "dynasty": "唐",
        "collection_info": null
    },
    {
        "title": "涂中作",
        "author": "于邺",
        "content": "西南千里程，处处有车声。\n若使地无利，始应人不营。\n天涯犹马到，石迹尚尘生。\n如此未曾息，蜀山终冀平。",
        "dynasty": "唐",
        "collection_info": null
    },
    {
        "title": "春过函谷关",
        "author": "于邺",
        "content": "几度作游客，客行长苦辛。\n愁看函谷路，老尽布衣人。\n岁远关犹固，时移草亦春。\n何当名利息，遣此绝征轮。",
        "dynasty": "唐",
        "collection_info": null
    },
    {
        "title": "褒中即事",
        "author": "于邺",
        "content": "风吹残雨歇，云去有烟霞。\n南浦足游女，绿苹应发花。\n远钟当半夜，明月入千家。\n不作故乡梦，始知京洛赊。",
        "dynasty": "唐",
        "collection_info": null
    },
    {
        "title": "岁暮还家",
        "author": "于邺",
        "content": "东西流不驻，白日与车轮。\n残雪半成水，微风应欲春。\n几经他国岁，已减故乡人。\n回首长安道，十年空苦辛。",
        "dynasty": "唐",
        "collection_info": null
    },
    {
        "title": "还家",
        "author": "于邺",
        "content": "为客忆归舍，归来还寂寥。\n壮时看欲过，白首固非遥。\n独酌几回醉，此愁终不销。\n犹残鸡与犬，驱去住山椒。",
        "dynasty": "唐",
        "collection_info": null
    },
    {
        "title": "题华山麻处士所居",
        "author": "于邺",
        "content": "贵贱各扰扰，皆逢朝市间。\n到此马无迹，始知君独闲。\n冰破听敷水，雪晴看华山。\n西风寂寥地，唯我坐忘还。",
        "dynasty": "唐",
        "collection_info": null
    },
    {
        "title": "天南怀故人",
        "author": "于邺",
        "content": "独行千里尘，轧轧转征轮。\n一别已多日，总看成老人。\n洞庭雪不下，故国草应春。\n三月烟波暖，南风生绿苹。",
        "dynasty": "唐",
        "collection_info": null
    },
    {
        "title": "路傍草",
        "author": "于邺",
        "content": "春至始青青，香车碾已平。\n不知山下处，来向路傍生。\n每岁有人在，何时无马行。\n应随尘与土，吹满洛阳城。",
        "dynasty": "唐",
        "collection_info": null
    },
    {
        "title": "秋夕闻雁",
        "author": "于邺",
        "content": "星汉欲沈尽，谁家砧未休。\n忽闻梁雁至，如报杜陵秋。\n千树又黄叶，几人新白头。\n洞庭今夜客，一半却登舟。",
        "dynasty": "唐",
        "collection_info": null
    },
    {
        "title": "洛中有怀",
        "author": "于邺",
        "content": "潺潺伊洛河，寂寞少恩波。\n銮驾久不幸，洛阳春草多。",
        "dynasty": "唐",
        "collection_info": null
    },
    {
        "title": "送魏山韦处士",
        "author": "于邺",
        "content": "阴阴亭际间，相顾惨离颜。\n一片云飞去，嵯峨空魏山。",
        "dynasty": "唐",
        "collection_info": null
    },
    {
        "title": "白樱桃",
        "author": "于邺",
        "content": "王母阶前种几株，水晶帘内看如无。\n只应汉武金盘上，泻得珊珊白露珠。",
        "dynasty": "唐",
        "collection_info": null
    },
    {
        "title": "白樱树",
        "author": "于邺",
        "content": "记得花开雪满枝，和蜂和蝶带花移。\n如今花落游蜂去，空作主人惆怅诗。",
        "dynasty": "唐",
        "collection_info": null
    },
    {
        "title": "下第不胜其忿题路左佛庙",
        "author": "于邺",
        "content": "雀儿未逐扬风高，下视鹰鹯意气豪。\n自谓能生千里足，黄昏依旧委蓬蒿。",
        "dynasty": "唐",
        "collection_info": null
    },
    {
        "title": "感怀",
        "author": "于邺",
        "content": "东风吹草色，空使客蹉跎。\n不设太平险，更应游子多。\n几伤行处泪，一曲醉中歌。\n尽向青门外，东随渭水波。",
        "dynasty": "唐",
        "collection_info": null
    },
    {
        "title": "游中梁山",
        "author": "于邺",
        "content": "僻地好泉石，何人曾陆沈。\n不知青嶂外，更有白云深。\n因此见乔木，几回思旧林。\n殷勤猨与鸟，唯我独何心。",
        "dynasty": "唐",
        "collection_info": null
    },
    {
        "title": "寻山",
        "author": "于邺",
        "content": "到此绝车轮，萋萋草树春。\n青山如有利，白石亦成尘。\n水阔应无路，松深不见人。\n如知巢与许，千载迹犹新。",
        "dynasty": "唐",
        "collection_info": null
    },
    {
        "title": "宿江口",
        "author": "于邺",
        "content": "南渡人来绝，喧喧雁满沙。\n自生江上月，长有客思家。\n半夜下霜岸，北风吹荻花。\n自惊归梦断，不得到天涯。",
        "dynasty": "唐",
        "collection_info": null
    },
    {
        "title": "秋夜达萧关",
        "author": "于邺",
        "content": "扰扰浮梁路，人忙月自闲。\n去年为塞客，今夜宿萧关。\n辞国几经岁，望乡空见山。\n不知江叶下，又作布衣还。",
        "dynasty": "唐",
        "collection_info": null
    },
    {
        "title": "斜谷道",
        "author": "于邺",
        "content": "乱峰连迭嶂，千里绿峨峨。\n蜀国路如此，游人车亦过。\n远烟当驿敛，骤雨逐风多。\n独忆紫芝叟，临风歌旧歌。",
        "dynasty": "唐",
        "collection_info": null
    },
    {
        "title": "过百牢关贻舟中者",
        "author": "于邺",
        "content": "蜀国少平地，方思京洛间。\n远为千里客，来度百牢关。\n帆影清江水，铃声碧草山。\n不因名与利，尔我各应闲。",
        "dynasty": "唐",
        "collection_info": null
    },
    {
        "title": "客中览镜",
        "author": "于邺",
        "content": "何当开此镜，即见髮如丝。\n白日急于水，少年能几时。\n每逢芳草处，长返故园迟。\n所以多为客，蹉跎欲怨谁。",
        "dynasty": "唐",
        "collection_info": null
    },
    {
        "title": "长安逢隐者",
        "author": "于邺",
        "content": "征车千里至，碾遍六街尘。\n向此有营地，忽逢无事人。\n昔时颜未改，浮世路多新。\n且脱衣沽酒，终南山欲春。",
        "dynasty": "唐",
        "collection_info": null
    },
    {
        "title": "与僧话旧",
        "author": "于邺",
        "content": "草堂前有山，一见一相宽。\n处世贵僧静，青松因岁寒。\n他山逢旧侣，尽日话长安。\n所以闲行迹，千回绕药栏。",
        "dynasty": "唐",
        "collection_info": null
    },
    {
        "title": "赠王道士",
        "author": "于邺",
        "content": "日日市朝路，何时无苦辛。\n不随丹竈客，终作白头人。\n浮世度千载，桃源方一春。\n归来华表上，应笑北邙尘。",
        "dynasty": "唐",
        "collection_info": null
    },
    {
        "title": "匣中琴",
        "author": "于邺",
        "content": "世人无正心，虫网匣中琴。\n何以经时废，非为娱耳音。\n独令高韵在，谁感隙尘深。\n应是南风曲，声声不合今。",
        "dynasty": "唐",
        "collection_info": null
    },
    {
        "title": "友人亭松",
        "author": "于邺",
        "content": "俛仰不能去，如逢旧友同。\n曾因春雪散，见在华山中。\n何处有明月，访君听远风。\n相将归未得，各占石岩东。",
        "dynasty": "唐",
        "collection_info": null
    },
    {
        "title": "过洛阳城",
        "author": "于邺",
        "content": "古来利与名，俱在洛阳城。\n九陌鼓初起，万车轮已行。\n周秦时几变，伊洛水犹清。\n二月中桥路，鸟啼春草生。",
        "dynasty": "唐",
        "collection_info": null
    },
    {
        "title": "客中月",
        "author": "于邺",
        "content": "离家凡几宵，一望一寥寥。\n新魄又将满，故乡应渐遥。\n独临彭蠡水，远忆洛阳桥。\n更有乘舟客，悽然亦驻桡。",
        "dynasty": "唐",
        "collection_info": null
    },
    {
        "title": "王将军宅夜听歌",
        "author": "于邺",
        "content": "朱槛满明月，美人歌落梅。\n忽惊尘起处，疑有凤飞来。\n一曲听初彻，几年愁暂开。\n东南正云雨，不得见阳台。",
        "dynasty": "唐",
        "collection_info": null
    },
    {
        "title": "长信宫",
        "author": "于邺",
        "content": "莫问古宫名，古宫空有城。\n惟应东去水，不改旧时声。",
        "dynasty": "唐",
        "collection_info": null
    },
    {
        "title": "高楼",
        "author": "于邺",
        "content": "远天明月出，照此谁家楼。\n上有罗衣裳，凉风吹不休。",
        "dynasty": "唐",
        "collection_info": null
    },
    {
        "title": "和三乡诗",
        "author": "陆贞洞",
        "content": "惆怅残花怨暮春，孤鸾舞镜倍伤神。\n清词好箇干人事，疑是文姬第二身。",
        "dynasty": "唐",
        "collection_info": null
    },
    {
        "title": "和三乡诗",
        "author": "刘谷",
        "content": "兰蕙芬香见玉姿，路傍花笑景迟迟。\n苎萝山下无穷意，併在三乡惜别时。",
        "dynasty": "唐",
        "collection_info": null
    },
    {
        "title": "和三乡诗",
        "author": "王祝",
        "content": "女几山前岚气低，佳人留恨此中题。\n不知云雨归何处，空使王孙见即迷。",
        "dynasty": "唐",
        "collection_info": null
    },
    {
        "title": "和三乡诗",
        "author": "王涤",
        "content": "浣纱游女出关东，旧迹新词一梦中。\n槐陌柳亭何限事，年年迴首向春风。",
        "dynasty": "唐",
        "collection_info": null
    },
    {
        "title": "和三乡诗",
        "author": "韦冰",
        "content": "来时欢笑去时哀，家国迢迢向越台。\n待写百年幽思尽，故宫流水莫相催。",
        "dynasty": "唐",
        "collection_info": null
    },
    {
        "title": "和三乡诗",
        "author": "李昌邺",
        "content": "红粉萧娘手自题，分明幽怨发云闺。\n不应更学文君去，泣向残花归剡溪。",
        "dynasty": "唐",
        "collection_info": null
    },
    {
        "title": "和三乡诗",
        "author": "王硕",
        "content": "无姓无名越水滨，芳词空怨路傍人。\n莫教才子偏惆怅，宋玉东家是旧邻。",
        "dynasty": "唐",
        "collection_info": null
    },
    {
        "title": "和三乡诗",
        "author": "李缟",
        "content": "会稽王谢两风流，王子沉沦谢女愁。\n归思若随文字在，路傍空为感千秋。",
        "dynasty": "唐",
        "collection_info": null
    },
    {
        "title": "和三乡诗",
        "author": "张绮",
        "content": "洛川依旧好风光，莲帐无因见女郎。\n云雨散来音信断，此生遗恨寄三乡。",
        "dynasty": "唐",
        "collection_info": null
    },
    {
        "title": "和三乡诗",
        "author": "高衢",
        "content": "南北千山与万山，轩车谁不思乡关。\n独留芳翰悲前迹，陌上恐伤桃李颜。",
        "dynasty": "唐",
        "collection_info": null
    },
    {
        "title": "復覩三乡题处留赠",
        "author": "贾驰",
        "content": "壁古字未灭，声长响不绝。\n蕙质本如云，松心应耐雪。\n耿耿离幽谷，悠悠望瓯越。\n杞妇哭夫时，城崩无此说。",
        "dynasty": "唐",
        "collection_info": null
    },
    {
        "title": "秋入关",
        "author": "贾驰",
        "content": "河上微风来，关头树初湿。\n今朝关城吏，又见孤客入。\n上国谁与期，西来徒自急。",
        "dynasty": "唐",
        "collection_info": null
    },
    {
        "title": "咏手二首 一",
        "author": "赵光远",
        "content": "妆成皓腕洗凝脂，背接红巾掬水时。\n薄雾袖中拈玉斝，斜阳屏上捻青丝。\n唤人急拍临前槛，摘杏高揎近曲池。\n好是琵琶弦畔见，细圆无节玉参差。",
        "dynasty": "唐",
        "collection_info": null
    },
    {
        "title": "咏手二首 二",
        "author": "赵光远",
        "content": "捻玉搓琼软復圆，绿窗谁见上琴弦。\n慢笼彩笔闲书字，斜指瑶阶笑打钱。\n炉面试香添麝炷，舌头轻点贴金钿。\n象床珍簟宫棊处，拈定文楸占角边。",
        "dynasty": "唐",
        "collection_info": null
    },
    {
        "title": "题妓莱儿壁",
        "author": "赵光远",
        "content": "鱼钥兽环斜掩门，萋萋芳草忆王孙。\n醉凭青琐窥韩寿，闲掷金梭恼谢鲲。\n不夜珠光连玉匣，辟寒钗影落瑶尊。\n欲知肠断相思处，役尽江淹别后魂。",
        "dynasty": "唐",
        "collection_info": null
    },
    {
        "title": "题兴化高田院桥亭",
        "author": "郑良士",
        "content": "到此溪亭上，浮生始觉非。\n野僧还惜别，游客亦忘归。\n月满千岩静，风清一磬微。\n何时脱尘役，杖履愿相依。",
        "dynasty": "唐",
        "collection_info": null
    },
    {
        "title": "游九鲤湖",
        "author": "郑良士",
        "content": "仄径倾崖不可通，湖岚林霭共溟蒙。\n九溪瀑影飞花外，万树春声细雨中。\n覆石云闲丹竈冷，采芝人去洞门空。\n我来不乞邯郸梦，取醉聊乘郑国风。",
        "dynasty": "唐",
        "collection_info": null
    },
    {
        "title": "寄富洋院禅者",
        "author": "郑良士",
        "content": "画破青山路一条，走鞭飞盖去何遥。\n碍天岩树春先冷，锁院溪云昼不销。\n霅上茗芽因客煮，海南沈屑为斋烧。\n谁能学得空门士，冷却心灰守寂寥。",
        "dynasty": "唐",
        "collection_info": null
    },
    {
        "title": "赠翁承赞漆林书堂诗",
        "author": "萧项",
        "content": "轺车故国世应稀，昔日书堂二纪归。\n手植松筠同茂盛，身荣金紫倍光辉。\n入门邻里喧迎接，列坐儿童见等威。\n却对芸窗勤苦处，举头全是锦为衣。",
        "dynasty": "唐",
        "collection_info": null
    },
    {
        "title": "喜韩少府见访",
        "author": "胡令能",
        "content": "忽闻梅福来相访，笑着荷衣出草堂。\n儿童不惯见车马，走入芦花深处藏。",
        "dynasty": "唐",
        "collection_info": null
    },
    {
        "title": "观郑州崔郎中诸妓绣样",
        "author": "胡令能",
        "content": "日暮堂前花蘂娇，争拈小笔上床描。\n绣成安向春园裏，引得黄莺下柳条。",
        "dynasty": "唐",
        "collection_info": null
    },
    {
        "title": "小儿垂钓",
        "author": "胡令能",
        "content": "蓬头穉子学垂纶，侧坐莓苔草映身。\n路人借问遥招手，怕得鱼惊不应人。",
        "dynasty": "唐",
        "collection_info": null
    },
    {
        "title": "王昭君",
        "author": "胡令能",
        "content": "胡风似劒锼人骨，汉月如钩钓胃肠。\n魂梦不知身在路，夜来犹自到昭阳。",
        "dynasty": "唐",
        "collection_info": null
    },
    {
        "title": "望夫石",
        "author": "严郾",
        "content": "何代提戈去不还，独留形影白云间。\n肌肤销尽雪霜色，罗绮点成苔藓斑。\n江燕不能传远信，野花空解妬愁颜。\n近来岂少征人妇，笑采蘼芜上北山。",
        "dynasty": "唐",
        "collection_info": null
    },
    {
        "title": "赋百舌鸟",
        "author": "严郾",
        "content": "此禽轻巧少同伦，我听长疑舌满身。\n星未没河先报晓，柳犹黏雪便迎春。\n频嫌海燕巢难定，却讶林莺语不真。\n莫倚春风便多事，玉楼还有晏眠人。",
        "dynasty": "唐",
        "collection_info": null
    },
    {
        "title": "永州陪郑太守登舟夜宴席上各赋诗",
        "author": "蒋肱",
        "content": "江头朱绂间青衿，岂是仙舟不可寻。\n谁敢强登徐稚榻，自怜还学谢安吟。\n月凝兰棹轻风起，妓劝金罍尽醉斟。\n剪尽蜡红人未觉，归时城郭晓烟深。",
        "dynasty": "唐",
        "collection_info": null
    },
    {
        "title": "寄远",
        "author": "张逈",
        "content": "锦字凭谁达，闲庭草又枯。\n夜长灯影灭，天远雁声孤。\n蝉鬓凋将尽，虬髯白也无。\n几回愁不语，因看朔方图。",
        "dynasty": "唐",
        "collection_info": null
    },
    {
        "title": "春草凝露",
        "author": "张友正",
        "content": "苍苍芳草色，含露对青春。\n已赖阳和长，仍惭润泽频。\n日临残未滴，风度欲成津。\n蕙叶垂偏重，兰丛洗转新。\n将行愁裛径，欲采畏濡身。\n独爱池塘畔，清华远袭人。",
        "dynasty": "唐",
        "collection_info": null
    },
    {
        "title": "锦带佩吴钩",
        "author": "张友正",
        "content": "带劒谁家子，春朝紫陌游。\n结边霞聚锦，悬处月随钩。\n綵缕迴文出，雄芒练影浮。\n叶依花裏艳，霜向锷中秋。\n的皪宜骢马，斓斒映绮裘。\n应须待报国，一刎月支头。",
        "dynasty": "唐",
        "collection_info": null
    },
    {
        "title": "山中卧寄卢郎中",
        "author": "伍唐珪",
        "content": "十年耕钓水云间，住僻家贫少往还。\n一径绿苔凝晓露，满头白髮对青山。\n野僧采药来医病，樵客携觞为解颜。\n空恋旧时恩奖地，无因匍匐出柴关。",
        "dynasty": "唐",
        "collection_info": null
    },
    {
        "title": "寒食日献郡守",
        "author": "伍唐珪",
        "content": "入门堪笑復堪怜，三径苔荒一钓船。\n惭愧四隣教断火，不知厨裏久无烟。",
        "dynasty": "唐",
        "collection_info": null
    },
    {
        "title": "上苏使君",
        "author": "伍唐珪",
        "content": "江西昔日推韩注，袁水今朝数赵祥。\n纵使文翁能待客，终栽桃李不成行。",
        "dynasty": "唐",
        "collection_info": null
    },
    {
        "title": "赠妓人王福娘",
        "author": "孙棨",
        "content": "綵翠仙衣红玉肤，轻盈年在破瓜初。\n霞杯醉劝刘郎赌，云髻慵邀阿母梳。\n不怕寒侵缘带宝，每忧风举倩持裾。\n谩图西子晨粧样，西子元来未得如。",
        "dynasty": "唐",
        "collection_info": null
    },
    {
        "title": "题妓王福娘墻 一",
        "author": "孙棨",
        "content": "移壁迴窗费几朝，指镮偷解博红椒。\n无端鬬草输邻女，更被拈将玉步摇。",
        "dynasty": "唐",
        "collection_info": null
    },
    {
        "title": "题妓王福娘墻 二",
        "author": "孙棨",
        "content": "寒绣衣裳饷阿娇，新团香兽不禁烧。\n东邻起样裙腰阔，剩蹙黄金线几条。",
        "dynasty": "唐",
        "collection_info": null
    },
    {
        "title": "题妓王福娘墻 三",
        "author": "孙棨",
        "content": "试共卿卿语笑初，画堂连遣侍儿呼。\n寒肌不耐金如意，白獭为膏郎有无。",
        "dynasty": "唐",
        "collection_info": null
    },
    {
        "title": "戏李文远",
        "author": "孙棨",
        "content": "引君来访洞中仙，新月如眉拂户前。\n领取嫦娥攀取桂，便从陵谷一时迁。",
        "dynasty": "唐",
        "collection_info": null
    },
    {
        "title": "题刘泰娘舍",
        "author": "孙棨",
        "content": "寻常凡木最轻樗，今日寻樗桂不如。\n汉高新破咸阳后，英俊奔波遂吃虚。",
        "dynasty": "唐",
        "collection_info": null
    },
    {
        "title": "戏张道人不饮酒",
        "author": "颜荛",
        "content": "言自云山访我来，每闻奇秘觉叨陪。\n吾师不饮人间酒，应待流霞即举杯。",
        "dynasty": "唐",
        "collection_info": null
    },
    {
        "title": "句",
        "author": "颜荛",
        "content": "爽籁尽成鸣凤曲，游人多是弄珠仙。",
        "dynasty": "唐",
        "collection_info": null
    },
    {
        "title": "秋醉歌",
        "author": "张为",
        "content": "金风飒已起，还是招渔翁。\n携酒天姥岑，自弹峄阳桐。\n脱却登山履，赤脚翘青筇。\n泉声扫残暑，猨臂攀长松。\n翠微泛罇绿，苔藓分烟红。\n造化处术内，相对数壶空。\n醉眠岭上草，不觉夜露浓。\n一梦到天晓，始觉一醉中。\n皎然梦中路，直到瀛洲东。\n初平把我臂，相与骑白龙。\n三留对上帝，玉楼十二重。\n上帝赐我酒，送我敲金钟。\n宝阁香敛苒，琪树寒玲珑。\n动叶如笙篁，音律相怡融。\n珍重此一醉，百骸出天地。\n长如此梦魂，永谢名与利。",
        "dynasty": "唐",
        "collection_info": null
    },
    {
        "title": "谢别毛仙翁",
        "author": "张为",
        "content": "羸形感神药，削骨生丰肌。\n兰炷飘灵烟，妖怪立诛夷。\n重覩日月光，何报父母慈。\n黄河浊衮衮，别泪流澌澌。\n黄河清有时，别泪无收期。",
        "dynasty": "唐",
        "collection_info": null
    },
    {
        "title": "渔阳将军",
        "author": "张为",
        "content": "霜髭拥颔对穷秋，着白貂裘独上楼。\n向北望星提劒立，一生长为国家忧。",
        "dynasty": "唐",
        "collection_info": null
    },
    {
        "title": "句",
        "author": "张为",
        "content": "到处即闭户，逢君方展眉。",
        "dynasty": "唐",
        "collection_info": null
    },
    {
        "title": "岑公岩",
        "author": "马冉",
        "content": "南溪有仙涧，咫尺非人间。\n泠泠松风下，日暮空苍山。",
        "dynasty": "唐",
        "collection_info": null
    },
    {
        "title": "诸暨五洩山",
        "author": "周镛",
        "content": "路入苍烟九过溪，九穿岩曲到招提。\n天分五溜寒倾北，地秀诸峰翠插西。\n凿径破崖来木杪，驾泉鸣竹落榱题。\n当年老默无消息，犹有词堂一杖藜。",
        "dynasty": "唐",
        "collection_info": null
    },
    {
        "title": "赠罗隐",
        "author": "刘赞",
        "content": "人皆言子屈，独我谓君非。\n明主既难谒，青山何不归？\n年虚侵雪鬓，尘枉汚麻衣。\n自古逃名者，至今名岂微。",
        "dynasty": "唐",
        "collection_info": null
    },
    {
        "title": "句",
        "author": "刘赞",
        "content": "絮花飞起雪漫漫，长得宫娥带笑看。",
        "dynasty": "唐",
        "collection_info": null
    },
    {
        "title": "洛阳道",
        "author": "任翻",
        "content": "憧憧洛阳道，尘下生青草。\n行者岂无家，无人在家老。\n鸡鸣前结束，争去恐不早。\n百年路傍尽，白日车中晓。\n求富江海狭，取贵山岳小。\n二端立在途，奔走无由了。",
        "dynasty": "唐",
        "collection_info": null
    },
    {
        "title": "春晴",
        "author": "任翻",
        "content": "楚国多春雨，柴门喜晚晴。\n幽人临水坐，好鸟隔花鸣。\n野色临空阔，江流接海平。\n门前到溪路，今夜月分明。",
        "dynasty": "唐",
        "collection_info": null
    },
    {
        "title": "秋晚郊居",
        "author": "任翻",
        "content": "远声霜后树，秋色水边村。\n野径无来客，寒风自动门。\n海山藏日影，江月落潮痕。\n惆怅高飞晚，年年别故园。",
        "dynasty": "唐",
        "collection_info": null
    },
    {
        "title": "秋晚途次",
        "author": "任翻",
        "content": "秋色满行路，此时心不闲。\n孤贫游上国，少壮有衰颜。\n众鸟已归树，旅人犹过山。\n萧条远林外，风急水潺潺。",
        "dynasty": "唐",
        "collection_info": null
    },
    {
        "title": "葛仙井",
        "author": "任翻",
        "content": "古井碧沈沈，分明见百寻。\n味甘传邑内，脉冷应山心。\n圆入月轮净，直涵峰影深。\n自从仙去后，汲引到如今。",
        "dynasty": "唐",
        "collection_info": null
    },
    {
        "title": "桐柏观",
        "author": "任翻",
        "content": "飘飘云外者，蹔宿聚仙堂。\n半夜人无语，中宵月送凉。\n鹤归高树静，萤过小池光。\n不得多时住，门开是事忙。",
        "dynasty": "唐",
        "collection_info": null
    },
    {
        "title": "冬暮野寺",
        "author": "任翻",
        "content": "江东寒近腊，野寺水天昏。\n无酒可销夜，随僧早闭门。\n照墻灯影短，着瓦雪声繁。\n飘泊仍千里，清吟欲断魂。",
        "dynasty": "唐",
        "collection_info": null
    },
    {
        "title": "赠济禅师",
        "author": "任翻",
        "content": "碧峰秋寺内，禅客已无情。\n半顶髮根白，一生心地清。\n竹房侵月静，石径到门平。\n山下尘嚣路，终年誓不行。",
        "dynasty": "唐",
        "collection_info": null
    },
    {
        "title": "经堕泪碑",
        "author": "任翻",
        "content": "羊公传化地，千古事空存。\n碑已无文字，人犹敬子孙。\n岘山长闭恨，汉水自流恩。\n数处烟岚色，分明是泪痕。",
        "dynasty": "唐",
        "collection_info": null
    },
    {
        "title": "长安冬夜书事",
        "author": "任翻",
        "content": "忧来长不寐，往事重思量。\n清渭几年客，故衣今夜霜。\n春风谁识面，水国但牵肠。\n十二门车马，昏明各自忙。",
        "dynasty": "唐",
        "collection_info": null
    },
    {
        "title": "越江渔父",
        "author": "任翻",
        "content": "借问钓鱼者，持竿多少年。\n眼明汀岛畔，头白子孙前。\n棹入花时浪，灯留雨夜船。\n越江深见底，谁识此心坚。",
        "dynasty": "唐",
        "collection_info": null
    },
    {
        "title": "哭友人",
        "author": "任翻",
        "content": "逢着南州史，江边哭问君。\n送终时有雪，归葬处无云。\n官库惟留劒，隣僧共结坟。\n儿孙未成立，谁与集遗文。",
        "dynasty": "唐",
        "collection_info": null
    },
    {
        "title": "送李衡",
        "author": "任翻",
        "content": "羁栖亲故少，远别惜清才。\n天畔出相送，路长知未迴。\n欲销今日恨，强把异乡杯。\n君去南堂后，应无客到来。",
        "dynasty": "唐",
        "collection_info": null
    },
    {
        "title": "宫怨",
        "author": "任翻",
        "content": "泪干红落脸，心尽白垂头。\n自此方知怨，从来岂信愁。",
        "dynasty": "唐",
        "collection_info": null
    },
    {
        "title": "惜花",
        "author": "任翻",
        "content": "无语与花别，细看枝上红。\n明年又相见，还恐是愁中。",
        "dynasty": "唐",
        "collection_info": null
    },
    {
        "title": "宿巾子山禅寺",
        "author": "任翻",
        "content": "绝顶新秋生夜凉，鹤翻松露滴衣裳。\n前峰月映半江水，僧在翠微开竹房。",
        "dynasty": "唐",
        "collection_info": null
    },
    {
        "title": "再游巾子山寺",
        "author": "任翻",
        "content": "灵江江上帻峰寺，三十年来两度登。\n野鹤尚巢松树徧，竹房不见旧时僧。",
        "dynasty": "唐",
        "collection_info": null
    },
    {
        "title": "三游巾子山寺感述",
        "author": "任翻",
        "content": "清秋绝顶竹房开，松鹤何年去不迴。\n惟有前峰明月在，夜深犹过半江来。",
        "dynasty": "唐",
        "collection_info": null
    },
    {
        "title": "画山水图荅大愚",
        "author": "荆浩",
        "content": "恣意纵横埽，峰峦次第成。\n笔尖寒树瘦，墨澹野云轻。\n岩石喷泉窄，山根到水平。\n禅房时一展，兼称苦空情。",
        "dynasty": "唐",
        "collection_info": null
    },
    {
        "title": "宿顾城二首 一",
        "author": "张直",
        "content": "绿草展青裀，樾影连春树。\n茅屋八九家，农器六七具。\n主人有好怀，搴衣留我住。\n春酒新泼醅，香美连糟滤。\n一醉卧花阴，明朝送君去。",
        "dynasty": "唐",
        "collection_info": null
    },
    {
        "title": "宿顾城二首 二",
        "author": "张直",
        "content": "醉卧夜将半，土底闻鸡啼。\n惊骇问主人，为我剖荒迷。\n武汤东伐韦，固君含悲悽。\n神夺悔悟魄，幻化为石鸡。\n形骸仅盈寸，咿喔若啁蜺。\n吾村耕耘叟，多获于锄犂。",
        "dynasty": "唐",
        "collection_info": null
    },
    {
        "title": "题桃源僧",
        "author": "陈光",
        "content": "桃源有僧舍，跬步异人天。\n花乱似无主，鹤鸣疑有仙。\n轩廊明野色，松桧湿春烟。\n定拟辞尘境，依师过晚年。",
        "dynasty": "唐",
        "collection_info": null
    },
    {
        "title": "吟叙",
        "author": "周昙",
        "content": "历代兴亡亿万心，圣人观古贵知今。\n古今成败无多事，月殿花台幸一吟。",
        "dynasty": "唐",
        "collection_info": null
    },
    {
        "title": "闲吟",
        "author": "周昙",
        "content": "考摭妍媸用破心，翦裁千古献当今。\n闲吟不是闲吟事，事有闲思闲要吟。",
        "dynasty": "唐",
        "collection_info": null
    },
    {
        "title": "唐虞门 唐尧",
        "author": "周昙",
        "content": "祆氛不起瑞烟轻，端拱垂衣日月明。\n传事四方无外役，茅茨深处土阶平。",
        "dynasty": "唐",
        "collection_info": null
    },
    {
        "title": "唐虞门 虞舜",
        "author": "周昙",
        "content": "进善惩奸立帝功，功成揖让益温恭。\n满朝卿士多元凯，为黜兜苗与四凶。",
        "dynasty": "唐",
        "collection_info": null
    },
    {
        "title": "唐虞门 舜妃",
        "author": "周昙",
        "content": "苍梧一望隔重云，帝子悲寻不记春。\n何事泪痕偏在竹，贞姿应念节高人。",
        "dynasty": "唐",
        "collection_info": null
    },
    {
        "title": "唐虞门 再吟",
        "author": "周昙",
        "content": "潇湘何代泣幽魂，骨化重泉志尚存。\n若道地中休下泪，不应新竹有啼痕。",
        "dynasty": "唐",
        "collection_info": null
    },
    {
        "title": "三代门 夏禹",
        "author": "周昙",
        "content": "尧违天孽赖询谟，顿免洪波浸碧虚。\n海内生灵微伯禹，尽应随浪化为鱼。",
        "dynasty": "唐",
        "collection_info": null
    },
    {
        "title": "三代门 再吟",
        "author": "周昙",
        "content": "万古龙门一旦开，无成甘死作黄能。\n司空定有匡尧术，九载之前何处来。",
        "dynasty": "唐",
        "collection_info": null
    },
    {
        "title": "三代门 太康",
        "author": "周昙",
        "content": "师保何人为琢磨，安知父祖苦辛多。\n酒酣禽色方为乐，讵肯闲听五子歌。",
        "dynasty": "唐",
        "collection_info": null
    },
    {
        "title": "三代门 后稷",
        "author": "周昙",
        "content": "人惟邦本本由农，旷古谁高后稷功。\n百谷且繁三曜在，牲牢郊祀信无穷。",
        "dynasty": "唐",
        "collection_info": null
    },
    {
        "title": "三代门 文王",
        "author": "周昙",
        "content": "昭然明德报天休，禴祭惟馨胜杀牛。\n二老五侯何所诈，不归商受尽归周。",
        "dynasty": "唐",
        "collection_info": null
    },
    {
        "title": "三代门 武王",
        "author": "周昙",
        "content": "文王寝膳武王随，内竖言安色始怡。\n七载岂堪囚羑里，一夫为报亦何疑。",
        "dynasty": "唐",
        "collection_info": null
    },
    {
        "title": "三代门 太公",
        "author": "周昙",
        "content": "昌猎关西纣猎东，纣怜崇虎弃非熊。\n危邦自谓多麟凤，肯把王纲取钓翁。",
        "dynasty": "唐",
        "collection_info": null
    },
    {
        "title": "三代门 再吟",
        "author": "周昙",
        "content": "东邻不事事西邻，御物卑和物自亲。\n天下言知天下者，兆人无主属贤人。",
        "dynasty": "唐",
        "collection_info": null
    },
    {
        "title": "三代门 又吟",
        "author": "周昙",
        "content": "千妖万态逞妍姿，破国亡家更是谁。\n匡政必能除苟媚，去邪当断勿狐疑。",
        "dynasty": "唐",
        "collection_info": null
    },
    {
        "title": "三代门 子牙妻",
        "author": "周昙",
        "content": "陵柏无心竹变秋，不能同戚拟同休。\n岁寒焉在空垂涕，覆水如何欲再收。",
        "dynasty": "唐",
        "collection_info": null
    },
    {
        "title": "三代门 周公",
        "author": "周昙",
        "content": "文武传芳百代基，几多贤哲守成规。\n仍闻吐握延儒素，犹恐民疵未尽知。",
        "dynasty": "唐",
        "collection_info": null
    },
    {
        "title": "三代门 夷齐",
        "author": "周昙",
        "content": "让国由衷义亦乖，不知天命匹夫才。\n将除暴虐诚能阻，何异崎岖助纣来。",
        "dynasty": "唐",
        "collection_info": null
    },
    {
        "title": "三代门 管蔡",
        "author": "周昙",
        "content": "伊商胡越尚同图，管蔡如何有异谟。\n不念祖宗危社稷，强于仁圣遣行诛。",
        "dynasty": "唐",
        "collection_info": null
    },
    {
        "title": "三代门 成王",
        "author": "周昙",
        "content": "成王有过伯禽笞，圣惠能新日自奇。\n王道既成何所感，越裳呈瑞凤来仪。",
        "dynasty": "唐",
        "collection_info": null
    },
    {
        "title": "三代门 幽王",
        "author": "周昙",
        "content": "狼烟篝火为边尘，烽候那宜悦妇人。\n厚德未闻闻厚色，不亡家国幸亡身。",
        "dynasty": "唐",
        "collection_info": null
    },
    {
        "title": "三代门 平王",
        "author": "周昙",
        "content": "犬戎西集杀幽王，邦土何由不便亡。\n宜臼东来年更远，川流难绝信源长。",
        "dynasty": "唐",
        "collection_info": null
    },
    {
        "title": "春秋战国门 祭足",
        "author": "周昙",
        "content": "吴鲁燕韩岂别宗，曾无外御但相攻。\n当时周郑谁为相，交质将何服远戎。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "周室衰微不共匡，干戈终日互争强。\n诸侯若解尊天子，列国何因次第亡。",
        "dynasty": "唐",
        "collection_info": null
    },
    {
        "title": "春秋战国门 隐公",
        "author": "周昙",
        "content": "今古难堤是小人，苟希荣宠任相亲。\n陈谋不信怀忧惧，反间须防却害身。",
        "dynasty": "唐",
        "collection_info": null
    },
    {
        "title": "春秋战国门 庄公",
        "author": "周昙",
        "content": "齐甲强临力有余，鲁庄为战念区区。\n鱼丽三鼓微曹刿，肉食安能暇远谟。",
        "dynasty": "唐",
        "collection_info": null
    },
    {
        "title": "春秋战国门 哀公",
        "author": "周昙",
        "content": "贤为邻用国忧危，庙算无非委艳奇。\n两叶翠娥春乍展，一毛须去不难吹。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "好龙天为降真龙，及见真龙瘁厥躬。\n接下不勤徒好士，叶公何异鲁哀公。",
        "dynasty": "唐",
        "collection_info": null
    },
    {
        "title": "春秋战国门 平公",
        "author": "周昙",
        "content": "鸿鹄轻腾万里高，何殊朝野得贤豪。\n能知翼戴穹苍力，不是蒙茸腹背毛。",
        "dynasty": "唐",
        "collection_info": null
    },
    {
        "title": "春秋战国门 文公",
        "author": "周昙",
        "content": "灭虢吞虞未息兵，柔秦败楚霸威成。\n文公徒欲三强服，分晋元来是六卿。",
        "dynasty": "唐",
        "collection_info": null
    },
    {
        "title": "春秋战国门 景公",
        "author": "周昙",
        "content": "觉病当宜早问师，病深难疗恨难追。\n晋侯徒有秦医缓，疾在膏肓救已迟。",
        "dynasty": "唐",
        "collection_info": null
    },
    {
        "title": "春秋战国门 卫灵公",
        "author": "周昙",
        "content": "子鱼无隐欲源清，死不忘忠感卫灵。\n伯玉既亲知德润，残桃休吃悟兰馨。",
        "dynasty": "唐",
        "collection_info": null
    },
    {
        "title": "春秋战国门 陈灵公",
        "author": "周昙",
        "content": "谁与陈君嫁祸来，孔宁行父夏姬媒。\n灵公徒认徴舒面，至死何曾识祸胎。",
        "dynasty": "唐",
        "collection_info": null
    },
    {
        "title": "春秋战国门 陈蔡君",
        "author": "周昙",
        "content": "楚聘宣尼欲道光，是时陈蔡畏邻强。\n庸谋但解遮贤路，不解迎贤谋自昌。",
        "dynasty": "唐",
        "collection_info": null
    },
    {
        "title": "春秋战国门 楚惠王",
        "author": "周昙",
        "content": "芹中遇蛭强为吞，不欲缘微有害人。\n何事免成心腹疾，皇天惟德是相亲。",
        "dynasty": "唐",
        "collection_info": null
    },
    {
        "title": "春秋战国门 楚怀王",
        "author": "周昙",
        "content": "不听陈轸信张仪，六里商于果见欺。\n既舍黔中西换得，又令生去益堪悲。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "不得商于又失齐，楚怀方寸一何迷。\n明知秦是虎狼国，更忍车轮独向西。",
        "dynasty": "唐",
        "collection_info": null
    },
    {
        "title": "春秋战国门 韩惠王",
        "author": "周昙",
        "content": "韩惠开渠止暴秦，营田万顷饱秦人。\n何殊般肉供羸兽，兽壮安知不害身。",
        "dynasty": "唐",
        "collection_info": null
    },
    {
        "title": "春秋战国门 顷襄王",
        "author": "周昙",
        "content": "秦陷荆王死不还，秪缘偏听子兰言。\n顷襄还信子兰语，忍使江鱼葬屈原。",
        "dynasty": "唐",
        "collection_info": null
    },
    {
        "title": "春秋战国门 武公",
        "author": "周昙",
        "content": "猛兽来兵秪为文，岂宜凉德拟图尊。\n君看豹彩蒙麋质，人取无难必不存。",
        "dynasty": "唐",
        "collection_info": null
    },
    {
        "title": "春秋战国门 华元",
        "author": "周昙",
        "content": "未知军法忌偏颇，徒解于思腹漫皤。\n昔日羊斟曾不预，今朝为政事如何。",
        "dynasty": "唐",
        "collection_info": null
    },
    {
        "title": "春秋战国门 臧孙",
        "author": "周昙",
        "content": "诸孟憎吾似犬狞，贤臧哭孟倍伤情。\n季孙爱我如甘疾，疾足亡身药故宁。",
        "dynasty": "唐",
        "collection_info": null
    },
    {
        "title": "春秋战国门 公叔",
        "author": "周昙",
        "content": "吴起南奔魏国荒，必听公叔失贤良。\n无谋纵欲离安邑，可免河沟徙大梁。",
        "dynasty": "唐",
        "collection_info": null
    },
    {
        "title": "春秋战国门 庄辛",
        "author": "周昙",
        "content": "庄辛正谏谓妖词，兵及鄢陵始悔思。\n见兔必能知顾犬，亡羊补栈未为迟。",
        "dynasty": "唐",
        "collection_info": null
    },
    {
        "title": "春秋战国门 孙膑",
        "author": "周昙",
        "content": "曾嫌胜己害贤人，钻火明知速自焚。\n断足尔能行不足，逢君谁肯不酬君。",
        "dynasty": "唐",
        "collection_info": null
    },
    {
        "title": "春秋战国门 灵[辄]",
        "author": "周昙",
        "content": "失水枯鳞得再生，翳桑无地谢深情。\n朱轮为染酬恩血，公子何由见赤诚。",
        "dynasty": "唐",
        "collection_info": null
    },
    {
        "title": "春秋战国门 郭开",
        "author": "周昙",
        "content": "秦袭邯郸岁月深，何人沾赠郭开金。\n廉颇还国李牧在，安得赵王为尔擒。",
        "dynasty": "唐",
        "collection_info": null
    },
    {
        "title": "春秋战国门 乐羊",
        "author": "周昙",
        "content": "桮羹忍啜得非忠，巧佞胡为惑主聪。\n盈箧谤书能寝默，中山不是乐羊功。",
        "dynasty": "唐",
        "collection_info": null
    },
    {
        "title": "春秋战国门 虞卿",
        "author": "周昙",
        "content": "割地求和国必危，安知坚守绝来思。\n年年来伐年年割，割尽韩郸何所之。",
        "dynasty": "唐",
        "collection_info": null
    },
    {
        "title": "春秋战国门 豫让",
        "author": "周昙",
        "content": "门客家臣义莫俦，漆身吞炭不能休。\n中行智伯思何异，国士终期国士酬。",
        "dynasty": "唐",
        "collection_info": null
    },
    {
        "title": "春秋战国门 毛遂",
        "author": "周昙",
        "content": "不识囊中颕脱锥，功成方信有英奇。\n平原门下三千客，得力何曾是素知。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "定获英奇不在多，然须设网遍山河。\n禽虽一目罗中得，岂可空张一目罗。",
        "dynasty": "唐",
        "collection_info": null
    },
    {
        "title": "春秋战国门 田文",
        "author": "周昙",
        "content": "下客常才不足珍，谁为狗盗脱强秦。\n秦关若待鸡鸣出，笑杀临淄土偶人。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "门下三千各自矜，频弹剑客独无能。\n田文不厌无能客，三窟全身果有凭。",
        "dynasty": "唐",
        "collection_info": null
    },
    {
        "title": "春秋战国门 冯讙",
        "author": "周昙",
        "content": "兔窟穿成主再兴，辈流狐伏敢骄矜。\n冯讙不是无能者，要试君心欲展能。",
        "dynasty": "唐",
        "collection_info": null
    },
    {
        "title": "春秋战国门 章子",
        "author": "周昙",
        "content": "在家能子必能臣，齐将功成以孝闻。\n改葬义无欺死父，临戎安肯背生君。",
        "dynasty": "唐",
        "collection_info": null
    },
    {
        "title": "春秋战国门 卞和",
        "author": "周昙",
        "content": "磷磷谁为惑温温，至宝凡姿甚易分。\n自是时人多贵耳，目无明鉴使俱焚。",
        "dynasty": "唐",
        "collection_info": null
    },
    {
        "title": "春秋战国门 季札",
        "author": "周昙",
        "content": "吹毛霜刃过千金，生许徐君死挂林。\n宝剑徒称无价宝，行心更贵不欺心。",
        "dynasty": "唐",
        "collection_info": null
    },
    {
        "title": "春秋战国门 孙武",
        "author": "周昙",
        "content": "理国无难似理兵，兵家法令贵遵行。\n行刑不避君王宠，一笑随刀八阵成。",
        "dynasty": "唐",
        "collection_info": null
    },
    {
        "title": "春秋战国门 夫差",
        "author": "周昙",
        "content": "信听谗言疾不除，忠臣须杀竟何如。\n会稽既雪夫差死，泉下胡颜见子胥。",
        "dynasty": "唐",
        "collection_info": null
    },
    {
        "title": "春秋战国门 少孺",
        "author": "周昙",
        "content": "宝贵亲仁与善邻，邻兵何要互相臻。\n螳蜋定是遭黄雀，黄雀须访挟弹人。",
        "dynasty": "唐",
        "collection_info": null
    },
    {
        "title": "春秋战国门 苏厉",
        "author": "周昙",
        "content": "百步穿杨箭不移，养由堪教听弘规。\n身隆业着未知退，勿遣功名一旦隳。",
        "dynasty": "唐",
        "collection_info": null
    },
    {
        "title": "春秋战国门 鬻拳",
        "author": "周昙",
        "content": "鬻拳强谏惧威刑，退省怀惭不顾生。\n双刖忍行留痛恨，惟君适足见忠诚。",
        "dynasty": "唐",
        "collection_info": null
    },
    {
        "title": "春秋战国门 荆轲",
        "author": "周昙",
        "content": "反刃相酬是匹夫，安知突骑驾羣胡。\n有心为报怀权畧，可在于期与地图。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "几尺如霜利不羣，恩仇未报反亡身。\n诚哉利器全由用，可惜吹毛不得人。",
        "dynasty": "唐",
        "collection_info": null
    },
    {
        "title": "春秋战国门 陈轸",
        "author": "周昙",
        "content": "丹青徒有逞諠譁，有足由来不是蛇。\n杀将破军为柱国，君今官极更何加。",
        "dynasty": "唐",
        "collection_info": null
    },
    {
        "title": "春秋战国门 田饶",
        "author": "周昙",
        "content": "厨抛败肉士怀饥，仓烂余粮客未炊。\n临难欲行求死士，将何恩信致扶危。",
        "dynasty": "唐",
        "collection_info": null
    },
    {
        "title": "春秋战国门 鲍叔",
        "author": "周昙",
        "content": "忠臣祝寿吐嘉词，鲍叔临轩酒一巵。\n安不忘危臣所愿，愿思危困必无危。",
        "dynasty": "唐",
        "collection_info": null
    },
    {
        "title": "春秋战国门 晏婴",
        "author": "周昙",
        "content": "正人徒以刃相危，贪利忘忠死不为。\n麋鹿命悬当有处，驱车何必用奔驰。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "下泽逢蛇盖是常，还如山上见豺狼。\n国中有怪非蛇兽，不用贤能是不祥。",
        "dynasty": "唐",
        "collection_info": null
    },
    {
        "title": "春秋战国门 又吟",
        "author": "周昙",
        "content": "马毙廐人欲就刑，百年临尽一言生。\n赖逢贤相能匡救，仍免吾君播恶声。",
        "dynasty": "唐",
        "collection_info": null
    },
    {
        "title": "春秋战国门 叔向",
        "author": "周昙",
        "content": "重禄存家不敢言，小臣忧祸亦如然。\n明开谏诤能无罪，秪此宜为理国先。",
        "dynasty": "唐",
        "collection_info": null
    },
    {
        "title": "春秋战国门 师旷",
        "author": "周昙",
        "content": "老能劝学照余生，似夜随灯到处明。\n往行前言如不见，暗中无烛若为行。",
        "dynasty": "唐",
        "collection_info": null
    },
    {
        "title": "春秋战国门 智伯",
        "author": "周昙",
        "content": "三国连兵敌就擒，晋阳城下碧波深。\n风涛撼处看沈赵，舟楫不从飜自沈。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "攻城来下惜先分，一旦家邦属四邻。\n徒逞威强称智伯，不知权变是愚人。",
        "dynasty": "唐",
        "collection_info": null
    },
    {
        "title": "春秋战国门 襄子",
        "author": "周昙",
        "content": "君子常闻不迫危，城崩何用急重围。\n叛亡能退修文德，果见中牟以义归。",
        "dynasty": "唐",
        "collection_info": null
    },
    {
        "title": "春秋战国门 杨回",
        "author": "周昙",
        "content": "三逐乡闾五去君，莫知何地可容身。\n杨回不是逢英鉴，白首无成一旅人。",
        "dynasty": "唐",
        "collection_info": null
    },
    {
        "title": "春秋战国门 颜回",
        "author": "周昙",
        "content": "陋巷箪瓢困有年，是时端木饫腥膻。\n宣尼行教何形迹，不肯分甘救子渊。",
        "dynasty": "唐",
        "collection_info": null
    },
    {
        "title": "春秋战国门 子贡",
        "author": "周昙",
        "content": "救鲁亡吴事可伤，谁令利口说田常。\n吴亡必定由端木，鲁亦宜其运不长。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "一言能使定安危，安己危人是所宜。\n仁义不思垂教化，背恩亡德岂儒为。",
        "dynasty": "唐",
        "collection_info": null
    },
    {
        "title": "春秋战国门 郑相",
        "author": "周昙",
        "content": "郑相清贤慎有余，好鱼鱼至竟何如。\n退鱼留得终身禄，禄在何忧不得鱼。",
        "dynasty": "唐",
        "collection_info": null
    },
    {
        "title": "春秋战国门 子产",
        "author": "周昙",
        "content": "为政何门是化源，宽仁高下保安全。\n如嫌水德人多狎，拯溺宜将猛济宽。",
        "dynasty": "唐",
        "collection_info": null
    },
    {
        "title": "春秋战国门 管仲",
        "author": "周昙",
        "content": "美酒浓馨客要沽，门深谁敢强提壶。\n苟非贤主询贤士，肯信沽人畏子獹。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "社鼠穿墙巧庇身，何由攻灌若为熏。\n能知窟穴依形势，不听谗邪是圣君。",
        "dynasty": "唐",
        "collection_info": null
    },
    {
        "title": "春秋战国门 范蠡",
        "author": "周昙",
        "content": "西子能令转嫁吴，会稽知尔啄姑苏。\n迹高尘外功成处，一叶翩翩在五湖。",
        "dynasty": "唐",
        "collection_info": null
    },
    {
        "title": "春秋战国门 屈原",
        "author": "周昙",
        "content": "满朝皆醉不容醒，众浊如何拟独清。\n江上流人真浪死，谁知浸润悞深诚。",
        "dynasty": "唐",
        "collection_info": null
    },
    {
        "title": "春秋战国门 黄歇",
        "author": "周昙",
        "content": "春申随质若王图，为主轻生大丈夫。\n女子异心安足听，功成何更用阴谟。",
        "dynasty": "唐",
        "collection_info": null
    },
    {
        "title": "春秋战国门 王后",
        "author": "周昙",
        "content": "连环要解解非难，忽碎瑶阶一旦间。\n两国相持兵不解，会应俱碎似连环。",
        "dynasty": "唐",
        "collection_info": null
    },
    {
        "title": "春秋战国门 樊姬",
        "author": "周昙",
        "content": "侧影频移未退朝，喜逢贤相日从高。\n当时不有樊姬问，令尹何由进叔敖。",
        "dynasty": "唐",
        "collection_info": null
    },
    {
        "title": "春秋战国门 齐桓公",
        "author": "周昙",
        "content": "三往何劳万乘君，五来方见一微臣。\n微臣傲爵能轻主，霸主如何敢傲人。",
        "dynasty": "唐",
        "collection_info": null
    },
    {
        "title": "春秋战国门 中山君",
        "author": "周昙",
        "content": "敌临烹子一何庸，激怒来军速自攻。\n结怨岂思围不解，愚谋多以杀为雄。",
        "dynasty": "唐",
        "collection_info": null
    },
    {
        "title": "春秋战国门 赵简子",
        "author": "周昙",
        "content": "简子雄心蓄霸机，贤愚聊欲试诸儿。\n假言藏宝非真宝，不是生知焉得知。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "谔谔能昌唯唯亡，亦由匡正得贤良。\n一从忠谠无周舍，吾过何人为短长。",
        "dynasty": "唐",
        "collection_info": null
    },
    {
        "title": "春秋战国门 赵宣子",
        "author": "周昙",
        "content": "门人曾不有提弥，连嗾呀呀孰敢支。\n临难若教无苟免，乱朝争那以獒为。",
        "dynasty": "唐",
        "collection_info": null
    },
    {
        "title": "春秋战国门 韩昭侯",
        "author": "周昙",
        "content": "去年秦伐我宜阳，今岁天灾旱且荒。\n对此不思人力困，楼门何可更高张。",
        "dynasty": "唐",
        "collection_info": null
    },
    {
        "title": "春秋战国门 魏文侯",
        "author": "周昙",
        "content": "冒雨如何固出畋，虑乖羣约失干干。\n文侯不是贪禽者，示信将为教化先。",
        "dynasty": "唐",
        "collection_info": null
    },
    {
        "title": "春秋战国门 郄成子",
        "author": "周昙",
        "content": "陈乐无懽璧在隅，宰臣怀智有微谟。\n苟非成子当明哲，谁是仁人可託孤。",
        "dynasty": "唐",
        "collection_info": null
    },
    {
        "title": "春秋战国门 秦武阳",
        "author": "周昙",
        "content": "丱岁徒闻有壮名，及令为副误荆卿。\n是时环柱能相副，谁谓燕囚事不成。",
        "dynasty": "唐",
        "collection_info": null
    },
    {
        "title": "春秋战国门 田子方",
        "author": "周昙",
        "content": "太子无嫌礼乐亏，愿听贫富与安危。\n贱贫骄物贫终在，富贵骄人贵必隳。",
        "dynasty": "唐",
        "collection_info": null
    },
    {
        "title": "春秋战国门 淳于髠",
        "author": "周昙",
        "content": "穰穰何祷手何賷，一呷村浆与隻鸡。\n以少求多诚可笑，还如轻币欲全齐。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "戏问将何对所耽，滑稽无骨是常谭。\n昔时王者皆通四，近见君王祗好三。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "曲突徙薪不谓贤，焦头烂额飨盘筵。\n时人多是轻先见，不独田家国亦然。",
        "dynasty": "唐",
        "collection_info": null
    },
    {
        "title": "春秋战国门 田子奇",
        "author": "周昙",
        "content": "少年为吏虑非循，一骑奔追委使臣。\n使者不追何所对，车中缘见白头人。",
        "dynasty": "唐",
        "collection_info": null
    },
    {
        "title": "春秋战国门 百里奚",
        "author": "周昙",
        "content": "船骥由来是股肱，在虞虞灭在秦兴。\n裁量何异刀将尺，秪繫用之能不能。",
        "dynasty": "唐",
        "collection_info": null
    },
    {
        "title": "春秋战国门 孙叔敖",
        "author": "周昙",
        "content": "童稚逢蛇叹不祥，虑悲来者为埋藏。\n是知阳报由阴施，天爵昭然契日彰。",
        "dynasty": "唐",
        "collection_info": null
    },
    {
        "title": "春秋战国门 鲁仲连",
        "author": "周昙",
        "content": "昔迸烧牛发战机，夜奔惊火走燕师。\n今来跃马怀骄惰，十万如无一撮时。",
        "dynasty": "唐",
        "collection_info": null
    },
    {
        "title": "春秋战国门 宋子罕",
        "author": "周昙",
        "content": "子怜温润欲归仁，吾贵坚廉是宝身。\n自有不贪身内宝，玉人徒献外来珍。",
        "dynasty": "唐",
        "collection_info": null
    },
    {
        "title": "春秋战国门 宫之奇",
        "author": "周昙",
        "content": "虞虢相依自保安，谋臣吞度不为难。\n贪怜璧马迷香饵，肯信之奇谕齿寒。",
        "dynasty": "唐",
        "collection_info": null
    },
    {
        "title": "春秋战国门 王孙满",
        "author": "周昙",
        "content": "九牧金镕物像成，辞昏去乱祚休明。\n兴亡在德不在鼎，楚子何劳问重轻。",
        "dynasty": "唐",
        "collection_info": null
    },
    {
        "title": "春秋战国门 颜叔子",
        "author": "周昙",
        "content": "夜雨邻娃告屋倾，一宵从寄念悲惊。\n诚知独处从烧烛，君子行心要自明。",
        "dynasty": "唐",
        "collection_info": null
    },
    {
        "title": "春秋战国门 张孟谭",
        "author": "周昙",
        "content": "强兵四合国将危，赖有谋臣为发挥。\n城内蒿铜诚自有，无谋谁解见玄机。",
        "dynasty": "唐",
        "collection_info": null
    },
    {
        "title": "春秋战国门 公子无忌",
        "author": "周昙",
        "content": "按剑临笼震咄呼，鹞甘枭戮伏鸠辜。\n能怜钝拙诛豪俊，悯弱摧强真丈夫。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "赵解重围魏再昌，信陵贤德日馨芳。\n昏蒙愚主听谗说，公子云亡国亦亡。",
        "dynasty": "唐",
        "collection_info": null
    },
    {
        "title": "春秋战国门 侯嬴朱亥",
        "author": "周昙",
        "content": "屠肆监门一贱微，信陵交结国人非。\n当时不是二君计，匹马那能解赵围。",
        "dynasty": "唐",
        "collection_info": null
    },
    {
        "title": "春秋战国门 再吟",
        "author": "周昙",
        "content": "走敌存亡义有余，全由雄勇与英谟。\n但如公子能交结，朱亥侯嬴何代无。",
        "dynasty": "唐",
        "collection_info": null
    },
    {
        "title": "秦门 胡亥",
        "author": "周昙",
        "content": "鹿马何难辨是非，宁劳卜筮问安危。\n权臣为乱多如此，亡国时君不自知。",
        "dynasty": "唐",
        "collection_info": null
    },
    {
        "title": "秦门 再吟",
        "author": "周昙",
        "content": "盗贼纵横主恶闻，遂为流矢犯君轩。\n怪言何不早言者，若使早言还不存。",
        "dynasty": "唐",
        "collection_info": null
    },
    {
        "title": "秦门 赵高",
        "author": "周昙",
        "content": "赵高胡亥速天诛，率土兴兵怨毒痡。\n丰沛见机羣小吏，功成儿戏亦何殊。",
        "dynasty": "唐",
        "collection_info": null
    },
    {
        "title": "秦门 陈涉",
        "author": "周昙",
        "content": "秦法烦苛霸业隳，一夫攘臂万夫随。\n王侯无种英雄志，燕雀喧喧安得知。",
        "dynasty": "唐",
        "collection_info": null
    },
    {
        "title": "秦门 项籍",
        "author": "周昙",
        "content": "九垓垂定弃谋臣，一阵无功便杀身。\n壮士诚知轻性命，不思辜负八千人。",
        "dynasty": "唐",
        "collection_info": null
    },
    {
        "title": "秦门 范增",
        "author": "周昙",
        "content": "智士宁为暗主谟，范公曾不读兵书。\n平生心力为谁尽，一事无成空背疽。",
        "dynasty": "唐",
        "collection_info": null
    },
    {
        "title": "前汉门 高祖",
        "author": "周昙",
        "content": "爱子从烹报主时，安知强啜不含悲。\n太公悬命临刀几，忍取桮羹欲为谁。",
        "dynasty": "唐",
        "collection_info": null
    },
    {
        "title": "前汉门 再吟",
        "author": "周昙",
        "content": "北伐匈奴事可悲，当时将相是其谁。\n君臣束手平城裏，三十万兵能忍饥。",
        "dynasty": "唐",
        "collection_info": null
    },
    {
        "title": "前汉门 周苛纪信",
        "author": "周昙",
        "content": "为主坚能不顾身，赴汤蹈火见忠臣。\n后来邦国论心义，谁是君王出热人。",
        "dynasty": "唐",
        "collection_info": null
    },
    {
        "title": "前汉门 酇侯",
        "author": "周昙",
        "content": "共怪酇侯第一功，咸称得地合先封。\n韩生不是萧君荐，猎犬何人为指踪。",
        "dynasty": "唐",
        "collection_info": null
    },
    {
        "title": "前汉门 曲逆侯",
        "author": "周昙",
        "content": "社肉分平未足奇，须观大用展无私。\n一朝如得宰天下，必使还如宰社时。",
        "dynasty": "唐",
        "collection_info": null
    },
    {
        "title": "前汉门 薛公",
        "author": "周昙",
        "content": "黥布称兵孰敢当，薛公三计为斟量。\n上中良策知非用，南取长沙是死乡。",
        "dynasty": "唐",
        "collection_info": null
    },
    {
        "title": "前汉门 条侯",
        "author": "周昙",
        "content": "上将风戈赏罚明，矛鋋严闭亚夫营。\n人君却禀将军令，按辔垂鞭为缓行。",
        "dynasty": "唐",
        "collection_info": null
    },
    {
        "title": "前汉门 平津侯",
        "author": "周昙",
        "content": "儒素逢时得自媒，忽从徒步列公台。\n北辰如不延吾辈，东阁何由逐汝开。",
        "dynasty": "唐",
        "collection_info": null
    },
    {
        "title": "前汉门 博陆侯",
        "author": "周昙",
        "content": "栋梁徒自保坚贞，毁穴难防雀鼠争。\n不是主人知诈僞，如何柱石免欹倾。",
        "dynasty": "唐",
        "collection_info": null
    },
    {
        "title": "前汉门 夏贺良",
        "author": "周昙",
        "content": "汉代中微亦再昌，忠臣忧国冀修禳。\n赤精符谶诚非妄，枉杀无辜夏贺良。",
        "dynasty": "唐",
        "collection_info": null
    },
    {
        "title": "前汉门 王莽",
        "author": "周昙",
        "content": "权归诸吕牝鸡鸣，殷鉴昭然讵可轻。\n新室不囚崇外戚，水中安敢寄生营。",
        "dynasty": "唐",
        "collection_info": null
    },
    {
        "title": "前汉门 再吟",
        "author": "周昙",
        "content": "重赋严刑作祸胎，岂知由此乱离媒。\n家传揖让亦难济，况是身从倾篡来。",
        "dynasty": "唐",
        "collection_info": null
    },
    {
        "title": "前汉门 又吟",
        "author": "周昙",
        "content": "铜马朱眉满四方，总缘居摄乱天常。\n因君多少布衣士，不是公卿即帝王。",
        "dynasty": "唐",
        "collection_info": null
    },
    {
        "title": "前汉门 毛延寿",
        "author": "周昙",
        "content": "不拔金钗赂汉臣，徒嗟玉艳委胡尘。\n能知货贿移妍丑，岂独丹青画美人。",
        "dynasty": "唐",
        "collection_info": null
    },
    {
        "title": "前汉门 刘圣公",
        "author": "周昙",
        "content": "不纳良谋刘演言，胡为衔璧向崇宣。\n伤哉乱帝途穷处，何必当时谮福先。",
        "dynasty": "唐",
        "collection_info": null
    },
    {
        "title": "前汉门 樊崇徐宣",
        "author": "周昙",
        "content": "庸中佼佼铁铮铮，百万长驱入帝京。\n首事纵隳三善在，归仁何虑不全生。",
        "dynasty": "唐",
        "collection_info": null
    },
    {
        "title": "前汉门 僭号公孙述",
        "author": "周昙",
        "content": "剑蜀金汤孰敢争，子阳才业匪雄英。\n方知在德不在险，危栈何曾阻汉兵。",
        "dynasty": "唐",
        "collection_info": null
    },
    {
        "title": "后汉门 光武",
        "author": "周昙",
        "content": "成败非儒孰可量，儒生何指指萧王。\n萧王得众能宽裕，吴汉归来帝业昌。",
        "dynasty": "唐",
        "collection_info": null
    },
    {
        "title": "后汉门 明帝",
        "author": "周昙",
        "content": "朝臣咸佞孰知非，张佚公忠语独奇。\n博士一言除太傅，谥为明帝信其宜。",
        "dynasty": "唐",
        "collection_info": null
    },
    {
        "title": "后汉门 桓帝",
        "author": "周昙",
        "content": "能嫌跋扈斩梁王，宁便荣枯信段张。\n襄楷忠言谁佞惑，忍教奸祸起萧墙。",
        "dynasty": "唐",
        "collection_info": null
    },
    {
        "title": "后汉门 灵帝",
        "author": "周昙",
        "content": "榜悬金价鬻官荣，千万为公五百卿。\n公瑾孔明穷退者，安知高卧遇雄英。",
        "dynasty": "唐",
        "collection_info": null
    },
    {
        "title": "后汉门 废帝",
        "author": "周昙",
        "content": "乱兵如猬走王师，社稷颠危孰为持。\n夜逐萤光寻道路，汉家天子步归时。",
        "dynasty": "唐",
        "collection_info": null
    },
    {
        "title": "后汉门 献帝",
        "author": "周昙",
        "content": "秪为曹侯数贵人，普天黔首尽黄巾。\n汉灵早听侍中谏，安得献生称不辰。",
        "dynasty": "唐",
        "collection_info": null
    },
    {
        "title": "后汉门 再吟",
        "author": "周昙",
        "content": "咸怨刑科有党偏，耕夫无不事戎旃。\n是时老幼饥号处，一斛黄禾五百千。",
        "dynasty": "唐",
        "collection_info": null
    },
    {
        "title": "后汉门 子密",
        "author": "周昙",
        "content": "子密封侯岂所宜，能高德义必无为。\n当时若缚还彭氏，率土何忧不自归。",
        "dynasty": "唐",
        "collection_info": null
    },
    {
        "title": "后汉门 羊续",
        "author": "周昙",
        "content": "鱼悬洁白振清风，禄散亲宾岁自穷。\n单席寒厅惭使者，葛衣何以至三公。",
        "dynasty": "唐",
        "collection_info": null
    },
    {
        "title": "后汉门 杨震",
        "author": "周昙",
        "content": "为国推贤匪惠私，十金为报遽相危。\n无言暗室何人见，咫尺斯须已四知。",
        "dynasty": "唐",
        "collection_info": null
    },
    {
        "title": "后汉门 赵孝",
        "author": "周昙",
        "content": "绿林清旦正朝饥，岂计行人瘦与肥。\n为感在原哀叫切，鹡鸰休报听双飞。",
        "dynasty": "唐",
        "collection_info": null
    },
    {
        "title": "后汉门 马后",
        "author": "周昙",
        "content": "麄衣闲寂阅羣书，荐达嫔妃广帝居。\n再实伤根嫌贵宠，惠慈劳悴育皇储。",
        "dynasty": "唐",
        "collection_info": null
    },
    {
        "title": "后汉门 魏博妻",
        "author": "周昙",
        "content": "萝挂青松是所依，松凋萝更改何枝。\n操刀必割腕可断，盘石徒坚心不移。",
        "dynasty": "唐",
        "collection_info": null
    },
    {
        "title": "后汉门 曹娥",
        "author": "周昙",
        "content": "心摧目断哭江濆，窥浪无踪日又昏。\n不入重泉寻水底，此生安得见沈魂。",
        "dynasty": "唐",
        "collection_info": null
    },
    {
        "title": "后汉门 周都妻",
        "author": "周昙",
        "content": "绿水双鸳一已沈，皇天更欲配何禽。\n不将血涕随霜刃，谁见朱殷未死心。",
        "dynasty": "唐",
        "collection_info": null
    },
    {
        "title": "后汉门 鲍宣妻",
        "author": "周昙",
        "content": "君恶奢华意不欢，一言从俭亦何难。\n但能和乐同琴瑟，未必恩情在绮纨。",
        "dynasty": "唐",
        "collection_info": null
    },
    {
        "title": "后汉门 吕母",
        "author": "周昙",
        "content": "狱无良吏雪无由，处处戈鋋自执仇。\n吕母衔冤穷老妇，亦能为帅復私雠。",
        "dynasty": "唐",
        "collection_info": null
    },
    {
        "title": "三国门 蜀先主",
        "author": "周昙",
        "content": "豫州军败信途穷，徐庶推能荐卧龙。\n不是卑词三访谒，谁令玄德主巴邛。",
        "dynasty": "唐",
        "collection_info": null
    },
    {
        "title": "三国门 再吟",
        "author": "周昙",
        "content": "一家区宇忽三分，龌龊车书曷足论。\n定有伊姜为佐辅，忍教鸿鴈各干坤。",
        "dynasty": "唐",
        "collection_info": null
    },
    {
        "title": "三国门 后主",
        "author": "周昙",
        "content": "万峯如剑载前来，危阁横空信险哉。\n对此玄休长叹息，方知刘禅是庸才。",
        "dynasty": "唐",
        "collection_info": null
    },
    {
        "title": "三国门 吴后主",
        "author": "周昙",
        "content": "吴宫季主恣骄奢，移尽江南百媚花。\n一旦狂风江上起，花随风散落谁家。",
        "dynasty": "唐",
        "collection_info": null
    },
    {
        "title": "三国门 王表",
        "author": "周昙",
        "content": "王表闻声莫见身，吴中敬事甚君亲。\n是知邦国将亡灭，不听人臣听鬼神。",
        "dynasty": "唐",
        "collection_info": null
    },
    {
        "title": "三国门 鲁肃",
        "author": "周昙",
        "content": "轻财重义见英奇，圣主贤臣是所依。\n公瑾窘饥求子敬，一言纔起数船归。",
        "dynasty": "唐",
        "collection_info": null
    },
    {
        "title": "晋门 晋武帝",
        "author": "周昙",
        "content": "汉贪金帛鬻公卿，财赡羸军冀国宁。\n晋武鬻官私室富，是知犹不及桓灵。",
        "dynasty": "唐",
        "collection_info": null
    },
    {
        "title": "晋门 再吟",
        "author": "周昙",
        "content": "君人为理在安民，论道求贤德自新。\n经国远图无所问，何曾言指一何神。",
        "dynasty": "唐",
        "collection_info": null
    },
    {
        "title": "晋门 惠帝",
        "author": "周昙",
        "content": "蛙鸣堪笑问官私，更劝饥人食肉糜。\n蒙昧万机犹妇女，寇戎安得不纷披。",
        "dynasty": "唐",
        "collection_info": null
    },
    {
        "title": "晋门 贾后",
        "author": "周昙",
        "content": "贾后甘为废戮人，齐王还杀赵王伦。\n一从天下无真主，瓜割中原四百春。",
        "dynasty": "唐",
        "collection_info": null
    },
    {
        "title": "晋门 怀帝",
        "author": "周昙",
        "content": "蕃汉戈矛遍九垓，两京簪绂走黄埃。\n刘聪大会平阳日，遣帝行觞事可哀。",
        "dynasty": "唐",
        "collection_info": null
    },
    {
        "title": "晋门 愍帝",
        "author": "周昙",
        "content": "耕牛吃尽大田荒，二两黄金籴斗粮。\n御粥又闻无曲屑，不降胡虏奈饥肠。",
        "dynasty": "唐",
        "collection_info": null
    },
    {
        "title": "晋门 郭钦",
        "author": "周昙",
        "content": "谁疑忠谏郭钦言，不逐戎夷出塞垣。\n晋室既无明圣主，果为胡虏乱中原。",
        "dynasty": "唐",
        "collection_info": null
    },
    {
        "title": "晋门 王夷甫",
        "author": "周昙",
        "content": "六合谁为辅弼臣，八风昏处尽胡尘。\n是知济弱扶倾术，不属高谈虚论人。",
        "dynasty": "唐",
        "collection_info": null
    },
    {
        "title": "晋门 王茂弘",
        "author": "周昙",
        "content": "韩魏荆扬日岂堪，胡风看欲过江南。\n中原一片生灵血，谁秉王纲色不惭。",
        "dynasty": "唐",
        "collection_info": null
    },
    {
        "title": "晋门 吴隐之",
        "author": "周昙",
        "content": "闻说贪泉近郁林，隐之今日得深斟。\n徒言滴水能穿石，其那坚贞匪石心。",
        "dynasty": "唐",
        "collection_info": null
    },
    {
        "title": "晋门 再吟",
        "author": "周昙",
        "content": "贪泉何处是泉源，只在灵台一点间。\n必也心源元自有，此泉何必在江山。",
        "dynasty": "唐",
        "collection_info": null
    },
    {
        "title": "六朝门 前赵刘聪",
        "author": "周昙",
        "content": "戎羯谁令识善言，刑将不舍遽能原。\n垂成却罢凤仪殿，仍改逍遥纳谏园。",
        "dynasty": "唐",
        "collection_info": null
    },
    {
        "title": "六朝门 前凉张轨",
        "author": "周昙",
        "content": "官从主簿至专征，谁遣凉王破赵名。\n益信用贤由拔擢，穰苴不是将家生。",
        "dynasty": "唐",
        "collection_info": null
    },
    {
        "title": "六朝门 后魏武帝",
        "author": "周昙",
        "content": "太武南征似卷蓬，徐阳兖蔡杀皆空。\n从来弔伐宁如此，千里无烟血草红。",
        "dynasty": "唐",
        "collection_info": null
    },
    {
        "title": "六朝门 三废帝",
        "author": "周昙",
        "content": "明庄节闵併罹殃，命在朱高二悖王。\n已叹一年三易换，更嗟殴辱下东廊。",
        "dynasty": "唐",
        "collection_info": null
    },
    {
        "title": "六朝门 苻坚",
        "author": "周昙",
        "content": "百万南征几马归，叛亡如猬亦何悲。\n宾擒敌国诸戎主，更遣权兵过在谁。",
        "dynasty": "唐",
        "collection_info": null
    },
    {
        "title": "六朝门 再吟",
        "author": "周昙",
        "content": "空知勇锐不知兵，困兽孤军未可轻。\n安有长驱百余万，身驰几旅欲先征。",
        "dynasty": "唐",
        "collection_info": null
    },
    {
        "title": "六朝门 又吟",
        "author": "周昙",
        "content": "水影星光怪异多，不思修德事干戈。\n无谋拒谏仍轻敌，国破身擒将奈何。",
        "dynasty": "唐",
        "collection_info": null
    },
    {
        "title": "六朝门 宋武帝",
        "author": "周昙",
        "content": "栖栖老楚未遭时，债主凭陵似迫危。\n人杰既为王谧识，刁逵诛斩独何悲。",
        "dynasty": "唐",
        "collection_info": null
    },
    {
        "title": "六朝门 二废帝",
        "author": "周昙",
        "content": "肆意荒狂杀不辜，方嗟废帝又苍梧。\n自言威震为英武，肯虑湘东与玉夫。",
        "dynasty": "唐",
        "collection_info": null
    },
    {
        "title": "六朝门 齐废帝东昏侯",
        "author": "周昙",
        "content": "定策谁扶捕鼠儿，不忧萧衍畏潘妃。\n长围既合刀临项，犹惜金钱对落晖。",
        "dynasty": "唐",
        "collection_info": null
    },
    {
        "title": "六朝门 梁武帝",
        "author": "周昙",
        "content": "梁武年高厌六龙，繁华声色尽归空。\n不求贤德追尧舜，翻作忧囚一病翁。",
        "dynasty": "唐",
        "collection_info": null
    },
    {
        "title": "六朝门 再吟",
        "author": "周昙",
        "content": "兴亡何故遽环迴，汤纣身为事可哀。\n莫是自长嫌胜己，蔽贤犹执匹夫才。",
        "dynasty": "唐",
        "collection_info": null
    },
    {
        "title": "六朝门 简文帝",
        "author": "周昙",
        "content": "救兵方至强抽军，与贼开城是简文。\n曲项琵琶催酒处，不图为乐向谁云。",
        "dynasty": "唐",
        "collection_info": null
    },
    {
        "title": "六朝门 元帝",
        "author": "周昙",
        "content": "木栅江城困魏军，王褒横议遏谋臣。\n宾降未免俱为戮，一死安能谢益仁。",
        "dynasty": "唐",
        "collection_info": null
    },
    {
        "title": "六朝门 谢举",
        "author": "周昙",
        "content": "叛奴逃数岂堪留，忠节曾无肯到头。\n朱异早能同远见，青衫宁假帝登楼。",
        "dynasty": "唐",
        "collection_info": null
    },
    {
        "title": "六朝门 朱异",
        "author": "周昙",
        "content": "徒览儒书不学兵，彦和虚得不廉名。\n四郊多垒犹相罪，国破将何谢太清。",
        "dynasty": "唐",
        "collection_info": null
    },
    {
        "title": "六朝门 傅昭",
        "author": "周昙",
        "content": "为政残苛兽亦饥，除饥机在养疲羸。\n人能善政兽何暴，焉用劳人以槛为。",
        "dynasty": "唐",
        "collection_info": null
    },
    {
        "title": "六朝门 宣帝",
        "author": "周昙",
        "content": "宣帝骄奢恣所为，后宫升降略无时。\n乘危自有妻公在，安许鸾凰是尉迟。",
        "dynasty": "唐",
        "collection_info": null
    },
    {
        "title": "六朝门 李集",
        "author": "周昙",
        "content": "忠谏能坚信正臣，三沈三屈竟何云。\n每沈良久方能语，及语还呼桀纣君。",
        "dynasty": "唐",
        "collection_info": null
    },
    {
        "title": "隋门 隋文帝",
        "author": "周昙",
        "content": "孤儿寡妇忍同欺，辅政刚教篡夺为。\n矫诏必能疎昉译，直臣诚合重颜仪。",
        "dynasty": "唐",
        "collection_info": null
    },
    {
        "title": "隋门 独孤后",
        "author": "周昙",
        "content": "腹生奚强有亲疎，怜者为贤弃者愚。\n储贰不遭谗构死，隋亡宁便在江都。",
        "dynasty": "唐",
        "collection_info": null
    },
    {
        "title": "隋门 炀帝",
        "author": "周昙",
        "content": "拒谏劳兵作祸基，穷奢极武向戎夷。\n兆人疲弊不堪命，天下嗷嗷新主资。",
        "dynasty": "唐",
        "collection_info": null
    },
    {
        "title": "隋门 贺若弼",
        "author": "周昙",
        "content": "破敌江军意气豪，请除倾国斩妖娆。\n红绡忍染娇春雪，瞪目看行切玉刀。",
        "dynasty": "唐",
        "collection_info": null
    },
    {
        "title": "上清辞五首 一",
        "author": "李九龄",
        "content": "入海浮生汗漫秋，紫皇高宴五云楼。\n霓裳曲罢天风起，吹散仙香满十洲。",
        "dynasty": "唐",
        "collection_info": null
    },
    {
        "title": "上清辞五首 二",
        "author": "李九龄",
        "content": "楼鏁彤霞地绝尘，碧桃花发九天春。\n东皇近日慵游宴，闲煞瑶池五色麟。",
        "dynasty": "唐",
        "collection_info": null
    },
    {
        "title": "上清辞五首 三",
        "author": "李九龄",
        "content": "上清仙路有丹梯，影响行人到即迷。\n不会无端箇渔父，阿谁教入武陵溪。",
        "dynasty": "唐",
        "collection_info": null
    },
    {
        "title": "上清辞五首 四",
        "author": "李九龄",
        "content": "本来方朔是真仙，偶别丹台未得还。\n何事玉皇消息晚，忍教顦顇向人间。",
        "dynasty": "唐",
        "collection_info": null
    },
    {
        "title": "上清辞五首 五",
        "author": "李九龄",
        "content": "新拜天官上玉都，紫皇亲授五灵符。\n羣仙箇箇来相问，人世风光似此无。",
        "dynasty": "唐",
        "collection_info": null
    },
    {
        "title": "读三国志",
        "author": "李九龄",
        "content": "有国由来在得贤，莫言兴废是循环。\n武侯星落周瑜死，平蜀降吴似等闲。",
        "dynasty": "唐",
        "collection_info": null
    },
    {
        "title": "山舍南溪小桃花",
        "author": "李九龄",
        "content": "一树繁英夺眼红，开时先合占东风。\n可怜地僻无人赏，抛掷深山乱木中。",
        "dynasty": "唐",
        "collection_info": null
    },
    {
        "title": "春行遇雨",
        "author": "李九龄",
        "content": "夹路轻风撼柳条，雨侵春态动无憀。\n采香陌上谁家女，湿损钗头翡翠翘。",
        "dynasty": "唐",
        "collection_info": null
    },
    {
        "title": "登楼寄远",
        "author": "李九龄",
        "content": "满城春色花如雪，极目烟光月似钩。\n总是动人乡思处，更堪容易上高楼。",
        "dynasty": "唐",
        "collection_info": null
    },
    {
        "title": "望思台",
        "author": "李九龄",
        "content": "汉武年高慢帝图，任人曾不问贤愚。\n直饶四老依前出，消得江充宠佞无。",
        "dynasty": "唐",
        "collection_info": null
    },
    {
        "title": "山舍偶题",
        "author": "李九龄",
        "content": "门掩松萝一径深，偶携藜杖出前林。\n谁知尽日看山坐，万古兴亡总在心。",
        "dynasty": "唐",
        "collection_info": null
    },
    {
        "title": "荆溪夜泊",
        "author": "李九龄",
        "content": "点点渔灯照浪清，水烟疎碧月胧明。\n小滩惊起鸳鸯处，一隻采莲船过声。",
        "dynasty": "唐",
        "collection_info": null
    },
    {
        "title": "旅舍卧病",
        "author": "李九龄",
        "content": "家隔西秦无远信，身随东洛度流年。\n病来旅馆谁相问，牢落闲庭一树蝉。",
        "dynasty": "唐",
        "collection_info": null
    },
    {
        "title": "登昭福寺楼",
        "author": "李九龄",
        "content": "旅怀秋兴正无涯，独倚危楼四望赊。\n谷变陵迁何处问，满川空有旧烟霞。",
        "dynasty": "唐",
        "collection_info": null
    },
    {
        "title": "代边将",
        "author": "李九龄",
        "content": "雪冻阴河半夜风，战回狂虏血漂红。\n据鞍遥指长安路，须刻麟台第一功。",
        "dynasty": "唐",
        "collection_info": null
    },
    {
        "title": "夜与张舒话别",
        "author": "李九龄",
        "content": "愁听南楼角又吹，晓鸡啼后更分离。\n如何销得凄凉思，更劝灯前酒一巵。",
        "dynasty": "唐",
        "collection_info": null
    },
    {
        "title": "寒梅词",
        "author": "李九龄",
        "content": "霜梅先拆岭头枝，万卉千花冻不知。\n留得和羹滋味在，任他风雪苦相欺。",
        "dynasty": "唐",
        "collection_info": null
    },
    {
        "title": "题灵泉寺",
        "author": "李九龄",
        "content": "入谷先生一阵香，异花奇木簇禅堂。\n可怜门外高低路，万毂千蹄日日忙。",
        "dynasty": "唐",
        "collection_info": null
    },
    {
        "title": "宿张正字别业",
        "author": "李九龄",
        "content": "茅屋萧寥烟暗后，松窗寂历月明初。\n此时谁念孤吟客，唯有黄公一帙书。",
        "dynasty": "唐",
        "collection_info": null
    },
    {
        "title": "鹤",
        "author": "李九龄",
        "content": "天上瑶池覆五云，玉麟金凤好为羣。\n不须更饮人间水，直是清流也汗君。",
        "dynasty": "唐",
        "collection_info": null
    },
    {
        "title": "过相思谷",
        "author": "李九龄",
        "content": "悠悠信马春山曲，芳草和烟铺嫩绿。\n正被离愁着莫人，那堪更过相思谷。",
        "dynasty": "唐",
        "collection_info": null
    },
    {
        "title": "写庄子",
        "author": "李九龄",
        "content": "圣泽安排当散地，贤侯优贷借新居。\n闲中亦有闲生计，写得南华一部书。",
        "dynasty": "唐",
        "collection_info": null
    },
    {
        "title": "山中寄友人",
        "author": "李九龄",
        "content": "乱云堆裏结茅庐，已共红尘迹渐疎。\n莫问野人生计事，窗前流水枕前书。",
        "dynasty": "唐",
        "collection_info": null
    },
    {
        "title": "津亭",
        "author": "胡宿",
        "content": "津亭欲阕戒棠舟，五两风来不暂留。\n西北浮云连魏阙，东南初日满秦楼。\n层城渺渺人伤别，芳草萋萋客倦游。\n平乐旧欢收不得，更凭飞梦到瀛洲。",
        "dynasty": "唐",
        "collection_info": null
    },
    {
        "title": "古别",
        "author": "胡宿",
        "content": "长道何年祖軷休，风帆不断岳阳楼。\n佳人挟瑟漳河晓，壮士悲歌易水秋。\n九帐[青]油徒自负，百壶芳醑岂消忧。\n至今长乐坡前水，不啻秦人怨陇头。",
        "dynasty": "唐",
        "collection_info": null
    },
    {
        "title": "塞上",
        "author": "胡宿",
        "content": "汉家神箭定天山，烟火相望万里间。\n契利请盟金匕酒，将军归卧玉门关。\n云沈老上妖氛断，雪照回中探骑闲。\n五饵已行王道胜，绝无刁斗至阗颜。",
        "dynasty": "唐",
        "collection_info": null
    },
    {
        "title": "寄昭潭王中立",
        "author": "胡宿",
        "content": "高弦一弄武陵深，六幕天空万里心。\n吴苑歌骊成久别，楚峰回雁好归音。\n十千美酒花期隔，三百枯棋弈思沈。\n莫上孤城频送目，浮云西北是家林。",
        "dynasty": "唐",
        "collection_info": null
    },
    {
        "title": "雪",
        "author": "胡宿",
        "content": "屏翳驱云结夜阴，素花飘坠恶氛沈。\n色欺曹国麻衣浅，寒入荆王翠被深。\n天上明河银作水，海中仙树玉为林。\n日高独拥鹴裘卧，谁乞长安取酒金。",
        "dynasty": "唐",
        "collection_info": null
    },
    {
        "title": "冲虚观",
        "author": "胡宿",
        "content": "五粒青松护翠苔，石门岑寂断纤埃。\n水浮花片知仙路，风递鸾声认啸台。\n桐井晓寒千乳敛，茗园春嫩一旗开。\n驰烟未勒山亭字，可是英灵许再来。",
        "dynasty": "唐",
        "collection_info": null
    },
    {
        "title": "淮南发运赵邢州被诏归阙",
        "author": "胡宿",
        "content": "天台封诏紫泥馨，马首前瞻北斗城。\n人在函关先望气，帝于京兆最知名。\n一区东第趋晨近，数刻西厢接昼荣。\n正是两宫裁化日，百金双璧拜虞卿。",
        "dynasty": "唐",
        "collection_info": null
    },
    {
        "title": "天街晓望",
        "author": "胡宿",
        "content": "长乐才闻一叩钟，百官初谒未央宫。\n金波穆穆沙堤月，玉树琤琤上苑风。\n香重椒兰横结雾，气寒龙虎远浮空。\n嗟余索米无人问，行避霜台御史骢。",
        "dynasty": "唐",
        "collection_info": null
    },
    {
        "title": "淮南王",
        "author": "胡宿",
        "content": "贪铸金钱盗写符，何曾七国戒前车。\n长生不待炉中药，鸿宝谁收箧裏书。\n碧井床空天影在，小山人去桂丛疎。\n云中鸡犬无消息，麦秀渐渐徧故墟。",
        "dynasty": "唐",
        "collection_info": null
    },
    {
        "title": "赵宗道归辇下",
        "author": "胡宿",
        "content": "沿牒相逢楚水湄，竹林文酒此攀嵇。\n半毡未暖还伤别，一臂初交又解携。\n江浦呕哑风送樐，河桥勃窣柳垂堤。\n明年四月秦关到，洗眼扬州看马[蹄]。",
        "dynasty": "唐",
        "collection_info": null
    },
    {
        "title": "忆荐福寺牡丹",
        "author": "胡宿",
        "content": "十日春风隔翠岑，秪应繁朵自成阴。\n樽前可要人颓玉，树底遥知地侧金。\n花界三千春渺渺，铜槃十二夜沈沈。\n雕槃分篸何由得，空作西州拥鼻吟。",
        "dynasty": "唐",
        "collection_info": null
    },
    {
        "title": "次韵和朱况雨中之什",
        "author": "胡宿",
        "content": "苍野迷云黯不归，远风吹雨入岩扉。\n石床润极琴丝缓，水阁寒多酒力微。\n夕梦将成还滴滴，春心欲断正霏霏。\n忧花惜月长如此，争得东阳病骨肥。",
        "dynasty": "唐",
        "collection_info": null
    },
    {
        "title": "感旧",
        "author": "胡宿",
        "content": "千里青云未致身，马蹄空踏几年尘。\n曾迷玉洞花光老，欲过金城柳眼新。\n粉壁已沈题凤字，酒垆犹记姓黄人。\n坞中横笛偏多感，一涕阑干白角巾。",
        "dynasty": "唐",
        "collection_info": null
    },
    {
        "title": "城南",
        "author": "胡宿",
        "content": "昨夜轻阴结夕霏，城南十里有香泥。\n初闻山鸟惊新咔，遥见林花识旧蹊。\n荡桨远从芳草渡，垫巾还傍绿杨堤。\n罗敷正苦桑蚕事，惆怅南来五马蹄。",
        "dynasty": "唐",
        "collection_info": null
    },
    {
        "title": "早夏",
        "author": "胡宿",
        "content": "井辖投多思不禁，密垂珠箔昼沈沈。\n睡惊燕语频移枕，病起蛛丝半在琴。\n雨径乱花埋宿艳，月轩修竹转凉阴。\n一春酒费知多少，探尽囊中换赋金。",
        "dynasty": "唐",
        "collection_info": null
    },
    {
        "title": "侯家",
        "author": "胡宿",
        "content": "洞户春迟漏箭长，短辕初返雒阳傍。\n綵云按曲青岑醴，沈水熏衣白璧堂。\n前槛兰苕依玉树，后园桐叶护银床。\n宴残红烛长庚烂，还促朝珂谒未央。",
        "dynasty": "唐",
        "collection_info": null
    },
    {
        "title": "函谷关",
        "author": "胡宿",
        "content": "天开函谷壮关中，万古惊尘向此空。\n望气竟能知老子，弃繻何不识终童。\n慢持白马先生论，未抵鸣鸡下客功。\n符命已归如掌地，一丸曾误隗王东。",
        "dynasty": "唐",
        "collection_info": null
    },
    {
        "title": "残花",
        "author": "胡宿",
        "content": "雨压残红一夜凋，晓来帘外正飘摇。\n数枝翠叶空相对，万片香魂不可招。\n长乐梦回春寂寂，武陵人去水迢迢。\n愁将玉笛传遗恨，苦被芳风透绮寮。",
        "dynasty": "唐",
        "collection_info": null
    },
    {
        "title": "次韵徐爽见寄",
        "author": "胡宿",
        "content": "五两青丝帝渥深，平时可敢嘆英沈。\n侏儒自是长三尺，澼絖都来直数金。\n寂寞死灰人丧偶，婆娑生意树交阴。\n年来想见琼枝色，久梦蘧蘧到竹林。",
        "dynasty": "唐",
        "collection_info": null
    },
    {
        "title": "华清宫",
        "author": "杜常",
        "content": "行尽江南数十程，晓星残月入华清。\n朝元阁上西风急，都入长杨作雨声。",
        "dynasty": "唐",
        "collection_info": null
    },
    {
        "title": "华清宫",
        "author": "杜常",
        "content": "一别家山十六程，晓来和月到华清。\n朝元阁上西风急，都入长杨作雨声。",
        "dynasty": "唐",
        "collection_info": null
    },
    {
        "title": "题文川村居",
        "author": "滕白",
        "content": "种茶岩接红霞坞，灌稻泉生白石根。\n皤腹老翁眉似雪，海棠花下戏儿孙。",
        "dynasty": "唐",
        "collection_info": null
    },
    {
        "title": "燕",
        "author": "滕白",
        "content": "短羽新来别海阳，真珠高卷语雕梁。\n佳人未必全听尔，正把金针绣凤凰。",
        "dynasty": "唐",
        "collection_info": null
    },
    {
        "title": "题严君观",
        "author": "王嵒",
        "content": "寒云古木罩星台，凡骨仙踪信可哀。\n二十年前曾此到，一千年内未归来。",
        "dynasty": "唐",
        "collection_info": null
    },
    {
        "title": "山中有所思",
        "author": "王嵒",
        "content": "零零夜雨渍愁根，触物伤离好断魂。\n莫怪杜鹃飞去尽，紫微花裏有啼猨。",
        "dynasty": "唐",
        "collection_info": null
    },
    {
        "title": "燕",
        "author": "王嵒",
        "content": "一巢功绩破春光，絮落花残两翅狂。\n月树风枝不栖去，强来言语泥雕梁。",
        "dynasty": "唐",
        "collection_info": null
    },
    {
        "title": "贫女",
        "author": "王嵒",
        "content": "难把菱花照素颜，试临春水插花看。\n木兰船上游春子，笑指荆钗下远滩。",
        "dynasty": "唐",
        "collection_info": null
    },
    {
        "title": "杪春寄友人",
        "author": "王嵒",
        "content": "何处相逢万事忙，卓家楼上百淘香。\n明朝渐近山僧寺，更为残花醉一场。",
        "dynasty": "唐",
        "collection_info": null
    },
    {
        "title": "回旧山",
        "author": "王嵒",
        "content": "庾家楼上谢家池，处处风烟少旧知。\n明日落花谁共醉，野溪猨鸟恨归迟。",
        "dynasty": "唐",
        "collection_info": null
    },
    {
        "title": "感巫州荠菜",
        "author": "高力士",
        "content": "两京作觔卖，五溪无人采。\n夷夏虽有殊，气味都不改。",
        "dynasty": "唐",
        "collection_info": null
    },
    {
        "title": "句",
        "author": "高力士",
        "content": "烟熏眼落膜，瘴染面朱虞。",
        "dynasty": "唐",
        "collection_info": null
    },
    {
        "title": "使至灊山",
        "author": "王越宾",
        "content": "碧坞烟霞昼未开，游人到处尽裴回。\n凭谁借问岩前叟，曾託吾皇一梦来。",
        "dynasty": "唐",
        "collection_info": null
    },
    {
        "title": "和武相公中秋夜西蜀锦楼望月得清字",
        "author": "王良会",
        "content": "德星摇此夜，珥月满重城。\n杳霭烟氛色，飘飖砧杵声。\n令行秋气爽，乐感素风轻。\n共赏千年圣，长歌四海清。",
        "dynasty": "唐",
        "collection_info": null
    },
    {
        "title": "星回节游避风台与清平官赋",
        "author": "南诏骠信",
        "content": "避风善阐台，极目见藤越。\n悲哉古与今，依然烟与月。\n自我居震旦，翊卫类夔契。\n伊昔颈皇运，艰难仰忠烈。\n不觉岁云暮，感极星回节。\n元昶同一心，子孙堪贻厥。",
        "dynasty": "唐",
        "collection_info": null
    },
    {
        "title": "星回节避风台骠信命赋",
        "author": "赵叔达",
        "content": "法驾避星回，波罗毘勇猜。\n河润冰难合，地暖梅先开。\n下令俚柔洽，献賝弄栋来。\n愿将不才质，千载侍游台。",
        "dynasty": "唐",
        "collection_info": null
    },
    {
        "title": "途中诗",
        "author": "杨奇鲲",
        "content": "□□□□□□□，□□□□□□□。\n风裏浪花吹更白，雨中山色洗还青。\n海鸥聚处窗前见，林狖啼时枕上听。\n此际自然无限趣，王程不敢暂留停。",
        "dynasty": "唐",
        "collection_info": null
    },
    {
        "title": "听妓洞云歌",
        "author": "布燮",
        "content": "嵇叔夜，鼓琴饮酒无闲暇。\n若使当时闻此歌，抛掷广陵都不藉。\n刘伯伦，虚生浪死过青春。\n一饮一硕犹自醉，无人为尔卜深尘。",
        "dynasty": "唐",
        "collection_info": null
    },
    {
        "title": "思乡作",
        "author": "布燮",
        "content": "泸北行人绝，云南信未还。\n庭前花不埽，门外柳谁攀。\n坐久销银烛，愁多减玉颜。\n悬心秋夜月，万里照关山。",
        "dynasty": "唐",
        "collection_info": null
    },
    {
        "title": "衔命还国作",
        "author": "朝衡",
        "content": "衔命将辞国，非才忝侍臣。\n天中恋明主，海外忆慈亲。\n伏奏违金阙，騑骖去玉津。\n蓬莱乡路远，若木故园林。\n西望怀恩日，东归感义辰。\n平生一宝劒，留赠结交人。",
        "dynasty": "唐",
        "collection_info": null
    },
    {
        "title": "绣袈裟衣缘",
        "author": "长屋",
        "content": "山川异域，风月同天。\n寄诸佛子，共结来缘。",
        "dynasty": "唐",
        "collection_info": null
    },
    {
        "title": "愤怨诗",
        "author": "王巨仁",
        "content": "于公恸哭三年旱，邹衍含愁五月霜。\n今我幽愁还似古，皇天无语但苍苍。",
        "dynasty": "唐",
        "collection_info": null
    },
    {
        "title": "立木海上刻诗",
        "author": "李赞华",
        "content": "小山压大山，大山全无力。\n羞见故乡人，从此投外国。",
        "dynasty": "唐",
        "collection_info": null
    },
    {
        "title": "戏语",
        "author": "成辅端",
        "content": "秦地城池二百年，何期如此贱田园。\n一顷麦苗硕伍米，三间堂屋二千钱。",
        "dynasty": "唐",
        "collection_info": null
    },
    {
        "title": "万寿寺歌词",
        "author": "张隐",
        "content": "位乖燮理致伤残，四面墙匡不忍看。\n正是花时堪下泪，相公何必更追欢。",
        "dynasty": "唐",
        "collection_info": null
    },
    {
        "title": "迎孙刺史",
        "author": "朱元",
        "content": "昔日郎君今刺史，朱元依旧守朱门。\n今朝竹马诸童子，尽是当时竹马孙。",
        "dynasty": "唐",
        "collection_info": null
    },
    {
        "title": "临刑诗",
        "author": "陈璠",
        "content": "积玉堆金官又崇，祸来倏忽变成空。\n五年荣贵今何在，不异南柯一梦中。",
        "dynasty": "唐",
        "collection_info": null
    },
    {
        "title": "诗",
        "author": "捧劒仆",
        "content": "青鸟衔葡萄，飞上金井栏。\n美人恐惊去，不敢捲帘看。",
        "dynasty": "唐",
        "collection_info": null
    },
    {
        "title": "题牡丹",
        "author": "捧劒仆",
        "content": "一种芳菲出后庭，却输桃李得佳名。\n谁能为向天人说，从此移根近太清。",
        "dynasty": "唐",
        "collection_info": null
    },
    {
        "title": "将窜留诗",
        "author": "捧劒仆",
        "content": "珍重郭四郎，临行不得别。\n晓漏动离心，轻车冒残雪。\n欲出主人门，零涕暗呜咽。\n万里隔关山，一心思汉月。",
        "dynasty": "唐",
        "collection_info": null
    },
    {
        "title": "淮阳感怀",
        "author": "李密",
        "content": "金风荡初节，玉露凋晚林。\n此夕穷涂士，郁陶伤寸心。\n野平葭苇合，村荒藜藿深。\n眺听良多感，徙倚独霑襟。\n霑襟何所为，怅然怀古意。\n秦俗犹未平，汉道将何翼。\n樊哙市井徒，萧何刀笔吏。\n一朝时运会，千古传名谥。\n寄言世上雄，虚生真可媿。",
        "dynasty": "唐",
        "collection_info": null
    },
    {
        "title": "南隐游泉山",
        "author": "孔德绍",
        "content": "名山狎招隐，俗外远相求。\n还如倒景望，忽似阆风游。\n临崖俯大壑，披雾仰飞流。\n岁积松方偃，年深椿欲秋。\n野花开石镜，云叶掩山楼。\n何须问方士，此处即瀛洲。",
        "dynasty": "唐",
        "collection_info": null
    },
    {
        "title": "行经太华",
        "author": "孔德绍",
        "content": "纷吾世网暇，灵岳展幽寻。\n寥廊风尘远，杳冥川谷深。\n山昏五里雾，日落二华阴。\n疎峰起莲叶，危塞隐桃林。\n何必东都外，此处可抽簪。",
        "dynasty": "唐",
        "collection_info": null
    },
    {
        "title": "夜宿荒村",
        "author": "孔德绍",
        "content": "绵绵夕漏深，客恨转伤心。\n抚弦无人听，对酒时独斟。\n故乡万里绝，穷愁百虑侵。\n秋草思边马，遶枝惊夜禽。\n风度谷余响，月斜山半阴。\n劳歌欲叙意，终是白头吟。",
        "dynasty": "唐",
        "collection_info": null
    },
    {
        "title": "王泽岭遭洪水",
        "author": "孔德绍",
        "content": "地籁风声急，天津云色愁。\n悠然万顷满，俄尔百川浮。\n远似金堤溢，翻如碧海流。\n惊涛遥起鹭，迴岸不分牛。\n徒知怀赵景，终是倦阳侯。\n木梗诚无託，芦灰岂暇求。\n思得乘槎便，萧然河汉游。",
        "dynasty": "唐",
        "collection_info": null
    },
    {
        "title": "登白马山护明寺",
        "author": "孔德绍",
        "content": "名岳标形胜，危峰远郁纡。\n成象建环极，大壮阐规模。\n层台从灵鹫，高殿迩阳乌。\n暂同游阆苑，还类入仙都。\n三休开碧岭，万户洞金铺。\n摄心罄前礼，访道挹中虚。\n遥瞻尽地轴，长望极天隅。\n白云起梁栋，丹霞映栱栌。\n露花疑濯锦，泉月似沈珠。\n今日桃源客，相顾失归涂。",
        "dynasty": "唐",
        "collection_info": null
    },
    {
        "title": "送舍利宿定普岩",
        "author": "孔德绍",
        "content": "仁祠表虚旷，祗园展肃恭。\n栖息翠微岭，登顿白云峰。\n映流看夜月，临峰听晓钟。\n涧芳十步草，崖阴百丈松。\n萧然遥路绝，无復市朝踪。",
        "dynasty": "唐",
        "collection_info": null
    },
    {
        "title": "观太常奏新乐",
        "author": "孔德绍",
        "content": "大君膺宝历，出豫表功成。\n钧天金石响，洞庭弦管清。\n八音动繁会，九变叶希声。\n和云留睿赏，熏风悦圣情。\n盛烈光韶濩，易俗迈咸英。\n窃吹良无取，率舞抃羣生。",
        "dynasty": "唐",
        "collection_info": null
    },
    {
        "title": "赋得涉江采芙蓉",
        "author": "孔德绍",
        "content": "莲舟泛锦碛，极目眺江干。\n沿流渡檝易，逆浪取花难。\n有雾疑川广，无风见水宽。\n朝来采摘倦，讵得久盘桓。",
        "dynasty": "唐",
        "collection_info": null
    },
    {
        "title": "赋得华亭鹤",
        "author": "孔德绍",
        "content": "华亭失侣鹤，乘轩宠遂终。\n三山凌苦雾，千里激悲风。\n心危白露下，声断綵弦中。\n何言斯物变，翻復似辽东。",
        "dynasty": "唐",
        "collection_info": null
    },
    {
        "title": "送蔡君知入蜀二首 一",
        "author": "孔德绍",
        "content": "金陵已去国，铜梁忽背飞。\n失路远相送，他乡何日归。",
        "dynasty": "唐",
        "collection_info": null
    },
    {
        "title": "送蔡君知入蜀二首 二",
        "author": "孔德绍",
        "content": "灵关九折险，蜀道二星遥。\n乘槎若有便，希泛广陵潮。",
        "dynasty": "唐",
        "collection_info": null
    },
    {
        "title": "落叶",
        "author": "孔德绍",
        "content": "早秋惊叶落，飘零似客心。\n翻飞未肯下，犹言惜故林。",
        "dynasty": "唐",
        "collection_info": null
    },
    {
        "title": "句",
        "author": "孔德绍",
        "content": "谁分菱花影，还看蓬鬓秋。",
        "dynasty": "唐",
        "collection_info": null
    },
    {
        "title": "临刑诗",
        "author": "郑颋",
        "content": "幻生还幻灭，大幻莫过身。\n安心自有处，求人无有人。",
        "dynasty": "唐",
        "collection_info": null
    },
    {
        "title": "和谒孔子庙",
        "author": "刘斌",
        "content": "性与虽天纵，主世乃无由。\n何言泰山毁，空惊逝水流。\n及门思往烈，入室想前修。\n寂寞荒阶暮，摧残古木秋。\n遗风暧如此，聊以慰蒸求。",
        "dynasty": "唐",
        "collection_info": null
    },
    {
        "title": "和许给事伤牛尚书",
        "author": "刘斌",
        "content": "名臣不世出，百工之所求。\n况乃非常器，遭逢兴运秋。\n符彩照千里，铨衡综九流。\n经纶资百物，樽俎寄皇猷。\n韶濩倾復理，典礼紊还修。\n虽贞栋梁任，兼好艺文游。\n伫闻和鼎实，行当奉介丘。\n高衢翻税驾，阅水遽迁舟。\n传呼更何日，曳履闻无由。\n归魂藐修路，征棹舣邗沟。\n林薄长风惨，江上寒云愁。\n夜台终不曙，遗芳徒自留。",
        "dynasty": "唐",
        "collection_info": null
    },
    {
        "title": "送刘散员同赋陈思王诗得好鸟鸣高枝",
        "author": "刘斌",
        "content": "春林已自好，时鸟復和鸣。\n枝交难奋翼，谷静易流声。\n间关纔得性，[矰]缴遽相惊。\n安知背飞远，拂雾独晨征。",
        "dynasty": "唐",
        "collection_info": null
    },
    {
        "title": "咏山",
        "author": "刘斌",
        "content": "灵山峙千仞，蔽日且嵯峨。\n紫盖云阴远，香炉烟气多。\n石梁高鸟路，瀑水近天河。\n欲知闻道里，别自有仙歌。",
        "dynasty": "唐",
        "collection_info": null
    },
    {
        "title": "登楼望月二首 一",
        "author": "刘斌",
        "content": "圆月当新霁，高楼见最明。\n素波流粉壁，丹桂拂飞甍。\n下瞰千门静，旁观万象生。\n梧桐窗下影，鸟鹊槛前声。\n啸逸刘琨兴，吟资庾亮情。\n游人莫登眺，迢递故乡程。",
        "dynasty": "唐",
        "collection_info": null
    },
    {
        "title": "登楼望月二首 二",
        "author": "刘斌",
        "content": "皎洁三秋月，巍峨百丈楼。\n下分征客路，上有美人愁。\n帐卷芙蓉带，帘褰玳瑁钩。\n倚窗情渺渺，凭槛思悠悠。\n末得金波转，俄成玉筯流。\n不堪三五夕，夫壻在边州。",
        "dynasty": "唐",
        "collection_info": null
    },
    {
        "title": "题菊花",
        "author": "黄巢",
        "content": "飒飒西风满院栽，蘂寒香冷蝶难来。\n他年我若为青帝，报与桃花一处开。",
        "dynasty": "唐",
        "collection_info": null
    },
    {
        "title": "不第后赋菊",
        "author": "黄巢",
        "content": "待到秋来九月八，我花开后百花杀。\n衝天香阵透长安，满城尽带黄金甲。",
        "dynasty": "唐",
        "collection_info": null
    },
    {
        "title": "自题像",
        "author": "黄巢",
        "content": "记得当年草上飞，铁衣着尽着僧衣。\n天津桥上无人识，独倚栏干看落晖。",
        "dynasty": "唐",
        "collection_info": null
    },
    {
        "title": "柳",
        "author": "罗绍威",
        "content": "妆点青春更有谁，青春常许占先知。\n亚夫营畔风轻处，元亮门前日暖时。\n花密宛如飘六出，叶繁何惜借双眉。\n交情别绪论多少，好向仁人赠一枝。",
        "dynasty": "唐",
        "collection_info": null
    },
    {
        "title": "白菊",
        "author": "罗绍威",
        "content": "虽被风霜竞欲催，皎然颜色不低摧。\n已疑素手能妆出，又似金钱未染来。\n香散自宜飘渌酒，叶交仍得荫苍苔。\n寻思闭户中宵见，应认寒窗雪一堆。",
        "dynasty": "唐",
        "collection_info": null
    },
    {
        "title": "句",
        "author": "罗绍威",
        "content": "楼前澹澹云头日，帘外萧萧雨脚风。",
        "dynasty": "唐",
        "collection_info": null
    },
    {
        "title": "清明登奉先城楼",
        "author": "罗衮",
        "content": "年来年去只艰危，春半尧山草尚衰。\n四海清平耆旧见，五陵寒食小臣悲。\n烟销井邑隈楼槛，雪满川原泥酒巵。\n拭尽贾生无限泪，一行归雁远参差。",
        "dynasty": "唐",
        "collection_info": null
    },
    {
        "title": "清明赤水寺居",
        "author": "罗衮",
        "content": "榆火轻烟处处新，旋从闲望到诸邻。\n浮生浮世祗多事，野水野花娱病身。\n浊酒不禁云外景，碧峰犹冷寺前春。\n蓑衣毳衲诚吾党，自结村园一社贫。",
        "dynasty": "唐",
        "collection_info": null
    },
    {
        "title": "赠罗隐",
        "author": "罗衮",
        "content": "平日时风好涕流，谗书虽盛一名休。\n寰区叹屈瞻天问，夷貊闻诗过海求。\n向夕便思青琐拜，近年寻伴赤松游。\n何当世祖从人望，早以公台命卓侯。",
        "dynasty": "唐",
        "collection_info": null
    },
    {
        "title": "哭赵州和尚二首 一",
        "author": "王镕",
        "content": "师离㴲水动王侯，心印光潜麈尾收。\n碧落雾霾松岭月，沧溟浪覆济人舟。\n一灯乍灭波旬喜，双眼重昏道侣愁。\n纵是了然云外客，每瞻缾几泪还流。",
        "dynasty": "唐",
        "collection_info": null
    },
    {
        "title": "哭赵州和尚二首 二",
        "author": "王镕",
        "content": "佛日西倾祖印隳，珠沈丹沼月沈辉。\n影敷丈室炉烟惨，风起禅堂松韵微。\n隻履乍来留化迹，五天何处又逢归。\n解空弟子绝悲喜，犹自潸然对雪帏。",
        "dynasty": "唐",
        "collection_info": null
    },
    {
        "title": "荅同年李昉见赠次韵",
        "author": "邓洵美",
        "content": "词场几度让长鞭，又向清朝贺九迁。\n品秩虽然殊此日，岁寒终不改当年。\n驰名早已超三院，侍直仍忻步八砖。\n今日相逢翻自媿，闲吟对酒倍潸然。",
        "dynasty": "唐",
        "collection_info": null
    },
    {
        "title": "除夜长安作",
        "author": "李京",
        "content": "长安朔风起，穷巷掩双扉。\n新岁明朝是，故乡何路归。\n鬓丝饶镜色，隙雪夺灯辉。\n却羡秦州雁，逢春尽北飞。",
        "dynasty": "唐",
        "collection_info": null
    },
    {
        "title": "登岭望",
        "author": "许鼎",
        "content": "淼淼三江水，悠悠五岭关。\n雁飞犹不度，人去若为还。",
        "dynasty": "唐",
        "collection_info": null
    },
    {
        "title": "㟧岭四望",
        "author": "许鼎",
        "content": "汉家仙仗在咸阳，洛水东流出建章。\n野老至今犹望辛，离宫秋树独苍苍。",
        "dynasty": "唐",
        "collection_info": null
    },
    {
        "title": "官左拾遗归隐作",
        "author": "王易简",
        "content": "汨没朝班媿不才，谁能低折向尘埃。\n青山得去且归去，官职有来还自来。",
        "dynasty": "唐",
        "collection_info": null
    },
    {
        "title": "悼杨氏妓琴弦",
        "author": "朱褒",
        "content": "魂归寥廊魄归泉，只住人间十五年。\n昨日施僧裙带上，断肠犹繫琵琶弦。",
        "dynasty": "唐",
        "collection_info": null
    },
    {
        "title": "公子行",
        "author": "黄损",
        "content": "春草绿绵绵，骄骖骤暖烟。\n微风飘乐韵，半日醉花边。\n打鹊抛金盏，招人举玉鞭。\n田翁与蚕妇，平地看神仙。",
        "dynasty": "唐",
        "collection_info": null
    },
    {
        "title": "读史",
        "author": "黄损",
        "content": "逐鹿走红尘，炎炎火德新。\n家肥生孝子，国霸有余臣。\n帝道云龙合，民心草木春。\n须知烟阁上，一半老儒真。",
        "dynasty": "唐",
        "collection_info": null
    },
    {
        "title": "出山吟",
        "author": "黄损",
        "content": "来书初出白云扃，乍蹑秋风马走轻。\n远近留连分岳色，别离呜咽乱泉声。\n休将巢许争喧杂，自共伊皋论太平。\n昨夜细看云色裏，进贤星座甚分明。",
        "dynasty": "唐",
        "collection_info": null
    },
    {
        "title": "书壁",
        "author": "黄损",
        "content": "一别人间岁月多，归来人事已销磨。\n惟有门前鑑池水，春风不改旧时波。",
        "dynasty": "唐",
        "collection_info": null
    },
    {
        "title": "句",
        "author": "黄损",
        "content": "机关纔运动，胜败便相随。\n忽遇南迁客，若为西入心。\n往来三岛近，活计一囊空。\n三通明主诏，一片白云心。\n扫地待明月，踏花迎野僧。\n水谙彭泽阔，山忆武陵深。\n金镫冷光风宛转，锦袍红润雨霏微。\n高齐日月方为道，动合干坤始是心。\n傍水野禽通体白，饤盘山菓半边红。\n而今世上多离别，莫向相思树下啼。",
        "dynasty": "唐",
        "collection_info": null
    },
    {
        "title": "梁郊祀乐章 庆肃",
        "author": "张衮",
        "content": "笾豆簠簋，黍稷非馨。\n懿兹彝器，厥德惟明。\n金石匏革，以和以平。\n由此无疆，期乎永宁。",
        "dynasty": "唐",
        "collection_info": null
    },
    {
        "title": "梁郊祀乐章 庆熙",
        "author": "张衮",
        "content": "哲后躬享，旨酒斯陈。\n王恭无斁，严祀惟寅。\n皇祖以配，大孝以振。\n宜锡景福，永休下民。",
        "dynasty": "唐",
        "collection_info": null
    },
    {
        "title": "梁郊祀乐章 庆隆",
        "author": "张衮",
        "content": "恭祀上帝，于国之阳。\n爵醴是荷，鸿基永昌。",
        "dynasty": "唐",
        "collection_info": null
    },
    {
        "title": "梁郊祀乐章 庆融",
        "author": "张衮",
        "content": "导和气兮袭氤氲，宣皇使兮彰圣神。\n服遐裔兮敷质文，格苗扈兮息烟尘。",
        "dynasty": "唐",
        "collection_info": null
    },
    {
        "title": "梁郊祀乐章 庆休",
        "author": "张衮",
        "content": "大业来四夷，仁风和万国。\n白日体无私，皇天辅有德。\n七旬罪已服，六旬师方克。\n伟哉帝道隆，终始常作则。",
        "dynasty": "唐",
        "collection_info": null
    },
    {
        "title": "梁郊祀乐章 庆和",
        "author": "张衮",
        "content": "烟燎昇，礼容彻。\n诚感达，人神悦。\n灵贶彰，圣情结。\n玉座寂，金垆歇。",
        "dynasty": "唐",
        "collection_info": null
    },
    {
        "title": "梁郊祀乐章 庆和 一",
        "author": "赵光逢",
        "content": "就阳位，昇圜丘。\n佩双玉，御大裘。\n膺天命，拥神休。\n万灵感，百禄遒。",
        "dynasty": "唐",
        "collection_info": null
    },
    {
        "title": "梁郊祀乐章 庆和 二",
        "author": "赵光逢",
        "content": "秉黄钺，建朱旗。\n震八表，清二仪。\n帝业显，王道夷。\n受景命，启皇基。",
        "dynasty": "唐",
        "collection_info": null
    },
    {
        "title": "梁郊祀乐章 庆和 三",
        "author": "赵光逢",
        "content": "开九门，怀百神。\n通肸蠁，接氤氲。\n明粢荐，广乐陈。\n奠嘉璧，燎芳薪。",
        "dynasty": "唐",
        "collection_info": null
    },
    {
        "title": "梁郊祀乐章 庆和 四",
        "author": "赵光逢",
        "content": "膺宝图，执左契。\n德应天，圣飨帝。\n荐表衷，荷灵惠。\n寿万年，祚百世。",
        "dynasty": "唐",
        "collection_info": null
    },
    {
        "title": "梁郊祀乐章 庆和 五",
        "author": "赵光逢",
        "content": "惟德动天，有感必通。\n秉兹一德，禋于六宗。\n钦夤宝命，恭肃礼容。\n来顾来享，永穆皇风。",
        "dynasty": "唐",
        "collection_info": null
    },
    {
        "title": "梁郊祀乐章 庆和 六",
        "author": "赵光逢",
        "content": "天惟佑德，辟乃奉天。\n交感斯在，昭事罔愆。\n岁功已就，王道无偏。\n于焉报本，是用告虔。",
        "dynasty": "唐",
        "collection_info": null
    },
    {
        "title": "梁郊祀乐章 庆顺",
        "author": "赵光逢",
        "content": "圣皇戾止，天步舒迟。\n干干睿相，穆穆皇仪。\n进退必肃，陟降是祗。\n六变克协，万灵协随。",
        "dynasty": "唐",
        "collection_info": null
    },
    {
        "title": "梁郊祀乐章 庆平",
        "author": "赵光逢",
        "content": "天命降鉴，帝德惟馨。\n享祀不忒，礼容孔明。\n奠璧布币，荐纯献精。\n神佑以荅，敷锡永宁。",
        "dynasty": "唐",
        "collection_info": null
    },
    {
        "title": "宫词百首 一",
        "author": "和凝",
        "content": "紫燎光销大驾归，御楼初见赭黄衣。\n千声鼓定将宣赦，竿上金鸡翅欲飞。",
        "dynasty": "唐",
        "collection_info": null
    },
    {
        "title": "宫词百首 二",
        "author": "和凝",
        "content": "北阙晴分五凤楼，嵩山秀色护神州。\n洛河自契千年运，更拟波中出九畴。",
        "dynasty": "唐",
        "collection_info": null
    },
    {
        "title": "宫词百首 三",
        "author": "和凝",
        "content": "中兴殿上晓光融，一炷天香舞瑞风。\n百辟虔心齐稽首，捲帘遥见御衣红。",
        "dynasty": "唐",
        "collection_info": null
    },
    {
        "title": "宫词百首 四",
        "author": "和凝",
        "content": "日和风暖御楼时，万姓齐瞻八彩眉。\n瑞气祥烟笼细仗，閤门宣赦四方知。",
        "dynasty": "唐",
        "collection_info": null
    },
    {
        "title": "宫词百首 五",
        "author": "和凝",
        "content": "凤吹鸾歌晓日明，丰年观稼出神京。\n封人争献南山寿，五色云中御辇平。",
        "dynasty": "唐",
        "collection_info": null
    },
    {
        "title": "宫词百首 六",
        "author": "和凝",
        "content": "圣主临轩待晓时，穿花宫漏正迟迟。\n鸡人一唱干坤晓，百辟分班俨羽仪。",
        "dynasty": "唐",
        "collection_info": null
    },
    {
        "title": "宫词百首 七",
        "author": "和凝",
        "content": "朦胧西月照池亭，初夜椒房掩画屏。\n宫女相呼有何事，上楼同看老人星。",
        "dynasty": "唐",
        "collection_info": null
    },
    {
        "title": "宫词百首 八",
        "author": "和凝",
        "content": "红泥椒殿缀珠珰，帐蹙金龙窣地长。\n红兽慢然天色暖，凤炉时復爇沈香。",
        "dynasty": "唐",
        "collection_info": null
    },
    {
        "title": "宫词百首 九",
        "author": "和凝",
        "content": "九重楼殿簇丹青，高柳含烟覆井亭。\n宫内不知今日几，自来阶下数尧蓂。",
        "dynasty": "唐",
        "collection_info": null
    },
    {
        "title": "宫词百首 十",
        "author": "和凝",
        "content": "寝殿香浓玉漏严，云随凉月下西南。\n帐前宫女低声道，主上还应梦傅岩。",
        "dynasty": "唐",
        "collection_info": null
    },
    {
        "title": "宫词百首 十一",
        "author": "和凝",
        "content": "遶殿钩栏压玉阶，内人轻语凭葱薹。\n皆言明主垂衣理，不假朱云傍槛来。",
        "dynasty": "唐",
        "collection_info": null
    },
    {
        "title": "宫词百首 十二",
        "author": "和凝",
        "content": "颟顸冰面莹池心，风刮瑶阶腊雪深。\n怪得宫中无兽炭，步摇钗是辟寒金。",
        "dynasty": "唐",
        "collection_info": null
    },
    {
        "title": "宫词百首 十三",
        "author": "和凝",
        "content": "兰殿春融自靘笙，玉颜风透象纱明。\n金簧如语莺声滑，可使云和独得名。",
        "dynasty": "唐",
        "collection_info": null
    },
    {
        "title": "宫词百首 十四",
        "author": "和凝",
        "content": "兰烛时将凤髓添，寒星遥映夜光帘。\n龙楼露着鸳鸯瓦，谁近螭头掷玉籤。",
        "dynasty": "唐",
        "collection_info": null
    },
    {
        "title": "宫词百首 十五",
        "author": "和凝",
        "content": "玉甃莲池春水平，小鱼双并锦鳞行。\n内中知是黄河样，九曲今年彻底清。",
        "dynasty": "唐",
        "collection_info": null
    },
    {
        "title": "宫词百首 十六",
        "author": "和凝",
        "content": "真珠帘外静无尘，耿耿凉天景象新。\n金殿夜深银烛晃，宫嫔来奏月重轮。",
        "dynasty": "唐",
        "collection_info": null
    },
    {
        "title": "宫词百首 十七",
        "author": "和凝",
        "content": "鱼犀月掌夜通头，自着盘莺锦臂鞴。\n多把沈檀配龙麝，宫中掌浸十香油。",
        "dynasty": "唐",
        "collection_info": null
    },
    {
        "title": "宫词百首 十八",
        "author": "和凝",
        "content": "香云双飐玉蝉轻，侍从君王苑裏行。\n嘉瑞忽逢连理木，一时跪拜贺文明。",
        "dynasty": "唐",
        "collection_info": null
    },
    {
        "title": "宫词百首 十九",
        "author": "和凝",
        "content": "金鸾双立紫檀槽，暖殿无风韵自高。\n含笑试弹红蘂调，君王宣赐酪樱桃。",
        "dynasty": "唐",
        "collection_info": null
    },
    {
        "title": "宫词百首 二十",
        "author": "和凝",
        "content": "斑簟如霞可殿铺，更开新进瑞莲图。\n谁人筑损珊瑚架，子细看时认沥苏。",
        "dynasty": "唐",
        "collection_info": null
    },
    {
        "title": "宫词百首 二十一",
        "author": "和凝",
        "content": "金盆初晓洗纤纤，银鸭香焦特地添。\n出户忽看春雪下，六宫齐捲水晶帘。",
        "dynasty": "唐",
        "collection_info": null
    },
    {
        "title": "宫词百首 二十二",
        "author": "和凝",
        "content": "暖金盘裏点酥山，拟望君王子细看。\n更向眉中分晓黛，岩边染出碧琅玕。",
        "dynasty": "唐",
        "collection_info": null
    },
    {
        "title": "宫词百首 二十三",
        "author": "和凝",
        "content": "云母屏前绣柱衣，龙床闲卷谏书帏。\n黄金槛外螭头活，日照红兰露未晞。",
        "dynasty": "唐",
        "collection_info": null
    },
    {
        "title": "宫词百首 二十四",
        "author": "和凝",
        "content": "楼西残月尚胧明，中禁鸡人报晓声。\n清旦司天台进状，夜来晴霁泰阶平。",
        "dynasty": "唐",
        "collection_info": null
    },
    {
        "title": "宫词百首 二十五",
        "author": "和凝",
        "content": "纤辔摩轩响佩环，银台门外集鸳鸾。\n三钟五鼓祥烟敛，日照仙人捧露盘。",
        "dynasty": "唐",
        "collection_info": null
    },
    {
        "title": "宫词百首 二十六",
        "author": "和凝",
        "content": "司膳厨中也禁烟，春宫相对画秋千。\n清明节日颁新火，蜡炬星飞下九天。",
        "dynasty": "唐",
        "collection_info": null
    },
    {
        "title": "宫词百首 二十七",
        "author": "和凝",
        "content": "宫木交芳色尽深，和风轻舞早莺吟。\n侍臣不异东方朔，应喜仙桃满禁林。",
        "dynasty": "唐",
        "collection_info": null
    },
    {
        "title": "宫词百首 二十八",
        "author": "和凝",
        "content": "贡橘香匀䩋𩉙容，星光初满小金笼。\n近臣押赐诸王宅，拜了方开敕字封。",
        "dynasty": "唐",
        "collection_info": null
    },
    {
        "title": "宫词百首 二十九",
        "author": "和凝",
        "content": "献寿朝元欲偃戈，航深梯险竞骈罗。\n若论万国来朝日，比并涂山更较多。",
        "dynasty": "唐",
        "collection_info": null
    },
    {
        "title": "宫词百首 三十",
        "author": "和凝",
        "content": "艳阳风景簇神州，杏蘂桃心照凤楼。\n遥望青青河畔草，几多归马与休牛。",
        "dynasty": "唐",
        "collection_info": null
    },
    {
        "title": "宫词百首 三十一",
        "author": "和凝",
        "content": "銮舆观稼晚方归，日月旗中见御衣。\n万姓焚香惟顶礼，瑞雪随伞入宫闱。",
        "dynasty": "唐",
        "collection_info": null
    },
    {
        "title": "宫词百首 三十二",
        "author": "和凝",
        "content": "宫庭皆应紫微垣，壮丽宸居显至尊。\n赤子颙颙瞻父母，已将仁德比干坤。",
        "dynasty": "唐",
        "collection_info": null
    },
    {
        "title": "宫词百首 三十三",
        "author": "和凝",
        "content": "三农皆已闢田畴，又见金门出土牛。\n块雨条风符圣化，嘉禾看却报新秋。",
        "dynasty": "唐",
        "collection_info": null
    },
    {
        "title": "宫词百首 三十四",
        "author": "和凝",
        "content": "进食门前水陆陈，大官斋洁贡时新。\n明君宵旰分甘处，便索金盘赐重臣。",
        "dynasty": "唐",
        "collection_info": null
    },
    {
        "title": "宫词百首 三十五",
        "author": "和凝",
        "content": "层台金碧惹红霞，仙掌亭亭对月华。\n昨夜盘中甘露满，婕妤争去奏官家。",
        "dynasty": "唐",
        "collection_info": null
    },
    {
        "title": "宫词百首 三十六",
        "author": "和凝",
        "content": "水殿垂帘冷色凝，一床珍簟展春冰。\n才人侍立持团扇，金缕双龙贴碧藤。",
        "dynasty": "唐",
        "collection_info": null
    },
    {
        "title": "宫词百首 三十七",
        "author": "和凝",
        "content": "香鸭烟轻爇水沈，云鬟闲坠凤犀簪。\n珠帘半捲开花雨，又见芭蕉展半心。",
        "dynasty": "唐",
        "collection_info": null
    },
    {
        "title": "宫词百首 三十八",
        "author": "和凝",
        "content": "莺锦蝉罗撒麝脐，狻猊轻喷瑞烟迷。\n红酥点得香山小，卷上珠帘日未西。",
        "dynasty": "唐",
        "collection_info": null
    },
    {
        "title": "宫词百首 三十九",
        "author": "和凝",
        "content": "锦褥花明满殿铺，宫娥分坐学樗蒲。\n欲教官马衝关过，呪愿纤纤早掷卢。",
        "dynasty": "唐",
        "collection_info": null
    },
    {
        "title": "宫词百首 四十",
        "author": "和凝",
        "content": "小楼花簇钿山低，金雉双来蹋马齐。\n夸向傍人能彩戏，朝来赢得鹭鸶犀。",
        "dynasty": "唐",
        "collection_info": null
    },
    {
        "title": "宫词百首 四十一",
        "author": "和凝",
        "content": "红鬃白马嫩龙飞，天廐供来入紫微。\n遥见玉阶嘶不已，应缘识得赭黄衣。",
        "dynasty": "唐",
        "collection_info": null
    },
    {
        "title": "宫词百首 四十二",
        "author": "和凝",
        "content": "班定千牛立受宣，佩刀搢笏凤墀前。\n一声不坐祥云合，鸳鹭依行拜两边。",
        "dynasty": "唐",
        "collection_info": null
    },
    {
        "title": "宫词百首 四十三",
        "author": "和凝",
        "content": "三殿香浓晓色来，祥鸾威凤待门开。\n锵金佩玉趋丹陛，总是和羹作砺才。",
        "dynasty": "唐",
        "collection_info": null
    },
    {
        "title": "宫词百首 四十四",
        "author": "和凝",
        "content": "两番供奉打毬时，鸾凤分厢锦绣衣。\n虎骤龙腾宫殿响，骅骝争趂一星飞。",
        "dynasty": "唐",
        "collection_info": null
    },
    {
        "title": "宫词百首 四十五",
        "author": "和凝",
        "content": "凤池冰泮岸莎匀，柳眼花心雪裏新。\n都是九重和暖地，东风先报禁园春。",
        "dynasty": "唐",
        "collection_info": null
    },
    {
        "title": "宫词百首 四十六",
        "author": "和凝",
        "content": "紫气氤氲满帝都，映楼明月锁金铺。\n银泥殿裏嫌红烛，教近龙床着火珠。",
        "dynasty": "唐",
        "collection_info": null
    },
    {
        "title": "宫词百首 四十七",
        "author": "和凝",
        "content": "地衣初展瑞霞融，绣帽金铃舞舜风。\n吹竹弹丝珠殿响，坠仙双降五云中。",
        "dynasty": "唐",
        "collection_info": null
    },
    {
        "title": "宫词百首 四十八",
        "author": "和凝",
        "content": "锦策匀铺寒玉齐，星锤高运日通犀。\n铿金曲罢春冰碎，跪拜君王粉面低。",
        "dynasty": "唐",
        "collection_info": null
    },
    {
        "title": "宫词百首 四十九",
        "author": "和凝",
        "content": "珠帘静卷水亭凉，玉蘂风飘小槛香。\n几处按歌齐入破，双双雏燕出宫墻。",
        "dynasty": "唐",
        "collection_info": null
    },
    {
        "title": "宫词百首 五十",
        "author": "和凝",
        "content": "宫娥解禊艳阳时，鹢舸兰桡满凤池。\n春水如蓝垂柳醉，和风无力褭金丝。",
        "dynasty": "唐",
        "collection_info": null
    },
    {
        "title": "宫词百首 五十一",
        "author": "和凝",
        "content": "白玉阶前菊蘂香，金杯仙酝赏重阳。\n层台云集梨园乐，献寿声声祝万康。",
        "dynasty": "唐",
        "collection_info": null
    },
    {
        "title": "宫词百首 五十二",
        "author": "和凝",
        "content": "天籁吟风社燕归，渚莲香老碧苔肥。\n夜来霜坠梧桐叶，诸殿平明进御衣。",
        "dynasty": "唐",
        "collection_info": null
    },
    {
        "title": "宫词百首 五十三",
        "author": "和凝",
        "content": "鑪爇香檀兽炭痴，真珠帘外雪花飞。\n六宫进酒尧眉寿，舞凤盘龙满御衣。",
        "dynasty": "唐",
        "collection_info": null
    },
    {
        "title": "宫词百首 五十四",
        "author": "和凝",
        "content": "云行风静早秋天，竞遶盆池蹋采莲。\n罨画披袍从窣地，更寻宫柳看鸣蝉。",
        "dynasty": "唐",
        "collection_info": null
    },
    {
        "title": "宫词百首 五十五",
        "author": "和凝",
        "content": "阑珊星斗缀珠光，七夕宫嫔乞巧忙。\n总上穿针楼上去，竞看银汉洒琼桨。",
        "dynasty": "唐",
        "collection_info": null
    },
    {
        "title": "宫词百首 五十六",
        "author": "和凝",
        "content": "宝瑟凄锵夜漏余，玉阶闲作对蟾蜍。\n秋光寂历银河转，已见宫花露滴疎。",
        "dynasty": "唐",
        "collection_info": null
    },
    {
        "title": "宫词百首 五十七",
        "author": "和凝",
        "content": "春风金褭万年枝，簇白团红烂熳时。\n宫女竞思游御苑，大家齐奏圣人知。",
        "dynasty": "唐",
        "collection_info": null
    },
    {
        "title": "宫词百首 五十八",
        "author": "和凝",
        "content": "干文初见泰阶平，日月常遵阁道行。\n昨夜仰观垂象正，拱辰星宿转分明。",
        "dynasty": "唐",
        "collection_info": null
    },
    {
        "title": "宫词百首 五十九",
        "author": "和凝",
        "content": "锵锵济济赴延英，渐近重瞳目转明。\n君圣臣贤鱼水契，鸿基须贺永清平。",
        "dynasty": "唐",
        "collection_info": null
    },
    {
        "title": "宫词百首 六十",
        "author": "和凝",
        "content": "天廐骖騑集嫩龙，雪光相照晓嘶风。\n昂头步步金鞍稳，掌扇花前御路中。",
        "dynasty": "唐",
        "collection_info": null
    },
    {
        "title": "宫词百首 六十一",
        "author": "和凝",
        "content": "金吾细仗俨威仪，圣旨凝旒对远夷。\n晓日曈昽瞻玉案，丁冬环佩满彤墀。",
        "dynasty": "唐",
        "collection_info": null
    },
    {
        "title": "宫词百首 六十二",
        "author": "和凝",
        "content": "正旦垂旒御八方，蛮夷无不奉梯航。\n羣臣舞蹈称觞处，雷动山呼万岁长。",
        "dynasty": "唐",
        "collection_info": null
    },
    {
        "title": "宫词百首 六十三",
        "author": "和凝",
        "content": "圣主躬耕在籍田，公卿环卫待丰年。\n五风十雨余粮在，金殿惟闻奏舜弦。",
        "dynasty": "唐",
        "collection_info": null
    },
    {
        "title": "宫词百首 六十四",
        "author": "和凝",
        "content": "圣日垂科委所司，英才咸喜遇明时。\n春宫进榜莺离谷，月殿香残桂魄枝。",
        "dynasty": "唐",
        "collection_info": null
    },
    {
        "title": "宫词百首 六十五",
        "author": "和凝",
        "content": "天街香满瑞云生，红伞凝空景日明。\n先遣五坊排猎骑，为民除害出神京。",
        "dynasty": "唐",
        "collection_info": null
    },
    {
        "title": "宫词百首 六十六",
        "author": "和凝",
        "content": "内宴初开锦绣攒，教坊齐奏万年欢。\n箫韶响亮春云合，日照尧阶舞瑞鸾。",
        "dynasty": "唐",
        "collection_info": null
    },
    {
        "title": "宫词百首 六十七",
        "author": "和凝",
        "content": "视草词臣直玉堂，对来新赐锦袍香。\n班资最在云霄上，长是先迎日月光。",
        "dynasty": "唐",
        "collection_info": null
    },
    {
        "title": "宫词百首 六十八",
        "author": "和凝",
        "content": "玉殿朦胧散晓光，金龙高喷九天香。\n摵鞭声定初开扇，百辟齐呼万岁长。",
        "dynasty": "唐",
        "collection_info": null
    },
    {
        "title": "宫词百首 六十九",
        "author": "和凝",
        "content": "五色卿云復九重，香烟高舞御鑪中。\n含元殿裏行仁德，四海车书已混同。",
        "dynasty": "唐",
        "collection_info": null
    },
    {
        "title": "宫词百首 七十",
        "author": "和凝",
        "content": "欲封丹诏紫泥香，朱篆龙文御印光。\n汗涣丝纶出丹禁，便从天上凤衔将。",
        "dynasty": "唐",
        "collection_info": null
    },
    {
        "title": "宫词百首 七十一",
        "author": "和凝",
        "content": "越溪姝丽入深宫，俭素皆持马后风。\n尽道君王修圣德，不劳辞辇与当熊。",
        "dynasty": "唐",
        "collection_info": null
    },
    {
        "title": "宫词百首 七十二",
        "author": "和凝",
        "content": "早梅初向雪中明，风惹奇香粉蘂轻。\n谁道落花堪靧面，竞来枝上采繁英。",
        "dynasty": "唐",
        "collection_info": null
    },
    {
        "title": "宫词百首 七十三",
        "author": "和凝",
        "content": "暖殿奇香馥绮罗，窗间初学绣金鹅。\n纔经冬至阳生后，今日工夫一綫多。",
        "dynasty": "唐",
        "collection_info": null
    },
    {
        "title": "宫词百首 七十四",
        "author": "和凝",
        "content": "金井澄泉玉液香，瑠璃深殿自清凉。\n温汤头进瓜初熟，后至宫嫔未得尝。",
        "dynasty": "唐",
        "collection_info": null
    },
    {
        "title": "宫词百首 七十五",
        "author": "和凝",
        "content": "绣闼雕甍列锦闺，珍奇惟待凤凰栖。\n杏梁烜赫晴霞展，时见空虚坠燕泥。",
        "dynasty": "唐",
        "collection_info": null
    },
    {
        "title": "宫词百首 七十六",
        "author": "和凝",
        "content": "龙凤金鞍软玉缏，雪花光照锦连干。\n驾头直指西郊去，晓日寒生讲武天。",
        "dynasty": "唐",
        "collection_info": null
    },
    {
        "title": "宫词百首 七十七",
        "author": "和凝",
        "content": "戛云楼上定风盘，雀跃猨跳总不难。\n要对君王逞轻捷，御楼时拟上鸡竿。",
        "dynasty": "唐",
        "collection_info": null
    },
    {
        "title": "宫词百首 七十八",
        "author": "和凝",
        "content": "停稳春衫窣地长，通天犀带缀金章。\n近臣衔命离丹禁，高捧恩波洒万方。",
        "dynasty": "唐",
        "collection_info": null
    },
    {
        "title": "宫词百首 七十九",
        "author": "和凝",
        "content": "垂黎玉押春帘卷，不夜珠楼晓鑑开。\n袍袴宫人走迎驾，东风吹送御香来。",
        "dynasty": "唐",
        "collection_info": null
    },
    {
        "title": "宫词百首 八十",
        "author": "和凝",
        "content": "金吾勘契自通宫，楼上初闻唱刻闲。\n金殿香高初唤仗，数行鸳鹭各趋班。",
        "dynasty": "唐",
        "collection_info": null
    },
    {
        "title": "宫词百首 八十一",
        "author": "和凝",
        "content": "螺髻凝香晓黛浓，水精鸂鶒飐轻风。\n金钗斜戴宜春胜，万岁千秋遶鬓红。",
        "dynasty": "唐",
        "collection_info": null
    },
    {
        "title": "宫词百首 八十二",
        "author": "和凝",
        "content": "缕金团扇对纤絺，正是深宫捧日时。\n要对君王说幽意，低头佯念婕妤诗。",
        "dynasty": "唐",
        "collection_info": null
    },
    {
        "title": "宫词百首 八十三",
        "author": "和凝",
        "content": "结金冠子学梳蝉，碾玉蜻蜓缀鬓偏。\n寝殿垂帘悄无事，试香闲立御炉前。",
        "dynasty": "唐",
        "collection_info": null
    },
    {
        "title": "宫词百首 八十四",
        "author": "和凝",
        "content": "金马词臣夜受宣，授毫交直八花砖。\n白麻草了初呈进，称旨丝纶下九天。",
        "dynasty": "唐",
        "collection_info": null
    },
    {
        "title": "宫词百首 八十五",
        "author": "和凝",
        "content": "平明光政便门开，已见忠臣早入来。\n自是枢机符造化，大罗天上曜三台。",
        "dynasty": "唐",
        "collection_info": null
    },
    {
        "title": "宫词百首 八十六",
        "author": "和凝",
        "content": "红罗窗裏绣偏慵，亸袖闲隈碧玉笼。\n兰殿春晴鹦鹉睡，结条钗飐落花风。",
        "dynasty": "唐",
        "collection_info": null
    },
    {
        "title": "宫词百首 八十七",
        "author": "和凝",
        "content": "晓光初入右银台，鸳鹭分班启沃来。\n如水如鱼何际会，尽言金鼎得盐梅。",
        "dynasty": "唐",
        "collection_info": null
    },
    {
        "title": "宫词百首 八十八",
        "author": "和凝",
        "content": "立名金马近尧阶，尽是家传八斗才。\n麻尾尚犹龙字湿，便从天上凤衔来。",
        "dynasty": "唐",
        "collection_info": null
    },
    {
        "title": "宫词百首 八十九",
        "author": "和凝",
        "content": "狻猊镇角舞筵张，鸾凤花分十六行。\n轻动玉纤歌遍慢，时时偷眼看君王。",
        "dynasty": "唐",
        "collection_info": null
    },
    {
        "title": "宫词百首 九十",
        "author": "和凝",
        "content": "边藩□宴贺休征，细仗初排舜日明。\n坐定两军呈百戏，乐臣低折贺昇平。",
        "dynasty": "唐",
        "collection_info": null
    },
    {
        "title": "宫词百首 九十一",
        "author": "和凝",
        "content": "碧罗冠子簇香莲，结胜双衔利市钱。\n花下贪忙寻百草，不知遗却蹙金蝉。",
        "dynasty": "唐",
        "collection_info": null
    },
    {
        "title": "宫词百首 九十二",
        "author": "和凝",
        "content": "兰省初除傅粉郎，静端霜简入鸳行。\n明庭转制浑无事，朝下空余鸡舌香。",
        "dynasty": "唐",
        "collection_info": null
    },
    {
        "title": "宫词百首 九十三",
        "author": "和凝",
        "content": "采访宁遗草泽人，诏搜无不降蒲轮。\n集贤殿裏开炉冶，待把黄金铸重臣。",
        "dynasty": "唐",
        "collection_info": null
    },
    {
        "title": "宫词百首 九十四",
        "author": "和凝",
        "content": "红玉纤纤捧暖笙，绛唇呼吸引春莺。\n霓裳曲罢君王笑，宜近前来与改名。",
        "dynasty": "唐",
        "collection_info": null
    },
    {
        "title": "宫词百首 九十五",
        "author": "和凝",
        "content": "绣额朱门插艾人，羞将角黍近香唇。\n平明朝下夸宣赐，五色香丝繫臂新。",
        "dynasty": "唐",
        "collection_info": null
    },
    {
        "title": "宫词百首 九十六",
        "author": "和凝",
        "content": "芙蓉冠子水精簪，闲对君王理玉琴。\n鹭颈莺唇胜仙子，步虚声细象窗深。",
        "dynasty": "唐",
        "collection_info": null
    },
    {
        "title": "宫词百首 九十七",
        "author": "和凝",
        "content": "金马门开侍从归，御香犹惹赐来衣。\n晓光满院金鱼冷，红药花擎宿露飞。",
        "dynasty": "唐",
        "collection_info": null
    },
    {
        "title": "宫词百首 九十八",
        "author": "和凝",
        "content": "便殿朝回卸玉簪，竞来芳槛摘花心。\n风和难捉花中蝶，却向窗间弄绣针。",
        "dynasty": "唐",
        "collection_info": null
    },
    {
        "title": "宫词百首 九十九",
        "author": "和凝",
        "content": "君王朝下未梳头，长晕残眉侍鑑楼。\n扼臂交光红玉软，起来重拟理箜篌。",
        "dynasty": "唐",
        "collection_info": null
    },
    {
        "title": "宫词百首 一百",
        "author": "和凝",
        "content": "九重天上实难知，空遣微臣役梦思。\n葵藿一心期捧日，强搜狂斐拟宫词。",
        "dynasty": "唐",
        "collection_info": null
    },
    {
        "title": "渔父歌",
        "author": "和凝",
        "content": "白芷汀寒立鹭鸶，苹风轻翦浪花时。\n烟羃羃，日迟迟，香引芙蓉惹钓丝。",
        "dynasty": "唐",
        "collection_info": null
    },
    {
        "title": "杨柳枝 一",
        "author": "和凝",
        "content": "软碧摇烟似送人，映花时把翠眉嚬。\n青青自是风流主，慢飐金丝待洛神。",
        "dynasty": "唐",
        "collection_info": null
    },
    {
        "title": "杨柳枝 二",
        "author": "和凝",
        "content": "瑟瑟罗裙金缕腰，黛眉隈破未重描。\n醉来齩损新花子，拽住仙郎尽放娇。",
        "dynasty": "唐",
        "collection_info": null
    },
    {
        "title": "杨柳枝 三",
        "author": "和凝",
        "content": "鹊桥初就咽银河，今夜仙郎自姓和。\n不是昔年攀桂树，岂能月裏索姮娥。",
        "dynasty": "唐",
        "collection_info": null
    },
    {
        "title": "解红歌",
        "author": "和凝",
        "content": "百戏罢，五音清，解红一曲新教成。\n两个瑶池小仙子，此时夺却柘枝名。",
        "dynasty": "唐",
        "collection_info": null
    },
    {
        "title": "题鹰猎兔画",
        "author": "和凝",
        "content": "虽是丹青物，沈吟亦可伤。\n君夸鹰眼疾，我悯兔心忙。\n岂动骚人兴，惟增猎客狂。\n鲛绡百余尺，争及制衣裳。",
        "dynasty": "唐",
        "collection_info": null
    },
    {
        "title": "醴泉院",
        "author": "和凝",
        "content": "万山岚霭簇洋城，数处禅斋尽有名。\n古柏八株堆翠色，灵泉一派逗寒声。\n暂游颇爱闲滋味，久住翻嫌俗性情。\n珍重支公每相勉，我于儒行也修行。",
        "dynasty": "唐",
        "collection_info": null
    },
    {
        "title": "兴势观",
        "author": "和凝",
        "content": "山名兴势镇梁洋，俨有真风福此方。\n瘦柏握盘笼殿紫，灵泉澄洁浸花香。\n暂游颇爱闲人少，久住翻嫌白日忙。\n只向五千文字内，愿成金骨住仙乡。",
        "dynasty": "唐",
        "collection_info": null
    },
    {
        "title": "洋川",
        "author": "和凝",
        "content": "华夷图上见洋川，知在青山绿水边。\n官闲最好游僧舍，江近应须买钓船。",
        "dynasty": "唐",
        "collection_info": null
    },
    {
        "title": "句",
        "author": "和凝",
        "content": "先生自舞琴。\n波上人如潘玉儿，掌中花似赵飞燕。",
        "dynasty": "唐",
        "collection_info": null
    },
    {
        "title": "从蜀后主幸秦川上梓潼山",
        "author": "王仁裕",
        "content": "綵仗拂寒烟，鸣驺在半天。\n黄云生马足，白日下松巅。\n盛德安疲俗，仁风扇极边。\n前程问成纪，此去尚三千。",
        "dynasty": "唐",
        "collection_info": null
    },
    {
        "title": "和蜀后主题劒门",
        "author": "王仁裕",
        "content": "孟阳曾有语，刊在白云棱。\n李杜常挨托，孙刘亦恃凭。\n庸才安可守，上德始堪矜。\n暗指长天路，浓峦蔽几层。",
        "dynasty": "唐",
        "collection_info": null
    },
    {
        "title": "荆南席上咏胡琴妓二首 一",
        "author": "王仁裕",
        "content": "红妆齐抱紫檀槽，一抹朱弦四十条。\n湘水凌波惭鼓瑟，秦楼明月罢吹箫。\n寒敲白玉声偏婉，暖逼黄莺语自娇。\n丹禁旧臣来侧耳，骨清神爽似闻韶。",
        "dynasty": "唐",
        "collection_info": null
    },
    {
        "title": "荆南席上咏胡琴妓二首 二",
        "author": "王仁裕",
        "content": "玉纤挑落折冰声，散入秋空韵转清。\n二五指中句塞雁，十三弦上啭春莺。\n谱从陶室偷将妙，曲向秦楼写得成。\n无限细腰宫裏女，就中偏惬楚王情。",
        "dynasty": "唐",
        "collection_info": null
    },
    {
        "title": "题麦积山天堂",
        "author": "王仁裕",
        "content": "蹑尽悬空万仞梯，等闲身共白云齐。\n檐前下视羣山小，堂上平分落日低。\n绝顶路危人少到，古岩松健鹤频栖。\n天边为要留名姓，拂石殷勤身自题。",
        "dynasty": "唐",
        "collection_info": null
    },
    {
        "title": "题斗山观",
        "author": "王仁裕",
        "content": "霞衣欲举醉陶陶，不觉全家住绛霄。\n拔宅只知鸡犬在，上天谁信路岐遥。\n三清辽廊抛尘梦，八景云烟事早朝。\n为有故林苍柏健，露华凉叶锁金飙。",
        "dynasty": "唐",
        "collection_info": null
    },
    {
        "title": "题孤云絶顶淮阴祠",
        "author": "王仁裕",
        "content": "一握寒天古木深，路人犹说汉淮阴。\n孤云不掩兴亡策，两角曾悬去住心。\n不是冕旒轻布素，岂劳丞相远追寻。\n当时若放还西楚，尺寸中华未可侵。",
        "dynasty": "唐",
        "collection_info": null
    },
    {
        "title": "和韩昭从驾过白卫岭",
        "author": "王仁裕",
        "content": "龙斾飘飖指极边，到时犹更二三千。\n登高晓蹋巉岩石，冒冷朝衝断续烟。\n自学汉皇开土宇，不同周穆好神仙。\n秦民莫遣无恩及，大散关东别有天。",
        "dynasty": "唐",
        "collection_info": null
    },
    {
        "title": "贺王溥入相",
        "author": "王仁裕",
        "content": "一战文场拔赵旗，便调金鼎佐无为。\n白麻骤降恩何极，黄髮初闻喜可知。\n跋勅案前人到少，筑沙堤上马归迟。\n立班始得遥相见，亲洽争如未贵时。",
        "dynasty": "唐",
        "collection_info": null
    },
    {
        "title": "与诸门生春日会饮繁台赋",
        "author": "王仁裕",
        "content": "柳阴如雾絮成堆，又引门生饮古台。\n淑景即随风雨去，芳樽宜命管弦开。\n谩夸列鼎鸣钟贵，宁免朝乌夜兔催。\n烂醉也须诗一首，不能空放马头回。",
        "dynasty": "唐",
        "collection_info": null
    },
    {
        "title": "示诸门生",
        "author": "王仁裕",
        "content": "二百一十四门生，春风初长羽毛成。\n掷金换得天边桂，凿壁偷将榜上名。\n何辛不才逢圣世，偶将疎网罩羣英。\n衰翁渐老儿孙小，异日知谁略有情。",
        "dynasty": "唐",
        "collection_info": null
    },
    {
        "title": "过平戎谷弔胡翙",
        "author": "王仁裕",
        "content": "立马荒郊满目愁，伊人何罪死林丘。\n风号古木悲长在，雨湿寒莎泪暗流。\n莫道文章为众嫉，只应轻薄是身讐。\n不缘魂寄孤山下，此地堪名鹦鹉洲。",
        "dynasty": "唐",
        "collection_info": null
    },
    {
        "title": "奉诏赋劒州途中鸷兽",
        "author": "王仁裕",
        "content": "劒牙钉舌血毛腥，窥算劳心岂暂停。\n不与大朝除患难，惟余当路食生灵。\n从将户口资嚵口，未委三丁税几丁。\n今日帝王亲出狩，白云岩下好藏形。",
        "dynasty": "唐",
        "collection_info": null
    },
    {
        "title": "放猿",
        "author": "王仁裕",
        "content": "放尔丁宁復故林，旧来行处好追寻。\n月明巫峡堪怜静，路隔巴山莫厌深。\n栖宿免劳青嶂梦，跻攀应惬白云心。\n三秋果熟松梢健，任抱高枝彻晓吟。",
        "dynasty": "唐",
        "collection_info": null
    },
    {
        "title": "遇放猿再作",
        "author": "王仁裕",
        "content": "嶓冢祠前汉水滨，饮猿连臂下嶙峋。\n渐来子细窥行客，认得依稀是野宾。\n月宿从劳羁绁梦，松餐非復稻粱身。\n数声肠断和云呌，识是前时旧主人。",
        "dynasty": "唐",
        "collection_info": null
    },
    {
        "title": "句",
        "author": "王仁裕",
        "content": "铁锁寨门扃白日，大张旗帜插青天。",
        "dynasty": "唐",
        "collection_info": null
    },
    {
        "title": "天道",
        "author": "冯道",
        "content": "穷达皆由命，何劳发叹声。\n但知行好事，莫要问前程。\n冬去冰须泮，春来草自生。\n请君观此理，天道甚分明。",
        "dynasty": "唐",
        "collection_info": null
    },
    {
        "title": "偶作",
        "author": "冯道",
        "content": "莫为危时便怆神，前程往往有期因。\n须知海岳归明主，未必干坤陷吉人。\n道德几时曾去世，舟车何处不通津？\n但教方寸无诸恶，狼虎丛中也立身。",
        "dynasty": "唐",
        "collection_info": null
    },
    {
        "title": "北使还京作",
        "author": "冯道",
        "content": "去年今日奉皇华，只为朝廷不为家。\n殿上一杯天子泣，门前双节国人嗟。\n龙荒冬往时时雪，兔苑春归处处花。\n上下一行如骨肉，几人身死掩风沙。",
        "dynasty": "唐",
        "collection_info": null
    },
    {
        "title": "赠窦十",
        "author": "冯道",
        "content": "燕山窦十郎，教子有义方。\n灵椿一株老，丹桂五枝芳。",
        "dynasty": "唐",
        "collection_info": null
    },
    {
        "title": "放鱼书所钥户",
        "author": "冯道",
        "content": "高却垣墙钥却门，监丞从此罢垂纶。\n池中鱼鳖应相贺，从此方知有主人。",
        "dynasty": "唐",
        "collection_info": null
    },
    {
        "title": "句",
        "author": "冯道",
        "content": "朝披四袄专藏手，夜覆三衾怕露头。\n牛头偏得赐，象笏更容持。\n已落地花方遣埽，未经霜草莫教锄。\n视草北来唐学士，拥旄西去汉将军。",
        "dynasty": "唐",
        "collection_info": null
    },
    {
        "title": "后唐宗庙乐舞辞",
        "author": "卢文纪",
        "content": "仁君御宇，环海谧清。\n运符武德，道协文明。\n九成式敍，百度惟成。\n金门积庆，玉叶传荣。",
        "dynasty": "唐",
        "collection_info": null
    },
    {
        "title": "后唐宗庙乐舞辞",
        "author": "崔居俭",
        "content": "艰难王业，返正皇唐。\n先天在造，却日重光。\n汉绍世祖，夏资少康。\n功成德茂，率祀无疆。",
        "dynasty": "唐",
        "collection_info": null
    },
    {
        "title": "春社从李昉乞酒",
        "author": "李涛",
        "content": "社公今日没心情，为乞治聋酒一瓶。\n恼乱玉堂将欲徧，依稀巡到第三厅。",
        "dynasty": "唐",
        "collection_info": null
    },
    {
        "title": "句",
        "author": "李涛",
        "content": "溪声长在耳，山色不离门。\n扫地树留影，拂妆琴有声。\n一言寤主宁復听，三谏不从归去来。",
        "dynasty": "唐",
        "collection_info": null
    },
    {
        "title": "灵溪老松歌",
        "author": "卢士衡",
        "content": "灵溪古观坛西角，千尺鳞皴栋梁朴。\n横出一枝戛楼阁，直上一枝扫寥廊。\n白石苍苔拥根脚，月明风憾寒光落。\n有时风雨晦瞑，摆撼若黑龙之腾跃。\n合生于象外峰峦，枉滞乎人间山岳。\n安得巨灵受请託，拔向青桂白榆边安着。",
        "dynasty": "唐",
        "collection_info": null
    },
    {
        "title": "游灵溪观",
        "author": "卢士衡",
        "content": "云藏宝殿风尘外，粉壁松轩入看初。\n话久仙童颜色老，病来玄鹤羽毛疎。\n樵翁接引寻红朮，道士留连说紫书。\n不为壮心降未得，便堪从此翫清虚。",
        "dynasty": "唐",
        "collection_info": null
    },
    {
        "title": "寄天台道友",
        "author": "卢士衡",
        "content": "相思遥指玉霄峰，怅望江上阻万重。\n曾隔晓窗闻法鼓，几同寒榻听疎钟。\n别来知子长餐栢，吟处将谁对倚松。\n且住人间行圣教，莫思天路便登龙。",
        "dynasty": "唐",
        "collection_info": null
    },
    {
        "title": "花落",
        "author": "卢士衡",
        "content": "迎风啸未已，和雨落谷谷。\n千枝与万枝，不如一竿竹。",
        "dynasty": "唐",
        "collection_info": null
    },
    {
        "title": "钟陵铁柱",
        "author": "卢士衡",
        "content": "千年埋没竟何为，变化宜将万物齐。\n安得风胡借方便，铸成神剑斩鲸鲵。",
        "dynasty": "唐",
        "collection_info": null
    },
    {
        "title": "僧房听雨",
        "author": "卢士衡",
        "content": "古寺松轩雨声别，寒窗听久诗魔发。\n记得年前在赤城，石楼梦觉三更雪。",
        "dynasty": "唐",
        "collection_info": null
    },
    {
        "title": "题牡丹",
        "author": "卢士衡",
        "content": "万叶红绡翦尽春，丹青任写不如真。\n风光九十无多日，难惜尊前折赠人。",
        "dynasty": "唐",
        "collection_info": null
    },
    {
        "title": "祖龙词",
        "author": "熊皦",
        "content": "平吞六国更何求，童女童男问十洲。\n沧海不回应怅望，始知徐福解风流。",
        "dynasty": "唐",
        "collection_info": null
    },
    {
        "title": "谪居海上",
        "author": "熊皦",
        "content": "家临泾水隔秦川，来往关河路八千。\n堪恨此身何处老，始皇桥畔又经年。",
        "dynasty": "唐",
        "collection_info": null
    },
    {
        "title": "冬日原居酬光上人见访",
        "author": "熊皎",
        "content": "吾道丧已久，吾师何此来。\n门无尘事闭，卷有国风开。\n野迥霜先白，庭荒叶自堆。\n寒暄吟罢后，犹喜话天台。",
        "dynasty": "唐",
        "collection_info": null
    },
    {
        "title": "早梅",
        "author": "熊皎",
        "content": "江南近腊时，已亚雪中枝。\n一夜欲开尽，百花犹未知。\n人情皆共惜，天意欲教迟。\n莫讶无浓艳，芳筵正好吹。",
        "dynasty": "唐",
        "collection_info": null
    },
    {
        "title": "怀三茅道友",
        "author": "熊皎",
        "content": "尘事何年解客嘲，十年容易到三茅。\n长思碧洞云窗下，曾借黄庭雪夜抄。\n丹桂有心凭至论，五峰无信问深交。\n杏坛仙侣应相笑，只为浮名未肯抛。",
        "dynasty": "唐",
        "collection_info": null
    },
    {
        "title": "赠胥尊师",
        "author": "熊皎",
        "content": "绿髮童颜羽服轻，天台王屋几经行。\n云程去速因风起，酒债还迟待药成。\n房闭十洲烟浪阔，箓开三洞鬼神惊。\n他年华表重归日，却恐桑田已变更。",
        "dynasty": "唐",
        "collection_info": null
    },
    {
        "title": "句",
        "author": "熊皎",
        "content": "山前犹见月，陌上未逢人。\n果熟秋先落，禽寒夜未栖。\n深逢野草皆为药，静见樵人恐是仙。\n厌听啼鸟梦醒后，慵扫落花春尽时。\n废土有人耕不畏，古厅无讼醉何妨。",
        "dynasty": "唐",
        "collection_info": null
    },
    {
        "title": "塞上",
        "author": "赵延寿",
        "content": "黄沙风捲半空抛，云动阴山雪满郊。\n探水人迴移帐就，射鵰箭落着弓抄。\n鸟逢霜果饥还啄，马渡冰河渴自跑。\n占得高原肥草地，夜深生火折林梢。",
        "dynasty": "唐",
        "collection_info": null
    },
    {
        "title": "棊",
        "author": "高辇",
        "content": "野客围棊坐，搘颐向暮秋。\n不言如守默，设计似平雠。\n决胜虽关勇，防危亦合忧。\n看他终一局，白却少年头。",
        "dynasty": "唐",
        "collection_info": null
    },
    {
        "title": "句",
        "author": "高辇",
        "content": "飘飘送下遥天雪，飒飒吹干旅舍烟。",
        "dynasty": "唐",
        "collection_info": null
    },
    {
        "title": "与李专美",
        "author": "韩昭裔",
        "content": "昭裔登庸汝未登，凤池鸡树冷如冰。\n何如且作宣徽使，免被人呼粥饭僧。",
        "dynasty": "唐",
        "collection_info": null
    },
    {
        "title": "题龙窝洞",
        "author": "张仁溥",
        "content": "折花携酒看龙窝，镂玉长旌俊彦过。\n他日各为云外客，碧纱笼却又如何。",
        "dynasty": "唐",
        "collection_info": null
    },
    {
        "title": "留题座主和凝旧阁",
        "author": "李瀚",
        "content": "座主登庸归凤阙，门生批诏立鰲头。\n玉堂旧阁多珍玩，可作西斋润笔不。",
        "dynasty": "唐",
        "collection_info": null
    },
    {
        "title": "题家园",
        "author": "杨昭俭",
        "content": "池莲憔悴无颜色，园竹低垂减翠阴。\n园竹池莲莫惆怅，相看恰似主人心。",
        "dynasty": "唐",
        "collection_info": null
    },
    {
        "title": "书从事厅屏上",
        "author": "刘坦",
        "content": "金殿试迴新折桂，将军留辟向江城。\n思量一醉犹难得，辜负扬州管记名。",
        "dynasty": "唐",
        "collection_info": null
    },
    {
        "title": "题施璘画竹图",
        "author": "韦遵",
        "content": "枯箨危根缴石头，千竿交映近清流。\n堪珍仲宝穷幽笔，留得荆湘一片秋。",
        "dynasty": "唐",
        "collection_info": null
    },
    {
        "title": "陪游凤皇台献诗",
        "author": "宋齐丘",
        "content": "嵯峨压洪泉，岝峉撑碧落。\n宜哉秦始皇，不驱亦不凿。\n上有布政台，八顾背城郭。\n山蹙龙虎健，水黑螭蜃作。\n白虹欲吞人，赤骥相𤍿㩧。\n画栋泥金碧，石路盘硗埆。\n倒挂哭月猿，危立思天鹤。\n凿池养蛟龙，栽桐栖鸑鷟。\n梁间燕教雏，石罅蛇悬壳。\n养花如养贤，去草如去恶。\n日晚严城鼓，风来萧寺铎。\n扫地驱尘埃，翦蒿除鸟雀。\n金桃带叶摘，绿李和衣嚼。\n贞竹无盛衰，媚柳先摇落。\n尘飞景阳井，草合临春阁。\n芙蓉如佳人，迴首似调谑。\n当轩有直道，无人肯驻脚。\n夜半鼠窸窣，天阴鬼敲啄。\n松孤不易立，石丑难安着。\n自怜啄木鸟，去蠹终不错。\n晚风吹梧桐，树头鸣嚗嚗。\n峨峨江令石，青苔何淡薄。\n不话兴亡事，举首思眇邈。\n吁哉未到此，褊劣同尺蠖。\n笼鹤羡凫毛，猛虎爱蜗角。\n一日贤太守，与我观橐籥。\n往往独自语，天帝相唯诺。\n风云偶不来，寰宇销一略。\n我欲烹长鲸，四海为鼎镬。\n我欲取大鹏，天地为矰缴。\n安得生羽翰，雄飞上寥廓。",
        "dynasty": "唐",
        "collection_info": null
    },
    {
        "title": "赠仰山慧度禅师",
        "author": "宋齐丘",
        "content": "初闻如自解，及见胜初闻。\n两鬓堆残雪，一身披断云。\n道应齐古佛，高不揖吾君。\n稽首清凉月，萧然万象分。",
        "dynasty": "唐",
        "collection_info": null
    },
    {
        "title": "陪华林园试小妓羯鼓",
        "author": "宋齐丘",
        "content": "切断牙床镂紫金，最宜平稳玉槽深。\n因逢淑景开佳宴，为出花奴奏雅音。\n掌底轻璁孤鹊噪，枝头干快乱蝉吟。\n开元天子曾如此，今日将军好用心。",
        "dynasty": "唐",
        "collection_info": null
    },
    {
        "title": "句",
        "author": "宋齐丘",
        "content": "大似贤臣扶社稷，遇明则见暗还藏。",
        "dynasty": "唐",
        "collection_info": null
    },
    {
        "title": "早朝",
        "author": "冯延巳",
        "content": "铜壶滴漏初昼，高阁鸡鸣半空。\n催启五门金锁，犹垂三殿帘栊。\n阶前御柳摇绿，仗下宫花散红。\n鸳瓦数行晓日，鸾旗百尺春风。\n侍臣踏舞重拜，圣寿南山永同。",
        "dynasty": "唐",
        "collection_info": null
    },
    {
        "title": "句",
        "author": "冯延巳",
        "content": "青楼阿监应相笑，书记登坛又却回。",
        "dynasty": "唐",
        "collection_info": null
    },
    {
        "title": "感怀诗二章 一",
        "author": "韩熙载",
        "content": "仆本江北人，今作江南客。\n再去江北游，举目无相识。\n金风吹我寒，秋月为谁白。\n不如归去来，江南有人忆。",
        "dynasty": "唐",
        "collection_info": null
    },
    {
        "title": "感怀诗二章 二",
        "author": "韩熙载",
        "content": "未到故乡时，将为故乡好。\n及至亲得归，争如身不到。\n目前相识无一人，出入空伤我怀抱。\n风雨萧萧旅馆秋，归来窗下和衣倒。\n梦中忽到江南路，寻得花边旧居处。\n桃脸蛾眉笑出门，争向前头拥将去。",
        "dynasty": "唐",
        "collection_info": null
    },
    {
        "title": "溧水无相寺赠僧",
        "author": "韩熙载",
        "content": "无相景幽远，山屏四面开。\n凭师领鹤去，待我挂冠来。\n药为依时采，松宜绕舍栽。\n林泉自多兴，不是效刘雷。",
        "dynasty": "唐",
        "collection_info": null
    },
    {
        "title": "书歌妓泥金带",
        "author": "韩熙载",
        "content": "风柳摇摇无定枝，阳台云雨梦中归。\n他年蓬岛音尘断，留取尊前旧舞衣。",
        "dynasty": "唐",
        "collection_info": null
    },
    {
        "title": "送徐铉流舒州",
        "author": "韩熙载",
        "content": "昔年悽断此江湄，风满征帆泪满衣。\n今日重怜鹡鸰羽，不堪波上又分飞。",
        "dynasty": "唐",
        "collection_info": null
    },
    {
        "title": "句",
        "author": "韩熙载",
        "content": "几人平地上，看我半天中。",
        "dynasty": "唐",
        "collection_info": null
    },
    {
        "title": "登祝融峰",
        "author": "李征古",
        "content": "欲上祝融峰，先登古石桥。\n凿开巇崄处，取路到丹霄。",
        "dynasty": "唐",
        "collection_info": null
    },
    {
        "title": "七岁吟",
        "author": "潘佑",
        "content": "朝游沧海东，暮归何太速。\n祗因骑折白龙腰，谪向人间三十六。",
        "dynasty": "唐",
        "collection_info": null
    },
    {
        "title": "送许处士坚往茅山",
        "author": "潘佑",
        "content": "天坛云似雪，玉洞水如琴。\n白云与流水，千载清人心。\n君携布囊去，路长风满林。\n一入华阳洞，千秋那可寻。",
        "dynasty": "唐",
        "collection_info": null
    },
    {
        "title": "送人往宣城",
        "author": "潘佑",
        "content": "江畔送行人，千山生暮氛。\n谢安团扇上，为画敬亭云。",
        "dynasty": "唐",
        "collection_info": null
    },
    {
        "title": "失题",
        "author": "潘佑",
        "content": "谁家旧宅春无主，深院帘垂杏花雨。\n香飞绿琐人未归，巢燕承尘默无语。",
        "dynasty": "唐",
        "collection_info": null
    },
    {
        "title": "句",
        "author": "潘佑",
        "content": "劝君此醉直须欢，明朝又是花狼藉。",
        "dynasty": "唐",
        "collection_info": null
    },
    {
        "title": "寄孟宾于",
        "author": "李昉",
        "content": "初携书劒别湘潭，金榜标名第十三。\n昔日声名喧洛下，近来诗价满江南。\n长为邑令情终屈，纵处曹郎志未甘。\n莫学冯唐便休去，明君晚事未为惭。",
        "dynasty": "唐",
        "collection_info": null
    },
    {
        "title": "送孟宾于",
        "author": "马致恭",
        "content": "曾闻洛下缀神仙，火树南栖几十年。\n白首自忻丹桂在，诗名已得四方传。\n行随秋渚将归雁，吟傍梅花欲雪天。\n今日还家莫惆怅，不同初上渡头船。",
        "dynasty": "唐",
        "collection_info": null
    },
    {
        "title": "奉和圣制元日大雪登楼",
        "author": "张义方",
        "content": "恰当岁日纷纷落，天宝瑶花助物华。\n自古最先标瑞牒，有谁轻拟比杨花。\n密飘粉署光同冷，静压青松势欲斜。\n岂但小臣添兴咏，狂歌醉舞一家家。",
        "dynasty": "唐",
        "collection_info": null
    },
    {
        "title": "中酒寄刘行军",
        "author": "李建勋",
        "content": "甚矣频频醉，神昏体亦虚。\n肺伤徒问药，髮落不盈梳。\n恋寝嫌明室，修生媿道书。\n西峯老僧语，相劝合何如。",
        "dynasty": "唐",
        "collection_info": null
    },
    {
        "title": "白雁",
        "author": "李建勋",
        "content": "东溪一白雁，毛羽何皎洁。\n薄暮浴清波，斜阳共明灭。\n差池失羣久，幽独依人切。\n旅食赖菰蒲，单栖怯霜雪。\n边风昨夜起，顾影空哀咽。\n不及墙上乌，相将绕双阙。",
        "dynasty": "唐",
        "collection_info": null
    },
    {
        "title": "早春寄怀",
        "author": "李建勋",
        "content": "家山归未得，又是看春过。\n老觉光阴速，闲悲世路多。\n风和吹岸柳，雪尽见庭莎。\n欲向东溪醉，狂眠一放歌。",
        "dynasty": "唐",
        "collection_info": null
    },
    {
        "title": "春日东山正堂作",
        "author": "李建勋",
        "content": "身闲赢得出，天气渐暄和。\n蜀马登山稳，南朝古寺多。\n早花微弄色，新酒欲生波。\n从此唯行乐，闲愁奈我何。",
        "dynasty": "唐",
        "collection_info": null
    },
    {
        "title": "春日小园晨看兼招同舍",
        "author": "李建勋",
        "content": "最有杏花繁，枝枝若手抟。\n须知一春促，莫厌百迴看。\n鸟啭风潜息，蜂迟露未干。\n可容排饮否，兼折赠头冠。",
        "dynasty": "唐",
        "collection_info": null
    },
    {
        "title": "惜花寄孙员外",
        "author": "李建勋",
        "content": "朝始一枝开，暮復一枝落。\n只恐雨淋漓，又见春萧索。\n侵晨结驷携酒徒，寻芳踏尽长安衢。\n思量少壮不自乐，他日白头空叹吁。",
        "dynasty": "唐",
        "collection_info": null
    },
    {
        "title": "春日病中",
        "author": "李建勋",
        "content": "纔得归闲去，还教病卧频。\n无由全胜意，终是负青春。\n绿柳渐拂地，黄莺如唤人。\n方为医者劝，断酒已经旬。",
        "dynasty": "唐",
        "collection_info": null
    },
    {
        "title": "殴妓",
        "author": "李建勋",
        "content": "自为专房甚，怱怱有所伤。\n当时心已悔，彻夜手犹香。\n恨枕堆云髻，啼襟揾月黄。\n起来犹忍恶，剪破绣鸳鸯。",
        "dynasty": "唐",
        "collection_info": null
    },
    {
        "title": "踏青罇前",
        "author": "李建勋",
        "content": "期君速行乐，不要旋还家。\n永日虽无雨，东风自落花。\n诗毫黏酒淡，歌袖向人斜。\n薄暮忘归路，垂杨噪乱鵶。",
        "dynasty": "唐",
        "collection_info": null
    },
    {
        "title": "正月晦日",
        "author": "李建勋",
        "content": "莫倦寻春去，都无百日游。\n更堪正月过，已是一分休。\n泉暖声纔出，云寒势未收。\n晚来重作雪，翻为杏花愁。",
        "dynasty": "唐",
        "collection_info": null
    },
    {
        "title": "惜花",
        "author": "李建勋",
        "content": "白髮今如此，红芳莫更催。\n预愁多日谢，翻怕十分开。\n点滴无时雨，荒凉满地苔。\n闲阶一桮酒，惟待故人来。",
        "dynasty": "唐",
        "collection_info": null
    },
    {
        "title": "金谷园落花",
        "author": "李建勋",
        "content": "愁见清明后，纷纷盖地红。\n惜看难过日，自落不因风。\n蝶散余香在，莺啼半树空。\n堪悲一尊酒，从此似西东。",
        "dynasty": "唐",
        "collection_info": null
    },
    {
        "title": "柳花寄宋明府",
        "author": "李建勋",
        "content": "每爱江城裏，青春向尽时。\n一迴新雨歇，是处好风吹。\n破石黏虫网，高楼扑酒旗。\n遥知陶令宅，五树正离披。",
        "dynasty": "唐",
        "collection_info": null
    },
    {
        "title": "送人",
        "author": "李建勋",
        "content": "相见未逾月，堪悲远别离。\n非君谁顾我，万里又南之。\n雨逼清明日，花阴杜宇时。\n愁看挂帆处，鸥鸟共迟迟。",
        "dynasty": "唐",
        "collection_info": null
    },
    {
        "title": "闲游",
        "author": "李建勋",
        "content": "携酒復携觞，朝朝一似忙。\n马谙频到路，僧借旧眠床。\n道胜他图薄，身闲白日长。\n扁舟动归思，高处见沧浪。",
        "dynasty": "唐",
        "collection_info": null
    },
    {
        "title": "栢梁隔句韵诗",
        "author": "李建勋",
        "content": "不喜长亭柳，枝枝拟送君。\n惟怜北窗□，树树解留人。\n圆缺都如月，东西只似云。\n愁看离席散，归盖动行尘。",
        "dynasty": "唐",
        "collection_info": null
    },
    {
        "title": "赠赵学士",
        "author": "李建勋",
        "content": "常钦赵夫子，远作五侯宾。\n见面到今日，操心如古人。\n醉同华席少，吟访野僧频。\n寂寂长河畔，荒斋与庙隣。",
        "dynasty": "唐",
        "collection_info": null
    },
    {
        "title": "春阴",
        "author": "李建勋",
        "content": "老雨不肯休，东风势还作。\n未放草蒙茸，已遣花萧索。\n浮生何苦劳，触事妨行乐。\n寄语达生人，须知酒胜药。",
        "dynasty": "唐",
        "collection_info": null
    },
    {
        "title": "春日金谷园",
        "author": "李建勋",
        "content": "火急召亲宾，欢游莫厌频。\n日长徒似岁，花过即非春。\n晚雨来何定，东风自不匀。\n须知三箇月，不是负芳晨。",
        "dynasty": "唐",
        "collection_info": null
    },
    {
        "title": "夏日酬祥松二公见访",
        "author": "李建勋",
        "content": "多谢空门客，时时出草堂。\n从容非有约，淡薄不相忘。\n池映春篁老，檐垂夏果香。\n西峯正清霁，自与拂吟床。",
        "dynasty": "唐",
        "collection_info": null
    },
    {
        "title": "怀赠操禅师",
        "author": "李建勋",
        "content": "尝忆曹溪子，龛居面碧嵩。\n杉松新夏后，雨雹夜禅中。\n道匪因经悟，心能向物空。\n秋来得音信，又在剡山东。",
        "dynasty": "唐",
        "collection_info": null
    },
    {
        "title": "闲居秋思呈祥松二字",
        "author": "李建勋",
        "content": "秋光虽即好，客思转悠哉。\n去国身将老，流年雁又来。\n叶红堆晚径，菊冷藉空罍。\n不得师相访，难将道自开。",
        "dynasty": "唐",
        "collection_info": null
    },
    {
        "title": "赋得冬日青溪草堂四十字",
        "author": "李建勋",
        "content": "莫道无幽致，常来到日西。\n地虽当北阙，天与设东溪。\n疎苇寒多折，惊凫去不齐。\n坐中皆作者，长爱觅分题。",
        "dynasty": "唐",
        "collection_info": null
    },
    {
        "title": "溪斋",
        "author": "李建勋",
        "content": "水木遶吾庐，搴帘晚槛虚。\n衰条寒露鹊，幽果落惊鱼。\n爱酒贫还甚，趋时老更疎。\n乖慵自有素，不是忽簪裾。",
        "dynasty": "唐",
        "collection_info": null
    },
    {
        "title": "留题爱敬寺",
        "author": "李建勋",
        "content": "野性竟未改，何以居朝廷。\n空为百官首，但爱千峯青。\n南风新雨后，与客携觞行。\n斜阳惜归去，万壑啼鸟声。",
        "dynasty": "唐",
        "collection_info": null
    },
    {
        "title": "小园",
        "author": "李建勋",
        "content": "小园吾所好，栽植忘劳形。\n晚果经秋赤，寒蔬近社青。\n竹萝荒引蔓，土井浅生萍。\n更欲从人劝，凭高置草亭。",
        "dynasty": "唐",
        "collection_info": null
    },
    {
        "title": "宿山房",
        "author": "李建勋",
        "content": "石窗灯欲尽，松槛月还明。\n就枕浑无睡，披衣却出行。\n岩高泉乱滴，林动鸟时惊。\n倏忽山钟曙，喧喧仆马声。",
        "dynasty": "唐",
        "collection_info": null
    },
    {
        "title": "金陵所居青溪草堂闲兴",
        "author": "李建勋",
        "content": "窗外皆连水，杉松欲作林。\n自怜趋竞地，独有爱闲心。\n素壁题看遍，危冠醉不簪。\n江僧暮相访，帘卷见秋岑。",
        "dynasty": "唐",
        "collection_info": null
    },
    {
        "title": "阙下偶书寄孙员外",
        "author": "李建勋",
        "content": "长安驱驰地，贵贱共悠悠。\n白日谁相促，劳生自不休。\n凤翔双阙晓，蝉噪六街秋。\n独有南宫客，时来话钓舟。",
        "dynasty": "唐",
        "collection_info": null
    },
    {
        "title": "寄魏郎中",
        "author": "李建勋",
        "content": "碌碌但随羣，蒿兰任不分。\n未尝矜有道，求遇向吾君。\n逸驾秋寻寺，长歌醉望云。\n高斋纸屏古，尘暗北山文。",
        "dynasty": "唐",
        "collection_info": null
    },
    {
        "title": "病中书怀寄王二十六",
        "author": "李建勋",
        "content": "落叶满山州，闲眠病未瘳。\n窗阴连竹枕，药气染茶瓯。\n路匪人遮去，官须自觅休。\n焉宜更羸老，扶杖作公侯。",
        "dynasty": "唐",
        "collection_info": null
    },
    {
        "title": "采菊",
        "author": "李建勋",
        "content": "簇簇竟相鲜，一枝开几番。\n味甘资曲糵，香好胜兰荪。\n古道风摇远，荒篱露压繁。\n盈筐时采得，服饵近知门。",
        "dynasty": "唐",
        "collection_info": null
    },
    {
        "title": "送王郎中之官吉水",
        "author": "李建勋",
        "content": "南望庐陵郡，山连五岭长。\n吾君怜远俗，从事辍名郎。\n移户多无土，春蚕不满筐。\n惟应劳赞画，溪峒况彊梁。",
        "dynasty": "唐",
        "collection_info": null
    },
    {
        "title": "孤雁",
        "author": "李建勋",
        "content": "欲食不敢食，合栖犹未栖。\n闻风亦惊过，避缴恨飞低。\n水阔缘湘因，云寒过碛迷。\n悲鸣感人意，不见夜乌啼。",
        "dynasty": "唐",
        "collection_info": null
    },
    {
        "title": "赠送致仕郎中",
        "author": "李建勋",
        "content": "鹤立瘦棱棱，髭长白似银。\n衣冠皆古制，气貌异常人。\n听雪添诗思，看山滞酒巡。\n西峯重归路，唯许野僧亲。",
        "dynasty": "唐",
        "collection_info": null
    },
    {
        "title": "宿友人山居寄司徒相公 一",
        "author": "李建勋",
        "content": "雨雪正霏霏，令人不忆归。\n地炉僧坐暖，山枿火声肥。\n隔纸烘茶蘂，移铛剥芋衣。\n知君在霄汉，此兴得还稀。",
        "dynasty": "唐",
        "collection_info": null
    },
    {
        "title": "宿友人山居寄司徒相公 二",
        "author": "李建勋",
        "content": "郢客相寻夜，荒庭雪洒篙。\n虚堂看向曙，吟坐共忘劳。\n溪冻声全减，灯寒焰不高。\n他人莫相笑，未易会吾曹。",
        "dynasty": "唐",
        "collection_info": null
    },
    {
        "title": "感故府二首 一",
        "author": "李建勋",
        "content": "戚戚復戚戚，期怀安可释。\n百年金石心，中路生死隔。\n新坟应草合，旧地空苔色。\n白日灯荧荧，凝尘满几席。",
        "dynasty": "唐",
        "collection_info": null
    },
    {
        "title": "感故府二首 二",
        "author": "李建勋",
        "content": "悒悒復悒悒，思君安可及。\n永日在阶前，披衣随风立。\n高楼暮角断，远树寒鸦集。\n惆怅几行书，遗踪墨犹湿。",
        "dynasty": "唐",
        "collection_info": null
    },
    {
        "title": "田家三首 一",
        "author": "李建勋",
        "content": "毕岁知无事，兵销復旧丁。\n竹门桑径狭，春日稻畦青。\n犬吠隈篱落，鸡飞上碓桯。\n归田起□思，蛙叫草冥冥。",
        "dynasty": "唐",
        "collection_info": null
    },
    {
        "title": "田家三首 二",
        "author": "李建勋",
        "content": "不识城中路，熙熙乐有年。\n木槃擎社酒，瓦鼓送神钱。\n霜落牛归屋，禾收雀满田。\n遥陂过秋水，闲阁钓鱼船。",
        "dynasty": "唐",
        "collection_info": null
    },
    {
        "title": "田家三首 三",
        "author": "李建勋",
        "content": "长爱田家事，时时欲一过。\n垣篱皆树槿，厅院亦堆禾。\n病果因风落，寒蔬向日多。\n遥闻数声笛，牛晚下前坡。",
        "dynasty": "唐",
        "collection_info": null
    },
    {
        "title": "新竹",
        "author": "李建勋",
        "content": "袅袅熏风软，娟娟湛露光。\n参差仙子仗，迤逦羽林枪。\n迥去侵花地，斜来破藓墙。\n箨干犹抱翠，粉腻若涂装。\n径曲茎难数，阴疎叶未长。\n懒嫌吟客倚，甘畏夏虫伤。\n映水如争立，当轩自着行。\n北庭尊酒兴，还为此君狂。",
        "dynasty": "唐",
        "collection_info": null
    },
    {
        "title": "归燕词",
        "author": "李建勋",
        "content": "羽翼势虽微，云霄亦可期。\n飞翻自有路，鸿鹄莫相嗤。\n待侣临书幌，寻泥傍藻池。\n衝人穿柳径，捕蝶遶花枝。\n广厦来应徧，深宫去不疑。\n雕梁声上下，烟浦影参差。\n旧地人潜换，新巢雀谩窥。\n双双暮归处，疎雨满江湄。",
        "dynasty": "唐",
        "collection_info": null
    },
    {
        "title": "题魏坛二首 一",
        "author": "李建勋",
        "content": "不遇至真传道要，曾看真诰亦何为。\n旧碑经乱沈荒涧，灵篆因耕出故基。\n蛙黾自喧浇药井，牛羊闲过放生池。\n萧条夕景空坛畔，朽桧枝斜绿蔓垂。",
        "dynasty": "唐",
        "collection_info": null
    },
    {
        "title": "题魏坛二首 二",
        "author": "李建勋",
        "content": "一寻遗迹到仙乡，云鹤沈沈思渺茫。\n丹井岁深生草木，芝田春废卧牛羊。\n雨淋残画摧荒壁，鼠引饥虵落坏梁。\n薄暮欲归仍伫立，菖蒲风起水泱泱。",
        "dynasty": "唐",
        "collection_info": null
    },
    {
        "title": "东楼看雪",
        "author": "李建勋",
        "content": "一上高楼醉復醒，日西江雪更冥冥。\n化风吹火全无气，平望惟松少露青。\n腊内不妨南地少，夜长应得小窗听。\n因思旧隐匡庐日，闲看杉柽掩石扃。",
        "dynasty": "唐",
        "collection_info": null
    },
    {
        "title": "落花",
        "author": "李建勋",
        "content": "惜花无计又花残，独遶芳丛不忍看。\n暖艳动随莺翅落，冷香愁杂燕泥干。\n绿珠倚槛魂初散，巫峡归云梦又阑。\n忍把一尊重命乐，送春招客亦何欢。",
        "dynasty": "唐",
        "collection_info": null
    },
    {
        "title": "春雪",
        "author": "李建勋",
        "content": "南国春寒朔气迴，霏霏还阻百花开。\n全移暖律何方去，似误新莺昨日来。\n平野旋销难蔽草，远林高缀却遮梅。\n不知金勒谁家子，只待晴明赏帝台。",
        "dynasty": "唐",
        "collection_info": null
    },
    {
        "title": "重戏和春雪寄沈员外",
        "author": "李建勋",
        "content": "谁道江南要雪难，半春犹得倚楼看。\n却遮迟日偷莺暖，密洒西风借鹤寒。\n散漫不容梨艳去，轻明应笑玉华干。\n和来琼什虽无敌，且是侬家比兴残。",
        "dynasty": "唐",
        "collection_info": null
    },
    {
        "title": "春日尊前示从事",
        "author": "李建勋",
        "content": "州中案牍鱼鳞密，界上军书竹节稠。\n眼底好花浑似雪，瓮头春酒漫如油。\n东君不为留迟日，清镜唯知促白头。\n最觉此春无气味，不如庭草解忘忧。",
        "dynasty": "唐",
        "collection_info": null
    },
    {
        "title": "尊前",
        "author": "李建勋",
        "content": "官为将相復何求，世路多端早合休。\n渐老更知春可惜，正欢唯怕客难留。\n雨催草色还依旧，晴放花枝始自由。\n莫厌百壶相劝倒，免教无事结闲愁。",
        "dynasty": "唐",
        "collection_info": null
    },
    {
        "title": "蔷薇二首 一",
        "author": "李建勋",
        "content": "万蘂争开照槛光，诗家何物可相方。\n锦江风撼云霞碎，仙子衣飘黼黻香。\n裛露早英浓压架，背人狂蔓暗穿墙。\n綵笺蛮榼旬休日，欲召亲宾看一场。",
        "dynasty": "唐",
        "collection_info": null
    },
    {
        "title": "蔷薇二首 二",
        "author": "李建勋",
        "content": "拂檐拖地对前墀，蝶影蜂声烂熳时。\n万倍馨香胜玉蘂，一生颜色笑西施。\n忘归醉客临高架，恃宠佳人索好枝。\n将并舞腰谁得及，惹衣伤手尽从伊。",
        "dynasty": "唐",
        "collection_info": null
    },
    {
        "title": "残牡丹",
        "author": "李建勋",
        "content": "肠断题诗如执别，芳茵愁更绕阑铺。\n风飘金蘂看全落，露滴檀英又暂苏。\n失意婕妤妆渐薄，背身妃子病难扶。\n迴看池馆春休也，又是迢迢看画图。",
        "dynasty": "唐",
        "collection_info": null
    },
    {
        "title": "春雨二首 一",
        "author": "李建勋",
        "content": "春霖未免妨游赏，唯到诗家自有情。\n花径不通新草合，兰舟初动曲池平。\n净缘高树莓苔色，饥集虚廊燕雀声。\n闲忆昔年为客处，闷留山馆阻行行。",
        "dynasty": "唐",
        "collection_info": null
    },
    {
        "title": "春雨二首 二",
        "author": "李建勋",
        "content": "萧萧春雨密还疎，景象三时固不如。\n寒入远林莺翅重，暖抽新麦土膏虚。\n细蒙台榭微兼日，潜涨涟漪欲动鱼。\n唯称乖慵多睡者，掩门中酒览闲书。",
        "dynasty": "唐",
        "collection_info": null
    },
    {
        "title": "醉中惜花更书与诸从事",
        "author": "李建勋",
        "content": "公退寻芳已是迟，莫因他事更来稀。\n未经旬日唯忧落，算有开时不合归。\n歌槛宴余风褭褭，闲园吟散雨霏霏。\n高楼鼓绝重门闭，长为抛迴恨解衣。",
        "dynasty": "唐",
        "collection_info": null
    },
    {
        "title": "和判官喜雨",
        "author": "李建勋",
        "content": "去祷山川尚未还，云雷寻作远声寒。\n人情便似秋登悦，天色休劳夜起看。\n高槛气浓藏柳郭，小庭流拥没花坛。\n须知太守重墙内，心极农夫望处欢。",
        "dynasty": "唐",
        "collection_info": null
    },
    {
        "title": "离阙下日感恩",
        "author": "李建勋",
        "content": "二年尘冒处中台，喜得南归退不才。\n即路敢期皇子送，出关犹有御书来。\n未知天地恩何报，翻对江山思莫开。\n斜日苇汀凝立处，远波微扬翠如苔。",
        "dynasty": "唐",
        "collection_info": null
    },
    {
        "title": "细雨遥怀故人",
        "author": "李建勋",
        "content": "江云未散东风暖，溟蒙正在高楼见。\n细柳缘堤少过人，平芜隔水时飞燕。\n我有近诗谁与和，忆君狂醉愁难破。\n昨夜南窗不得眠，闲阶点滴迴灯坐。",
        "dynasty": "唐",
        "collection_info": null
    },
    {
        "title": "春水",
        "author": "李建勋",
        "content": "万派争流雨过时，晚来春静更逶迤。\n轻鸥散遶夫差国，远树微分夏禹祠。\n青岸渐平濡柳带，旧溪应暖负莼丝。\n风鬟倚檝谁家子，愁看鸳鸯望所之。",
        "dynasty": "唐",
        "collection_info": null
    },
    {
        "title": "蝶",
        "author": "李建勋",
        "content": "粉蝶翩翩若有期，南园长是到春归。\n闲依柳带参差起，困傍桃花独自飞。\n潜被燕惊还散乱，偶因人逐入帘帏。\n晚来欲雨东风急，迴看池塘影渐稀。",
        "dynasty": "唐",
        "collection_info": null
    },
    {
        "title": "中春写怀寄沈彬员外",
        "author": "李建勋",
        "content": "省从骑竹学讴吟，便殢光阴役此心。\n寓目不能闲一日，闭门长胜得千金。\n窗悬夜雨残灯在，庭掩春风落絮深。\n唯有故人同此兴，近来何事懒相寻。",
        "dynasty": "唐",
        "collection_info": null
    },
    {
        "title": "钟山寺避暑勉二三子",
        "author": "李建勋",
        "content": "楼台虽少景何深，满地青苔胜布金。\n松影晚留僧共坐，水声闲与客同寻。\n清凉会拟归莲社，沈湎终须弃竹林。\n长爱寄吟经案上，石窗秋霁向千岑。",
        "dynasty": "唐",
        "collection_info": null
    },
    {
        "title": "道林寺",
        "author": "李建勋",
        "content": "虽向钟峯数寺连，就中奇胜出其间。\n不教幽树妨闲地，别着高窗向远山。\n莲沼水从双涧入，客堂僧自九华还。\n无因得结香灯社，空向王门玷玉班。",
        "dynasty": "唐",
        "collection_info": null
    },
    {
        "title": "和致仕沈郎中",
        "author": "李建勋",
        "content": "欲谋休退尚因循，且向东溪种白苹。\n谬应星辰居四辅，终期冠褐作闲人。\n城中隔日趋朝懒，楚外千峯入梦频。\n残照晚庭沈醉醒，静吟斜倚老松身。",
        "dynasty": "唐",
        "collection_info": null
    },
    {
        "title": "醉中咏梅花",
        "author": "李建勋",
        "content": "十月清霜尚未寒，雪英重迭已如抟。\n还悲独咏东园裏，老作南州刺史看。\n北客见皆惊节气，郡僚痴欲望杯盘。\n交亲罕至长安远，一醉如泥岂自欢。",
        "dynasty": "唐",
        "collection_info": null
    },
    {
        "title": "闲出书怀",
        "author": "李建勋",
        "content": "闲游何用问东西，寓兴皆非有所期。\n断酒只携僧共去，看山从听马行迟。\n溪田雨涨禾生耳，原野莺啼黍熟时。\n应有交亲长笑我，独轻人事鬓将衰。",
        "dynasty": "唐",
        "collection_info": null
    },
    {
        "title": "寺居陆处士相访感怀却寄二三友人",
        "author": "李建勋",
        "content": "湘寺闲居亦半年，就中昨夜好潸然。\n人归远岫疎钟后，雪打高杉古屋前。\n投足正逢他国乱，冥心未解祖师禅。\n炉烟向冷孤灯下，唯有寒吟到曙天。",
        "dynasty": "唐",
        "collection_info": null
    },
    {
        "title": "春雪",
        "author": "李建勋",
        "content": "随风竟日势漫漫，特地繁于故岁看。\n幽榭冻黏花屋重，短檐斜湿燕巢寒。\n闲听不寐诗魂爽，净吃无厌酒肺干。\n莫道便为桑麦药，亦胜焦涸到春残。",
        "dynasty": "唐",
        "collection_info": null
    },
    {
        "title": "惜花",
        "author": "李建勋",
        "content": "淡淡西园日又垂，一尊何忍负芳枝。\n莫言风雨长相促，直是晴明得几时。\n心破只愁莺践落，眼穿唯怕客来迟。\n年年使我成狂叟，肠断红笺几首诗。",
        "dynasty": "唐",
        "collection_info": null
    },
    {
        "title": "梅花寄所亲",
        "author": "李建勋",
        "content": "一气才新物未知，每惭青律与先吹。\n雪霜迷素犹嫌早，桃杏虽红且后时。\n云鬓自黏飘处粉，玉鞭谁指出墙枝。\n老夫多病无风味，只向尊前咏旧诗。",
        "dynasty": "唐",
        "collection_info": null
    },
    {
        "title": "登昇元阁",
        "author": "李建勋",
        "content": "登高始觉太虚宽，白雪须知唱和难。\n云渡琐窗金牓湿，月移珠箔水精寒。\n九天星象帘前见，六代城池直下观。\n唯有上层人未到，金乌飞过拂阑干。",
        "dynasty": "唐",
        "collection_info": null
    },
    {
        "title": "雪有作",
        "author": "李建勋",
        "content": "霏霏奕奕满寒空，况是难逢值腊中。\n未白已堪张宴会，渐繁偏好去帘栊。\n庭莎易集看盈地，池柳难装旋逐风。\n长爱清华入诗句，预愁迟日放消融。",
        "dynasty": "唐",
        "collection_info": null
    },
    {
        "title": "宫词",
        "author": "李建勋",
        "content": "自远凝旒守上阳，舞衣顿减旧朝香。\n帘垂粉阁春将尽，门掩梨花日渐长。\n草色深浓封辇路，水声低咽转宫墙。\n君王一去不迴驾，皓齿青蛾空断肠。",
        "dynasty": "唐",
        "collection_info": null
    },
    {
        "title": "晚春送牡丹",
        "author": "李建勋",
        "content": "携觞邀客遶朱阑，肠断残春送牡丹。\n风雨数来留不得，离披将谢忍重看。\n氛氲兰麝香初减，零落云霞色渐干。\n借问少年能几许，不须推酒厌桮盘。",
        "dynasty": "唐",
        "collection_info": null
    },
    {
        "title": "岁暮晚泊望庐山不见因怀岳僧呈察判",
        "author": "李建勋",
        "content": "贪程只为看庐阜，及到停舟恨颇浓。\n云暗半空藏万仞，雪迷双瀑在中峯。\n林端莫辨曾游路，鸟际微闻向暮钟。\n长愧昔年招我入，共寻香社见芙蓉。",
        "dynasty": "唐",
        "collection_info": null
    },
    {
        "title": "重台莲",
        "author": "李建勋",
        "content": "斜倚秋风绝比伦，千英和露染难匀。\n自为祥瑞生南国，谁把丹青寄北人。\n明月几宵同绿水，牡丹无路出红尘。\n怜伊不算多时立，赢得馨香暗上身。",
        "dynasty": "唐",
        "collection_info": null
    },
    {
        "title": "迎神",
        "author": "李建勋",
        "content": "攂蛮鼍，吟塞笛，女巫结束分行立。\n空中再拜神且来，满奠椒浆齐献揖。\n阴风窣窣吹纸钱，妖巫瞑目传神言。\n与君降福为丰年，莫教赛祀亏常筵。",
        "dynasty": "唐",
        "collection_info": null
    },
    {
        "title": "春词",
        "author": "李建勋",
        "content": "日高闲步下堂阶，细草春莎没绣鞋。\n折得玫瑰花一朵，凭君簪向凤皇钗。",
        "dynasty": "唐",
        "collection_info": null
    },
    {
        "title": "独夜作",
        "author": "李建勋",
        "content": "佳人一去无消息，梦觉香残愁復入。\n空庭悄悄月如霜，独倚阑干伴花立。",
        "dynasty": "唐",
        "collection_info": null
    },
    {
        "title": "竹",
        "author": "李建勋",
        "content": "琼节高吹宿凤枝，风流交我立忘归。\n最怜瑟瑟斜阳下，花影相和满客衣。",
        "dynasty": "唐",
        "collection_info": null
    },
    {
        "title": "清明日",
        "author": "李建勋",
        "content": "他皆携酒寻芳去，我独关门好静眠。\n唯有杨花似相觅，因风时復到床前。",
        "dynasty": "唐",
        "collection_info": null
    },
    {
        "title": "宫词",
        "author": "李建勋",
        "content": "宫门长闭舞衣闲，略识君王鬓便斑。\n却羡落花春不管，御沟流得到人间。",
        "dynasty": "唐",
        "collection_info": null
    },
    {
        "title": "送喻炼师归茅山",
        "author": "李建勋",
        "content": "休粮知几载，脸色似桃红。\n半醉离城去，单衣行雪中。\n水声茅洞晓，云影石房空。\n莫学秦时客，音书便不通。",
        "dynasty": "唐",
        "collection_info": null
    },
    {
        "title": "和元宗元日大雪登楼",
        "author": "李建勋",
        "content": "纷纷忽降当元曾，着物轻明似月华。\n狂洒玉墀初散絮，密黏宫树未妨花。\n迥封双阙千寻峭，冷压南山万仞斜。\n宁意传来中使出，御题先赐老僧家。",
        "dynasty": "唐",
        "collection_info": null
    },
    {
        "title": "游栖霞寺",
        "author": "李建勋",
        "content": "养花天气近平分，瘦马来敲白下门。\n晓色未开山意远，春容犹淡月华昏。\n琅琊冷落存遗迹，篱舍稀疎带旧村。\n此地几经人聚散，只今王谢独名存。",
        "dynasty": "唐",
        "collection_info": null
    },
    {
        "title": "答汤悦",
        "author": "李建勋",
        "content": "司空犹不作，那敢作司徒。\n幸有山翁号，如何不见呼。",
        "dynasty": "唐",
        "collection_info": null
    },
    {
        "title": "金山",
        "author": "李建勋",
        "content": "不嗟白髮曾游此，不叹征帆无了期。\n尽日凭阑谁会我，祗悲不见韩垂诗。",
        "dynasty": "唐",
        "collection_info": null
    },
    {
        "title": "送李冠",
        "author": "李建勋",
        "content": "匀如春涧长流水，怨似秋枝欲断蝉。\n可惜人间容易听，清声不到御楼前。",
        "dynasty": "唐",
        "collection_info": null
    },
    {
        "title": "游宋兴寺东岩",
        "author": "李建勋",
        "content": "几年不到东岩下，旧住僧亡屋亦无。\n寒日萧条何物在，朽松经烧石池枯。",
        "dynasty": "唐",
        "collection_info": null
    },
    {
        "title": "批周宗书后",
        "author": "李建勋",
        "content": "偶罢阿衡来典郡，固无闲可物应官。\n凭君为报羣胥道，莫作循州刺史看。",
        "dynasty": "唐",
        "collection_info": null
    },
    {
        "title": "题信果观壁",
        "author": "李建勋",
        "content": "春来涨水流而活，晓色西山势似行。\n玉洞主人经劫在，携竿步步就长生。",
        "dynasty": "唐",
        "collection_info": null
    },
    {
        "title": "送八分书与友人继以诗",
        "author": "李建勋",
        "content": "跁跒为诗跁跒书，不封将去寄仙都。\n仙翁拍手应相笑，得似秦朝次仲无。",
        "dynasty": "唐",
        "collection_info": null
    },
    {
        "title": "句",
        "author": "李建勋",
        "content": "桃花流水须长信，不学刘郎去又来。\n粟多未必全为计，师老须防有伏兵。\n徧寻云壑重题石，欲下山门更倚松。",
        "dynasty": "唐",
        "collection_info": null
    },
    {
        "title": "蟠溪怀古",
        "author": "孟宾于",
        "content": "良哉吕尚父，深隐始归周。\n钓石千年在，春风一水流。\n松根盘藓石，花影卧沙鸥。\n谁更怀韬术，追思古渡头。",
        "dynasty": "唐",
        "collection_info": null
    },
    {
        "title": "怀连上旧居",
        "author": "孟宾于",
        "content": "闲思连上景难齐，树绕仙乡路绕溪。\n明月夜舟渔父唱，春风平野鹧鸪啼。\n城边寄信归云外，花下倾杯到日西。\n更忆海阳垂钓侣，昔年相遇草萋萋。",
        "dynasty": "唐",
        "collection_info": null
    },
    {
        "title": "公子行",
        "author": "孟宾于",
        "content": "锦衣红夺彩霞明，侵晓春游向野庭。\n不识农夫辛苦力，骄骢蹋烂麦青青。",
        "dynasty": "唐",
        "collection_info": null
    },
    {
        "title": "湘江亭",
        "author": "孟宾于",
        "content": "独宿大中年裏寺，樊笼得出事无心。\n寒山梦觉一声磬，霜叶满林秋正深。",
        "dynasty": "唐",
        "collection_info": null
    },
    {
        "title": "题梅仙馆",
        "author": "孟宾于",
        "content": "仙界路遥云缥渺，古坛风冷叶萧骚。\n后来岂合言淹滞，一尉昇腾道最高。",
        "dynasty": "唐",
        "collection_info": null
    },
    {
        "title": "题颜氏亭宇",
        "author": "孟宾于",
        "content": "园林萧洒闻来久，欲访因循二十秋。\n今日开襟吟不尽，碧山重迭水长流。",
        "dynasty": "唐",
        "collection_info": null
    },
    {
        "title": "晚眺",
        "author": "孟宾于",
        "content": "倚杖残秋裏，吟中四顾频。\n西风天际雁，落日渡头人。\n草色衰平野，山阴敛暮尘。\n却寻苔径去，明月照村邻。",
        "dynasty": "唐",
        "collection_info": null
    },
    {
        "title": "献主司",
        "author": "孟宾于",
        "content": "那堪雨后更闻蝉，溪隔重湖路七千。\n忆昔故园杨柳岸，全家送上渡头船。",
        "dynasty": "唐",
        "collection_info": null
    },
    {
        "title": "句",
        "author": "孟宾于",
        "content": "远树连沙静，闲舟入浦迟。\n帘垂羣吏散，苔长讼庭闲。\n去年曾折处，今日又垂条。\n早知落处随疎雨，悔得开时顺暖风。\n千家帘幕春空在，几处楼台月自明。\n腊雪化为流水去，春风吹出好山来。\n昔日声尘喧洛下，近年诗句满江南。\n匝地人家凭槛见，远山秋色捲帘看。\n蟾宫空手下，泽国更谁来。\n水国二亲应探榜，龙门三月又伤春。\n仙鸟却回空说梦，清朝未达自嫌身。\n失意从他桃李春，嵩阳经过歇行尘。\n云僧不见城中事，问是今年第几人。\n因逢日者教重应，忍被云僧劝却归。",
        "dynasty": "唐",
        "collection_info": null
    },
    {
        "title": "九日陪董内召登高",
        "author": "廖匡图",
        "content": "祝融峰下逢嘉节，相对那能不怆神。\n烟裏共寻幽磵菊，樽前俱是异乡人。\n遥山带日应连越，孤雁来时想别秦。\n自古登高尽惆怅，茱萸休笑泪盈巾。",
        "dynasty": "唐",
        "collection_info": null
    },
    {
        "title": "赠泉陵上人",
        "author": "廖匡图",
        "content": "暂把枯藤倚碧根，禅堂初创楚江濆。\n直疑松小难留鹤，未信山低住得云。\n草接寺桥牛笛近，日衔村树鸟行分。\n每来共忆曾游处，万壑泉声绝顶闻。",
        "dynasty": "唐",
        "collection_info": null
    },
    {
        "title": "和人赠沈彬",
        "author": "廖匡图",
        "content": "冥鸿迹在烟霞上，燕雀休夸大厦巢。\n名利最为浮世重，古今能有几人抛。\n逼真但使心无着，混俗何妨手强抄。\n深喜卜居连岳色，水边竹下得论交。",
        "dynasty": "唐",
        "collection_info": null
    },
    {
        "title": "松",
        "author": "廖匡图",
        "content": "曾于西晋封中散，又向东吴作大夫。\n浓翠自知千古在，清声谁道四时无。\n枝柯偃后龙蛇老，根脚盘来爪距粗。\n直待素秋摇落日，始将凡木鬬荣枯。",
        "dynasty": "唐",
        "collection_info": null
    },
    {
        "title": "句",
        "author": "廖匡图",
        "content": "正悲世上事无限，细看水中尘更多。",
        "dynasty": "唐",
        "collection_info": null
    },
    {
        "title": "中秋月",
        "author": "廖凝",
        "content": "九十日秋色，今宵已半分。\n孤光含列宿，四面绝纤云。\n众木排疎影，寒流迭细纹。\n遥遥望丹桂，心绪正纷纷。",
        "dynasty": "唐",
        "collection_info": null
    },
    {
        "title": "闻蝉",
        "author": "廖凝",
        "content": "一声初应侯，万木已西风。\n便感异乡客，先于离塞鸿。\n日斜金谷静，雨过石城空。\n此处不堪听，萧条千古同。",
        "dynasty": "唐",
        "collection_info": null
    },
    {
        "title": "彭泽解印",
        "author": "廖凝",
        "content": "五斗徒劳谩折腰，三年两鬓为谁焦。\n今朝官满重归去，还挈来时旧酒瓢。",
        "dynasty": "唐",
        "collection_info": null
    },
    {
        "title": "句",
        "author": "廖凝",
        "content": "满汀沤不散，一局黑全输。\n猎回千帐雪，探密大河冰。\n落尽最高树，始知松柏青。\n饭僧春岭蕨，醒酒雪潭鱼。\n风清竹阁留僧宿，雨湿莎庭放吏衙。\n红踯躅繁金殿暖，碧芙蓉笑水宫秋。",
        "dynasty": "唐",
        "collection_info": null
    },
    {
        "title": "赠廖凝",
        "author": "韦鼎",
        "content": "君与白云邻，生涯久忍贫。\n姓名高雅道，寰海许何人。\n岳气秋来早，亭寒果落新。\n几回吟石畔，孤鹤自相亲。",
        "dynasty": "唐",
        "collection_info": null
    },
    {
        "title": "寄庐山白上人",
        "author": "左偃",
        "content": "潦倒门前客，闲眠岁又残。\n连天数峰雪，终日与谁看。\n万丈高松古，千寻落水寒。\n仍闻有新作，懒寄入长安。",
        "dynasty": "唐",
        "collection_info": null
    },
    {
        "title": "寄韩侍郎",
        "author": "左偃",
        "content": "谋身谋隐两无成，拙计深惭负耦耕。\n渐老可堪怀故国，多愁翻觉厌浮生。\n言诗幸遇明公许，守朴甘遭俗者轻。\n今日况闻搜草泽，独悲顦顇卧昇平。",
        "dynasty": "唐",
        "collection_info": null
    },
    {
        "title": "汉宫词",
        "author": "左偃",
        "content": "寒烛照清夜，笙歌隔藓墙。\n一从飞燕入，便不见君王。",
        "dynasty": "唐",
        "collection_info": null
    },
    {
        "title": "送君去",
        "author": "左偃",
        "content": "关河月未晓，行子心已急。\n佳人无一言，独背残灯泣。",
        "dynasty": "唐",
        "collection_info": null
    },
    {
        "title": "秋晚野望",
        "author": "左偃",
        "content": "倚筇聊一望，何处是秦川？草色初晴路，鸿声欲暮天。",
        "dynasty": "唐",
        "collection_info": null
    },
    {
        "title": "郊原晚望怀李秘书",
        "author": "左偃",
        "content": "归鸟入平野，寒云在远村。\n徒令睇望久，不復见王孙。",
        "dynasty": "唐",
        "collection_info": null
    },
    {
        "title": "言怀别同志",
        "author": "左偃",
        "content": "惭老将谁託，劳生每自惭。\n何当重携手，风雨满江南。",
        "dynasty": "唐",
        "collection_info": null
    },
    {
        "title": "江上晚泊",
        "author": "左偃",
        "content": "寒云淡淡天无际，片帆落处沙鸥起。\n水阔风高日復斜，扁舟独宿芦花裏。",
        "dynasty": "唐",
        "collection_info": null
    },
    {
        "title": "寄鉴上人",
        "author": "左偃",
        "content": "一从携手阻戈鋋，屈指如今已十年。\n长记二林同宿夜，竹斋听雨共忘眠。",
        "dynasty": "唐",
        "collection_info": null
    },
    {
        "title": "送人",
        "author": "左偃",
        "content": "一茎二茎华髮生，千枝万枝梨花白。\n春色江南独未归，今朝又送还乡客。",
        "dynasty": "唐",
        "collection_info": null
    },
    {
        "title": "句",
        "author": "左偃",
        "content": "胡笳闻欲死，汉月望还生。\n日华离碧海，云影散青霄。",
        "dynasty": "唐",
        "collection_info": null
    },
    {
        "title": "景阳台怀古",
        "author": "陈贶",
        "content": "景阳六朝地，运极自依依。\n一会皆同是，到头谁论非。\n酒浓沈远虑，花好失前机。\n见此尤宜戒，正当家国肥。",
        "dynasty": "唐",
        "collection_info": null
    },
    {
        "title": "石城怀古",
        "author": "刘洞",
        "content": "石城古岸头，一望思悠悠。\n几许六朝事，不禁江水流。",
        "dynasty": "唐",
        "collection_info": null
    },
    {
        "title": "句",
        "author": "刘洞",
        "content": "千里长江皆渡马，十年养士得何人。\n翻忆潘郎章奏内，愔愔日暮好沾巾。\n百骸同草木，万象入心灵。",
        "dynasty": "唐",
        "collection_info": null
    },
    {
        "title": "旅怀",
        "author": "江为",
        "content": "迢迢江汉路，秋色又堪惊。\n半夜闻鸿雁，多年别弟兄。\n高风云影断，微雨菊花明。\n欲寄东归信，裴回无限情。",
        "dynasty": "唐",
        "collection_info": null
    },
    {
        "title": "江行",
        "author": "江为",
        "content": "越信隔年稀，孤舟几梦归。\n月寒花露重，江晚水烟微。\n峰直帆相望，沙空鸟自飞。\n何时洞庭上，春雨满蓑衣。",
        "dynasty": "唐",
        "collection_info": null
    },
    {
        "title": "登润州城",
        "author": "江为",
        "content": "天末江城晚，登临客望迷。\n春潮平岛屿，残雨隔虹霓。\n鸟与孤帆远，烟和独树低。\n乡山何处是，目断广陵西。",
        "dynasty": "唐",
        "collection_info": null
    },
    {
        "title": "岳阳楼",
        "author": "江为",
        "content": "倚楼高望极，展转念前途。\n晚叶红残楚，秋江碧入吴。\n云中来雁急，天末去帆孤。\n明月谁同我，悠悠上帝都。",
        "dynasty": "唐",
        "collection_info": null
    },
    {
        "title": "送客",
        "author": "江为",
        "content": "明月孤舟远，吟髭镊更华。\n天形围泽国，秋色露人家。\n水馆萤交影，霜洲橘委花。\n何当寻旧隐，泉石好生涯。",
        "dynasty": "唐",
        "collection_info": null
    },
    {
        "title": "临刑诗",
        "author": "江为",
        "content": "街鼓侵人急，西倾日欲斜。\n黄泉无旅店，今夜宿谁家。",
        "dynasty": "唐",
        "collection_info": null
    },
    {
        "title": "塞下曲",
        "author": "江为",
        "content": "万里黄云冻不飞，碛烟烽火夜深微。\n胡儿移帐寒笳绝，雪路时闻探马归。",
        "dynasty": "唐",
        "collection_info": null
    },
    {
        "title": "隋堤柳",
        "author": "江为",
        "content": "锦缆龙舟万里来，醉乡繁盛忽尘埃。\n空余两岸千株柳，雨叶风花作恨媒。",
        "dynasty": "唐",
        "collection_info": null
    },
    {
        "title": "句",
        "author": "江为",
        "content": "吟登萧寺旃檀阁，醉倚王家玳瑁筵。\n远远朝宗出白云，方圆随处性长存。",
        "dynasty": "唐",
        "collection_info": null
    },
    {
        "title": "咏鹰",
        "author": "高越",
        "content": "雪爪星眸世所稀，摩天专待振毛衣。\n虞人莫谩张罗网，未肯平原浅草飞。",
        "dynasty": "唐",
        "collection_info": null
    },
    {
        "title": "惜花",
        "author": "张泌",
        "content": "蝶散莺啼尚数枝，日斜风定更离披。\n看多记得伤心事，金谷楼前委地时。",
        "dynasty": "唐",
        "collection_info": null
    },
    {
        "title": "寄人 一",
        "author": "张泌",
        "content": "别梦依依到谢家，小廊迴合曲阑斜。\n多情只有春庭月，犹为离人照落花。",
        "dynasty": "唐",
        "collection_info": null
    },
    {
        "title": "寄人 二",
        "author": "张泌",
        "content": "酷怜风月为多情，还到春时别恨生。\n倚柱寻思倍惆怅，一场春梦不分明。",
        "dynasty": "唐",
        "collection_info": null
    },
    {
        "title": "边上",
        "author": "张泌",
        "content": "戍楼吹角起征鸿，猎猎寒旌背晚风。\n千里暮烟愁不尽，一川秋草恨无穷。\n山河惨澹关城闭，人物萧条市井空。\n只此旅魂招未得，更堪回首夕阳中。",
        "dynasty": "唐",
        "collection_info": null
    },
    {
        "title": "长安道中早行",
        "author": "张泌",
        "content": "客离孤馆一灯残，牢落星河欲曙天。\n鸡唱未沈函谷月，鴈声新度灞陵烟。\n浮生已悟庄周蝶，壮志仍输祖逖鞭。\n何事悠悠策羸马，此中辛苦过流年。",
        "dynasty": "唐",
        "collection_info": null
    },
    {
        "title": "洞庭阻风",
        "author": "张泌",
        "content": "空江浩荡景萧然，尽日菰蒲泊钓船。\n青草浪高三月渡，绿杨花扑一溪烟。\n情多莫举伤春目，愁极兼无买酒钱。\n犹有渔人数家住，不成村落夕阳边。",
        "dynasty": "唐",
        "collection_info": null
    },
    {
        "title": "春日旅泊桂州",
        "author": "张泌",
        "content": "暖风芳草竟芊绵，多病多愁负少年。\n弱柳未胜寒食雨，好花争奈夕阳天。\n溪边物色堪图画，林畔莺声似管弦。\n独有离人开泪眼，强凭杯酒亦澘然。",
        "dynasty": "唐",
        "collection_info": null
    },
    {
        "title": "晚次（一作「歇」）湘源县",
        "author": "张泌",
        "content": "烟郭遥闻向晚鸡，水平舟静浪声齐。\n高林带雨杨梅熟，曲岸笼云谢豹啼。\n二女庙荒汀（一作「宫」）树老，九疑山碧楚天低。\n湘南自古多离怨，莫动哀吟易惨悽。",
        "dynasty": "唐",
        "collection_info": null
    },
    {
        "title": "惆怅吟",
        "author": "张泌",
        "content": "秋风丹叶动荒城，惨澹云遮日半明。\n昼梦却因惆怅得，晚愁多为别离生。\n江淹彩笔空留恨，庄叟玄谭未及情。\n千古怨魂销不得，一江寒浪若为平。",
        "dynasty": "唐",
        "collection_info": null
    },
    {
        "title": "秋晚过洞庭",
        "author": "张泌",
        "content": "征帆初挂酒初酣，暮景离情两不堪。\n千里晚霞云梦北，一洲霜橘洞庭南。\n溪风送雨过秋寺，磵石惊龙落夜潭。\n莫把羁魂弔湘魄，九疑愁绝销烟岚。",
        "dynasty": "唐",
        "collection_info": null
    },
    {
        "title": "题华严寺木塔",
        "author": "张泌",
        "content": "六街晴色动秋光，雨霁凭高只易伤。\n一曲晚烟浮渭水，半桥斜日照咸阳。\n休将世路悲尘事，莫指云山认故乡。\n回首汉宫楼阁暮，数声钟鼓自微茫。",
        "dynasty": "唐",
        "collection_info": null
    },
    {
        "title": "经旧游",
        "author": "张泌",
        "content": "暂到高唐晓又还，丁香结梦水潺潺。\n不知云雨归何处，历历空留十二山。",
        "dynasty": "唐",
        "collection_info": null
    },
    {
        "title": "碧户",
        "author": "张泌",
        "content": "碧户扃鱼鏁，兰窗掩镜台。\n落花疑怅望，归燕自裴回。\n咏絮知难敌，伤春不易裁。\n恨从芳草起，愁为晚风来。\n衣惹湘云薄，眉分楚岫开。\n香浓眠旧枕，梦好醉春杯。\n小障明金凤，幽屏点翠苔。\n宝筝横塞鴈，怨笛落江梅。\n卓氏仍多酒，相如正富才。\n莫教琴上意，翻作鹤声哀。",
        "dynasty": "唐",
        "collection_info": null
    },
    {
        "title": "芍药",
        "author": "张泌",
        "content": "香清粉澹怨残春，蝶翅蜂鬚恋蘂尘。\n闲倚晚风生怅望，静留迟日学因循。\n休将薜荔为青琐，好与玫瑰作近邻。\n零落若教随暮雨，又应愁杀别离人。",
        "dynasty": "唐",
        "collection_info": null
    },
    {
        "title": "春晚谣",
        "author": "张泌",
        "content": "雨微微，烟霏霏，小庭半拆红蔷薇。\n钿筝斜倚画屏曲，零落几行金鴈飞。\n萧关梦断无寻处，万迭春波起南浦。\n凌乱杨花扑绣帘，晚窗时有流莺语。",
        "dynasty": "唐",
        "collection_info": null
    },
    {
        "title": "所思",
        "author": "张泌",
        "content": "空塘水碧春雨微，东风散漫杨柳飞。\n依依南浦梦犹在，脉脉高唐云不归。\n江头日暮多芳草，极目伤心烟悄悄。\n隔江红杏一枝明，似玉佳人俯清沼。\n休向春台更迴望，销魂自古因惆怅。\n银河碧海共无情，两处悠悠起风浪。",
        "dynasty": "唐",
        "collection_info": null
    },
    {
        "title": "春夕言怀",
        "author": "张泌",
        "content": "风透疎帘月满庭，倚栏无事倍伤情。\n烟垂柳带纤腰软，露滴花房怨脸明。\n愁逐野云销不尽，情随春浪去难平。\n幽窗谩结相思梦，欲化西园蝶未成。",
        "dynasty": "唐",
        "collection_info": null
    },
    {
        "title": "春江雨",
        "author": "张泌",
        "content": "雨溟溟，风泠泠，老松瘦竹临烟汀。\n空江冷落野云重，村中鬼火微如星。\n夜惊溪上渔人起，滴沥篷声满愁耳。\n子规叫断独未眠，罨岸春涛打船尾。",
        "dynasty": "唐",
        "collection_info": null
    },
    {
        "title": "送容州中丞赴镇",
        "author": "张泌",
        "content": "交趾同星坐，龙泉佩斗文。\n烧香翠羽帐，看舞郁金裙。\n鹢首衝泷浪，犀渠拂岭云。\n莫教铜柱北，祗说马将军。",
        "dynasty": "唐",
        "collection_info": null
    },
    {
        "title": "赠韩道士",
        "author": "张泌",
        "content": "日暮秋风吹野花，上清归客意无涯。\n桃源寂寂烟霞闭，天路悠悠星汉斜。\n还似世人生白髮，定知仙骨变黄芽。\n东城南陌频相见，应是壶中别有家。",
        "dynasty": "唐",
        "collection_info": null
    },
    {
        "title": "甘露寺",
        "author": "孙鲂",
        "content": "寒暄皆有景，孤绝画难形。\n地拱千寻崄，天垂四面青。\n昼灯笼鴈塔，夜磬彻渔汀。\n最爱僧房好，波光满户庭。",
        "dynasty": "唐",
        "collection_info": null
    },
    {
        "title": "题金山寺",
        "author": "孙鲂",
        "content": "万古波心寺，金山名目新。\n天多剩得月，地少不生尘。\n过樐妨僧定，惊涛溅佛身。\n谁言张处士，题后更无人。",
        "dynasty": "唐",
        "collection_info": null
    },
    {
        "title": "杨柳枝词五首 一",
        "author": "孙鲂",
        "content": "灵和风暖太昌春，舞线摇丝向昔人。\n何似晓来江雨后，一行如画隔遥津。",
        "dynasty": "唐",
        "collection_info": null
    },
    {
        "title": "杨柳枝词五首 二",
        "author": "孙鲂",
        "content": "彭泽初栽五树时，只应闲看一枝垂。\n不知天意风流处，要与佳人学画眉。",
        "dynasty": "唐",
        "collection_info": null
    },
    {
        "title": "杨柳枝词五首 三",
        "author": "孙鲂",
        "content": "暖傍离亭静拂桥，入流穿槛绿阴摇。\n不知落日谁相送，魂断千条与万条。",
        "dynasty": "唐",
        "collection_info": null
    },
    {
        "title": "杨柳枝词五首 四",
        "author": "孙鲂",
        "content": "春来绿树遍天涯，未见垂杨未可夸。\n晴日万株烟一阵，闲坊兼是莫愁家。",
        "dynasty": "唐",
        "collection_info": null
    },
    {
        "title": "杨柳枝词五首 五",
        "author": "孙鲂",
        "content": "十首当年有旧词，唱青歌翠几无遗。\n未曾得向行人道，不谓离情莫折伊。",
        "dynasty": "唐",
        "collection_info": null
    },
    {
        "title": "句",
        "author": "孙鲂",
        "content": "游子未归去，野花愁破心。\n划多灰渐冷，坐久席成痕。\n结宇孤峰上，安禅巨浪间。\n分开朝海浪，留住过江云。\n划多灰杂苍虬迹，坐久烟消宝鸭香。",
        "dynasty": "唐",
        "collection_info": null
    },
    {
        "title": "入塞二首 一",
        "author": "沈彬",
        "content": "欲为皇王服远戎，万人金甲鼓鼙中。\n阵云黯塞三边黑，兵血愁天一片红。\n半夜翻营旗搅月，深秋防戍劒磨风。\n谤书未及明君爇，卧骨将军已殁功。",
        "dynasty": "唐",
        "collection_info": null
    },
    {
        "title": "入塞二首 二",
        "author": "沈彬",
        "content": "苦战沙门卧箭痕，戍楼闲上望星文。\n生希国泽分偏将，死夺河源荅圣君。\n鸢觑败兵眠白草，马惊边鬼哭阴云。\n功多地远无人纪，汉阁笙歌日又曛。",
        "dynasty": "唐",
        "collection_info": null
    },
    {
        "title": "塞下三首 一",
        "author": "沈彬",
        "content": "塞叶声悲秋欲霜，寒山数点下牛羊。\n映霞旅鴈随疎雨，向碛行人带夕阳。\n边骑不来沙路失，国恩深后海城荒。\n胡儿向化新成长，犹自千回问汉王。",
        "dynasty": "唐",
        "collection_info": null
    },
    {
        "title": "塞下三首 二",
        "author": "沈彬",
        "content": "贵主和亲杀气沉，燕山闲猎鼓鼙音。\n旗分雪草偷边马，箭入寒云落塞禽。\n陇月尽牵乡思动，战衣谁寄泪痕深。\n金钗谩作封侯别，劈破佳人万里心。",
        "dynasty": "唐",
        "collection_info": null
    },
    {
        "title": "塞下三首 三",
        "author": "沈彬",
        "content": "月冷榆关过鴈行，将军寒笛老思乡。\n贰师骨恨千夫壮，李广魂飞一劒长。\n戍角就沙催落日，阴云分碛护飞霜。\n谁知汉武轻中国，闲夺天山草木荒。",
        "dynasty": "唐",
        "collection_info": null
    },
    {
        "title": "秋日",
        "author": "沈彬",
        "content": "秋含砧杵捣斜阳，笛引西风颢气凉。\n薜荔惹烟笼蟋蟀，芰荷翻雨泼鸳鸯。\n当年酒贱何妨醉，今日时难不易狂。\n肠断旧游从一别，潘安惆怅满头霜。",
        "dynasty": "唐",
        "collection_info": null
    },
    {
        "title": "金陵杂题二首 一",
        "author": "沈彬",
        "content": "王气生秦四百年，晋元东渡浪花船。\n正惭海内皆涂地，来保江南一片天。\n古树着行临远岸，暮山相亚出微烟。\n千征万战英雄尽，落日牛羊食野田。",
        "dynasty": "唐",
        "collection_info": null
    },
    {
        "title": "金陵杂题二首 二",
        "author": "沈彬",
        "content": "暮潮声落草光沉，贾客来帆宿岸阴。\n一笛月明何处酒，满城秋色几家砧。\n时清曾恶桓温盛，山翠长牵谢傅心。\n今日到来何物在，碧烟和雨锁寒林。",
        "dynasty": "唐",
        "collection_info": null
    },
    {
        "title": "麻姑山",
        "author": "沈彬",
        "content": "绀殿松萝太古山，仙人曾此话桑田。\n闲倾云液十分日，已过浮生一万年。\n花洞路中逢鹤信，水帘岩底见龙眠。\n我来游礼酬心愿，欲共怡神契自然。",
        "dynasty": "唐",
        "collection_info": null
    },
    {
        "title": "题苏仙山",
        "author": "沈彬",
        "content": "眼穿林罅见郴州，井里交连侧局揪。\n味道不来闲处坐，劳生更欲几时休。\n苏仙宅古烟霞老，义帝坟荒草木愁。\n千古是非无处问，夕阳西去水东流。",
        "dynasty": "唐",
        "collection_info": null
    },
    {
        "title": "洪州解至长安初举纳省卷梦仙谣",
        "author": "沈彬",
        "content": "□□□□□□□，□□□□□□□。\n玉殿大开从客入，金桃烂熟没人偷。\n凤惊宝扇频翻翅，龙惧金鞭不转头。\n□□□□□□□，□□□□□□□。",
        "dynasty": "唐",
        "collection_info": null
    },
    {
        "title": "忆仙谣",
        "author": "沈彬",
        "content": "白榆风飒九天秋，王母朝迴宴玉楼。\n日月渐长双凤睡，桑田欲变六鳌愁。\n云翻箫管相随去，星触旌幢各自流。\n诗酒近来狂不得，骑龙却忆上清游。",
        "dynasty": "唐",
        "collection_info": null
    },
    {
        "title": "纳省卷赠为首刘象",
        "author": "沈彬",
        "content": "曾应大中天子举，四朝风月鬓萧疎。\n不随世祖重携劒，却为文皇再读书。\n十载战尘销旧业，满城春雨坏贫居。\n一枝何事于君借，仙桂年年幸有余。",
        "dynasty": "唐",
        "collection_info": null
    },
    {
        "title": "赠王定保",
        "author": "沈彬",
        "content": "仙桂曾攀第一枝，薄游湘水阻佳期。\n皋桥已失齐眉愿，萧寺行逢落髮师。\n废苑露寒兰寂寞，丹山云断凤参差。\n闻公已有平生约，谢绝女萝依兔丝。",
        "dynasty": "唐",
        "collection_info": null
    },
    {
        "title": "结客少年场行",
        "author": "沈彬",
        "content": "重义轻生一劒知，白虹贯日报雠归。\n片心惆怅清平世，酒市无人问布衣。",
        "dynasty": "唐",
        "collection_info": null
    },
    {
        "title": "阳朔碧莲峰",
        "author": "沈彬",
        "content": "陶潜彭泽五株柳，潘岳河阳一县花。\n两处争如阳朔好，碧莲峰裏住人家。",
        "dynasty": "唐",
        "collection_info": null
    },
    {
        "title": "再过金陵",
        "author": "沈彬",
        "content": "玉树歌终王气收，鴈行高送石城秋。\n江山不管兴亡事，一任斜阳伴客愁。",
        "dynasty": "唐",
        "collection_info": null
    },
    {
        "title": "都门送别",
        "author": "沈彬",
        "content": "岸柳萧疎野荻秋，都门行客莫回头。\n一条灞水清如劒，不为离人割断愁。",
        "dynasty": "唐",
        "collection_info": null
    },
    {
        "title": "弔边人",
        "author": "沈彬",
        "content": "杀声沈后野风悲，汉月高时望不归。\n白骨已枯沙上草，家人犹自寄寒衣。",
        "dynasty": "唐",
        "collection_info": null
    },
    {
        "title": "句",
        "author": "沈彬",
        "content": "尺素隐清辉，一毫分险阻。\n金翅动身摩日月，银河转浪洗干坤。\n须知手笔安排定，不怕山河整顿难。\n九衢冠盖暗争路，四海干戈多异心。\n地隈一水巡城转，天约羣山附郭来。\n数家鱼网疎云外，一岸残阳细雨中。\n松欹晚影离坛草，钟撼秋声入殿风。\n压低吴楚遥涵水，约破云霞独倚天。\n半身落日离秦树，一路平芜入楚烟。\n清占月中三峡水，丽偷云外十洲春。\n幽鸟唤人穿竹去，野猨寻果出云来。",
        "dynasty": "唐",
        "collection_info": null
    },
    {
        "title": "僻居谢何明府见访",
        "author": "伍乔",
        "content": "公退琴堂动逸怀，闲披烟霭访微才。\n马嘶穷巷蛙声息，辙到衡门草色开。\n风引柳花当坐起，日将林影入庭来。\n满斋尘土一床藓，多谢从容水饭回。",
        "dynasty": "唐",
        "collection_info": null
    },
    {
        "title": "冬日道中",
        "author": "伍乔",
        "content": "去去天涯无定期，瘦童羸马共依依。\n暮烟江口客来绝，寒叶岭头人住稀。\n带雪野风吹旅思，入云山火照行衣。\n钓台吟阁沧洲在，应为初心未得归。",
        "dynasty": "唐",
        "collection_info": null
    },
    {
        "title": "僻居酬友人",
        "author": "伍乔",
        "content": "僻居虽爱近林泉，幽径闲居碧藓连。\n向竹掩扉随鹤息，就溪安石学僧禅。\n古琴带月音声亮，山果经霜气味全。\n多谢故交怜朴野，隔云时復寄佳篇。",
        "dynasty": "唐",
        "collection_info": null
    },
    {
        "title": "游西山龙泉禅寺",
        "author": "伍乔",
        "content": "迭巘层峰坐可观，枕门流水更潺湲。\n晓钟声彻洞溪远，夏木影笼轩槛寒。\n幽径乍寻衣屦润，古堂频宿梦魂安。\n因嗟城郭营营事，不得长游空鬓残。",
        "dynasty": "唐",
        "collection_info": null
    },
    {
        "title": "宿灊山",
        "author": "伍乔",
        "content": "一入仙山万虑宽，夜深宁厌倚虚栏。\n鹤和云影宿高木，人带月光登古坛。\n芝朮露浓溪坞白，薜萝风起殿廊寒。\n更陪羽客论真理，不觉初钟叩晓残。",
        "dynasty": "唐",
        "collection_info": null
    },
    {
        "title": "游西禅",
        "author": "伍乔",
        "content": "远岫当轩列翠光，高僧一衲万缘忘。\n碧松影裏地长润，白藕花中水亦香。\n云自雨前生净石，鹤于钟后宿长廊。\n游人恋此吟终日，盛暑楼台早有凉。",
        "dynasty": "唐",
        "collection_info": null
    },
    {
        "title": "寄史处士",
        "author": "伍乔",
        "content": "长羡闲居一水湄，吟情高古有谁知。\n石楼待月横琴久，渔浦经风下钓迟。\n僻坞落花多掩径，旧山残烧几侵篱。\n松门别后无消息，早晚重应蹑屐随。",
        "dynasty": "唐",
        "collection_info": null
    },
    {
        "title": "僻居秋思寄友人",
        "author": "伍乔",
        "content": "门巷秋归更寂寥，雨余闲砌委兰苗。\n梦迴月夜虫吟壁，病起茅斋药满瓢。\n泽国旧游关远思，竹林前会负佳招。\n身名未立犹辛苦，何许流年晚鬓凋。",
        "dynasty": "唐",
        "collection_info": null
    },
    {
        "title": "寄落星史虚白处士",
        "author": "伍乔",
        "content": "白云峰下古溪头，曾与提壶烂熳游。\n登阁共看彭蠡水，围炉相忆杜陵秋。\n棊玄不厌通高品，句妙多容隔岁酬。\n别后相思时一望，暮山空碧水空流。",
        "dynasty": "唐",
        "collection_info": null
    },
    {
        "title": "九江旅夜寄山中故人",
        "author": "伍乔",
        "content": "弱柳风高远漏沈，坐来难便息愁吟。\n江城雪尽寒犹在，客舍灯孤夜正深。\n尘土积年粘旅服，关山无处寄归心。\n此时遥羡闲眠侣，静掩云扉卧一林。",
        "dynasty": "唐",
        "collection_info": null
    },
    {
        "title": "闻杜牧赴阙",
        "author": "伍乔",
        "content": "旧隐匡庐一草堂，今闻携策谒吾皇。\n峡云难卷从龙势，古劒终腾出土光。\n开翅定期归碧落，濯缨宁肯问沧浪。\n他时得意交知仰，莫忘裁诗寄钓乡。",
        "dynasty": "唐",
        "collection_info": null
    },
    {
        "title": "题西林寺水阁",
        "author": "伍乔",
        "content": "竹翠苔花遶槛浓，此亭幽致讵曾逢。\n水分林下清泠派，山峙云间峭峻峰。\n怪石夜光寒射烛，老杉秋韵冷和钟。\n不知来往留题客，谁约重寻莲社踪。",
        "dynasty": "唐",
        "collection_info": null
    },
    {
        "title": "林居喜崔三博远至",
        "author": "伍乔",
        "content": "几日区区在远程，晚烟林径喜相迎。\n姿容虽有尘中色，巾屦犹多岳上清。\n野石静排为坐榻，溪茶深煮当飞觥。\n留连话与方经宿，又欲携书别我行。",
        "dynasty": "唐",
        "collection_info": null
    },
    {
        "title": "观华夷图",
        "author": "伍乔",
        "content": "别手应难及此精，须知攒簇自心灵。\n始于毫末分诸国，渐见图中列四溟。\n关路欲伸通楚势，蜀山俄耸入秦青。\n笔端尽现寰区事，堪把长悬在户庭。",
        "dynasty": "唐",
        "collection_info": null
    },
    {
        "title": "庐山书堂送祝秀才还乡",
        "author": "伍乔",
        "content": "束书辞我下重巅，相送同临楚岸边。\n归思几随千里水，离情空寄一枝蝉。\n园林到日酒初熟，庭户开时月正圆。\n莫使蹉跎恋疎野，男儿酬志在当年。",
        "dynasty": "唐",
        "collection_info": null
    },
    {
        "title": "暮冬送何秀才毘陵",
        "author": "伍乔",
        "content": "匹马嘶风去思长，素琴孤劒称戎装。\n路涂多是过残岁，杯酒无辞到醉乡。\n云傍水村凝冷片，雪连山驿积寒光。\n毘陵城下饶嘉景，回日新诗应满堂。",
        "dynasty": "唐",
        "collection_info": null
    },
    {
        "title": "龙潭张道者",
        "author": "伍乔",
        "content": "碧洞幽岩独息心，时人何路得相寻。\n养生不说凭诸药，适意惟闻在一琴。\n石径扫稀山藓合，竹轩开晚野云深。\n他年功就期飞去，应笑吾徒多苦吟。",
        "dynasty": "唐",
        "collection_info": null
    },
    {
        "title": "晚秋同何秀才溪上",
        "author": "伍乔",
        "content": "闲步秋光思杳然，荷藜因共过林烟。\n期收野药寻幽路，欲采溪菱上小船。\n云吐晚阴藏霁岫，柳含余霭咽残蝉。\n倒尊尽日忘归处，山磬数声敲暝天。",
        "dynasty": "唐",
        "collection_info": null
    },
    {
        "title": "送江少府授延陵后寄",
        "author": "伍乔",
        "content": "五老云中勤学者，遇时能不困风尘。\n束书西上谒明主，捧檄南归慰老亲。\n别馆友朋留醉久，去程烟月入吟新。\n莫因官小慵之任，自古鸾栖有异人。",
        "dynasty": "唐",
        "collection_info": null
    },
    {
        "title": "观山水障子",
        "author": "伍乔",
        "content": "功绩精妍世少伦，图时应倍用心神。\n不知草木承何异，但见江山长带春。\n云势似离岩底石，浪花如动岸边苹。\n更疑独泛渔舟者，便是其中旧隐人。",
        "dynasty": "唐",
        "collection_info": null
    },
    {
        "title": "寄张学士洎",
        "author": "伍乔",
        "content": "不知何处好消忧，公退携壶即上楼。\n职事久参侯伯幕，梦魂长遶帝王州。\n黄山向晚盈轩翠，黟水含春绕槛流。\n遥想玉堂多暇日，花时谁伴出城游。",
        "dynasty": "唐",
        "collection_info": null
    },
    {
        "title": "句",
        "author": "伍乔",
        "content": "积霭沈诸壑，微阳在半峰。",
        "dynasty": "唐",
        "collection_info": null
    },
    {
        "title": "塞下曲 一",
        "author": "陈陶",
        "content": "边头能走马，猨臂李将军。\n射虎羣胡伏，开弓绝塞闻。\n海山谙向背，攻守别风云。\n只为坑降罪，轻车未转勋。",
        "dynasty": "唐",
        "collection_info": null
    },
    {
        "title": "塞下曲 二",
        "author": "陈陶",
        "content": "望湖关下战，杂虏丧全师。\n鸟啄豺狼将，沙埋日月旗。\n牛羊奔赤狄，部落散燕耆。\n都护凌晨出，铭功瘗死尸。",
        "dynasty": "唐",
        "collection_info": null
    },
    {
        "title": "胡无人行",
        "author": "陈陶",
        "content": "十万羽林儿，临洮破郅支。\n杀添胡地骨，降足汉营旗。\n塞阔牛羊散，兵休帐幕移。\n空流陇头水，呜咽向人悲。",
        "dynasty": "唐",
        "collection_info": null
    },
    {
        "title": "悲哉行",
        "author": "陈陶",
        "content": "中岳仇先生，遗余饵松方。\n服之一千日，肢体生异香。\n步履如风旋，天涯不赍粮。\n仍云为地仙，不得朝虚皇。\n狡兔有三穴，人生又何常。\n悲哉二廉士，饿死于首阳。",
        "dynasty": "唐",
        "collection_info": null
    },
    {
        "title": "涂山怀古",
        "author": "陈陶",
        "content": "落拓书剑晚，清秋鹰正笼。\n涂山间来上，敬爱如登龙。\n览古觉神王，翛然天地空。\n东南更何有，一醉先王风。\n惟昔放勋世，阴晦彻成洪。\n皇图化鱼鳖，天道漂无踪。\n帝乃命舟檝，掇芳儒素中。\n高陈九州力，百道驱归东。\n旧物復光明，洪炉再埏镕。\n经门不私子，足知天下公。\n亮曰那并生，唐虞禅华虫。\n兹山朝万国，一赋寰海同。\n十载有区宇，秋豪皆帝功。\n垂衣不骄德，子桀如何聋。\n握髮闻礼贤，葺茅见卑宫。\n凡夫色难事，神圣安能恭。\n道隐三千年，遗芳播笙镛。\n当时执圭处，佳气仍童童。\n海屿俨清庙，天人盛祇供。\n玄恩及花木，丹谶名崆峒。\n异代草泽臣，何由树勋庸。\n尧阶未曾识，谁信平生忠。\n恨不当际会，预为执鞭僮。\n劳歌下山去，怀德心无穷。",
        "dynasty": "唐",
        "collection_info": null
    },
    {
        "title": "游子吟",
        "author": "陈陶",
        "content": "栖乌喜林曙，惊蓬伤岁阑。\n关河三尺雪，何处是天山？\n朔风无重衣，仆马饥且寒。\n惨戚别妻子，迟回出门难。\n男儿值休明，岂是长泥蟠。\n何者为木偶，何人侍金銮。\n郁郁守贫贱，悠悠亦无端。\n进不图功名，退不处岩峦。\n穷通在何日，光景如跳丸。\n富贵苦不早，令人摧心肝。\n誓期春之阳，一振摩霄翰。",
        "dynasty": "唐",
        "collection_info": null
    },
    {
        "title": "怀仙吟二首 一",
        "author": "陈陶",
        "content": "丹陵五牙客，昨日罗浮归。\n赤斧寻不得，烟霞空满衣。\n试于华阳问，果遇三茅知。\n采药向十洲，同行牧羊儿。\n十洲隔八海，浩渺不可期。\n留空双白鹤，巢在长松枝。",
        "dynasty": "唐",
        "collection_info": null
    },
    {
        "title": "怀仙吟二首 二",
        "author": "陈陶",
        "content": "云溪古流水，春晚桃花香。\n忆与我师别，片帆归沧浪。\n沧浪在何许，相思泪如雨。\n黄鹤不復来，云深难别处。\n石渠泉泠泠，三见菖蒲生。\n日夜劳梦魂，随波注东溟。\n空怀别时惠，长读消魔经。",
        "dynasty": "唐",
        "collection_info": null
    },
    {
        "title": "海昌望月",
        "author": "陈陶",
        "content": "何处无今夕，岂期在海头。\n贾客不爱月，婵娟闲沧洲。\n浩然伤岁华，独望湖边楼。\n烟岛青历历，蓝田白悠悠。\n谁无破镜期，繄我信虚舟。\n谁无桂枝念，繄我方摧辀。\n始见弯环春，又逢团圆秋。\n莫厌绫扇夕，百年多银钩。\n今盘谁雕镌，玉窟难冥搜。\n重轮运时节，三五不自由。\n疑抛云上锅，欲搂天边毬。\n孀居应寒冷，捣药青冥愁。\n兔子树下蹲，虾𢋙池中游。\n如何名金波，不共水东流。\n天花辟膻腥，野云无边陬。\n蚌蛤乘大运，含珠相对醻。\n夜鹊思南乡，露华清东瓯。\n百宝安可觑，老龙锁深湫。\n究究如情人，盗者即仇雠。\n海涯上皎洁，九门更清幽。\n亭亭劝金尊，夜久喘吴牛。\n夷俗皆轻掷，北山思今游。\n鴈声故乡来，客泪堕南洲。\n平生烟霞志，读书觅封侯。\n四海尚白身，岂无故乡羞。\n壈坎何足叹，壮如水中虬。\n猎猎谷底兰，摇摇波上鸥。\n中途丧资斧，两地生繁忧。\n一杯太阴君，鹪鹩岂无求。\n明日将片叶，三山东南浮。",
        "dynasty": "唐",
        "collection_info": null
    },
    {
        "title": "蒲门戍观海作",
        "author": "陈陶",
        "content": "廓落溟涨晓，蒲门郁苍苍。\n登楼礼东君，旭日生扶桑。\n毫釐见蓬瀛，含吐金银光。\n草木露未晞，蜃楼气若藏。\n欲游蟠桃国，虑涉魑魅乡。\n徐市惑秦朝，何人在岩廊。\n惜哉千童子，葬骨于眇茫。\n恭闻槎客言，东池接天潢。\n即此聘牛女，曰祈长寿方。\n灵津水清浅，余亦慕修航。",
        "dynasty": "唐",
        "collection_info": null
    },
    {
        "title": "番禺道中作",
        "author": "陈陶",
        "content": "博罗程远近，海塞愁先入。\n瘴雨出虹蝀，蛮江渡山急。\n常闻岛夷俗，犀象满城邑。\n鴈至草犹春，潮迴樯半湿。\n丹丘凤皇隐，水庙蛟龙集。\n何处树能言，几乡珠是泣。\n千年赵佗国，霸气委原隰。\n龌龊笑终军，长缨祸先及。",
        "dynasty": "唐",
        "collection_info": null
    },
    {
        "title": "赠江西周大夫",
        "author": "陈陶",
        "content": "否极生大贤，九元降灵气。\n独立正始风，蔚然中兴瑞。\n渊伦照三古，磊落涵泾渭。\n真貌月悬秋，雄词雷出地。\n具瞻先皇宠，欲践东华贵。\n咫尺时不来，千秋鼎湖泪。\n因分三辅职，进领南平位。\n报政黄霸惭，提兵吕蒙醉。\n岁星临斗牛，水国嘉祥至。\n不独苍生苏，仍兼六驺喜。\n恭闻庙堂畧，欲断匈奴臂。\n刬释自宸衷，平戍在连帅。\n时康簪笏宂，世梗忠良议。\n丘壑非无人，松香有私志。\n三朝倚天剑，十万浮云骑。\n可使河曲清，羣公信儿戏。\n沧溟用谦德，百谷走童稚。\n御众付深人，参筹须伟器。\n他年蓬荜贱，愿附鹓鸾翅。",
        "dynasty": "唐",
        "collection_info": null
    },
    {
        "title": "旅次铜山途中先寄温州韩使君",
        "author": "陈陶",
        "content": "乱山沧海曲，中有横阳道。\n束马过铜梁，苕华坐堪老。\n鸠鸣高崖裂，熊鬬深树倒。\n绝壑无坤维，重林失苍昊。\n跻攀寡俦侣，扶接念舆皁。\n俛仰栗嵌空，无因掇灵草。\n梯穷闻戍鼓，魂续赖丘祷。\n敞豁天地归，萦纡村落好。\n悠悠思蒋径，扰扰愧商皓。\n驰想永嘉侯，应伤此怀抱。",
        "dynasty": "唐",
        "collection_info": null
    },
    {
        "title": "种兰",
        "author": "陈陶",
        "content": "种兰幽谷底，四远闻馨香。\n春风长养深，枝叶趁人长。\n智水润其根，仁锄护其芳。\n蒿藜不生地，恶鸟弓已藏。\n椒桂夹四隅，茅茨居中央。\n左邻桃花坞，右接莲子塘。\n一月熏手足，两月熏衣裳。\n三月熏肌骨，四月熏心肠。\n幽人饥如何，采兰充糇粮。\n幽人渴如何，酝兰为酒浆。\n地无青苗租，白日如散王。\n不尝仙人药，端坐红霞房。\n日夕望美人，佩花正煌煌。\n美人久不来，佩花徒生光。\n刈穫及葳蕤，无令见雪霜。\n清芬信神鬼，一叶岂可忘。\n举头愧青天，鼓腹咏时康。\n下有贤公卿，上有圣明王。\n无阶荅风雨，愿献兰一筐。",
        "dynasty": "唐",
        "collection_info": null
    },
    {
        "title": "草木言",
        "author": "陈陶",
        "content": "何生我苍苍，何育我黄黄。\n草木无知识，幸君同三光。\n始自受姓名，葳蕤立衣裳。\n山河既分丽，齐首乳青阳。\n甘辛各有荣，好丑不相防。\n常忧刀斧劫，窃慕仁寿乡。\n愿天雨无暴，怨地风无狂。\n雨足因衰惫，风多因夭伤。\n在山不为桂，徒辱君高冈。\n在水不为莲，徒占君深塘。\n勿轻培塿阜，或有奇栋梁。\n勿轻蒙胧泽，或有奇馨香。\n涓毫可蔍差，朝菌寿为长。\n拥肿若无取，大椿命为伤。\n婆娑不材生，苒苒向秋荒。\n幸遭熏风日，有得皆簸扬。\n所愧雨露恩，愿效幽微芳。\n希君频采择，勿使枯雪霜。",
        "dynasty": "唐",
        "collection_info": null
    },
    {
        "title": "题僧院紫竹",
        "author": "陈陶",
        "content": "喜游蛟井寺，復见炎州竹。\n杳霭万丈间，啸风清独速。\n江南正霜霰，吐秀弄颛顼。\n似瑞惊坚贞，如魔试金粟。\n笋非孝子泣，文异湘灵哭。\n金碧谁与邻，萧森自成族。\n新闻赤帝种，子落毛人谷。\n远祖赐鹪鹏，遗芳遍南陆。\n对烟苏麻丑，夹涧篔筜伏。\n美誉动丹青，瓌姿艳秦蜀。\n因缘鹿苑识，想像虵丘斸。\n几叶别黄茅，何年依白足。\n龙树蛰一花，砌瑶扫云屋。\n色静曼仙花，名高给孤独。\n青葱太子树，洒落观音目。\n法雨每霑濡，玉毫时照烛。\n离居鸾节变，住冷金颜缩。\n岂念葛陂荣，幸无祖父辱。\n光摇水精串，影送莲花轴。\n江鹜日相寻，野鹗时寄宿。\n幽香入茶竈，静翠直碁局。\n肯羡垣上蒿，自多篱下菊。\n从来道生一，况伴龟藏六。\n栖託讵星迴，檀栾已云矗。\n霞杯传缥叶，羽管吹紫玉。\n久绝钓竿歌，聊裁竹枝曲。\n媿生黄金地，千秋为师绿。",
        "dynasty": "唐",
        "collection_info": null
    },
    {
        "title": "早发始兴",
        "author": "陈陶",
        "content": "云裏山已曙，舟中火初爇。\n绿浦待行桡，玄猨催落月。\n沿流信多美，况復秋风发。\n挂席借前期，晨鸡莫嘲异常。",
        "dynasty": "唐",
        "collection_info": null
    },
    {
        "title": "寄元孚道人",
        "author": "陈陶",
        "content": "梵宇章句客，佩兰三十年。\n长乘碧云马，时策翰林鞭。\n曩事五岳游，金衣曳祥烟。\n高攀桐君手，左倚鸑鷟肩。\n哭玉秋雨中，摘星春风前。\n横辀截洪偃，凭几见广宣。\n尔来寤华胥，石壁孤云眠。\n龙降始得偈，龟老方巢莲。\n内殿无文僧，驱虞谁能牵。\n因之问楚水，弔屈几潺湲。",
        "dynasty": "唐",
        "collection_info": null
    },
    {
        "title": "和西江李助副使早登开元寺阁",
        "author": "陈陶",
        "content": "虚豁登宝阁，三休极层构。\n独立天地间，烟云满襟袖。\n鰲荒初落日，剑野呈绮绣。\n秋槛祝融微，阴轩九江凑。\n拂檐皇姑舍，错落白榆秀。\n倚砌天竺祠，蛟龙蟠古甃。\n翛然观六合，一指齐宇宙。\n书剑忽若□，青云日方昼。\n南朝空苍莽，楚泽稀耕耨。\n万事溺颓波，一航安可涭。\n徒云寄麟泣，六五终难就。\n资斧念余生，湖光隐圭窦。\n早闻羣黄鹤，飘举此江岫。\n陵谷空霭然，人樵已雏𪆪。\n燕宫豸冠客，凭览发清奏。\n珠玉难嗣音，摐辕愧孤陋。",
        "dynasty": "唐",
        "collection_info": null
    },
    {
        "title": "将归钟陵留赠南海李尚书",
        "author": "陈陶",
        "content": "楚国有田舍，炎州长梦归。\n怀恩似秋燕，屡遶玉堂飞。\n越酒岂不甘，海鱼宁无肥。\n山裘醉歌舞，事与初心违。\n晔晔文昌公，英灵世间稀。\n长江浩无际，龙蜃皆归依。\n贱子感一言，草茅发光辉。\n从来鸡凫质，得假凤皇威。\n常欲讨玄珠，青云报巍巍。\n龙门竟多故，双泪别旍旗。",
        "dynasty": "唐",
        "collection_info": null
    },
    {
        "title": "宿岛径夷山舍",
        "author": "陈陶",
        "content": "百里遵鸟径，蓬征信邅迴。\n暝依渔樵宿，似过黄金台。\n缺啮心未理，寥寥夜猨哀。\n山深石床冷，海近腥气来。\n主人意不浅，屡献流霞杯。\n对月抚长剑，愁襟纷莫开。\n九衢平如水，胡为涉崔崽。\n一饭未遑饱，鹏图信悠哉。\n山涛谑细君，吾岂厌蓬莱。\n明发又驱马，客思一裴回。",
        "dynasty": "唐",
        "collection_info": null
    },
    {
        "title": "避世翁",
        "author": "陈陶",
        "content": "海上一蓑笠，终年垂钓丝。\n沧洲有深意，冠尽何由知。\n直钩不营鱼，蜗室无妻儿。\n渴饮寒泉水，饥飡紫朮芝。\n鹤髮披两肩，高怀如澄陂。\n曾闻仙老言，云是古鸱夷。\n石窦閟雷雨，金潭养蛟螭。\n乘槎上玉津，骑鹿游峨嵋。\n以人为语默，与世为雄雌。\n兹焉乃磻溪，豹变应须时。\n自古隐沦客，无非王者师。",
        "dynasty": "唐",
        "collection_info": null
    },
    {
        "title": "冬夜吟",
        "author": "陈陶",
        "content": "黑夜天寒愁散玉，东皇海上张仙烛。\n侯家歌舞按梨园，石氏宾寮醉金谷。\n鲁家襜褕闇披水，雪花灯下甘垂翅。\n散帙高编折桂枝，披纱密甃青云地。\n霜白溪松转斜尽，铜龙唤曙咽声细。\n八埏蝼蚁厌寒栖，早晚青旗引春帝。\n展转城乌啼紫天，曈曚千骑衙楼前。",
        "dynasty": "唐",
        "collection_info": null
    },
    {
        "title": "西川座上听金五云唱歌",
        "author": "陈陶",
        "content": "蜀王殿上华筵开，五云歌从天上来。\n满堂罗绮悄无语，喉音止驻云裴回。\n管弦金石还依转，不随歌出灵和殿。\n白云飘飖席上闻，贯珠历历声中见。\n旧样钗箆浅澹衣，元和梳洗青黛眉。\n低丛小鬓腻䰀鬌，碧牙镂掌山参差。\n曲终暂起更衣过，还向南行座头坐。\n低眉欲语谢贵侯，檀脸双双泪穿破。\n自言本是宫中嫔，武皇改号承恩新。\n中丞御史不足比，水殿一声愁杀人。\n武皇铸鼎登真箓，嫔御蒙恩免幽辱。\n茂陵弓剑不得亲，嫁与卑官到西蜀。\n卑官到官年未周，堂衡禄罢东西游。\n蜀江水急驻不得，復此萍蓬二十秋。\n今朝得侍王侯宴，不觉途中妾身贱。\n愿持巵酒更唱歌，歌是伊州第三遍。\n唱着右丞征戍词，更闻闺月添相思。\n如今声韵尚如在，何况宫中年少时。\n五云处处可怜许，明朝道向襃中去。\n须臾宴罢各东西，雨散云飞莫知处。",
        "dynasty": "唐",
        "collection_info": null
    },
    {
        "title": "飞龙引",
        "author": "陈陶",
        "content": "有熊之君好神仙，飡霞炼石三千年。\n一旦黄龙下九天，骑龙枿枿昇紫烟。\n万姓攀髯髯堕地，啼呼弓剑飘寒水。\n紫鸾八九堕玉笙，金镜空留照魑魅。\n羽幢䙰褷银汉秋，六宫望断芙蓉愁。\n应龙下挥中园笑，泓泓水遶青苔洲。\n瑞风飒沓天光浅，瑶阙峨峨横露苑。\n沆瀣楼头紫凤歌，三株树下青牛饭。\n鸿胧九阙相玉皇，钧天乐引金华郎。\n散花童子鹤衣短，投壶姹女蛾眉长。\n彤庭侍宴瑶池席，老兔春高桂宫白。\n蓬莱下国赐分珪，阿母金桃容小摘。\n仙流万缄虫篆春，三十六洞交风云。\n千年小兆一蝉蜕，丹台职亚扶桑君。\n金乌试浴青门水，下界蜉蝣几迴死。",
        "dynasty": "唐",
        "collection_info": null
    },
    {
        "title": "谪仙词",
        "author": "陈陶",
        "content": "牧龙丈人病高秋，羣童击节星汉愁。\n瑶台凤辇不胜恨，太古一声龙白头。\n玉气兰光久摧折，上清鸡犬音书绝。\n蜺旌失手远于天，三岛空云对秋月。\n人间磊磊浮沤客，鸑鷟蜻蜓飞自隔。\n不应冠盖逐黄埃，长梦真君旧恩泽。",
        "dynasty": "唐",
        "collection_info": null
    },
    {
        "title": "步虚引",
        "author": "陈陶",
        "content": "小隐山人十洲客，莓苔为衣双耳白。\n青编为我忽降书，暮雨虹蜺一千尺。\n赤城门闭六丁直，晓日已烧东海色。\n朝天半夜闻玉鸡，星斗离离碍龙翼。",
        "dynasty": "唐",
        "collection_info": null
    },
    {
        "title": "独摇手",
        "author": "陈陶",
        "content": "汉宫新燕矜蛾眉，春台艳妆莲一枝。\n迎春侍宴瑶华池，游龙七盘娇欲飞。\n冶袖莺鸾拂朝曦，摩烟褭雪金碧遗。\n愁鸿连翾蚕曳丝，飒沓明珠掌中移。\n仙人龙凤云雨吹，朝哀暮愁引哑吚。\n鸳鸯翡翠承宴私，南山一笑君无辞。\n仙蛾泣月清露垂，六宫烧烛愁风欷。",
        "dynasty": "唐",
        "collection_info": null
    },
    {
        "title": "空城雀",
        "author": "陈陶",
        "content": "古城蒙蒙花覆水，昔日住人今住鬼。\n野雀荒台遗子孙，千年饮啄枯桑根。\n不随海燕栢梁去，应无玉环衔报恩。\n近村红栗香压枝，嗷嗷黄口诉朝饥。\n生来未见凤皇语，欲飞常怕蜘蛛丝。\n断肠四隅天四绝，清泉绿蒿无恐疑。",
        "dynasty": "唐",
        "collection_info": null
    },
    {
        "title": "鸡鸣曲",
        "author": "陈陶",
        "content": "鸡声春晓上林中，一声惊落虾蟆宫。\n二声唤破枕边梦，三声行人烟海红。\n平旦慵将百雏语，蓬松锦绣当阳处。\n媿君饮食长相呼，为君昼鸣下高树。",
        "dynasty": "唐",
        "collection_info": null
    },
    {
        "title": "小笛弄",
        "author": "陈陶",
        "content": "一尺玲珑握中翠，僊娥月浦呼龙子。\n五夜流珠粲梦卿，九青鸾倚洪崖醉。\n丹穴饥儿笑风雨，娲皇碧玉星星语。\n蛇蝎愁闻骨髓寒，江山恨老眠秋雾。\n绮席鸳鸯冷朱翠，星流露泫谁驱使。\n江南一曲罢伶伦，芙蓉水殿春风起。",
        "dynasty": "唐",
        "collection_info": null
    },
    {
        "title": "将进酒",
        "author": "陈陶",
        "content": "金尊莫倚青春健，龌龊浮生如走电。\n琴瑟盘倾从世珠，黄泥局泻流年箭。\n麻姑爪秃瞳子昏，东皇肉角生鱼鳞。\n灵鳌柱骨半枯朽，骊龙德悔愁耕人。\n周孔蓍龟久沦没，黄蒿谁认贤愚骨。\n兔苑词才去不还，兰亭水石空明月。\n姮娥弄箫香雨收，江滨迸瑟鱼龙愁。\n灵芝九折楚莲醉，翾风一叹梁庭秋。\n醁亚蛮觥奉君寿，玉山三献春红透。\n银鸭金鹅言待谁，隋家岳渎皇家有。\n珊瑚座上凌香云，凤𦢙龙炙猩猩唇。\n芝兰此日不倾倒，南山白石皆贤人。\n文康调笑麒麟起，一曲飞龙寿天地。",
        "dynasty": "唐",
        "collection_info": null
    },
    {
        "title": "钱塘对酒曲",
        "author": "陈陶",
        "content": "风天鴈悲西陵愁，使君红旗弄涛头。\n东海神鱼骑未得，江天大笑闲悠悠。\n嵯峨吴山莫夸碧，河阳经年一宵白。\n南州彩凤为君生，古狱愁蛇待恩泽。\n三清羽童来何迟，十二玉楼胡蝶飞。\n炎荒翡翠九门去，辽东白鹤无归期。\n鸱夷公子休悲悄，六鳌如镜天始老。\n尊前事去月团圆，琥珀无情忆苏小。",
        "dynasty": "唐",
        "collection_info": null
    },
    {
        "title": "巫山高",
        "author": "陈陶",
        "content": "玉峰青云十二枝，金母和云赐瑶姬。\n花宫磊砢楚宫外，列仙八面星斗垂。\n秀色无双怨三峡，春风几梦襄王猎。\n青鸾不在懒吹箫，斑竹题诗寄江妾。\n飘飖丝散巴子天，苔裳玉辔红霞幡。\n归时白帝掩青琐，琼枝草草遗湘烟。",
        "dynasty": "唐",
        "collection_info": null
    },
    {
        "title": "赠别离",
        "author": "陈陶",
        "content": "碧玉飞天星坠地，玉剑分风交合水。\n杨柳听歌莫向隅，鸡鸣一石留髠醉。\n蹄轮送客沟水东，月娥挥手崦嵫峰。\n蛮天列嶂俨相待，风官扫道迎游龙。\n天姥翦霞铺晓空，漴漴大帝开明宫。\n文鲸掉尾四海通，分明瀑布收灵桐。\n山妖水魅骑旋风，魇梦啮魂黄瘴中。\n借君郎鉴入崆峒，灵光草照闲花红。",
        "dynasty": "唐",
        "collection_info": null
    },
    {
        "title": "关山月",
        "author": "陈陶",
        "content": "昔年嫖姚护羌月，今照嫖姚双鬓雪。\n青冢曾无尺寸归，锦书多记穷荒骨。\n百战金疮体沙碛，乡心一片悬秋碧。\n汉城应期破镜时，胡尘万里婵娟隔。\n度碛衝云朔风起，边笳欲晚生青珥。\n陇上横吹霜色刀，何年断得匈奴臂。",
        "dynasty": "唐",
        "collection_info": null
    },
    {
        "title": "殿前生桂树",
        "author": "陈陶",
        "content": "僊娥玉宫秋夜明，桂枝拂槛参差琼。\n香风下天漏丁丁，牛渚翠梁横浅清羽帐不眠恨吹笙。\n栖乌暗惊僊子落，步月鬃云堕金雀。\n蕙楼凉簟翠波空，银缕香寒凤皇薄。\n东海即为郎斟酌，绮疏长悬七星杓。",
        "dynasty": "唐",
        "collection_info": null
    },
    {
        "title": "古镜篇",
        "author": "陈陶",
        "content": "紫皇玉镜蟾蜍字，堕地千年光不死。\n发匣身沈古井寒，悬台日照愁成水。\n海户山窗几梳绾，菱花开落何人见。\n野老曾耕太白星，神狐夜哭秋天片。\n下国青铜旋磨灭，迴鸾万影成枯骨。\n会待搏风雨泬寥，长恐莓苔蚀明月。",
        "dynasty": "唐",
        "collection_info": null
    },
    {
        "title": "自归山",
        "author": "陈陶",
        "content": "海岳南归远，天门北望深。\n暂为青琐客，难换白云心。\n富贵老闲事，猨猱思旧林。\n清平无乐志，尊酒有瑶琴。",
        "dynasty": "唐",
        "collection_info": null
    },
    {
        "title": "渡浙江",
        "author": "陈陶",
        "content": "适越一轻艘，凌兢截鹭涛。\n曙光金海近，晴雪玉峰高。\n静寇思投笔，伤时欲钓鳌。\n壮心殊未展，登涉漫劳劳。",
        "dynasty": "唐",
        "collection_info": null
    },
    {
        "title": "清源途中旅思",
        "author": "陈陶",
        "content": "古木闽州道，驱羸落照间。\n投村碍野水，问店隔荒山。\n身事几时了，蓬飘何日闲。\n看花滞南国，乡月十湾环。",
        "dynasty": "唐",
        "collection_info": null
    },
    {
        "title": "南海送韦七使君赴象州任",
        "author": "陈陶",
        "content": "一鹗韦公子，新恩颁郡符。\n岛夷通荔浦，龙节过苍梧。\n地理金城近，天涯玉树孤。\n圣朝朱绂贵，从此展雄图。",
        "dynasty": "唐",
        "collection_info": null
    },
    {
        "title": "送沈次鲁南游",
        "author": "陈陶",
        "content": "高台赠君别，满握轩辕风。\n落日一挥手，金鹅云雨空。\n鳌洲石梁外，剑浦罗浮东。\n兹兴不可接，翛翛烟际鸿。",
        "dynasty": "唐",
        "collection_info": null
    },
    {
        "title": "南海石门戍怀古",
        "author": "陈陶",
        "content": "汉家征百越，落地丧貔貅。\n大野朱旗没，长江赤血流。\n鬼神寻覆族，宫庙变荒丘。\n唯有朝台月，千年照戍楼。",
        "dynasty": "唐",
        "collection_info": null
    },
    {
        "title": "赋得池塘生春草",
        "author": "陈陶",
        "content": "谢公遗咏处，池水夹通津。\n古往人何在，年来草自春。\n色宜波际绿，香异雨中新。\n今日青青意，空悲行路人。",
        "dynasty": "唐",
        "collection_info": null
    },
    {
        "title": "题居上人法华新院",
        "author": "陈陶",
        "content": "浮名深般若，方寺设莲华。\n钟呗成僧国，湖山称法家。\n一尘多宝塔，千佛大牛车。\n能诱泥犂客，超然识聚沙。",
        "dynasty": "唐",
        "collection_info": null
    },
    {
        "title": "送秦炼师",
        "author": "陈陶",
        "content": "紫府静沈沈，松轩思别吟。\n水流宁有意，云泛本无心。\n锦洞桃花远，青山竹叶深。\n不因时卖药，何路更相寻。",
        "dynasty": "唐",
        "collection_info": null
    },
    {
        "title": "哭宝月三藏大禅师",
        "author": "陈陶",
        "content": "五峰习圣罢，干竺化身归。\n帝子传真印，门人哭宝衣。\n一囊穷海没，三藏故园稀。\n无復天花落，悲风满铁围。",
        "dynasty": "唐",
        "collection_info": null
    },
    {
        "title": "湓城赠别",
        "author": "陈陶",
        "content": "楚岸青枫树，长随送远心。\n九江春水阔，三峡暮云深。\n气调桓伊笛，才华蔡琰琴。\n迢迢嫁湘汉，谁不重黄金。",
        "dynasty": "唐",
        "collection_info": null
    },
    {
        "title": "赠别",
        "author": "陈陶",
        "content": "海国一尺绮，冰壶万缕丝。\n以君西攀桂，赠此金莲枝。\n高鸟思茂林，穷鱼乐洿池。\n平生握中宝，无使岁寒移。",
        "dynasty": "唐",
        "collection_info": null
    },
    {
        "title": "赠温州韩使君",
        "author": "陈陶",
        "content": "康乐风流五百年，永嘉铃阁又登贤。\n严城鼓动鱼惊海，华屋尊开月下天。\n内使笔锋光案牍，鄢陵诗句满山川。\n今来谁似韩家贵，越绝髦幢鴈影连。",
        "dynasty": "唐",
        "collection_info": null
    },
    {
        "title": "闲居寄太学卢景博士",
        "author": "陈陶",
        "content": "无路青冥夺锦袍，耻随黄雀住蓬蒿。\n碧云梦后山风起，珠树诗成海月高。\n久滞鼎书求羽翼，未忘龙阙致波涛。\n闲来长得留侯癖，罗列樝梨校六韬。",
        "dynasty": "唐",
        "collection_info": null
    },
    {
        "title": "赠漳州张怡使君",
        "author": "陈陶",
        "content": "旧德徐方天下闻，当年熊轼继清芬。\n井田异政光蛮竹，符节深恩隔瘴云。\n已见嘉祥生北户，尝嫌夷貊蠹南熏。\n几时徴拜征西越，学着缦胡从使君。",
        "dynasty": "唐",
        "collection_info": null
    },
    {
        "title": "赠容南韦中丞",
        "author": "陈陶",
        "content": "普宁都护军威重，九驿梯航压要津。\n十二铜鱼尊画戟，三千犀甲拥朱轮。\n风云已静西山寇，闾井全移上国春。\n不独来苏发歌咏，天涯半是泣珠人。",
        "dynasty": "唐",
        "collection_info": null
    },
    {
        "title": "投赠福建路罗中丞",
        "author": "陈陶",
        "content": "越艳听谣不厌听，楼船高卧静南溟。\n未闻建水窥龙剑，应喜家山接女星。\n三捷楷模光典策，一生封爵笑丹青。\n皇恩几日西归去，玉树扶疎正满庭。",
        "dynasty": "唐",
        "collection_info": null
    },
    {
        "title": "赠江南李偕副使",
        "author": "陈陶",
        "content": "世禄三朝压凤池，杜陵公子汉庭知。\n雷封始贺堂溪剑，花府寻邀玉树枝。\n几日坐谈诛叛逆，列城归美见歌诗。\n从军莫厌千场醉，即是金銮宠命时。",
        "dynasty": "唐",
        "collection_info": null
    },
    {
        "title": "贺容府韦中丞大府贤兄新除黔南经略",
        "author": "陈陶",
        "content": "蓬瀛簪笏旧联行，紫极差池降宠章。\n列国山河分鴈字，一门金玉尽龙骧。\n耿家符节朝中美，袁氏芝兰阃外香。\n烽戍悠悠限巴越，伫听歌咏两甘棠。",
        "dynasty": "唐",
        "collection_info": null
    },
    {
        "title": "和容南韦中丞题瑞亭白燕白鼠六眸龟嘉莲",
        "author": "陈陶",
        "content": "伏波恩行动南夷，交趾喧传四瑞诗。\n燕鼠孕灵褒上德，龟莲增耀荅无私。\n迴翔雪侣窥檐处，照映红巢出水时。\n尽写流传在轩槛，嘉祥从此百年知。",
        "dynasty": "唐",
        "collection_info": null
    },
    {
        "title": "题豫章西山香城寺",
        "author": "陈陶",
        "content": "十地严宫礼竺皇，栴檀楼阁半天香。\n祇园树老梵声小，雪岭花香灯影长。\n霄汉落泉供月界，蓬壶灵鸟侍云房。\n何年七七金人降，金锡珠坛满上方。",
        "dynasty": "唐",
        "collection_info": null
    },
    {
        "title": "送江西周尚书赴滑台",
        "author": "陈陶",
        "content": "楚谣襦袴整三千，喉舌新恩下九天。\n天角雄都分节钺，蛟龙旧国罢楼船。\n昆河已在兵钤内，棠树空留鹤岭前。\n多病无因酬一顾，鄢陵千骑去翩翩。",
        "dynasty": "唐",
        "collection_info": null
    },
    {
        "title": "闽中送任畹端公还京",
        "author": "陈陶",
        "content": "燕台下榻玉为人，月桂曾输次第春。\n几日酬恩坐炎瘴，九秋高驾拂星辰。\n汉庭凤进鹓行喜，隋国珠还水府贫。\n多少嘉谟奏风俗，斗牛孤剑在平津。",
        "dynasty": "唐",
        "collection_info": null
    },
    {
        "title": "豫章江楼望西山有怀",
        "author": "陈陶",
        "content": "水护星坛列太虚，烟霓十八上仙居。\n时人未识辽东鹤，吾祖曾传宝鼎书。\n终日章江催白鬓，何年丹竈见红蕖。\n桃花谷口春深浅，欲访仙生赤鲤鱼。",
        "dynasty": "唐",
        "collection_info": null
    },
    {
        "title": "经徐穉墓",
        "author": "陈陶",
        "content": "郏鄏妖兴炎汉衰，先生南国卧明夷。\n凤皇屡降玄纁礼，琼石终藏烈火诗。\n禁掖衣冠加宋鹊，湖山耕钓没尧时。\n千年壠树何人哭，寂寞苍苔内史碑。",
        "dynasty": "唐",
        "collection_info": null
    },
    {
        "title": "钟陵道中作",
        "author": "陈陶",
        "content": "原隰经霜蕙草黄，塞鸿消息怨流芳。\n秋山落照见麋鹿，南国异花开雪霜。\n烟火近通槃瓠俗，水云深入武陵乡。\n曾逢啮缺话东海，长忆萧家青玉床。",
        "dynasty": "唐",
        "collection_info": null
    },
    {
        "title": "旅泊涂江",
        "author": "陈陶",
        "content": "烟雨南江一叶微，松潭渔父夜相依。\n断沙鴈起金精出，孤岭猨愁木客归。\n楚国柑橙劳梦想，丹陵霞鹤间音徽。\n无因得似沧溟叟，始忆离巢已倦飞。",
        "dynasty": "唐",
        "collection_info": null
    },
    {
        "title": "上建溪",
        "author": "陈陶",
        "content": "崆垌一派泻苍烟，长揖丹丘逐水仙。\n云树杳冥通上界，峰峦迴合下闽川。\n侵星愁过蛟龙国，采碧时逢婺女船。\n已判猨催鬓先白，几重滩濑在秋天。",
        "dynasty": "唐",
        "collection_info": null
    },
    {
        "title": "冬日暮旅泊庐陵",
        "author": "陈陶",
        "content": "螺亭倚棹哭飘蓬，白浪欺船自向东。\n楚国蕙兰增怅望，番禺筐篚旅虚空。\n江城雪落千家梦，汀渚冰生一夕风。\n弃置侯鲭任羇束，不劳龟瓦问穷通。",
        "dynasty": "唐",
        "collection_info": null
    },
    {
        "title": "登宝历寺阁",
        "author": "陈陶",
        "content": "金碧高层世界空，凭蜺长啸八銮风。\n横轩水壮蛟龙府，倚栋星开牛斗宫。\n三楚故墟残景北，六朝荒苑断山东。\n不堪怀古劳悲笑，安得鹏抟颢气中。",
        "dynasty": "唐",
        "collection_info": null
    },
    {
        "title": "寄兵部任畹郎中",
        "author": "陈陶",
        "content": "常思剑浦越清尘，荳蔻花红十二春。\n昆玉已成廊庙器，涧松犹是薜萝身。\n虽同橘柚依南土，终媿魁罡近北辰。\n好向昌时荐遗逸，莫教千古弔灵均。",
        "dynasty": "唐",
        "collection_info": null
    },
    {
        "title": "赠江南从事张侍郎",
        "author": "陈陶",
        "content": "平南门馆凤皇毛，二十华轩立最高。\n几处谈天致云雨，早时文海得鲸鳌。\n姻联紫府萧窗贵，职称青钱绣服豪。\n江徼无虞才不展，衔杯终日咏离骚。",
        "dynasty": "唐",
        "collection_info": null
    },
    {
        "title": "剑池",
        "author": "陈陶",
        "content": "秦帝南巡厌火精，苍黄埋剑故丰城。\n霸图缭戾金龙螫，坤道扶摇紫气生。\n星斗卧来闲窟穴，雌雄飞去变澄泓。\n永怀惆怅中宵作，不见春雷发匣声。",
        "dynasty": "唐",
        "collection_info": null
    },
    {
        "title": "洛城见贺自真飞昇",
        "author": "陈陶",
        "content": "子晋鸾飞古洛川，金桃再熟贺郎仙。\n三清乐奏嵩丘下，五色云屯御苑前。\n朱顶舞低迎绛节，青鬟歌对驻香軿。\n谁能白昼相悲泣，太极光阴亿万年。",
        "dynasty": "唐",
        "collection_info": null
    },
    {
        "title": "谪仙吟赠赵道士",
        "author": "陈陶",
        "content": "汗漫东游黄鹤雏，缙云仙子住清都。\n三元麟凤推高座，六甲风雷閟小壶。\n日月暗资灵寿药，山河拟作化生符。\n若为失意居蓬岛，鳌足尘飞桑树枯。",
        "dynasty": "唐",
        "collection_info": null
    },
    {
        "title": "夜别温商梓州",
        "author": "陈陶",
        "content": "凤皇城裏花时别，玄武江边月下逢。\n客舍莫辞先买酒，相门曾忝旧登龙。\n迎风骚屑千家竹，隔水悠扬午夜钟。\n明日又行西蜀去，不堪天际远山重。",
        "dynasty": "唐",
        "collection_info": null
    },
    {
        "title": "题赠高闲上人",
        "author": "陈陶",
        "content": "檐卜花间客，轩辕席上珍。\n笔江秋菡萏，僧国瑞麒麟。\n内殿初招隐，曹溪得后尘。\n龙蛇惊粉署，花雨对金轮。\n白马方依汉，朱星又入秦。\n剧谈凌凿齿，清论倒波旬。\n拂石先天古，降龙旧国春。\n珠还合浦老，龙去玉州贫。\n鸳鹭输黄绢，场坛遶白萍。\n鼎湖闲入梦，金阁静通神。\n海气成方丈，山泉落净巾。\n猕猴深爱月，鸥鸟不猜人。\n拂岳萧萧竹，垂空澹澹津。\n汉珠难觅对，荆璞本来真。\n伊傅多联壁，刘雷竞买邻。\n江边有国宝，时为劚星辰。",
        "dynasty": "唐",
        "collection_info": null
    },
    {
        "title": "哭王赞府",
        "author": "陈陶",
        "content": "白水流今古，青山送死生。\n驱驰三楚掾，倏忽一空名。\n金玉埋皋壤，芝兰哭弟兄。\n龙头孤后进，鹏翅失前程。\n愁变风云色，悲连鼓角声。\n落星辞圣代，寒梦闭佳城。\n伊昔来江邑，从容副国英。\n德踰栖棘美，公亚饮冰清。\n大厦亡孤直，羣儒忆老成。\n白驹悲里巷，梁木恸簪缨。\n陇遂添新草，珠还满旧籝。\n苍苍难可问，原上晚烟横。",
        "dynasty": "唐",
        "collection_info": null
    },
    {
        "title": "圣帝撃壤歌四十声",
        "author": "陈陶",
        "content": "百六承尧绪，艰难土运昌。\n太虚横彗孛，中野鬬豺狼。\n帝曰更吾嗣，时哉忆圣唐。\n英星垂将校，神岳诞忠良。\n炼石医元气，屠鳌正昊苍。\n扫原铺一德，驱祲立三光。\n大道重苏息，真风再发扬。\n芟夷踰旧迹，神圣掩前王。\n郊酒酣寥廓，鸿恩受渺茫。\n地图龟负出，天诰凤衔将。\n杂贡来山峙，羣夷入鴈行。\n紫泥搜海岱，鸿笔富岩廊。\n鹰象敷宸极，寰瀛作瑞坊。\n泥丸封八表，金镜照中央。\n构殿基麟趾，开藩表凤翔。\n銮舆亲稼穑，朱幌务蚕桑。\n戎羯输天马，灵仙侍玉房。\n宫仪水蒐甲，门卫绿沈枪。\n陶铸超三古，车书混万方。\n时巡望虞舜，蒐狩法殷汤。\n化合讴谣满，年丰鬼蜮藏。\n政源归牧马，宫法付神羊。\n宝鼎无灵应，金瓯肯破伤。\n封山昭茂绩，祠执荅嘉祥。\n在昔宫闱僭，仍罹羿浞殃。\n牝鸡何譈䜕，猘犬漫劻勷。\n苗祷三灵怒，桓偷九族亡。\n鲸鲵寻挂网，魑魅旋投荒。\n松栢霜逾翠，芝兰露更香。\n圣谟流祚远，仙系发源长。\n岛屿征徭薄，漪澜泛稻凉。\n凫鱼餍飡啖，荷薜足衣裳。\n寤寐华胥国，嬉游太素乡。\n鹰鹯飞接翼，忠孝住连墙。\n有叟能调鼎，无媒隐钓璜。\n干坤资识量，江海入文章。\n野鹤思蓬阙，山麋忆庙堂。\n泥沙空淬砺，星斗屡低昂。\n历草何因见，衢尊岂暂忘。\n终随嘉橘赋，霄汉谒羲皇。",
        "dynasty": "唐",
        "collection_info": null
    },
    {
        "title": "续古二十九首 一",
        "author": "陈陶",
        "content": "大尧登宝位，麟凤焕宸居。\n海曲霑恩泽，还生比目鱼。",
        "dynasty": "唐",
        "collection_info": null
    },
    {
        "title": "续古二十九首 二",
        "author": "陈陶",
        "content": "生值揖逊历，长歌东南春。\n钓鳌年三十，未见天子巡。",
        "dynasty": "唐",
        "collection_info": null
    },
    {
        "title": "续古二十九首 三",
        "author": "陈陶",
        "content": "轩辕承化日，羣凤戏池台。\n大朴衰丧后，仲尼生不来。",
        "dynasty": "唐",
        "collection_info": null
    },
    {
        "title": "续古二十九首 四",
        "author": "陈陶",
        "content": "大道归孟门，萧兰日争长。\n想得巢居时，碧江应无浪。",
        "dynasty": "唐",
        "collection_info": null
    },
    {
        "title": "续古二十九首 五",
        "author": "陈陶",
        "content": "矻矻蓬舍下，慕君麒麟阁。\n笑杀王子乔，寥天乘白鹤。",
        "dynasty": "唐",
        "collection_info": null
    },
    {
        "title": "续古二十九首 六",
        "author": "陈陶",
        "content": "杳杳巫峡云，悠悠汉江水。\n愁杀几少年，春风相忆地。",
        "dynasty": "唐",
        "collection_info": null
    },
    {
        "title": "续古二十九首 七",
        "author": "陈陶",
        "content": "吴洲采芳客，桂棹木兰船。\n日晚欲有寄，裴回春风前。",
        "dynasty": "唐",
        "collection_info": null
    },
    {
        "title": "续古二十九首 八",
        "author": "陈陶",
        "content": "仙家风景晏，浮世年华速。\n邂逅汉武时，蟠桃海东熟。",
        "dynasty": "唐",
        "collection_info": null
    },
    {
        "title": "续古二十九首 九",
        "author": "陈陶",
        "content": "南国珊瑚树，好裁天马鞭。\n鱼龙不解语，海曲空婵娟。",
        "dynasty": "唐",
        "collection_info": null
    },
    {
        "title": "续古二十九首 十",
        "author": "陈陶",
        "content": "周穆恣游幸，横天驱八龙。\n宁知泰山下，日日望登封。",
        "dynasty": "唐",
        "collection_info": null
    },
    {
        "title": "续古二十九首 十一",
        "author": "陈陶",
        "content": "秦国饶罗网，中原绝麟凤。\n万乘巡海回，鲍鱼空相送。",
        "dynasty": "唐",
        "collection_info": null
    },
    {
        "title": "续古二十九首 十二",
        "author": "陈陶",
        "content": "秦家无庙略，遮虏续长城。\n万姓陇头死，中原荆棘生。",
        "dynasty": "唐",
        "collection_info": null
    },
    {
        "title": "续古二十九首 十三",
        "author": "陈陶",
        "content": "秦作东海桥，中州鬼辛苦。\n纵得跨蓬莱，羣仙亦飞去。",
        "dynasty": "唐",
        "collection_info": null
    },
    {
        "title": "续古二十九首 十四",
        "author": "陈陶",
        "content": "隋炀弃中国，龙舟巡海涯。\n春风广陵苑，不见秦宫花。",
        "dynasty": "唐",
        "collection_info": null
    },
    {
        "title": "续古二十九首 十五",
        "author": "陈陶",
        "content": "范子相句践，灭吴成大勋。\n虽然五湖去，终媿磻溪云。",
        "dynasty": "唐",
        "collection_info": null
    },
    {
        "title": "续古二十九首 十六",
        "author": "陈陶",
        "content": "麟凤识翔蛰，圣贤明卷舒。\n哀哉嵇叔夜，智不及鶢鶋。",
        "dynasty": "唐",
        "collection_info": null
    },
    {
        "title": "续古二十九首 十七",
        "author": "陈陶",
        "content": "战地三尺骨，将军一身贵。\n自古若弔冤，落花少于泪。",
        "dynasty": "唐",
        "collection_info": null
    },
    {
        "title": "续古二十九首 十八",
        "author": "陈陶",
        "content": "楚国千里旱，土龙日已多。\n九谷竟枯死，好云闲嵯峨。",
        "dynasty": "唐",
        "collection_info": null
    },
    {
        "title": "续古二十九首 十九",
        "author": "陈陶",
        "content": "汉家三殿色，恩泽若飘风。\n今日黄金屋，明朝长信宫。",
        "dynasty": "唐",
        "collection_info": null
    },
    {
        "title": "续古二十九首 二十",
        "author": "陈陶",
        "content": "南园杏花发，北渚梅花落。\n吴女妒西施，容华日消铄。",
        "dynasty": "唐",
        "collection_info": null
    },
    {
        "title": "续古二十九首 二十一",
        "author": "陈陶",
        "content": "山鸡理毛羽，自言胜乌鸢。\n一朝逢鸑鷟，羞死南海边。",
        "dynasty": "唐",
        "collection_info": null
    },
    {
        "title": "续古二十九首 二十二",
        "author": "陈陶",
        "content": "秦家卷衣贵，本是倡家子。\n金殿一承恩，貂蝉满乡里。",
        "dynasty": "唐",
        "collection_info": null
    },
    {
        "title": "续古二十九首 二十三",
        "author": "陈陶",
        "content": "魏宫薛家女，秀色倾三殿。\n武帝鼎湖归，一身似秋扇。",
        "dynasty": "唐",
        "collection_info": null
    },
    {
        "title": "续古二十九首 二十四",
        "author": "陈陶",
        "content": "婵娟越机裏，织得双栖凤。\n慰此殊世花，金梭忽停弄。",
        "dynasty": "唐",
        "collection_info": null
    },
    {
        "title": "续古二十九首 二十五",
        "author": "陈陶",
        "content": "学古三十载，犹依白云居。\n每览班超传，令人慵读书。",
        "dynasty": "唐",
        "collection_info": null
    },
    {
        "title": "续古二十九首 二十六",
        "author": "陈陶",
        "content": "雄剑久濩落，夜吟秋风起。\n不是懒为龙，此非延平水。",
        "dynasty": "唐",
        "collection_info": null
    },
    {
        "title": "续古二十九首 二十七",
        "author": "陈陶",
        "content": "朝为杨柳色，暮作芙蓉好。\n春风若有情，江山相逐老。",
        "dynasty": "唐",
        "collection_info": null
    },
    {
        "title": "续古二十九首 二十八",
        "author": "陈陶",
        "content": "景龙临太极，五凤当庭舞。\n谁信壁间梭，昇天作云雨。",
        "dynasty": "唐",
        "collection_info": null
    },
    {
        "title": "续古二十九首 二十九",
        "author": "陈陶",
        "content": "曾梦诸侯笑，康囚议脱枷。\n千根池底藕，一朵火中花。",
        "dynasty": "唐",
        "collection_info": null
    },
    {
        "title": "永嘉赠别",
        "author": "陈陶",
        "content": "芳草温阳客，归心浙水西。\n临风青桂檝，几日白苹溪。",
        "dynasty": "唐",
        "collection_info": null
    },
    {
        "title": "有所思",
        "author": "陈陶",
        "content": "欲唱玄云曲，知音復谁是。\n采掇情未来，临池画春水。",
        "dynasty": "唐",
        "collection_info": null
    },
    {
        "title": "吴苑思",
        "author": "陈陶",
        "content": "今人地藏古人骨，古人花为今人发。\n江南何处葬西施，谢豹空闻采香月。",
        "dynasty": "唐",
        "collection_info": null
    },
    {
        "title": "古意",
        "author": "陈陶",
        "content": "麻姑井边一株杏，花开不如古时红。\n西邻蔡家十岁女，年年二月卖东风。",
        "dynasty": "唐",
        "collection_info": null
    },
    {
        "title": "朝元引四首 一",
        "author": "陈陶",
        "content": "帝烛荧煌下九天，蓬莱宫晓玉炉烟。\n无央鸾凤随金母，来贺熏风一万年。",
        "dynasty": "唐",
        "collection_info": null
    },
    {
        "title": "朝元引四首 二",
        "author": "陈陶",
        "content": "正殿云开露冕旒，下方珠翠压鳌头。\n天鸡唱罢南山晓，春色光辉十二楼。",
        "dynasty": "唐",
        "collection_info": null
    },
    {
        "title": "朝元引四首 三",
        "author": "陈陶",
        "content": "万宇灵祥拥帝居，东华元老荐屠苏。\n龙池遥望非烟拜，五色曈昽在玉壶。",
        "dynasty": "唐",
        "collection_info": null
    },
    {
        "title": "朝元引四首 四",
        "author": "陈陶",
        "content": "宝祚河宫一向清，龟鱼天篆益分明。\n近臣谁献登封草，五岳齐呼万岁声。",
        "dynasty": "唐",
        "collection_info": null
    },
    {
        "title": "宿天竺寺",
        "author": "陈陶",
        "content": "一宵何期此灵境，五粒松香金地冷。\n西僧示我高隐心，月在中峰葛洪井。",
        "dynasty": "唐",
        "collection_info": null
    },
    {
        "title": "赋得古莲塘",
        "author": "陈陶",
        "content": "阖闾宫娃能采莲，明珠作佩龙为船。\n三千巧笑不復见，江头废苑花年年。",
        "dynasty": "唐",
        "collection_info": null
    },
    {
        "title": "双桂咏",
        "author": "陈陶",
        "content": "青冥结根易倾倒，沃洲山中双树好。\n瑠璃宫殿无斧声，石上萧萧伴僧老。",
        "dynasty": "唐",
        "collection_info": null
    },
    {
        "title": "夏日怀天台",
        "author": "陈陶",
        "content": "竹斋睡余柘浆清，麟凤诱我劳此生。\n勿忆天台掩书坐，涧云起尽红峥嵘。",
        "dynasty": "唐",
        "collection_info": null
    },
    {
        "title": "临风叹",
        "author": "陈陶",
        "content": "芙蓉楼中饮君酒，骊驹结言春杨柳。\n豫章花落不见归，一望东风堪白首。",
        "dynasty": "唐",
        "collection_info": null
    },
    {
        "title": "春日行",
        "author": "陈陶",
        "content": "鶗鴂初鸣洲渚满，龙蛇洗鳞春水暖。\n病多欲问山寺僧，湖上人传石桥断。",
        "dynasty": "唐",
        "collection_info": null
    },
    {
        "title": "春归去",
        "author": "陈陶",
        "content": "九十春光在何处，古人今人留不住。\n年年白眼向黔娄，唯放蛴螬飞上树。",
        "dynasty": "唐",
        "collection_info": null
    },
    {
        "title": "蜀葵咏",
        "author": "陈陶",
        "content": "绿衣宛地红倡倡，熏风似舞诸女郎。\n南邻荡子妇无赖，锦机春夜成文章。",
        "dynasty": "唐",
        "collection_info": null
    },
    {
        "title": "南昌道中",
        "author": "陈陶",
        "content": "古道夤缘蔓黄葛，桓伊冢西春水阔。\n村翁莫倚横浦罾，一半鱼虾属鹈獭。",
        "dynasty": "唐",
        "collection_info": null
    },
    {
        "title": "子规思",
        "author": "陈陶",
        "content": "春山杜鹃来几日，夜啼南家復北家。\n野人听此坐惆怅，恐畏踏落东园花。",
        "dynasty": "唐",
        "collection_info": null
    },
    {
        "title": "吴兴秋思二首 一",
        "author": "陈陶",
        "content": "不是苕溪厌看月，天涯有程云树凉。\n何意汀洲剩风雨，白苹今日似潇湘。",
        "dynasty": "唐",
        "collection_info": null
    },
    {
        "title": "吴兴秋思二首 二",
        "author": "陈陶",
        "content": "日夕鲲鱼梦南国，苕阳水高迷渡头。\n故山秋风忆归去，白云又被王孙留。",
        "dynasty": "唐",
        "collection_info": null
    },
    {
        "title": "闽川梦归",
        "author": "陈陶",
        "content": "千里潺湲建溪路，梦魂一夕西归去。\n龙舼欲上巴兽滩，越王金鸡报天曙。",
        "dynasty": "唐",
        "collection_info": null
    },
    {
        "title": "竹十一首 一",
        "author": "陈陶",
        "content": "不压东溪绿玉君，天坛双凤有时闻。\n一峰晓似朝仙处，青节森森倚绛云。",
        "dynasty": "唐",
        "collection_info": null
    },
    {
        "title": "竹十一首 二",
        "author": "陈陶",
        "content": "万枝朝露学潇湘，杳霭孤亭白石凉。\n谁道乖龙不得雨，春雷入地马鞭狂。",
        "dynasty": "唐",
        "collection_info": null
    },
    {
        "title": "竹十一首 三",
        "author": "陈陶",
        "content": "啸入新篁一里行，万竿如罋锁龙泓。\n惊巢翡翠无寻处，闲倚云根刻姓名。",
        "dynasty": "唐",
        "collection_info": null
    },
    {
        "title": "竹十一首 四",
        "author": "陈陶",
        "content": "青岚箒亚思吾祖，绿润偏多忆蔡邕。\n长听南园风雨夜，恐生鳞甲尽为龙。",
        "dynasty": "唐",
        "collection_info": null
    },
    {
        "title": "竹十一首 五",
        "author": "陈陶",
        "content": "迸玉闲抽上钓矶，翠苗番次脱霞衣。\n山童泥乞青騘马，骑过春泉掣手飞。",
        "dynasty": "唐",
        "collection_info": null
    },
    {
        "title": "竹十一首 六",
        "author": "陈陶",
        "content": "须题内史琅玕坞，几醉山阳瑟瑟村。\n剩养万茎将扫俗，莫教凡鸟闹云门。",
        "dynasty": "唐",
        "collection_info": null
    },
    {
        "title": "竹十一首 七",
        "author": "陈陶",
        "content": "一溪云母间灵花，似到封侯逸士家。\n谁识雌雄九成律，子乔丹井在深涯。",
        "dynasty": "唐",
        "collection_info": null
    },
    {
        "title": "竹十一首 八",
        "author": "陈陶",
        "content": "燕燕雏时紫米香，野溪羞色过东墙。\n诸儿莫抝成蹊笋，从结高笼养凤皇。",
        "dynasty": "唐",
        "collection_info": null
    },
    {
        "title": "竹十一首 九",
        "author": "陈陶",
        "content": "一节呼龙万里秋，数茎垂海六鳌愁。\n更须瀑布峰前种，云裏阑干过子猷。",
        "dynasty": "唐",
        "collection_info": null
    },
    {
        "title": "竹十一首 十",
        "author": "陈陶",
        "content": "丘壑谁堪话碧鲜，静寻春谱认婵娟。\n会当小杀青瑶简，图写龟鱼把上天。",
        "dynasty": "唐",
        "collection_info": null
    },
    {
        "title": "竹十一首 十一",
        "author": "陈陶",
        "content": "玄圃千春闭玉丛，湛阳一祖碧云空。\n不须骚屑愁江岛，今日南枝在国风。",
        "dynasty": "唐",
        "collection_info": null
    },
    {
        "title": "钟陵秋夜",
        "author": "陈陶",
        "content": "洪崖岭上秋月明，野客枕底章江清。\n蓬壶宫阙不可梦，一一入楼归鴈声。",
        "dynasty": "唐",
        "collection_info": null
    },
    {
        "title": "江上逢故人",
        "author": "陈陶",
        "content": "十年蓬转金陵道，长哭青云身不早。\n故乡逢尽白头人，清江颜色何曾老。",
        "dynasty": "唐",
        "collection_info": null
    },
    {
        "title": "水调词十首 一",
        "author": "陈陶",
        "content": "黠虏迢迢未肯和，五陵年少重横戈。\n谁家不结空闺恨，玉筯阑干妾最多。",
        "dynasty": "唐",
        "collection_info": null
    },
    {
        "title": "水调词十首 二",
        "author": "陈陶",
        "content": "羽管慵调怨别离，西园新月伴愁眉。\n容华不分随年去，独有妆楼明镜知。",
        "dynasty": "唐",
        "collection_info": null
    },
    {
        "title": "水调词十首 三",
        "author": "陈陶",
        "content": "忆饯良人玉塞行，棃花三见换啼莺。\n边场岂得胜闺阁，莫逞琱弓过一生。",
        "dynasty": "唐",
        "collection_info": null
    },
    {
        "title": "水调词十首 四",
        "author": "陈陶",
        "content": "惆怅江南早鴈飞，年年辛苦寄寒衣。\n征人岂不思乡国，只是皇恩未放归。",
        "dynasty": "唐",
        "collection_info": null
    },
    {
        "title": "水调词十首 五",
        "author": "陈陶",
        "content": "水阁莲开燕引雏，朝朝攀折望金吾。\n闻道碛西春不到，花时还忆故园无。",
        "dynasty": "唐",
        "collection_info": null
    },
    {
        "title": "水调词十首 六",
        "author": "陈陶",
        "content": "自从清野戍辽东，舞袖香销罗幌空。\n几度长安发梅柳，节旄零落不成功。",
        "dynasty": "唐",
        "collection_info": null
    },
    {
        "title": "水调词十首 七",
        "author": "陈陶",
        "content": "长夜孤眠倦锦衾，秦楼霜月苦边心。\n征衣一倍装绵厚，犹虑交河雪冻深。",
        "dynasty": "唐",
        "collection_info": null
    },
    {
        "title": "水调词十首 八",
        "author": "陈陶",
        "content": "瀚海长征古别离，华山归马是何时。\n仍闻万乘尊犹屈，装束千娇嫁郅支。",
        "dynasty": "唐",
        "collection_info": null
    },
    {
        "title": "水调词十首 九",
        "author": "陈陶",
        "content": "沙塞依稀落日边，寒宵魂梦怯山川。\n离居渐觉笙歌懒，君逐嫖姚已十年。",
        "dynasty": "唐",
        "collection_info": null
    },
    {
        "title": "水调词十首 十",
        "author": "陈陶",
        "content": "万里轮台音信稀，传闻移帐护金微。\n会须麟阁留踪迹，不斩天骄莫议归。",
        "dynasty": "唐",
        "collection_info": null
    },
    {
        "title": "送谢山人归江夏",
        "author": "陈陶",
        "content": "黄鹤春风二千里，山人佳期碧江水。\n携琴一醉杨柳堤，日暮龙沙白云起。",
        "dynasty": "唐",
        "collection_info": null
    },
    {
        "title": "闲居杂兴五首 一",
        "author": "陈陶",
        "content": "虞韶九奏音犹在，只是巴童自弃遗。\n闲卧清秋忆师旷，好风摇动古松枝。",
        "dynasty": "唐",
        "collection_info": null
    },
    {
        "title": "闲居杂兴五首 二",
        "author": "陈陶",
        "content": "一顾成周力有余，白云闲钓五溪鱼。\n中原莫道无麟凤，自是皇家结网疎。",
        "dynasty": "唐",
        "collection_info": null
    },
    {
        "title": "闲居杂兴五首 三",
        "author": "陈陶",
        "content": "长爱真人王子乔，五松山月伴吹箫。\n从他浮世悲生死，独驾苍鳞入九霄。",
        "dynasty": "唐",
        "collection_info": null
    },
    {
        "title": "闲居杂兴五首 四",
        "author": "陈陶",
        "content": "越里娃童锦作襦，艳歌声压郢中姝。\n无人说向张京兆，一曲江南十斛珠。",
        "dynasty": "唐",
        "collection_info": null
    },
    {
        "title": "闲居杂兴五首 五",
        "author": "陈陶",
        "content": "云堆西望贼连营，分阃何当举义兵。\n莫道羔裘无壮节，古来成事尽书生。",
        "dynasty": "唐",
        "collection_info": null
    },
    {
        "title": "泉州刺桐花咏兼呈赵使君 一",
        "author": "陈陶",
        "content": "髣髴三株植世间，风光满地赤城闲。\n无因秉烛看奇树，长伴刘公醉玉山。",
        "dynasty": "唐",
        "collection_info": null
    },
    {
        "title": "泉州刺桐花咏兼呈赵使君 二",
        "author": "陈陶",
        "content": "海曲春深满郡霞，越人多种刺桐花。\n可怜虎竹西楼色，锦帐三千阿母家。",
        "dynasty": "唐",
        "collection_info": null
    },
    {
        "title": "泉州刺桐花咏兼呈赵使君 三",
        "author": "陈陶",
        "content": "石氏金园无此艳，南都旧赋乏灵材。\n只因赤帝宫中树，丹凤新衔出世来。",
        "dynasty": "唐",
        "collection_info": null
    },
    {
        "title": "泉州刺桐花咏兼呈赵使君 四",
        "author": "陈陶",
        "content": "猗猗小艳夹通衢，晴日熏风笑越姝。\n只是红芳移不得，刺桐屏幛满中都。",
        "dynasty": "唐",
        "collection_info": null
    },
    {
        "title": "泉州刺桐花咏兼呈赵使君 五",
        "author": "陈陶",
        "content": "不胜攀折怅年华，红树南看见海涯。\n故国春风归去尽，何人堪寄一枝花。",
        "dynasty": "唐",
        "collection_info": null
    },
    {
        "title": "泉州刺桐花咏兼呈赵使君 六",
        "author": "陈陶",
        "content": "赤帝常闻海上游，三千幢盖拥炎州。\n今来树似离宫色，红翠斜欹十二楼。",
        "dynasty": "唐",
        "collection_info": null
    },
    {
        "title": "投赠福建桂常侍二首 一",
        "author": "陈陶",
        "content": "后来台席更何人，都护朝天拜近臣。\n长笑当时汉卿士，等闲恩泽画麒麟。",
        "dynasty": "唐",
        "collection_info": null
    },
    {
        "title": "投赠福建桂常侍二首 二",
        "author": "陈陶",
        "content": "匝地歌钟镇海隅，城池鞅掌旧名都。\n不知珠履三千外，更许侯嬴寄食无。",
        "dynasty": "唐",
        "collection_info": null
    },
    {
        "title": "陇西行四首 一",
        "author": "陈陶",
        "content": "汉主东封报太平，无人金阙议边兵。\n纵饶夺得林胡塞，碛地桑麻种不生。",
        "dynasty": "唐",
        "collection_info": null
    },
    {
        "title": "陇西行四首 二",
        "author": "陈陶",
        "content": "誓扫匈奴不顾身，五千貂锦丧胡尘。\n可怜无定河边骨，犹是春闺梦裏人。",
        "dynasty": "唐",
        "collection_info": null
    },
    {
        "title": "陇西行四首 三",
        "author": "陈陶",
        "content": "陇戍三看塞草青，楼烦新替护羌兵。\n同来死者伤离别，一夜孤魂哭旧营。",
        "dynasty": "唐",
        "collection_info": null
    },
    {
        "title": "陇西行四首 四",
        "author": "陈陶",
        "content": "黠虏生擒未有涯，黑山营阵识龙蛇。\n自从贵主和亲后，一半胡风似汉家。",
        "dynasty": "唐",
        "collection_info": null
    },
    {
        "title": "荅莲花妓",
        "author": "陈陶",
        "content": "近来诗思清于水，老去风情薄似云。\n已向昇天得门户，锦衾深愧卓文君。",
        "dynasty": "唐",
        "collection_info": null
    },
    {
        "title": "镜道中吹箫",
        "author": "陈陶",
        "content": "金栏白的善篸𥰭，双凤夜伴江南栖。\n十洲人听玉楼晓，空向千山桃杏枝。",
        "dynasty": "唐",
        "collection_info": null
    },
    {
        "title": "赠野老",
        "author": "陈陶",
        "content": "何年种芝白云裏，人传先生老莱子。\n消磨世上名利心，澹若岩间一流水。",
        "dynasty": "唐",
        "collection_info": null
    },
    {
        "title": "酬元亨上人",
        "author": "陈陶",
        "content": "一衲净居云梦合，秋来诗思祝融高。\n何因知我津涯阔，远寄东溟六巨鳌。",
        "dynasty": "唐",
        "collection_info": null
    },
    {
        "title": "题徐穉湖亭",
        "author": "陈陶",
        "content": "伏龙山横洲渚地，人如白苹自生死。\n洪崖成道二千年，唯有徐君播青史。",
        "dynasty": "唐",
        "collection_info": null
    },
    {
        "title": "鄱阳秋夕",
        "author": "陈陶",
        "content": "忆昔鄱阳旅游日，曾听南家争捣衣。\n今夜重开旧砧杵，当时还见鴈南飞。",
        "dynasty": "唐",
        "collection_info": null
    },
    {
        "title": "飞龙引",
        "author": "陈陶",
        "content": "长洲茂苑朝夕池，映日含风结细漪。\n坐当伏槛红莲披，雕轩洞户青苹吹。\n轻幌芳烟郁金馥，绮檐花簟桃李枝。\n苕苕翡翠但相逐，桂树鸳鸯恆并宿。",
        "dynasty": "唐",
        "collection_info": null
    },
    {
        "title": "句",
        "author": "陈陶",
        "content": "蝉声将月短，草色与秋长。\n比屋歌黄竹，何人撼白榆。\n好看如镜夜，莫笑似弓时。\n江湖水清浅，不足掉鲸尾。\n饮水狼子瘦，思日鹧鸪寒。\n一鼎雄雌金液火，十年寒暑鹿麑裘。\n寄语东流任斑鬓，向隅终守铁梭飞。\n干坤见了文章懒，龙虎成来印绶疎。\n近来世上无徐庶，谁向桑麻识卧龙。",
        "dynasty": "唐",
        "collection_info": null
    },
    {
        "title": "春日作",
        "author": "李中",
        "content": "和气来无象，物情还暗新。\n干坤一夕雨，草木万方春。\n染水烟光媚，催花鸟语频。\n高台旷望处，歌咏属诗人。",
        "dynasty": "唐",
        "collection_info": null
    },
    {
        "title": "寒江暮泊寄左偃",
        "author": "李中",
        "content": "维舟芦荻岸，离恨若为宽。\n烟火人家远，汀洲暮雨寒。\n天涯孤梦去，篷底一灯残。\n不是凭骚雅，相思写亦难。",
        "dynasty": "唐",
        "collection_info": null
    },
    {
        "title": "喜春雨有寄",
        "author": "李中",
        "content": "青春终日雨，公子莫思晴。\n任阻西园会，且观南亩耕。\n最怜滋壠麦，不恨湿林莺。\n父老应相贺，丰年兆已成。",
        "dynasty": "唐",
        "collection_info": null
    },
    {
        "title": "魏夫人坛",
        "author": "李中",
        "content": "仙坛遗迹在，苔合落花明。\n绛节何年返，白云终日生。\n旋新芳草色，依旧偃松声。\n欲问希夷事，音尘隔上清。",
        "dynasty": "唐",
        "collection_info": null
    },
    {
        "title": "访洞神宫邵道者不遇",
        "author": "李中",
        "content": "闲来仙观问希夷，云满星坛水满池。\n羽客不知何处去，洞前花落立多时。",
        "dynasty": "唐",
        "collection_info": null
    },
    {
        "title": "寄赠致仕沈彬郎中",
        "author": "李中",
        "content": "鹤氅换朝服，逍遥云水乡。\n有时乘一叶，载酒入三湘。\n尘梦年来息，诗魔老亦狂。\n莼羮与鲈鲙，秋兴最宜长。",
        "dynasty": "唐",
        "collection_info": null
    },
    {
        "title": "赠别",
        "author": "李中",
        "content": "行杯酌罢歌声歇，不觉前汀月又生。\n自是离人魂易断，落花芳草本无情。",
        "dynasty": "唐",
        "collection_info": null
    },
    {
        "title": "送刘恭游庐山兼寄令上人",
        "author": "李中",
        "content": "松桂烟霞蔽梵宫，诗流闲去访支公。\n石堂磬断相逢夜，五老月生溪影空。",
        "dynasty": "唐",
        "collection_info": null
    },
    {
        "title": "宿庐山白云峰重道者院",
        "author": "李中",
        "content": "绝顶松堂喜暂游，一宵玄论接浮丘。\n云开碧落星河近，月出沧溟世界秋。\n尘裏年光何急急，梦中强弱自悠悠。\n他时书劒酬恩了，愿逐鸾车看十洲。",
        "dynasty": "唐",
        "collection_info": null
    },
    {
        "title": "海上从事秋日书怀",
        "author": "李中",
        "content": "悠悠旅宦役尘埃，旧业那堪信未迴。\n千里梦随残月断，一声蝉送早秋来。\n壶倾浊酒终难醉，匣锁青萍久不开。\n唯有搜吟遣怀抱，凉风时復上高台。",
        "dynasty": "唐",
        "collection_info": null
    },
    {
        "title": "访蔡文庆处士留题",
        "author": "李中",
        "content": "幽人栖息处，一到涤尘心。\n藓色花阴阔，棊声竹径深。\n篱根眠野鹿，池面戏江禽。\n多谢相留宿，开樽拂素琴。",
        "dynasty": "唐",
        "collection_info": null
    },
    {
        "title": "寄庐岳鉴上人",
        "author": "李中",
        "content": "岳寺栖缾锡，常人亲亦难。\n病披青衲重，晚剃白髭寒。\n烘壁茶烟暗，填沟木叶干。\n昔年皆礼谒，频到碧云端。",
        "dynasty": "唐",
        "collection_info": null
    },
    {
        "title": "书小斋壁",
        "author": "李中",
        "content": "其谁肯见寻，冷淡少知音。\n尘土侵闲榻，烟波隔故林。\n竹风醒晚醉，窗月伴秋吟。\n道在唯求己，明时岂陆沈。",
        "dynasty": "唐",
        "collection_info": null
    },
    {
        "title": "怀王道者",
        "author": "李中",
        "content": "闲思王道者，逸格世难羣。\n何处眠青嶂，从来爱白云。\n酒沽应独醉，药熟许谁分。\n正作趋名计，如何得见君。",
        "dynasty": "唐",
        "collection_info": null
    },
    {
        "title": "桃花",
        "author": "李中",
        "content": "祗应红杏是知音，灼灼偏宜间竹阴。\n几树半开金谷晓，一溪齐绽武陵深。\n艳舒百叶时皆重，子熟千年事莫寻。\n谁步宋墙明月下，好香和影上衣襟。",
        "dynasty": "唐",
        "collection_info": null
    },
    {
        "title": "思旧游有感",
        "author": "李中",
        "content": "长忆衔杯处，酕醄尚未阑。\n江南正烟雨，楼上恰春寒。\n好树藏莺密，平芜彻野宽。\n如今无处觅，音信隔波澜。",
        "dynasty": "唐",
        "collection_info": null
    },
    {
        "title": "依韵和智谦上人送李相公赴昭武军",
        "author": "李中",
        "content": "暂别庙堂上，雄藩去豁情。\n秋风生鴈渚，晚雾湿龙旌。\n吟裏过侯服，梦中归帝城。\n下车军庶乐，千里月华清。",
        "dynasty": "唐",
        "collection_info": null
    },
    {
        "title": "姑苏怀古 一",
        "author": "李中",
        "content": "阖闾兴霸日，繁盛復风流。\n歌舞一场梦，烟波千古愁。\n樵人归野径，渔笛起[扁]舟。\n触目牵伤感，将行又驻留。",
        "dynasty": "唐",
        "collection_info": null
    },
    {
        "title": "姑苏怀古 二",
        "author": "李中",
        "content": "苏台踪迹在，旷望向江滨。\n往事谁堪问，连空草自春。\n花疑西子脸，涛想伍胥神。\n吟尽情难尽，斜阳照路尘。",
        "dynasty": "唐",
        "collection_info": null
    },
    {
        "title": "赠史虚白",
        "author": "李中",
        "content": "致主嘉谋尚未伸，慨然深志与谁论。\n唤迴古意琴开匣，陶出真情酒满樽。\n明月过溪吟钓艇，落花堆席睡僧轩。\n九重梦卜时终在，莫向深云独闭门。",
        "dynasty": "唐",
        "collection_info": null
    },
    {
        "title": "赠蒯亮处士",
        "author": "李中",
        "content": "着得新书义更幽，负琴何处不遨游。\n玄宫寄宿月华冷，羽客伴吟松韵秋。\n满户烟霞思紫阁，一帆风雨忆沧洲。\n吾君侧席求贤切，未可悬瓢枕碧流。",
        "dynasty": "唐",
        "collection_info": null
    },
    {
        "title": "春夕偶作",
        "author": "李中",
        "content": "早是春愁触目生，那堪春夕酒初醒。\n贯珠声罢人归去，半落桃花月在庭。",
        "dynasty": "唐",
        "collection_info": null
    },
    {
        "title": "子规",
        "author": "李中",
        "content": "暮春滴血一声声，花落年年不忍听。\n带月莫啼江畔树，酒醒游子在离亭。",
        "dynasty": "唐",
        "collection_info": null
    },
    {
        "title": "书王秀才壁",
        "author": "李中",
        "content": "茅舍何寥落，门庭长绿芜。\n贫来卖书劒，病起忆江湖。\n对枕暮山碧，伴吟凉月孤。\n前贤多晚达，莫叹有霜鬚。",
        "dynasty": "唐",
        "collection_info": null
    },
    {
        "title": "春日途中作",
        "author": "李中",
        "content": "干禄趋名者，迢迢别故林。\n春风短亭路，芳草异乡心。\n雨过江山出，莺啼村落深。",
        "dynasty": "唐",
        "collection_info": null
    },
    {
        "title": "依韵和蠡泽王去微秀才见寄",
        "author": "李中",
        "content": "咫尺风骚客，难谐面继酬。\n相思对烟雨，一鴈下汀洲。\n花影谁家坞，笛声何处楼？\n搘筇朗吟罢，搔首独迟留。",
        "dynasty": "唐",
        "collection_info": null
    },
    {
        "title": "送孙孔二秀才游庐山",
        "author": "李中",
        "content": "庐山多胜景，偏称二君游。\n松径苍苔合，花阴碧涧流。\n倾壶同坐石，搜句共登楼。\n莫学天台客，逢山即驻留。",
        "dynasty": "唐",
        "collection_info": null
    },
    {
        "title": "春日野望怀故人",
        "author": "李中",
        "content": "野外登临望，苍苍烟景昏。\n暖风医病草，甘雨洗荒村。\n云散天边野，潮迴岛上痕。\n故人不可见，倚杖役吟魂。",
        "dynasty": "唐",
        "collection_info": null
    },
    {
        "title": "游玄真观",
        "author": "李中",
        "content": "闲吟游古观，静虑想神仙。\n上景非难度，阴功不易全。\n醮坛松作盖，丹井藓成钱。\n浩浩红尘裏，谁来叩自然。",
        "dynasty": "唐",
        "collection_info": null
    },
    {
        "title": "劒客",
        "author": "李中",
        "content": "恩酬期必报，岂是輙轻生。\n神劒冲霄去，谁为平不平。",
        "dynasty": "唐",
        "collection_info": null
    },
    {
        "title": "鹤",
        "author": "李中",
        "content": "警露精神异，冲天羽翼新。\n千年一归日，谁识令威身。",
        "dynasty": "唐",
        "collection_info": null
    },
    {
        "title": "送致仕沈彬郎中游茅山",
        "author": "李中",
        "content": "挂却朝冠披鹤氅，羽人相伴恣遨游。\n忽因风月思茅岭，便挈琴樽上叶舟。\n野寺宿时魂梦冷，海门吟处水云秋。\n华阳洞府年光永，莫向仙乡拟驻留。",
        "dynasty": "唐",
        "collection_info": null
    },
    {
        "title": "题庐山东寺远大师影堂",
        "author": "李中",
        "content": "远公遗迹在东林，往事名存动苦吟。\n杉桧已依灵塔老，烟霞空锁影堂深。\n入帘轻吹催香印，落石幽泉杂磬音。\n十八贤人消息断，莲池千载月沈沈。",
        "dynasty": "唐",
        "collection_info": null
    },
    {
        "title": "庭苇",
        "author": "李中",
        "content": "品格清于竹，诗家景最幽。\n从栽向池沼，长似在汀洲。\n玩好招溪叟，栖堪待野鸥。\n影疎当夕照，花乱正深秋。\n韵细堪清耳，根牢好繫舟。\n故溪高岸上，冷淡有谁游。",
        "dynasty": "唐",
        "collection_info": null
    },
    {
        "title": "寄左偃",
        "author": "李中",
        "content": "每病风骚路，荒凉人莫游。\n惟君还似我，成癖未能休。\n舍寐缘孤月，忘形为九秋。\n垂名如不朽，那恨雪生头。",
        "dynasty": "唐",
        "collection_info": null
    },
    {
        "title": "宿山店书怀寄东林令图上人",
        "author": "李中",
        "content": "一宿山前店，旅情安可穷。\n猨声乡梦后，月影竹窗中。\n南楚征途阔，东吴旧业空。\n虎溪莲社客，应笑此飘蓬。",
        "dynasty": "唐",
        "collection_info": null
    },
    {
        "title": "途中闻子规",
        "author": "李中",
        "content": "春残杜宇愁，越客思悠悠。\n雨歇孤村裏，花飞远水头。\n微风声渐咽，高树血应流。\n因此频迴首，家山隔几州。",
        "dynasty": "唐",
        "collection_info": null
    },
    {
        "title": "春日书怀",
        "author": "李中",
        "content": "千峰雪尽鸟声春，日永孤吟野水滨。\n霄汉路岐昇未得，花时空拂满衣尘。",
        "dynasty": "唐",
        "collection_info": null
    },
    {
        "title": "所思代人",
        "author": "李中",
        "content": "巫峡云深湘水遥，更无消息梦空劳。\n梦迴深夜不成寐，起立闲庭花月高。",
        "dynasty": "唐",
        "collection_info": null
    },
    {
        "title": "春晚过明氏闲居",
        "author": "李中",
        "content": "寥寥陋巷独扃门，自乐清虚不厌贫。\n数局棊中消永日，一罇酒裏送残春。\n雨催绿藓铺三径，风送飞花入四邻。\n羡尔朗吟无外事，沧洲何必去垂纶。",
        "dynasty": "唐",
        "collection_info": null
    },
    {
        "title": "赠重安寂道者",
        "author": "李中",
        "content": "寒松肌骨鹤心情，混俗陶陶隐姓名。\n白髮只闻悲短景，红尘谁解信长生。\n壶中日月存心近，岛外烟霞入梦清。\n每许相亲应计分，琴余常见话蓬瀛。",
        "dynasty": "唐",
        "collection_info": null
    },
    {
        "title": "江边吟",
        "author": "李中",
        "content": "风暖汀洲吟兴生，远山如画雨新晴。\n残阳影裏水东注，芳草烟中人独行。\n闪闪酒帘招醉客，深深绿树隐啼莺。\n盘桓渔舍忘归去，云静高空月又明。",
        "dynasty": "唐",
        "collection_info": null
    },
    {
        "title": "献张义方常侍",
        "author": "李中",
        "content": "雄飞看是逼嵓廊，逸思常闻不暂忘。\n公署静眠思水石，古屏闲展看潇湘。\n老来酒病虽然减，秋杪诗魔更是狂。\n乘兴有时招羽客，横琴移月启茅堂。",
        "dynasty": "唐",
        "collection_info": null
    },
    {
        "title": "赠永真杜作翱少府",
        "author": "李中",
        "content": "蓝袍竹简佐琴堂，县僻人稀觉日长。\n爱静不嫌官况冷，苦吟从听鬓毛苍。\n闲寻野寺听秋水，寄睡僧窗到夕阳。\n骞翥会应霄汉去，渔竿休更恋沧浪。",
        "dynasty": "唐",
        "collection_info": null
    },
    {
        "title": "献中书韩舍人",
        "author": "李中",
        "content": "丹墀朝退后，静院即冥搜。\n尽日捲帘坐，前峰当槛秋。\n烹茶留野客，展画看沧洲。\n见说东林夜，寻常秉烛游。",
        "dynasty": "唐",
        "collection_info": null
    },
    {
        "title": "献徐舍人",
        "author": "李中",
        "content": "清名喧四海，何止并南金。\n奥学羣英伏，多才万乘钦。\n秩参金殿峻，步历紫微深。\n顾闻承中旨，丝纶演帝心。\n褒雄饶义路，贾马避词林。\n下直无他事，开门对远岑。\n轩窗来晚吹，池沼歇秋霖。\n藓点生棊石，茶烟过竹阴。\n希夷元已达，躁竞岂能侵。\n羽客闲陪饮，诗人伴静吟。\n自渐为滞物，多幸辱虚襟。\n此日重遭遇，心期出陆沈。",
        "dynasty": "唐",
        "collection_info": null
    },
    {
        "title": "新秋有感",
        "author": "李中",
        "content": "门巷凉秋至，高梧一叶惊。\n渐添衾簟爽，顿觉梦魂清。\n暗促莲开艳，乍催蝉发声。\n雨降炎气减，竹引冷烟生。\n戍客添归思，行人怯远程。\n未逢征鴈下，渐听夜砧鸣。\n张翰思鲈兴，班姬咏扇情。\n音尘两难问，蛩砌月空明。",
        "dynasty": "唐",
        "collection_info": null
    },
    {
        "title": "秋雨",
        "author": "李中",
        "content": "竟日散如丝，吟看半掩扉。\n秋声在梧叶，润气逼书帏。\n曲涧泉承去，危檐燕带归。\n寒蛩悲旅壁，乱藓滑渔矶。\n爽欲除幽簟，凉须换熟衣。\n疎篷谁梦断，荒径独游稀。\n偏称江湖景，不妨鸥鹭飞。\n最怜为瑞处，南亩稻苗肥。",
        "dynasty": "唐",
        "collection_info": null
    },
    {
        "title": "寄庐山白大师",
        "author": "李中",
        "content": "长忆寻师处，东林寓泊时。\n一秋同看月，无夜不论诗。\n泉美茶香异，堂深磬韵迟。\n鹿驯眠藓径，猨苦叫霜枝。\n别后音尘隔，年来鬓髮衰。\n趋名方汲汲，未果再游期。",
        "dynasty": "唐",
        "collection_info": null
    },
    {
        "title": "访龙光智谦上人",
        "author": "李中",
        "content": "忽起寻师兴，穿云不觉劳。\n相留看山雪，尽日论风骚。\n竹影摇禅榻，茶烟上毳袍。\n梦魂曾去否，旧国阻波涛。",
        "dynasty": "唐",
        "collection_info": null
    },
    {
        "title": "送仙客",
        "author": "李中",
        "content": "危言危行是男儿，倚伏相牵岂足悲。\n莫向汀洲时独立，悠悠斜日照江蓠。",
        "dynasty": "唐",
        "collection_info": null
    },
    {
        "title": "祀风师迎神曲",
        "author": "李中",
        "content": "太皥御气，勾芒肇功。\n苍龙青旗，爰候祥风。\n律以和应，□以感通。\n鼎徂修蠁，时惟礼崇。",
        "dynasty": "唐",
        "collection_info": null
    },
    {
        "title": "柳二首 一",
        "author": "李中",
        "content": "春来无树不青青，似共东风别有情。\n闲忆旧居湓水畔，数枝烟雨属啼莺。",
        "dynasty": "唐",
        "collection_info": null
    },
    {
        "title": "柳二首 二",
        "author": "李中",
        "content": "最爱青青水国中，莫愁门外间花红。\n纤纤无力胜春色，撼起啼莺恨晚风。",
        "dynasty": "唐",
        "collection_info": null
    },
    {
        "title": "送庐阜僧归山阳",
        "author": "李中",
        "content": "山阳旧社终经梦，容易言归不可留。\n瓶贮瀑泉离五老，锡摇江雨上孤舟。\n鱼行细浪分沙觜，鴈逆高风下苇洲。\n遥想枚皋宅边寺，不知凉月共谁游。",
        "dynasty": "唐",
        "collection_info": null
    },
    {
        "title": "投所知",
        "author": "李中",
        "content": "孤琴尘翳劒慵磨，自顾泥蟠欲奈何。\n千里交亲消息断，一庭风雨梦魂多。\n题桥未展相如志，叩角谁怜宁戚歌。\n唯赖明公怜道在，敢携蓑笠钓烟波。",
        "dynasty": "唐",
        "collection_info": null
    },
    {
        "title": "寄左偃",
        "author": "李中",
        "content": "萧条陋巷绿苔侵，何事君心似我心。\n贫户懒开元爱静，病身纔起便思吟。\n闲留好鸟庭柯密，暗养鸣蛩砌草深。\n况是清朝重文物，无愁当路少知音。",
        "dynasty": "唐",
        "collection_info": null
    },
    {
        "title": "游北山洞神宫",
        "author": "李中",
        "content": "闷见尘中光景促，仙乡来礼紫阳君。\n人居淡寂应难老，道在虚无不可闻。\n松桧稳栖三岛鹤，楼台闲锁九霄云。\n羡师向此朝星斗，一炷清香午夜焚。",
        "dynasty": "唐",
        "collection_info": null
    },
    {
        "title": "思简寂观旧游寄重道者",
        "author": "李中",
        "content": "闲忆当年游物外，羽人曾许驻仙乡。\n溪头烘药烟霞暖，花下围棊日月长。\n偷摘蟠桃思曼倩，化成蝴蝶学蒙庄。\n俗缘未断归浮世，空望林泉意欲狂。",
        "dynasty": "唐",
        "collection_info": null
    },
    {
        "title": "云",
        "author": "李中",
        "content": "悠悠离洞壑，冉冉上天津。\n捧日终为异，从龙自有因。\n高行四海雨，暖拂万山春。\n静与霞相近，闲将鹤最亲。\n帝乡归莫问，楚殿梦曾频。\n白向封中起，碧从诗裏新。\n冷容横钓浦，轻缕绊蟾轮。\n不滞浓还淡，无心卷復伸。\n非烟聊拟议，干吕在逡巡。\n会作五般色，为祥覆紫宸。",
        "dynasty": "唐",
        "collection_info": null
    },
    {
        "title": "徐司徒池亭",
        "author": "李中",
        "content": "亭榭跨池塘，泓澄入座凉。\n扶疎皆竹柏，冷淡似潇湘。\n萍嫩铺波面，苔深锁岸傍。\n朝迴游不厌，僧到赏难忘。\n最称收残雨，偏宜带夕阳。\n吟堪期谢朓，醉好命嵇康。\n奢侈心难及，清虚趣最长。\n月明垂钓兴，何必忆沧浪。",
        "dynasty": "唐",
        "collection_info": null
    },
    {
        "title": "赋得江边草",
        "author": "李中",
        "content": "岸春芳草合，几处思缠绵。\n向暮江蓠雨，初晴杜若烟。\n静宜幽鹭立，远称碧波连。\n送别王孙处，萋萋南浦边。",
        "dynasty": "唐",
        "collection_info": null
    },
    {
        "title": "江行夜泊",
        "author": "李中",
        "content": "扁舟倦行役，寂寂宿江干。\n半夜风雷过，一天星斗寒。\n潮平沙觜没，霜苦鴈声残。\n渔父何疎逸，扣舷歌未阑。",
        "dynasty": "唐",
        "collection_info": null
    },
    {
        "title": "访山叟留题",
        "author": "李中",
        "content": "策杖寻幽客，相携入竹扃。\n野云生晚砌，病鹤立秋庭。\n茶美睡心爽，琴清尘虑醒。\n轮蹄应少到，门巷草青青。",
        "dynasty": "唐",
        "collection_info": null
    },
    {
        "title": "江行晚泊寄湓城知友",
        "author": "李中",
        "content": "孤舟相忆久，何处倍关情。\n野渡帆初落，秋风蝉一声。\n江浮残照阔，云散乱山横。\n渐去湓城远，那堪新月生。",
        "dynasty": "唐",
        "collection_info": null
    },
    {
        "title": "秋夕书怀",
        "author": "李中",
        "content": "功名未立诚非晚，骨肉分飞又入秋。\n枕上不堪残梦断，壁蛩窗月夜悠悠。",
        "dynasty": "唐",
        "collection_info": null
    },
    {
        "title": "感兴",
        "author": "李中",
        "content": "渔休渭水兴周日，龙起南阳相蜀时。\n不遇文王与先主，经天才业拟何为。",
        "dynasty": "唐",
        "collection_info": null
    },
    {
        "title": "舟中望九华山",
        "author": "李中",
        "content": "排空苍翠异，辍棹看崔嵬。\n一面雨初歇，九峰云正开。\n当时思水石，便欲上楼台。\n隐去心难遂，吟余首懒迴。\n僧休传紫阁，屏歇写天台。\n中有忘机者，逍遥不可陪。",
        "dynasty": "唐",
        "collection_info": null
    },
    {
        "title": "渔父",
        "author": "李中",
        "content": "烟冷暮江滨，高歌散诞身。\n移舟过蓼岸，待月正丝纶。\n亦与樵翁约，同游酒市春。\n白头云水上，不识独醒人。",
        "dynasty": "唐",
        "collection_info": null
    },
    {
        "title": "赠上都紫极宫刘日新先生",
        "author": "李中",
        "content": "道德吾君重，含贞本去华。\n因知炼神骨，何必在烟霞。\n棊散庭花落，诗成海月斜。\n瀛洲旧仙侣，应许寄丹砂。",
        "dynasty": "唐",
        "collection_info": null
    },
    {
        "title": "勉同志",
        "author": "李中",
        "content": "读书与磨劒，旦夕但忘疲。\n傥若功名立，那愁变化迟。\n尘从侵砚席，苔任满庭墀。\n明代搜扬切，升沈莫问龟。",
        "dynasty": "唐",
        "collection_info": null
    },
    {
        "title": "寄刘钧秀才",
        "author": "李中",
        "content": "掩户当春昼，知君志在诗。\n闲花半落处，幽客未来时。\n野鸟穿莎径，江雪过竹篱。\n会须明月夜，与子水边期。",
        "dynasty": "唐",
        "collection_info": null
    },
    {
        "title": "离亭前思有寄",
        "author": "李中",
        "content": "酒醒江亭客，缠绵恨别离。\n笙歌筵散后，风月夜长时。\n耿耿看灯暗，悠悠结梦迟。\n若无骚雅分，何计达相思。",
        "dynasty": "唐",
        "collection_info": null
    },
    {
        "title": "赠上都先业大师",
        "author": "李中",
        "content": "懒向人前着紫衣，虚堂闲倚一条藜。\n虽承雨露居龙阙，终忆烟霞梦虎溪。\n睡起晓窗风淅淅，病来深院草萋萋。\n有时乘兴寻师去，煮茗同吟到日西。",
        "dynasty": "唐",
        "collection_info": null
    },
    {
        "title": "思九江旧居三首 一",
        "author": "李中",
        "content": "结茅曾在碧江隈，多病贫身养拙来。\n雨歇汀洲垂钓去，月当门巷访僧迴。\n静临窗下开琴匣，闷向床头泼酒醅。\n游宦等闲千里隔，空余魂梦到渔台。",
        "dynasty": "唐",
        "collection_info": null
    },
    {
        "title": "思九江旧居三首 二",
        "author": "李中",
        "content": "门前烟水似潇湘，放旷优游兴味长。\n虚阁静眠听远浪，扁舟闲上泛残阳。\n鹤翘碧藓庭除冷，竹引清风枕簟凉。\n犬吠疎篱明月上，隣翁携酒到茅堂。",
        "dynasty": "唐",
        "collection_info": null
    },
    {
        "title": "思九江旧居三首 三",
        "author": "李中",
        "content": "无机终日狎沙鸥，得意高吟景且幽。\n槛底江流偏称月，檐前山朵最宜秋。\n遥村处处吹横笛，曲岸家家繫小舟。\n别后再游心未遂，设屏惟画白苹洲。",
        "dynasty": "唐",
        "collection_info": null
    },
    {
        "title": "赠东林白大师",
        "author": "李中",
        "content": "虎溪久驻灵踪，禅外诗魔尚浓。\n卷宿吟销永日，移床坐对千峰。\n苍苔冷鏁幽径，微风闲坐古松。\n自说年来老病，出门渐觉疎慵。",
        "dynasty": "唐",
        "collection_info": null
    },
    {
        "title": "春晓",
        "author": "李中",
        "content": "残烛犹存月尚明，几家帏幌梦魂惊。\n星河渐没行人动，历历林梢百舌声。",
        "dynasty": "唐",
        "collection_info": null
    },
    {
        "title": "听郑羽人弹琴",
        "author": "李中",
        "content": "仙乡景已清，仙子启琴声。\n秋月空山寂，淳风一夜生。\n莎间虫罢响，松顶鹤初惊。\n因感浮华世，谁怜太古情。",
        "dynasty": "唐",
        "collection_info": null
    },
    {
        "title": "秋夕书事寄友人",
        "author": "李中",
        "content": "信断关河远，相思秋夜深。\n砌蛩声咽咽，檐月影沈沈。\n未遂青云志，那堪素髮侵。\n吟余成不寐，彻曙四邻砧。",
        "dynasty": "唐",
        "collection_info": null
    },
    {
        "title": "秋日途中",
        "author": "李中",
        "content": "竹林已萧索，客思正如雠。\n旧业吴江外，新蝉楚驿头。\n遥天疎雨过，列岫乱云收。\n今夕谁家宿，孤吟月色秋。",
        "dynasty": "唐",
        "collection_info": null
    },
    {
        "title": "秋夜吟寄左偃",
        "author": "李中",
        "content": "与君诗兴素来狂，况入清秋夜景长。\n溪阁共谁看好月，莎阶应独听寒螀。\n卷中新句诚堪喜，身外浮名不足忙。\n会约垂名继前哲，任他玄髮尽如霜。",
        "dynasty": "唐",
        "collection_info": null
    },
    {
        "title": "竹",
        "author": "李中",
        "content": "森森移得自山庄，植向空庭野兴长。\n便有好风来枕簟，更无闲梦到潇湘。\n荫来砌藓经疎雨，引下溪禽带夕阳。\n闲约羽人同赏处，安排棊局就清凉。",
        "dynasty": "唐",
        "collection_info": null
    },
    {
        "title": "怀庐岳旧游寄刘钧因感鉴上人",
        "author": "李中",
        "content": "昔年庐岳闲游日，乘兴因寻物外僧。\n寄宿爱听松叶雨，论诗惟对竹窗灯。\n各拘片禄寻分别，高谢浮名竟未能。\n一念支公安可见，影堂何处暮云凝。",
        "dynasty": "唐",
        "collection_info": null
    },
    {
        "title": "依韵酬智谦上人见寄",
        "author": "李中",
        "content": "性拙才非逸，同心友亦稀。\n风昏秋病眼，霜湿夜吟衣。\n莺谷期犹负，兰陔养不违。\n吾师惠佳句，胜得楚金归。",
        "dynasty": "唐",
        "collection_info": null
    },
    {
        "title": "落花",
        "author": "李中",
        "content": "年年三月暮，无计惜残红。\n酷恨西园雨，生憎南陌风。\n片随流水远，色逐断霞空。\n怅望丛林下，悠悠饮兴穷。",
        "dynasty": "唐",
        "collection_info": null
    },
    {
        "title": "题柳",
        "author": "李中",
        "content": "折向离亭畔，春光满手生。\n群花岂无艳，柔质自多情。\n夹岸笼溪月，兼风撼野莺。\n隋堤三月暮，飞絮想纵横。",
        "dynasty": "唐",
        "collection_info": null
    },
    {
        "title": "赠谦明上人",
        "author": "李中",
        "content": "虽寄上都眠竹寺，逸情终忆白云端。\n闲登钟阜林泉晚，梦去沃洲风雨寒。\n新试茶经煎有兴，旧婴诗病舍终难。\n常闻秋夕多无寐，月在高台独凭栏。",
        "dynasty": "唐",
        "collection_info": null
    },
    {
        "title": "书蔡隐士壁",
        "author": "李中",
        "content": "病后霜髭出，衡门寂寞中。\n蠹侵书帙损，尘覆酒罇空。\n池暗菰蒲雨，径香兰蕙风。\n幽闲已得趣，不见卜穷通。",
        "dynasty": "唐",
        "collection_info": null
    },
    {
        "title": "赠钟尊师游茅山",
        "author": "李中",
        "content": "笻杖担琴背俗尘，路寻茅岭有谁群。\n仙翁物外应相遇，灵药壶中必许分。\n香入肌肤花洞酒，冷侵魂梦石床云。\n伊予亦有朝修志，异日遨游愿见君。",
        "dynasty": "唐",
        "collection_info": null
    },
    {
        "title": "访徐长史留题水阁",
        "author": "李中",
        "content": "君家池阁静，一到且淹留。\n坐听蒹葭雨，如看岛屿秋。\n杯盘深有兴，吟笑迥忘忧。\n更爱幽奇处，双双下野鸥。",
        "dynasty": "唐",
        "collection_info": null
    },
    {
        "title": "夕阳",
        "author": "李中",
        "content": "影未沈山水面红，遥天雨过促征鸿。\n魂销举子不回首，闲照槐花驿路中。",
        "dynasty": "唐",
        "collection_info": null
    },
    {
        "title": "鸂鶒",
        "author": "李中",
        "content": "流品是鸳鸯，翻飞云水乡。\n风高离极浦，烟暝下方塘。\n比鹭行藏别，穿荷羽翼香。\n双双浴轻浪，谁见在潇湘。",
        "dynasty": "唐",
        "collection_info": null
    },
    {
        "title": "所思",
        "author": "李中",
        "content": "离思春来切，谁能慰寂寥。\n花飞寒食过，云重楚山遥。\n耿耿梦徒往，悠悠鬓易凋。\n那堪对明月，独立水边桥。",
        "dynasty": "唐",
        "collection_info": null
    },
    {
        "title": "春闺辞二首 一",
        "author": "李中",
        "content": "卷帘迟日暖，睡起思沈沈。\n辽海音尘远，春风旅馆深。\n疎篁留鸟语，曲砌转花阴。\n寄语长征客，流年不易禁。",
        "dynasty": "唐",
        "collection_info": null
    },
    {
        "title": "春闺辞二首 二",
        "author": "李中",
        "content": "不得辽阳信，春心何以安。\n鸟啼窗树晓，梦断碧烟残。\n绿鑑开还懒，红颜驻且难。\n相思谁可诉，时取旧书看。",
        "dynasty": "唐",
        "collection_info": null
    },
    {
        "title": "腊中作",
        "author": "李中",
        "content": "冬至虽云远，浑疑朔漠中。\n劲风吹大野，密雪翳高空。\n泉冻如顽石，人藏类蛰虫。\n豪家应不觉，兽炭满炉红。",
        "dynasty": "唐",
        "collection_info": null
    },
    {
        "title": "海城秋日书怀寄朐山孙明府",
        "author": "李中",
        "content": "槐柳蝉声起渡头，海城孤客思悠悠。\n青云展志知何日，皓月牵吟又入秋。\n鑑裏渐生潘岳鬓，风前犹着卜商裘。\n鸣琴良宰挥毫士，应笑蹉跎身未酬。",
        "dynasty": "唐",
        "collection_info": null
    },
    {
        "title": "题柴司徒亭假山",
        "author": "李中",
        "content": "迭石峨峨象翠微，远山魂梦便应稀。\n从教藓长添峰色，好引泉来作瀑飞。\n萤影夜攒疑烧起，茶烟朝出认云归。\n知君创得兹幽致，公退吟看到落晖。",
        "dynasty": "唐",
        "collection_info": null
    },
    {
        "title": "都下寒食夜作",
        "author": "李中",
        "content": "香尘未歇暝烟收，城满笙歌事胜游。\n自是离人睡长早，千家帘卷月当楼。",
        "dynasty": "唐",
        "collection_info": null
    },
    {
        "title": "客中春思",
        "author": "李中",
        "content": "又听黄鸟绵蛮，目断家乡未还。\n春水引将客梦，悠悠遶遍关山。",
        "dynasty": "唐",
        "collection_info": null
    },
    {
        "title": "所思",
        "author": "李中",
        "content": "门掩残花寂寂，帘垂斜月悠悠。\n纵有一庭萱草，何曾与我忘忧。",
        "dynasty": "唐",
        "collection_info": null
    },
    {
        "title": "江馆秋思因成自勉",
        "author": "李中",
        "content": "江边候馆幽，汀鸟暝烟收。\n客思虽悲月，诗魔又爱秋。\n声名都是幻，穷达未能忧。\n散逸怜渔父，波中漾小舟。",
        "dynasty": "唐",
        "collection_info": null
    },
    {
        "title": "赠朐山杨宰",
        "author": "李中",
        "content": "讼闲徴赋毕，吏散卷帘时。\n听雨入秋竹，留僧覆旧棋。\n得诗书落叶，煮茗汲寒池。\n化俗功成后，烟霄会有期。",
        "dynasty": "唐",
        "collection_info": null
    },
    {
        "title": "庐山",
        "author": "李中",
        "content": "控厌浔阳景，崔嵬古及今。\n势雄超地表，翠盛接天心。\n湓浦春烟列，星湾晚景沈。\n图经宜细览，题咏卒难任。\n靖节门遥对，庾公楼俯临。\n参差含积雪，隐映见归禽。\n峭拔推双劒，清虚数二林。\n白莲池宛在，翠辇事难寻。\n天近星河冷，龙归洞穴深。\n谷春攒锦绣，石润迭琼琳。\n玄鹤传仙拜，青猨伴客吟。\n泉通九江远，云出几州阴。\n冬有灵汤溢，夏无炎暑侵。\n他年如遂隐，五老是知音。",
        "dynasty": "唐",
        "collection_info": null
    },
    {
        "title": "送孙霁书记赴寿阳[辟]命",
        "author": "李中",
        "content": "辟命羡君赴，其如怆别情。\n酒阑汀树晚，帆展野风生。\n淮静寒烟敛，村遥夜火明。\n醉沈朐岭梦，吟达寿春城。\n旧友摇鞭接，元戎扫榻迎。\n雪晴莲幕启，云散桂山横。\n王粲从军画，陈琳草檄名。\n知君提健笔，重振此嘉声。",
        "dynasty": "唐",
        "collection_info": null
    },
    {
        "title": "听蝉寄朐山孙明府",
        "author": "李中",
        "content": "忽听新蝉发，客情其奈何。\n西风起槐柳，故国阻烟波。\n壠笛悲犹少，巴猨恨未多。\n不知陶靖节，还动此心么。",
        "dynasty": "唐",
        "collection_info": null
    },
    {
        "title": "秋江夜泊寄刘钧正字",
        "author": "李中",
        "content": "闲忆诗人思倍劳，维舟清夜泥风骚。\n鱼龙不动澄江远，云雾皆收皎月高。\n潮满钓舟迷浦屿，霜繁野树叫猨猱。\n此时吟苦君知否，双鬓从他有二毛。",
        "dynasty": "唐",
        "collection_info": null
    },
    {
        "title": "赠朐山孙明府",
        "author": "李中",
        "content": "县庭无事似山斋，满砌青青旋长苔。\n闲抚素琴曹吏散，自烹新茗海僧来。\n买将病鹤劳心养，移得闲花用意栽。\n几度访君留我醉，瓮香皆值酒新开。",
        "dynasty": "唐",
        "collection_info": null
    },
    {
        "title": "赠海上书记张济员外",
        "author": "李中",
        "content": "鹏霄休叹志难伸，贫病虽萦道且存。\n阮瑀不能专笔砚，嵇康唯要乐琴尊。\n春风满院空欹枕，芳草侵阶独闭门。\n劒有尘埃书有蠹，昔年心事共谁论。",
        "dynasty": "唐",
        "collection_info": null
    },
    {
        "title": "对竹",
        "author": "李中",
        "content": "懒穿幽径衝鸣鸟，忍踏清阴损翠苔。\n不似闭门欹枕听，秋声如雨入轩来。",
        "dynasty": "唐",
        "collection_info": null
    },
    {
        "title": "送朐山孙明府赴寿阳幕府辟命",
        "author": "李中",
        "content": "堪羡元戎虚右席，便承纶綍起金台。\n菊丛憔悴陶潜去，莲幕光辉阮瑀来。\n好向尊罍陈妙画，定应书檄播雄才。\n预愁别后相思处，月入闲窗远梦迴。",
        "dynasty": "唐",
        "collection_info": null
    },
    {
        "title": "经废宅",
        "author": "李中",
        "content": "一梦奢华去不还，断墙花发岂堪看。\n玉纤素绠知何处，金井梧枯碧甃寒。",
        "dynasty": "唐",
        "collection_info": null
    },
    {
        "title": "溪边吟",
        "author": "李中",
        "content": "鸂鶒双飞下碧流，蓼花苹穗正含秋。\n茜裙二八采莲去，笑衝微雨上兰舟。",
        "dynasty": "唐",
        "collection_info": null
    },
    {
        "title": "得故人消息",
        "author": "李中",
        "content": "多难分离久，相思每泪垂。\n梦归残月晓，信到落花时。\n未必乖良会，何当有后期。\n那堪楼上望，烟水接天涯。",
        "dynasty": "唐",
        "collection_info": null
    },
    {
        "title": "芳草",
        "author": "李中",
        "content": "二月正绵绵，离情被尔牵。\n四邻初过雨，万里正铺烟。\n眷恋残花惹，留连醉客眠。\n飘香是杜若，最忆楚江边。",
        "dynasty": "唐",
        "collection_info": null
    },
    {
        "title": "江南春",
        "author": "李中",
        "content": "千家事胜游，景物可忘忧。\n水国楼台晚，春郊烟雨收。\n鹧鸪啼竹树，杜若媚汀洲。\n永巷歌声远，王孙会莫愁。",
        "dynasty": "唐",
        "collection_info": null
    },
    {
        "title": "悼亡",
        "author": "李中",
        "content": "巷深芳草细，门静绿杨低。\n室迩人何处，花残月又西。\n武陵期已负，巫峡梦终迷。\n独立销魂久，双双好鸟啼。",
        "dynasty": "唐",
        "collection_info": null
    },
    {
        "title": "春晏寄从弟德润",
        "author": "李中",
        "content": "相思禁烟近，楼上动吟魂。\n水国春寒在，人家暮雨昏。\n朱桥通竹树，香径匝兰荪。\n安得吾宗会，高歌醉一尊。",
        "dynasty": "唐",
        "collection_info": null
    },
    {
        "title": "赠致仕沈彬郎中",
        "author": "李中",
        "content": "自言婚嫁毕，尘事不关心。\n老去诗魔在，春来酒病深。\n山翁期采药，海月伴鸣琴。\n多谢维舟处，相留接静吟。",
        "dynasty": "唐",
        "collection_info": null
    },
    {
        "title": "忆溪居",
        "author": "李中",
        "content": "竹轩临水静无尘，别后凫鹥入梦频。\n杜若菰蒲烟雨歇，一溪春色属何人。",
        "dynasty": "唐",
        "collection_info": null
    },
    {
        "title": "登下蔡县楼",
        "author": "李中",
        "content": "长涯烟水又含秋，吏散时时独上楼。\n信断兰台乡国远，依稀王粲在荆州。",
        "dynasty": "唐",
        "collection_info": null
    },
    {
        "title": "下蔡春偶作",
        "author": "李中",
        "content": "旅馆飘飘类断蓬，悠悠心绪有谁同。\n一宵风雨花飞后，万里乡关梦自通。\n多难不堪容鬓改，沃愁惟怕酒杯空。\n采兰扇沈何时遂，洗虑焚香叩上穹。",
        "dynasty": "唐",
        "collection_info": null
    },
    {
        "title": "再游洞神宫怀邵羽人有感",
        "author": "李中",
        "content": "重向烟萝省旧游，因寻遗迹想浮丘。\n峰头鹤去三清远，坛畔月明千古秋。\n泉落小池清復咽，云从高峤起还收。\n自惭未得冲虚术，白髮无情渐满头。",
        "dynasty": "唐",
        "collection_info": null
    },
    {
        "title": "秋雨二首 一",
        "author": "李中",
        "content": "飘洒当穷巷，苔深落叶铺。\n送寒来客馆，滴梦在庭梧。\n逼砌蛩声断，侵窗竹影孤。\n遥思渔叟兴，蓑笠在江湖。",
        "dynasty": "唐",
        "collection_info": null
    },
    {
        "title": "秋雨二首 二",
        "author": "李中",
        "content": "竟日声萧飒，兼风不暂阑。\n竹窗秋睡美，荻浦夜渔寒。\n地僻苔生易，林疎鸟宿难。\n谁知苦吟者，坐听一灯残。",
        "dynasty": "唐",
        "collection_info": null
    },
    {
        "title": "经古观有感",
        "author": "李中",
        "content": "古观寥寥枕碧溪，偶思前事立残晖。\n漆园化蝶名空在，柱史犹龙去不归。\n丹井泉枯苔锁合，醮坛松折鹤来稀。\n回头因叹浮生事，梦裏光阴疾若飞。",
        "dynasty": "唐",
        "collection_info": null
    },
    {
        "title": "吉水春暮访蔡文庆处士留题",
        "author": "李中",
        "content": "无事无忧鬓任苍，浊醪闲酌送韶光。\n溟蒙雨过池塘暖，狼藉花飞砚席香。\n好古未尝疎典册，悬图时要看潇湘。\n恋君清话难留处，归路迢迢又夕阳。",
        "dynasty": "唐",
        "collection_info": null
    },
    {
        "title": "烈祖孝高挽歌二首 一",
        "author": "李中",
        "content": "谁解叩干关，音容去不还。\n位方尊北极，寿忽殒南山。\n凤辇应难问，龙髯不可攀。\n千秋遗恨处，云物锁桥山。",
        "dynasty": "唐",
        "collection_info": null
    },
    {
        "title": "烈祖孝高挽歌二首 二",
        "author": "李中",
        "content": "仙驭归何处，苍苍问且难。\n华夷喧道德，陵壠葬衣冠。\n御水穿城咽，宫花泣露寒。\n九疑消息断，空望白云端。",
        "dynasty": "唐",
        "collection_info": null
    },
    {
        "title": "赠海上观音院文依上人",
        "author": "李中",
        "content": "烟霞海边寺，高卧出门慵。\n白日少来客，清风生古松。\n虚窗从燕入，坏屐任苔封。\n几度陪师话，相留到暮钟。",
        "dynasty": "唐",
        "collection_info": null
    },
    {
        "title": "秋夕病中作",
        "author": "李中",
        "content": "卧病当秋夕，悠悠枕上情。\n不堪抛月色，无计避虫声。\n煎药惟忧涩，停灯又怕明。\n晓临清鑑裏，应有白髭生。",
        "dynasty": "唐",
        "collection_info": null
    },
    {
        "title": "寄黄鹗秀才",
        "author": "李中",
        "content": "长忆狂游日，惜春心恰同。\n预愁花片落，不遣酒壶空。\n草软眠难舍，莺娇听莫穷。\n如今千里隔，骚首对秋风。",
        "dynasty": "唐",
        "collection_info": null
    },
    {
        "title": "春日书怀寄朐山孙明府",
        "author": "李中",
        "content": "一作边城客，闲门两度春。\n莺花深院雨，书劒满床尘。\n紫阁期终负，青云道未伸。\n犹怜陶靖节，诗酒每相亲。",
        "dynasty": "唐",
        "collection_info": null
    },
    {
        "title": "柴司徒宅牡丹",
        "author": "李中",
        "content": "暮春栏槛有佳期，公子开颜乍拆时。\n翠幄密笼莺未识，好香难掩蝶先知。\n愿陪妓女争调乐，欲赏宾朋预课诗。\n只恐却随云雨去，隔年还是动相思。",
        "dynasty": "唐",
        "collection_info": null
    },
    {
        "title": "赠王道者",
        "author": "李中",
        "content": "混俗从教鬓似银，世人无分得相亲。\n槎流海上波涛阔，酒满壶中天地春。\n功就不看丹竈火，性闲时拂玉琴尘。\n仙家变化谁能测，只恐洪崖是此身。",
        "dynasty": "唐",
        "collection_info": null
    },
    {
        "title": "春闺辞二首 一",
        "author": "李中",
        "content": "尘昏菱鑑懒修容，双脸桃花落尽红。\n玉塞梦归残烛在，晓莺窗外啭梧桐。",
        "dynasty": "唐",
        "collection_info": null
    },
    {
        "title": "春闺辞二首 二",
        "author": "李中",
        "content": "边无音信暗消魂，茜袖香裙积泪痕。\n海燕归来门未掩，悠悠花落又黄昏。",
        "dynasty": "唐",
        "collection_info": null
    },
    {
        "title": "暮春怀故人",
        "author": "李中",
        "content": "池馆寂寥三月尽，落花重迭盖莓苔。\n惜春眷恋不忍扫，感物心情无计开。\n梦断美人沈信息，目穿长路倚楼台。\n琅玕绣段安可得，流水浮云共不迴。",
        "dynasty": "唐",
        "collection_info": null
    },
    {
        "title": "秋日登润州城楼",
        "author": "李中",
        "content": "虚楼一望极封疆，积雨晴来野景长。\n水接海门铺远色，稻连京口发秋香。\n鸣蝉历历空相续，归鸟翩翩自着行。\n吟罢倚栏深有思，清风留我到斜阳。",
        "dynasty": "唐",
        "collection_info": null
    },
    {
        "title": "晚春客次偶吟",
        "author": "李中",
        "content": "暂驻征轮野店间，悠悠时节又春残。\n落花风急宿酲解，芳草雨昏春梦寒。\n惭逐利名头易白，欲眠云水志犹难。\n却怜村寺僧相引，闲上虚楼共倚栏。",
        "dynasty": "唐",
        "collection_info": null
    },
    {
        "title": "对雨寄朐山林番明府",
        "author": "李中",
        "content": "竟日如丝不暂停，莎阶闲听滴秋声。\n斜飘虚阁琴书润，冷逼幽窗梦寐清。\n开户只添搜句味，看山还阻上楼情。\n遥知公退琴堂静，坐对萧骚饮兴生。",
        "dynasty": "唐",
        "collection_info": null
    },
    {
        "title": "落花",
        "author": "李中",
        "content": "残红引动诗魔，怀古牵情奈何。\n半落铜台月晓，乱飘金谷风多。\n悠悠旋逐流水，片片轻黏短莎。\n谁见长门深锁，黄昏细雨相和。",
        "dynasty": "唐",
        "collection_info": null
    },
    {
        "title": "燕",
        "author": "李中",
        "content": "豪家五色泥香，衔得营巢太忙。\n喧觉佳人昼梦，双双犹在雕梁。",
        "dynasty": "唐",
        "collection_info": null
    },
    {
        "title": "莺",
        "author": "李中",
        "content": "羽毛特异诸禽，出谷堪听好音。\n薄暮欲栖何处，雨昏杨柳深深。",
        "dynasty": "唐",
        "collection_info": null
    },
    {
        "title": "宿山中寺",
        "author": "李中",
        "content": "寄宿深山寺，惟逢老病僧。\n风吹几世树，云暗暮秋灯。\n瞑目忘尘虑，谈空入上乘。\n明晨返名路，何计恋南能。",
        "dynasty": "唐",
        "collection_info": null
    },
    {
        "title": "海上载笔依韵酬左偃见寄",
        "author": "李中",
        "content": "都城分别后，海峤梦魂迷。\n吟兴疎烟月，边情起鼓鼙。\n戍旗风飐小，营柳雾笼低。\n草檄无余刃，难将阮瑀齐。",
        "dynasty": "唐",
        "collection_info": null
    },
    {
        "title": "春晚招鲁从事",
        "author": "李中",
        "content": "衮衮利名役，常嗟聚会稀。\n有心游好景，无术驻残晖。\n南陌草争茂，西园花乱飞。\n期君举杯酒，不醉莫言归。",
        "dynasty": "唐",
        "collection_info": null
    },
    {
        "title": "和易秀才春日见寄",
        "author": "李中",
        "content": "每恨多流落，吾徒不易亲。\n相逢千里客，共醉百花春。\n小槛山当面，闲阶柳拂尘。\n何时卜西上，明月桂枝新。",
        "dynasty": "唐",
        "collection_info": null
    },
    {
        "title": "送黄秀才",
        "author": "李中",
        "content": "雨余飞絮乱，相别思难任。\n酒罢河桥晚，帆开烟水深。\n蟾宫须展志，渔艇莫牵心。\n岐路从兹远，双鱼信勿沈。",
        "dynasty": "唐",
        "collection_info": null
    },
    {
        "title": "庭竹",
        "author": "李中",
        "content": "偶自山僧院，移归傍砌栽。\n好风终日起，幽鸟有时来。\n筛月牵诗兴，笼烟伴酒杯。\n南窗睡轻起，萧飒雨声迴。",
        "dynasty": "唐",
        "collection_info": null
    },
    {
        "title": "送戴秀才",
        "author": "李中",
        "content": "已是殊乡客，送君重惨然。\n河桥乍分首，槐柳正鸣蝉。\n短棹离幽浦，孤帆触远烟。\n清朝重文物，变化莫迁延。",
        "dynasty": "唐",
        "collection_info": null
    },
    {
        "title": "病中作",
        "author": "李中",
        "content": "闲斋病初起，心绪復悠悠。\n开箧羣书蠹，听蝉满树秋。\n诗魔还渐动，药债未能酬。\n为忆前山色，扶持上小楼。",
        "dynasty": "唐",
        "collection_info": null
    },
    {
        "title": "离家",
        "author": "李中",
        "content": "送别人归春日斜，独鞭羸马指天涯。\n月生江上乡心动，投宿怱忙近酒家。",
        "dynasty": "唐",
        "collection_info": null
    },
    {
        "title": "村行",
        "author": "李中",
        "content": "极目青青壠麦齐，野塘波阔下凫鹥。\n阳乌景暖林桑密，独立闲听戴胜啼。",
        "dynasty": "唐",
        "collection_info": null
    },
    {
        "title": "献乔侍郎",
        "author": "李中",
        "content": "位望谁能并，当年志已伸。\n人间传凤藻，天上演龙纶。\n贾马才无敌，褒雄誉益臻。\n除奸深繫念，致主迥忘身。\n谏疏纵横上，危言果敢陈。\n忠贞虽贯世，消长岂由人。\n慷慨辞朝阙，迢遥涉路尘。\n千山明夕照，孤棹渡长津。\n杜宇声方切，江蓠色正新。\n卷舒唯合道，喜愠不劳神。\n蝉客陪清论，渔翁作近邻。\n静吟穷野景，狂醉养天真。\n格论思名士，舆情渴直臣。\n九霄恩復降，比户意皆忻。\n却入鸳鸾序，终身顾问频。\n漏残丹禁晓，日暖玉墀春。\n鉴物心如水，忧时鬓若银。\n惟期康庶事，永要叙彝伦。\n贵贱知无间，孤寒必许亲。\n几多沈滞者，拭目望陶钧。",
        "dynasty": "唐",
        "collection_info": null
    },
    {
        "title": "献中书张舍人",
        "author": "李中",
        "content": "仙桂从攀后，人间播大名。\n飞腾谐素志，霄汉是前程。\n持宪威声振，司言品秩清。\n帘开春酒醒，月上草麻成。\n丹陛凌晨对，青云逐步生。\n照人裴玉莹，鉴物宪陂明。\n下直无他事，闲游恣逸情。\n林僧开户接，溪叟扫苔迎。\n煮茗山房冷，垂纶野艇轻。\n神清宜放旷，诗苦益纵横。\n余刃时皆仰，嘉谋众伫行。\n四方观启沃，毕竟念孤平。",
        "dynasty": "唐",
        "collection_info": null
    },
    {
        "title": "海上和郎戬员外赴倅职",
        "author": "李中",
        "content": "宋玉逢秋何起悲，新恩委寄好开眉。\n班升鸳鹭频经岁，任佐龚黄必暂时。\n乍对烟霞吟海峤，应思苹蓼梦江湄。\n一朝凤诏仲征入，鹏化那教尺鷃知。",
        "dynasty": "唐",
        "collection_info": null
    },
    {
        "title": "又送赴关",
        "author": "李中",
        "content": "心似白云归帝乡，暂停良画别龚黄。\n烟波乍晓浮兰棹，魂梦先飞近御香。\n一路伴吟汀草绿，几程清思水风凉。\n想应敷对忠言后，不放乡云离太阳。",
        "dynasty": "唐",
        "collection_info": null
    },
    {
        "title": "书郭判官幽斋壁",
        "author": "李中",
        "content": "不妨公退尚清虚，剏得幽斋兴有余。\n要引好风清户牖，旋栽新竹满庭除。\n倾壶待客花开后，煮茗留僧月上初。\n更有野情堪爱处，石床苔藓似匡庐。",
        "dynasty": "唐",
        "collection_info": null
    },
    {
        "title": "石棊局献时宰",
        "author": "李中",
        "content": "得从岳叟诚堪重，却献皋夔事更宜。\n公退启枰书院静，日斜收子竹阴移。\n适情岂待樵柯烂，罢局还应屐齿隳。\n预想幽窗风雨夜，一灯闲照覆图时。",
        "dynasty": "唐",
        "collection_info": null
    },
    {
        "title": "海城秋夕寄怀舍弟",
        "author": "李中",
        "content": "鸟栖庭树夜悠悠，枕上谁知泪暗流。\n千里梦魂迷旧业，一城砧杵捣残秋。\n窗闲寂寂灯犹在，帘外萧萧雨未休。\n早晚莱衣同着去，免悲流落在边州。",
        "dynasty": "唐",
        "collection_info": null
    },
    {
        "title": "和夏侯秀才春日见寄",
        "author": "李中",
        "content": "绵蛮黄鸟不堪听，触目离愁怕酒醒。\n云散碧山当晚槛，雨催青藓匝春庭。\n寻芳懒向桃花坞，垂钓空思杜若汀。\n昼梦不成吟有兴，挥毫书在枕边屏。",
        "dynasty": "唐",
        "collection_info": null
    },
    {
        "title": "送夏侯秀才",
        "author": "李中",
        "content": "江村摇落暮蝉鸣，执手临岐动别情。\n古岸相看残照在，片帆难驻好风生。\n牵吟一路逢山色，醒睡长汀对月明。\n况是清朝至公在，预知乔木定迁莺。",
        "dynasty": "唐",
        "collection_info": null
    },
    {
        "title": "江南重会友人感旧二首 一",
        "author": "李中",
        "content": "江南重会面，聊话十年心。\n共立黄花畔，空惊素髮侵。\n斜阳浮远水，归鸟下疎林。\n牵动诗魔处，凉风村落砧。",
        "dynasty": "唐",
        "collection_info": null
    },
    {
        "title": "江南重会友人感旧二首 二",
        "author": "李中",
        "content": "长江落照天，物景似当年。\n忆昔携村酒，相将上钓船。\n狂歌红蓼岸，惊起白鸥眠。\n今日趋名急，临风一黯然。",
        "dynasty": "唐",
        "collection_info": null
    },
    {
        "title": "己未岁冬捧宣头离下蔡",
        "author": "李中",
        "content": "诏下如春煦，巢南志不违。\n空将感恩泪，滴尽冒寒衣。\n覆载元容善，形骸果得归。\n无心渐季路，负米觐亲闱。",
        "dynasty": "唐",
        "collection_info": null
    },
    {
        "title": "哭舍弟二首 一",
        "author": "李中",
        "content": "鸿鴈离群后，成行忆日存。\n谁知归故里，只得奠吟魂。\n虫蠹书盈箧，人稀草拥门。\n从兹长恸后，独自奉晨昏。",
        "dynasty": "唐",
        "collection_info": null
    },
    {
        "title": "哭舍弟二首 二",
        "author": "李中",
        "content": "浮生多夭枉，惟尔最堪悲。\n同气未归日，慈亲临老时。\n旧诗传海峤，新冢枕江湄。\n遗稚呜呜处，黄昏绕穗帷。",
        "dynasty": "唐",
        "collection_info": null
    },
    {
        "title": "书情寄诗友",
        "author": "李中",
        "content": "默默谁知我，裴回野水边。\n诗情长若旧，吾事更无先。\n芳草人稀地，残阳鴈过天。\n静思吟友外，此意復谁怜。",
        "dynasty": "唐",
        "collection_info": null
    },
    {
        "title": "读蜀志",
        "author": "李中",
        "content": "鼎分天地日，先主力元微。\n鱼水从相得，山河遂有归。\n任贤无间忌，报国尽神机。\n草昧争雄者，君臣似此稀。",
        "dynasty": "唐",
        "collection_info": null
    },
    {
        "title": "献张拾遗",
        "author": "李中",
        "content": "官资清贵近丹墀，性格孤高世所稀。\n金殿日开亲凤扆，古幈时展看渔矶。\n酒醒虚阁秋帘捲，吟对疎篁夕鸟归。\n献替频陈忠誉播，鹏霄万里展雄飞。",
        "dynasty": "唐",
        "collection_info": null
    },
    {
        "title": "献中书汤舍人",
        "author": "李中",
        "content": "庆云呈瑞为明时，演畅丝纶在紫微。\n銮殿对时亲舜日，鲤庭过处着莱衣。\n闲寻竹寺听啼鸟，吟倚江楼恋落晖。\n隔座银屏看是设，一门清贵古今稀。",
        "dynasty": "唐",
        "collection_info": null
    },
    {
        "title": "海上太守新剏东亭",
        "author": "李中",
        "content": "使君心智杳难同，选胜开亭景莫穷。\n高敞轩窗迎海月，预栽花木待春风。\n静披典籍堪师古，醉拥笙歌不碍公。\n满径苔纹疎雨后，入檐山色夕阳中。\n偏宜下榻延徐孺，最称登门礼孔融。\n事简岂妨频赏翫，况当为政有余功。",
        "dynasty": "唐",
        "collection_info": null
    },
    {
        "title": "宫词二首 一",
        "author": "李中",
        "content": "门鏁帘垂月影斜，翠华咫尺隔天涯。\n香铺罗幌不成梦，背壁银缸落尽花。",
        "dynasty": "唐",
        "collection_info": null
    },
    {
        "title": "宫词二首 二",
        "author": "李中",
        "content": "金波寒透水精帘，烧尽沈檀手自添。\n风递笙歌门已掩，翠华何处夜厌厌。",
        "dynasty": "唐",
        "collection_info": null
    },
    {
        "title": "采莲女",
        "author": "李中",
        "content": "晚凉含笑上兰舟，波底红妆影欲浮。\n陌上少年休植足，荷香深处不迴头。",
        "dynasty": "唐",
        "collection_info": null
    },
    {
        "title": "钟陵春思",
        "author": "李中",
        "content": "沈沈楼影月当午，冉冉风香花正开。\n芳草迢迢满南陌，王孙何处不归来。",
        "dynasty": "唐",
        "collection_info": null
    },
    {
        "title": "赠夏秀才",
        "author": "李中",
        "content": "轩车紫陌竞寻春，独掩衡门病起身。\n步月怕伤三径藓，取琴因拂一床尘。\n明时傥有丹枝分，青鑑从他素髮新。\n况是青云知己在，原思生计莫忧贫。",
        "dynasty": "唐",
        "collection_info": null
    },
    {
        "title": "夏日书依上人壁",
        "author": "李中",
        "content": "门外尘飞暑气浓，院中萧索似山中。\n最怜煮茗相留处，疎竹当轩一榻风。",
        "dynasty": "唐",
        "collection_info": null
    },
    {
        "title": "下蔡春暮旅怀",
        "author": "李中",
        "content": "柳过春霖絮乱飞，旅中怀抱独[悽悽]。\n月生淮上云初散，家在江南梦去迷。\n髮白每惭清鑑启，心孤长怯子规啼。\n拜恩为养慈亲急，愿向明朝捧紫泥。",
        "dynasty": "唐",
        "collection_info": null
    },
    {
        "title": "捧宣头许归侍养",
        "author": "李中",
        "content": "泥书捧处圣恩新，许觐庭闱养二亲。\n蝼蚁至微宁足数，未知何处答穹旻。",
        "dynasty": "唐",
        "collection_info": null
    },
    {
        "title": "途中作",
        "author": "李中",
        "content": "烟波涉历指家林，欲到家林惧却深。\n得信慈亲痾瘵减，当时宽勉采兰心。",
        "dynasty": "唐",
        "collection_info": null
    },
    {
        "title": "都下再会友人",
        "author": "李中",
        "content": "谁言多难后，重会喜淹留。\n欲话关河梦，先惊鬓髮秋。\n浮云空冉冉，远水自悠悠。\n多谢开青眼，携壶共上楼。",
        "dynasty": "唐",
        "collection_info": null
    },
    {
        "title": "登毘陵青山楼",
        "author": "李中",
        "content": "高楼闲上对晴空，豁目开襟半日中。\n千里吴山清不断，一边辽海浸无穷。\n人生歌笑开花雾，世界兴亡落叶风。\n吟罢倚栏何限意，回头城郭暮烟笼。",
        "dynasty": "唐",
        "collection_info": null
    },
    {
        "title": "晋陵罢任寓居依韵和陈锐秀才见寄",
        "author": "李中",
        "content": "掩门三径莓苔绿，车马谁来陋巷间。\n卧弃琴书公干病，笑迎风月步兵闲。\n当秋每谢蛬清耳，渐老多惭酒借颜。\n济物未能伸一术，敢于明代爱青山。",
        "dynasty": "唐",
        "collection_info": null
    },
    {
        "title": "春苔",
        "author": "李中",
        "content": "春霖催得锁烟浓，竹院莎斋径小通。\n谁爱落花风味处，莫愁门巷衬残红。",
        "dynasty": "唐",
        "collection_info": null
    },
    {
        "title": "夏云",
        "author": "李中",
        "content": "如峰形状在西郊，未见从龙上泬寥。\n多谢好风吹起后，化为甘雨济田苗。",
        "dynasty": "唐",
        "collection_info": null
    },
    {
        "title": "书夏秀才幽居壁",
        "author": "李中",
        "content": "永巷苔深户半开，床头书劒积尘埃。\n最怜小槛疎篁晩，幽鸟双双何处来。",
        "dynasty": "唐",
        "collection_info": null
    },
    {
        "title": "红花",
        "author": "李中",
        "content": "红花颜色掩千花，任是猩猩血未加。\n染出轻罗莫相贵，古人崇俭诫奢华。",
        "dynasty": "唐",
        "collection_info": null
    },
    {
        "title": "安福县秋吟寄陈锐秘书",
        "author": "李中",
        "content": "县庭事简得余功，诗兴秋来不可穷。\n卧听寒蛬莎砌月，行衝落叶水村风。\n愁髭渐去人前白，醉面犹怜鑑裏红。\n苦恨交亲多契阔，未知良会几时同。",
        "dynasty": "唐",
        "collection_info": null
    },
    {
        "title": "新喻县酬王仲华少府见贻",
        "author": "李中",
        "content": "事简开樽有逸情，共忻官舍月华清。\n每惭花欠河阳景，长愧琴无单父声。\n未泰黎元惭旷职，纵行谦直是虚名。\n与君尽力行公道，敢向昌朝俟陟明。",
        "dynasty": "唐",
        "collection_info": null
    },
    {
        "title": "暮春有感寄宋维员外",
        "author": "李中",
        "content": "杜宇声中老病心，此心无计驻光阴。\n西园雨过好花尽，南陌人稀芳草深。\n喧梦却嫌莺语老，伴吟惟怕月轮沈。\n明年才候东风至，结驷期君预去寻。",
        "dynasty": "唐",
        "collection_info": null
    },
    {
        "title": "题吉水县厅前新栽小松",
        "author": "李中",
        "content": "斸开幽涧藓苔斑，移得孤根植砌前。\n影小未遮官舍月，翠浓犹带旧山烟。\n群花解笑香宁久，众木虽高节不坚。\n输我婆娑栏槛内，晚风萧飒学幽泉。",
        "dynasty": "唐",
        "collection_info": null
    },
    {
        "title": "赠念法华经绶上人",
        "author": "李中",
        "content": "五更初起扫松堂，瞑目先焚一炷香。\n念彻莲经谁得见，千峰岩外晓苍苍。",
        "dynasty": "唐",
        "collection_info": null
    },
    {
        "title": "秋日途中",
        "author": "李中",
        "content": "信步腾腾野岸边，离家都为利名牵。\n疎林一路斜阳裏，飒飒西风满耳蝉。",
        "dynasty": "唐",
        "collection_info": null
    },
    {
        "title": "宿韦校书幽居",
        "author": "李中",
        "content": "溪上高眠与鹤闲，开樽留我待柴关。\n园林月白秋霖歇，一夜泉声似故山。",
        "dynasty": "唐",
        "collection_info": null
    },
    {
        "title": "依韵和友人秋夕见寄",
        "author": "李中",
        "content": "夕风庭叶落，谁见此时情。\n不作关河梦，空闻砧杵声。\n会须求至理，何必叹无成。\n好约高僧宿，同看海月生。",
        "dynasty": "唐",
        "collection_info": null
    },
    {
        "title": "吉水作尉酬高援秀才见赠",
        "author": "李中",
        "content": "佐邑惭无术，敢言贫与清。\n风骚谁是主，烟月自关情。\n卷箔当山色，开窗就竹声。\n怜君惠嘉句，资我欲垂名。",
        "dynasty": "唐",
        "collection_info": null
    },
    {
        "title": "送智雄上人",
        "author": "李中",
        "content": "忽起游方念，飘然不可留。\n未知携一锡，乘兴向何州。\n古岸春云散，遥天晚雨收。\n想应重会面，风月又清秋。",
        "dynasty": "唐",
        "collection_info": null
    },
    {
        "title": "览友人卷",
        "author": "李中",
        "content": "新诗开卷处，造化竭精英。\n雪霁楚山碧，月高湘水清。\n初吟尘虑息，再味古风生。\n自此寰区内，喧腾二雅名。",
        "dynasty": "唐",
        "collection_info": null
    },
    {
        "title": "送人南游",
        "author": "李中",
        "content": "浪迹天涯去，南荒必动情。\n草青虞帝庙，云暗夜郎城。\n越鸟惊乡梦，蛮风解宿酲。\n早思归故里，华髮等闲生。",
        "dynasty": "唐",
        "collection_info": null
    },
    {
        "title": "晋陵县夏日作",
        "author": "李中",
        "content": "事简公庭静，开帘暑气中。\n依经煎绿茗，入竹就清风。\n至论招禅客，忘机忆钓翁。\n晚凉安枕簟，海月出墙东。",
        "dynasty": "唐",
        "collection_info": null
    },
    {
        "title": "邮亭早起",
        "author": "李中",
        "content": "邮舍残灯在，村林鸡唱频。\n星河吟裏晓，川陆望中春。\n旧友青云贵，殊乡素髮新。\n悠悠念行计，难更驻征轮。",
        "dynasty": "唐",
        "collection_info": null
    },
    {
        "title": "客中寒食",
        "author": "李中",
        "content": "旅次经寒食，思乡泪湿巾。\n音书天外断，桃李雨中春。\n欲饮都无绪，唯吟似有因。\n输他郊郭外，多少踏青人。",
        "dynasty": "唐",
        "collection_info": null
    },
    {
        "title": "旅馆秋夕",
        "author": "李中",
        "content": "寥寥山馆裏，独坐酒初醒。\n旧业多年别，秋霖一夜听。\n砌蛬声渐息，窗烛影犹停。\n早晚无他事，休如泛水萍。",
        "dynasty": "唐",
        "collection_info": null
    },
    {
        "title": "宿青溪米处士幽居",
        "author": "李中",
        "content": "寄宿溪光裏，夜凉高士家。\n养风窗外竹，叫月水中蛙。\n静虑同搜句，清神旋煮茶。\n唯忧晓鸡唱，尘裏事如麻。",
        "dynasty": "唐",
        "collection_info": null
    },
    {
        "title": "维舟秋浦逢故人张矩同泊",
        "author": "李中",
        "content": "卸帆清夜碧江滨，冉冉凉风动白苹。\n波上正吟新霁月，岸头恰见故乡人。\n共惊别后霜侵鬓，互说年来疾逼身。\n且饮一壶销百恨，会须遭遇识通津。",
        "dynasty": "唐",
        "collection_info": null
    },
    {
        "title": "代别",
        "author": "李中",
        "content": "明日鸣鞭天一涯，悠悠此夕怯分离。\n红楼有恨金波转，翠黛无言玉筯垂。\n浮蚁不能迷远意，迴纹从此寄相思。\n花时定是慵开鑑，独向春风忍扫眉。",
        "dynasty": "唐",
        "collection_info": null
    },
    {
        "title": "悼怀王丧妃",
        "author": "李中",
        "content": "花绽花开事可惊，暂来浮世返蓬瀛。\n楚宫梦断云空在，洛浦神归月自明。\n香解返魂成浪语，胶能续断是虚名。\n音容寂寞春牢落，谁会楼中独立情。",
        "dynasty": "唐",
        "collection_info": null
    },
    {
        "title": "酒醒",
        "author": "李中",
        "content": "睡觉花阴芳草软，不知明月出墙东。\n杯盘狼藉人何处，聚散空惊似梦中。",
        "dynasty": "唐",
        "collection_info": null
    },
    {
        "title": "送虞道士",
        "author": "李中",
        "content": "烟霞聚散通三岛，星斗分明在一壶。\n笑说余杭沽酒去，蔡家重要会麻姑。",
        "dynasty": "唐",
        "collection_info": null
    },
    {
        "title": "怀旧夜吟寄赵杞",
        "author": "李中",
        "content": "长笛声中海月飞，桃花零落满庭墀。\n魂销事去无寻处，酒醒孤吟不寐时。\n萱草岂能忘积恨，尺书谁与达相思。\n悠悠方寸何因解，明日江楼望渺瀰。",
        "dynasty": "唐",
        "collection_info": null
    },
    {
        "title": "宿临江驿",
        "author": "李中",
        "content": "候馆寥寥辍棹过，酒醒无奈旅愁何。\n雨昏郊郭行人少，苇暗汀洲宿鴈多。\n干禄已悲凋髮鬓，结茅终愧负烟萝。\n篇章早晚逢知己，苦志忘形自有魔。",
        "dynasty": "唐",
        "collection_info": null
    },
    {
        "title": "途中柳",
        "author": "李中",
        "content": "翠色晴来近，长亭路去遥。\n无人折烟缕，落日拂溪桥。",
        "dynasty": "唐",
        "collection_info": null
    },
    {
        "title": "隔墙花",
        "author": "李中",
        "content": "颜色尤难近，馨香不易通。\n朱门金锁隔，空使怨春风。",
        "dynasty": "唐",
        "collection_info": null
    },
    {
        "title": "广陵寒食夜",
        "author": "李中",
        "content": "广陵寒食夜，豪贵足佳期。\n紫陌人归后，红楼月上时。\n绮罗香未歇，丝竹韵犹迟。\n明日踏青兴，输他轻薄儿。",
        "dynasty": "唐",
        "collection_info": null
    },
    {
        "title": "寄庐山庄隐土",
        "author": "李中",
        "content": "烟萝拥竹关，物外自求安。\n逼枕溪声近，当檐岳色寒。\n药苗应自采，琴调对谁弹。\n待了浮名后，依君共挂冠。",
        "dynasty": "唐",
        "collection_info": null
    },
    {
        "title": "吉水寄阎侍御",
        "author": "李中",
        "content": "何处怀君切，令人欲白头。\n偶寻花外寺，独立水边楼。\n不得论休戚，何因校献酬。\n吟余兴难尽，风笛起渔舟。",
        "dynasty": "唐",
        "collection_info": null
    },
    {
        "title": "送张惟贞少府之江阴",
        "author": "李中",
        "content": "相送烟汀畔，酒阑登小舟。\n离京梅雨歇，到邑早蝉秋。\n俗必期康济，诗谁互唱酬。\n晚凉诸吏散，海月入虚楼。",
        "dynasty": "唐",
        "collection_info": null
    },
    {
        "title": "钟陵禁烟寄从弟",
        "author": "李中",
        "content": "落絮飞花日又西，踏青无侣草萋萋。\n交亲书断竟不到，忍听黄昏杜宇啼。",
        "dynasty": "唐",
        "collection_info": null
    },
    {
        "title": "夜泊江渚",
        "author": "李中",
        "content": "水乡明月上晴空，汀岛香生杜若风。\n不是当年独醒客，且沽村酒待渔翁。",
        "dynasty": "唐",
        "collection_info": null
    },
    {
        "title": "吉水县依韵酬华松秀才见寄",
        "author": "李中",
        "content": "官况萧条在水村，吏归无事好论文。\n枕欹独听残春雨，梦去空寻五老云。\n竹径每怜和藓步，禽声偏爱隔花闻。\n诗情冷淡知音少，独喜江皋得见君。",
        "dynasty": "唐",
        "collection_info": null
    },
    {
        "title": "贻庐山清溪观王尊师",
        "author": "李中",
        "content": "霞帔星冠復杖藜，积年修炼住灵溪。\n松轩睡觉冷云起，石磴坐来春日西。\n采药每寻岩径远，弹琴常到月轮低。\n鼎中龙虎功成后，海上三山去不迷。",
        "dynasty": "唐",
        "collection_info": null
    },
    {
        "title": "王昭君",
        "author": "李中",
        "content": "蛾眉翻自累，万里陷穷边。\n滴泪胡风起，宽心汉月圆。\n飞尘长翳日，白草自连天。\n谁贡和亲策，千秋汚简编。",
        "dynasty": "唐",
        "collection_info": null
    },
    {
        "title": "送姚端先辈归宁",
        "author": "李中",
        "content": "知君归觐省，称意涉通津。\n解缆汀洲晓，张帆烟水春。\n牵吟芳草远，贳酒乱花新。\n拜庆庭闱处，蟾枝香满身。",
        "dynasty": "唐",
        "collection_info": null
    },
    {
        "title": "江村晚秋作",
        "author": "李中",
        "content": "高秋水村路，隔岸见人家。\n好是经霜叶，红于带露花。\n临罾鱼易得，就店酒难赊。\n吟兴胡能尽，风清日又斜。",
        "dynasty": "唐",
        "collection_info": null
    },
    {
        "title": "蛩",
        "author": "李中",
        "content": "月冷莎庭夜已深，百虫声外有清音。\n诗情正苦无眠处，愧尔阶前相伴吟。",
        "dynasty": "唐",
        "collection_info": null
    },
    {
        "title": "感秋书事",
        "author": "李中",
        "content": "宦途憔悴雪生头，家计相牵未得休。\n红寥白苹消息断，旧溪烟月负渔舟。",
        "dynasty": "唐",
        "collection_info": null
    },
    {
        "title": "访庐山归章禅伯",
        "author": "李中",
        "content": "沈沈石室疎钟后，寂寂莎池片月明。\n多少学徒求妙法，要于言下悟无生。",
        "dynasty": "唐",
        "collection_info": null
    },
    {
        "title": "庐山栖隐洞谭先生院留题",
        "author": "李中",
        "content": "坛畔归云冷湿襟，拂苔移石坐花阴。\n偶然醒得庄周梦，始觉玄门兴味深。",
        "dynasty": "唐",
        "collection_info": null
    },
    {
        "title": "江行值暴风雨",
        "author": "李中",
        "content": "风狂雨暗舟人惧，自委神明志不邪。\n投得苇湾波浪息，岸头烟火近人家。",
        "dynasty": "唐",
        "collection_info": null
    },
    {
        "title": "杪秋夕吟怀寄宋维先辈",
        "author": "李中",
        "content": "江岛穷秋木叶稀，月高何处捣寒衣。\n苦嗟不见登龙客，此夜悠悠一梦飞。",
        "dynasty": "唐",
        "collection_info": null
    },
    {
        "title": "七夕",
        "author": "李中",
        "content": "星河耿耿正新秋，丝竹千家列綵楼。\n可惜穿针方有兴，纤纤初月苦难留。",
        "dynasty": "唐",
        "collection_info": null
    },
    {
        "title": "吉水作尉时酬阎侍御见寄",
        "author": "李中",
        "content": "谬佐驱鸡任，常思赋鵩人。\n未谐林下约，空感病来身。\n鏁径青苔老，铺阶红叶新。\n相思不可见，犹喜得书频。",
        "dynasty": "唐",
        "collection_info": null
    },
    {
        "title": "清溪逢张惟贞秀才",
        "author": "李中",
        "content": "洞隐红霞外，房开碧嶂根。\n昔年同炼句，几夜共听猨。\n考古书千卷，忘忧酒一樽。\n如今归建业，雅道喜重论。",
        "dynasty": "唐",
        "collection_info": null
    },
    {
        "title": "送阎侍御归阙",
        "author": "李中",
        "content": "羡君乘紫诏，归路指通津。\n鼓棹烟波暖，还京雨露新。\n趋朝丹禁晓，耸辔九衢春。\n自愧湮沈者，随轩未有因。",
        "dynasty": "唐",
        "collection_info": null
    },
    {
        "title": "甲子岁罢吉水县过钟陵时暮春维舟江渚谒柴太尉席上作",
        "author": "李中",
        "content": "公侯延驻暂踟蹰，况值风光三月初。\n乱落杯盘花片小，静笼池阁柳阴疎。\n舟维南浦程虽阻，饮预西园兴有余。\n却笑田家门下客，当时容易叹车鱼。",
        "dynasty": "唐",
        "collection_info": null
    },
    {
        "title": "海上春夕旅怀寄左偃",
        "author": "李中",
        "content": "柳过清明絮乱飞，感时怀旧思悽悽。\n月生楼阁云初散，家在汀洲梦去迷。\n髮白每惭清鑑启，酒醒长怯子规啼。\n北山高卧风骚客，安得同吟復杖藜。",
        "dynasty": "唐",
        "collection_info": null
    },
    {
        "title": "江次维舟登古寺",
        "author": "李中",
        "content": "辍棹因过古梵宫，荒凉门径鏁苔茸。\n绿阴满地前朝树，清韵含风后殿钟。\n童子纵慵眠坏榻，老僧耽话指诸峰。\n吟余却返来时路，迴首盘桓尚驻筇。",
        "dynasty": "唐",
        "collection_info": null
    },
    {
        "title": "春日招宋维先辈",
        "author": "李中",
        "content": "瓮中竹叶今朝熟，鑑裏桃花昨日开。\n为报广寒攀桂客，莫辞相访共衔杯。",
        "dynasty": "唐",
        "collection_info": null
    },
    {
        "title": "吹笛儿",
        "author": "李中",
        "content": "陇头休听月明中，妙竹嘉音际会逢。\n见尔樽前吹一首，令人重忆许云封。",
        "dynasty": "唐",
        "collection_info": null
    },
    {
        "title": "所思",
        "author": "李中",
        "content": "解佩当时在洛滨，悠悠疑是梦中身。\n自从物外无消息，花谢莺啼近十春。",
        "dynasty": "唐",
        "collection_info": null
    },
    {
        "title": "吉水县酬夏侯秀才见寄",
        "author": "李中",
        "content": "启鑑悠悠两鬓苍，病来心绪易凄凉。\n知音不到吟还懒，鏁印开帘又夕阳。",
        "dynasty": "唐",
        "collection_info": null
    },
    {
        "title": "和友人喜雪",
        "author": "李中",
        "content": "腊雪频频降，成堆不可除。\n伴吟花莫并，销瘴药何如。\n谢女诗成处，袁安睡起初。\n深迷樵子径，冷逼旅人居。\n惹砌催罇俎，飘窗入簿书。\n最宜楼上望，散乱满空虚。",
        "dynasty": "唐",
        "collection_info": null
    },
    {
        "title": "感事呈所知",
        "author": "李中",
        "content": "竞爱松筠翠，皆怜桃李芳。\n如求济世广，桑柘愿商量。",
        "dynasty": "唐",
        "collection_info": null
    },
    {
        "title": "送汪涛",
        "author": "李中",
        "content": "知君别家后，不免泪霑襟。\n芳草千里路，夕阳孤客心。\n花飞当野渡，猨叫在烟岑。\n霄汉知音在，何须恨陆沈。",
        "dynasty": "唐",
        "collection_info": null
    },
    {
        "title": "言志寄刘钧秀才",
        "author": "李中",
        "content": "童稚亲儒墨，时平喜道存。\n酬身指书劒，赋命委干坤。\n秋爽鼓琴兴，月清搜句魂。\n与君同此志，终待至公论。",
        "dynasty": "唐",
        "collection_info": null
    },
    {
        "title": "访澄上人",
        "author": "李中",
        "content": "寻师来静境，神骨觉清凉。\n一饷逢秋雨，相留坐竹堂。\n石渠堆败叶，莎砌咽寒螀。\n话到南能旨，怡然万虑忘。",
        "dynasty": "唐",
        "collection_info": null
    },
    {
        "title": "经古寺",
        "author": "李中",
        "content": "殿宇半隳摧，门临野水开。\n云凝何代树，草蔽此时台。\n遶塔堆黄叶，沿阶积绿苔。\n踟蹰日将暮，栖鸟入巢来。",
        "dynasty": "唐",
        "collection_info": null
    },
    {
        "title": "送王道士游东海",
        "author": "李中",
        "content": "巨浸常牵梦，云游岂觉劳。\n遥空收晚雨，虚阁看秋涛。\n必若思三岛，应须钓六鳌。\n如通十洲去，谁信碧天高。",
        "dynasty": "唐",
        "collection_info": null
    },
    {
        "title": "贻青阳宰",
        "author": "李中",
        "content": "征赋常登限，名山管最多。\n吏闲民讼少，时得访烟萝。",
        "dynasty": "唐",
        "collection_info": null
    },
    {
        "title": "哭故主人陈太师",
        "author": "李中",
        "content": "十年孤迹寄侯门，入室升堂忝厚恩。\n游遍春郊随茜斾，饮残秋月待金尊。\n车鱼郑重知难报，吐握周旋不可论。\n长恸裴回逝川上，白杨萧飒又黄昏。",
        "dynasty": "唐",
        "collection_info": null
    },
    {
        "title": "秋江夜泊寄刘钧",
        "author": "李中",
        "content": "万里江山敛暮烟，旅情当此独悠然。\n沙汀月冷帆初卸，苇岸风多人未眠。\n已听渔翁歌别浦，更堪边鴈过遥天。\n与君共俟酬身了，结侣波中寄钓船。",
        "dynasty": "唐",
        "collection_info": null
    },
    {
        "title": "和浔阳宰感旧绝句五首 一",
        "author": "李中",
        "content": "追感古今情不已，竹轩闲取史书看。\n欲亲往哲无因见，空树临风襟袖寒。",
        "dynasty": "唐",
        "collection_info": null
    },
    {
        "title": "和浔阳宰感旧绝句五首 二",
        "author": "李中",
        "content": "浔阳物景真难及，练泻澄江最好看。\n曾上虚楼吟倚槛，五峰擎雪照人寒。",
        "dynasty": "唐",
        "collection_info": null
    },
    {
        "title": "和浔阳宰感旧绝句五首 三",
        "author": "李中",
        "content": "园林春媚千花发，烂熳如将画障看。\n惟爱松筠多冷淡，青青偏称雪霜寒。",
        "dynasty": "唐",
        "collection_info": null
    },
    {
        "title": "和浔阳宰感旧绝句五首 四",
        "author": "李中",
        "content": "知君百里鸣琴处，公退千山尽日看。\n政化有同风偃草，更将余力拯孤寒。",
        "dynasty": "唐",
        "collection_info": null
    },
    {
        "title": "和浔阳宰感旧绝句五首 五",
        "author": "李中",
        "content": "昔岁寻芳忻得侣，江堤物景尽情看。\n就中吟恋垂杨下，撼起啼莺晚吹寒。",
        "dynasty": "唐",
        "collection_info": null
    },
    {
        "title": "哭柴郎中",
        "author": "李中",
        "content": "昔岁遭逢在海城，曾容孤迹奉双旌。\n酒边不厌笙歌盛，花下只愁风雨生。\n棊接山亭松影晚，吟陪月槛露华清。\n音尘自此无因问，泪洒川波夕照明。",
        "dynasty": "唐",
        "collection_info": null
    },
    {
        "title": "访章禅老",
        "author": "李中",
        "content": "比寻禅客叩禅机，澄却心如月在池。\n松下偶然醒一梦，却成无语问吾师。",
        "dynasty": "唐",
        "collection_info": null
    },
    {
        "title": "泊秋浦",
        "author": "李中",
        "content": "苇岸风高宿鴈惊，维舟特地起乡情。\n渔儿隔水吹横笛，半夜空江月正明。",
        "dynasty": "唐",
        "collection_info": null
    },
    {
        "title": "闲居言怀",
        "author": "李中",
        "content": "未达难随众，从他俗所憎。\n闲听九秋雨，远忆四明僧。\n病后倦吟啸，贫来疎友朋。\n寂寥元合道，未必是无能。",
        "dynasty": "唐",
        "collection_info": null
    },
    {
        "title": "舟次彭泽",
        "author": "李中",
        "content": "飘泛经彭泽，扁舟思莫穷。\n无人秋浪晚，一岸蓼花风。\n乡里梦渐远，交亲书未通。\n今宵见圆月，难坐冷光中。",
        "dynasty": "唐",
        "collection_info": null
    },
    {
        "title": "宿钟山知觉院",
        "author": "李中",
        "content": "宿投林下寺，中夜觉神清。\n磬罢僧初定，山空月又生。\n笼灯吐冷艳，嵒树起寒声。\n待晓红尘裏，依前冒远程。",
        "dynasty": "唐",
        "collection_info": null
    },
    {
        "title": "游茅山二首 一",
        "author": "李中",
        "content": "绿藓深迎步，红霞烂满衣。\n洞天应不远，鸾鹤向人飞。",
        "dynasty": "唐",
        "collection_info": null
    },
    {
        "title": "游茅山二首 二",
        "author": "李中",
        "content": "茅许仙踪在，烟霞一境清。\n夷希何许叩，松径月空明。",
        "dynasty": "唐",
        "collection_info": null
    },
    {
        "title": "鹤",
        "author": "李中",
        "content": "九皋羽翼下晴空，万里心难驻玉笼。\n清露滴时翘藓径，白云开处唳松风。\n归当华表千年后，怨在瑶琴别操中。\n好共灵龟作俦侣，十洲三岛逐仙翁。",
        "dynasty": "唐",
        "collection_info": null
    },
    {
        "title": "暮春吟怀寄姚端先辈",
        "author": "李中",
        "content": "无奈诗魔旦夕生，更堪芳草满长汀。\n故人还爽花前约，新月又生江上亭。\n庄梦断时灯欲烬，蜀魂啼处酒初醒。\n何时得见登龙客，隔却千山万仞青。",
        "dynasty": "唐",
        "collection_info": null
    },
    {
        "title": "送圆上人归庐山",
        "author": "李中",
        "content": "莲宫旧隐尘埃外，策杖临风拂袖还。\n踏雪独寻青嶂下，听猨重入白云间。\n萧骚红树当门老，斑駮苍苔鏁径闲。\n预想松轩夜禅处，虎溪圆月照空山。",
        "dynasty": "唐",
        "collection_info": null
    },
    {
        "title": "送相里秀才之匡山国子监",
        "author": "李中",
        "content": "气秀情闲杳莫羣，庐山游去志求文。\n已能探虎穷骚雅，又欲囊萤就典坟。\n目豁乍窥千里浪，梦寒初宿五峰云。\n业成早赴春闱约，要使嘉名海内闻。",
        "dynasty": "唐",
        "collection_info": null
    },
    {
        "title": "渔父二首 一",
        "author": "李中",
        "content": "偶向芦花深处行，溪光山色晚来晴。\n渔家开户相迎接，稚子争窥犬吠声。",
        "dynasty": "唐",
        "collection_info": null
    },
    {
        "title": "渔父二首 二",
        "author": "李中",
        "content": "雪鬓衰髯白布袍，笑携頳鲤换村醪。\n慇懃留我宿溪上，钓艇归来明月高。",
        "dynasty": "唐",
        "collection_info": null
    },
    {
        "title": "旅次闻砧",
        "author": "李中",
        "content": "砧杵谁家夜捣衣，金风淅淅露微微。\n月中独坐不成寐，旧业经年未得归。",
        "dynasty": "唐",
        "collection_info": null
    },
    {
        "title": "寄杨先生",
        "author": "李中",
        "content": "仙翁别后无信，应共烟霞卜隣。\n莫把壶中秘诀，轻传尘裏游人。\n浮生日月自急，上境莺花正春。\n安得一招琴酒，与君共泛天津。",
        "dynasty": "唐",
        "collection_info": null
    },
    {
        "title": "对酒招陈昭用",
        "author": "李中",
        "content": "花开叶落堪悲，似水年光暗移。\n身世都如梦役，是非空使神疲。\n良图有分终在，所欲无劳妄思。\n幸有一壶清酒，且来闲语希夷。",
        "dynasty": "唐",
        "collection_info": null
    },
    {
        "title": "旅夜闻笛",
        "author": "李中",
        "content": "长笛起谁家，秋凉夜漏赊。\n一声来枕上，孤客在天涯。\n木末风微动，窗前月渐斜。\n暗牵诗思苦，不独落梅花。",
        "dynasty": "唐",
        "collection_info": null
    },
    {
        "title": "送绍明上人之毘陵",
        "author": "李中",
        "content": "忽起毘陵念，飘然不可留。\n听蝉离古寺，携锡上扁舟。\n月出沙汀冷，风高苇岸秋。\n回期端的否，千里路悠悠。",
        "dynasty": "唐",
        "collection_info": null
    },
    {
        "title": "再到山阳寻故人不遇二首 一",
        "author": "李中",
        "content": "维舟登野岸，因访故人居。\n乱后知何处，荆榛匝弊庐。",
        "dynasty": "唐",
        "collection_info": null
    },
    {
        "title": "再到山阳寻故人不遇二首 二",
        "author": "李中",
        "content": "欲问当年事，耕人都不知。\n空余堤上柳，依旧自垂丝。",
        "dynasty": "唐",
        "collection_info": null
    },
    {
        "title": "寄庐山简寂观重道者",
        "author": "李中",
        "content": "忆昔采芝庐岳顶，清宫常接绛霄人。\n玉书闲展石楼晓，瑶瑟醉弹琪树春。\n惟恨仙桃迟结实，不忧沧海易成尘。\n似醒一梦归凡世，空向彤霞寄梦频。",
        "dynasty": "唐",
        "collection_info": null
    },
    {
        "title": "思湓渚旧居",
        "author": "李中",
        "content": "昔岁曾居湓水头，草堂吟啸兴何幽。\n迎僧常踏竹间藓，爱月独登溪上楼。\n寒翠入檐岚岫晓，冷声萦枕野泉秋。\n从拘宦路无由到，昨夜分明梦去游。",
        "dynasty": "唐",
        "collection_info": null
    },
    {
        "title": "思朐阳春游感旧寄柴司徒五首 一",
        "author": "李中",
        "content": "王孙昔日甚相亲，共赏西园正媚春。\n醉卧如茵芳草上，觉来花月影笼身。",
        "dynasty": "唐",
        "collection_info": null
    },
    {
        "title": "思朐阳春游感旧寄柴司徒五首 二",
        "author": "李中",
        "content": "烟铺芳草正绵绵，藉草传杯似列仙。\n暂辍笙歌且联句，含毫花下破香笺。",
        "dynasty": "唐",
        "collection_info": null
    },
    {
        "title": "思朐阳春游感旧寄柴司徒五首 三",
        "author": "李中",
        "content": "南陌风和舞蝶狂，惜春公子恋斜阳。\n高歌饮罢将迴辔，衣上花兼百草香。",
        "dynasty": "唐",
        "collection_info": null
    },
    {
        "title": "思朐阳春游感旧寄柴司徒五首 四",
        "author": "李中",
        "content": "春郊饮散暮烟收，却引丝簧上翠楼。\n红袖歌长金斝乱，银蟾飞出海东头。",
        "dynasty": "唐",
        "collection_info": null
    },
    {
        "title": "思朐阳春游感旧寄柴司徒五首 五",
        "author": "李中",
        "content": "昔年常接五陵狂，洪饮花间数十场。\n别后或惊如梦觉，音尘难问水茫茫。",
        "dynasty": "唐",
        "collection_info": null
    },
    {
        "title": "泉",
        "author": "李中",
        "content": "潺潺青嶂底，来处一何长。\n漱石苔痕滑，侵松鹤梦凉。\n泛花穿竹坞，泻月下莲塘。\n想得归何处，天涯助渺茫。",
        "dynasty": "唐",
        "collection_info": null
    },
    {
        "title": "题徐五教池亭",
        "author": "李中",
        "content": "多士池塘好，尘中景恐无。\n年来养鸥鹭，梦不去江湖。\n泉脉通深涧，风声起短芦。\n惊鱼跳藻荇，戏蝶上菰蒲。\n泛泛容渔艇，闲闲载酒壶。\n涨痕山雨过，翠积岸苔铺。\n花影沈波底，烟光入座隅。\n晓香怜杜若，夜浸爱[蟾]蜍。\n步逸心难厌，看吟兴不辜。\n凭君命奇笔，为我写成图。",
        "dynasty": "唐",
        "collection_info": null
    },
    {
        "title": "遥赋义兴潜泉",
        "author": "李中",
        "content": "见说灵泉好，潺湲兴莫穷。\n谁当秋霁后，独听月明中。\n溅石苔花润，随流木叶红。\n何当化霖雨，济物显殊功。",
        "dynasty": "唐",
        "collection_info": null
    },
    {
        "title": "和毘陵尉曹昭用见寄",
        "author": "李中",
        "content": "决狱多余暇，冥搜万家空。\n卷帘疎雨后，鏁印夕阳中。\n还往多名士，编题尚古风。\n宦途知此味，能有几人同。",
        "dynasty": "唐",
        "collection_info": null
    },
    {
        "title": "梅花",
        "author": "李中",
        "content": "羣木方憎雪，开花长在先。\n流莺与舞蝶，不见许因缘。",
        "dynasty": "唐",
        "collection_info": null
    },
    {
        "title": "舟次吉水逢蔡文庆秀才",
        "author": "李中",
        "content": "别后音尘断，相逢又共吟。\n雪霜今日鬓，烟月旧时心。\n舣棹夕阳在，听鸿秋色深。\n一尊开口笑，不必话升沈。",
        "dynasty": "唐",
        "collection_info": null
    },
    {
        "title": "新喻县偶寄彭仁正字",
        "author": "李中",
        "content": "经年离象魏，孤宦在南荒。\n酒醒公斋冷，雨多归梦长。\n志难酬国泽，术欠致民康。\n吾子应相笑，区区道未光。",
        "dynasty": "唐",
        "collection_info": null
    },
    {
        "title": "和彭正字喜雪见寄",
        "author": "李中",
        "content": "千门忻应瑞，偏称上楼看。\n密洒虚窗晓，狂飘大野寒。\n园深宜竹树，帘卷洽杯盘。\n已作丰年兆，黎民意尽安。",
        "dynasty": "唐",
        "collection_info": null
    },
    {
        "title": "海上和柴军使清明书事",
        "author": "李中",
        "content": "清明时节好烟光，英杰高吟兴味长。\n捧日即应还禁卫，当春何惜醉朐阳。\n千山过雨难藏翠，百卉临风不藉香。\n却是旅人悽屑甚，夜来魂梦到家乡。",
        "dynasty": "唐",
        "collection_info": null
    },
    {
        "title": "壬申岁承命之任淦阳再过庐山国学感旧寄刘钧明府",
        "author": "李中",
        "content": "三十年前共苦辛，囊萤曾寄此烟岑。\n读书灯暗嫌云重，搜句石平怜藓深。\n各历宦途悲聚散，几看时辈或浮沈。\n再来物景还依旧，风冷松高猨狖吟。",
        "dynasty": "唐",
        "collection_info": null
    },
    {
        "title": "留题胡参卿秀才幽居",
        "author": "李中",
        "content": "竹荫亭除藓色浓，道心安逸寂寥中。\n扣门时有栖禅客，洒酒多招采药翁。\n江近好听菱芡雨，径香偏爱蕙兰风。\n我惭名宦犹拘束，脱屣心情未得同。",
        "dynasty": "唐",
        "collection_info": null
    },
    {
        "title": "放鹭鸶",
        "author": "李中",
        "content": "池塘多谢久淹留，长得霜翎放自由。\n好去蒹葭深处宿，月明应认旧江秋。",
        "dynasty": "唐",
        "collection_info": null
    },
    {
        "title": "柳絮",
        "author": "李中",
        "content": "年年二月暮，散乱杂飞花。\n雨过微风起，狂飘千万家。",
        "dynasty": "唐",
        "collection_info": null
    },
    {
        "title": "早春",
        "author": "李中",
        "content": "一种和风至，千花未放妍。\n草心并柳眼，长是被恩先。",
        "dynasty": "唐",
        "collection_info": null
    },
    {
        "title": "春云",
        "author": "李中",
        "content": "阴去为膏泽，晴来媚晓空。\n无心亦无滞，舒卷在东风。",
        "dynasty": "唐",
        "collection_info": null
    },
    {
        "title": "送姚端秀才游毘陵",
        "author": "李中",
        "content": "毘陵嘉景太湖边，才子经游称少年。\n风弄轻帘沽酒市，月明红袖采莲船。\n若耶罨画应相似，越岫吴峰尽接连。\n此去高吟须早返，广寒丹桂莫迁延。",
        "dynasty": "唐",
        "collection_info": null
    },
    {
        "title": "和朐阳载笔鲁裕见寄",
        "author": "李中",
        "content": "燕台多事每开颜，相许论交淡薄间。\n饮兴共怜芳草岸，吟情同爱夕阳山。\n露浓小径蛩声咽，月冷空庭竹影闲。\n何事此时攀忆甚，与君俱是别乡关。",
        "dynasty": "唐",
        "collection_info": null
    },
    {
        "title": "叙吟二首 一",
        "author": "李中",
        "content": "往哲搜罗妙入神，隋珠和璧未为珍。\n而今所得惭难继，谬向平生着苦辛。",
        "dynasty": "唐",
        "collection_info": null
    },
    {
        "title": "叙吟二首 二",
        "author": "李中",
        "content": "成僻成魔二雅中，每逢知己是亨通。\n言之无罪终难厌，欲把风骚继古风。",
        "dynasty": "唐",
        "collection_info": null
    },
    {
        "title": "贻毘陵正勤禅院奉长老",
        "author": "李中",
        "content": "随缘驻瓶锡，心已悟无生。\n默坐烟霞散，闲观水月明。\n竹深风倍冷，堂迥磬偏清。\n愿作传灯者，忘言学净名。",
        "dynasty": "唐",
        "collection_info": null
    },
    {
        "title": "冬日书怀寄惟真大师",
        "author": "李中",
        "content": "自别吾师后，风骚道甚孤。\n雪霜侵鬓髮，音信隔江湖。\n扰扰悲时世，悠悠役梦途。\n向公期尽节，多病怕倾壶。\n贱迹虽惭滞，幽情忍使辜。\n诗成天外句，棊覆夜中图。\n落壁灯花碎，飘窗雪片麤。\n煮茶烧栗兴，早晚復围炉。",
        "dynasty": "唐",
        "collection_info": null
    },
    {
        "title": "献中书潘舍人",
        "author": "李中",
        "content": "运叶半千数，天钟许国臣。\n鹏霄开羽翼，凤阙演丝纶。\n顾问当清夜，从容向紫宸。\n立言成雅诰，正意叙彝伦。\n朴素偕前哲，馨香越搢绅。\n褒辞光万代，优旨重千钧。\n公退谁堪接，清闲道是邻。\n世间身属幻，物外意通津。\n弔往兼春梦，文高赋復新。\n琴弹三峡水，屏画十洲春。\n庭冷铺苔色，池寒浸月轮。\n竹风来枕簟，药气上衣巾。\n茶谱传溪叟，棊经受羽人。\n清虚虽得趣，献替不妨陈。\n杞梓呈才后，神仙入侍频。\n孤寒皆有赖，中外亦同忻。\n有士曾多难，无门得望尘。\n忙忙罹险阻，往往耗精神。\n寻果巢枝愿，终全负米身。\n[遭]逢敦孝治，蹇塞值通津。\n最庆清朝禄，还霑白髮亲。\n甘柔心既遂，虚薄报何因。\n远宦联绵历，卑栖夙夜勤。\n良时空爱惜，末路每悲辛。\n骨立驹犹病，颜凋女尚贫。\n而今谐顾遇，尺蠖愿求伸。",
        "dynasty": "唐",
        "collection_info": null
    },
    {
        "title": "早春左省寓直",
        "author": "徐铉",
        "content": "旭景鸾台上，微云象阙间。\n时清政事少，日永直官闲。\n远籁飞箫管，零冰响佩环。\n终军年二十，默坐叩玄关。",
        "dynasty": "唐",
        "collection_info": null
    },
    {
        "title": "寒食宿陈公塘上",
        "author": "徐铉",
        "content": "垂杨界官道，茅屋倚高坡。\n月下春塘水，风中牧竖歌。\n折花闲立久，对酒远情多。\n今夜孤亭梦，悠扬奈尔何。",
        "dynasty": "唐",
        "collection_info": null
    },
    {
        "title": "将去广陵别史员外南斋",
        "author": "徐铉",
        "content": "家声曾与金张辈，官署今居何宋间。\n起得高斋临静曲，种成奇树学他山。\n鸳鸾终日同醒醉，萝薜常时共往还。\n贱子今朝独南去，不堪迴首望清闲。",
        "dynasty": "唐",
        "collection_info": null
    },
    {
        "title": "将过江题白沙馆",
        "author": "徐铉",
        "content": "少长在维扬，依然认故乡。\n金陵佳丽地，不道少风光。\n稍望吴台远，行登楚塞长。\n殷勤语江岭，归梦莫相妨。",
        "dynasty": "唐",
        "collection_info": null
    },
    {
        "title": "登甘露寺北望",
        "author": "徐铉",
        "content": "京口潮来曲岸平，海门风起浪花生。\n人行沙上见日影，舟过江中闻橹声。\n芳草远迷杨子渡，宿烟深映广陵城。\n游人乡思应如橘，相望须含两地情。",
        "dynasty": "唐",
        "collection_info": null
    },
    {
        "title": "山路花",
        "author": "徐铉",
        "content": "不共垂杨映绮寮，倚山临路自娇饶。\n游人过去知香远，谷鸟飞来见影摇。\n半隔烟岚遥隐隐，可堪风雨暮萧萧。\n城中春色还如此，几处笙歌按舞腰。",
        "dynasty": "唐",
        "collection_info": null
    },
    {
        "title": "京口江际弄水",
        "author": "徐铉",
        "content": "退公求静独临川，杨子江南二月天。\n百尺翠屏甘露阁，数帆晴日海门船。\n波澄濑石寒如玉，草接汀苹绿似烟。\n安得乘槎更东去，十洲风外弄潺湲。",
        "dynasty": "唐",
        "collection_info": null
    },
    {
        "title": "早春旬假独直寄江舍人",
        "author": "徐铉",
        "content": "省署皆归沐，西垣公事稀。\n咏诗前砌立，听漏向申归。\n远思风醒酒，余寒雨湿衣。\n春光已堪探，芝盖共谁飞。",
        "dynasty": "唐",
        "collection_info": null
    },
    {
        "title": "从驾东幸呈诸公",
        "author": "徐铉",
        "content": "吴公台下旧京城，曾掩衡门过十春。\n别后不知新景象，信来空问故交亲。\n宦游京口无高兴，习隐钟山限俗尘。\n今日喜为华表鹤，况陪鹓鹭免迷津。",
        "dynasty": "唐",
        "collection_info": null
    },
    {
        "title": "重游木兰亭",
        "author": "徐铉",
        "content": "缭绕长堤带碧浔，昔年游此尚青衿。\n兰桡破浪城阴直，玉勒穿花苑树深。\n宦路尘埃成久别，仙家风景有谁寻。\n那知年长多情后，重凭栏干一独吟。",
        "dynasty": "唐",
        "collection_info": null
    },
    {
        "title": "赋得綵鷰",
        "author": "徐铉",
        "content": "缕綵成飞鷰，迎和启蛰时。\n翠翘生玉指，绣羽拂文楣。\n讵费衔泥力，无劳剪爪期。\n化工今在此，翻怪社来迟。",
        "dynasty": "唐",
        "collection_info": null
    },
    {
        "title": "送魏舍人仲甫为蕲州判官",
        "author": "徐铉",
        "content": "从事蕲春兴自长，蕲人应识紫薇郎。\n山资足后抛名路，莼菜秋来忆故乡。\n以道卷舒犹自适，临戎谈笑固无妨。\n如闻郡阁吹横笛，时望青溪忆野王。",
        "dynasty": "唐",
        "collection_info": null
    },
    {
        "title": "题殷舍人宅木芙蓉",
        "author": "徐铉",
        "content": "怜君庭下木芙蓉，袅袅纤枝淡淡红。\n晓吐芳心零宿露，晚摇娇影媚清风。\n似含情态愁秋雨，暗减馨香借菊丛。\n默饮数杯应未称，不知歌管与谁同。",
        "dynasty": "唐",
        "collection_info": null
    },
    {
        "title": "送史馆高员外使岭南",
        "author": "徐铉",
        "content": "东观时闲暇，还修喻蜀书。\n双旌驰县道，百越从轺车。\n桂蠹晨餐罢，贪泉访古初。\n春江多好景，莫使醉吟疎。",
        "dynasty": "唐",
        "collection_info": null
    },
    {
        "title": "春日紫岩山期客不至",
        "author": "徐铉",
        "content": "郊外春华好，人家带碧溪。\n浅莎藏鸭戏，轻霭隔鸡啼。\n掩映红桃谷，夤缘翠柳堤。\n王孙竟不至，芳草自萋萋。",
        "dynasty": "唐",
        "collection_info": null
    },
    {
        "title": "宿蒋帝庙明日游山南诸寺",
        "author": "徐铉",
        "content": "便返城闉尚未甘，更从山北到山南。\n花枝似雪春虽半，桂魄如眉日始三。\n松盖遮门寒黯黯，柳丝妨路翠𣯶𣯶。\n登临莫怪偏留恋，游宦多年事事谙。",
        "dynasty": "唐",
        "collection_info": null
    },
    {
        "title": "赋得有所思",
        "author": "徐铉",
        "content": "所思何在杳难寻，路远山长水復深。\n衰草满庭空伫立，清风吹袂更长吟。\n忘情好醉青田酒，寄恨宜调绿绮琴。\n落日鲜云偏聚散，可能知我独伤心。",
        "dynasty": "唐",
        "collection_info": null
    },
    {
        "title": "赠王贞素先生",
        "author": "徐铉",
        "content": "先生尝已佩真形，绀髮朱颜骨气清。\n道秘未传鸿宝术，院深时听步虚声。\n辽东几度悲城郭，吴市终应变姓名。\n三十六天皆有籍，他年何处问归程。",
        "dynasty": "唐",
        "collection_info": null
    },
    {
        "title": "春夜月",
        "author": "徐铉",
        "content": "幽人春望本多情，况是花繁月正明。\n竟夕无言亦无寐，绕阶芳草影随行。",
        "dynasty": "唐",
        "collection_info": null
    },
    {
        "title": "爱敬寺有老僧尝游长安言秦雍间事历历可听因赠此诗兼示同行客",
        "author": "徐铉",
        "content": "白首栖禅者，尝谈灞浐游。\n能令过江客，偏起失乡愁。\n室倚桃花崦，门临杜若洲。\n城中无此景，将子剩淹留。",
        "dynasty": "唐",
        "collection_info": null
    },
    {
        "title": "游蒋山题辛夷花寄陈奉礼",
        "author": "徐铉",
        "content": "今岁游山已恨迟，山中仍喜见辛夷。\n簪缨且免全为累，桃李犹堪别作期。\n晴后日高偏照灼，晚来风急渐离披。\n山郎不作同行伴，折得何由寄所思。",
        "dynasty": "唐",
        "collection_info": null
    },
    {
        "title": "和殷舍人萧员外春雪",
        "author": "徐铉",
        "content": "万里春阴乍履端，广庭风起玉尘干。\n梅花岭上连天白，蕙草阶前特地寒。\n晴去便为经岁别，兴来何惜彻宵看。\n此时鸳侣皆闲暇，赠答诗成禁漏残。",
        "dynasty": "唐",
        "collection_info": null
    },
    {
        "title": "寄蕲州高郎中",
        "author": "徐铉",
        "content": "贾傅栖迟楚泽东，兰皋三度换秋风。\n纷纷世事来无尽，黯黯离魂去不通。\n直道未能胜社鼠，孤飞徒自叹冥鸿。\n知君多少思乡恨，併在山城一笛中。",
        "dynasty": "唐",
        "collection_info": null
    },
    {
        "title": "寄和州韩舍人",
        "author": "徐铉",
        "content": "急景骎骎度，遥怀处处生。\n风头乍寒暖，天色半阴晴。\n久别魂空断，终年道不行。\n殷勤云上雁，为过历阳城。",
        "dynasty": "唐",
        "collection_info": null
    },
    {
        "title": "从兄龙武将军没于边戍过旧营宅作",
        "author": "徐铉",
        "content": "前年都尉没边城，帐下何人领旧兵。\n徼外瘴烟沉鼓角，山前秋日照铭旌。\n笙歌却返乌衣巷，部曲皆还细柳营。\n今日园林过寒食，马蹄犹拟入门行。",
        "dynasty": "唐",
        "collection_info": null
    },
    {
        "title": "景阳台怀古",
        "author": "徐铉",
        "content": "后主忘家不悔，江南异代长春。\n今日景阳台上，闲人何用伤神。",
        "dynasty": "唐",
        "collection_info": null
    },
    {
        "title": "春分日",
        "author": "徐铉",
        "content": "仲春初四日，春色正中分。\n绿野徘徊月，晴天断续云。\n鷰飞犹箇箇，花落已纷纷。\n思妇高楼晚，歌声不可闻。",
        "dynasty": "唐",
        "collection_info": null
    },
    {
        "title": "寄驾部郎中",
        "author": "徐铉",
        "content": "贱子乖慵性，频为省直牵。\n交亲每相见，多在相门前。\n君独疎名路，为郎过十年。\n炎风久成别，南望思悠然。",
        "dynasty": "唐",
        "collection_info": null
    },
    {
        "title": "和王庶子寄题兄长建州廉使新亭",
        "author": "徐铉",
        "content": "谢守高斋结构新，一方风景万家情。\n羣贤讵减山阴会，远俗初闻正始声。\n水槛片云长不去，讼庭纤草转应生。\n阿连诗句偏多思，遥想池塘昼梦成。",
        "dynasty": "唐",
        "collection_info": null
    },
    {
        "title": "谢文靖墓下作",
        "author": "徐铉",
        "content": "越徼稽天讨，周京乱虏尘。\n苍生何可奈，江表更无人。\n岂惮寻荒垄，犹思认后身。\n春风白杨裏，独步泪霑巾。",
        "dynasty": "唐",
        "collection_info": null
    },
    {
        "title": "观人读春秋",
        "author": "徐铉",
        "content": "日觉儒风薄，谁将霸道羞。\n乱臣无所惧，何用读春秋。",
        "dynasty": "唐",
        "collection_info": null
    },
    {
        "title": "秋日雨中与萧赞善访殷舍人于翰林座中作",
        "author": "徐铉",
        "content": "野出西垣步步迟，秋光如水雨如丝。\n铜龙楼下逢闲客，红药阶前访旧知。\n乱点乍滋承露处，碎声因想滴蓬时。\n银台钥入须归去，不惜余欢尽酒巵。",
        "dynasty": "唐",
        "collection_info": null
    },
    {
        "title": "送和州张员外为江都令",
        "author": "徐铉",
        "content": "经年相望隔重湖，一旦相逢在上都。\n塞诏官班聊慰否，埋轮意气尚存无。\n由来圣代怜才子，始觉清风激懦夫。\n若向西冈寻胜赏，旧题名处为踌躇。",
        "dynasty": "唐",
        "collection_info": null
    },
    {
        "title": "和明道人宿山寺",
        "author": "徐铉",
        "content": "闻道经行处，山前与水阳。\n盘声深小院，灯影逈高房。\n落宿依楼角，归云拥殿廊。\n羡师闲未得，早起逐班行。",
        "dynasty": "唐",
        "collection_info": null
    },
    {
        "title": "晚归",
        "author": "徐铉",
        "content": "暑服道情出，烟街薄暮还。\n风清飘短袂，马健弄连环。\n水静闻归橹，霞明见远山。\n过从本无事，从此涉旬间。",
        "dynasty": "唐",
        "collection_info": null
    },
    {
        "title": "月真歌",
        "author": "徐铉",
        "content": "扬州胜地多丽人，其间丽者名月真。\n月真初年十四五，能弹琵琶善歌舞。\n风前弱柳一枝春，花裏娇莺百般语。\n扬州帝京多名贤，其间贤者殷德川。\n德川初秉纶闱笔，职近名高常罕出。\n花前月下或游从，一见月真如旧识。\n闲庭深院资贤宅，宅门严峻无凡客。\n垂帘偶坐唯月真，调弄琵琶郎为拍。\n殷郎一旦过江去，镜中懒作孤鸾舞。\n朝云暮雨镇相随，石头城下还相遇。\n二月三月江南春，满城蒙蒙起香尘。\n隔墙试听歌一曲，乃是资贤宅裏人。\n绿窗绣幌天将晓，残烛依依香褭褭。\n离肠却恨苦多情，輭障熏笼空悄悄。\n殷郎去冬入翰林，九霄官署转深沉。\n人间想望不可见，唯向月真存旧心。\n我惭阘茸何为者，长感余光每相假。\n陋巷萧条正掩扉，相携访我衡茅下。\n我本山人愚且贞，歌筵歌席常无情。\n自从一见月真后，至今赢得颠狂名。\n殷郎月真听我语，少壮光阴能几许。\n良辰美景数追随，莫教长说相思苦。",
        "dynasty": "唐",
        "collection_info": null
    },
    {
        "title": "走笔送义兴令赵宣辅",
        "author": "徐铉",
        "content": "闻君孤棹泛荆溪，陇首云随别恨飞。\n杜牧旧居凭买取，他年藜杖愿同归。",
        "dynasty": "唐",
        "collection_info": null
    },
    {
        "title": "天阙山绝句",
        "author": "徐铉",
        "content": "散诞爱山客，凄凉怀古心。\n寒风天阙晚，尽日倚轩吟。",
        "dynasty": "唐",
        "collection_info": null
    },
    {
        "title": "除夜",
        "author": "徐铉",
        "content": "寒灯耿耿漏迟迟，送故迎新了不欺。\n往事併随残历日，春风宁识旧容仪。\n预惭岁酒难先饮，更对乡傩羡小儿。\n吟罢明朝赠知己，便须题作去年诗。",
        "dynasty": "唐",
        "collection_info": null
    },
    {
        "title": "寄钟谟",
        "author": "徐铉",
        "content": "看看潘鬓二毛生，昨日林梢又转莺。\n欲对春风忘世虑，敢言尊酒召时英。\n假中西阁应无事，筵上南威幸有情。\n不得车公终不乐，已教红袖出门迎。",
        "dynasty": "唐",
        "collection_info": null
    },
    {
        "title": "正初答钟郎中见招",
        "author": "徐铉",
        "content": "高斋迟景雪初晴，风拂乔枝待早莺。\n南省郎官名籍籍，东邻妓女字英英。\n流年倏忽成陈事，春物依稀有旧情。\n新岁相思自过访，不烦虚左远相迎。",
        "dynasty": "唐",
        "collection_info": null
    },
    {
        "title": "闻雁寄故人",
        "author": "徐铉",
        "content": "久作他乡客，深惭薄宦非。\n不知云上雁，何得每年归。\n夜静声弥怨，天空影更微。\n往年离别泪，今夕重霑衣。",
        "dynasty": "唐",
        "collection_info": null
    },
    {
        "title": "江舍人宅筵上有妓唱和州韩舍人歌辞因以寄",
        "author": "徐铉",
        "content": "良宵丝竹偶成欢，中有佳人俯翠鬟。\n白雪飘飖传乐府，阮郎憔悴在人间。\n清风朗月长相忆，佩蕙纫兰早晚还。\n深夜酒空筵欲散，向隅惆怅鬓堪斑。",
        "dynasty": "唐",
        "collection_info": null
    },
    {
        "title": "寒食日作",
        "author": "徐铉",
        "content": "厨冷烟初禁，门闲日更斜。\n东风不好事，吹落满庭花。\n过社纷纷鷰，新晴淡淡霞。\n京都盛游观，谁访子云家。",
        "dynasty": "唐",
        "collection_info": null
    },
    {
        "title": "贺殷游二舍人入翰林江给事拜中丞",
        "author": "徐铉",
        "content": "清晨待漏独徘徊，霄汉悬心不易裁。\n阁老深严归翰苑，夕郎威望拜霜台。\n青绫对覆蓬壶晚，赤棒前驱道路开。\n犹有西垣厅记在，莫忘同草紫泥来。",
        "dynasty": "唐",
        "collection_info": null
    },
    {
        "title": "欧阳太监雨中视决堤因堕水明日见于省中因戏之",
        "author": "徐铉",
        "content": "闻道张晨盖，徘徊石首东。\n浚川非伯禹，落水异三公。\n衣湿仍愁雨，冠欹更怯风。\n今朝復相见，疑是葛仙翁。",
        "dynasty": "唐",
        "collection_info": null
    },
    {
        "title": "送吴郎中为宣州推官知泾县",
        "author": "徐铉",
        "content": "征虏亭边月，鸡鸣伴客行。\n可怜何水部，今事谢宣城。\n风物聊供赏，班资莫繫情。\n同心不同载，留滞为浮名。",
        "dynasty": "唐",
        "collection_info": null
    },
    {
        "title": "寄舒州杜员外",
        "author": "徐铉",
        "content": "信到得君书，知君已下车。\n粉闱情在否，莲幕兴何如。\n人望征贤入，余思从子居。\n灊山真隐地，凭为卜茅庐。",
        "dynasty": "唐",
        "collection_info": null
    },
    {
        "title": "九月十一日寄陈郎中",
        "author": "徐铉",
        "content": "我多吏事君多病，寂绝过从又几旬。\n前日龙山烟景好，风前落帽是何人。",
        "dynasty": "唐",
        "collection_info": null
    },
    {
        "title": "和司门郎中陈彦",
        "author": "徐铉",
        "content": "衡门寂寂逢迎少，不见仙郎向五旬。\n莫问龙山前日事，菊花开却为闲人。",
        "dynasty": "唐",
        "collection_info": null
    },
    {
        "title": "赋得捣衣",
        "author": "徐铉",
        "content": "江上多离别，居人夜捣衣。\n拂砧知露滴，促杵恐霜飞。\n漏转声频断，愁多力自微。\n裁缝依梦见，腰带定应非。",
        "dynasty": "唐",
        "collection_info": null
    },
    {
        "title": "九月三十夜雨寄故人",
        "author": "徐铉",
        "content": "独听空阶雨，方知愁事悲。\n寂寥旬假日，萧飒夜长时。\n别念纷纷起，寒更故故迟。\n情人如不醉，定是两相思。",
        "dynasty": "唐",
        "collection_info": null
    },
    {
        "title": "寄抚州钟郎中",
        "author": "徐铉",
        "content": "去载分襟后，寻闻在建安。\n封疆正多事，尊俎若为欢。\n都护空遗镞，明君欲舞干。\n绕朝时不用，非是杀身难。",
        "dynasty": "唐",
        "collection_info": null
    },
    {
        "title": "送欧阳太监游庐山",
        "author": "徐铉",
        "content": "家家门外庐山路，唯有夫君乞假游。\n案牍乍抛公署晚，林泉已近暑天秋。\n海潮尽处逢陶石，江月圆时上庾楼。\n此去萧然好长往，人间何事不悠悠。",
        "dynasty": "唐",
        "collection_info": null
    },
    {
        "title": "立秋后一日与朱舍人同直",
        "author": "徐铉",
        "content": "一宿秋风未觉凉，数声宫漏日犹长。\n林泉无计消残暑，虚向华池费稻粱。",
        "dynasty": "唐",
        "collection_info": null
    },
    {
        "title": "赋得霍将军辞第",
        "author": "徐铉",
        "content": "汉将承恩久，图勋肯顾私。\n匈奴犹未灭，安用以家为。\n郢匠虽闻诏，衡门竟不移。\n宁烦张老颂，无待晏婴辞。\n甲乙人徒费，亲邻我自持。\n悠悠千载下，常作帅臣师。",
        "dynasty": "唐",
        "collection_info": null
    },
    {
        "title": "和元帅书记萧郎中观习水师",
        "author": "徐铉",
        "content": "元帅楼船出治兵，落星山外火旗明。\n千帆日助江陵势，万里风驰下濑声。\n杀气晓严波上鹢，凯歌遥骇海边鲸。\n仲宣一作从军咏，迴顾儒衣自不平。",
        "dynasty": "唐",
        "collection_info": null
    },
    {
        "title": "秋日卢龙村舍",
        "author": "徐铉",
        "content": "置却人间事，闲从野老游。\n树声村店晚，草色古城秋。\n独鸟飞天外，闲云度陇头。\n姓名君莫问，山木与虚舟。",
        "dynasty": "唐",
        "collection_info": null
    },
    {
        "title": "和萧郎中小雪日作",
        "author": "徐铉",
        "content": "征西府裏日西斜，独试新炉自煮茶。\n篱菊尽来低覆水，塞鸿飞去远连霞。\n寂寥小雪闲中过，斑驳轻霜鬓上加。\n算得流年无奈处，莫将诗句祝苍华。",
        "dynasty": "唐",
        "collection_info": null
    },
    {
        "title": "中书相公溪亭闲宴依韵",
        "author": "徐铉",
        "content": "雨霁秋光晚，亭虚野兴迴。\n沙鸥掠岸去，溪水上阶来。\n客傲风欹帻，筵香菊在杯。\n东山长许醉，何事忆天台。",
        "dynasty": "唐",
        "collection_info": null
    },
    {
        "title": "寄饶州王郎中效李白体",
        "author": "徐铉",
        "content": "珍重王光嗣，交情尚在不。\n芜城连宅住，楚塞并车游。\n别后官三改，年来岁六周。\n银钩无一字，何以缓离愁。",
        "dynasty": "唐",
        "collection_info": null
    },
    {
        "title": "寄歙州吕判官",
        "author": "徐铉",
        "content": "任公郡占好山川，溪水萦迴路屈盘。\n南国自来推胜境，故人此地作郎官。\n风光适意须留恋，禄秩资贫且喜欢。\n莫忆班行重迴首，是非多处是长安。",
        "dynasty": "唐",
        "collection_info": null
    },
    {
        "title": "宣威苗将军贬官后重经故宅",
        "author": "徐铉",
        "content": "蒋山南望近西坊，亭馆依然锁院墙。\n天子未尝过细柳，将军寻已戍炖煌。\n敧倾怪石山无色，零落圆荷水不香。\n为将为儒皆寂寞，门前愁杀马中郎。",
        "dynasty": "唐",
        "collection_info": null
    },
    {
        "title": "附池州薛郎中书因寄歙州张员外",
        "author": "徐铉",
        "content": "新安从事旧台郎，直气多才不可忘。\n一旦江山驰别梦，几年簪绂共周行。\n岐分出处何方是，情共穷通此义长。\n因附邻州寄消息，接舆今日信为狂。",
        "dynasty": "唐",
        "collection_info": null
    },
    {
        "title": "寄江都路员外",
        "author": "徐铉",
        "content": "吾兄失意在东都，闻说襟怀任所如。\n已纵乖慵为傲吏，有何关键制豪胥。\n县斋晓闭多移病，南亩秋荒忆遂初。\n知道故人相忆否，嵇康不得懒修书。",
        "dynasty": "唐",
        "collection_info": null
    },
    {
        "title": "张员外好茅山风景求为句容令作此送",
        "author": "徐铉",
        "content": "句曲山前县，依依数舍程。\n还同适勾漏，非是厌承明。\n柳谷供诗景，华阳契道情。\n金门容傲吏，官满且还城。",
        "dynasty": "唐",
        "collection_info": null
    },
    {
        "title": "送应之道人归江西",
        "author": "徐铉",
        "content": "曾骑竹马傍洪厓，二十余年变物华。\n客梦等闲过驿阁，归帆遥羡指龙沙。\n名垂小篆矜垂露，诗作吴吟对绮霞。\n岁暮定知迴未得，信来凭为寄梅花。",
        "dynasty": "唐",
        "collection_info": null
    },
    {
        "title": "送元帅书记高郎中出为婺源建威军使",
        "author": "徐铉",
        "content": "寒风萧瑟楚江南，记室戎装挂锦帆。\n倚马未曾妨笑傲，斩牲先要厉威严。\n危言昔日尝无隐，壮节今来信不凡。\n惟有杯盘思上国，酒醪甜淡菜蔬甘。",
        "dynasty": "唐",
        "collection_info": null
    },
    {
        "title": "游方山宿李道士房",
        "author": "徐铉",
        "content": "从来未面李先生，借我西窗卧月明。\n二十三家同愿识，素骡何日暂还城。",
        "dynasty": "唐",
        "collection_info": null
    },
    {
        "title": "题画石山",
        "author": "徐铉",
        "content": "彼美巉岩石，谁施黼藻功。\n回岩明照地，绝壁烂临空。\n锦段鲜须濯，罗屏展易穷。\n不因秋藓绿，非假晚霞红。\n羽客藏书洞，樵人取箭风。\n灵踪理难问，仙路去何通。\n返驾归尘裏，留情向此中。\n迴瞻画图畔，遥羡面山翁。",
        "dynasty": "唐",
        "collection_info": null
    },
    {
        "title": "临石步港",
        "author": "徐铉",
        "content": "碕岸堕萦带，微风起细涟。\n绿阴三月后，倒影乱峰前。\n吹浪游鳞小，黏苔碎石圆。\n会将腰下组，换取钓鱼船。",
        "dynasty": "唐",
        "collection_info": null
    },
    {
        "title": "病题二首 一",
        "author": "徐铉",
        "content": "性灵慵懒百无能，唯被朝参遣夙兴。\n圣主优容恩未答，丹经疎阔病相陵。\n脾伤对客偏愁酒，眼暗看书每媿灯。\n进与时乖不知退，可怜身计谩腾腾。",
        "dynasty": "唐",
        "collection_info": null
    },
    {
        "title": "病题二首 二",
        "author": "徐铉",
        "content": "人间多事本难论，况是人间懒慢人。\n不解养生何怪病，已能知命敢辞贫。\n向空咄咄烦书字，举世滔滔莫问津。\n金马门前君识否，东方曼倩是前身。",
        "dynasty": "唐",
        "collection_info": null
    },
    {
        "title": "寄江州萧给事",
        "author": "徐铉",
        "content": "夕郎忧国不忧身，今向天涯作逐臣。\n魂梦暗驰龙阙曙，啸吟闲绕虎溪春。\n朝车载酒过山寺，谏纸题诗寄野人。\n惆怅懦夫何足道，自离羣后已同尘。",
        "dynasty": "唐",
        "collection_info": null
    },
    {
        "title": "和江州江中丞见寄",
        "author": "徐铉",
        "content": "贾傅南迁久，江关道路遥。\n北来空见雁，西去不如潮。\n鼠穴依城社，鸿飞在泬寥。\n高低各有处，不拟更相招。",
        "dynasty": "唐",
        "collection_info": null
    },
    {
        "title": "和钟郎中送朱先辈还京垂寄",
        "author": "徐铉",
        "content": "分司洗马无人问，辞客殷勤辍棹歌。\n苍藓满庭行径小，高梧临槛雨声多。\n春愁尽付千杯酒，乡思遥闻一曲歌。\n且共胜游消永日，西冈风物近如何。",
        "dynasty": "唐",
        "collection_info": null
    },
    {
        "title": "送郝郎中为浙西判官",
        "author": "徐铉",
        "content": "大藩从事本优贤，幕府仍当北固前。\n花绕楼台山倚郭，寺临江海水连天。\n恐君到即忘归日，忆我游曾历二年。\n若许他时作闲伴，殷勤为买钓鱼船。",
        "dynasty": "唐",
        "collection_info": null
    },
    {
        "title": "翰林游舍人清明日入院中途见过余明日亦入西省上直因寄游君",
        "author": "徐铉",
        "content": "榆柳开新焰，梨花发故枝。\n辎軿隘城市，圭组坐曹司。\n独对芝泥检，遥怜白马儿。\n禁林还视草，气味两相知。",
        "dynasty": "唐",
        "collection_info": null
    },
    {
        "title": "陪王庶子游后湖涵虚阁",
        "author": "徐铉",
        "content": "悬圃清虚乍过秋，看山寻水上兹楼。\n轻鸥的的飞难没，红叶纷纷晚更稠。\n风卷微云分远岫，浪摇晴日照中洲。\n跻攀况有承华客，如在南皮奉胜游。",
        "dynasty": "唐",
        "collection_info": null
    },
    {
        "title": "柳枝辞十二首 一",
        "author": "徐铉",
        "content": "把酒凭君唱柳枝，也从丝管递相随。\n逢春只合朝朝醉，记取秋风落叶时。",
        "dynasty": "唐",
        "collection_info": null
    },
    {
        "title": "柳枝辞十二首 二",
        "author": "徐铉",
        "content": "南园日暮起春风，吹散杨花雪满空。\n不惜杨花飞也得，愁君老尽脸边红。",
        "dynasty": "唐",
        "collection_info": null
    },
    {
        "title": "柳枝辞十二首 三",
        "author": "徐铉",
        "content": "陌上朱门柳映花，帘钩半捲绿阴斜。\n凭郎暂驻青骢马，此是钱塘小小家。",
        "dynasty": "唐",
        "collection_info": null
    },
    {
        "title": "柳枝辞十二首 四",
        "author": "徐铉",
        "content": "夹岸朱栏柳映楼，绿波平幔带花流。\n歌声不出长条密，忽地风迴见綵舟。",
        "dynasty": "唐",
        "collection_info": null
    },
    {
        "title": "柳枝辞十二首 五",
        "author": "徐铉",
        "content": "老大逢春总恨春，绿杨阴裏最愁人。\n旧游一别无因见，嫩叶如眉处处新。",
        "dynasty": "唐",
        "collection_info": null
    },
    {
        "title": "柳枝辞十二首 六",
        "author": "徐铉",
        "content": "蒙蒙堤畔柳含烟，疑是阳和二月天。\n醉裏不知时节改，漫随儿女打秋韆。",
        "dynasty": "唐",
        "collection_info": null
    },
    {
        "title": "柳枝辞十二首 七",
        "author": "徐铉",
        "content": "水阁春来乍减寒，晓妆初罢倚栏干。\n长条乱拂春波动，不许佳人照影看。",
        "dynasty": "唐",
        "collection_info": null
    },
    {
        "title": "柳枝辞十二首 八",
        "author": "徐铉",
        "content": "柳岸烟昏醉裏归，不知深处有芳菲。\n重来已见花飘尽，唯有黄莺啭树飞。",
        "dynasty": "唐",
        "collection_info": null
    },
    {
        "title": "柳枝辞十二首 九",
        "author": "徐铉",
        "content": "此去仙源不是遥，垂杨深处有朱桥。\n共君同过朱桥去，索映垂杨听洞箫。",
        "dynasty": "唐",
        "collection_info": null
    },
    {
        "title": "柳枝辞十二首 十",
        "author": "徐铉",
        "content": "暂别扬州十度春，不知光景属何人。\n一帆归客千条柳，肠断东风杨子津。",
        "dynasty": "唐",
        "collection_info": null
    },
    {
        "title": "柳枝辞十二首 十一",
        "author": "徐铉",
        "content": "仙乐春来按舞腰，清声偏似傍娇饶。\n应缘莺舌多情赖，长向双成说翠条。",
        "dynasty": "唐",
        "collection_info": null
    },
    {
        "title": "柳枝辞十二首 十二",
        "author": "徐铉",
        "content": "凤笙临槛不能吹，舞袖当筵亦自疑。\n唯有美人多意绪，解依芳态画双眉。",
        "dynasty": "唐",
        "collection_info": null
    },
    {
        "title": "贬官泰州出城作",
        "author": "徐铉",
        "content": "浮名浮利信悠悠，四海干戈痛主忧。\n三谏不从为逐客，一身无累似虚舟。\n满朝权贵皆曾忤，绕郭林泉已徧游。\n惟有恋恩终不改，半程犹自望城楼。",
        "dynasty": "唐",
        "collection_info": null
    },
    {
        "title": "过江",
        "author": "徐铉",
        "content": "别路知何极，离肠有所思。\n登舻望城远，摇樐过江迟。\n断岸烟中失，长天水际垂。\n此心非橘柚，不为两乡移。",
        "dynasty": "唐",
        "collection_info": null
    },
    {
        "title": "经东都太子桥",
        "author": "徐铉",
        "content": "纶闱放逐知何道，桂苑风流且暂归。\n莫问升迁桥上客，身谋疎拙旧心违。",
        "dynasty": "唐",
        "collection_info": null
    },
    {
        "title": "赠维扬故人",
        "author": "徐铉",
        "content": "东京少长认维桑，书劒谁教入帝乡。\n一事无成空放逐，故人相见重凄凉。\n楼台寂寞官河晚，人物稀疎驿路长。\n莫怪临风惆怅久，十年春色忆维扬。",
        "dynasty": "唐",
        "collection_info": null
    },
    {
        "title": "泰州道中却寄东京故人",
        "author": "徐铉",
        "content": "风紧雨凄凄，川迴岸渐低。\n吴州林外近，隋苑雾中迷。\n聚散纷如此，悲欢岂易齐。\n料君残酒醒，还听子规啼。",
        "dynasty": "唐",
        "collection_info": null
    },
    {
        "title": "得浙西郝判官书未及报闻燕王移镇京口因寄此诗问方判官田书记消息",
        "author": "徐铉",
        "content": "秋风海上久离居，曾得刘公一纸书。\n淡水心情长若此，银钩踪迹更无如。\n尝忧座侧飞鸮鸟，未暇江中觅鲤鱼。\n今日京吴建朱邸，问君谁共曳长裾。",
        "dynasty": "唐",
        "collection_info": null
    },
    {
        "title": "赠陶使君求梨",
        "author": "徐铉",
        "content": "昨宵宴罢醉如泥，惟忆张公大谷梨。\n白玉花繁曾缀处，黄金色嫩乍成时。\n冷侵肺腑醒偏早，香惹衣襟歇倍迟。\n今旦中山方酒渴，唯应此物最相宜。",
        "dynasty": "唐",
        "collection_info": null
    },
    {
        "title": "陈觉放还至泰州以诗见寄作此答之",
        "author": "徐铉",
        "content": "朱云曾为汉家忧，不怕交亲作世仇。\n壮气未平空咄咄，狂言无验信悠悠。\n今朝我作伤弓鸟，却羡君为不繫舟。\n劳寄新诗平宿憾，此生心气贯清秋。",
        "dynasty": "唐",
        "collection_info": null
    },
    {
        "title": "王三十七自京垂访作此送之",
        "author": "徐铉",
        "content": "失乡迁客在天涯，门掩苔垣向水斜。\n只就鳞鸿求远信，敢言车马访贫家。\n烟生柳岸将垂缕，雪压梅园半是花。\n惆怅明朝尊酒散，梦魂相送到京华。",
        "dynasty": "唐",
        "collection_info": null
    },
    {
        "title": "陶使君挽歌二首 一",
        "author": "徐铉",
        "content": "太守今何在，行春去不归。\n筵空收管吹，郊逈俨骖騑。\n营外星纔落，园中露已稀。\n伤心梁上鷰，犹解向人飞。",
        "dynasty": "唐",
        "collection_info": null
    },
    {
        "title": "陶使君挽歌二首 二",
        "author": "徐铉",
        "content": "始忆花前宴，笙歌醉夕阳。\n那堪城外送，哀挽逐归艎。\n铃阁朝犹闭，风亭日已荒。\n唯余迁客泪，霑洒后池傍。",
        "dynasty": "唐",
        "collection_info": null
    },
    {
        "title": "雪中作",
        "author": "徐铉",
        "content": "赋分多情客，经年去国心。\n疎钟寒郭晚，密雪水亭深。\n影逈鸿投渚，声愁雀噪林。\n他乡一尊酒，独坐不成斟。",
        "dynasty": "唐",
        "collection_info": null
    },
    {
        "title": "赋得风光草际浮",
        "author": "徐铉",
        "content": "宿露依芳草，春郊古陌旁。\n风轻不尽偃，日早未晞阳。\n耿耿依平远，离离入望长。\n映空无定彩，飘径有余光。\n飐若荷珠乱，纷如爝火扬。\n诗人多感物，凝思绕池塘。",
        "dynasty": "唐",
        "collection_info": null
    },
    {
        "title": "寒食成判官垂访因赠",
        "author": "徐铉",
        "content": "常年寒食在京华，今岁清明在海涯。\n远巷蹋歌深夜月，隔墙吹管数枝花。\n鸳鸾得路音尘阔，鸿雁分飞道里赊。\n不是多情成二十，断无人解访贫家。",
        "dynasty": "唐",
        "collection_info": null
    },
    {
        "title": "送客至城西望图山因寄浙西府中",
        "author": "徐铉",
        "content": "牧叟邹生笑语同，莫嗟江上听秋风。\n君看逐客思乡处，犹在图山更向东。",
        "dynasty": "唐",
        "collection_info": null
    },
    {
        "title": "送写真成处士入京",
        "author": "徐铉",
        "content": "传神踪迹本来高，泽畔形容媿彩毫。\n京邑功臣多伫望，凌烟阁上莫辞劳。",
        "dynasty": "唐",
        "collection_info": null
    },
    {
        "title": "九日雨中",
        "author": "徐铉",
        "content": "茱萸房重雨霏微，去国逢秋此恨稀。\n目极暂登台上望，心遥长向梦中归。\n荃蘪路远愁霜早，兄弟乡遥羡雁飞。\n唯有多情一枝菊，满杯颜色自依依。",
        "dynasty": "唐",
        "collection_info": null
    },
    {
        "title": "寄外甥苗武仲",
        "author": "徐铉",
        "content": "放逐今来涨海边，亲情多在凤台前。\n且将聚散为闲事，须信华枯是偶然。\n蝉噪疎林村倚郭，鸟飞残照水连天。\n此中唯欠韩康伯，共对秋风咏数篇。",
        "dynasty": "唐",
        "collection_info": null
    },
    {
        "title": "寄从兄宪兼示二弟",
        "author": "徐铉",
        "content": "别路吴将楚，离忧弟与兄。\n断云惊晚吹，秋色满孤城。\n信远鸿初下，乡遥月共明。\n一枝栖未稳，迴首望三京。",
        "dynasty": "唐",
        "collection_info": null
    },
    {
        "title": "附书与钟郎中因寄京妓越宾",
        "author": "徐铉",
        "content": "暮春桥下手封书，寄向江南问越姑。\n不道诸郎少欢笑，经年相别忆侬无。",
        "dynasty": "唐",
        "collection_info": null
    },
    {
        "title": "代钟答",
        "author": "徐铉",
        "content": "一幅轻绡寄海滨，越姑长感昔时恩。\n欲知别后情多少，点点凭君看泪痕。",
        "dynasty": "唐",
        "collection_info": null
    },
    {
        "title": "亚元舍人不替深知猥贻佳作三篇清绝不敢轻酬因为长歌聊以为报未竟復得子乔校书示问故兼寄陈君庶资一笑耳",
        "author": "徐铉",
        "content": "海陵城裏春正月，海畔朝阳照残雪。\n城中有客独登楼，遥望天边白银阙。\n白银阙下何英英，雕鞍绣毂趋承明。\n阊门晓闢旌旗影，玉墀风细佩环声。\n此处追飞皆俊彦，当年何事容疵贱。\n怀铅昼坐紫微宫，焚香夜直明光殿。\n王言简静官司闲，朋好殷勤多往还。\n新亭风景如东洛，邙岭林泉似北山。\n光阴暗度杯盂裏，职业未妨谈笑间。\n有时邀宾復携妓，造门不问都非是。\n酣歌呌笑惊四邻，赋笔纵横动千字。\n任他银箭转更筹，不怕金吾司夜吏。\n可怜诸贵贤且才，时情物望两无猜。\n伊余独禀狂狷性，褊量多言仍薄命。\n吞舟可漏岂无恩，负乘自贻非不幸。\n一朝削迹为迁客，旦暮青云千里隔。\n离鸿别雁各分飞，折柳攀花两无色。\n卢龙渡口问迷津，瓜步山前送暮春。\n白沙江上曾行路，青林花落何纷纷。\n汉皇昔幸回中道，极目牛羊卧芳草。\n旧宅重游尽隟荒，故人相见多衰老。\n禅智寺，山光桥，风瑟瑟兮雨萧萧。\n行杯已醒残梦断，征途未极离魂消。\n海陵郡中陶太守，相逢本是随行旧。\n乍申拜起已开眉，却问辛勤还执手。\n精庐水榭最清幽，一税征车聊驻留。\n闭门思过谢来客，知恩省分宽离忧。\n郡斋胜境有后池，山亭菌阁互参差。\n有时虚左来相召，举白飞觞任所为。\n多才太守能挝鼓，醉送金船间歌舞。\n酒酣耳热眼生花，暂似京华欢会处。\n归来旅馆还端居，清风朗月夜窗虚。\n骎骎流景岁云暮，天涯望断故人书。\n春来凭槛方叹息，仰头忽见南来翼。\n足繫红笺堕我前，引颈长鸣如有言。\n开缄试读相思字，乃是多情乔亚元。\n短韵三篇皆丽绝，小梅寄意情偏切。\n金兰投分一何坚，银钩置袖终难灭。\n醉后狂言何足奇，感君知己不相遗。\n长卿曾作美人赋，玄成今有责躬诗。\n报章欲託还京信，笔拙纸穷情未尽。\n珍重芸香陈子乔，亦解贻书远相问。\n宁须买药疗羁愁，只恨无书消鄙吝。\n游处当时靡不同，欢娱今日两成空。\n天子尚应怜贾谊，时人未要嘲杨雄。\n曲终笔阁缄封已，翩翩驿骑行尘起。\n寄向中朝谢故人，为说相思意如此。",
        "dynasty": "唐",
        "collection_info": null
    },
    {
        "title": "送蒯司录归京",
        "author": "徐铉",
        "content": "早年闻有蒯先生，二十余年道不行。\n抵掌曾论天下事，折腰犹悟俗人情。\n老还上国欢娱少，贫聚归资结束轻。\n迁客临流倍惆怅，冷风黄叶满山城。",
        "dynasty": "唐",
        "collection_info": null
    },
    {
        "title": "闻查建州陷贼寄钟郎中",
        "author": "徐铉",
        "content": "闻道将军轻壮图，螺江城下委犀渠。\n旌旗零落沉荒服，簪履萧条返故居。\n皓首应全苏武节，故人谁得李陵书。\n自怜放逐无长策，空使卢谌泪满裾。",
        "dynasty": "唐",
        "collection_info": null
    },
    {
        "title": "还过东都留守周公筵上赠座客",
        "author": "徐铉",
        "content": "贾生三载在长沙，故友相思道路赊。\n已分终年甘寂寞，岂知今日还京华。\n麟符上相恩偏厚，隋苑留欢日欲斜。\n明旦江头倍惆怅，远山芳草映残霞。",
        "dynasty": "唐",
        "collection_info": null
    },
    {
        "title": "送杨郎中唐员外奉使湖南",
        "author": "徐铉",
        "content": "江边微雨柳条新，握节含香二使臣。\n两绶对悬云梦日，方舟齐泛洞庭春。\n今朝草木逢新律，昨日山川满战尘。\n同是多情怀古客，不妨为赋弔灵均。",
        "dynasty": "唐",
        "collection_info": null
    },
    {
        "title": "表弟包颍见寄",
        "author": "徐铉",
        "content": "常思帝里奉交亲，别后光阴屈指频。\n兰佩却归纶阁下，荆枝犹寄楚江滨。\n十程山水劳幽梦，满院烟花醉别人。\n料得此生强健在，会须重赏昔年春。",
        "dynasty": "唐",
        "collection_info": null
    },
    {
        "title": "寄萧给事",
        "author": "徐铉",
        "content": "危言危行古时人，归向西山卧白云。\n买宅尚寻徐处士，餐霞终访许真君。\n容颜别后应如故，诗咏年来更不闻。\n今日城中春又至，落梅愁绪共纷纷。",
        "dynasty": "唐",
        "collection_info": null
    },
    {
        "title": "赋石奉送钟德林少尹员外",
        "author": "徐铉",
        "content": "我爱他山石，中含绝代珍。\n烟披寒落落，沙浅静磷磷。\n翠色辞文陛，清声出泗滨。\n扁舟载归去，知是泛槎人。",
        "dynasty": "唐",
        "collection_info": null
    },
    {
        "title": "赠泰州掾令狐克己",
        "author": "徐铉",
        "content": "念子才多命且奇，乱中抛掷少年时。\n深藏七泽衣如雪，却见中朝鬓似丝。\n旧德在人终远大，扁舟为吏莫推辞。\n孤芳自爱凌霜处，咏取文公白菊诗。",
        "dynasty": "唐",
        "collection_info": null
    },
    {
        "title": "送荻栽与秀才朱观",
        "author": "徐铉",
        "content": "羡子清吟处，茅斋面碧流。\n解憎莲艳俗，唯欠荻花幽。\n鹭立低枝晚，风惊折叶秋。\n赠君须种取，不必树忘忧。",
        "dynasty": "唐",
        "collection_info": null
    },
    {
        "title": "使浙西先寄献燕王侍中",
        "author": "徐铉",
        "content": "京江风静喜乘流，极目遥瞻万岁楼。\n喜气茏葱甘露晚，水烟波淡海门秋。\n五年不见鸾台长，明日将陪兔苑游。\n欲问平台门下吏，相君还许吐茵不。",
        "dynasty": "唐",
        "collection_info": null
    },
    {
        "title": "常州驿中喜雨",
        "author": "徐铉",
        "content": "飒飒旱天雨，凉风一夕迴。\n远寻南亩去，细入驿亭来。\n蓑唱牛初牧，渔歌棹正开。\n盈庭顿无事，归思酌金罍。",
        "dynasty": "唐",
        "collection_info": null
    },
    {
        "title": "驿中七夕",
        "author": "徐铉",
        "content": "七夕雨初霁，行人正忆家。\n江天望河汉，水馆折莲花。\n独坐凉何甚，微吟月易斜。\n今年不乞巧，钝拙转堪嗟。",
        "dynasty": "唐",
        "collection_info": null
    },
    {
        "title": "赠浙西顾推官",
        "author": "徐铉",
        "content": "盛府宾寮八十余，闭门高卧兴无如。\n梁王苑裏相逢早，润浦城中得信疎。\n狼藉杯盘重会面，风流才调一如初。\n愿君百岁犹强健，他日相寻隐士庐。",
        "dynasty": "唐",
        "collection_info": null
    },
    {
        "title": "赠浙西妓亚仙",
        "author": "徐铉",
        "content": "翠黛嚬如怨，朱颜醉更春。\n占将南国貌，恼杀别家人。\n粉汗沾巡盏，花钿逐舞茵。\n明朝绮窗下，离恨两殷勤。",
        "dynasty": "唐",
        "collection_info": null
    },
    {
        "title": "迴至瓜洲献侍中",
        "author": "徐铉",
        "content": "紫微垣裏旧宾从，来向吴门谒府公。\n奉使谬持严助节，登门初识鲁王宫。\n笙歌隐隐违离后，烟水茫茫怅望中。\n日暮瓜洲江北岸，两行情泪滴西风。",
        "dynasty": "唐",
        "collection_info": null
    },
    {
        "title": "邵伯埭下寄高邮陈郎中",
        "author": "徐铉",
        "content": "故人相别动经年，候馆相逢倍惨然。\n顾我饮冰难辍棹，感君扶病为开筵。\n河湾水浅翘秋鹭，柳岸风微噪暮蝉。\n欲识酒醒魂断处，谢公祠畔客亭前。",
        "dynasty": "唐",
        "collection_info": null
    },
    {
        "title": "谪居舒州累得韩高二舍人书作此寄之",
        "author": "徐铉",
        "content": "三峰烟霭碧临溪，中有骚人理钓丝。\n会友少于分袂日，谪居多却在朝时。\n丹心历历吾终信，俗虑悠悠尔不知。\n珍重韩君与高子，殷勤书札寄相思。",
        "dynasty": "唐",
        "collection_info": null
    },
    {
        "title": "和张先辈见寄二首 一",
        "author": "徐铉",
        "content": "去国离羣掷岁华，病容憔悴媿丹砂。\n溪连舍下衣长润，山带城边日易斜。\n几处垂钩依野岸，有时披褐到邻家。\n故人书札频相慰，谁道西京道路赊。",
        "dynasty": "唐",
        "collection_info": null
    },
    {
        "title": "和张先辈见寄二首 二",
        "author": "徐铉",
        "content": "清时沦放在山州，邛竹纱巾处处游。\n野日苍茫悲鵩舍，水风阴湿弊貂裘。\n鸡鸣候旦宁辞晦，松节凌霜几换秋。\n两首新诗千里道，感君情分独知丘。",
        "dynasty": "唐",
        "collection_info": null
    },
    {
        "title": "印秀才至舒州见寻别后寄诗依韵和",
        "author": "徐铉",
        "content": "羁游白社身虽屈，高步辞场道不卑。\n投分共为知我者，相寻多媿谪居时。\n离怀耿耿年来梦，厚意勤勤别后诗。\n今日溪边正相忆，雪晴山秀柳丝垂。",
        "dynasty": "唐",
        "collection_info": null
    },
    {
        "title": "行园树",
        "author": "徐铉",
        "content": "松节凌霜久，蓬根逐吹频。\n羣生各有性，桃李但争春。",
        "dynasty": "唐",
        "collection_info": null
    },
    {
        "title": "题雷公井",
        "author": "徐铉",
        "content": "揜霭愚公谷，萧寥羽客家。\n俗人知处所，应为有桃花。",
        "dynasty": "唐",
        "collection_info": null
    },
    {
        "title": "送彭秀才",
        "author": "徐铉",
        "content": "贾生去国已三年，短褐闲行皖水边。\n尽日野云生舍下，有时京信到门前。\n无人与和投湘赋，媿子来浮访戴船。\n满袖新诗好迴去，莫随骚客醉林泉。",
        "dynasty": "唐",
        "collection_info": null
    },
    {
        "title": "移饶州别周使君",
        "author": "徐铉",
        "content": "正怜东道感贤侯，何幸南冠脱楚囚。\n睆伯台前收别宴，乔公亭下舣行舟。\n四年去国身将老，百郡征兵主尚忧。\n更向鄱阳湖上去，青衫憔悴泪交流。",
        "dynasty": "唐",
        "collection_info": null
    },
    {
        "title": "避难东归依韵和黄秀才见寄",
        "author": "徐铉",
        "content": "戚戚逢人问所之，东流相送向京畿。\n自甘逐客纫兰佩，不料平民着战衣。\n树带荒村春冷落，江澄霁色雾霏微。\n时危道丧无才术，空手徘徊不忍归。",
        "dynasty": "唐",
        "collection_info": null
    },
    {
        "title": "酬郭先辈",
        "author": "徐铉",
        "content": "太原郭夫子，行高文炳蔚。\n弱龄负世誉，一举游月窟。\n仙籍第三人，时人故称屈。\n昔余吏西省，倾盖名籍籍。\n及我窜羣舒，向风心郁郁。\n归来暮江上，云雾一披拂。\n雷雨不下施，犹作池中物。\n念君介然气，感时思奋发。\n示我数篇文，与古争驰突。\n綵褥粲英华，理深刮肌骨。\n古诗尤精奥，史论皆宏拔。\n举此措诸民，何忧民不活。\n吁嗟吾道薄，与世长迂阔。\n顾我徒有心，数奇身正绌。\n论兵属少年，经国须儒术。\n夫子无自轻，苍生正愁疾。",
        "dynasty": "唐",
        "collection_info": null
    },
    {
        "title": "和集贤钟郎中",
        "author": "徐铉",
        "content": "石渠册府神仙署，当用明朝第一人。\n腰下别悬新印绶，座中皆是故交亲。\n龙池树色供清景，浴殿香风接近邻。\n从此翻飞应更远，徧寻三十六天春。",
        "dynasty": "唐",
        "collection_info": null
    },
    {
        "title": "送刘山阳",
        "author": "徐铉",
        "content": "旧族知名士，朱衣宰楚城。\n所嗟吾道薄，岂是主恩轻。\n战鼓何时息，儒冠独自行。\n此心多感激，相送若为情。",
        "dynasty": "唐",
        "collection_info": null
    },
    {
        "title": "题伏龟山北隅",
        "author": "徐铉",
        "content": "兹山信岑寂，阴崖积苍翠。\n水石何必多，宛有千岩意。\n孰知近人境，旦暮含佳气。\n池影摇轻风，林光澹新霁。\n支颐藉芳草，自足忘世事。\n未得归去来，聊为宴居地。",
        "dynasty": "唐",
        "collection_info": null
    },
    {
        "title": "送黄梅江明府",
        "author": "徐铉",
        "content": "封疆多难正经纶，台阁如何不用君。\n江上又劳为小邑，箧中徒自有雄文。\n书生胆气人谁信，远俗歌谣主不闻。\n一首新诗无限意，再三吟味向秋云。",
        "dynasty": "唐",
        "collection_info": null
    },
    {
        "title": "咏梅子真送郭先辈",
        "author": "徐铉",
        "content": "忠臣本爱君，仁人本爱民。\n宁知贵与贱，岂计名与身。\n梅生为一尉，献疏来君门。\n君门深万里，金虎重千钧。\n向永且不用，况復论子真。\n拂衣遂长往，高节邈无邻。\n至今仙籍中，谓之梅真人。\n郭生负逸气，百代继遗尘。\n进退生自知，得丧吾不陈。\n斯民苟有幸，期子一朝伸。",
        "dynasty": "唐",
        "collection_info": null
    },
    {
        "title": "和萧郎中午日见寄",
        "author": "徐铉",
        "content": "细雨轻风采药时，褰帘隐几更何为。\n岂知泽畔纫兰客，来赴城中角黍期。\n多罪静思如剉蘗，赦书纔听似含饴。\n谢公制胜常闲暇，愿接西州敌手棊。",
        "dynasty": "唐",
        "collection_info": null
    },
    {
        "title": "送黄秀才姑孰辟命",
        "author": "徐铉",
        "content": "世乱离情苦，家贫色养难。\n水云孤棹去，风雨暮春寒。\n幕府才方急，骚人泪未干。\n何时王道泰，万里看鹏抟。",
        "dynasty": "唐",
        "collection_info": null
    },
    {
        "title": "送王四十五归东都",
        "author": "徐铉",
        "content": "海内兵方起，离筵泪易垂。\n怜君负米去，惜此落花时。\n想忆看来信，相宽指后期。\n殷勤手中柳，此是向南枝。",
        "dynasty": "唐",
        "collection_info": null
    },
    {
        "title": "和太常萧少卿近郊马上偶吟",
        "author": "徐铉",
        "content": "田园经雨绿分畦，飞盖闲行九里堤。\n拂袖清风尘不起，满川芳草路如迷。\n林开始觉晴天逈，潮上初惊浦岸齐。\n怪得仙郎诗句好，断霞残照远山西。",
        "dynasty": "唐",
        "collection_info": null
    },
    {
        "title": "又和太常萧少卿近郊马上偶吟",
        "author": "徐铉",
        "content": "抱瓮何人灌药畦，金衔为尔驻平堤。\n村桥野店景无限，绿水晴天思欲迷。\n横笛乍随轻吹断，归帆疑与远山齐。\n凤城迴望真堪画，万户千门蒋峤西。",
        "dynasty": "唐",
        "collection_info": null
    },
    {
        "title": "抛毬乐辞二首 一",
        "author": "徐铉",
        "content": "歌舞送飞毬，今觥碧玉筹。\n管弦桃李月，帘幕凤凰楼。\n一笑千场醉，浮生任白头。",
        "dynasty": "唐",
        "collection_info": null
    },
    {
        "title": "抛毬乐辞二首 二",
        "author": "徐铉",
        "content": "灼灼传花枝，纷纷度画旗。\n不知红烛下，照见彩毬飞。\n借势因期克，巫山暮雨归。",
        "dynasty": "唐",
        "collection_info": null
    },
    {
        "title": "离歌辞五首 一",
        "author": "徐铉",
        "content": "莫折红芳树，但知尽意看。\n狂风幸无意，那忍折教残。",
        "dynasty": "唐",
        "collection_info": null
    },
    {
        "title": "离歌辞五首 二",
        "author": "徐铉",
        "content": "朝日城南路，旌旗照绿芜。\n使君何处去，桑下觅罗敷。",
        "dynasty": "唐",
        "collection_info": null
    },
    {
        "title": "离歌辞五首 三",
        "author": "徐铉",
        "content": "事与年俱往，情将分共深。\n莫惊容鬓改，只是旧时心。",
        "dynasty": "唐",
        "collection_info": null
    },
    {
        "title": "离歌辞五首 四",
        "author": "徐铉",
        "content": "暂别劳相送，佳期愿莫违。\n朱颜不须老，留取待郎归。",
        "dynasty": "唐",
        "collection_info": null
    },
    {
        "title": "离歌辞五首 五",
        "author": "徐铉",
        "content": "拂匣收珠佩，迴灯拭薄妆。\n莫嫌春夜短，匹似楚襄王。",
        "dynasty": "唐",
        "collection_info": null
    },
    {
        "title": "梦游三首 一",
        "author": "徐铉",
        "content": "魂梦悠扬不奈何，夜来还在故人家。\n香蒙蜡烛时时暗，户映屏风故故斜。\n檀的慢调银字管，云鬟低缀折枝花。\n天明又作人间别，洞口春深道路赊。",
        "dynasty": "唐",
        "collection_info": null
    },
    {
        "title": "梦游三首 二",
        "author": "徐铉",
        "content": "绣幌银屏杳霭间，若非魂梦到应难。\n窗前人静偏宜夜，户内春浓不识寒。\n蘸甲遰觞纤似玉，含词忍笑腻于檀。\n锦书若要知名字，满县花开不姓潘。",
        "dynasty": "唐",
        "collection_info": null
    },
    {
        "title": "梦游三首 三",
        "author": "徐铉",
        "content": "南国佳人字玉儿，芙蓉双脸远山眉。\n仙郎有约长相忆，阿母何猜不得知。\n梦裏行云还倏忽，暗中携手乍疑迟。\n因思别后闲窗下，织得迴文几首诗。",
        "dynasty": "唐",
        "collection_info": null
    },
    {
        "title": "和萧少卿见庆新居",
        "author": "徐铉",
        "content": "湘浦怀沙已不疑，京城赐第岂前期。\n鼓声到晚知坊远，山色来多与静宜。\n簪屦尚应怜故物，稻粱空自媿华池。\n新诗问我偏饶思，还念鹪鹩得一枝。",
        "dynasty": "唐",
        "collection_info": null
    },
    {
        "title": "又和萧少卿见庆新居",
        "author": "徐铉",
        "content": "惊蓬偶驻知多幸，断雁重联惬素期。\n当户小山如旧识，上墙幽藓最相宜。\n清风不去因栽竹，隙地无多也凿池。\n更喜良邻有嘉树，绿阴分得近南枝。",
        "dynasty": "唐",
        "collection_info": null
    },
    {
        "title": "送勋道人之建安",
        "author": "徐铉",
        "content": "下国兵方起，君家义独闻。\n若为轻世利，归去卧溪云。\n挂席衝岚翠，携筇破藓纹。\n离情似霜叶，江上正纷纷。",
        "dynasty": "唐",
        "collection_info": null
    },
    {
        "title": "送许郎中歙州判官兼黟县",
        "author": "徐铉",
        "content": "尝闻黟县似桃源，况是优游冠玳筵。\n遗爱非遥应卧理，祖风犹在好寻仙。\n朝衣旧识熏香史，禄米初营种秫田。\n大抵宦游须自适，莫辞离别二三年。",
        "dynasty": "唐",
        "collection_info": null
    },
    {
        "title": "送彭秀才南游",
        "author": "徐铉",
        "content": "问君孤棹去何之，玉笥春风楚水西。\n山上断云分翠霭，林间晴云入澄溪。\n琴心酒趣神相会，道士仙童手共携。\n他日时清更随计，莫如刘阮洞中迷。",
        "dynasty": "唐",
        "collection_info": null
    },
    {
        "title": "和明上人除夜见寄",
        "author": "徐铉",
        "content": "酌酒围炉久，愁襟默自增。\n长年逢岁暮，多病见兵兴。\n夜色开庭燎，寒威入砚冰。\n汤师无别念，吟坐一灯凝。",
        "dynasty": "唐",
        "collection_info": null
    },
    {
        "title": "正初和鄂州边郎中见寄",
        "author": "徐铉",
        "content": "潦倒含香客，凄凉赋鵩人。\n未能全卷舌，终拟学垂纶。\n故友暌离久，音书问讯频。\n相思俱老大，又见一年新。",
        "dynasty": "唐",
        "collection_info": null
    },
    {
        "title": "送刘司直出宰",
        "author": "徐铉",
        "content": "之子有雄文，风标秀不羣。\n低飞从墨绶，逸志在青云。\n柳色临流动，春光到县分。\n贤人多静理，未爽醉醺醺。",
        "dynasty": "唐",
        "collection_info": null
    },
    {
        "title": "送从兄赴临川幕",
        "author": "徐铉",
        "content": "梁王籍宠就东藩，还召邹枚坐兔园。\n今日好论天下事，昔年同受主人恩。\n石头城下春潮满，金柅亭边绿树繁。\n唯有音书慰离别，一杯相送别无言。",
        "dynasty": "唐",
        "collection_info": null
    },
    {
        "title": "送龚员外赴江州幕",
        "author": "徐铉",
        "content": "烦君更上筑金台，世难民劳藉俊才。\n自有声名驰羽檄，不妨谈笑奉尊罍。\n元规楼迥清风满，匡俗山春画障开。\n莫忘故人离别恨，海潮迴处寄书来。",
        "dynasty": "唐",
        "collection_info": null
    },
    {
        "title": "送朱先辈尉庐陵",
        "author": "徐铉",
        "content": "我重朱夫子，依然见古人。\n成名无媿色，得禄及慈亲。\n莫叹官资屈，宁论活计贫。\n平生心气在，终任静边尘。",
        "dynasty": "唐",
        "collection_info": null
    },
    {
        "title": "送钟德林郎中学士赴东府诗 得酒",
        "author": "徐铉",
        "content": "酌此杯中物，茱萸满把秋。\n今朝将送别，他日是忘忧。\n世乱方多事，年加易得愁。\n政成频一醉，亦未减风流。",
        "dynasty": "唐",
        "collection_info": null
    },
    {
        "title": "送陈先生之洪井寄萧少卿",
        "author": "徐铉",
        "content": "闻君仙袂指洪厓，我忆情人别路赊。\n知有欢娱游楚泽，更无书札到京华。\n云开驿阁连江静，春满西山倚汉斜。\n此处相逢应见问，为言搔首望龙沙。",
        "dynasty": "唐",
        "collection_info": null
    },
    {
        "title": "送龚明府九江归宁",
        "author": "徐铉",
        "content": "茂宰隳官去，扁舟着綵衣。\n湓城春酒熟，匡阜野花稀。\n解缆垂杨绿，开帆宿鹭飞。\n一朝吾道泰，还逐落潮归。",
        "dynasty": "唐",
        "collection_info": null
    },
    {
        "title": "和江西萧少卿见寄二首 一",
        "author": "徐铉",
        "content": "亡羊岐路媿司南，二纪穷通聚散三。\n老去何妨从笑傲，病来看欲懒朝参。\n离肠似线常忧断，世态如汤不可探。\n珍重加餐省思虑，时时斟酒压山岚。",
        "dynasty": "唐",
        "collection_info": null
    },
    {
        "title": "和江西萧少卿见寄二首 二",
        "author": "徐铉",
        "content": "身遥上国三千里，名在朝中二十春。\n金印不须辞入幕，麻衣曾此叹迷津。\n卷舒由我真齐物，忧喜忘心即养神。\n世路风波自飜覆，虚舟无计得沉沦。",
        "dynasty": "唐",
        "collection_info": null
    },
    {
        "title": "送薛少卿赴青阳",
        "author": "徐铉",
        "content": "我爱陶靖节，吏隐从弦歌。\n我爱费征君，高卧归九华。\n清风激颓波，来者无以加。\n我志两不遂，漂沦浩无涯。\n数奇时且乱，此图今愈赊。\n贤哉薛夫子，高举凌晨霞。\n安民即是道，投足皆为家。\n功名与权位，悠悠何用夸。\n携朋出远郊，酌酒藉平沙。\n云收远天静，江阔片帆斜。\n离怀与企羡，南望长咨嗟。",
        "dynasty": "唐",
        "collection_info": null
    },
    {
        "title": "送高起居之泾县",
        "author": "徐铉",
        "content": "右史罢朝归，之官句水湄。\n别我行千里，送君倾一巵。\n酒罢长叹息，此叹君应悲。\n乱中吾道薄，卿族旧人稀。\n胡为佩铜墨，去此白玉墀。\n吏事岂所堪，民病何可医。\n藏用清其心，此外慎勿为。\n县郭有佳境，千峰溪水西。\n云树杳迴合，岩峦互蔽亏。\n弹琴坐其中，世事吾不知。\n时时寄书札，以慰长相思。",
        "dynasty": "唐",
        "collection_info": null
    },
    {
        "title": "宿茅山寄舍弟",
        "author": "徐铉",
        "content": "茅许禀灵气，一家同上宾。\n仙山空有庙，举世更无人。\n独往诚违俗，浮名亦累真。\n当年各自勉，云洞镇长春。",
        "dynasty": "唐",
        "collection_info": null
    },
    {
        "title": "晚憇白鹤庙寄句容张少府",
        "author": "徐铉",
        "content": "日入林初静，山空暑更寒。\n泉鸣细岩窦，鹤泪眇云端。\n拂榻安棊局，焚香戴道冠。\n望君殊不见，终夕凭栏干。",
        "dynasty": "唐",
        "collection_info": null
    },
    {
        "title": "题紫阳观",
        "author": "徐铉",
        "content": "南朝名士富仙才，追步东卿遂不迴。\n丹井自深桐暗老，祠宫长在鹤频来。\n岩边桂树攀仍倚，洞口桃花落復开。\n惆怅霓裳太平事，一函真迹锁昭台。",
        "dynasty": "唐",
        "collection_info": null
    },
    {
        "title": "赠奚道士",
        "author": "徐铉",
        "content": "先生曾有洞天期，犹傍天坛摘紫芝。\n处世自能心混沌，全真谁见德支离。\n玉霄尘闭人长在，全鼎功成俗未知。\n他日飙轮谒茅许，愿同鸡犬去相随。",
        "dynasty": "唐",
        "collection_info": null
    },
    {
        "title": "题碧岩亭赠孙尊师",
        "author": "徐铉",
        "content": "绝境何人识，高亭万象含。\n凭轩临树杪，送目极天南。\n积霭生泉洞，归云锁石龛。\n丹霞披翠巘，白鸟带晴岚。\n仙去留虚室，龙归涨碧潭。\n幽岩君独爱，玄味我曾耽。\n世上愁何限，人间事久谙。\n终须脱羁鞅，来此会空谈。",
        "dynasty": "唐",
        "collection_info": null
    },
    {
        "title": "题白鹤庙",
        "author": "徐铉",
        "content": "平生心事向玄关，一入仙乡似旧山。\n白鹤泪空晴眇眇，丹沙流涧暮潺潺。\n尝嗟多病嫌中药，拟问真经乞小还。\n满洞烟霞互陵乱，何峰台榭是萧闲。",
        "dynasty": "唐",
        "collection_info": null
    },
    {
        "title": "步虚词五首 一",
        "author": "徐铉",
        "content": "气为还元正，心由抱一灵。\n凝神归罔象，飞步入青冥。\n整服乘三素，旋纲蹑九星。\n琼章开后学，稽首奉真经。",
        "dynasty": "唐",
        "collection_info": null
    },
    {
        "title": "步虚词五首 二",
        "author": "徐铉",
        "content": "天帝黄金阙，真人紫锦书。\n霓裳纷蔽景，羽服迥凌虚。\n白鹤能为使，班麟解驾车。\n灵符终愿借，转共世情疎。",
        "dynasty": "唐",
        "collection_info": null
    },
    {
        "title": "步虚词五首 三",
        "author": "徐铉",
        "content": "圣主过幽谷，虚皇在蘂宫。\n五千宗物母，七字秘神童。\n世上金壶远，人间玉籥空。\n唯余养身法，修此与天通。",
        "dynasty": "唐",
        "collection_info": null
    },
    {
        "title": "步虚词五首 四",
        "author": "徐铉",
        "content": "何处求玄解，人间有洞天。\n勤行皆是道，谪下尚为仙。\n蔽景乘朱凤，排虚驾紫烟。\n不嫌园吏傲，愿在玉宸前。",
        "dynasty": "唐",
        "collection_info": null
    },
    {
        "title": "步虚词五首 五",
        "author": "徐铉",
        "content": "三素霏霏远，盟威凛凛寒。\n火铃空灭没，星斗晓阑干。\n佩响流虚殿，炉烟在醮坛。\n萧寥不可极，骖驾上云端。",
        "dynasty": "唐",
        "collection_info": null
    },
    {
        "title": "留题仙观",
        "author": "徐铉",
        "content": "瑶坛醮罢晚云开，羽客分飞俗士迴。\n为报移文不须勒，未曾游处待重来。",
        "dynasty": "唐",
        "collection_info": null
    },
    {
        "title": "和陈洗马山庄新泉",
        "author": "徐铉",
        "content": "已开山馆待抽簪，更要岩泉欲洗心。\n常被松声迷细韵，忽流花片落高岑。\n便疏浅濑穿莎径，始有清光映竹林。\n何日煎茶酝香酒，沙边同听暝猨吟。",
        "dynasty": "唐",
        "collection_info": null
    },
    {
        "title": "奉和七夕应令",
        "author": "徐铉",
        "content": "今宵星汉共晶光，应笑罗敷嫁侍郎。\n斗柄易倾离恨促，河流不尽后期长。\n静闻天籁疑鸣佩，醉折荷花想艳妆。\n谁见宣猷堂上宴，一篇清韵振金铛。",
        "dynasty": "唐",
        "collection_info": null
    },
    {
        "title": "又和八日",
        "author": "徐铉",
        "content": "微云疎雨淡新秋，晓梦依稀十二楼。\n故作别离应有以，拟延更漏共无由。\n那教人世长多恨，未必天仙不解愁。\n博望苑中残酒醒，香风佳气独迟留。",
        "dynasty": "唐",
        "collection_info": null
    },
    {
        "title": "和印先辈及第后献座主朱舍人郊居之作",
        "author": "徐铉",
        "content": "成名郊外掩柴扉，树影蝉声共息机。\n积雨暗封青藓径，好风轻透白{糹朿}衣。\n嘉鱼始赋人争诵，荆玉频收国自肥。\n独坐公厅正烦暑，喜吟新咏见玄微。",
        "dynasty": "唐",
        "collection_info": null
    },
    {
        "title": "和致仕张尚书新创道院",
        "author": "徐铉",
        "content": "梓泽成新致，金丹有旧情。\n挂冠朝睡足，隐几暮江清。\n药圃分轻绿，松窗起细声。\n养高宁厌病，默坐对诸生。",
        "dynasty": "唐",
        "collection_info": null
    },
    {
        "title": "和尉迟赞善秋暮僻居",
        "author": "徐铉",
        "content": "登高节物最堪怜，小岭疎林对槛前。\n轻吹断时云缥缈，夕阳明处水澄鲜。\n江城秋早催寒事，望苑朝稀足晏眠。\n庭有菊花尊有酒，若方陶令媿前贤。",
        "dynasty": "唐",
        "collection_info": null
    },
    {
        "title": "和陈赞善致仕还京口",
        "author": "徐铉",
        "content": "海门山下一渔舟，中有高人未白头。\n已驾安车归故里，尚通闺籍在龙楼。\n泉声漱玉窗前落，江色和烟槛外流。\n今日君臣厚终始，不须辛苦画双牛。",
        "dynasty": "唐",
        "collection_info": null
    },
    {
        "title": "京使迴自临川得从兄书寄诗依韵和",
        "author": "徐铉",
        "content": "珍重还京使，殷勤话故人。\n别离长挂梦，宠禄不关身。\n趣向今成道，声华旧绝尘。\n莫嗟客鬓老，诗句逐时新。",
        "dynasty": "唐",
        "collection_info": null
    },
    {
        "title": "陪郑王相公赋筵前垂冰应教依韵",
        "author": "徐铉",
        "content": "窗外虚明雪乍晴，檐前垂溜尽成冰。\n长廊瓦迭行行密，晚院风高寸寸增。\n玉指乍拈簪尚媿，金阶时坠磬难胜。\n晨餐堪醒曹参酒，自恨空肠病不能。",
        "dynasty": "唐",
        "collection_info": null
    },
    {
        "title": "送礼部潘尚书致仕还建安",
        "author": "徐铉",
        "content": "名遂功成累復轻，鲈鱼因起旧乡情。\n履声初下金华省，帆影看离石首城。\n化劒津头寻故老，同亭会上问仙卿。\n冥鸿高举真难事，相送何须泪满缨。",
        "dynasty": "唐",
        "collection_info": null
    },
    {
        "title": "和尉迟赞善病中见寄",
        "author": "徐铉",
        "content": "仙郎移病暑天过，却似冥鸿避罻罗。\n昼梦乍惊风动竹，夜吟时觉露霑莎。\n情亲稍喜贫居近，性懒犹嫌上直多。\n望苑恩深期勿药，青云岐路未蹉跎。",
        "dynasty": "唐",
        "collection_info": null
    },
    {
        "title": "池州陈使君见示游齐山诗因寄",
        "author": "徐铉",
        "content": "往岁曾游弄水亭，齐峰浓翠暮轩横。\n哀猨出槛心虽喜，伤鸟闻弦势易惊。\n病后簪缨殊寡兴，老来泉石倍关情。\n今朝池口风波静，遥贺山前有颂声。",
        "dynasty": "唐",
        "collection_info": null
    },
    {
        "title": "再领制诰和王明府见贺",
        "author": "徐铉",
        "content": "蹇步还依列宿边，拱辰重认旧云天。\n自嗟多难飘零困，不似当年胆气全。\n鸡树晚花疎向日，龙池轻浪细含烟。\n从来不解为身计，一叶悠悠任大川。",
        "dynasty": "唐",
        "collection_info": null
    },
    {
        "title": "送高舍人使岭南",
        "author": "徐铉",
        "content": "西掖官曹近，南溟道路遥。\n使星将渡汉，仙棹乍乘潮。\n柳映灵和折，梅依大庾飘。\n江帆风淅淅，山馆雨萧萧。\n陆贾真迂阔，终童久寂寥。\n送君何限意，把酒一长谣。",
        "dynasty": "唐",
        "collection_info": null
    },
    {
        "title": "和王明府见寄",
        "author": "徐铉",
        "content": "时情世难消吾道，薄宦流年危此身。\n莫叹京华同寂寞，曾经兵革共漂沦。\n对山开户唯求静，贳酒留宾不道贫。\n善政空多尚淹屈，不知谁是解忧民。",
        "dynasty": "唐",
        "collection_info": null
    },
    {
        "title": "和方泰州见寄",
        "author": "徐铉",
        "content": "逐客悽悽重入京，旧愁新恨两难胜。\n云收楚塞千山雪，风结秦淮一尺冰。\n置醴筵空情岂尽，投湘文就思如凝。\n更残月落知孤坐，遥望船窗一点星。",
        "dynasty": "唐",
        "collection_info": null
    },
    {
        "title": "文献太子挽歌词五首 一",
        "author": "徐铉",
        "content": "国有承祧重，人知秉哲尊。\n清风来望苑，遗烈在东藩。\n此日升缑岭，何因到寝门。\n天高不可问，烟霭共昏昏。",
        "dynasty": "唐",
        "collection_info": null
    },
    {
        "title": "文献太子挽歌词五首 二",
        "author": "徐铉",
        "content": "夏启吾君子，周储上帝宾。\n音容一飘忽，功业自纷纶。\n露泣承华月，风惊丽正尘。\n空余商岭客，行泪下宜春。",
        "dynasty": "唐",
        "collection_info": null
    },
    {
        "title": "文献太子挽歌词五首 三",
        "author": "徐铉",
        "content": "出处成交让，经纶有大功。\n泪碑瓜步北，棠树蒜山东。\n百揆方时叙，重离遂不融。\n故臣偏感咽，曾是叹三穷。",
        "dynasty": "唐",
        "collection_info": null
    },
    {
        "title": "文献太子挽歌词五首 四",
        "author": "徐铉",
        "content": "甲观光阴促，园陵天地长。\n箫笳咽无韵，宾御哭相将。\n盛烈传彝鼎，遗文被乐章。\n君臣知己分，零泪乱无行。",
        "dynasty": "唐",
        "collection_info": null
    },
    {
        "title": "文献太子挽歌词五首 五",
        "author": "徐铉",
        "content": "綵仗清晨出，非同齿胄时。\n愁烟锁平甸，朔吹绕寒枝。\n楚客来何补，缑山去莫追。\n迴瞻飞盖处，掩袂不胜悲。",
        "dynasty": "唐",
        "collection_info": null
    },
    {
        "title": "送王员外宰德安",
        "author": "徐铉",
        "content": "家世朱门贵，官资粉署优。\n今为百里长，应好五峰游。\n柳影连彭泽，湖光接庾楼。\n承明须再入，官满莫淹留。",
        "dynasty": "唐",
        "collection_info": null
    },
    {
        "title": "以端溪砚酬张员外水精珠兼和来篇",
        "author": "徐铉",
        "content": "请以端溪润，酬君水玉明。\n方圆虽异器，功用信俱呈。\n自得山川秀，能分日月精。\n巾箱各珍重，所贵在交情。",
        "dynasty": "唐",
        "collection_info": null
    },
    {
        "title": "奉使九华山中途遇青阳薛郎中",
        "author": "徐铉",
        "content": "故人相别动相思，此地相逢岂素期。\n九子峰前闲未得，五溪桥上坐多时。\n甘泉从幸余知忝，宣室征还子未迟。\n且饮一杯消别恨，野花风起渐离披。",
        "dynasty": "唐",
        "collection_info": null
    },
    {
        "title": "奉命南使经彭泽",
        "author": "徐铉",
        "content": "远使程途未一分，离心常要醉醺醺。\n那堪彭泽门前立，黄菊萧疎不见君。",
        "dynasty": "唐",
        "collection_info": null
    },
    {
        "title": "南都遇前嘉鱼刘令言游闽岭作此与之",
        "author": "徐铉",
        "content": "我持使节经韶石，君作闲游过武夷。\n两地山光成独赏，隔年乡思暗相知。\n洪厓坛上长岑寂，孺子亭前自别离。\n珍重分岐一杯酒，强加餐饭数吟诗。",
        "dynasty": "唐",
        "collection_info": null
    },
    {
        "title": "阁皁山",
        "author": "徐铉",
        "content": "殿影高低云掩映，松阴缭绕步徘徊。\n从今莫厌簪裾累，不是乘轺不得来。",
        "dynasty": "唐",
        "collection_info": null
    },
    {
        "title": "玉笥山留题",
        "author": "徐铉",
        "content": "仙乡会应远，王事知何极。\n征传莫辞劳，玉峰聊一息。\n形骸已销散，心想都凝寂。\n真气自清虚，非关好松石。\n九仙皆积学，洞壑多遗迹。\n游子归去来，胡为但征役。",
        "dynasty": "唐",
        "collection_info": null
    },
    {
        "title": "庐陵别朱观先辈",
        "author": "徐铉",
        "content": "桂籍知名有几人，翻飞相续上青云。\n解怜才子宁唯我，远作卑官尚见君。\n岭外独持严助节，宫中谁荐长卿文。\n新诗试为重高咏，朝汉台前不可闻。",
        "dynasty": "唐",
        "collection_info": null
    },
    {
        "title": "文彧少卿文山郎中交好深至二纪已余暌别数年二子长逝奉使岭表途次南康弔孙氏之孤于其家覩文彧手书于僧室慷慨悲叹留题此诗",
        "author": "徐铉",
        "content": "孙家虚坐弔诸孤，张叟僧房见手书。\n二纪欢游今若此，满衣零泪欲何如。\n腰间金印从如斗，镜裏霜华已满梳。\n珍重远公应笑我，尘心唯此未能除。",
        "dynasty": "唐",
        "collection_info": null
    },
    {
        "title": "朱处士相与有山水之愿见送至南康作此以别之",
        "author": "徐铉",
        "content": "怜君送我至南康，更忆梅花庾岭芳。\n多少仙山共游在，愿君百岁尚康强。",
        "dynasty": "唐",
        "collection_info": null
    },
    {
        "title": "清明日清远峡作",
        "author": "徐铉",
        "content": "岭外春过半，途中火又新。\n殷勤清远峡，留恋北归人。",
        "dynasty": "唐",
        "collection_info": null
    },
    {
        "title": "迴至南康题紫极宫裏道士房",
        "author": "徐铉",
        "content": "王事信靡盬，饮冰安足辞。\n胡为拥征传，乃至天南陲。\n天南非我乡，留滞忽踰时。\n还经羽人家，豁若云雾披。\n何以宽吾怀，老庄有微词。\n达士无不可，至人岂偏为。\n客愁勿復道，为君吟此诗。",
        "dynasty": "唐",
        "collection_info": null
    },
    {
        "title": "和歙州陈使君见寄",
        "author": "徐铉",
        "content": "新安风景好，时令肃辕门。\n身贵心弥下，功多口不言。\n韬钤家法在，儒雅素风存。\n簪履陪游盛，乡闾俗化敦。\n临窗山色秀，绕郭水声喧。\n织络文章丽，矜严道义尊。\n楼台秋月静，京庾晚云屯。\n晓吹传衙鼓，晴阳展信旛。\n一篇贻友好，千里倍心论。\n未见归骖动，空能役梦魂。",
        "dynasty": "唐",
        "collection_info": null
    },
    {
        "title": "和贾员外戬见赠玉蘂花栽",
        "author": "徐铉",
        "content": "琼瑶一簇带花来，便斸苍苔手自栽。\n喜见唐昌旧颜色，为君判病酌金罍。",
        "dynasty": "唐",
        "collection_info": null
    },
    {
        "title": "光穆皇后挽歌三首 一",
        "author": "徐铉",
        "content": "仙驭期难改，坤仪道自光。\n閟宫新表德，沙麓旧膺祥。\n素帟尧门掩，凝笳毕陌长。\n东风惨陵树，无復见亲桑。",
        "dynasty": "唐",
        "collection_info": null
    },
    {
        "title": "光穆皇后挽歌三首 二",
        "author": "徐铉",
        "content": "永乐留虚位，长陵启夕扉。\n返虞严吉杖，復土掩空衣。\n功业投三母，光灵极四妃。\n唯应彤史在，不与露花晞。",
        "dynasty": "唐",
        "collection_info": null
    },
    {
        "title": "光穆皇后挽歌三首 三",
        "author": "徐铉",
        "content": "隐隐阊门路，烟云晓更愁。\n空瞻金辂出，非是濯龙游。\n德感人伦正，风行内职修。\n还随偶物化，同此思轩丘。",
        "dynasty": "唐",
        "collection_info": null
    },
    {
        "title": "严相公宅牡丹",
        "author": "徐铉",
        "content": "但是豪家重牡丹，争如丞相阁前看。\n凤楼日暖开偏早，鸡树阴浓谢更难。\n数朵已应迷国艳，一枝何幸上尘冠。\n不知更许凭栏否，烂熳春光未肯残。",
        "dynasty": "唐",
        "collection_info": null
    },
    {
        "title": "侍宴赋得归鴈",
        "author": "徐铉",
        "content": "夜静羣动息，翩翩一鴈归。\n清音天际远，寒影月中微。\n何处云同宿，长空雪共飞。\n阳和常借便，免与素心违。",
        "dynasty": "唐",
        "collection_info": null
    },
    {
        "title": "又赋早春书事",
        "author": "徐铉",
        "content": "苑裏芳华早，皇家胜事多。\n弓声达春气，弈思养天和。\n暖酒红炉火，浮舟绿水波。\n雪晴农事起，击壤听赓歌。",
        "dynasty": "唐",
        "collection_info": null
    },
    {
        "title": "依韵和令公大王蔷薇诗",
        "author": "徐铉",
        "content": "绿树成阴后，羣芳稍歇时。\n谁将新濯锦，挂向最长枝。\n卷箔香先入，凭栏影任移。\n赏频嫌酒渴，吟苦怕霜髭。\n架迥笼云幄，庭虚展绣帷。\n有情萦舞袖，无力罥游丝。\n嫩蘂莺偷采，柔条柳伴垂。\n荀池波自照，梁苑客尝窥。\n玉李寻皆谢，金桃亦暗衰。\n花中应独贵，庭下故开迟。\n委艳妆苔砌，分华借槿篱。\n低昂匀灼烁，浓淡迭参差。\n幸植王宫裏，仍逢宰府知。\n芳心向谁许，醉态不能支。\n芍药天教避，玫瑰众共嗤。\n光明烘昼景，润腻裛轻𩅰。\n丽似期神女，珍如重卫姬。\n君王偏属咏，七子尽搜奇。",
        "dynasty": "唐",
        "collection_info": null
    },
    {
        "title": "和门下殷侍郎新茶二十韵",
        "author": "徐铉",
        "content": "暖吹入春园，新芽竞粲然。\n才教鹰觜拆，未放雪花妍。\n荷杖青林下，携筐旭景前。\n孕灵资雨露，钟秀自山川。\n碾后香弥远，烹来色更香。\n名随土地贵，味逐水泉迁。\n力藉流黄暖，形模紫笋圆。\n正当钻柳火，遥想涌金泉。\n任道时新物，须依古法煎。\n轻瓯浮绿乳，孤竈散余烟。\n甘荠非予匹，宫槐让我先。\n竹孤空冉冉，荷弱谩田田。\n解渴消残酒，清神感夜眠。\n十浆何足馈，百榼尽堪捐。\n采撷唯忧晚，营求不计钱。\n任公因焙显，陆氏有经传。\n爱甚真成癖，尝多合得仙。\n亭台虚静处，风月艳阳天。\n自可临泉石，何妨杂管弦。\n东山似蒙顶，愿得从诸贤。",
        "dynasty": "唐",
        "collection_info": null
    },
    {
        "title": "春雪应制",
        "author": "徐铉",
        "content": "繁阴连曙景，瑞雪洒芳辰。\n势密犹疑腊，风和始觉春。\n萦林开玉蘂，飘座裛香尘。\n欲识宸心悦，云谣慰兆人。",
        "dynasty": "唐",
        "collection_info": null
    },
    {
        "title": "进雪诗",
        "author": "徐铉",
        "content": "欲使新正识有年，故飘轻絮伴春还。\n近看琼树笼银阙，远想瑶池带玉关。\n润逐麳麰铺绿野，暖随杯酒上朱颜。\n朝来花萼楼中宴，数曲赓歌雅颂间。",
        "dynasty": "唐",
        "collection_info": null
    },
    {
        "title": "自题山亭三首 一",
        "author": "徐铉",
        "content": "簪组非无累，园林未是归。\n世喧长不到，何必故山薇。",
        "dynasty": "唐",
        "collection_info": null
    },
    {
        "title": "自题山亭三首 二",
        "author": "徐铉",
        "content": "小舫行乘月，高斋卧看山。\n退公聊自足，争敢望长闲。",
        "dynasty": "唐",
        "collection_info": null
    },
    {
        "title": "自题山亭三首 三",
        "author": "徐铉",
        "content": "跂石仍临水，披襟復挂冠。\n机心忘未得，棊局与鱼竿。",
        "dynasty": "唐",
        "collection_info": null
    },
    {
        "title": "和陈表用员外求酒",
        "author": "徐铉",
        "content": "暑天频雨亦频晴，帘外闲云重復轻。\n珍重一壶酬绝唱，向风遥想醉吟声。",
        "dynasty": "唐",
        "collection_info": null
    },
    {
        "title": "奉和右省仆射西亭高卧作",
        "author": "徐铉",
        "content": "院静苍苔积，庭幽怪石欹。\n蝉声当槛急，虹影向檐垂。\n昼漏犹怜永，丛兰未觉衰。\n疎篁巢翡翠，折苇覆鸬鷀。\n对酒襟怀旷，围棊旨趣迟。\n景皆随所尚，物各遂其宜。\n道与时相会，才非世所羇。\n赋诗贻座客，秋事尔何悲。",
        "dynasty": "唐",
        "collection_info": null
    },
    {
        "title": "忆新淦觞池寄孟宾于员外",
        "author": "徐铉",
        "content": "往年淦水驻行轩，引得清流似月圆。\n自有溪光还碧甃，不劳人力递金船。\n润滋苔藓欺茵席，声入杉松当管弦。\n珍重诗人频管领，莫教尘土咽潺潺。",
        "dynasty": "唐",
        "collection_info": null
    },
    {
        "title": "右省仆射后湖亭闲宴铉以宿直先归赋诗留献",
        "author": "徐铉",
        "content": "湖上一阳生，虚亭启高宴。\n枫林烟际出，白鸟波心见。\n主人忘贵达，座客容疵贱。\n独惭残照催，归宿明光殿。",
        "dynasty": "唐",
        "collection_info": null
    },
    {
        "title": "送孟宾于员外还新淦",
        "author": "徐铉",
        "content": "暂来城阙不从容，却佩银鱼隐玉峰。\n双涧水边欹醉石，九仙台下听风松。\n题诗翠壁称逋客，采药春畦狎老农。\n野鹤乘轩云出岫，不知何日再相逢。",
        "dynasty": "唐",
        "collection_info": null
    },
    {
        "title": "孟君别后相续寄书作此酬之",
        "author": "徐铉",
        "content": "多病怯烦暑，短才忧近职。\n跂足北窗风，遥怀浩无极。\n故人易成别，诗句空相忆。\n尺素寄天涯，淦江秋水色。",
        "dynasty": "唐",
        "collection_info": null
    },
    {
        "title": "纳后夕侍宴",
        "author": "徐铉",
        "content": "天上轩星正，云间湛露垂。\n礼容过渭水，宴喜胜瑶池。\n彩雾笼花烛，升龙肃羽仪。\n君臣欢乐日，文物盛明时。\n帘捲银河转，香凝玉漏迟。\n华封倾祝意，觞酒与声诗。",
        "dynasty": "唐",
        "collection_info": null
    },
    {
        "title": "又三绝 一",
        "author": "徐铉",
        "content": "时平物茂岁功成，重翟排云到玉京。\n四海未知春色至，今宵先入九重城。",
        "dynasty": "唐",
        "collection_info": null
    },
    {
        "title": "又三绝 二",
        "author": "徐铉",
        "content": "银烛金炉禁漏移，月轮初照万年枝。\n造舟已似文王事，卜世应同八百期。",
        "dynasty": "唐",
        "collection_info": null
    },
    {
        "title": "又三绝 三",
        "author": "徐铉",
        "content": "汉主承干帝道光，天家花烛宴昭阳。\n六衣盛礼如金屋，彩笔分题似柏梁。",
        "dynasty": "唐",
        "collection_info": null
    },
    {
        "title": "北苑侍宴杂咏诗 竹",
        "author": "徐铉",
        "content": "劲节生宫苑，虚心奉豫游。\n自然名价重，不羡渭川侯。",
        "dynasty": "唐",
        "collection_info": null
    },
    {
        "title": "北苑侍宴杂咏诗 松",
        "author": "徐铉",
        "content": "细韵风中远，寒青雪后浓。\n繁阴堪避雨，効用待东封。",
        "dynasty": "唐",
        "collection_info": null
    },
    {
        "title": "北苑侍宴杂咏诗 水",
        "author": "徐铉",
        "content": "碧草垂低岸，东风起细波。\n横汾从游宴，何谢到天河。",
        "dynasty": "唐",
        "collection_info": null
    },
    {
        "title": "北苑侍宴杂咏诗 风",
        "author": "徐铉",
        "content": "昨朝纔解冻，今日又开花。\n帝力无人识，谁知玩物华。",
        "dynasty": "唐",
        "collection_info": null
    },
    {
        "title": "北苑侍宴杂咏诗 菊",
        "author": "徐铉",
        "content": "细丽披金彩，氛氲散远馨。\n泛杯频奉赐，缘解制颓龄。",
        "dynasty": "唐",
        "collection_info": null
    },
    {
        "title": "柳枝词十首 一",
        "author": "徐铉",
        "content": "金马辞臣赋小诗，梨园弟子唱新词。\n君恩还似东风意，先入灵和蜀柳枝。",
        "dynasty": "唐",
        "collection_info": null
    },
    {
        "title": "柳枝词十首 二",
        "author": "徐铉",
        "content": "百草千花共待春，绿杨颜色最惊人。\n天边雨露年年在，上苑芳华岁岁新。",
        "dynasty": "唐",
        "collection_info": null
    },
    {
        "title": "柳枝词十首 三",
        "author": "徐铉",
        "content": "长爱龙池二月时，𣯶𣯶金线弄春姿。\n假饶叶落枝空后，更有梨园笛裏吹。",
        "dynasty": "唐",
        "collection_info": null
    },
    {
        "title": "柳枝词十首 四",
        "author": "徐铉",
        "content": "绿水成文柳带摇，东风初到不鸣条。\n龙舟欲过偏留恋，万缕轻丝拂御桥。",
        "dynasty": "唐",
        "collection_info": null
    },
    {
        "title": "柳枝词十首 五",
        "author": "徐铉",
        "content": "百尺长条婉曲尘，诗题不尽画难真。\n凭君折向人间种，还似君恩处处春。",
        "dynasty": "唐",
        "collection_info": null
    },
    {
        "title": "柳枝词十首 六",
        "author": "徐铉",
        "content": "风暖云开晚照明，翠条深映凤皇城。\n人间欲识灵和态，听取新词玉管声。",
        "dynasty": "唐",
        "collection_info": null
    },
    {
        "title": "柳枝词十首 七",
        "author": "徐铉",
        "content": "醉折垂杨唱柳枝，金城三月走金羁。\n年年为爱新条好，不觉苍华也似丝。",
        "dynasty": "唐",
        "collection_info": null
    },
    {
        "title": "柳枝词十首 八",
        "author": "徐铉",
        "content": "新春花柳竞芳姿，偏爱垂杨拂地枝。\n天子徧教词客赋，宫中要唱洞箫词。",
        "dynasty": "唐",
        "collection_info": null
    },
    {
        "title": "柳枝词十首 九",
        "author": "徐铉",
        "content": "凝碧池头蘸翠涟，凤皇楼畔簇晴烟。\n新词欲咏知难咏，说与双成入管弦。",
        "dynasty": "唐",
        "collection_info": null
    },
    {
        "title": "柳枝词十首 十",
        "author": "徐铉",
        "content": "侍从甘泉与未央，移舟偏要近垂杨。\n樱桃未绽梅花老，折得柔条百尺长。",
        "dynasty": "唐",
        "collection_info": null
    },
    {
        "title": "奉和宫傅相公怀旧见寄四十韵",
        "author": "徐铉",
        "content": "谢傅功成德望全，鸾台初下正萧然。\n抟风乍息三千里，感旧重怀四十年。\n西掖新官同贾马，南朝兴运似开天。\n文辞职业分工拙，流辈班资让后先。\n每愧陋容劳刻画，长惭顽石费雕镌。\n晨趋纶掖吟春永，夕会精庐待月圆。\n立马有时同草昭，联镳几处共成篇。\n闲歌柳叶翻新曲，醉咏桃花促绮筵。\n少壮况逢时世好，经过宁虑岁华迁。\n云龙得路须腾跃，社栎非材合弃捐。\n再谒湘江犹是幸，两还宣室竟何缘。\n已知瑕玷劳磨莹，又有官司重接连。\n听漏分宵趋建礼，从游同召赴甘泉。\n云开阊阖分台殿，风过华林度管弦。\n行止不离宫仗影，衣裾尝惹御炉烟。\n师资稷契论中礼，依止山公典小铨。\n多谢天波垂赤管，敢教晨景过华塼。\n翾飞附骥方经远，巨楫垂风遂济川。\n玉烛调时钧轴正，台阶平处德星悬。\n岩廊礼绝威容肃，布素情深友好偏。\n长拟营巢安大厦，忽惊操钺领中权。\n吴门日丽龙衔节，京口沙晴鹢画船。\n盖代名高方赫赫，恋恩心切更干干。\n袁安辞气忠仍恳，吴汉精诚直且专。\n却许丘明师纪传，更容疎广奉周旋。\n朱门自得施行马，厚禄何妨食万钱。\n密疏尚应劳献替，清谈唯见论空玄。\n东山妓乐供闲步，北牖风凉足晏眠。\n玄武湖边林隐见，五城桥下棹洄沿。\n曾移苑树开红药，新凿家池种白莲。\n不遣前驺妨野逸，别寻逋客互招延。\n棊枰寂静陈虚阁，诗笔沉吟劈彩笺。\n往事偶来春梦裏，闲愁因动落花前。\n青云旧侣嗟谁在，白首亲情倍见怜。\n尽日凝思殊怅望，一章追叙信精研。\n韶颜莫与年争竞，世虑须凭道节宣。\n幸喜书生为将相，定由阴德致神仙。\n羊公剩有登临兴，尚子都无嫁娶牵。\n退象天山镇浮竞，起为霖雨润原田。\n从容自保君臣契，何必扁舟始是贤。",
        "dynasty": "唐",
        "collection_info": null
    },
    {
        "title": "右省仆射相公垂览和诗復贻长句輙次来韵",
        "author": "徐铉",
        "content": "西院春归道思深，披衣闲听暝猨吟。\n铺陈政事留黄阁，偃息神机在素琴。\n玉柄暂时疎末座，瑶华频復惠清音。\n开晴便作东山约，共赏烟霞放旷心。",
        "dynasty": "唐",
        "collection_info": null
    },
    {
        "title": "九日落星山登高",
        "author": "徐铉",
        "content": "秋暮天高稻穟成，落星山上会诸宾。\n黄花泛酒依流俗，白髮满头思古人。\n岩影晚看云出岫，湖光遥见客垂纶。\n风烟不改年长度，终待林泉老此身。",
        "dynasty": "唐",
        "collection_info": null
    },
    {
        "title": "十日和张少监",
        "author": "徐铉",
        "content": "重阳高会古平台，吟徧秋光始下来。\n黄菊后期香未减，新诗捧得眼还开。\n每因佳节知身老，却忆前欢似梦迴。\n且喜清时屡行乐，是非名利尽悠哉。",
        "dynasty": "唐",
        "collection_info": null
    },
    {
        "title": "御筵送邓王",
        "author": "徐铉",
        "content": "禁裏秋光似水清，林烟池影共离情。\n暂移黄阁只三载，却望紫垣都数程。\n满座清风天子送，随车甘雨郡人迎。\n绮霞阁上诗题在，从此还应有颂声。",
        "dynasty": "唐",
        "collection_info": null
    },
    {
        "title": "和张少监晚菊",
        "author": "徐铉",
        "content": "忆共庭兰倚砌裁，柔条轻吹独依隈。\n自知佳节终堪赏，为惜流光未忍开。\n采撷也须盈掌握，馨香还解满尊罍。\n今朝旬假犹无事，更好登临泛一杯。",
        "dynasty": "唐",
        "collection_info": null
    },
    {
        "title": "送冯侍郎",
        "author": "徐铉",
        "content": "闻君竹马戏毘陵，谁道观风自六卿。\n今日声明光旧物，共看旌斾拥书生。\n斩蛟桥下溪烟碧，射虎亭边草路清。\n应念筵中倍离恨，老来偏重十年兄。",
        "dynasty": "唐",
        "collection_info": null
    },
    {
        "title": "又绝句寄题毘陵驿",
        "author": "徐铉",
        "content": "曾持使节驻毘陵，长与州人有旧情。\n为向驿桥风月道，舍人髭鬓白千茎。",
        "dynasty": "唐",
        "collection_info": null
    },
    {
        "title": "陈侍郎宅观花烛",
        "author": "徐铉",
        "content": "今夜银河万里秋，人言织女嫁牵牛。\n佩声寥亮和金奏，烛影荧煌映玉钩。\n座客亦从天子赐，更筹须为主人留。\n世间盛事君知否，朝下鸾台夕凤楼。",
        "dynasty": "唐",
        "collection_info": null
    },
    {
        "title": "送萧尚书致仕归庐陵",
        "author": "徐铉",
        "content": "江海分飞二十春，重论前事不堪闻。\n主忧臣辱谁非我，曲突徙薪唯有君。\n金紫满身皆外物，雪霜垂领便离羣。\n鹤归华表望不尽，玉笥山头多白云。",
        "dynasty": "唐",
        "collection_info": null
    },
    {
        "title": "赋得秋江晚照",
        "author": "徐铉",
        "content": "落日照平流，晴空万里秋。\n轻明动枫叶，点的乱沙鸥。\n罾网鱼梁静，籉簦稻穗收。\n不教行乐倦，冉冉下城楼。",
        "dynasty": "唐",
        "collection_info": null
    },
    {
        "title": "奉和子龙大监与舍弟赠答之什",
        "author": "徐铉",
        "content": "石渠东观两优贤，明主知臣岂偶然。\n鸳鹭分行皆接武，金兰同好共忘年。\n怀恩未遂林泉约，窃位空惭组绶悬。\n多少深情知不尽，好音相慰强成篇。",
        "dynasty": "唐",
        "collection_info": null
    },
    {
        "title": "史馆庭梅见其毫末历载三十今已半枯尝僚诸公唯相公与铉在耳覩物兴感率成短篇谨书献上伏惟垂览",
        "author": "徐铉",
        "content": "东观婆娑树，曾怜甲坼时。\n繁英共攀折，芳岁几推移。\n往事皆陈迹，清香亦暗衰。\n相看宜自喜，双鬓合垂丝。",
        "dynasty": "唐",
        "collection_info": null
    },
    {
        "title": "太傅相公深感庭梅再成绝唱曲垂借示倍认知怜谨用旧韵攀和",
        "author": "徐铉",
        "content": "禁省繁华地，含芳自一时。\n雪英开復落，红药植还移。\n静想分今昔，频吟叹盛衰。\n多情共如此，争免鬓成丝。",
        "dynasty": "唐",
        "collection_info": null
    },
    {
        "title": "太傅相公以庭梅二篇许舍弟同赋再迂藻思曲有虚称谨依韵奉和庶申感谢",
        "author": "徐铉",
        "content": "旧眷终无替，流光自足悲。\n攀条感花萼，和曲许埙篪。\n前会成春梦，和人更己知。\n缘情聊借喻，争取道言诗。",
        "dynasty": "唐",
        "collection_info": null
    },
    {
        "title": "和钟大监泛舟同游见示",
        "author": "徐铉",
        "content": "潮沟横趣北山阿，一月三游未是多。\n老去交亲难暂舍，闲中滋味更无过。\n溪桥树映行人渡，村径风飘牧竖歌。\n孤棹乱流偏有兴，满川晴日弄微波。",
        "dynasty": "唐",
        "collection_info": null
    },
    {
        "title": "又和游光睦院",
        "author": "徐铉",
        "content": "寺门山水际，清浅照孱颜。\n客棹晚维岸，僧房犹掩关。\n日华穿竹静，云影过阶闲。\n箕踞一长啸，忘怀物我间。",
        "dynasty": "唐",
        "collection_info": null
    },
    {
        "title": "和张少监舟中望蒋山",
        "author": "徐铉",
        "content": "溪路向还背，前山高復重。\n纷披红叶树，间断白云峰。\n尽日慵移棹，何年醉倚松。\n自知闲未得，不敢笑周颙。",
        "dynasty": "唐",
        "collection_info": null
    },
    {
        "title": "茱萸诗",
        "author": "徐铉",
        "content": "万物庆西成，茱萸独擅名。\n芳排红结小，香透夹衣轻。\n宿露霑犹重，朝阳照更明。\n长和菊花酒，高宴奉西清。",
        "dynasty": "唐",
        "collection_info": null
    },
    {
        "title": "奉和御制茱萸",
        "author": "徐铉",
        "content": "台畔西风御果新，芳香精彩丽萧辰。\n柔条细叶妆治好，紫蔕红芳点缀匀。\n几朵得陪天上宴，千株长作洞中春。\n今朝圣藻偏流咏，黄菊无由更敢邻。",
        "dynasty": "唐",
        "collection_info": null
    },
    {
        "title": "蒙恩赐酒旨令醉进诗以谢",
        "author": "徐铉",
        "content": "明光殿裏夜迢迢，多病逢秋自寂寥。\n蜡炬乍传丹凤诏，御题初认白云谣。\n今宵幸识衢尊味，明日知停入閤朝。\n为感君恩判一醉，不烦辛苦解金貂。",
        "dynasty": "唐",
        "collection_info": null
    },
    {
        "title": "秋日泛舟赋苹花",
        "author": "徐铉",
        "content": "素艳拥行舟，清香覆碧流。\n远烟分的的，轻浪泛悠悠。\n雨歇平湖满，风凉运渎秋。\n今朝流咏处，即是白苹洲。",
        "dynasty": "唐",
        "collection_info": null
    },
    {
        "title": "题梁王旧园",
        "author": "徐铉",
        "content": "梁王旧馆枕潮沟，共引垂藤繫小舟。\n树倚荒台风淅淅，草埋欹石[雨]修修。\n门前不见邹枚醉，池上时闻鴈鹜愁。\n节士逢秋多感激，不须频向此中游。",
        "dynasty": "唐",
        "collection_info": null
    },
    {
        "title": "奉酬度支陈员外",
        "author": "徐铉",
        "content": "古来贤达士，驰鹜唯羣书。\n非礼誓弗习，违道无与居。\n儒家若迂阔，遂将世情疎。\n吾友嗣世德，古风蔼有余。\n幸遇汉文皇，握兰佩金鱼。\n俯视长沙赋，悽悽将焉如。",
        "dynasty": "唐",
        "collection_info": null
    },
    {
        "title": "明道人归西林求题院额作此送之",
        "author": "徐铉",
        "content": "昔从岐阳狩，簪缨满翠微。\n十年劳我梦，今日送师归。\n曳尾龟应乐，乘轩鹤谩肥。\n含情题小篆，将去挂岩扉。",
        "dynasty": "唐",
        "collection_info": null
    },
    {
        "title": "送宣州丘判官",
        "author": "徐铉",
        "content": "宪署游从阻，平台道路赊。\n喜君驰后乘，于此会仙槎。\n缓酌迟飞盖，微吟望绮霞。\n相迎在春渚，暂别莫咨嗟。",
        "dynasty": "唐",
        "collection_info": null
    },
    {
        "title": "北使还襄邑道中作",
        "author": "徐铉",
        "content": "九月三十日，独行梁宋道。\n河流激似飞，林叶翻如扫。\n程遥苦昼短，野逈知寒早。\n还家亦不闲，要且还家了。",
        "dynasty": "唐",
        "collection_info": null
    },
    {
        "title": "禁中新月",
        "author": "徐铉",
        "content": "今夕拜新月，沈沈禁署中。\n玉绳疎间彩，金掌静无风。\n节换知身老，时平见岁功。\n吟看北墀暝，兰烬坠微红。",
        "dynasty": "唐",
        "collection_info": null
    },
    {
        "title": "观吉王从谦花烛",
        "author": "徐铉",
        "content": "王门嘉礼万人观，况是新承置醴欢。\n花烛喧阗丞相府，星辰摇动远游冠。\n歌声暂阕闻宫漏，云影初开见露盘。\n帝里佳期频赋颂，长留故事在金銮。",
        "dynasty": "唐",
        "collection_info": null
    },
    {
        "title": "棊赌赋诗输刘起居",
        "author": "徐铉",
        "content": "刻烛知无取，争先素未精。\n本图忘物我，何必计输赢。\n赌墅终规利，焚囊亦近名。\n不如相视笑，高咏两三声。",
        "dynasty": "唐",
        "collection_info": null
    },
    {
        "title": "春尽日游后湖赠刘起居",
        "author": "徐铉",
        "content": "今朝湖上送春归，万顷澄波照白髭。",
        "dynasty": "唐",
        "collection_info": null
    },
    {
        "title": "送察院李侍御使庐陵因寄孟员外",
        "author": "徐铉",
        "content": "绣衣乘驿急如星，山水何妨寄野情。\n肯向九仙台下歇，闲听孟叟醉吟声。",
        "dynasty": "唐",
        "collection_info": null
    },
    {
        "title": "后湖访古各赋一题得西邸",
        "author": "徐铉",
        "content": "南朝藩阃地，八友旧招寻。\n事往山光在，春晴草色深。\n曲池鱼自乐，丛桂鸟频吟。\n今日中兴运，犹怀翰墨林。",
        "dynasty": "唐",
        "collection_info": null
    },
    {
        "title": "送德迈道人之豫章",
        "author": "徐铉",
        "content": "禅灵桥畔落残花，桥上离情对日斜。\n顾我乘轩惭组绶，羡师飞锡指烟霞。\n楼中西岭真君宅，门外南州处士家。\n莫道空谈便无事，碧云诗思更无涯。",
        "dynasty": "唐",
        "collection_info": null
    },
    {
        "title": "送陈秘监归泉州",
        "author": "徐铉",
        "content": "风满潮沟木叶飞，水边行客驻骖騑。\n三朝恩泽冯唐老，万里乡关贺监归。\n世路穷通前事远，半生谈笑此心违。\n离歌不识高堂庆，特地令人泪满衣。",
        "dynasty": "唐",
        "collection_info": null
    },
    {
        "title": "又听霓裳羽衣曲送陈君",
        "author": "徐铉",
        "content": "清商一曲远人行，桃叶津头月正明。\n此是开元太平曲，莫教偏作别离声。",
        "dynasty": "唐",
        "collection_info": null
    },
    {
        "title": "又题白鹭洲江鸥送陈君",
        "author": "徐铉",
        "content": "白鹭洲边江路斜，轻鸥按翼满平沙。\n吾徒来送远行客，停舟为尔长叹息。\n酒旗鱼艇两无猜，月影芦花镇相得。\n离筵一曲怨復清，满座销魂鸟不惊。\n人生不及水禽乐，安用虚名上麟阁。\n同心携手今如此，金鼎丹砂何寂寞。\n天涯后会眇难期，从此又应添白髭。\n愿君不忘分飞处，长保翩翩洁白姿。",
        "dynasty": "唐",
        "collection_info": null
    },
    {
        "title": "哭刑部侍郎乔公诗",
        "author": "徐铉",
        "content": "举世重文雅，夫君更质真。\n曾嗟混鸡鹤，终日异淄磷。\n词赋离骚客，封章谏诤臣。\n襟怀道家侣，标格古时人。\n逸老诚云福，遗形未免贫。\n求文空得草，埋玉遂为尘。\n静想忘年契，冥思按武晨。\n连宵洽杯酒，分日掌丝纶。\n蠹简书陈事，遗孤託世亲。\n前贤同此叹，非我独霑巾。",
        "dynasty": "唐",
        "collection_info": null
    },
    {
        "title": "送程德琳郎中学士",
        "author": "徐锴",
        "content": "瓜步妖氛灭，昆冈草树青。\n终朝空望极，今日送君行。\n报政秋云静，微吟晓月生。\n楼中长可见，特用灭离情。",
        "dynasty": "唐",
        "collection_info": null
    },
    {
        "title": "太傅相公以东观庭梅西垣旧植昔陪盛赏今独家兄唱和之余俾令攀和輙依本韵伏愧斐然",
        "author": "徐锴",
        "content": "静对含章树，闲思共有时。\n香随荀令在，根异武昌移。\n物性虽摇落，人心岂变衰。\n唱酬胜笛曲，来往韵朱[丝]。",
        "dynasty": "唐",
        "collection_info": null
    },
    {
        "title": "太傅相公与家兄梅花詶唱许缀末篇再赐新诗俯光拙句谨奉清韵用感钧私伏惟采览",
        "author": "徐锴",
        "content": "重叹梅花落，非关塞笛悲。\n论文叨接萼，末曲愧吹篪。\n枝逐清风动，香因白雪知。\n陶钧敷左悌，更赋邵公诗。",
        "dynasty": "唐",
        "collection_info": null
    },
    {
        "title": "同家兄哭乔侍郎",
        "author": "徐锴",
        "content": "诸公长者郑当时，事事无心性坦夷。\n但是登临皆有作，未尝相见不伸眉。\n生前适意无过酒，身后遗言只要诗。\n三日笑谈成理命，一篇投弔尚应知。",
        "dynasty": "唐",
        "collection_info": null
    },
    {
        "title": "秋词",
        "author": "徐锴",
        "content": "井梧纷堕砌，寒雁远横空。\n雨久[莓]苔紫，霜浓薜荔红。",
        "dynasty": "唐",
        "collection_info": null
    },
    {
        "title": "和徐鼎臣见寄",
        "author": "包颕",
        "content": "平生中表最情亲，浮世那堪聚散频。\n谢朓去吟归省阁，刘桢犹自卧漳滨。\n旧游半似前生事，要路多逢后进人。\n且喜新吟报强健，明年相望杏园春。",
        "dynasty": "唐",
        "collection_info": null
    },
    {
        "title": "贻耀州将",
        "author": "钟谟",
        "content": "翩翩归尽塞垣鸿，隐隐惊开蛰户虫。\n渭北离愁春色裏，江南家事战尘中。\n还同逐客纫兰佩，谁听缧囚奏土风。\n多谢贤侯振吾道，免令搔首泣途穷。",
        "dynasty": "唐",
        "collection_info": null
    },
    {
        "title": "献周世宗",
        "author": "钟谟",
        "content": "三年耀武羣雄服，一日回銮万国春。\n南北通欢永无事，谢恩归去老陪臣。",
        "dynasty": "唐",
        "collection_info": null
    },
    {
        "title": "代京妓越宾荅徐铉",
        "author": "钟谟",
        "content": "一幅轻绡寄海滨，越姑长感昔时恩。\n欲知别后情多少，点点凭君看泪痕。",
        "dynasty": "唐",
        "collection_info": null
    },
    {
        "title": "寄麻姑仙坛道士",
        "author": "查文徽",
        "content": "别后相思鹤信稀，郡楼南望远峰迷。\n人归仙洞云连地，花落春林水满溪。\n白髮只应悲镜镊，丹砂犹待寄刀圭。\n方平车驾今何在，常苦尘中日易西。",
        "dynasty": "唐",
        "collection_info": null
    },
    {
        "title": "赠韩定辞",
        "author": "马彧",
        "content": "燧林芳草绵绵思，尽日相携陟丽谯。\n别后巏嵍山上望，羡君时復见王乔。",
        "dynasty": "唐",
        "collection_info": null
    },
    {
        "title": "答马彧",
        "author": "韩定辞",
        "content": "崇霞台上神仙客，学辨痴龙艺最多。\n盛德好将银管述，丽词堪与雪儿歌。",
        "dynasty": "唐",
        "collection_info": null
    },
    {
        "title": "题杨克俭池馆",
        "author": "何昌龄",
        "content": "经旬因雨不重来，门有蛛丝径有苔。\n再向白莲亭上望，不知花木为谁开。",
        "dynasty": "唐",
        "collection_info": null
    },
    {
        "title": "献江淮郡守卢公",
        "author": "李羽",
        "content": "塞诏东来淝水滨，时情惟望秉陶钧。\n将军一阵为功业，忍见沙塲百战人。",
        "dynasty": "唐",
        "collection_info": null
    },
    {
        "title": "南山池",
        "author": "梁藻",
        "content": "翡翠戏翻荷叶雨，鹭鸶飞破竹林烟。\n时沽村酒临轩酌，拟摘新茶靠石煎。",
        "dynasty": "唐",
        "collection_info": null
    },
    {
        "title": "嘲庐山道士",
        "author": "陈沆",
        "content": "啖肉先生欲上昇，黄云踏破紫云崩。\n龙腰鹤背无多力，传与麻姑借大鹏。",
        "dynasty": "唐",
        "collection_info": null
    },
    {
        "title": "句",
        "author": "陈沆",
        "content": "罢却儿女戏，放他花木生。\n扫地云黏箒，耕山鸟怕牛。\n点入旱云千国仰，力浮尘世一毫轻。",
        "dynasty": "唐",
        "collection_info": null
    },
    {
        "title": "赠织锦人",
        "author": "李询",
        "content": "札札机声晓復晡，眼穿力尽竟何如。\n美人一曲成千赐，心裏犹嫌花样疎。",
        "dynasty": "唐",
        "collection_info": null
    },
    {
        "title": "题金山",
        "author": "韩垂",
        "content": "灵山一峰秀，岌然殊众山。\n盘根大江底，插影浮云间。\n雷霆常间作，风雨时往还。\n象外悬清影，千载长跻攀。",
        "dynasty": "唐",
        "collection_info": null
    },
    {
        "title": "后湖",
        "author": "朱存",
        "content": "雷轰迭鼓火翻旗，三异翩翩试水师。\n惊起黑龙眠不得，狂风猛雨不多时。",
        "dynasty": "唐",
        "collection_info": null
    },
    {
        "title": "和徐舍人九月十一日见寄",
        "author": "陈彦",
        "content": "衡门寂寂逢迎少，不见仙郎向五旬。\n莫问龙山前日事，菊花开却为闲人。",
        "dynasty": "唐",
        "collection_info": null
    },
    {
        "title": "登游齐山",
        "author": "许坚",
        "content": "星使南驰入楚重，此山偏得驻行踪。\n落花满地月华冷，寂寞旧山三四峰。",
        "dynasty": "唐",
        "collection_info": null
    },
    {
        "title": "游溧阳下山寺",
        "author": "许坚",
        "content": "地枕吴溪与越峰，前朝恩锡灵泉额。\n竹林晴见雁塔高，石室曾栖几禅伯。\n荒碑字没秋苔深，古池香泛荷花白。\n客有经年说别林，落日啼猨情脉脉。",
        "dynasty": "唐",
        "collection_info": null
    },
    {
        "title": "题幽栖观",
        "author": "许坚",
        "content": "仙翁上昇去，丹井寄晴壑。\n山色接天台，湖光照寥廓。\n玉洞绝无人，老桧犹栖鹤。\n我欲掣青蛇，他时冲碧落。",
        "dynasty": "唐",
        "collection_info": null
    },
    {
        "title": "上舍人徐铉",
        "author": "许坚",
        "content": "几宵烟月锁楼台，欲寄侯门荐下才。\n满面尘埃人不识，谩随流水出山来。",
        "dynasty": "唐",
        "collection_info": null
    },
    {
        "title": "题茅山观",
        "author": "许坚",
        "content": "常恨清风千载郁，洞天令得恣游遨。\n松楸古色玉坛静，鸾鹤不来青汉高。\n茅氏井寒丹已化，玄宗碑断梦仍劳。\n分明有箇长生路，休向红尘嘆二毛。",
        "dynasty": "唐",
        "collection_info": null
    },
    {
        "title": "建州节帅更代筵上献诗",
        "author": "王感化",
        "content": "旌旗赴天台，溪山晓色开。\n万家悲更喜，迎佛送如来。",
        "dynasty": "唐",
        "collection_info": null
    },
    {
        "title": "奉元宗命咏苑中白野鹊",
        "author": "王感化",
        "content": "碧岩深洞恣游遨，天与芦花作羽毛。\n要识此来栖宿处，上林琼树一枝高。",
        "dynasty": "唐",
        "collection_info": null
    },
    {
        "title": "句",
        "author": "王感化",
        "content": "草中误认将军虎，山上曾为道士羊。",
        "dynasty": "唐",
        "collection_info": null
    },
    {
        "title": "元宗钓鱼无获进诗",
        "author": "李家明",
        "content": "玉甃垂钩兴正浓，碧池春暖水溶溶。\n凡鳞不敢吞香[饵]，知是君王合钓龙。",
        "dynasty": "唐",
        "collection_info": null
    },
    {
        "title": "咏卧牛",
        "author": "李家明",
        "content": "曾遭宁戚鞭敲角，又被田单火燎身。\n闲向斜阳嚼枯草，近来问喘为无人。",
        "dynasty": "唐",
        "collection_info": null
    },
    {
        "title": "题纸鸢止宋齐丘哭子",
        "author": "李家明",
        "content": "安排唐祚革强吴，尽是先生作计谟。\n一个孩儿{扌弃}不得，让皇百口合何如。",
        "dynasty": "唐",
        "collection_info": null
    },
    {
        "title": "咏皖公山",
        "author": "李家明",
        "content": "龙舟轻飐锦帆风，正值宸游望远空。\n迴首皖公山色翠，影斜不到寿杯中。",
        "dynasty": "唐",
        "collection_info": null
    },
    {
        "title": "奉和圣制送邓王牧宣城",
        "author": "汤悦",
        "content": "千里陵阳同[陕]服，凿门胙土寄亲贤。\n曙烟已别黄金殿，晚照重登白玉筵。\n江上浮光宜雨后，郡中远岫列窗前。\n天心待报期年政，留与工师播管弦。",
        "dynasty": "唐",
        "collection_info": null
    },
    {
        "title": "早春寄华下同志",
        "author": "汤悦",
        "content": "正是花时节，思君寝復兴。\n市沽终不醉，春梦亦无凭。\n岳面悬清雨，河心走浊冰。\n东门一条路，离恨正相仍。",
        "dynasty": "唐",
        "collection_info": null
    },
    {
        "title": "鼎臣学士侍郎以东馆庭梅昔翰苑之毫末今復半枯向时同僚零落都尽素𩬇垂领兹唯二人感旧伤怀发于吟咏惠然好我不能无言輙次来韵攀和",
        "author": "汤悦",
        "content": "忆见萌芽日，还怜合抱时。\n旧欢如梦想，物态暗还移。\n素艳今无几，朱颜亦自衰。\n树将人共老，何暇更悲丝。",
        "dynasty": "唐",
        "collection_info": null
    },
    {
        "title": "再次前韵代梅荅",
        "author": "汤悦",
        "content": "託植经多稔，顷筐向盛时。\n枝条虽已故，情分不曾移。\n莫向阶前老，还同镜裏衰。\n更应怜堕叶，残吹挂虫丝。",
        "dynasty": "唐",
        "collection_info": null
    },
    {
        "title": "鼎臣学士侍郎楚金舍人学士以再伤庭梅诗同垂宠和清绝感叹情致俱深因成四十字陈谢",
        "author": "汤悦",
        "content": "人物同迁谢，重成念旧悲。\n连华得琼玖，合奏发埙篪。\n余枿虽无取，残芳尚获知。\n问君何所似，珍重杜[秋]诗。",
        "dynasty": "唐",
        "collection_info": null
    },
    {
        "title": "送钟员外",
        "author": "萧彧",
        "content": "丽汉金波满，当筵玉斚倾。\n因思频聚散，几復换亏盈。\n光彻离襟冷，声符别管清。\n那堪还目此，两地倚楼情。",
        "dynasty": "唐",
        "collection_info": null
    },
    {
        "title": "送德林郎中学士赴东府",
        "author": "萧彧",
        "content": "离情折杨柳，此别异春哉。\n含露东篱艳，泛香南浦杯。\n惜持行次赠，留插醉中迴。\n暮齿如能制，玉山甘判颓。",
        "dynasty": "唐",
        "collection_info": null
    },
    {
        "title": "送钟员外",
        "author": "孙岘",
        "content": "万物中萧洒，修篁独逸羣。\n贞姿曾冒雪，高节欲凌云。\n细韵风初发，浓烟日正曛。\n因题偏惜别，不可暂无君。",
        "dynasty": "唐",
        "collection_info": null
    },
    {
        "title": "送钟员外",
        "author": "谢仲宣",
        "content": "送人多折柳，唯我独吟松。\n若保岁寒在，何妨霜雪重。\n森梢逢静境，廓落见孤峰。\n还似君高节，亭亭尠继踪。",
        "dynasty": "唐",
        "collection_info": null
    },
    {
        "title": "别诸同志",
        "author": "钟蒨",
        "content": "随阳来万里，点点度遥空。\n影落长江水，声悲半夜风。\n残秋辞绝漠，无定似惊蓬。\n我有离羣恨，飘飘类此鸿。",
        "dynasty": "唐",
        "collection_info": null
    },
    {
        "title": "送德林郎中学士赴东府",
        "author": "乔舜",
        "content": "掺袂向江头，朝宗势未休。\n何人乘桂楫，之子过扬州。\n飒飒翘沙鴈，漂漂逐浪鸥。\n欲知离别恨，半是泪和流。",
        "dynasty": "唐",
        "collection_info": null
    },
    {
        "title": "送钟员外",
        "author": "王沂",
        "content": "静追苹末兴，况復值萧条。\n猛势资新鴈，寒声伴暮潮。\n过山云散乱，经树叶飘飖。\n今日烟江上，征帆望望遥。",
        "dynasty": "唐",
        "collection_info": null
    },
    {
        "title": "送德林郎中学士赴东府",
        "author": "陈元裕",
        "content": "上善湛然秋，恩波洽帝猷。\n谩言生险浪，岂爽见安流。\n泛去星槎远，澄来月练浮。\n滔滔对离酌，入洛称仙舟。",
        "dynasty": "唐",
        "collection_info": null
    },
    {
        "title": "宿山寺",
        "author": "孟贯",
        "content": "溪山尽日行，方听远钟声。\n入院逢僧定，登楼见月生。\n露垂群木润，泉落一岩清。\n此景关吾事，通宵寐不成。",
        "dynasty": "唐",
        "collection_info": null
    },
    {
        "title": "赠栖隐洞谭先生",
        "author": "孟贯",
        "content": "先生双鬓华，深谷卧云霞。\n不伐有巢树，多移无主花。\n石泉春酿酒，松火夜煎茶。\n因问山中事，如君有几家。",
        "dynasty": "唐",
        "collection_info": null
    },
    {
        "title": "归鴈",
        "author": "孟贯",
        "content": "春至衡阳鴈，思归塞路长。\n汀洲齐奋翼，霄汉共成行。\n雪尽翻风暖，寒收度月凉。\n直应到秋日，依旧返潇湘。",
        "dynasty": "唐",
        "collection_info": null
    },
    {
        "title": "春江送人",
        "author": "孟贯",
        "content": "春江多去情，相去枕长汀。\n数鴈别湓浦，片帆离洞庭。\n雨余沙草绿，云散岸峰青。\n谁共观明月，渔歌夜好听。",
        "dynasty": "唐",
        "collection_info": null
    },
    {
        "title": "过秦岭",
        "author": "孟贯",
        "content": "古今传此岭，高下势峥嵘。\n安得青山路，化为平地行。\n苍苔留虎迹，碧树障溪声。\n欲过一回首，踟蹰无限情。",
        "dynasty": "唐",
        "collection_info": null
    },
    {
        "title": "送吴梦誾归闽",
        "author": "孟贯",
        "content": "瓯闽在天末，此去整行衣。\n久客逢春尽，思家冒暑归。\n海云添晚景，山瘴灭晴晖。\n相忆吟偏苦，不堪书信稀。",
        "dynasty": "唐",
        "collection_info": null
    },
    {
        "title": "山中夏日",
        "author": "孟贯",
        "content": "深山宜避暑，门户映岚光。\n夏木荫溪路，昼云埋石床。\n心源澄道静，衣葛蘸泉凉。\n算得红尘裏，谁知此兴长。",
        "dynasty": "唐",
        "collection_info": null
    },
    {
        "title": "宿故人江居",
        "author": "孟贯",
        "content": "渡口树冥冥，南山渐隐青。\n渔舟归旧浦，鸥鸟宿前汀。\n静榻悬灯坐，闲门对浪扃。\n相思频到此，几番醉还醒。",
        "dynasty": "唐",
        "collection_info": null
    },
    {
        "title": "寄伍乔",
        "author": "孟贯",
        "content": "蹉跎春又晚，天末信来迟。\n长忆分携日，正当摇落时。\n独游饶旅恨，多事失归期。\n君看前溪树，山禽巢几枝。",
        "dynasty": "唐",
        "collection_info": null
    },
    {
        "title": "山中访人不遇",
        "author": "孟贯",
        "content": "负琴兼杖藜，特地过岩西。\n已见竹轩闭，又闻山鸟啼。\n长松寒倚谷，细草暗连溪。\n久立无人事，烟霞归路迷。",
        "dynasty": "唐",
        "collection_info": null
    },
    {
        "title": "赠隐者",
        "author": "孟贯",
        "content": "世路争名利，深山独结茅。\n安情自得所，非道岂相交。\n百尺松当户，千年鹤在巢。\n知君于此景，未欲等闲抛。",
        "dynasty": "唐",
        "collection_info": null
    },
    {
        "title": "寄暹上人",
        "author": "孟贯",
        "content": "闻罢城中讲，来安顶上禅。\n夜灯明石室，清盘出岩泉。\n欲访惭多事，相思恨隔年。\n终期息尘虑，接话虎溪边。",
        "dynasty": "唐",
        "collection_info": null
    },
    {
        "title": "江边闲步",
        "author": "孟贯",
        "content": "闲来南渡口，迤逦看江枫。\n一路波涛畔，数家芦苇中。\n远汀排晚树，深浦漾寒鸿。\n吟罢慵回首，此情谁与同。",
        "dynasty": "唐",
        "collection_info": null
    },
    {
        "title": "过王逸人园林",
        "author": "孟贯",
        "content": "谷口何时住，烟霞一径深。\n水声离远洞，山色出疎林。\n雪彩从沾鬓，年光不计心。\n自言人少到，犹喜我来寻。",
        "dynasty": "唐",
        "collection_info": null
    },
    {
        "title": "寄李处士",
        "author": "孟贯",
        "content": "僧话磻溪叟，平生重赤松。\n夜堂悲蟋蟀，秋水老芙蓉。\n吟坐倦垂钓，闲行多倚筇。\n闻名来已久，未得一相逢。",
        "dynasty": "唐",
        "collection_info": null
    },
    {
        "title": "夏日寄史处士",
        "author": "孟贯",
        "content": "掩关苔满地，终日坐腾腾。\n暑气冷衣葛，暮云催烛灯。\n寂寥知得趣，疎懒似无能。\n还忆旧游否，何年别杜陵。",
        "dynasty": "唐",
        "collection_info": null
    },
    {
        "title": "夏日登瀑顶寺因寄诸知己",
        "author": "孟贯",
        "content": "曾于尘裏望，此景在烟霄。\n岩静水声近，山深暑气遥。\n杖藜青石路，煮茗白云樵。\n寄语为郎者，谁能访寂寥。",
        "dynasty": "唐",
        "collection_info": null
    },
    {
        "title": "怀果上人",
        "author": "孟贯",
        "content": "拥锡南游去，名香几处焚。\n别来无远信，多恐在深云。\n好月曾同步，幽香省共闻。\n相思不相见，林下叶纷纷。",
        "dynasty": "唐",
        "collection_info": null
    },
    {
        "title": "寄故园兄弟",
        "author": "孟贯",
        "content": "久与乡关阻，风尘损旧衣。\n水思和月泛，山忆共僧归。\n林想添邻舍，溪应改钓矶。\n弟兄无苦事，不用别庭闱。",
        "dynasty": "唐",
        "collection_info": null
    },
    {
        "title": "早秋吟眺",
        "author": "孟贯",
        "content": "新秋初雨后，独立对遥山。\n去鸟望中没，好云吟裏还。\n长年惭道薄，明代取身闲。\n从有西征思，园林懒闭关。",
        "dynasty": "唐",
        "collection_info": null
    },
    {
        "title": "送江为归岭南",
        "author": "孟贯",
        "content": "旧山临海色，归路到天涯。\n此别各多事，重逢是几时。\n江行晴望远，岭宿夜吟迟。\n珍重南方客，清风失所思。",
        "dynasty": "唐",
        "collection_info": null
    },
    {
        "title": "山中荅友人",
        "author": "孟贯",
        "content": "偶爱春山在，因循值暑时。\n风尘非所愿，泉石本相宜。\n坐久松阴转，吟余蝉韵移。\n自惭疎野甚，多失故人期。",
        "dynasty": "唐",
        "collection_info": null
    },
    {
        "title": "山斋早秋雨中",
        "author": "孟贯",
        "content": "深居少往还，卷箔早秋间。\n雨洒吟蝉树，云藏啸狖山。\n炎蒸如便退，衣葛亦堪闲。\n静坐得无事，酒巵聊畅颜。",
        "dynasty": "唐",
        "collection_info": null
    },
    {
        "title": "送人游南越",
        "author": "孟贯",
        "content": "孑然南越去，替尔畏前程。\n见说路岐崄，不通车马行。\n瘴烟迷海色，岭树带猨声。\n独向山家宿，多应乡思生。",
        "dynasty": "唐",
        "collection_info": null
    },
    {
        "title": "酬东溪史处士",
        "author": "孟贯",
        "content": "咫尺东溪路，年来偶访迟。\n泉声迷夜雨，花片落空枝。\n石径逢僧出，山床见鹤移。\n贫斋有琴酒，曾许月圆期。",
        "dynasty": "唐",
        "collection_info": null
    },
    {
        "title": "秋江送客",
        "author": "孟贯",
        "content": "秋风楚江上，送子话游遨。\n远水宿何处，孤舟春夜涛。\n浦云沈鴈影，山月照猨嗥。\n莫为饥寒苦，便成名利劳。",
        "dynasty": "唐",
        "collection_info": null
    },
    {
        "title": "寄山中高逸人",
        "author": "孟贯",
        "content": "烟霞多放旷，吟啸是寻常。\n猨共摘山果，僧邻住石房。\n蹑云双屐冷，采药一身香。\n我忆相逢夜，松潭月色凉。",
        "dynasty": "唐",
        "collection_info": null
    },
    {
        "title": "怀友人",
        "author": "孟贯",
        "content": "浮世况多事，飘流每叹君。\n路岐何处去，消息几时闻。\n吟裏落秋叶，望中生暮云。\n孤怀谁慰我，夕鸟自成群。",
        "dynasty": "唐",
        "collection_info": null
    },
    {
        "title": "送人归别业",
        "author": "孟贯",
        "content": "别业五湖上，春残去路赊。\n还寻旧山水，重到故人家。\n门径掩芳草，园林落异花。\n君知钓矶在，犹喜有生涯。",
        "dynasty": "唐",
        "collection_info": null
    },
    {
        "title": "冬日登江楼",
        "author": "孟贯",
        "content": "高楼临古岸，野步晚来登。\n江水因寒落，山云为雪凝。\n远村虽入望，危槛不堪凭。\n亲老未归去，乡愁徒自兴。",
        "dynasty": "唐",
        "collection_info": null
    },
    {
        "title": "寄张山人",
        "author": "孟贯",
        "content": "草堂南涧边，有客啸云烟。\n扫叶林风后，拾薪山雨前。\n野桥通竹径，流水入芝田。\n琴月相亲夜，更深恋不眠。",
        "dynasty": "唐",
        "collection_info": null
    },
    {
        "title": "杜鹃花",
        "author": "成彦雄",
        "content": "杜鹃花与鸟，怨艳两何赊。\n疑是口中血，滴成枝上花。\n一声寒食夜，数朵野僧家。\n谢豹出不出，日迟迟又斜。",
        "dynasty": "唐",
        "collection_info": null
    },
    {
        "title": "江上枫",
        "author": "成彦雄",
        "content": "江枫自蓊郁，不竞松筠力。\n一叶落渔家，残阳带秋色。",
        "dynasty": "唐",
        "collection_info": null
    },
    {
        "title": "夜夜曲",
        "author": "成彦雄",
        "content": "自从君去夜，锦幌孤兰麝。\n欹枕对银缸，秦筝绿窗下。",
        "dynasty": "唐",
        "collection_info": null
    },
    {
        "title": "村行",
        "author": "成彦雄",
        "content": "暧暧村烟暮，牧童出深坞。\n骑牛不顾人，吹笛寻山去。",
        "dynasty": "唐",
        "collection_info": null
    },
    {
        "title": "煎茶",
        "author": "成彦雄",
        "content": "岳寺春深睡起时，虎跑泉畔思迟迟。\n蜀茶倩箇云僧碾，自拾枯松三四枝。",
        "dynasty": "唐",
        "collection_info": null
    },
    {
        "title": "松",
        "author": "成彦雄",
        "content": "大夫名价古今闻，盘屈孤贞更出羣。\n将谓岭头闲得了，夕阳犹挂数枝云。",
        "dynasty": "唐",
        "collection_info": null
    },
    {
        "title": "新燕",
        "author": "成彦雄",
        "content": "纔离海岛宿江滨，应梦笙歌作近邻。\n减省雕梁并头语，画堂中有未归人。",
        "dynasty": "唐",
        "collection_info": null
    },
    {
        "title": "会友不至",
        "author": "成彦雄",
        "content": "王孙还是负佳期，玉马追游日渐西。\n独上郊原人不见，鹧鸪飞过落花溪。",
        "dynasty": "唐",
        "collection_info": null
    },
    {
        "title": "惜花",
        "author": "成彦雄",
        "content": "忘餐为恋满枝红，锦障频移护晚风。\n客散酒酣归未得，栏边独立月明中。",
        "dynasty": "唐",
        "collection_info": null
    },
    {
        "title": "中秋月",
        "author": "成彦雄",
        "content": "王母粧成镜未收，倚栏人在水精楼。\n笙歌莫占清光尽，留与溪翁一钓舟。",
        "dynasty": "唐",
        "collection_info": null
    },
    {
        "title": "暮春日宴溪亭",
        "author": "成彦雄",
        "content": "寒食寻芳游不足，溪亭还醉绿杨烟。\n谁家花落临流树，数片残红到槛前。",
        "dynasty": "唐",
        "collection_info": null
    },
    {
        "title": "晓",
        "author": "成彦雄",
        "content": "列宿回元朝北极，爽神晞露滴楼台。\n佳人卷箔临阶砌，笑指庭花昨夜开。",
        "dynasty": "唐",
        "collection_info": null
    },
    {
        "title": "夕",
        "author": "成彦雄",
        "content": "台榭沈沈禁漏初，麝烟红蜡透虾鬚。\n雕笼鹦鹉将栖宿，不许鵶鬟转辘轳。",
        "dynasty": "唐",
        "collection_info": null
    },
    {
        "title": "露",
        "author": "成彦雄",
        "content": "银河昨夜降醍醐，洒遍坤维万象苏。\n疑是鲛人曾泣处，满池荷叶捧真珠。",
        "dynasty": "唐",
        "collection_info": null
    },
    {
        "title": "游紫阳宫",
        "author": "成彦雄",
        "content": "古殿烟霞簇画屏，直疑踪迹到蓬瀛。\n碧桃满地眠花鹿，深院松窗捣药声。",
        "dynasty": "唐",
        "collection_info": null
    },
    {
        "title": "除夜",
        "author": "成彦雄",
        "content": "铜龙看却送春来，莫惜颠狂酒百杯。\n吟鬓就中专拟白，那堪更被二更催。",
        "dynasty": "唐",
        "collection_info": null
    },
    {
        "title": "元日",
        "author": "成彦雄",
        "content": "戴星先捧祝尧觞，镜裏堪惊两鬓霜。\n好是灯前偷失笑，屠苏应不得先尝。",
        "dynasty": "唐",
        "collection_info": null
    },
    {
        "title": "寒夜吟",
        "author": "成彦雄",
        "content": "洞房脉脉寒宵永，烛影香消金凤冷。\n猧儿睡魇唤不醒，满窗扑落银蟾影。",
        "dynasty": "唐",
        "collection_info": null
    },
    {
        "title": "柳枝辞九首 一",
        "author": "成彦雄",
        "content": "轻笼小径近谁家，玉马追风翠影斜。\n爱把长条恼公子，惹他头上海棠花。",
        "dynasty": "唐",
        "collection_info": null
    },
    {
        "title": "柳枝辞九首 二",
        "author": "成彦雄",
        "content": "鹅黄剪出小花钿，缀上芳枝色转鲜。\n饮散无人收拾得，月明阶下伴秋韆。",
        "dynasty": "唐",
        "collection_info": null
    },
    {
        "title": "柳枝辞九首 三",
        "author": "成彦雄",
        "content": "东君爱惜与先春，草泽无人处也新。\n委嘱露华幷细雨，莫教迟日惹风尘。",
        "dynasty": "唐",
        "collection_info": null
    },
    {
        "title": "柳枝辞九首 四",
        "author": "成彦雄",
        "content": "句践初迎西子年，琉璃为箒扫溪烟。\n至今不改当时色，留与王孙繫酒船。",
        "dynasty": "唐",
        "collection_info": null
    },
    {
        "title": "柳枝辞九首 五",
        "author": "成彦雄",
        "content": "绿杨移傍小亭栽，便拥秾烟拨不开。\n谁把金刀为删掠，放教明月入窗来。",
        "dynasty": "唐",
        "collection_info": null
    },
    {
        "title": "柳枝辞九首 六",
        "author": "成彦雄",
        "content": "远接关河高接云，雨余洗出半天津。\n牡丹不用相轻薄，自有清阴覆得人。",
        "dynasty": "唐",
        "collection_info": null
    },
    {
        "title": "柳枝辞九首 七",
        "author": "成彦雄",
        "content": "掩映莺花媚有余，风流才调比应无。\n朝朝奉御临池上，不羡青松拜大夫。",
        "dynasty": "唐",
        "collection_info": null
    },
    {
        "title": "柳枝辞九首 八",
        "author": "成彦雄",
        "content": "王孙宴罢曲江池，折取春光伴醉归。\n怪得美人争鬬乞，要他秾翠染罗衣。",
        "dynasty": "唐",
        "collection_info": null
    },
    {
        "title": "柳枝辞九首 九",
        "author": "成彦雄",
        "content": "残照林梢袅数枝，能折醉客上金堤。\n马娇如练缨如火，瑟瑟阴中步步嘶。",
        "dynasty": "唐",
        "collection_info": null
    },
    {
        "title": "句",
        "author": "成彦雄",
        "content": "莎草放茵深护砌，海榴喷火巧横墙。\n纹鳞引子跳银海，紫燕呼雏语画梁。",
        "dynasty": "唐",
        "collection_info": null
    },
    {
        "title": "寄禅月大师",
        "author": "周庠",
        "content": "昨日尘游到几家，就中偏省近宣麻。\n水田铺座时移画，金地谭空说尽沙。\n傍竹欲添犀浦石，栽松更碾味江茶。\n有时捻得休公卷，倚柱闲吟见落霞。",
        "dynasty": "唐",
        "collection_info": null
    },
    {
        "title": "寄禅月大师",
        "author": "张格",
        "content": "龙华咫尺断来音，日夕空驰咏德心。\n禅月字清师号别，寿春诗古帝恩深。\n画成罗汉惊三界，书似张颠直万金。\n莫倚名高忘故旧，晓晴闲步一相寻。",
        "dynasty": "唐",
        "collection_info": null
    },
    {
        "title": "赠禅月大师",
        "author": "王锴",
        "content": "长爱吾师性自然，天心白月水中莲。\n神通力遍恆沙外，诗句名高八米前。\n寻访不闻朝振锡，修行唯说夜安禅。\n太平时节俱无事，莫惜时来话草玄。",
        "dynasty": "唐",
        "collection_info": null
    },
    {
        "title": "奉诏赋蜀主降唐",
        "author": "牛希济",
        "content": "满城文武欲朝天，不觉邻师犯塞烟。\n唐主再悬新日月，蜀王难保旧山川。\n非干将相扶持拙，自是君臣数尽年。\n古往今来亦如此，几曾欢笑几潸然。",
        "dynasty": "唐",
        "collection_info": null
    },
    {
        "title": "蜀犸引 一",
        "author": "冯涓",
        "content": "昂藏大步蚕丛国，曲颈微伸高九尺。\n卓女窥窗莫我知，严仙据案何曾识。",
        "dynasty": "唐",
        "collection_info": null
    },
    {
        "title": "蜀犸引 二",
        "author": "冯涓",
        "content": "自古皆传蜀道难，尔何能过拔蛇山。\n忽惊登得鸡翁碛，又恐碍着鹿头关。",
        "dynasty": "唐",
        "collection_info": null
    },
    {
        "title": "句",
        "author": "冯涓",
        "content": "不随俗物皆成土，只待良时却补天。\n釜鱼化作池中物，木履浮为天际船。",
        "dynasty": "唐",
        "collection_info": null
    },
    {
        "title": "从幸秦川赋鸷兽诗",
        "author": "李浩弼",
        "content": "岩下年年自寝讹，生灵餐尽意如何。\n爪牙众后民随减，溪壑深来骨已多。\n天子纪纲犹被弄，客人穷独固难过。\n长途莫怪无人迹，尽被山王棱杀他。",
        "dynasty": "唐",
        "collection_info": null
    },
    {
        "title": "批子弟理旧居状",
        "author": "杨玢",
        "content": "四邻侵我我从伊，毕竟须思未有时。\n试上含元殿基望，秋风秋草正离离。",
        "dynasty": "唐",
        "collection_info": null
    },
    {
        "title": "登慈恩寺塔",
        "author": "杨玢",
        "content": "紫云楼下曲江平，鸦噪残阳麦陇青。\n莫上慈恩最高处，不堪看又不堪听。",
        "dynasty": "唐",
        "collection_info": null
    },
    {
        "title": "遣歌妓",
        "author": "杨玢",
        "content": "垂老无端用意乖，谁知道侣厌清斋。\n如今又采蘼芜去，辜负张君绣靸鞋。",
        "dynasty": "唐",
        "collection_info": null
    },
    {
        "title": "和题劒门",
        "author": "韩昭",
        "content": "闭关防老寇，孰敢振威棱。\n险固疑天设，山河自古凭。\n三川奚所赖，双劒最堪矜。\n鸟道微通处，烟霞锁百层。",
        "dynasty": "唐",
        "collection_info": null
    },
    {
        "title": "从幸秦川过白卫献诗",
        "author": "韩昭",
        "content": "吾王巡狩为安边，此去秦亭尚数千。\n夜照路岐山店火，晓通消息戍瓶烟。\n为云巫峡虽神女，跨凤秦楼是谪仙。\n八骏似龙人似虎，何愁飞过大漫天。",
        "dynasty": "唐",
        "collection_info": null
    },
    {
        "title": "记皂江堕水事",
        "author": "杨鼎夫",
        "content": "青城山峭皂江寒，欲度当时作等闲。\n棹逆狂风趋近岸，舟逢怪石碎前湾。\n手携弱杖仓皇处，命出洪涛顷刻间。\n今日深恩无以报，令人羞记雀衔环。",
        "dynasty": "唐",
        "collection_info": null
    },
    {
        "title": "题张道隐太山祠画龙",
        "author": "蒋贻恭",
        "content": "世人空解竞丹青，惟子通玄得墨灵。\n应有鬼神看下笔，岂无风雨助成形。\n威疑喷浪归沧海，势欲拏云上杳冥。\n静闭绿堂深夜后，晓来帘幕似闻腥。",
        "dynasty": "唐",
        "collection_info": null
    },
    {
        "title": "咏蚕",
        "author": "蒋贻恭",
        "content": "辛勤得茧不盈筐，灯下缫丝恨更长。\n着处不知来处苦，但贪衣上绣鸳鸯。",
        "dynasty": "唐",
        "collection_info": null
    },
    {
        "title": "渔父歌三首 一",
        "author": "李珣",
        "content": "水接衡门十里余，信船归去卧看书。\n轻爵禄，慕玄虚，莫道渔人只为鱼。",
        "dynasty": "唐",
        "collection_info": null
    },
    {
        "title": "渔父歌三首 二",
        "author": "李珣",
        "content": "避世垂纶不记年，官高争得似君闲。\n倾白酒，对青山，笑指柴门待月还。",
        "dynasty": "唐",
        "collection_info": null
    },
    {
        "title": "渔父歌三首 三",
        "author": "李珣",
        "content": "棹警鸥飞水溅袍，影侵潭面柳垂条。\n终日醉，绝尘劳，曾见钱塘八月涛。",
        "dynasty": "唐",
        "collection_info": null
    },
    {
        "title": "感秃鹙潜吟",
        "author": "顾敻",
        "content": "昔日曾看瑞应图，万般祥端不如无。\n摩诃池上分明见，仔细看来是那鹕。",
        "dynasty": "唐",
        "collection_info": null
    },
    {
        "title": "与杜光庭",
        "author": "张令问",
        "content": "试问朝中为宰相，何如林下作神仙。\n一壶美酒一炉药，饱听松风白昼眠。",
        "dynasty": "唐",
        "collection_info": null
    },
    {
        "title": "题黄居寀秋山图",
        "author": "徐光溥",
        "content": "天与黄筌艺奇绝，笔精迴感重瞳悦。\n运思潜通造化工，挥毫定得神仙诀。\n秋来奉诏写秋山，写在轻绡数幅间。\n高低向背无遗势，重峦迭嶂何孱颜。\n目想心存妙尤极，研巧覈能状不得。\n珍禽异兽皆自驯，奇花怪木非因植。\n崎岖石磴绝游踪，薄雾冥冥藏半峰。\n娑萝掩映迷仙洞，薜荔纍垂缴古松。\n月槛参桥□，僧老坐搘筇。\n屈原江上婵娟竹，陶潜篱下芳菲菊。\n良宵祗恐鹧鸪啼，晴波但见鸳鸯浴。\n暮烟羃羃鏁村坞，一叶扁舟横野度。\n飒飒白苹欲起风，黯黯红蕉犹带雨。\n曲沼芙蓉香馥郁，长汀芦荻花{艹/糓}蓛。\n雁过孤峰帖远青，鹿傍小溪饮残绿。\n秋山秀兮秋江静，江光山色相辉映。\n雪迸飞泉溅钓矶，云分落叶拥樵径。\n张璪松石徒称奇，边鸾花鸟何足窥。\n白旻鹰逞凌风势，薛稷鹤夸警露姿。\n方原画山空巉岩，峭壁枯槎人见嫌。\n孙位画水多汹涌，惊湍怒涛人见恐。\n若教对此定妍媸，必定伏膺怀愧悚。\n再三展向冕旒侧，便是移山回磵力。\n大李小李灭声华，献之恺之无颜色。\n髣髴垂纶渭水滨，吾皇覩之思良臣。\n依稀荷锸傅岩野，吾皇覩之求贤者。\n从兹仄展復悬旌，宵衣旰食安天下。\n才当老人星应候，愿与南山俱献寿。\n微臣稽首贡长歌，丹青景化同天和。",
        "dynasty": "唐",
        "collection_info": null
    },
    {
        "title": "同刘侍郎咏笋",
        "author": "徐光溥",
        "content": "迸出班犀数十株，更添幽景向蓬壶。\n出来似有凌云势，用作丹梯得也无。",
        "dynasty": "唐",
        "collection_info": null
    },
    {
        "title": "贯休应梦罗汉画歌",
        "author": "欧阳炯",
        "content": "西岳高僧名贯休，孤情峭拔凌清秋。\n天教水墨画罗汉，魁岸古容生笔头。\n时捎大绢泥高壁，闭目焚香坐禅室。\n忽然梦裏见真仪，脱下袈裟点神笔。\n高握节腕当空掷，窸窣毫端任狂逸。\n逡巡便是两三躯，不似画工虚费日。\n怪石安拂嵌復枯，真僧列坐连跏[趺]。\n形如瘦鹤精神健，顶似伏犀头骨麤。\n倚松根，傍岩缝，曲录腰身长欲动。\n看经弟子拟闻声，瞌睡山童疑有梦。\n不知夏腊几多年，一手搘颐偏袒肩。\n口开或若共人语，身定復疑初坐禅。\n案前卧象低垂鼻，崖畔戏猿斜展臂。\n芭蕉花裏刷轻红，苔藓文中晕深翠。\n硬笻杖，矮松床，雪色眉毛一寸长。\n绳开梵夹两三片，线补衲衣千万行。\n林间乱叶纷纷堕，一印残香断烟火。\n皮穿木屐不曾拖，笋织蒲团镇长坐。\n休公休公逸艺无人加，声誉喧喧遍海涯。\n五七字句一千首，大小篆书三十家。\n唐朝历历多名士，萧子云兼吴道子。\n若将书画比休公，只恐当时浪生死。\n休公休公始自江南来入秦，于今到蜀无交亲。\n诗名画手皆奇绝，觑你凡人争是人。\n瓦棺寺裏维摩诘，舍卫城中辟支佛。\n若将此画比量看，总在人间为第一。",
        "dynasty": "唐",
        "collection_info": null
    },
    {
        "title": "题景焕画应天寺壁天王歌",
        "author": "欧阳炯",
        "content": "锦城东北黄金地，故迹何人兴此寺。\n白眉长老重名公，曾识会稽山处士。\n寺门左壁图天王，威仪部从来何方。\n鬼神怪异满壁走，当檐飒飒生秋光。\n我闻天王分理四天下，水晶宫殿琉璃瓦。\n綵杖时驱狒𤝞装，金鞭频策骐驎马。\n毗沙大像何光辉，手擎巨塔凌云飞。\n地神对出宝缾子，天女倒披金缕衣。\n唐朝说着名公画，周昉毫端善图写。\n张僧繇是有神人，吴道子称无敌者。\n奇哉妙手传孙公，能如此地留神踪。\n斜窥小鬼怒双目，直倚越狼高半胸。\n宝冠动总生威容，趋跄左右来倾恭。\n臂横鹰爪尖纤利，腰缠虎皮斑剥红。\n飘飘但恐入云中，步骤还疑归海东。\n蟒蛇拖得浑身堕，精魅搦来双眼空。\n当时此艺实难有，镇在宝坊称不朽。\n东边画了空西边，留与后人教敌手。\n后人见者皆心惊，尽为名公不敢争。\n谁知未满三十载，或有异人来间生。\n匡山处士名称朴，头骨高奇连五岳。\n曾持象简累为官，又有蛇珠常在握。\n昔年长老遇奇踪，今日门师识景公。\n兴来便请泥高壁，乱抢笔头如疾风。\n逡巡队仗何颠逸，散漫奇形皆涌出。\n交加器械满虚空，两面或然如鬬敌。\n圣王怒色览东西，劒刃一挥皆整齐。\n腕头狮子咬金甲，脚底夜叉击络鞮。\n马头壮健多筋节，乌觜弯环如屈铁。\n遍身虵虺乱纵横，遶颔髑髅干孑裂。\n眉麤眼竖髮如锥，怪异令人不可知。\n科头巨卒欲生鬼，半面女郎安小儿。\n况闻此寺初兴置，地脉沈沈当正气。\n如何请得二山人，下笔咸成千古事。\n君不见明皇天宝年，画龙致雨非偶然。\n包含万象藏心裏，变现百般生眼前。\n后来画品列名贤，唯此二人堪比肩。\n人间是物皆求得，此样欲于何处传。\n尝忧壁底生云雾，揭起寺门天上去。",
        "dynasty": "唐",
        "collection_info": null
    },
    {
        "title": "渔父歌二首 一",
        "author": "欧阳炯",
        "content": "摆脱尘机上钓船，免教荣辱有流年。\n无繫绊，没愁煎，须信船中有散仙。",
        "dynasty": "唐",
        "collection_info": null
    },
    {
        "title": "渔父歌二首 二",
        "author": "欧阳炯",
        "content": "风浩寒溪照胆明，小君山上玉蟾生。\n荷露坠，翠烟轻，拨刺游鱼几处惊。",
        "dynasty": "唐",
        "collection_info": null
    },
    {
        "title": "大游仙诗",
        "author": "欧阳炯",
        "content": "赤城霞起武陵春，桐柏先生解守真。\n白石桥高曾纵步，朱阳馆静每存神。\n囊中隐诀多仙术，肘后方书济俗人。\n自领蓬莱都水监，只忧沧海变成尘。",
        "dynasty": "唐",
        "collection_info": null
    },
    {
        "title": "杨柳枝",
        "author": "欧阳炯",
        "content": "软碧摇烟似送人，映花时把翠蛾嚬。\n青青自是风流主，慢飒金丝待洛神。",
        "dynasty": "唐",
        "collection_info": null
    },
    {
        "title": "句",
        "author": "欧阳炯",
        "content": "古人重到今人爱，万局都无一局同。",
        "dynasty": "唐",
        "collection_info": null
    },
    {
        "title": "感怀诗",
        "author": "刘义度",
        "content": "昨日方髽髻，如今满颔髯。\n紫阁无心恋，青山有意潜。",
        "dynasty": "唐",
        "collection_info": null
    },
    {
        "title": "同徐学士咏笋",
        "author": "刘羲叟",
        "content": "徐徐出土非人种，枝叶难投日月壶。\n为是因缘生此地，从他长养譬如无。",
        "dynasty": "唐",
        "collection_info": null
    },
    {
        "title": "復留侯从効问南汉刘岩改名龑字音义",
        "author": "詹敦仁",
        "content": "伏羲初画卦，苍氏乃制字。\n点画有偏旁，阴阳贵协比。\n古者不嫌名，周公始称讳。\n始讳犹未酷，后习转多忌。\n或援他代易，或变文迴避。\n滥觞久滋蔓，伤心日益炽。\n孙休命子名，吴国尊王意。\n𩅦𦯶𩅔{覀/升}僻，{壴臣}昷𥨆𡚕异。\n梁復踵已非，时亦迹旧事。\n𡽏杰自其一，蜀闯是其二。\n鄙哉化䁈名，陋矣𡏜䵎义。\n大唐有天下，武后拥神器。\n私制迄无取，古音实相类。\n●●●囝星，●●{厓厂=}●埊。\n●圀及曌●，作史难详备。\n唐祚值倾危，刘龑怀僭僞。\n吁嗟毒蛟辈，睥睨飞龙位。\n龑岩虽同音，形体殊乖致。\n废学愧未弘，来问辱不弃。\n奇字难雄博，摛文伏韩智。\n因诵鄙所闻，敢布诸下吏。",
        "dynasty": "唐",
        "collection_info": null
    },
    {
        "title": "柳堤诗",
        "author": "詹敦仁",
        "content": "种稻三十顷，种柳百余[株]。\n稻可供飦粥，柳可爨庖厨。\n息耒柳阴下，读书稻田隅。\n以乐尧舜道，同是耕莘夫。",
        "dynasty": "唐",
        "collection_info": null
    },
    {
        "title": "劝王氏入贡宠予以官作辞命篇",
        "author": "詹敦仁",
        "content": "争霸图王事总非，中原失统可伤悲。\n从来宾主如邮传，胜负干戈似局棊。\n周粟纵荣宁忍食，葛庐频顾谩劳思。\n江山有待早归去，好向鹪林择一枝。",
        "dynasty": "唐",
        "collection_info": null
    },
    {
        "title": "余迁泉山城留侯招游郡圃作此",
        "author": "詹敦仁",
        "content": "当年巧匠制茅亭，台馆翚飞匝郡城。\n万竈貔貅戈甲散，千家罗绮管弦鸣。\n柳腰舞罢香风度，花脸粧匀酒晕生。\n试问亭前花与柳，几番衰谢几番荣。",
        "dynasty": "唐",
        "collection_info": null
    },
    {
        "title": "留侯受南唐节度使知郡事辟予为属以诗谢之",
        "author": "詹敦仁",
        "content": "晋江江畔趁春风，耕破云山几万重。\n两足一犂无外事，使君何啻五侯封。",
        "dynasty": "唐",
        "collection_info": null
    },
    {
        "title": "遣子访刘乙",
        "author": "詹敦仁",
        "content": "扫石耕山旧子真，布衣草履自随身。\n石崖壁立题诗处，知是当年凤阁人。",
        "dynasty": "唐",
        "collection_info": null
    },
    {
        "title": "永嘉乱衣冠南度流落南泉作忆昔吟",
        "author": "詹琲",
        "content": "忆昔永嘉际，中原板荡年。\n衣冠坠涂炭，舆辂染腥膻。\n国势多危厄，宗人苦播迁。\n南来频洒泪，渴骥每思泉。",
        "dynasty": "唐",
        "collection_info": null
    },
    {
        "title": "癸卯闽乱从弟监察御史敬凝迎仕别作",
        "author": "詹琲",
        "content": "一别几经春，栖迟晋水滨。\n鹡鸰长在念，鸿雁忽来宾。\n五斗嫌腰折，朋山刺眼新。\n善辞如復我，四海五湖身。",
        "dynasty": "唐",
        "collection_info": null
    },
    {
        "title": "追和秦隐君辞荐之韵上陈侯乞归凤山",
        "author": "詹琲",
        "content": "谁言悦口是甘肥，独酌鹅儿噉翠微。\n蝇利薄于青纸扇，羊裘暖甚紫罗衣。\n心随倦鸟甘栖宿，目送征鸿远奋飞。\n击壤太平朝野客，凤山深处□生辉。",
        "dynasty": "唐",
        "collection_info": null
    },
    {
        "title": "云",
        "author": "幸夤逊",
        "content": "因登巨石知来处，勃勃元生绿藓痕。\n静即等闲藏草木，动时顷刻遍干坤。\n横天未必朋元恶，捧日还曾瑞至尊。\n不独朝朝在巫峡，楚王何事谩劳魂。",
        "dynasty": "唐",
        "collection_info": null
    },
    {
        "title": "句",
        "author": "幸夤逊",
        "content": "苦教作镇居中国，争得泥金在泰山。\n纔闻暖律先偷眼，既待和风始展眉。\n蒙君知重惠琼实，薄起金刀钉玉深。\n嚼处春冰敲齿冷，嚥时雪液沃心寒。\n深妆玉瓦平无壠，乱拂芦花细有声。\n日回禽影穿疎木，风递猨声入小楼。",
        "dynasty": "唐",
        "collection_info": null
    },
    {
        "title": "诗",
        "author": "丁元和",
        "content": "九重天子人中贵，五等诸侯阃外尊。\n争似布衣云水客，不将名字挂干坤。",
        "dynasty": "唐",
        "collection_info": null
    },
    {
        "title": "咏蜀都城上芙蓉花",
        "author": "张立",
        "content": "四十里城花发时，锦囊高下照坤维。\n虽粧蜀国三秋色，难入豳风七月诗。",
        "dynasty": "唐",
        "collection_info": null
    },
    {
        "title": "又咏蜀都城上芙蓉花",
        "author": "张立",
        "content": "去年今日到城都，城上芙蓉锦绣舒。\n今日重来旧游处，此花顦顇不如初。",
        "dynasty": "唐",
        "collection_info": null
    },
    {
        "title": "句",
        "author": "张立",
        "content": "朝廷不用忧巴蜀，称霸何曾是蜀人。",
        "dynasty": "唐",
        "collection_info": null
    },
    {
        "title": "括苍山",
        "author": "刘昭禹",
        "content": "尽日行方半，诸山直下看。\n白云随步起，危径极天盘。\n瀑顶桥形小，溪边店影寒。\n往来空太息，玄鬓改非难。",
        "dynasty": "唐",
        "collection_info": null
    },
    {
        "title": "忆天台山",
        "author": "刘昭禹",
        "content": "常记游灵境，道人情不低。\n岩房容偃息，天路许相携。\n霞散曙峰外，虹生凉瀑西。\n何当尘役了，重去听猨啼。",
        "dynasty": "唐",
        "collection_info": null
    },
    {
        "title": "冬日暮国清寺留题",
        "author": "刘昭禹",
        "content": "天台山下寺，冬暮景如屏。\n树密风长在，年深像有灵。\n高钟疑到月，远烧欲连星。\n因共真僧话，心中万虑宁。",
        "dynasty": "唐",
        "collection_info": null
    },
    {
        "title": "灵溪观",
        "author": "刘昭禹",
        "content": "鳌海西边地，宵吟景象宽。\n云开孤月上，瀑喷一山寒。\n人异髮常绿，草灵秋不干。\n无由此栖息，魂梦在长安。",
        "dynasty": "唐",
        "collection_info": null
    },
    {
        "title": "怀华山隐者",
        "author": "刘昭禹",
        "content": "先生入太华，杳杳绝良音。\n秋梦有时见，孤云无处寻。\n神清峰顶立，衣冷瀑边吟。\n应笑干名者，六街尘土深。",
        "dynasty": "唐",
        "collection_info": null
    },
    {
        "title": "赠惠律大师",
        "author": "刘昭禹",
        "content": "秋是忆山日，禅窗露洒余。\n几悬华顶梦，应寄沃洲书。\n风月资吟笔，杉篁笼静居。\n满城谁不重，见着紫衣初。",
        "dynasty": "唐",
        "collection_info": null
    },
    {
        "title": "经费冠卿旧隐",
        "author": "刘昭禹",
        "content": "节高终不起，死恋九华山。\n圣主情何切，孤云性本闲。\n名传中国外，坟在乱松间。\n依约曾栖处，斜阳鸟自还。",
        "dynasty": "唐",
        "collection_info": null
    },
    {
        "title": "闻蝉",
        "author": "刘昭禹",
        "content": "一雨一番晴，山林冷落青。\n莫侵残日噪，正在异乡听。\n孤馆宿漳浦，扁舟离洞庭。\n年年当此际，那免鬓凋零。",
        "dynasty": "唐",
        "collection_info": null
    },
    {
        "title": "送休公归衡",
        "author": "刘昭禹",
        "content": "草履初登南岳船，铜瓶犹贮北山泉。\n衡阳旧寺春归晚，门锁寒潭几树蝉。",
        "dynasty": "唐",
        "collection_info": null
    },
    {
        "title": "句",
        "author": "刘昭禹",
        "content": "句向夜深得，心从天外归。\n危楼聊侧耳，高柳又鸣蝉。\n藓色围波井，花阴上竹楼。\n对面电瞋树，当街雨趁人。\n春光怀玉阙，万里起初程。\n江上呼风去，天边挂席飞。\n漆灯寻黑洞，之字上危峰。",
        "dynasty": "唐",
        "collection_info": null
    },
    {
        "title": "铜柱辞",
        "author": "李宏皋",
        "content": "招灵铸柱垂英烈，手执干戈征百越。\n诞今铸柱庇黔黎，指画风雷开五溪。\n五溪之险不足恃，我旅争登若平地。\n五溪之众不足平，我师轻蹑如春冰。\n溪人畏威思纳质，弃污归明求立誓。\n誓山川兮告鬼神，保子孙兮千万春。",
        "dynasty": "唐",
        "collection_info": null
    },
    {
        "title": "题桃源",
        "author": "李宏皋",
        "content": "山翠参差水渺茫，秦人昔在楚封[疆]。\n当时避世干坤窄，此地安家日月长。\n草色几经坛杏老，岩花犹带涧桃香。\n他年倘遂平生志，来着霞衣侍玉皇。",
        "dynasty": "唐",
        "collection_info": null
    },
    {
        "title": "李皋试诗",
        "author": "何仲举",
        "content": "似玉来投狱，抛家去就枷。\n可怜两片木，夹却一枝花。",
        "dynasty": "唐",
        "collection_info": null
    },
    {
        "title": "句",
        "author": "何仲举",
        "content": "碧云章句纔离手，紫府神仙尽点头。\n树迎高鸟归深野，云傍斜阳过远山。",
        "dynasty": "唐",
        "collection_info": null
    },
    {
        "title": "畊夫谣",
        "author": "徐仲雅",
        "content": "张绪逞风流，王衍事轻薄。\n出门逢畊夫，颜色必不乐。\n肥肤如玉洁，力拗丝不折。\n半日无畊夫，此辈总饿杀。",
        "dynasty": "唐",
        "collection_info": null
    },
    {
        "title": "赠齐己",
        "author": "徐仲雅",
        "content": "我唐有僧号齐己，未出家时宰相器。\n爰见梦中逢五丁，毁形自学无生理。\n骨瘦神清风一襟，松老霜天鹤病深。\n一言悟得生死海，芙蓉吐出琉璃心。\n闷见有唐风雅缺，敲破冰天飞白雪。\n清塞清江却有灵，遗魂泣对荒郊月。\n格何古，天工未生谁知主。\n混沌凿开鸡子黄，散作纯风如胆苦。\n意何新，织女星机挑白云。\n真宰夜来调暖律，声声吹出嫩青春。\n调何雅，涧底孤松秋雨洒。\n嫦娥月裏学步虚，桂风吹落玉山下。\n语何奇，血泼干坤龙战时。\n祖龙跨海日方出，一鞭风雨万山飞。\n己公己公道如此，浩浩寰中如独自。\n一簟松风冷如冰，长伴巢由伸脚睡。",
        "dynasty": "唐",
        "collection_info": null
    },
    {
        "title": "赠江处士",
        "author": "徐仲雅",
        "content": "门在松阴裏，山僧几度过。\n药灵丸不大，棊妙子无多。\n薄雾笼寒径，残风恋绿萝。\n金乌兼玉兔，年几奈公何。",
        "dynasty": "唐",
        "collection_info": null
    },
    {
        "title": "东华观偃松",
        "author": "徐仲雅",
        "content": "半已化为石，有灵通碧湘。\n生逢尧雨露，老直汉风霜。\n月滴蟾心水，龙遗脑骨香。\n始于毫末后，曾见几兴亡。",
        "dynasty": "唐",
        "collection_info": null
    },
    {
        "title": "咏椶树",
        "author": "徐仲雅",
        "content": "叶似新蒲绿，身如乱锦缠。\n任君千度剥，意气自衝天。",
        "dynasty": "唐",
        "collection_info": null
    },
    {
        "title": "宫词",
        "author": "徐仲雅",
        "content": "内人晓起怯春寒，轻揭珠帘看牡丹。\n一把柳丝收不得，和风搭在玉栏杆。",
        "dynasty": "唐",
        "collection_info": null
    },
    {
        "title": "句",
        "author": "徐仲雅",
        "content": "屋面尽生人耳朵，篱头多是老翁鬚。\n平分造化双苞去，拆破春风两面开。\n云路半开千里月，洞门斜掩一天春。\n凿开青帝春风国，移下姮娥夜月楼。\n珠玑影冷偏黏草，兰麝香浓却损花。\n山色晓堆罗黛雨，草梢春戛麝香风。\n衰兰寂寞含愁绿，小杏妖娆弄色红。\n旁搜水脉湘心满，遍揭泉根梵底通。\n水□滴残青□瘦，石脂倾尽白云空。\n深浦送回芳草日，急滩牵断绿杨风。\n藕梢逆入银塘裏，苹迹潜来玉井中。\n败菊篱疎临野渡，落梅村冷隔江枫。\n剪开净涧分苗稼，划破涟漪下钓筒。",
        "dynasty": "唐",
        "collection_info": null
    },
    {
        "title": "分水岭",
        "author": "伍彬",
        "content": "前贤功及物，禹后杳难俦。\n不改古今色，平分南北流。\n寒衝山影岸，清绕荻花洲。\n尽是朝宗去，潺潺早晚休。",
        "dynasty": "唐",
        "collection_info": null
    },
    {
        "title": "句",
        "author": "伍彬",
        "content": "稚子出看莎径没，渔翁来报竹桥流。\n踪迹未辞鸳鹭客，梦魂先到鹧鸪村。",
        "dynasty": "唐",
        "collection_info": null
    },
    {
        "title": "留宿廖融山斋",
        "author": "杨徽之",
        "content": "清和春尚在，欢醉日何长。\n谷鸟随柯转，庭花夺酒香。\n初晴岩翠滴，向晚树阴凉。\n别有堪吟处，相留宿草堂。",
        "dynasty": "唐",
        "collection_info": null
    },
    {
        "title": "句",
        "author": "杨徽之",
        "content": "新霜染枫叶，皎月借芦花。\n废宅寒塘水，荒坟宿草烟。",
        "dynasty": "唐",
        "collection_info": null
    },
    {
        "title": "登祝融峰",
        "author": "王元",
        "content": "草迭到孤顶，身齐高鸟翔。\n势疑撞翼轸，翠欲滴潇湘。\n云湿幽崖滑，风梳古木香。\n晴空聊纵目，杳杳极穷荒。",
        "dynasty": "唐",
        "collection_info": null
    },
    {
        "title": "怀翁宏",
        "author": "王元",
        "content": "独夜思君切，无人知此情。\n沧州归未得，华髮别来生。\n孤馆木初落，高空月正明。\n远书多隔岁，独念没前程。",
        "dynasty": "唐",
        "collection_info": null
    },
    {
        "title": "听琴",
        "author": "王元",
        "content": "拂尘开素匣，有客独伤时。\n古调俗不乐，正声君自知。\n寒泉出涧涩，老桧倚风悲。\n纵有来听者，谁堪继子期。",
        "dynasty": "唐",
        "collection_info": null
    },
    {
        "title": "哭李韶",
        "author": "王元",
        "content": "韶也命何奇，生前与世违。\n贫栖古梵剎，终着旧麻衣。\n雅句僧抄遍，孤坟客弔稀。\n故园今孰在，应见梦中归。",
        "dynasty": "唐",
        "collection_info": null
    },
    {
        "title": "题邓真人遗址",
        "author": "王元",
        "content": "三千功满仙昇去，留得山前旧隐基。\n但见白云长掩映，不知浮世几兴衰。\n松稍风触霓旌动，椶叶霜霑鹤翅垂。\n近代无人寻异事，野泉喷月泻秋池。",
        "dynasty": "唐",
        "collection_info": null
    },
    {
        "title": "句",
        "author": "王元",
        "content": "伴行惟瘦鹤，寻步入深云。",
        "dynasty": "唐",
        "collection_info": null
    },
    {
        "title": "谢翁宏以诗百篇见示",
        "author": "廖融",
        "content": "高奇一百篇，造化见工全。\n积思游沧海，冥搜入洞天。\n神珠迷罔象，端玉匪雕镌。\n休嘆不得力，离骚千古传。",
        "dynasty": "唐",
        "collection_info": null
    },
    {
        "title": "赠天台逸人",
        "author": "廖融",
        "content": "移桧托禅子，携家上赤城。\n拂琴天籁寂，欹枕海涛生。\n云白寒峰晚，鸟歌春谷晴。\n又闻求桂檝，载月十洲行。",
        "dynasty": "唐",
        "collection_info": null
    },
    {
        "title": "古桧",
        "author": "廖融",
        "content": "何人见植初，老树梵王居。\n山鬼暗栖托，樵夫难破除。\n声高秋汉迥，影倒月潭虚。\n尽日无僧倚，清风长有余。",
        "dynasty": "唐",
        "collection_info": null
    },
    {
        "title": "题伍彬屋壁",
        "author": "廖融",
        "content": "圆塘绿水平，鱼跃紫莼生。\n要路贫无力，深村老退耕。\n犊随原草远，蛙傍堑篱鸣。\n拨棹茶川去，初逢谷雨晴。",
        "dynasty": "唐",
        "collection_info": null
    },
    {
        "title": "梦仙谣",
        "author": "廖融",
        "content": "琪木扶疎繫辟邪，麻姑夜宴紫皇家。\n银河旌节摇波影，珠阁笙箫吸月华。\n翠凤引游三岛路，赤龙齐驾五云车。\n星稀犹倚虹桥立，拟就张骞搭汉槎。",
        "dynasty": "唐",
        "collection_info": null
    },
    {
        "title": "退宫妓",
        "author": "廖融",
        "content": "神仙风格本难俦，曾从前皇翠辇游。\n红踯躅繁金殿暖，碧芙蓉笑水宫秋。\n宝筝钿剥阴尘覆，锦帐香消画烛幽。\n一旦色衰归故里，月明犹梦按梁州。",
        "dynasty": "唐",
        "collection_info": null
    },
    {
        "title": "句",
        "author": "廖融",
        "content": "圭竈先知晓，盆池别见天。\n古寺寻僧饭，寒岩衣鹿裘。\n云穿捣药屋，雪压钓鱼舟。",
        "dynasty": "唐",
        "collection_info": null
    },
    {
        "title": "赠廖融",
        "author": "王正己",
        "content": "病起正当秋阁迥，酒醒迎对夜涛寒。\n炉中药熟分僧饭，枕上琴闲借客弹。",
        "dynasty": "唐",
        "collection_info": null
    },
    {
        "title": "句",
        "author": "王正己",
        "content": "洗盂秋涧日华动，捣药夜坐秋气深。",
        "dynasty": "唐",
        "collection_info": null
    },
    {
        "title": "送廖融处士南游",
        "author": "翁宏",
        "content": "病卧瘴云间，莓苔渍竹关。\n孤吟牛渚月，老忆洞庭山。\n壮志潜消尽，淳风竟未还。\n今朝忽相遇，执手一开颜。",
        "dynasty": "唐",
        "collection_info": null
    },
    {
        "title": "春残",
        "author": "翁宏",
        "content": "又是春残也，如何出翠帏。\n落花人独立，微雨燕双飞。\n寓目魂将断，经年梦亦非。\n那堪向愁夕，萧飒暮蝉辉。",
        "dynasty": "唐",
        "collection_info": null
    },
    {
        "title": "秋残",
        "author": "翁宏",
        "content": "又是秋残也，无聊意若何。\n客程江外远，归思夜深多。\n岘首飞黄叶，湘湄走白波。\n仍闻汉都护，今岁合休戈。",
        "dynasty": "唐",
        "collection_info": null
    },
    {
        "title": "句",
        "author": "翁宏",
        "content": "万木横秋裏，孤舟半夜猨。\n漏光残井甃，缺影背山椒。\n风回山火断，潮落岸冰高。",
        "dynasty": "唐",
        "collection_info": null
    },
    {
        "title": "过衡山赠廖处士",
        "author": "张观",
        "content": "未向漆园为傲吏，定应明代作征君。\n传家奕世无金玉，乐道经年有典坟。\n带雨小舟横别涧，隔花幽犬吠深云。\n到头终为苍生起，休恋耕烟楚水濆。",
        "dynasty": "唐",
        "collection_info": null
    },
    {
        "title": "竹枝词二首 一",
        "author": "孙光宪",
        "content": "门前春水白苹花，岸上无人小艇斜。\n商女经过江欲暮，散抛残食饲神鸦。",
        "dynasty": "唐",
        "collection_info": null
    },
    {
        "title": "竹枝词二首 二",
        "author": "孙光宪",
        "content": "乱绳千结绊人深，越罗万丈表长寻。\n杨柳在身垂意绪，藕花落尽见莲心。",
        "dynasty": "唐",
        "collection_info": null
    },
    {
        "title": "杨柳枝词四首 一",
        "author": "孙光宪",
        "content": "阊门风暖落花干，飞遍江城雪不寒。\n独有晚来临水驿，闲人多凭赤栏干。",
        "dynasty": "唐",
        "collection_info": null
    },
    {
        "title": "杨柳枝词四首 二",
        "author": "孙光宪",
        "content": "有池有榭即蒙蒙，浸润翻成长养功。\n恰似有人长点检，着行排立向春风。",
        "dynasty": "唐",
        "collection_info": null
    },
    {
        "title": "杨柳枝词四首 三",
        "author": "孙光宪",
        "content": "根柢虽然傍浊河，无妨终日近笙歌。\n毵毵金带谁堪比，还共黄莺不较多。",
        "dynasty": "唐",
        "collection_info": null
    },
    {
        "title": "杨柳枝词四首 四",
        "author": "孙光宪",
        "content": "万株枯槁怨亡隋，似弔吴台各自垂。\n好是淮阴明月裏，酒楼横笛不胜吹。",
        "dynasty": "唐",
        "collection_info": null
    },
    {
        "title": "采莲",
        "author": "孙光宪",
        "content": "菡萏香连十顷陂，小姑贪戏采莲迟。\n晚来弄水船头湿，更脱红裙裹鸭儿。",
        "dynasty": "唐",
        "collection_info": null
    },
    {
        "title": "八拍蛮",
        "author": "孙光宪",
        "content": "孔雀尾拖金线长，怕人飞起入丁香。\n越女沙头争拾翠，相呼归去背斜阳。",
        "dynasty": "唐",
        "collection_info": null
    },
    {
        "title": "句",
        "author": "孙光宪",
        "content": "晚厨烹淡菜，春杼种橦花。",
        "dynasty": "唐",
        "collection_info": null
    },
    {
        "title": "咏蒲鞋",
        "author": "刘章",
        "content": "吴江浪浸白蒲春，越女初挑一样新。\n纔自绣窗离玉指，便随罗袜上香尘。\n石榴裙下从容久，玳瑁筵前整顿频。\n今日高楼鸳瓦上，不知抛掷是何人。",
        "dynasty": "唐",
        "collection_info": null
    },
    {
        "title": "夜坐",
        "author": "路洵美",
        "content": "帘捲竹轩清，四邻无语声。\n漏从吟裏转，月自坐来明。\n草木露华湿，衣裳寒气生。\n难逢知鉴者，空悦此时情。",
        "dynasty": "唐",
        "collection_info": null
    },
    {
        "title": "荆台道院",
        "author": "梁震",
        "content": "桑田一变赋归来，爵禄焉能凂我哉。\n黄犊依然花竹外，清风万古凛荆台。",
        "dynasty": "唐",
        "collection_info": null
    },
    {
        "title": "宁州道中",
        "author": "杨夔",
        "content": "城枕萧关路，胡兵日夕临。\n唯凭一炬火，以慰万人心。\n春老雪犹重，沙寒草不深。\n如何驱匹马，向此独闲吟。",
        "dynasty": "唐",
        "collection_info": null
    },
    {
        "title": "寻九华王山人",
        "author": "杨夔",
        "content": "下马扣荆扉，相寻春半时。\n扪萝盘磴险，迭石度溪危。\n松夹莓苔径，花藏薜荔篱。\n卧云情自逸，名姓厌人知。",
        "dynasty": "唐",
        "collection_info": null
    },
    {
        "title": "金陵逢张乔",
        "author": "杨夔",
        "content": "殊乡会面时，辛苦两情知。\n有志年空过，无媒命共奇。\n吟余春漏急，语旧酒巡迟。\n天爵如堪倚，休惊鬓上丝。",
        "dynasty": "唐",
        "collection_info": null
    },
    {
        "title": "送邹尊师归洞庭",
        "author": "杨夔",
        "content": "众岛在波心，曾居旧隐林。\n近闻飞檄急，转忆卧云深。\n卖药唯供酒，归舟只载琴。\n遥知明月夜，坐石自开襟。",
        "dynasty": "唐",
        "collection_info": null
    },
    {
        "title": "送日东僧游天台",
        "author": "杨夔",
        "content": "一瓶离日外，行指赤城中。\n去自重云下，来从积水东。\n攀萝跻石径，挂锡憩松风。\n迴首鸡林道，唯应梦想通。",
        "dynasty": "唐",
        "collection_info": null
    },
    {
        "title": "题甘露寺",
        "author": "杨夔",
        "content": "高殿拂云霓，登临想虎溪。\n风匀帆影众，烟乱鸟行迷。\n北倚波涛阔，南窥井邑低。\n满城尘漠漠，隔岸草萋萋。\n虚阁延秋盘，澄江响暮鼙。\n客心还惜去，新月挂楼西。",
        "dynasty": "唐",
        "collection_info": null
    },
    {
        "title": "送张相公出征",
        "author": "杨夔",
        "content": "得意在当年，登坛秉国权。\n汉推周勃重，晋让赵宣贤。\n儒德尼丘降，兵钤太白传。\n援毫飞凤藻，发匣吼龙泉。\n历火金难耗，零霜桂益坚。\n从来称玉洁，此更让朱妍。\n鸳鹭臻门下，貔貅拥帐前。\n去知清朔漠，行不费陶甄。\n献画符中旨，推诚契上玄。\n愿将班固笔，书颂勒燕然。",
        "dynasty": "唐",
        "collection_info": null
    },
    {
        "title": "题郑山人郊居",
        "author": "杨夔",
        "content": "谷口今逢避世才，入门潇洒绝尘埃。\n渔舟下钓乘风去，药酝留宾待月开。\n数片石从青嶂得，一条泉自白云来。\n竹轩相对无言语，尽日南山不欲迴。",
        "dynasty": "唐",
        "collection_info": null
    },
    {
        "title": "题宣州延庆寺益公院",
        "author": "杨夔",
        "content": "嘿坐能除万种情，腊高兼有赐衣荣。\n讲经旧说倾朝听，登殿曾闻降辇迎。\n幽径北连千嶂碧，虚窗东望一川平。\n长年门外无尘客，时见元戎驻斾旌。",
        "dynasty": "唐",
        "collection_info": null
    },
    {
        "title": "寄当阳袁皓明府",
        "author": "杨夔",
        "content": "高人为县在南京，竹遶琴堂水遶城。\n地古既资携酒兴，务闲偏长看山情。\n松轩待月僧同坐，药圃寻花鹤伴行。\n百里甚堪留惠爱，莫教空说鲁恭名。",
        "dynasty": "唐",
        "collection_info": null
    },
    {
        "title": "送杜郎中入茶山修贡",
        "author": "杨夔",
        "content": "一道澄澜彻底清，仙郎轻棹出重城。\n采苹虚得当时称，述职那同此日荣。\n剑戟步经高障黑，绮罗光动百花明。\n谢公携妓东山去，何似乘春奉昭行。",
        "dynasty": "唐",
        "collection_info": null
    },
    {
        "title": "送郑谷",
        "author": "杨夔",
        "content": "春江潋潋清且急，春雨蒙蒙密復疎。\n一曲狂歌两行泪，送君兼寄故乡书。",
        "dynasty": "唐",
        "collection_info": null
    },
    {
        "title": "自叙",
        "author": "杜建徽",
        "content": "中剑斫耳缺，被箭射胛过。\n为将须有胆，有胆即无贾。",
        "dynasty": "唐",
        "collection_info": null
    },
    {
        "title": "游西湖",
        "author": "沈韬文",
        "content": "□□□□□□□，菰米苹花似故乡。\n不是不归归未得，好风明月一思量。",
        "dynasty": "唐",
        "collection_info": null
    },
    {
        "title": "赠和龙妙空禅师",
        "author": "王继勋",
        "content": "白面山南灵庆院，茅斋道者雪峰禅。\n只栖云树两三亩，不下烟萝四五年。\n猨鸟认声呼唤易，龙神降伏住持坚。\n谁知今日秋江畔，独步医王阐法筵。",
        "dynasty": "唐",
        "collection_info": null
    },
    {
        "title": "题建造寺",
        "author": "王继勋",
        "content": "曾看画图劳健羡，如今亲见画犹麄。\n减除天半石初泐，欠却几株松未枯。\n题像阁人渔浦叟，集生台鸟谢城乌。\n我来一听支公论，自是吾身幻得吾。",
        "dynasty": "唐",
        "collection_info": null
    },
    {
        "title": "句",
        "author": "王继勋",
        "content": "扫石云随帚，耕山鸟傍人。",
        "dynasty": "唐",
        "collection_info": null
    },
    {
        "title": "和赠和龙妙空禅师",
        "author": "夏鸿",
        "content": "翰林遗迹镜潭前，孤峭高僧此处禅。\n出为信门兴化日，坐当吾国太平年。\n身同莹澈尼珠净，语并锋铓慧劒坚。\n道果已圆名已遂，即看千匝遶香筵。",
        "dynasty": "唐",
        "collection_info": null
    },
    {
        "title": "题青草湖神祠",
        "author": "刘山甫",
        "content": "坏墙风雨几经春，草色盈庭一座尘。\n自是神明无感应，盛衰何得却由人。",
        "dynasty": "唐",
        "collection_info": null
    },
    {
        "title": "汉宗庙乐舞辞",
        "author": "张昭",
        "content": "高庙明灵再启图，金根玉辂幸神都。\n巢阿丹凤衔书命，入昴飞星献宝符。\n正抚熏弦娱赤子，忽登仙驾泣苍梧。\n荐樱鹤馆笳箫咽，酌鬯金楹劒佩趋。\n星俎云罍兼鲁礼，朱干象箾杂巴渝。\n氤氲龙麝交青琐，髣髴锡銮下蘂珠。\n荐豆奉觞亲玉几，配天合祖耀璇枢。\n受釐饮酒皇欢洽，仰俟余灵泰九区。",
        "dynasty": "唐",
        "collection_info": null
    },
    {
        "title": "农家",
        "author": "颜仁郁",
        "content": "夜半呼儿趁晓耕，羸牛无力渐艰行。\n时人不识农家苦，将谓田中谷自生。",
        "dynasty": "唐",
        "collection_info": null
    },
    {
        "title": "山居",
        "author": "颜仁郁",
        "content": "栢树松阴覆竹斋，罢烧药竈纵高怀。\n世间应少山间景，云遶青松水遶阶。",
        "dynasty": "唐",
        "collection_info": null
    },
    {
        "title": "春日寓感",
        "author": "王延彬",
        "content": "两衙前后讼堂清，软锦披袍拥鼻行。\n雨后绿苔侵履迹，春深红杏锁莺声。\n因携久酝松醪酒，自煮新抽竹笋羹。\n也解为诗也为政，侬家何似谢宣城。",
        "dynasty": "唐",
        "collection_info": null
    },
    {
        "title": "哭徐夤",
        "author": "王延彬",
        "content": "延寿溪头叹逝波，古今人事半销磨。\n昔除正字今何在，所谓人生能几何。",
        "dynasty": "唐",
        "collection_info": null
    },
    {
        "title": "塞上 一",
        "author": "谭用之",
        "content": "秋风汉北雁飞天，单骑那堪遶贺兰。\n碛暗更无岩树影，地平时有野烧瘢。\n貂披寒色和衣冷，劒佩胡霜隔匣寒。\n早晚横戈似飞尉，拥旄深入异田单。",
        "dynasty": "唐",
        "collection_info": null
    },
    {
        "title": "塞上 二",
        "author": "谭用之",
        "content": "钵略城边日欲西，游人却忆旧山归。\n牛羊集水烟黏步，鵰鹗盘空雪满围。\n猎骑静逢边气薄，戍楼寒对暮烟微。\n横行总是男儿事，早晚重来似汉飞。",
        "dynasty": "唐",
        "collection_info": null
    },
    {
        "title": "赠索处士",
        "author": "谭用之",
        "content": "不将桂子种诸天，长得寻君水石边。\n玄豹夜寒和雾隐，骊龙春暖抱珠眠。\n山中宰相陶弘景，洞裏真人葛稚川。\n一度相思一惆怅，水寒烟澹落花前。",
        "dynasty": "唐",
        "collection_info": null
    },
    {
        "title": "别雒下一二知己",
        "author": "谭用之",
        "content": "金鼎光辉照雪袍，雒阳春梦忆波涛。\n尘埃满眼人情异，风雨前程马足劳。\n接塞峨眉通蜀险，过山仙掌倚秦高。\n别来无限幽求子，应笑区区味六韬。",
        "dynasty": "唐",
        "collection_info": null
    },
    {
        "title": "约张处士游梁",
        "author": "谭用之",
        "content": "莫学区区老一经，夷门关吏旧书生。\n晋朝灭后无中散，韩国亡来绝上卿。\n龙变洞中千谷冷，劒横天外八风清。\n好携长策干时去，免逐渔樵度太平。",
        "dynasty": "唐",
        "collection_info": null
    },
    {
        "title": "送友人归青社",
        "author": "谭用之",
        "content": "鵰鹗途程在碧天，綵衣东去復何言。\n二千宾客旧知己，十二山河新故园。\n吟看桂生溪月上，醉听鲲化海涛翻。\n好期圣代重相见，莫学袁生老竹轩。",
        "dynasty": "唐",
        "collection_info": null
    },
    {
        "title": "送丁道士归南中",
        "author": "谭用之",
        "content": "孤云无定鹤辞巢，自负焦桐不说劳。\n服药几年期碧落，验符何处呪丹毫。\n子陵山晓红云密，青草湖平雪浪高。\n从此人稀见踪迹，还应选地种仙桃。",
        "dynasty": "唐",
        "collection_info": null
    },
    {
        "title": "月夜怀寄友人",
        "author": "谭用之",
        "content": "劒气徒劳望斗牛，故人别后阻仙舟。\n残春谩道深倾酒，好月那堪独上楼。\n何处是非随马足，由来得丧白人头。\n清风未许重携手，几度高吟寄水流。",
        "dynasty": "唐",
        "collection_info": null
    },
    {
        "title": "闲居寄陈山人",
        "author": "谭用之",
        "content": "闲居何处得闲名，坐掩衡茅损性灵。\n破梦晓钟闻竹寺，沁心秋雨浸莎庭。\n瓮边难负千杯绿，海上终眠万仞青。\n珍重先生全太古，应看名利似浮[萍]。",
        "dynasty": "唐",
        "collection_info": null
    },
    {
        "title": "忆南中",
        "author": "谭用之",
        "content": "碧江头与白云门，别后秋霜点鬓根。\n长记学禅青石寺，最思共醉落花村。\n林间竹有湘妃泪，窗外禽多杜宇魂。\n未棹扁舟重回首，采薇收橘不堪论。",
        "dynasty": "唐",
        "collection_info": null
    },
    {
        "title": "寄友人",
        "author": "谭用之",
        "content": "病多慵引架书看，官职无才思已阑。\n穴凤瑞时来却易，人龙别后见何难。\n琴樽风月闲生计，金玉松筠旧岁寒。\n早晚烟村碧江畔，挂罾重对蓼花滩。",
        "dynasty": "唐",
        "collection_info": null
    },
    {
        "title": "别江上一二友生",
        "author": "谭用之",
        "content": "国风千载务重华，须逐浮云背若耶。\n无地可归堪种玉，有天教上且乘槎。\n白纶巾卸苏门月，红锦衣裁御苑花。\n他日成都却回首，东山看取谢鲲家。",
        "dynasty": "唐",
        "collection_info": null
    },
    {
        "title": "寄岐山林逢吉明府",
        "author": "谭用之",
        "content": "岐山高与陇山连，制锦无私服晏眠。\n鹦鹉语中分百里，凤凰声裏过三年。\n秦无旧俗云烟媚，周有遗风父老贤。\n莫役生灵种杨柳，一枝枝折灞桥边。",
        "dynasty": "唐",
        "collection_info": null
    },
    {
        "title": "感怀呈所知",
        "author": "谭用之",
        "content": "十年流落赋归鸿，谁傍昏衢驾烛龙。\n竹屋乱烟思梓泽，酒家疎雨梦临邛。\n千年别恨调琴懒，一片年光览镜慵。\n早晚休歌白石烂，放教归去卧羣峰。",
        "dynasty": "唐",
        "collection_info": null
    },
    {
        "title": "江上闻笛",
        "author": "谭用之",
        "content": "谁为梅花怨未平，一声高唤百龙惊。\n风当阊阖庭初静，月在姑苏秋正明。\n曲尽绿杨涵野渡，管吹青玉动江城。\n临流不欲殷勤听，芳草王孙旧有情。",
        "dynasty": "唐",
        "collection_info": null
    },
    {
        "title": "寄孟进士",
        "author": "谭用之",
        "content": "依旧池边草色芳，故人何处忆山阳。\n书回科斗江帆暮，曲罢驺虞海树苍。\n吟望晓烟思桂渚，醉依残月梦余杭。\n别来南国知谁在，空对襜褕一断肠。",
        "dynasty": "唐",
        "collection_info": null
    },
    {
        "title": "寄阎记室",
        "author": "谭用之",
        "content": "织锦歌成下翠微，岂劳西去问搘机。\n未开水府珠先见，不掘丰城劒自辉。\n鳌逐玉蟾攀桂上，马随青帝踏花归。\n相逢半是云霄客，应笑歌牛一布衣。",
        "dynasty": "唐",
        "collection_info": null
    },
    {
        "title": "幽居寄李秘书",
        "author": "谭用之",
        "content": "几年帝里阻烟波，敢向明时叩角歌。\n看尽好花春卧稳，醉残红日夜吟多。\n印开夕照垂杨柳，画破寒潭老芰荷。\n昨夜前溪有龙鬬，石桥风雨少人过。",
        "dynasty": "唐",
        "collection_info": null
    },
    {
        "title": "贻钓鱼李处士",
        "author": "谭用之",
        "content": "罢吟鹦鹉草芊芊，又泛鸳鸯水上天。\n一棹冷涵杨柳雨，片帆香挂芰荷烟。\n绿摇江澹萍离岸，红点云疎橘满川。\n何处邈将归画府，数茎红蓼一渔船。",
        "dynasty": "唐",
        "collection_info": null
    },
    {
        "title": "河桥楼赋得羣公夜讌",
        "author": "谭用之",
        "content": "芙蓉帘幕扇秋红，蛮府新郎夜讌同。\n满座马融吹笛月，一楼张翰过江风。\n杯黏紫酒金螺重，谈转琱珰玉麈空。\n深荷良宵慰顦顇，德星池馆在江东。",
        "dynasty": "唐",
        "collection_info": null
    },
    {
        "title": "寄左先辈",
        "author": "谭用之",
        "content": "狂歌白鹿上青天，何似兰塘钓紫烟。\n万卷祖龙坑外物，一泓孙楚耳中泉。\n翩翾蛮榼熏晴浦，毂辘鱼车响夜船。\n学取青莲李居士，一生杯酒在神仙。",
        "dynasty": "唐",
        "collection_info": null
    },
    {
        "title": "贻费道人",
        "author": "谭用之",
        "content": "谁如南浦傲烟霞，白葛衣青称帽纱。\n碧玉蜉蝣迎客酒，黄金毂辘钓鱼车。\n吟歌云鸟归樵谷，卧爱神仙入画家。\n他日凤书何处觅，武陵烟树半桃花。",
        "dynasty": "唐",
        "collection_info": null
    },
    {
        "title": "寄许下前管记王侍御",
        "author": "谭用之",
        "content": "昔年南去得娱宾，顿逊杯前共好春。\n螘泛羽觞蛮酒腻，凤衔瑶句蜀笺新。\n花怜游骑红随辔，草恋征车碧遶轮。\n别后青青郑南陌，不知风月属何人。",
        "dynasty": "唐",
        "collection_info": null
    },
    {
        "title": "秋日圃田送人随计",
        "author": "谭用之",
        "content": "仆射陂前是传邮，去程鵰鹗弄高秋。\n吟抛芍药裁诗圃，醉下茱萸饮酒楼。\n向日迥飞驹皎皎，临风谁和鹿呦呦。\n明年二月仙山下，莫遣桃花逐水流。",
        "dynasty": "唐",
        "collection_info": null
    },
    {
        "title": "途次宿友人别墅",
        "author": "谭用之",
        "content": "千里崤函一梦劳，岂知云馆共萧骚。\n半帘绿透偎寒竹，一榻红侵坠晚桃。\n蛮酒客稀知味长，蜀琴风定觉弦高。\n感君岩下闲招隐，细缕金盘鲙错刀。",
        "dynasty": "唐",
        "collection_info": null
    },
    {
        "title": "春日期巢湖旧事",
        "author": "谭用之",
        "content": "暖掠红香燕燕飞，五云仙佩晓相携。\n花开鹦鹉韦郎曲，竹亚虬龙白帝溪。\n富贵万场归紫酒，是非千载逐芳泥。\n不知多少开元事，露泣春丛向日低。",
        "dynasty": "唐",
        "collection_info": null
    },
    {
        "title": "再游韦曲山寺",
        "author": "谭用之",
        "content": "鹊岩烟断玉巢欹，罨画春塘太白低。\n马踏翠开垂柳寺，人耕红破落花蹊。\n千年胜概咸原上，几代荒凉绣岭西。\n碧吐红芳旧行处，岂堪回首草萋萋。",
        "dynasty": "唐",
        "collection_info": null
    },
    {
        "title": "寄徐拾遗",
        "author": "谭用之",
        "content": "长竿一繫白龙吟，谁和驺虞发素琴。\n野客碧云魂易断，故人芳草梦难寻。\n天从补后星辰稳，海自潮来岛屿深。\n好向明庭拾遗事，莫教玄豹老泉林。",
        "dynasty": "唐",
        "collection_info": null
    },
    {
        "title": "秋宿湘江遇雨",
        "author": "谭用之",
        "content": "江上阴云锁梦魂，江边深夜舞刘琨。\n秋风万里芙蓉国，暮雨千家薜荔村。\n乡思不堪悲橘柚，旅游谁肯重王孙。\n渔人相见不相问，长笛一声归岛门。",
        "dynasty": "唐",
        "collection_info": null
    },
    {
        "title": "贻南康陈处士陶",
        "author": "谭用之",
        "content": "白玉堆边蒋径横，空涵二十四滩声。\n老无征战轩辕国，贫有茅茨帝舜城。\n丹凤昼飞羣木冷，一龙秋卧九江清。\n时人莫笑非经济，还待中原致太平。",
        "dynasty": "唐",
        "collection_info": null
    },
    {
        "title": "渭城春晚",
        "author": "谭用之",
        "content": "秦树朦胧春色微，香风烟暖树依依。\n边城夜静月初上，芳草路长人未归。\n折柳且堪吟晚槛，弄花何处醉残晖。\n钓乡千里断消息，满目碧云空自飞。",
        "dynasty": "唐",
        "collection_info": null
    },
    {
        "title": "山中春晚寄贾员外",
        "author": "谭用之",
        "content": "不随黄鹤起烟波，应笑无成返薜萝。\n看尽好花春卧稳，醉残红日夜吟多。\n高添雅兴松千尺，暗养清音竹数科。\n珍重仙曹旧知己，往来星骑一相过。",
        "dynasty": "唐",
        "collection_info": null
    },
    {
        "title": "贻净居寺新及第",
        "author": "谭用之",
        "content": "秋池云下白莲香，池上吟仙寄竹房。\n闲颂国风文字古，静消心火梦魂凉。\n三春蓬岛花无限，八月银河路更长。\n此境空门不曾有，从头好语与医王。",
        "dynasty": "唐",
        "collection_info": null
    },
    {
        "title": "江边秋夕",
        "author": "谭用之",
        "content": "千钟紫酒荐菖蒲，松岛兰舟潋滟居。\n曲内橘香江客笛，字中岚气岳僧书。\n吟期汗漫驱金虎，坐约丹青跨玉鱼。\n七色花虬一声鹤，几时乘兴上清虚。",
        "dynasty": "唐",
        "collection_info": null
    },
    {
        "title": "送僧中孚南归",
        "author": "谭用之",
        "content": "琵琶峡口月溪边，玉乳头佗忆旧川。\n一锡冷涵兰径路，片帆香挂橘洲烟。\n苔封石锦栖霞室，水迸衣珠喷玉蝉。\n莫道翩翩去如梦，本来吟鸟在林泉。",
        "dynasty": "唐",
        "collection_info": null
    },
    {
        "title": "江馆秋夕",
        "author": "谭用之",
        "content": "耿耿银河鴈半横，梦欹金碧辘轳轻。\n满窗谢练江风白，一枕齐纨海月明。\n杨柳败梢飞叶响，芰荷香柄折秋鸣。\n谁人更唱阳关曲，牢落烟霞梦不成。",
        "dynasty": "唐",
        "collection_info": null
    },
    {
        "title": "秋夜同友人话旧",
        "author": "谭用之",
        "content": "露下银河鴈度频，囊中垆火几时真。\n数茎白髮生浮世，一盏寒灯共故人。\n云外簟凉吟峤月，岛边花暖钓江春。\n何当归去重携手，依旧红霞作近邻。",
        "dynasty": "唐",
        "collection_info": null
    },
    {
        "title": "古剑",
        "author": "谭用之",
        "content": "铸时天匠待英豪，紫焰寒星匣倍牢。\n三尺何年拂尘土，四溟今日绝波涛。\n雄应垓下收蛇阵，滞想溪头伴豹韬。\n惜是真龙懒抛掷，夜来衝斗气何高。",
        "dynasty": "唐",
        "collection_info": null
    },
    {
        "title": "寄王侍御",
        "author": "谭用之",
        "content": "鸟尽弓藏良可哀，谁知归钓子陵台。\n炼多不信黄金耗，吟苦须惊白髮催。\n喘月吴牛知夜至，嘶风胡马识秋来。\n燕歌别后休惆怅，黍已成畦菊已开。",
        "dynasty": "唐",
        "collection_info": null
    },
    {
        "title": "别何处士陵俊老",
        "author": "谭用之",
        "content": "三皇上人春梦醒，东侯老大麒麟生。\n洞连龙穴全山冷，窗透鳌波尽室清。\n计拙耻居岩麓老，气狂惭与斗牛平。\n谁人为向青编上，直傍巢由写一名。",
        "dynasty": "唐",
        "collection_info": null
    },
    {
        "title": "句",
        "author": "谭用之",
        "content": "流水物情谙世态，落花春梦压尘劳。\n织槛锦纹苔乍结，堕书花印菊初残。\n光阴老去无成事，富贵不来争奈何。\n眠云无限好知己，应笑不归花满樽。",
        "dynasty": "唐",
        "collection_info": null
    },
    {
        "title": "泊姑熟口",
        "author": "王周",
        "content": "杳杳金陵路，难禁欲断魂。\n雨晴山有态，风晚水无痕。\n远色千樯岸，愁声一笛村。\n如何遣怀抱，诗毕自开尊。",
        "dynasty": "唐",
        "collection_info": null
    },
    {
        "title": "湖口县",
        "author": "王周",
        "content": "柴桑分邑载图经，屈曲山光展画屏。\n最是芦洲东北望，人家残照隔烟汀。",
        "dynasty": "唐",
        "collection_info": null
    },
    {
        "title": "岳州众湖阻风二首 一",
        "author": "王周",
        "content": "众湖湖口繫兰船，睡起中餐又却眠。\n风伯如何解迴怒，数宵樯倚碧芦烟。",
        "dynasty": "唐",
        "collection_info": null
    },
    {
        "title": "岳州众湖阻风二首 二",
        "author": "王周",
        "content": "偶繫扁舟枕绿莎，旋移深处避惊波。\n晓来闲共渔人话，此去巴陵路几多。",
        "dynasty": "唐",
        "collection_info": null
    },
    {
        "title": "问春",
        "author": "王周",
        "content": "游丝垂幄雨依依，枝上红香片片飞。\n把酒问春因底意，为谁来后为谁归。",
        "dynasty": "唐",
        "collection_info": null
    },
    {
        "title": "春荅",
        "author": "王周",
        "content": "花枝千万趁春开，三月瓓珊即自回。\n剩向东园种桃李，明年依旧为君来。",
        "dynasty": "唐",
        "collection_info": null
    },
    {
        "title": "西塞山二首 一",
        "author": "王周",
        "content": "西塞名山立翠屏，浓岚横入半江青。\n千寻铁鏁无由问，石壁空存道者形。",
        "dynasty": "唐",
        "collection_info": null
    },
    {
        "title": "西塞山二首 二",
        "author": "王周",
        "content": "匹妇顽然莫问因，匹夫何去望千春。\n翻思岵屺传诗什，举世曾无化石人。",
        "dynasty": "唐",
        "collection_info": null
    },
    {
        "title": "使风",
        "author": "王周",
        "content": "风起即千里，风回翻问津。\n沈思宦游者，何啻使风人。",
        "dynasty": "唐",
        "collection_info": null
    },
    {
        "title": "石首山",
        "author": "王周",
        "content": "首出崔嵬占上游，迥存浓翠向荆州。\n空闻别有回山力，却见长江曲尺流。",
        "dynasty": "唐",
        "collection_info": null
    },
    {
        "title": "金口步",
        "author": "王周",
        "content": "两山鬬咽喉，羣石矗牙齿。\n行客无限怨，横吞一江水。",
        "dynasty": "唐",
        "collection_info": null
    },
    {
        "title": "采桑女二首 一",
        "author": "王周",
        "content": "渡水采桑归，蚕老催上机。\n扎扎得盈尺，轻素何人衣。",
        "dynasty": "唐",
        "collection_info": null
    },
    {
        "title": "采桑女二首 二",
        "author": "王周",
        "content": "采桑知蚕饥，投梭惜夜迟。\n谁夸罗绮丛，新画学月眉。",
        "dynasty": "唐",
        "collection_info": null
    },
    {
        "title": "渡溪",
        "author": "王周",
        "content": "渡溪溪水急，水溅罗衣湿。\n日暮犹未归，盈盈水边立。",
        "dynasty": "唐",
        "collection_info": null
    },
    {
        "title": "落叶",
        "author": "王周",
        "content": "素律铄欲脆，青女妒復稀。\n月冷天风吹，叶叶干红飞。",
        "dynasty": "唐",
        "collection_info": null
    },
    {
        "title": "宿疎陂驿",
        "author": "王周",
        "content": "秋染棠梨叶半红，荆州东望草平空。\n谁知孤宦天涯意，微雨萧萧古驿中。",
        "dynasty": "唐",
        "collection_info": null
    },
    {
        "title": "再经秭归二首 一",
        "author": "王周",
        "content": "总角曾随上峡船，寻思如梦可悽然。\n夜来孤馆重来宿，枕底滩声似旧年。",
        "dynasty": "唐",
        "collection_info": null
    },
    {
        "title": "再经秭归二首 二",
        "author": "王周",
        "content": "秭归城邑昔曾过，旧识无人奈老何。\n独有凄清难改处，月明闻唱竹枝歌。",
        "dynasty": "唐",
        "collection_info": null
    },
    {
        "title": "霞",
        "author": "王周",
        "content": "拂拂生残晖，层层如裂绯。\n天风翦成片，疑作仙人衣。",
        "dynasty": "唐",
        "collection_info": null
    },
    {
        "title": "巫山公署壁有无名氏戏书二韵",
        "author": "王周",
        "content": "南陵直上路盘盘，平地凌云势万端。\n堪笑巴民不厌足，更嫌山少画山看。",
        "dynasty": "唐",
        "collection_info": null
    },
    {
        "title": "道院",
        "author": "王周",
        "content": "白日人稀到，帘垂道院深。\n雨苔生古壁，雪雀聚寒林。\n忘虑凭三乐，消闲信五禽。\n谁知是官府，烟缕满鑪沈。",
        "dynasty": "唐",
        "collection_info": null
    },
    {
        "title": "会哙岑山人",
        "author": "王周",
        "content": "渝州江上忽相逢，说隐西山最上峰。\n略坐移时又分别，片云孤鹤一枝筇。",
        "dynasty": "唐",
        "collection_info": null
    },
    {
        "title": "巴江",
        "author": "王周",
        "content": "巴江江水色，一带浓蓝碧。\n仙女瑟瑟衣，风梭晚来织。",
        "dynasty": "唐",
        "collection_info": null
    },
    {
        "title": "小园桃李始花偶以成咏",
        "author": "王周",
        "content": "桃李栽成艳格新，数枝留得小园春。\n半红半白无风雨，随分夭容解笑人。",
        "dynasty": "唐",
        "collection_info": null
    },
    {
        "title": "公居",
        "author": "王周",
        "content": "公居门馆静，旅寄万州城。\n山共秋烟紫，霜幷夜月清。\n无愁干酒律，有句入诗评。\n何必须林下，方驰吏隐名。",
        "dynasty": "唐",
        "collection_info": null
    },
    {
        "title": "富池口",
        "author": "王周",
        "content": "扁舟闲引望，望极更盘桓。\n山密碍江曲，雨多饶地寒。\n短莎烟苒苒，惊浪雪漫漫。\n难写愁何限，乡关在一端。",
        "dynasty": "唐",
        "collection_info": null
    },
    {
        "title": "夔州病中",
        "author": "王周",
        "content": "隐几经旬疾未痊，孤灯孤驿若为眠。\n郡楼昨夜西风急，一一更筹到枕前。",
        "dynasty": "唐",
        "collection_info": null
    },
    {
        "title": "题厅壁",
        "author": "王周",
        "content": "永日无他念，孤清吏隐心。\n竹声幷雪碎，溪色共烟深。\n数息闲凭几，缘情默寄琴。\n谁知同寂寞，相与结知音。",
        "dynasty": "唐",
        "collection_info": null
    },
    {
        "title": "过武宁县",
        "author": "王周",
        "content": "行过武宁县，初晴物景和。\n岸回惊水急，山浅见天多。\n细草浓蓝泼，轻烟匹练拖。\n晚来何处宿，一笛起渔歌。",
        "dynasty": "唐",
        "collection_info": null
    },
    {
        "title": "路次覆盆驿",
        "author": "王周",
        "content": "曾上青泥蜀道难，架空成路入云寒。\n如何却向巴东去，三十六盘天外盘。",
        "dynasty": "唐",
        "collection_info": null
    },
    {
        "title": "藕池阻风寄同行抚牧裘驾",
        "author": "王周",
        "content": "船樯相望荆江中，岸芦汀树烟蒙蒙。\n路闻堤缺水如箭，未知何日生南风。",
        "dynasty": "唐",
        "collection_info": null
    },
    {
        "title": "无题二首 一",
        "author": "王周",
        "content": "冰雪肌肤力不胜，落花飞絮遶风亭。\n不知何事秋韆下，蹙破愁眉两点青。",
        "dynasty": "唐",
        "collection_info": null
    },
    {
        "title": "无题二首 二",
        "author": "王周",
        "content": "梨花如雪已相迷，更被惊乌半夜啼。\n帘捲玉楼人寂寂，一钩新月未沈西。",
        "dynasty": "唐",
        "collection_info": null
    },
    {
        "title": "泊巴东",
        "author": "王周",
        "content": "偶泊巴东古县前，宦情乡思两绵绵。\n不堪蜡炬烧残泪，雨打船窗半夜天。",
        "dynasty": "唐",
        "collection_info": null
    },
    {
        "title": "道中未开木杏花",
        "author": "王周",
        "content": "粉英香萼一般般，无限行人立马看。\n村女浴蚕桑柘绿，枉将颜色忍春寒。",
        "dynasty": "唐",
        "collection_info": null
    },
    {
        "title": "西山晚景",
        "author": "王周",
        "content": "公局长清淡，池亭晚景中。\n蔗竿闲倚碧，莲朵静淹红。\n半引弯弯月，微生飋飋风。\n无思復无虑，此味几人同。",
        "dynasty": "唐",
        "collection_info": null
    },
    {
        "title": "自和",
        "author": "王周",
        "content": "一片残阳景，朦胧淡月中。\n兰芽纡嫩紫，棃颊抹生红。\n琴阮资清格，冠簪养素风。\n烟霄半知足，吏隐少相同。",
        "dynasty": "唐",
        "collection_info": null
    },
    {
        "title": "齿落词",
        "author": "王周",
        "content": "己卯至庚辰，仲夏晦之暮。\n吾齿右排上，一齿脱而去。\n呼吸缺吾防，咀嚼欠吾助。\n年籥惜不返，日驭走为蠹。\n唇亡得无寒，舌在从何诉。\n辅车宜长依，髮肤可增惧。\n不须考前古，聊且为近喻。\n有如云中雨，雨散绝回顾。\n有如枝上叶，叶脱难再附。\n白髮非独愁，红颜岂私驻。\n何必郁九回，何必牵百虑。\n开尊復开怀，引笔作长句。",
        "dynasty": "唐",
        "collection_info": null
    },
    {
        "title": "淘金碛",
        "author": "王周",
        "content": "画船晚过淘金碛，不见黄金惟见石。\n犹恐黄金价未高，见得锱铢几多力。",
        "dynasty": "唐",
        "collection_info": null
    },
    {
        "title": "施南路偶书",
        "author": "王周",
        "content": "大石岭南梅欲发，南陵陂上雪初飞。\n苦无酒解愁成阵，又附兰桡向秭归。",
        "dynasty": "唐",
        "collection_info": null
    },
    {
        "title": "大石岭驿梅花",
        "author": "王周",
        "content": "仙中姑射接瑶姬，成阵清香拥路岐。\n半出驿墙谁画得，雪英相倚两三枝。",
        "dynasty": "唐",
        "collection_info": null
    },
    {
        "title": "赠怤师",
        "author": "王周",
        "content": "水中有片月，照耀婵娟姿。\n庭前有孤栢，竦秀岁寒期。\n坚然物莫迁，寂焉心为师。\n声发响必荅，形存影即随。\n雪花安结子，雪叶宁附枝。\n兰死不改香，井寒岂生澌。\n晨鑪烟褭褭，病髮霜丝丝。\n丈室冰凛冽，一衲云离披。\n顾此名利场，得不惭冠绥。",
        "dynasty": "唐",
        "collection_info": null
    },
    {
        "title": "游仙都观",
        "author": "王周",
        "content": "冷杉枯栢路盘空，毛髮生寒略略风。\n两汉真仙在何处，巡香行遶蘂珠宫。",
        "dynasty": "唐",
        "collection_info": null
    },
    {
        "title": "志峡船具诗 梢",
        "author": "王周",
        "content": "制之居首尾，俾之辨斜正。\n首动尾聿随，斜取正为定。\n有如提吏笔，有如执时柄。\n有如秉师律，有如宣命令。\n守彼方与直，得其刚且劲。\n既能济险难，何畏涉辽敻。\n招招俾作主，泛泛实司命。\n风乌愧斟酌，画鹢空辉映。\n古人存丰规，猗欤聊引证。",
        "dynasty": "唐",
        "collection_info": null
    },
    {
        "title": "志峡船具诗 艣",
        "author": "王周",
        "content": "用之大曰舻，冠乎小者楫。\n通津既能济，巨浸即横涉。\n身之使者颊，虎之拏者爪。\n鱼之拨者鬣，弩之进者筴。\n此实为相须，相须航一叶。",
        "dynasty": "唐",
        "collection_info": null
    },
    {
        "title": "志峡船具诗 戙",
        "author": "王周",
        "content": "箭飞峡中水，锯立峡中石。\n峡与水为隘，水与石相击。\n濆为生险艰，声发甚霹雳。\n三老航一叶，百丈空千尺。\n苍黄徒尔为，倏忽何可测。\n篙之小难制，戙之独有力。\n猗嗟戙之为，彬彬坚且直。\n有如用武人，森森矗戈戟。\n有如敢言士，落落吐胸臆。\n拯危居坦夷，济险免兢惕。\n志彼哲匠心，俾其来者识。",
        "dynasty": "唐",
        "collection_info": null
    },
    {
        "title": "志峡船具诗 百丈",
        "author": "王周",
        "content": "少尝侍先君，余闲诵白氏。\n始得入峡诗，深味作诗旨。\n云有万仞山，云有千丈水。\n自念坎壈时，尤多兢慎理。\n山束峡如口，水漱石如齿。\n孤舟行其中，薄冰犹坦履。\n孱颜屹焉立，汹涌勃然起。\n百丈为前牵，万险即平砥。\n破之以篔筜，续之以麻枲。\n砺之坚以节，引之直如矢。\n杼轴连半空，长短随两涘。\n铁锁枉驰名，锦缆谩称美。\n长绳岂能繫，朽索何足拟。\n苟非𦁤之为，胡可力行此。",
        "dynasty": "唐",
        "collection_info": null
    },
    {
        "title": "早春西园",
        "author": "王周",
        "content": "引步携筇竹，西园小径通。\n雪欹梅蔕绿，春入杏梢红。\n静意崖穿溜，孤愁笛破空。\n如何将此景，收拾向图中。",
        "dynasty": "唐",
        "collection_info": null
    },
    {
        "title": "金盘草诗",
        "author": "王周",
        "content": "今春从南陵，得草名金盘。\n金盘有仁性，生在林一端。\n根节岁一节，食之甘而酸。\n风俗竞采掇，俾人防急难。\n巴中虵虺毒，解之如走丸。\n巨叶展六出，软干分长竿。\n摇摇绿玉活，褭褭香荷寒。\n世云暑酷月，郁有神物看。\n天之产于此，意欲生民安。\n今之为政者，何不反此观。\n知彼苛且猛，慎勿虐而残。\n一物苟失所，万金惟可叹。\n莫并蒿与莱，岂羡芝及兰。\n勤渠护根本，栽植当庭栏。\n寄言好生者，休说神仙丹。",
        "dynasty": "唐",
        "collection_info": null
    },
    {
        "title": "和程刑部三首 公会亭",
        "author": "王周",
        "content": "公事公言地，标名姓必臧。\n江山如得助，谈笑若为妨。\n均赋乡原肃，详刑郡邑康。\n官箴居座右，夙夜算难忘。",
        "dynasty": "唐",
        "collection_info": null
    },
    {
        "title": "和程刑部三首 碧鲜亭",
        "author": "王周",
        "content": "飋飋笼清籁，萧萧鏁翠阴。\n向高思尽节，从直美虚心。\n迥砌滋苍藓，幽窗伴素琴。\n公余时引步，一径静中深。",
        "dynasty": "唐",
        "collection_info": null
    },
    {
        "title": "和程刑部三首 清涟閤",
        "author": "王周",
        "content": "照影翻窗绮，层纹滉额波。\n丝青迷岸柳，茸绿蘸汀莎。\n片雪翘饥鹭，孤香卷嫩荷。\n凭栏堪入画，时听竹枝歌。",
        "dynasty": "唐",
        "collection_info": null
    },
    {
        "title": "自喻",
        "author": "王周",
        "content": "予念天之生，生本空疎器。\n五岁禀慈训，愤悱读书志。\n七岁辨声律，勤苦会诗赋。\n九岁执公卷，倜傥干名意。\n乞荐乡老书，幸会春官试。\n折桂愧巍峩，依莲何气味。\n性拙绝不佞，才短无余地。\n前年会知己，荐章实非据。\n宁见民说平，空荷君恩寄。\n瞿唐抵巴渝，往来名揽辔。\n孤舟一水中，艰险实可畏。\n羣操百丈牵，临难无苟避。\n濆向江底发，水在石中沸。\n槌鼓称打宽，繫纫呼下纬。\n善恶胡可分，死生何足讳。\n骑衡与垂堂，非不知前喻。\n临渊与履冰，非不知深虑。\n我今縻搢绅，善地谁人致。\n城孤与社鼠，巧佞谁从庇。\n奴颜与婢膝，丑直谁从媚。\n妻儿敻限越，容颜几憔悴。\n致身霄汉人，呝嚱尽贤智。",
        "dynasty": "唐",
        "collection_info": null
    },
    {
        "title": "巫山庙",
        "author": "王周",
        "content": "庙前溪水流潺潺，庙中修竹声珊珊。\n襄王一梦杳难问，晚晴天气归云闲。",
        "dynasty": "唐",
        "collection_info": null
    },
    {
        "title": "下瞿塘寄时同年",
        "author": "王周",
        "content": "春寒天气下瞿塘，大壤溪前柳线长。\n须信孤云是孤宦，莫将乡思附归艎。",
        "dynasty": "唐",
        "collection_info": null
    },
    {
        "title": "和杜运使巴峡地暖节物与中土异黯然有感诗三首 一",
        "author": "王周",
        "content": "随柳参差破绿芽，此中依约欲飞花。\n春光是处伤离思，何况归期未有涯。",
        "dynasty": "唐",
        "collection_info": null
    },
    {
        "title": "和杜运使巴峡地暖节物与中土异黯然有感诗三首 二",
        "author": "王周",
        "content": "始看菊蘂开篱下，又见梅花寄岭头。\n揽辔巴西官局冷，几凭春酒沃乡愁。",
        "dynasty": "唐",
        "collection_info": null
    },
    {
        "title": "和杜运使巴峡地暖节物与中土异黯然有感诗三首 三",
        "author": "王周",
        "content": "花品姚黄冠洛阳，巴中春早羡孤芳。\n不知别有栽培力，流咏新诗与激昂。",
        "dynasty": "唐",
        "collection_info": null
    },
    {
        "title": "施南太守以猨儿为寄作诗答之",
        "author": "王周",
        "content": "虞人初获酉江西，长臂难将意马齐。\n今日未啼头已白，不堪深入白云啼。",
        "dynasty": "唐",
        "collection_info": null
    },
    {
        "title": "巫庙",
        "author": "王周",
        "content": "巴水走若箭，峡山开如屏。\n汹涌匹练白，𡷾崒浓蓝青。\n崖空蓄云雨，滩恶惊雷霆。\n神仙宅幽邃，庙貌横杳冥。\n隐约可一梦，缥缈余千龄。\n名利有所役，舟楫无暂停。\n悉宰垂[肸]蠁，祠祷希安宁。\n鵶鵶尔何物，飞飞来庙庭。\n纷纷扬寥泬，远近随虚舲。\n铁石砺觜爪，金碧辉光翎。\n翔集託阴险，鹐啄贪羶腥。\n日既恃威福，岁久为精灵。\n依草与附木，诬诡殊不经。\n城狐与社鼠，琐细何足听。\n况乎人假人，心阔吞沧溟。",
        "dynasty": "唐",
        "collection_info": null
    },
    {
        "title": "贵游",
        "author": "刘兼",
        "content": "绣衣公子宴池塘，淑景融融万卉芳。\n珠翠照天春未老，管弦临水日初长。\n风飘柳线金成穗，雨洗梨花玉有香。\n醉后不能离绮席，拟凭青帝繫斜阳。",
        "dynasty": "唐",
        "collection_info": null
    },
    {
        "title": "梦归故园 一",
        "author": "刘兼",
        "content": "桐叶飞霜落井栏，菱花藏雪助衰颜。\n夜窗飒飒摇寒竹，秋枕迢迢梦故山。\n临水钓舟横荻岸，隔溪禅侣启柴关。\n觉来依旧三更月，离绪乡心起万端。",
        "dynasty": "唐",
        "collection_info": null
    },
    {
        "title": "梦归故园 二",
        "author": "刘兼",
        "content": "旧馆秋寒夜梦长，水帘疎影入迴塘。\n宦情率尔拖鱼艇，客恨依然在燕梁。\n白鹭独飘山面雪，红蕖全谢镜心香。\n起来不语无人会，醉倚东轩半夕阳。",
        "dynasty": "唐",
        "collection_info": null
    },
    {
        "title": "蜀都春晚感怀",
        "author": "刘兼",
        "content": "蜀都春色渐离披，梦断云空事莫追。\n宫阙一城荒作草，王孙犹自醉如泥。\n谁家玉笛吹残照，柳市金丝拂旧堤。\n可惜锦江无锦濯，海棠花下杜鹃啼。",
        "dynasty": "唐",
        "collection_info": null
    },
    {
        "title": "对雨",
        "author": "刘兼",
        "content": "幽庭凝碧亦涟漪，檐溜声繁聒梦归。\n半岫金乌纔委照，一川石燕又交飞。\n濯枝霢霂榴花吐，吹渚飘飖暑气微。\n因忆故园闲钓处，苍苔斑驳满渔矶。",
        "dynasty": "唐",
        "collection_info": null
    },
    {
        "title": "春霁",
        "author": "刘兼",
        "content": "春霁江山似画图，醉垂鞭袂出康衢。\n猖狂乱打貔貅鼓，懒慢迟修鸳鹭书。\n老色渐来欺鬓髮，闲晴将欲傲簪裾。\n苔钱遍地知多少，买得花枝不落无。",
        "dynasty": "唐",
        "collection_info": null
    },
    {
        "title": "秋夕书怀 一",
        "author": "刘兼",
        "content": "荒僻淹留岁已深，解龟无计恨难任。\n守方半会蛮夷语，贺厦全忘燕雀心。\n夜静倚楼悲月笛，秋寒欹枕泣霜砧。\n宦情总逐愁肠断，一筯鲈鱼直万金。",
        "dynasty": "唐",
        "collection_info": null
    },
    {
        "title": "秋夕书怀 二",
        "author": "刘兼",
        "content": "直气从来不入时，掩关慵更钓磻溪。\n斯文未丧宣尼叹，吾道将穷阮籍悲。\n轻粉覆霜凝夜砌，乱金铺菊织秋篱。\n南阳卧久无人问，薄命非才有可疑。",
        "dynasty": "唐",
        "collection_info": null
    },
    {
        "title": "春霄",
        "author": "刘兼",
        "content": "春云春日共朦胧，满院梨花半夜风。\n宿酒未醒珠箔捲，艳歌初阕玉楼空。\n五湖范蠡才堪重，六印苏秦道不同。\n再取素琴聊假寐，南柯灵梦莫相通。",
        "dynasty": "唐",
        "collection_info": null
    },
    {
        "title": "秋夕书怀呈戎州郎中 一",
        "author": "刘兼",
        "content": "素律初迴枕簟凉，松风飘泊入华堂。\n谭鸡寂默纱窗静，梦蝶萧条玉漏长。\n归去水云多阻隔，别来情绪足悲伤。\n霜砧月笛休相引，只有离襟泪两行。",
        "dynasty": "唐",
        "collection_info": null
    },
    {
        "title": "秋夕书怀呈戎州郎中 二",
        "author": "刘兼",
        "content": "风送秋荷满鼻香，竹声敲玉近虚廊。\n梦迴故国情方黯，月过疎帘夜正凉。\n菱镜也知移艳态，锦书其奈隔年光。\n鸾胶处处难寻觅，断尽相思寸寸肠。",
        "dynasty": "唐",
        "collection_info": null
    },
    {
        "title": "晚楼寓怀",
        "author": "刘兼",
        "content": "薄暮疎林宿鸟还，倚楼垂袂復凭栏。\n月沈江底珠轮净，云锁峰头玉叶寒。\n刘毅暂贫虽壮志，冯唐将老自低颜。\n无言独对秋风立，拟把朝簪换钓竿。",
        "dynasty": "唐",
        "collection_info": null
    },
    {
        "title": "征妇怨",
        "author": "刘兼",
        "content": "金闺寂寞罢妆台，玉筯阑干界粉腮。\n花落掩关春欲暮，月圆欹枕梦初迴。\n鸾胶岂续愁肠断，龙劒难挥别绪开。\n曾寄锦书无限意，塞鸿何事不归来。",
        "dynasty": "唐",
        "collection_info": null
    },
    {
        "title": "对镜",
        "author": "刘兼",
        "content": "青镜重磨照白鬚，白鬚捻闲意何如。\n故园迢遰千山外，荒郡淹留四载余。\n风送竹声侵枕簟，月移花影过庭除。\n秋霜满领难消释，莫读离骚失意书。",
        "dynasty": "唐",
        "collection_info": null
    },
    {
        "title": "春燕",
        "author": "刘兼",
        "content": "多时窗外语呢喃，只要佳人捲绣帘。\n大厦已成须庆贺，高门频入莫憎嫌。\n花间舞蝶和香趁，江畔春泥带雨衔。\n栖息数年情已厚，营巢争肯傍他檐。",
        "dynasty": "唐",
        "collection_info": null
    },
    {
        "title": "春晚寓怀",
        "author": "刘兼",
        "content": "一承兑泽莅方州，八度春光照郡楼。\n好景几将官吏醉，名山时领管弦游。\n空花任尔频侵眼，老雪从他渐满头。\n归去杜陵池阁在，只能欢笑不能愁。",
        "dynasty": "唐",
        "collection_info": null
    },
    {
        "title": "中春宴游",
        "author": "刘兼",
        "content": "二月风光似洞天，红英翠萼簇芳筵。\n楚王云雨迷巫峡，江令文章媚蜀笺。\n歌黛入颦春袖敛，舞衣新绣晓霞鲜。\n酒阑香袂初分散，笑指渔翁钓暮烟。",
        "dynasty": "唐",
        "collection_info": null
    },
    {
        "title": "春晚闲望",
        "author": "刘兼",
        "content": "东风满地是梨花，只把琴心殢酒家。\n立处晚楼横短笛，望中春草接平沙。\n雁行断续晴天远，燕翼参差翠幕斜。\n归计未成头欲白，钓舟烟浪思无涯。",
        "dynasty": "唐",
        "collection_info": null
    },
    {
        "title": "秋夕书事",
        "author": "刘兼",
        "content": "摇落江天万木空，雁行斜戛塞垣风。\n征闺捣月离愁远，旧馆眠云旅梦通。\n郢客岂能陪下里，皋禽争肯恋樊笼。\n此心旷荡谁相会，尽在南华十卷中。",
        "dynasty": "唐",
        "collection_info": null
    },
    {
        "title": "莲塘霁望",
        "author": "刘兼",
        "content": "新秋菡萏发红英，向晚风飘满郡馨。\n万迭水纹罗乍展，一双鸂鶒绣初成。\n采莲女散吴歌阕，拾翠人归楚雨晴。\n远岸牧童吹短笛，蓼花深处信牛行。",
        "dynasty": "唐",
        "collection_info": null
    },
    {
        "title": "送从弟舍人入蜀",
        "author": "刘兼",
        "content": "嘉陵江畔饯行车，离袂难分十里余。\n慷慨莫夸心似铁，留连不觉泪成珠。\n风光川谷梅将发，音信云天雁未疎。\n立马举鞭无限意，会稀别远拟何如。",
        "dynasty": "唐",
        "collection_info": null
    },
    {
        "title": "新迴车院筵上作",
        "author": "刘兼",
        "content": "迴车院子未迴车，三载疲民咏袴襦。\n借寇已承英主诏，乞骸须上老臣书。\n黄金蜀柳笼朱户，碧玉湘筠映绮疏。\n因问满筵诗酒客，锦江何处有鲈鱼。",
        "dynasty": "唐",
        "collection_info": null
    },
    {
        "title": "寄长安郑员外",
        "author": "刘兼",
        "content": "屈指良交十四人，隙驹风烛渐为尘。\n当初花下三秦客，只有天涯二老身。\n乘醉几同游北内，寻芳多共谒东隣。\n此时阻隔关山远，月满江楼泪满巾。",
        "dynasty": "唐",
        "collection_info": null
    },
    {
        "title": "咸阳怀古",
        "author": "刘兼",
        "content": "高秋咸镐起霜风，秦汉荒陵树叶红。\n七国鬬鸡方贾勇，中原逐鹿更争雄。\n南山漠漠云常在，渭水悠悠事旋空。\n立马举鞭遥望处，阿房遗址夕阳东。",
        "dynasty": "唐",
        "collection_info": null
    },
    {
        "title": "春怨",
        "author": "刘兼",
        "content": "绣林红岸落花钿，故去新来感自然。\n绝塞杪春悲汉月，长林深夜泣缃弦。\n锦书雁断应难寄，菱镜鸾孤貌可怜。\n独倚画屏人不会，梦魂纔别戍楼边。",
        "dynasty": "唐",
        "collection_info": null
    },
    {
        "title": "登楼寓望",
        "author": "刘兼",
        "content": "凭高多是偶汍澜，红叶何堪照病颜。\n万迭云山供远恨，一轩风物送秋寒。\n背琴鹤客归松径，横笛牛童卧蓼滩。\n独倚郡楼无限意，夕阳西去水东还。",
        "dynasty": "唐",
        "collection_info": null
    },
    {
        "title": "江岸独步",
        "author": "刘兼",
        "content": "醉卓寒筇傍水行，渔翁不会独吟情。\n龟能顾印谁相重，鹤偶乘轩自可轻。\n簪组百年终长物，文章千古亦虚名。\n是非得丧皆闲事，休向南柯与梦争。",
        "dynasty": "唐",
        "collection_info": null
    },
    {
        "title": "江楼望乡寄内",
        "author": "刘兼",
        "content": "独上江楼望故乡，泪襟霜笛共凄凉。\n云生陇首秋虽早，月在天心夜已长。\n魂梦只能随蛱蝶，烟波无计学鸳鸯。\n蜀笺都有三千幅，总写离情寄孟光。",
        "dynasty": "唐",
        "collection_info": null
    },
    {
        "title": "命妓不至",
        "author": "刘兼",
        "content": "琴中难挑孰怜才，独对良宵酒数杯。\n苏子黑貂将已尽，宋弘青鸟又空回。\n月穿净牖霜成隙，风捲残花锦作堆。\n欹枕梦魂何处去，醉和春色入天台。",
        "dynasty": "唐",
        "collection_info": null
    },
    {
        "title": "宣赐锦袍设上赠诸郡客",
        "author": "刘兼",
        "content": "十月芙蓉花满枝，天庭驿骑赐寒衣。\n将同玉蝶侵肌冷，也遣金鹏遍体飞。\n夜卧始知多忝窃，昼行方觉转光辉。\n深冬若得朝丹阙，太华峰前衣锦归。",
        "dynasty": "唐",
        "collection_info": null
    },
    {
        "title": "晨鸡",
        "author": "刘兼",
        "content": "朱冠金距綵毛身，昧爽高声已报晨。\n作瑞莫惭先贡楚，擅塲须信独推秦。\n淮南也伴升仙犬，函谷曾容借晓人。\n此日卑栖随饮啄，宰君驱我亦相驯。",
        "dynasty": "唐",
        "collection_info": null
    },
    {
        "title": "芳春",
        "author": "刘兼",
        "content": "微雨微风隔昼帘，金炉檀炷冷慵添。\n桃花满地春牢落，柳絮成堆雪弃嫌。\n宝瑟不能邀卓氏，綵毫何必梦江淹。\n宦情归兴休相挠，隼斾渔舟总未厌。",
        "dynasty": "唐",
        "collection_info": null
    },
    {
        "title": "春游 一",
        "author": "刘兼",
        "content": "柳成金穗草如茵，载酒寻花共赏春。\n先入醉乡君莫问，十年风景在三秦。",
        "dynasty": "唐",
        "collection_info": null
    },
    {
        "title": "春游 二",
        "author": "刘兼",
        "content": "摇摇离绪不能持，满郡花开酒熟时。\n羞听黄莺求善友，强随绿柳展愁眉。\n隔云故国山千迭，傍水芳林锦万枝。\n圣主未容归北阙，且将勤俭抚南夷。",
        "dynasty": "唐",
        "collection_info": null
    },
    {
        "title": "重阳感怀 一",
        "author": "刘兼",
        "content": "重阳不忍上高楼，寒菊年年照暮秋。\n万迭故山云总隔，两行乡泪血和流。\n黄茅莽莽连边郡，红叶纷纷落钓舟。\n归计未成年渐老，茱萸羞戴雪霜头。",
        "dynasty": "唐",
        "collection_info": null
    },
    {
        "title": "重阳感怀 二",
        "author": "刘兼",
        "content": "载花乘酒上高山，四望秋空八极宽。\n蜀国江山存不得，刘家豚犬取何难。\n张仪旧壁苍苔厚，葛亮荒祠古木寒。\n独对斜阳更惆怅，锦江东注似波澜。",
        "dynasty": "唐",
        "collection_info": null
    },
    {
        "title": "宴游池馆",
        "author": "刘兼",
        "content": "绮筵金碧照芳菲，酒满瑶巵水满池。\n去岁南岐离郡日，今春东蜀看花时。\n俭莲发脸当筹着，绪柳生腰按柘枝。\n座客半酣言笑狎，孔融怀抱正怡怡。",
        "dynasty": "唐",
        "collection_info": null
    },
    {
        "title": "寄高书记",
        "author": "刘兼",
        "content": "齐朝庆裔祖敖曹，麟角无双凤九毛。\n声价五侯争辟命，文章一代振风骚。\n醉琴自寄陶家意，梦枕谁听益郡刀。\n补衮应星曾奏举，北山南海孰为高。",
        "dynasty": "唐",
        "collection_info": null
    },
    {
        "title": "再见从弟舍人",
        "author": "刘兼",
        "content": "屈指依稀十五年，鸾台秘阁位相悬。\n分飞淮甸雁行断，重见江楼蟾影圆。\n滞迹未偕朝北阙，高才方命入西川。\n愿君通理须还早，拜庆慈亲几杖前。",
        "dynasty": "唐",
        "collection_info": null
    },
    {
        "title": "春昼醉眠",
        "author": "刘兼",
        "content": "朱栏芳草绿纤纤，欹枕高堂捲昼帘。\n处处落花春寂寂，时时中酒病恹恹。\n塞鸿信断虽堪讶，梁燕词多且莫嫌。\n自有卷书销永日，霜华未用鬓边添。",
        "dynasty": "唐",
        "collection_info": null
    },
    {
        "title": "中夏昼卧",
        "author": "刘兼",
        "content": "寂寂无聊九夏中，傍檐依壁待清风。\n壮图奇策无人问，不及南阳一卧龙。",
        "dynasty": "唐",
        "collection_info": null
    },
    {
        "title": "春夕寓兴",
        "author": "刘兼",
        "content": "忘忧何必在庭萱，是事悠悠竟可宽。\n酒病未能辞锦里，春狂又拟入桃源。\n风吹杨柳丝千缕，月照梨花雪万团。\n闲泥金徽度芳夕，幽泉石上自潺湲。",
        "dynasty": "唐",
        "collection_info": null
    },
    {
        "title": "春夜",
        "author": "刘兼",
        "content": "薄薄春云笼皓月，杏花满地堆香雪。\n醉垂罗袂倚朱栏，小数玉仙歌未阕。",
        "dynasty": "唐",
        "collection_info": null
    },
    {
        "title": "访饮妓不遇招酒徒不至",
        "author": "刘兼",
        "content": "小桥流水接平沙，何处行云不在家。\n毕卓未来轻竹叶，刘晨重到殢桃花。\n琴樽冷落春将尽，帏幌萧条日又斜。\n回首却寻芳草路，金鞍拂柳思无涯。",
        "dynasty": "唐",
        "collection_info": null
    },
    {
        "title": "春宴河亭",
        "author": "刘兼",
        "content": "柳摆轻丝拂嫩黄，槛前流水满池塘。\n一筵金翠临芳岸，四面烟花出粉墙。\n舞袖逐风翻绣浪，歌尘随燕下雕梁。\n蛮笺象管休凝思，且放春心入醉乡。",
        "dynasty": "唐",
        "collection_info": null
    },
    {
        "title": "蜀都道中",
        "author": "刘兼",
        "content": "劒关云栈乱峥嵘，得丧何由险与平。\n千载龟城终失守，一堆鬼录漫留名。\n季年必不延昏主，薄赏那堪激懦兵。\n李特后来多二世，纳降归拟尽公卿。",
        "dynasty": "唐",
        "collection_info": null
    },
    {
        "title": "万葛树",
        "author": "刘兼",
        "content": "叶如羽盖岂堪论，百步清阴锁绿云。\n善政已闻思召伯，英风偏称号将军。\n静铺讲席麟经润，高拂□枝兔影分。\n更有岁寒霜雪操，莫将樗栎拟相羣。",
        "dynasty": "唐",
        "collection_info": null
    },
    {
        "title": "春夕遣怀",
        "author": "刘兼",
        "content": "穷通分定莫凄凉，且放欢情入醉乡。\n范蠡扁舟终去相，冯唐半世只为郎。\n风飘玉笛梅初落，酒泛金樽月未央。\n休把虚名挠怀抱，九原丘陇尽侯王。",
        "dynasty": "唐",
        "collection_info": null
    },
    {
        "title": "西斋",
        "author": "刘兼",
        "content": "西斋新竹两三茎，也有风敲碎玉声。\n莫恨移来栏槛远，譬如元本此间生。",
        "dynasty": "唐",
        "collection_info": null
    },
    {
        "title": "新蝉",
        "author": "刘兼",
        "content": "齐女屏帏失旧容，侍中冠冕有芳踪。\n翅翻晚鬓寻香露，声引秋丝逐远风。\n旅馆听时髭欲白，戍楼闻处叶多红。\n只知送恨添愁事，谁见凌霄羽蜕功。",
        "dynasty": "唐",
        "collection_info": null
    },
    {
        "title": "寄滑州文秀大师",
        "author": "刘兼",
        "content": "分飞屈指十三年，菡萏峰前别社莲。\n薄宦偶然来左蜀，孤云何事在南燕。\n一封瑶简音初达，两处金沙色共圆。\n珍重汤休惠佳句，郡斋吟久不成眠。",
        "dynasty": "唐",
        "collection_info": null
    },
    {
        "title": "中春登楼 一",
        "author": "刘兼",
        "content": "金杯不以涤愁肠，江郡芳时忆故乡。\n两岸烟花春富贵，一楼风月夜凄凉。\n王章莫耻牛衣泪，潘岳休惊鹤鬓霜。\n归去莲花归未得，白云深处有茅堂。",
        "dynasty": "唐",
        "collection_info": null
    },
    {
        "title": "中春登楼 二",
        "author": "刘兼",
        "content": "古今通塞莫咨嗟，谩把霜髯敌岁华。\n失手已惭蛇有足，用心休为鼠无牙。\n九天云净方怜月，一夜风高便厌花。\n独倚郡楼人不会，钓舟春浪接平沙。",
        "dynasty": "唐",
        "collection_info": null
    },
    {
        "title": "自遣",
        "author": "刘兼",
        "content": "未上亨衢独醉吟，赋成无处博黄金。\n家人莫问张仪舌，国士须知豫让心。\n照乘始堪沽善价，阳春争忍混凡音。\n鵾鹏鳞翼途程在，九万风云海浪深。",
        "dynasty": "唐",
        "collection_info": null
    },
    {
        "title": "偶有下殇因而自遣",
        "author": "刘兼",
        "content": "彭寿殇龄共两空，幻泡缘影梦魂中。\n缺圆宿会长如月，飘忽浮生疾似风。\n修短百年先后定，贤愚千古是非同。\n南柯太守知人意，休问陶陶塞上翁。",
        "dynasty": "唐",
        "collection_info": null
    },
    {
        "title": "倦学",
        "author": "刘兼",
        "content": "乐广亡来冰镜稀，宓妃嫫母混妍媸。\n且于雾裏藏玄豹，休向窗中问碧鸡。\n百氏典坟空自苦，一堆萤雪竟谁知。\n门前春色芳如昼，好掩书斋任所之。",
        "dynasty": "唐",
        "collection_info": null
    },
    {
        "title": "去年今日",
        "author": "刘兼",
        "content": "去年今日到荣州，五骑红尘入郡楼。\n貔虎只知迎太守，蛮夷不信是儒流。\n姦豪已息时将泰，疲瘵全苏岁又周。\n圣主若容辞重禄，便归烟水狎羣鸥。",
        "dynasty": "唐",
        "collection_info": null
    },
    {
        "title": "昼寝",
        "author": "刘兼",
        "content": "花落青苔锦数重，书淫不觉避春慵。\n[恣]情枕上飞庄蝶，任尔云间骋陆龙。\n玉液未能消气魄，牙籤方可涤昏蒙。\n起来已被诗魔引，窗外寒敲翠竹风。",
        "dynasty": "唐",
        "collection_info": null
    },
    {
        "title": "郡斋寓兴",
        "author": "刘兼",
        "content": "依约樊川似旭川，郡斋风物尽萧然。\n秋庭碧藓铺云锦，晚阁红蕖簇水仙。\n醉笔语狂挥粉壁，歌梁尘乱拂花钿。\n情怀放荡无羁束，地角天涯亦信缘。",
        "dynasty": "唐",
        "collection_info": null
    },
    {
        "title": "郡楼闲望书怀",
        "author": "刘兼",
        "content": "郡城楼阁绕江滨，风物清秋入望频。\n铜鼓祭龙云塞庙，芦花飘市雪黏人。\n莲披净沼羣香散，鹭点寒烟玉片新。\n归去杜陵池馆在，且将朝服拂埃尘。",
        "dynasty": "唐",
        "collection_info": null
    },
    {
        "title": "玉烛花",
        "author": "刘兼",
        "content": "袅袅香英三四枝，亭亭红艳照阶墀。\n正当晚槛初开处，却似春闱就试时。\n少女不吹方熠爚，东君偏惜未离披。\n夜深斜倚朱栏外，拟把邻光借与谁。",
        "dynasty": "唐",
        "collection_info": null
    },
    {
        "title": "从弟舍人惠茶",
        "author": "刘兼",
        "content": "曾求芳茗贡芜词，果沐颁霑味甚奇。\n龟背起纹轻炙处，云头翻液乍烹时。\n老丞倦闷偏宜矣，旧客过从别有之。\n珍重宗亲相寄惠，水亭山阁自携持。",
        "dynasty": "唐",
        "collection_info": null
    },
    {
        "title": "再看光福寺牡丹",
        "author": "刘兼",
        "content": "去年曾看牡丹花，蛱蝶迎人傍彩霞。\n今日再游光福寺，春风吹我入仙家。\n当筵芬馥歌唇动，倚槛娇羞醉眼斜。\n来岁未朝金阙去，依前和露载归衙。",
        "dynasty": "唐",
        "collection_info": null
    },
    {
        "title": "海棠花",
        "author": "刘兼",
        "content": "淡淡微红色不深，依依偏得似春心。\n烟轻虢国颦歌黛，露重长门敛泪衿。\n低傍绣帘人易折，密藏香蘂蝶难寻。\n良宵更有多情处，月下芬芳伴醉吟。",
        "dynasty": "唐",
        "collection_info": null
    },
    {
        "title": "新竹",
        "author": "刘兼",
        "content": "近窗卧砌两三丛，佐静添幽别有功。\n影镂碎金初透月，声敲寒玉乍摇风。\n无凭费叟烟波碧，莫信湘妃泪点红。\n自是子猷偏爱尔，虚心高节雪霜中。",
        "dynasty": "唐",
        "collection_info": null
    },
    {
        "title": "木芙蓉",
        "author": "刘兼",
        "content": "素灵失律诈风流，强把芳菲半载偷。\n是叶葳蕤霜照夜，此花烂熳火烧秋。\n谢莲色淡争堪种，陶菊香秾亦合羞。\n谁道金风能肃物，因何厚薄不相侔。",
        "dynasty": "唐",
        "collection_info": null
    },
    {
        "title": "送二郎君归长安",
        "author": "刘兼",
        "content": "我儿辞去泪双流，蜀郡秦川两处愁。\n红叶满山归故国，黄茅徧地住他州。\n荷衣晓挂惭官吏，菱镜秋窥讶鬓髹。\n好向云泉营旧隐，莫教庄叟畏牺牛。",
        "dynasty": "唐",
        "collection_info": null
    },
    {
        "title": "送文英大师",
        "author": "刘兼",
        "content": "屈指平阳别社莲，蟾光一百度曾圆。\n孤云自在知何处，薄宦参差亦信缘。\n山郡披风方穆若，花时分袂更凄然。\n摇鞭相送嘉陵岸，回首羣峰隔翠烟。",
        "dynasty": "唐",
        "collection_info": null
    },
    {
        "title": "酬勾评事",
        "author": "刘兼",
        "content": "闲庭欹枕正悲秋，忽觉新编浣远愁。\n才薄只愁安雁户，年高空忆復渔舟。\n鹭翘皓雪临汀岸，莲袅红香匝郡楼。\n对景却惭无藻思，南金荆玉卒难酬。",
        "dynasty": "唐",
        "collection_info": null
    },
    {
        "title": "初至郡界",
        "author": "刘兼",
        "content": "嘉陵江畔接荣川，两畔旌旗下濑船。\n郡印已分炎瘴地，朝衣犹惹御炉烟。\n莲塘小饮香随艇，月榭高吟水压天。\n锦字莫嫌归路远，华夷一统太平年。",
        "dynasty": "唐",
        "collection_info": null
    },
    {
        "title": "到郡后有寄",
        "author": "刘兼",
        "content": "蜀路新修尽坦平，交亲深幸再逢迎。\n正当返袂思乡国，却似归家见弟兄。\n霑泽只惭尧綍重，泝流还喜范舟轻。\n欲将感恋裁书旨，多少渔笺写得成。",
        "dynasty": "唐",
        "collection_info": null
    },
    {
        "title": "长春节",
        "author": "刘兼",
        "content": "圣朝佳节遇长春，跪捧金炉祝又焚。\n宝藏发来天地秀，兵戈销后帝皇尊。\n太平基址千年永，混一车书万古存。\n更有馨香满芳槛，和风迟日在兰荪。",
        "dynasty": "唐",
        "collection_info": null
    },
    {
        "title": "登郡楼书事",
        "author": "刘兼",
        "content": "偶奉纶书莅旭川，郡楼嘉致尽依然。\n松欹鸟道云藏寺，月满渔舟水浸天。\n望帝古祠花簇簇，锦城归路草芊芊。\n有时倚槛垂双袂，故国风光似眼前。",
        "dynasty": "唐",
        "collection_info": null
    },
    {
        "title": "旭川祁宰思家而卒因述意呈秦川知己",
        "author": "刘兼",
        "content": "岁稔民康绝讼论，政成公暇自由身。\n朝看五马闲如社，夜拥双姬暖似春。\n家计不忧凭冢子，官资无愧是朝臣。\n岂同龌龊祁员外，至死悲凉一妇人。",
        "dynasty": "唐",
        "collection_info": null
    },
    {
        "title": "登郡楼书怀 一",
        "author": "刘兼",
        "content": "烟雨楼台渐晦冥，锦江澄碧浪花平。\n卞和未雪荆山耻，庄舃空伤越国情。\n天际寂寥无雁下，云端依约有僧行。\n登高欲继离骚咏，魂断愁深写不成。",
        "dynasty": "唐",
        "collection_info": null
    },
    {
        "title": "登郡楼书怀 二",
        "author": "刘兼",
        "content": "边郡荒凉悲且歌，故园迢遰隔烟波。\n琴声背俗终如是，剑气衝星又若何。\n朝客渐通书信少，钓舟频引梦魂多。\n北山更有移文者，白首无尘归去么。",
        "dynasty": "唐",
        "collection_info": null
    },
    {
        "title": "登郡楼书怀 三",
        "author": "刘兼",
        "content": "莫嗔阮氏哭途穷，万代深沈恨亦同。\n瑞玉岂知将抵鹊，铅刀何事却屠龙。\n九夷欲适嗟吾道，五柳终归效古风。\n独倚郡楼无限意，满江烟雨正冥蒙。",
        "dynasty": "唐",
        "collection_info": null
    },
    {
        "title": "偶闻官吏举请辄有一篇寄从弟舍人",
        "author": "刘兼",
        "content": "官吏潜陈借寇词，宦情乡梦两相违。\n青城锦水无心住，紫阁莲峯有意归。\n张翰鲈鱼因醉忆，孟光书信近春稀。\n黄茅瘴色看看起，贪者犹疑别是机。",
        "dynasty": "唐",
        "collection_info": null
    },
    {
        "title": "诫是非",
        "author": "刘兼",
        "content": "巧舌如簧总莫听，是非多自爱憎生。\n三人告母虽投[杼]，百犬闻风只吠声。\n辨玉且宽和氏罪，诬金须认不疑情。\n因思畴昔游谈者，六国交驰亦受烹。",
        "dynasty": "唐",
        "collection_info": null
    },
    {
        "title": "简竖儒",
        "author": "刘兼",
        "content": "蹄涔岂信有沧浪，萤火何堪并太阳。\n渊奥未曾探禹穴，矜夸便拟越丘墙。\n小巫神气终须怯，下里音声必不长。\n近日冰壶多晦昧，虎皮羊质也观光。",
        "dynasty": "唐",
        "collection_info": null
    },
    {
        "title": "贻诸学童",
        "author": "刘兼",
        "content": "横经叉手步还趋，积善方知庆有余。\n五箇小雏离学院，一行新雁入贫居。\n攘羊告罪言何直，舐犊牵情理岂虚。\n劝汝立身须苦志，月中丹桂自扶疎。",
        "dynasty": "唐",
        "collection_info": null
    },
    {
        "title": "吴 黄金车",
        "author": "孙元晏",
        "content": "分擘山河即渐开，许昌基业已倾颓。\n黄金车与斑斓耳，早个须知入谶来。",
        "dynasty": "唐",
        "collection_info": null
    },
    {
        "title": "吴 赤壁",
        "author": "孙元晏",
        "content": "会猎书来举国惊，祗应周鲁不教迎。\n曹公一战奔波后，赤壁功传万古名。",
        "dynasty": "唐",
        "collection_info": null
    },
    {
        "title": "吴 鲁肃指囷",
        "author": "孙元晏",
        "content": "破产移家事亦难，佐吴从此霸江山。\n争教不立功勋得，指出千囷如等闲。",
        "dynasty": "唐",
        "collection_info": null
    },
    {
        "title": "吴 甘宁斫营",
        "author": "孙元晏",
        "content": "夜深偷入魏军营，满寨惊忙火似星。\n百口宝刀千匹绢，也应消得与甘宁。",
        "dynasty": "唐",
        "collection_info": null
    },
    {
        "title": "吴 徐盛",
        "author": "孙元晏",
        "content": "欲把江山鼎足分，邢真衔册到江南。\n当时将相谁堪重，徐盛将军最不甘。",
        "dynasty": "唐",
        "collection_info": null
    },
    {
        "title": "吴 鲁肃",
        "author": "孙元晏",
        "content": "斫案兴言断众疑，鼎分从此定雄雌。\n若无子敬心相似，争得乌林破魏师。",
        "dynasty": "唐",
        "collection_info": null
    },
    {
        "title": "吴 武昌",
        "author": "孙元晏",
        "content": "西塞山高截九垓，谶谣终日自相催。\n武昌鱼美应难恋，历数须归建业来。",
        "dynasty": "唐",
        "collection_info": null
    },
    {
        "title": "吴 顾雍",
        "author": "孙元晏",
        "content": "赞国经纶更有谁，蔡公相叹亦相师。\n贵为丞相封侯了，归后家人总不知。",
        "dynasty": "唐",
        "collection_info": null
    },
    {
        "title": "吴 吕蒙",
        "author": "孙元晏",
        "content": "幼小家贫实可哀，愿征行去志难回。\n不探虎穴求身达，争得人间富贵来。",
        "dynasty": "唐",
        "collection_info": null
    },
    {
        "title": "吴 介象",
        "author": "孙元晏",
        "content": "好道君王遇亦难，变通灵异几多般。\n介先生有神仙术，钓得鲈鱼在玉盘。",
        "dynasty": "唐",
        "collection_info": null
    },
    {
        "title": "吴 濡须坞",
        "author": "孙元晏",
        "content": "风揭洪涛响若雷，枕波为垒险相隈。\n莫言有个濡须坞，几度曹公失志回。",
        "dynasty": "唐",
        "collection_info": null
    },
    {
        "title": "吴 周泰",
        "author": "孙元晏",
        "content": "名与诸公又不同，金疮痕在满身中。\n不将御盖宣恩泽，谁信将军别有功。",
        "dynasty": "唐",
        "collection_info": null
    },
    {
        "title": "吴 张纮",
        "author": "孙元晏",
        "content": "东部张公与众殊，共施经畧赞全吴。\n陈琳漫自称雄伯，神气应须怯大巫。",
        "dynasty": "唐",
        "collection_info": null
    },
    {
        "title": "吴 太史慈",
        "author": "孙元晏",
        "content": "圣德招贤远近知，曹公心计却成欺。\n陈韩昔日尝投楚，岂是当归召得伊。",
        "dynasty": "唐",
        "collection_info": null
    },
    {
        "title": "吴 孙坚后",
        "author": "孙元晏",
        "content": "委存张公翊圣材，几将贤德赞文台。\n争教不霸江山得，日月征曾入梦来。",
        "dynasty": "唐",
        "collection_info": null
    },
    {
        "title": "吴 陆统",
        "author": "孙元晏",
        "content": "将军身殁有儿孤，虎子为名教读书。\n更向宫中教骑马，感君恩重合何如。",
        "dynasty": "唐",
        "collection_info": null
    },
    {
        "title": "吴 青盖",
        "author": "孙元晏",
        "content": "历数将终势已摧，不修君德更堪哀。\n被他青盖言相误，元是须教入晋来。",
        "dynasty": "唐",
        "collection_info": null
    },
    {
        "title": "晋 七宝鞭",
        "author": "孙元晏",
        "content": "天命须知岂偶然，乱臣徒欲用兵权。\n圣谟庙畧还应别，浑不消他七宝鞭。",
        "dynasty": "唐",
        "collection_info": null
    },
    {
        "title": "晋 庾悦鹅炙",
        "author": "孙元晏",
        "content": "春暖江南景气新，子鹅炙美就中珍。\n庾家厨盛刘公困，浑弗相贻也恼人。",
        "dynasty": "唐",
        "collection_info": null
    },
    {
        "title": "晋 谢玄",
        "author": "孙元晏",
        "content": "百万兵来逼合肥，谢玄为将统雄师。\n旌旗首尾千余里，浑不消他一局棊。",
        "dynasty": "唐",
        "collection_info": null
    },
    {
        "title": "晋 谢混",
        "author": "孙元晏",
        "content": "尚主当初偶未成，此时谁合更关情。\n可怜谢混风华在，千古翻传禁脔名。",
        "dynasty": "唐",
        "collection_info": null
    },
    {
        "title": "晋 陆玩",
        "author": "孙元晏",
        "content": "陆公高论亦由衷，谦让还惭未有功。\n天下忠良人欲尽，始应交我作三公。",
        "dynasty": "唐",
        "collection_info": null
    },
    {
        "title": "晋 王坦之",
        "author": "孙元晏",
        "content": "晋祚安危只此行，坦之何必苦忧惊。\n谢公合定寰区在，争遣当时事得成。",
        "dynasty": "唐",
        "collection_info": null
    },
    {
        "title": "晋 蒲葵扇",
        "author": "孙元晏",
        "content": "抛舍东山岁月遥，几施经畧挫雄豪。\n若非名德喧寰宇，争得蒲葵价数高。",
        "dynasty": "唐",
        "collection_info": null
    },
    {
        "title": "晋 王郎",
        "author": "孙元晏",
        "content": "太尉门庭亦甚高，王郎名重礼相饶。\n自家妻父犹如此，谁更逢君得折腰。",
        "dynasty": "唐",
        "collection_info": null
    },
    {
        "title": "晋 刘毅",
        "author": "孙元晏",
        "content": "遶床堪壮喝卢声，似铁容仪众尽惊。\n二十七人同举义，几人全得旧功名。",
        "dynasty": "唐",
        "collection_info": null
    },
    {
        "title": "晋 王恭",
        "author": "孙元晏",
        "content": "春风濯濯柳容仪，鹤氅神情举世推。\n可惜教君仗旄钺，枉将心地託牢之。",
        "dynasty": "唐",
        "collection_info": null
    },
    {
        "title": "晋 谢公赌墅",
        "author": "孙元晏",
        "content": "发遣将军欲去时，畧无情挠只贪棊。\n自从乞与羊昙后，赌墅功成更有谁。",
        "dynasty": "唐",
        "collection_info": null
    },
    {
        "title": "晋 苻坚投棰",
        "author": "孙元晏",
        "content": "投棰填江语未终，谢安乘此立殊功。\n三台星烂干坤在，且与张华死不同。",
        "dynasty": "唐",
        "collection_info": null
    },
    {
        "title": "晋 卫玠",
        "author": "孙元晏",
        "content": "叔宝羊车海内稀，山家女壻好风姿。\n江东士女无端甚，看杀玉人浑不知。",
        "dynasty": "唐",
        "collection_info": null
    },
    {
        "title": "晋 郭璞脱襦",
        "author": "孙元晏",
        "content": "吟坐因思郭景纯，每言穷达似通神。\n到头分命难移改，解脱清襦与别人。",
        "dynasty": "唐",
        "collection_info": null
    },
    {
        "title": "晋 庾楼",
        "author": "孙元晏",
        "content": "江州楼上月明中，从事同登眺远空。\n玉树忽薶千载后，有谁重此继清风。",
        "dynasty": "唐",
        "collection_info": null
    },
    {
        "title": "晋 新亭",
        "author": "孙元晏",
        "content": "容易乘虚逼帝畿，满江艛艣与旌旗。\n卢循若解新亭上，胜负还应未可知。",
        "dynasty": "唐",
        "collection_info": null
    },
    {
        "title": "宋 大岘",
        "author": "孙元晏",
        "content": "大岘纔过喜可知，指空言已副心期。\n公孙计策嗟无用，天与南朝作霸基。",
        "dynasty": "唐",
        "collection_info": null
    },
    {
        "title": "宋 放宫人",
        "author": "孙元晏",
        "content": "纳谏廷臣免犯颜，自然恩可霸江山。\n姚兴侍女方承宠，放出宫闱若等闲。",
        "dynasty": "唐",
        "collection_info": null
    },
    {
        "title": "宋 借南苑",
        "author": "孙元晏",
        "content": "人主词应不偶然，几人曾说笑掀天。\n不知南苑今何在，借与张公三百年。",
        "dynasty": "唐",
        "collection_info": null
    },
    {
        "title": "宋 谢澹云霞友",
        "author": "孙元晏",
        "content": "仗气凌人岂可亲，只将范泰是知闻。\n缘何唤作云霞友，却恐云霞未似君。",
        "dynasty": "唐",
        "collection_info": null
    },
    {
        "title": "宋 乌衣巷",
        "author": "孙元晏",
        "content": "古迹荒基好叹嗟，满川吟景只烟霞。\n乌衣巷在何人住，回首令人忆谢家。",
        "dynasty": "唐",
        "collection_info": null
    },
    {
        "title": "宋 袁粲",
        "author": "孙元晏",
        "content": "负才尚气满朝知，高卧闲吟见客稀。\n独步何人识袁尹，白杨郊外醉方归。",
        "dynasty": "唐",
        "collection_info": null
    },
    {
        "title": "宋 刘伯龙",
        "author": "孙元晏",
        "content": "位重何如不厌贫，伯龙孤子只修身。\n固知生计还须有，穷鬼临时也笑人。",
        "dynasty": "唐",
        "collection_info": null
    },
    {
        "title": "宋 王方平",
        "author": "孙元晏",
        "content": "拂衣耕钓已多时，江上山前乐可知。\n着却貂裘将采药，任他人唤作渔师。",
        "dynasty": "唐",
        "collection_info": null
    },
    {
        "title": "宋 黄罗襦",
        "author": "孙元晏",
        "content": "戚属羣臣尽见猜，预忧身后又堪哀。\n到头委付何曾是，虚把罗襦与彦回。",
        "dynasty": "唐",
        "collection_info": null
    },
    {
        "title": "宋 谢朏",
        "author": "孙元晏",
        "content": "谢家诸子尽兰香，各震芳名满帝乡。\n惟有千金更堪重，只将高卧向齐王。",
        "dynasty": "唐",
        "collection_info": null
    },
    {
        "title": "宋 羊玄保",
        "author": "孙元晏",
        "content": "运命将来各有期，好官才阙即思之。\n就中堪爱羊玄保，偏受君王分外知。",
        "dynasty": "唐",
        "collection_info": null
    },
    {
        "title": "齐 谢朏",
        "author": "孙元晏",
        "content": "解玺传呼诏侍中，却来高卧岂疏慵。\n此时忠节还希有，堪羡君王特地容。",
        "dynasty": "唐",
        "collection_info": null
    },
    {
        "title": "齐 小儿执烛",
        "author": "孙元晏",
        "content": "谢公情量已难量，忠宋心诚岂暂忘。\n执烛小儿浑放去，略无言语与君王。",
        "dynasty": "唐",
        "collection_info": null
    },
    {
        "title": "齐 王僧佑",
        "author": "孙元晏",
        "content": "肯与公卿作等伦，澹然名德只推君。\n任他车骑来相访，箫鼓盈庭似不闻。",
        "dynasty": "唐",
        "collection_info": null
    },
    {
        "title": "齐 王僧虔",
        "author": "孙元晏",
        "content": "位高名重不堪疑，恳让仪同帝亦知。\n不学常流争进取，却忧门有二台司。",
        "dynasty": "唐",
        "collection_info": null
    },
    {
        "title": "齐 明帝裹蒸",
        "author": "孙元晏",
        "content": "至尊尊贵异人间，御膳天厨岂等闲。\n惜得裹蒸无用处，不如安霸取江山。",
        "dynasty": "唐",
        "collection_info": null
    },
    {
        "title": "齐 郁林王",
        "author": "孙元晏",
        "content": "强哀强惨亦从伊，归到私庭喜可知。\n喜字漫书三十六，到头能得几多时。",
        "dynasty": "唐",
        "collection_info": null
    },
    {
        "title": "齐 何氏小山",
        "author": "孙元晏",
        "content": "显达何曾肯繫心，筑居郊外好园林。\n赚他谢朏出山去，赢得高名直至今。",
        "dynasty": "唐",
        "collection_info": null
    },
    {
        "title": "齐 王伦之",
        "author": "孙元晏",
        "content": "豫章太守重词林，图画陈蕃与华歆。\n更奠子将幷孺子，为君千载作知音。",
        "dynasty": "唐",
        "collection_info": null
    },
    {
        "title": "齐 潘妃",
        "author": "孙元晏",
        "content": "曾步金莲宠绝伦，岂甘今日委埃尘。\n玉儿还有怀恩处，不肯将身嫁小臣。",
        "dynasty": "唐",
        "collection_info": null
    },
    {
        "title": "齐 王亮",
        "author": "孙元晏",
        "content": "后见梁王未免哀，奈何无计拯倾颓。\n若教彼相颠扶得，争遣明公到此来。",
        "dynasty": "唐",
        "collection_info": null
    },
    {
        "title": "梁 分宫女",
        "author": "孙元晏",
        "content": "涤荡齐宫法令新，分张宫女二千人。\n可怜无限如花貌，重见世间桃李春。",
        "dynasty": "唐",
        "collection_info": null
    },
    {
        "title": "梁 马仙埤",
        "author": "孙元晏",
        "content": "齐朝太守不甘降，忠节当时动四方。\n义士要教天下见，且留君住待袁昂。",
        "dynasty": "唐",
        "collection_info": null
    },
    {
        "title": "梁 勍敌",
        "author": "孙元晏",
        "content": "传闻天子重儒才，特为皇华绮宴开。\n今日方惊遇勍敌，此人元自北朝来。",
        "dynasty": "唐",
        "collection_info": null
    },
    {
        "title": "梁 蔡撙",
        "author": "孙元晏",
        "content": "紫茄白苋以为珍，守任清真转更贫。\n不饮吴兴郡中水，古今能有几多人。",
        "dynasty": "唐",
        "collection_info": null
    },
    {
        "title": "梁 楚祠",
        "author": "孙元晏",
        "content": "曾与萧侯醉玉桮，此时神影尽倾颓。\n莫云千古无灵圣，也向西川助敌来。",
        "dynasty": "唐",
        "collection_info": null
    },
    {
        "title": "梁 谢朏小舆",
        "author": "孙元晏",
        "content": "小舆升殿掌钧台，不免无憀却忆回。\n应恨被他何胤误，悔先容易出山来。",
        "dynasty": "唐",
        "collection_info": null
    },
    {
        "title": "梁 八关斋",
        "author": "孙元晏",
        "content": "依凭金地甚虔诚，忍溺空王为圣明。\n内殿设斋申祷祝，岂无功德及台城。",
        "dynasty": "唐",
        "collection_info": null
    },
    {
        "title": "梁 庾信",
        "author": "孙元晏",
        "content": "苦心词赋向谁谈，沦落周朝志岂甘。\n可惜多才庾开府，一生惆怅忆江南。",
        "dynasty": "唐",
        "collection_info": null
    },
    {
        "title": "陈 王僧辨",
        "author": "孙元晏",
        "content": "彼此英雄各有名，石头高卧拟争衡。\n当时堪笑王僧辨，待欲将心託圣明。",
        "dynasty": "唐",
        "collection_info": null
    },
    {
        "title": "陈 武帝蚌盘",
        "author": "孙元晏",
        "content": "金翠丝黄略不舒，蚌盘清宴意何如。\n岂知三阁繁华日，解为君王妙破除。",
        "dynasty": "唐",
        "collection_info": null
    },
    {
        "title": "陈 虞居士",
        "author": "孙元晏",
        "content": "苦谏将军总不知，几随烟焰作尘飞。\n东山居士何人识，惟有君王却许归。",
        "dynasty": "唐",
        "collection_info": null
    },
    {
        "title": "陈 姚察",
        "author": "孙元晏",
        "content": "曾佐徐陵向北游，剖陈疑事动名流。\n却归掌选清何甚，一匹花綀不肯收。",
        "dynasty": "唐",
        "collection_info": null
    },
    {
        "title": "陈 宣帝伤将卒",
        "author": "孙元晏",
        "content": "前后兵师战胜回，百余城垒尽归来。\n当时将卒应知感，况得君王为举哀。",
        "dynasty": "唐",
        "collection_info": null
    },
    {
        "title": "陈 临春阁",
        "author": "孙元晏",
        "content": "临春高阁上侵云，风起香飘数里闻。\n自是君王正沈醉，岂知消息报隋军。",
        "dynasty": "唐",
        "collection_info": null
    },
    {
        "title": "陈 [结]绮阁",
        "author": "孙元晏",
        "content": "结绮高宜眺海涯，上凌丹汉拂云霞。\n一千朱翠同居此，争奈恩多属丽华。",
        "dynasty": "唐",
        "collection_info": null
    },
    {
        "title": "陈 望僊阁",
        "author": "孙元晏",
        "content": "多少沈檀结筑成，望仙为号倚青冥。\n不知孔氏何形状，醉得君主不解醒。",
        "dynasty": "唐",
        "collection_info": null
    },
    {
        "title": "陈 三阁",
        "author": "孙元晏",
        "content": "三阁相通绮宴开，数千朱翠遶周回。\n只知断送君王醉，不道韩擒已到来。",
        "dynasty": "唐",
        "collection_info": null
    },
    {
        "title": "陈 狎客",
        "author": "孙元晏",
        "content": "八宫妃尽赋篇章，风揭歌声锦绣香。\n选得十人为狎客，有谁能解谏君王。",
        "dynasty": "唐",
        "collection_info": null
    },
    {
        "title": "陈 淮水",
        "author": "孙元晏",
        "content": "文物衣冠尽入秦，六朝繁盛忽埃尘。\n自从淮水干枯后，不见王家更有人。",
        "dynasty": "唐",
        "collection_info": null
    },
    {
        "title": "陈 江令宅",
        "author": "孙元晏",
        "content": "不向南朝立谏名，旧居基在事分明。\n令人惆怅江中令，只作篇章过一生。",
        "dynasty": "唐",
        "collection_info": null
    },
    {
        "title": "陈 后庭舞",
        "author": "孙元晏",
        "content": "嬿婉回风态若飞，丽华翘袖玉为姿。\n后庭一曲从教舞，舞破江山君未知。",
        "dynasty": "唐",
        "collection_info": null
    },
    {
        "title": "班倢伃",
        "author": "严识玄",
        "content": "贱妾如桃李，君王若岁时。\n秋风一已劲，摇落不胜悲。\n寂寂苍苔满，沈沈绿草滋。\n繁华非此日，指辇竞何辞。",
        "dynasty": "唐",
        "collection_info": null
    },
    {
        "title": "赋得御制句朔野阵云飞",
        "author": "何象",
        "content": "塞日穿痕断，边鸿背影飞。\n缥缈浮黄屋，阴沈护御衣。",
        "dynasty": "唐",
        "collection_info": null
    },
    {
        "title": "宿金河戍",
        "author": "张震",
        "content": "朝发铁麟驿，夕宿金河戍。\n奔波急王程，一日千里路。\n但见容鬓改，不知岁华暮。\n悠悠沙漠行，王事弥多故。",
        "dynasty": "唐",
        "collection_info": null
    },
    {
        "title": "补新宫 一",
        "author": "丘光庭",
        "content": "奂奂新宫，礼乐其融。\n尔德惟贤，尔□维忠。\n为忠以公，斯筵是同。\n人之醉我，与我延宾。",
        "dynasty": "唐",
        "collection_info": null
    },
    {
        "title": "补新宫 二",
        "author": "丘光庭",
        "content": "奂奂新宫，既奂而轮。\n其固如山，其俨如云。\n其寝斯安，□□□分。\n我既考落，以燕羣臣。",
        "dynasty": "唐",
        "collection_info": null
    },
    {
        "title": "补新宫 三",
        "author": "丘光庭",
        "content": "奂奂新宫，既祭既延。\n我□□镛，于以醉贤。\n有礼无愆，我有斯宫。\n斯宫以安，康后万年。",
        "dynasty": "唐",
        "collection_info": null
    },
    {
        "title": "补茅鸱 一",
        "author": "丘光庭",
        "content": "茅鸱茅鸱，无集我冈。\n汝食汝饱，莫我为祥。\n愿弹去汝，来彼凤凰。\n来彼凤凰，其仪有章。",
        "dynasty": "唐",
        "collection_info": null
    },
    {
        "title": "补茅鸱 二",
        "author": "丘光庭",
        "content": "茅鸱茅鸱，无啄我雀。\n汝食汝饱，莫我肯略。\n愿弹去汝，来彼瑞鹊。\n来彼瑞鹊，其音可乐。",
        "dynasty": "唐",
        "collection_info": null
    },
    {
        "title": "补茅鸱 三",
        "author": "丘光庭",
        "content": "茅鸱茅鸱，无搏鷅鹠。\n汝食汝饱，莫我为休。\n愿弹去汝，来彼鸤鸠。\n来彼鸤鸠，食子其周。",
        "dynasty": "唐",
        "collection_info": null
    },
    {
        "title": "补茅鸱 四",
        "author": "丘光庭",
        "content": "茅鸱茅鸱，无㗲我陵。\n汝食汝饱，莫我好声。\n愿弹去汝，来彼苍鹰。\n来彼苍鹰，祭鸟是征。",
        "dynasty": "唐",
        "collection_info": null
    },
    {
        "title": "瑕瑜不相掩",
        "author": "武翊黄",
        "content": "抱璞应难辨，妍媸每自融。\n贞姿偏特达，微玷遇磨砻。\n泾渭流终异，瑕瑜自不同。\n半曾光透石，未掩气如虹。\n缜密诚为智，包藏岂谓忠。\n停看分美恶，今得值良工。",
        "dynasty": "唐",
        "collection_info": null
    },
    {
        "title": "袁江口怀王司勋王吏部",
        "author": "李祜",
        "content": "京华不啻三千里，客泪如今一万双。\n若箇最为相忆处，青枫黄竹入袁江。",
        "dynasty": "唐",
        "collection_info": null
    },
    {
        "title": "赠进士李守微",
        "author": "韩屿",
        "content": "一定童颜老岁华，贫寒游历贵人家。\n炼成正气功应大，养得元神道不差。\n舃曳鹤毛干毾𣬬，杖携筇节瘦槎牙。\n如何蓬阆不归去，落尽蟠桃几度花。",
        "dynasty": "唐",
        "collection_info": null
    },
    {
        "title": "马上有见",
        "author": "李茂復",
        "content": "行尽疎林见小桥，绿杨深处有红蕉。\n无端眼界无分别，安置心头不肯销。",
        "dynasty": "唐",
        "collection_info": null
    },
    {
        "title": "自叹",
        "author": "李茂復",
        "content": "落日西山近一竿，世间恩爱极难𢬵。\n近来不作颠狂事，免被冤家恶眼看。",
        "dynasty": "唐",
        "collection_info": null
    },
    {
        "title": "赠吴圆",
        "author": "李曜",
        "content": "经年理郡少欢娱，为习干戈间饮徒。\n今日临行尽交割，分明收取媚川珠。",
        "dynasty": "唐",
        "collection_info": null
    },
    {
        "title": "答李曜",
        "author": "吴圆",
        "content": "曳履优容日日欢，须言达德倍汍澜。\n韶光今已输先手，领得蠙珠掌上看。",
        "dynasty": "唐",
        "collection_info": null
    },
    {
        "title": "和訾家洲宴游",
        "author": "陆弘休",
        "content": "新春蘂绽訾家洲，信是南方最胜游。\n酒满百分殊不怕，人添一岁更堪愁。\n莺声暗逐歌声艳，花态还随舞态羞。\n莫惜今朝同酩酊，任他龟鹤与蜉蝣。",
        "dynasty": "唐",
        "collection_info": null
    },
    {
        "title": "题贾岛墓",
        "author": "安锜",
        "content": "倚恃才难继，昂藏貌不恭。\n骑驴衝大尹，夺卷忤宣宗。\n驰誉超先辈，居官下我侬。\n司仓旧曹署，一见一心忡。",
        "dynasty": "唐",
        "collection_info": null
    },
    {
        "title": "赠别营妓卿卿",
        "author": "油蔚",
        "content": "怜君无那是多情，枕上相看直到明。\n日照绿窗人去住，鸦啼红粉泪纵横。\n愁肠只向金闺断，白髮应从玉塞生。\n为报花时少惆怅，此生终不负卿卿。",
        "dynasty": "唐",
        "collection_info": null
    },
    {
        "title": "巢燕",
        "author": "胡玢",
        "content": "燕来巢我檐，我屋非高大。\n所贵儿童善，保尔无殃祸。\n莫巢孀妇家，孀妇怨孤坐。\n妬尔长双飞，打尔危巢破。",
        "dynasty": "唐",
        "collection_info": null
    },
    {
        "title": "庐山桑落洲",
        "author": "胡玢",
        "content": "莫问桑田事，但看桑落洲。\n数家新住处，昔日大江流。\n古岸崩欲尽，平沙长未休。\n想应百年后，人世更悠悠。",
        "dynasty": "唐",
        "collection_info": null
    },
    {
        "title": "石楠树",
        "author": "胡玢",
        "content": "本自清江石上生，移栽此处称闲情。\n青云士尽识珍木，白屋人多唤俗名。\n重布绿阴滋藓色，深藏好鸟引雏声。\n余今一日千迴看，每度看来眼益明。",
        "dynasty": "唐",
        "collection_info": null
    },
    {
        "title": "句",
        "author": "胡玢",
        "content": "轮中别有物，光外更无空。",
        "dynasty": "唐",
        "collection_info": null
    },
    {
        "title": "酒胡子",
        "author": "卢注",
        "content": "同心相遇思同欢，擎出酒胡当玉盘。\n盘中臲卼不自定，四座清宾注意看。\n可亦不在心，否亦不在面，徇客随时自圆转。\n酒胡五藏属他人，十分亦是无情劝。\n尔不耕，亦不饥。\n尔不蚕，亦有衣。\n有眼不能分黼黻，有口不能明是非。\n鼻何尖，眼何碧，仪形本非天地力。\n雕镌匠意苦多端，翠帽朱衫巧妆饰。\n长安斗酒十千酤，刘伶平生为酒徒。\n刘伶虚向酒中死，不得酒池中拍浮。\n酒胡一滴不入眼，空令酒胡名酒胡。",
        "dynasty": "唐",
        "collection_info": null
    },
    {
        "title": "西施",
        "author": "卢注",
        "content": "惆怅兴亡繫绮罗，世人犹自选青娥。\n越王解破夫差国，一箇西施已是多。",
        "dynasty": "唐",
        "collection_info": null
    },
    {
        "title": "题西施浣纱石",
        "author": "胡幽贞",
        "content": "一朝入紫宫，万古遗芳尘。\n至今溪边花，不敢娇青春。",
        "dynasty": "唐",
        "collection_info": null
    },
    {
        "title": "归四明",
        "author": "胡幽贞",
        "content": "海色连四明，仙舟去容易。\n天籍岂輙问，不是卑朝士。",
        "dynasty": "唐",
        "collection_info": null
    },
    {
        "title": "送人游邵州",
        "author": "狄焕",
        "content": "春江正渺渺，送别两依依。\n烟裏棹将远，渡头人未归。\n渔家侵迭浪，岛树挂残晖。\n况入湖湘路，那堪花乱飞。",
        "dynasty": "唐",
        "collection_info": null
    },
    {
        "title": "题柳",
        "author": "狄焕",
        "content": "天南与天北，此处影婆娑。\n翠色折不尽，离情生更多。\n雨余笼灞岸，烟暝夹隋河。\n自有佳名在，秦松继得么。",
        "dynasty": "唐",
        "collection_info": null
    },
    {
        "title": "咏南岳径松",
        "author": "狄焕",
        "content": "一阵雨声归岳峤，两条寒色下潇湘。\n客吟晚景停孤棹，僧踏清阴彻上方。",
        "dynasty": "唐",
        "collection_info": null
    },
    {
        "title": "句",
        "author": "狄焕",
        "content": "数点当秋霁，不知何处峰？更无声接续，空有影相随。",
        "dynasty": "唐",
        "collection_info": null
    },
    {
        "title": "浔阳观水",
        "author": "韩溉",
        "content": "朝宗汉水接阳台，唅呀填坑吼作雷。\n莫见九江平稳去，还从三峡崄巇来。\n南经梦泽宽浮日，西出岷山劣泛杯。\n直至沧溟涵贮尽，沈深不动浸昭回。",
        "dynasty": "唐",
        "collection_info": null
    },
    {
        "title": "水",
        "author": "韩溉",
        "content": "方圆不定性空求，东注沧溟早晚休。\n高截碧塘长耿耿，远飞青嶂更悠悠。\n潇湘月浸千年色，梦泽烟含万古愁。\n别有岭头呜咽处，为君分作断肠流。",
        "dynasty": "唐",
        "collection_info": null
    },
    {
        "title": "松",
        "author": "韩溉",
        "content": "倚空高槛冷无尘，往事闲征梦欲分。\n翠色本宜霜后见，寒声偏向月中闻。\n啼猿想带苍山雨，归鹤应和紫府云。\n莫向东园竞桃李，春光还是不容君。",
        "dynasty": "唐",
        "collection_info": null
    },
    {
        "title": "柳",
        "author": "韩溉",
        "content": "雪尽青门弄影微，暖风迟日早莺归。\n如凭细叶留春色，须把长条繫落晖。\n彭泽有情还郁郁，隋堤无主自依依。\n世间惹恨偏饶此，可是行人折赠稀。",
        "dynasty": "唐",
        "collection_info": null
    },
    {
        "title": "竹",
        "author": "韩溉",
        "content": "树色连云万叶开，王孙不厌满庭栽。\n凌霜尽节无人见，终日虚心待凤来。\n谁许风流添兴咏，自怜潇洒出尘埃。\n朱门处处多闲地，正好移阴覆翠苔。",
        "dynasty": "唐",
        "collection_info": null
    },
    {
        "title": "鹊",
        "author": "韩溉",
        "content": "纔见离巢羽翼开，尽能轻扬出尘埃。\n人间树好纷纷占，天上桥成草草回。\n几度送风临玉户，一时传喜到妆台。\n若教颜色如霜雪，应与清平作瑞来。",
        "dynasty": "唐",
        "collection_info": null
    },
    {
        "title": "灯",
        "author": "韩溉",
        "content": "分影由来恨不同，绿窗孤馆两何穷。\n荧煌短焰长疑暗，零落残花旋委空。\n几处隔帘愁夜雨，谁家当户怯秋风。\n莫言明灭无多重，曾比人生一世中。",
        "dynasty": "唐",
        "collection_info": null
    },
    {
        "title": "句",
        "author": "韩溉",
        "content": "门掩落花人别后，窗含残月酒醒时。",
        "dynasty": "唐",
        "collection_info": null
    },
    {
        "title": "春怨",
        "author": "金昌绪",
        "content": "打起黄莺儿，莫教枝上啼。\n啼时惊妾梦，不得到辽西。",
        "dynasty": "唐",
        "collection_info": null
    },
    {
        "title": "放猨",
        "author": "曾麻几",
        "content": "孤猨锁槛岁年深，放出城南百丈林。\n绿水任从联臂饮，青山不用断肠吟。",
        "dynasty": "唐",
        "collection_info": null
    },
    {
        "title": "观兄弟同夜成婚",
        "author": "郑轨",
        "content": "棠棣开双萼，夭桃照两花。\n分庭含佩响，隔扇偶妆华。\n迎风俱似雪，映绮共如霞。\n今宵二神女，幷在一仙家。",
        "dynasty": "唐",
        "collection_info": null
    },
    {
        "title": "夏弹琴",
        "author": "刘戬",
        "content": "碧山本岑寂，素琴何清幽。\n弹为风入松，崖谷飒已秋。\n庭鹤舞白雪，泉鱼跃洪流。\n予欲娱世人，明月难暗投。\n感叹未终曲，泪下不可收。\n呜呼钟子期，零落归荒丘。\n死而若有知，魂兮从我游。",
        "dynasty": "唐",
        "collection_info": null
    },
    {
        "title": "过函谷关",
        "author": "杨齐哲",
        "content": "地险崤函北，途经分陕东。\n逶迤众山尽，荒凉古塞空。\n河光流晓日，树影散朝风。",
        "dynasty": "唐",
        "collection_info": null
    },
    {
        "title": "伤死奴",
        "author": "刘夷道",
        "content": "丹籍生涯浅，黄泉归路深。\n不及江陵树，千秋长作林。",
        "dynasty": "唐",
        "collection_info": null
    },
    {
        "title": "侍宴赋得起坐弹鸣琴二首 一",
        "author": "杨希道",
        "content": "北林鹊夜飞，南轩月初进。\n调弦发清征，荡心怯褊恡。\n变作离鸿声，还入思归引。\n长叹未终极，秋风飘素鬓。",
        "dynasty": "唐",
        "collection_info": null
    },
    {
        "title": "侍宴赋得起坐弹鸣琴二首 二",
        "author": "杨希道",
        "content": "丝传园客意，曲奏楚妃情。\n罕有知音者，空劳流水声。",
        "dynasty": "唐",
        "collection_info": null
    },
    {
        "title": "咏琴",
        "author": "杨希道",
        "content": "久擅龙门质，孤竦峄阳名。\n齐[娥]初发弄，赵女正调声。\n嘉客勿遽反，繁弦曲未成。",
        "dynasty": "唐",
        "collection_info": null
    },
    {
        "title": "咏笙",
        "author": "杨希道",
        "content": "短长插凤翼，洪细摹鸾音。\n能令楚妃叹，復使荆王吟。\n切切孤竹管，来应云和琴。",
        "dynasty": "唐",
        "collection_info": null
    },
    {
        "title": "咏舞",
        "author": "杨希道",
        "content": "二八如同雪，三春类早花。\n分行向烛转，一种逐风斜。",
        "dynasty": "唐",
        "collection_info": null
    },
    {
        "title": "益州城西张超亭观妓",
        "author": "王绩",
        "content": "落日明歌席，行云逐舞人。\n江前飞暮雨，梁上下轻尘。\n冶服看疑画，妆台望似春。\n高车勿遽返，长袖欲相亲。",
        "dynasty": "唐",
        "collection_info": null
    },
    {
        "title": "辛司法宅观妓",
        "author": "王绩",
        "content": "南国佳人至，北堂罗荐开。\n长裙随凤管，促柱送鸾杯。\n云光身后落，雪态掌中回。\n到愁金谷晚，不怪玉山颓。",
        "dynasty": "唐",
        "collection_info": null
    },
    {
        "title": "秋池一枝莲",
        "author": "郭恭",
        "content": "秋至皆零落，凌波独吐红。\n托根方得所，未肯即随风。",
        "dynasty": "唐",
        "collection_info": null
    },
    {
        "title": "婕妤怨",
        "author": "张烜",
        "content": "贱妾裁纨扇，初摇明月姿。\n君王看舞席，坐起秋风时。\n玉树清御路，金陈翳垂丝。\n昭阳无分理，愁寂任前期。",
        "dynasty": "唐",
        "collection_info": null
    },
    {
        "title": "长门怨",
        "author": "张修之",
        "content": "长门落景尽，洞房秋月明。\n玉阶草露积，金屋网尘生。\n妾妒今应改，君恩昔未平。\n寄语临邛客，何时作赋成。",
        "dynasty": "唐",
        "collection_info": null
    },
    {
        "title": "王昭君",
        "author": "梁献",
        "content": "图画失天真，容华坐误人。\n君恩不可再，妾命在和亲。\n泪点关山月，衣销边塞尘。\n一闻阳鸟至，思绝汉宫春。",
        "dynasty": "唐",
        "collection_info": null
    },
    {
        "title": "芳树",
        "author": "符子珪",
        "content": "芳树宜三月，曈曈艳绮年。\n香交珠箔气，阴占绿庭烟。\n小叶风吹长，繁花露濯鲜。\n遂令秾李儿，折取簪花钿。",
        "dynasty": "唐",
        "collection_info": null
    },
    {
        "title": "观妓",
        "author": "李何",
        "content": "向晚小乘游，朝来新上头。\n从来许长袖，未有客难留。",
        "dynasty": "唐",
        "collection_info": null
    },
    {
        "title": "邯郸侠少年",
        "author": "郑鏦",
        "content": "夜渡浊河津，衣中劒满身。\n兵符劫晋鄙，匕首刺秦人。\n执事非无胆，高堂念有亲。\n昨缘秦苦赵，来往大梁频。",
        "dynasty": "唐",
        "collection_info": null
    },
    {
        "title": "玉阶怨",
        "author": "郑鏦",
        "content": "昔日同飞燕，今朝似伯劳。\n情深争掷果，宠罢怨残桃。\n别殿春心断，长门夜树高。\n虽能不自悔，谁见旧衣褒。",
        "dynasty": "唐",
        "collection_info": null
    },
    {
        "title": "婕妤怨",
        "author": "郑鏦",
        "content": "南国承欢日，东方候晓时。\n那能妒褒姒，祗爱笑唐儿。\n宝叶随云髻，珠丝锻履綦。\n不知飞燕意，何事苦相疑。",
        "dynasty": "唐",
        "collection_info": null
    },
    {
        "title": "入塞曲",
        "author": "郑鏦",
        "content": "留滞边庭久，归思岁月赊。\n黄云同入塞，白首独还家。\n宛马随秦草，胡人问汉花。\n还伤李都尉，独自没黄沙。",
        "dynasty": "唐",
        "collection_info": null
    },
    {
        "title": "赏残花",
        "author": "纥干着",
        "content": "零落多依草，芳香散着人。\n低檐一枝在，犹占满堂春。",
        "dynasty": "唐",
        "collection_info": null
    },
    {
        "title": "古仙词",
        "author": "纥干着",
        "content": "珠幡绛节晓霞中，汉武清斋待少翁。\n不向人间恋春色，桃花自满紫阳宫。",
        "dynasty": "唐",
        "collection_info": null
    },
    {
        "title": "感春词",
        "author": "纥干着",
        "content": "未得鸣珂谒汉宫，江头寂寞向春风。\n悲歌一曲心应醉，万叶千花泪眼中。",
        "dynasty": "唐",
        "collection_info": null
    },
    {
        "title": "灞上",
        "author": "纥干着",
        "content": "鸣鞭晚日禁城东，渭水晴烟灞岸风。\n都傍柳阴回首望，春天楼阁五云中。",
        "dynasty": "唐",
        "collection_info": null
    },
    {
        "title": "凌云寺",
        "author": "李习",
        "content": "古寺临江间碧波，石梯深入白云窠。\n僧禅寂寂无人迹，满地落花春又过。",
        "dynasty": "唐",
        "collection_info": null
    },
    {
        "title": "凤栖怨",
        "author": "颜舒",
        "content": "佳人名莫愁，珠箔上花钩。\n清镜鸳鸯匣，新妆翡翠楼。\n捣衣明月夜，吹管白云秋。\n惟恨金吾子，年年向陇头。",
        "dynasty": "唐",
        "collection_info": null
    },
    {
        "title": "春女怨",
        "author": "朱绛",
        "content": "独坐纱窗刺绣迟，紫荆花下啭黄鹂。\n欲知无限伤春意，尽在停针不语时。",
        "dynasty": "唐",
        "collection_info": null
    },
    {
        "title": "失题",
        "author": "徐璧",
        "content": "双燕今朝至，何时发海滨？窥檐向人语，如道故乡春。",
        "dynasty": "唐",
        "collection_info": null
    },
    {
        "title": "催妆",
        "author": "徐安期",
        "content": "传闻烛下调红粉，明镜台前别作春。\n不须面上浑妆却，留着双眉待画人。",
        "dynasty": "唐",
        "collection_info": null
    },
    {
        "title": "隔壁闻奏伎",
        "author": "裴延",
        "content": "徒闻管弦切，不见舞腰回。\n赖有歌梁合，尘飞一半来。",
        "dynasty": "唐",
        "collection_info": null
    },
    {
        "title": "咏翦花",
        "author": "裴延",
        "content": "花寒未聚蝶，色艳已惊人。\n悬知陌上柳，应妒手中春。",
        "dynasty": "唐",
        "collection_info": null
    },
    {
        "title": "叹美人照镜",
        "author": "陈述",
        "content": "插花枝共动，含笑靥俱生。\n衫分两处色，钏响一边声。\n就中还妒影，恐夺可怜名。",
        "dynasty": "唐",
        "collection_info": null
    },
    {
        "title": "开缄怨",
        "author": "朱琳",
        "content": "夫婿边庭久，幽闺恨几重。\n玉琴知别日，金镜识愁容。\n懒寄云中服，慵开海上封。\n年年得衣惯，且试莫裁缝。",
        "dynasty": "唐",
        "collection_info": null
    },
    {
        "title": "杂言",
        "author": "谢陶",
        "content": "天不与人言，祸福能自至。\n水火虽活人，暂不得即死。\n蹈之焚斯须，凭之溺容易。\n水火与祸福，岂有先言耳。",
        "dynasty": "唐",
        "collection_info": null
    },
    {
        "title": "书事",
        "author": "何赞",
        "content": "果决生涯向路中，西投知己话从容。\n云遮剑阁三千里，水隔瞿塘十二峰。\n阔步文翁坊裏月，闲寻杜老宅边松。\n到头须卜林泉隐，自愧无能继卧龙。",
        "dynasty": "唐",
        "collection_info": null
    },
    {
        "title": "鴈塔",
        "author": "解彦融",
        "content": "峥嵘澈倒景，刻峭俯无地。\n勇进攀有缘，即崄恐迷坠。\n窅然丧五蕴，蠢尔怀万类。\n实际罔他寻，波罗必可致。\n南山缭上苑，祇树连岩翠。\n北斗临帝城，扶宫切太清。\n餐和裨日用，味道懿天明。\n绿野冷风浃，紫微佳气晶。\n驯禽演法要，忍草藉经行。\n本愿从兹适，方知物世轻。",
        "dynasty": "唐",
        "collection_info": null
    },
    {
        "title": "昭君怨",
        "author": "董初",
        "content": "新年犹尚小，那堪远聘秦。\n裾衫沾马汗，眉黛染胡尘。\n举眼无相识，路逢皆异人。\n唯有梅将李，犹带故乡春。",
        "dynasty": "唐",
        "collection_info": null
    },
    {
        "title": "南山",
        "author": "贺朝清",
        "content": "湖北雨初晴，湖南山尽见。\n嵒嵒石帆影，如得海风便。\n仙穴茅山峰，彩云时一见。\n邀君共探此，异箓残几卷。",
        "dynasty": "唐",
        "collection_info": null
    },
    {
        "title": "赋得游人久不归",
        "author": "贺朝清",
        "content": "乡关眇天末，引领怅怀归。\n羁旅久淫滞，物色屡芳菲。\n稍觉私意尽，行看鬔鬓稀。\n如何千里外，伫立霑裳衣。",
        "dynasty": "唐",
        "collection_info": null
    },
    {
        "title": "白纻辞 一",
        "author": "杨衡",
        "content": "玉缨翠佩杂轻罗，香汗微渍朱颜酡，为君起唱白纻歌。\n清声褭云思繁多，凝笳哀琴时相和。\n金壶半倾芳夜促，梁尘霏霏暗红烛。\n令君安坐听终曲，坠叶飘花难再復。",
        "dynasty": "唐",
        "collection_info": null
    },
    {
        "title": "白纻辞 二",
        "author": "杨衡",
        "content": "蹑珠履，步琼筵。\n轻身起舞红烛前，芳姿艳态妖且妍。\n迴眸转袖暗催弦，凉风萧萧漏水急。\n月华泛溢红莲湿，牵裙揽带翻成泣。",
        "dynasty": "唐",
        "collection_info": null
    },
    {
        "title": "还渭南感旧二首 一",
        "author": "唐暄",
        "content": "寝室悲长簟，妆楼泣镜台。\n独悲桃李节，不共一时开。\n魂兮若有感，髣髴梦中来。",
        "dynasty": "唐",
        "collection_info": null
    },
    {
        "title": "还渭南感旧二首 二",
        "author": "唐暄",
        "content": "常时华室静，笑语度更筹。\n恍惚人事改，冥漠委荒丘。\n阳原叹薤露，阴壑悼藏舟。\n清夜妆台月，空想画眉愁。",
        "dynasty": "唐",
        "collection_info": null
    },
    {
        "title": "赠亡妻张氏",
        "author": "唐暄",
        "content": "峄阳桐半死，延津劒一沈。\n如何宿昔内，空负百年心。",
        "dynasty": "唐",
        "collection_info": null
    },
    {
        "title": "题司空山观",
        "author": "李韶",
        "content": "梁代真人上紫微，水盘山脚五云飞。\n松杉老尽无消息，犹得千年一度归。",
        "dynasty": "唐",
        "collection_info": null
    },
    {
        "title": "戏题盱眙壁",
        "author": "韦鹏翼",
        "content": "岂肯闲寻竹径行，却嫌丝管好蛙声。\n自从煮鹤烧琴后，背却青山卧月明。",
        "dynasty": "唐",
        "collection_info": null
    },
    {
        "title": "题杨少卿书后",
        "author": "安鸿渐",
        "content": "端溪石砚宣城管，王屋松烟紫兔毫。\n更得孤卿老书札，人间无此五般高。",
        "dynasty": "唐",
        "collection_info": null
    },
    {
        "title": "自紫阳观至华阳洞宿侯尊师草堂简同游",
        "author": "李延陵",
        "content": "石林媚烟景，句曲盘江甸。\n南向佳气浓，峰峰遥隐见。\n渐临华阳口，微路入葱蒨。\n七曜悬洞宫，五云抱山殿。\n银函意谁发，金液徒堪荐。\n千载桃花春，秦人深不见。\n东溪喜相遇，贞白如会面。\n青鸟来去闲，红霞朝夕变。\n一从化真骨，万里乘飞电。\n萝月延步虚，松花醉闲宴。\n幽人即长往，茂宰应交战。\n明发归琴堂，知君懒为县。",
        "dynasty": "唐",
        "collection_info": null
    },
    {
        "title": "题钟雅青纱枕",
        "author": "秦尚运",
        "content": "阴香装艳入青纱，还与欹眠好事家。\n梦裏却成山色雨，沈山不敢鬬青华。",
        "dynasty": "唐",
        "collection_info": null
    },
    {
        "title": "题搔口",
        "author": "张仲谋",
        "content": "尝闻烧尾便拏空，只过天门更一重。\n大禹未生门未凿，可能天下总无龙。",
        "dynasty": "唐",
        "collection_info": null
    },
    {
        "title": "山寺见杨少卿书壁因题其尾",
        "author": "冯少吉",
        "content": "少卿真迹满僧居，祗恐钟王也不如。\n为报远公须爱惜，此书书后更无书。",
        "dynasty": "唐",
        "collection_info": null
    },
    {
        "title": "经杜甫旧宅",
        "author": "殷陶",
        "content": "浣花溪裏花多处，为忆先生在蜀时。\n万古只应留旧宅，千金无復换新诗。\n沙棚水槛鸥飞尽，树压村桥马过时。\n山月不知人事变，夜来江上与谁期。",
        "dynasty": "唐",
        "collection_info": null
    },
    {
        "title": "行县至浮查寺",
        "author": "罗炯",
        "content": "二十年前此布衣，鹿鸣西上虎符归。\n行时宾从光前事，到处松杉长旧围。\n野老竞遮官道拜，沙鸥遥避隼旟飞。\n春风一宿琉璃地，自有泉声惬素机。",
        "dynasty": "唐",
        "collection_info": null
    },
    {
        "title": "敕和元相公家园即事寄王相公",
        "author": "韩雄",
        "content": "共列中台贵，能齐物外心。\n迴车青阁晚，解带碧芳深。\n夜水随畦入，晴花度竹寻。\n题诗更相应，一字重千金。",
        "dynasty": "唐",
        "collection_info": null
    },
    {
        "title": "仲秋太常寺观公辂车拜陵",
        "author": "苗仲方",
        "content": "南宫初开律，金风已戒凉。\n拜陵将展敬，车辂俨成行。\n士庶观祠礼，公卿习旧章。\n郊原佳气引，园寝瑞烟长。\n卤簿辞丹阙，威仪列太常。\n圣心何所寄，惟德在无忘。",
        "dynasty": "唐",
        "collection_info": null
    },
    {
        "title": "寻易尊师不遇",
        "author": "陈嶰",
        "content": "烂熳红霞光照衣，苔封白石路微微。\n华阳洞裏何人在，落尽松花不见归。",
        "dynasty": "唐",
        "collection_info": null
    },
    {
        "title": "早过棃岭喜雪书情呈崔判官",
        "author": "张起",
        "content": "度岭逢朝雪，行看马迹深。\n轻标南国瑞，寒慰北人心。\n皎洁停丹嶂，飘飖映绿林。\n共君歌乐土，无作白头吟。",
        "dynasty": "唐",
        "collection_info": null
    },
    {
        "title": "春情",
        "author": "张起",
        "content": "画阁余寒在，新年旧燕归。\n梅花犹带雪，未得试春衣。",
        "dynasty": "唐",
        "collection_info": null
    },
    {
        "title": "赠窦蔡二记室入蜀",
        "author": "陈政",
        "content": "昆山积良宝，大厦构众材。\n马卿委官去，邹子背淮来。\n风流信多美，朝夕豫平台。\n逸翮独不羣，清才復遒上。\n六辅昔推名，二江今振响。\n英华虽外发，磨琢终内朗。\n四海奋羽仪，清风久播驰。\n沈郁林难厕，青山翻易阻。\n迴首望烟霞，谁知慕俦侣。\n飘然不繫舟，为情自可求。\n若奉西园夜，浩想北园愁。\n无因逐萍藻，从尔泛清流。",
        "dynasty": "唐",
        "collection_info": null
    },
    {
        "title": "采菊",
        "author": "李建业",
        "content": "簇簇竟相鲜，一枝开几番。\n味甘资曲{艹/糪}，香好胜兰荪。\n古道风摇远，荒篱露压繁。\n盈筐时采得，服饵近知门。",
        "dynasty": "唐",
        "collection_info": null
    },
    {
        "title": "水精环",
        "author": "罗维",
        "content": "王室符长庆，环中得水精。\n任圆循不极，见素质仍贞。\n信是天然瑞，非因朴斲成。\n无瑕胜玉美，至洁过冰清。\n未肯齐珉价，宁同杂佩声。\n能衔任黄雀，亦欲应时明。",
        "dynasty": "唐",
        "collection_info": null
    },
    {
        "title": "看牡丹",
        "author": "殷益",
        "content": "拥毳对芳丛，由来趣不同。\n髮从今日白，花是去年红。\n艳色随朝露，馨香逐晚风。\n何须待零落，然后始知空。",
        "dynasty": "唐",
        "collection_info": null
    },
    {
        "title": "赋得垣衣",
        "author": "李得",
        "content": "漠漠復霏霏，为君垣上衣。\n昭阳辇下草，应笑此生非。\n掩蔼青春去，苍茫白露稀。\n犹胜萍逐水，流浪不相依。",
        "dynasty": "唐",
        "collection_info": null
    },
    {
        "title": "冬晚对雪忆胡处士",
        "author": "王邵",
        "content": "寒更传唱晚，清镜览衰颜。\n隔牖风惊竹，开帘雪满山。\n洒空深巷静，积素广庭闲。\n借问袁安舍，翛然尚闭关。",
        "dynasty": "唐",
        "collection_info": null
    },
    {
        "title": "池上",
        "author": "曹修古",
        "content": "荷叶罩芙蓉，圆青映嫩红。\n佳人南陌上，翠盖立春风。",
        "dynasty": "唐",
        "collection_info": null
    },
    {
        "title": "对赵颖歌",
        "author": "朱子真",
        "content": "人间几日变桑田，谁识神仙洞裏天。\n短促虽知有殊异，且须欢醉在生前。",
        "dynasty": "唐",
        "collection_info": null
    },
    {
        "title": "赋百舌鸟",
        "author": "严郭",
        "content": "此禽轻巧少同伦，我听长疑舌满身。\n星未没河先报晓，柳犹粘雪便迎春。\n频嫌海燕巢难定，却讶林莺语不真。\n莫倚清风更多事，玉楼还有晏眠人。",
        "dynasty": "唐",
        "collection_info": null
    },
    {
        "title": "孤雁",
        "author": "张子明",
        "content": "隻影翩翩下碧湘，傍池鸳鹭宿银塘。\n虽逢夜雨迷深浦，终向晴天着旧行。\n忆伴几回思片月，蜕翎多为繫繁霜。\n江南塞北俱关念，两地飞归是故乡。",
        "dynasty": "唐",
        "collection_info": null
    },
    {
        "title": "水殿抛毬曲二首 一",
        "author": "李谨言",
        "content": "侍宴黄昏晓未休，玉阶夜色月如流。\n朝来自觉承恩最，笑倩傍人认绣毬。",
        "dynasty": "唐",
        "collection_info": null
    },
    {
        "title": "水殿抛毬曲二首 二",
        "author": "李谨言",
        "content": "堪恨隋家几帝王，舞裀揉尽绣鸳鸯。\n如今重到抛毬处，不是金鑪旧日香。",
        "dynasty": "唐",
        "collection_info": null
    },
    {
        "title": "铜雀妓",
        "author": "吴烛",
        "content": "秋色西陵满绿芜，繁弦急管强欢娱。\n长舒罗袖不成舞，却向风前承泪珠。",
        "dynasty": "唐",
        "collection_info": null
    },
    {
        "title": "戏示诸妓",
        "author": "张保嗣",
        "content": "绿罗裙上标三棒，红粉腮边泪两行。\n抄手向前咨大使，这回不敢恼儿郎。",
        "dynasty": "唐",
        "collection_info": null
    },
    {
        "title": "末秋到家",
        "author": "潘图",
        "content": "归来无所利，骨肉亦不喜。\n黄犬却有情，当门卧摇尾。",
        "dynasty": "唐",
        "collection_info": null
    },
    {
        "title": "送人往宣城",
        "author": "潘佐",
        "content": "江畔送行人，千山生暮氛。\n谢安团扇上，为画敬亭云。",
        "dynasty": "唐",
        "collection_info": null
    },
    {
        "title": "洛阳河亭奉酬留守郡公追送",
        "author": "李逸",
        "content": "离亭饯落晖，腊酒减征衣。\n岁晚烟霞重，川寒云树微。\n戎装千里至，旧路十年归。\n还似汀洲雁，相逢又背飞。",
        "dynasty": "唐",
        "collection_info": null
    },
    {
        "title": "送道士曾昭莹",
        "author": "沈麟",
        "content": "南北东西事，人间会也无。\n昔曾栖玉笥，今也返玄都。\n雪片随天阔，泉声落石孤。\n丹霄人有约，去采石菖蒲。",
        "dynasty": "唐",
        "collection_info": null
    },
    {
        "title": "赠别徐侃",
        "author": "安凤",
        "content": "一自离乡国，十年在咸秦。\n泣尽卞和血，不逢一故人。\n今日旧友别，羞此漂泊身。\n离情吟诗处，麻衣掩泪频。\n泪别各分袂，且及来年春。",
        "dynasty": "唐",
        "collection_info": null
    },
    {
        "title": "顾城",
        "author": "李伦",
        "content": "世久荒墟在，白云几代耕。\n市廛新草绿，里社故烟轻。\n不谨罹天讨，来苏岂忿兵。\n谁云殷鉴远，今古在人程。",
        "dynasty": "唐",
        "collection_info": null
    },
    {
        "title": "金钱花",
        "author": "卢子发",
        "content": "轮廓休夸四字书，红窠写出对庭除。\n时时买得佳人笑，本色金钱却不如。",
        "dynasty": "唐",
        "collection_info": null
    },
    {
        "title": "故白岩禅师院",
        "author": "王梦周",
        "content": "能师还世名还在，空闭禅堂满院苔。\n花树不随人寂寞，数株犹自出墙来。",
        "dynasty": "唐",
        "collection_info": null
    },
    {
        "title": "题九天使者庙",
        "author": "孙咸",
        "content": "独入玄宫礼至真，焚香不为贱贫身。\n秦淮两岸沙埋骨，湓浦千家血染尘。\n庐阜烟霞谁是主，虎溪风月属何人。\n九江太守勤王事，好放天兵渡要津。",
        "dynasty": "唐",
        "collection_info": null
    },
    {
        "title": "房公旧竹亭闻琴",
        "author": "李澣",
        "content": "石室寒飙警，孙枝雅器裁。\n坐来山水操，弦断弔尘埃。",
        "dynasty": "唐",
        "collection_info": null
    },
    {
        "title": "清溪馆作",
        "author": "钱戭",
        "content": "指途清溪裏，左右唯深林。\n云蔽望乡处，雨愁为客心。\n遇人多物役，听鸟时幽音。\n何必沧浪水，庶兹浣尘襟。",
        "dynasty": "唐",
        "collection_info": null
    },
    {
        "title": "晚春宴",
        "author": "韦道逊",
        "content": "日斜宾馆晚，春轻麦候初。\n帘暄巢幕燕，池跃戏莲鱼。\n石声随流响，桐影傍岩疎。\n谁能千里外，独寄八行书。",
        "dynasty": "唐",
        "collection_info": null
    },
    {
        "title": "长沙六快诗",
        "author": "王揆",
        "content": "湖外风物奇，长沙信难续。\n衡峰排古青，湘水湛寒绿。\n舟檝通大江，车轮会平陆。\n昔贤官是邦，仁泽流丰沃。\n今贤官是邦，刳啖人脂肉。\n怀昔甘棠花，伤今猛虎毒。\n然此一郡内，所乐人纔六。\n漕与二宪僚，守连两通属。\n高堂日暮会，深夜继以烛。\n帏幕皆绮纨，器皿尽金玉。\n歌喉若珠纍，舞腰如素束。\n千态与万状，六人欢不足。\n因成快活诗，荐之尧舜目。",
        "dynasty": "唐",
        "collection_info": null
    },
    {
        "title": "广州王园寺伏日即事寄北中亲友",
        "author": "王言史",
        "content": "南越逢初伏，东林度一朝。\n曲池煎畏景，高阁绝微飙。\n竹簟移先洒，蒲葵破復摇。\n地偏毛瘴近，山毒火威饶。\n裛汗絺如濯，亲床枕并烧。\n堕枝伤翠羽，萎叶惜红蕉。\n且困流金炽，难成独酌谣。\n望霖窥润础，思吹候纤条。\n旅恨生乌浒，乡心繫浴桥。\n谁怜在炎客，一夕壮容销。",
        "dynasty": "唐",
        "collection_info": null
    },
    {
        "title": "春日",
        "author": "宋雍",
        "content": "轻花细叶满林端，昨夜春风晓色寒。\n黄鸟不堪愁裏听，绿杨宜向雨中看。",
        "dynasty": "唐",
        "collection_info": null
    },
    {
        "title": "失题",
        "author": "宋雍",
        "content": "斜雨飞丝织晚风，疎帘半捲野亭空。\n荷花开尽秋光晚，零落残红绿沼中。",
        "dynasty": "唐",
        "collection_info": null
    },
    {
        "title": "古意",
        "author": "戴休珽",
        "content": "穷秋朔风起，沧海愁阴涨。\n虏骑掠河南，汉兵屯灞上。\n羽书惊沙漠，刁斗喧亭障。\n关塞何苍茫，遥烽递相望。\n弱龄负奇节，侠客多招访。\n投笔弃繻生，提戈逐飞将。\n拔劒照霜白，怒髮衝冠壮。\n会立万里功，视君封侯相。",
        "dynasty": "唐",
        "collection_info": null
    },
    {
        "title": "勖曹生",
        "author": "卢鉟",
        "content": "桑扈交飞百舌忙，祖亭闻乐倍思乡。\n尊前有恨惭卑宦，席上无憀爱艳妆。\n莫为狂花迷眼界，须求真理定心王。\n游蜂采掇何时已，祗恐多言议短长。",
        "dynasty": "唐",
        "collection_info": null
    },
    {
        "title": "琴歌",
        "author": "赵抟",
        "content": "绿琴制自桐孙枝，十年窗下无人知。\n清声不与众乐杂，所以屈受尘埃欺。\n七弦脆断虫丝朽，辨别不曾逢好手。\n琴声若似琵琶声，卖与时人应已久。\n玉徽冷落无光彩，堪恨钟期不相待。\n凤啭吟幽鹤舞时，捻弄铮摐声亦在。\n向曾守贫贫不彻，贱价与人人不别。\n前迴忍泪却收来，泣向秋风两条血。\n乃知凡俗难可名，轻者却重重者轻。\n真龙不圣土龙圣，凤皇哑舌鸱枭鸣。\n何殊此琴哀怨苦，寂寞沈埋在幽户。\n万重山水不肯听，俗耳乐闻人打鼓。\n知君立身待分义，驱喝风雷在平地。\n一生从事不因人，健步窣云皆自致。\n不辞重拂弦上尘，市廛不买多谗人。\n莫辞憔悴与买取，为君一曲号青春。",
        "dynasty": "唐",
        "collection_info": null
    },
    {
        "title": "废长行",
        "author": "赵抟",
        "content": "紫牙镂合方如斗，二十四星衔月口。\n贵人迷此华筵中，运木手交如阵鬬。\n不算劳神运枯木，且废为官恤惸独。\n门前有吏吓孤穷，欲诉门深抱冤哭。\n耳厌人催坐衙早，纔闻此戏身先到。\n理人似爱长行心，天下安平多草草。\n何当化局为明镜，挂在高堂辨邪正。\n何当化子作笔锋，常在手中行法令。\n莫令终日迷如此，不治生民负天子。",
        "dynasty": "唐",
        "collection_info": null
    },
    {
        "title": "玉女词",
        "author": "张安石",
        "content": "绮荐银屏空积尘，柳眉桃脸暗销春。\n不须更学阳台女，为雨为云趁恼人。",
        "dynasty": "唐",
        "collection_info": null
    },
    {
        "title": "苦别",
        "author": "张安石",
        "content": "向前不信别离苦，而今自到别离处。\n两行粉泪红阑干，一朵芙蕖带残露。",
        "dynasty": "唐",
        "collection_info": null
    },
    {
        "title": "石城",
        "author": "蒋吉",
        "content": "繫缆石城下，恣吟怀暂开。\n江人桡艇子，将谓莫愁来。",
        "dynasty": "唐",
        "collection_info": null
    },
    {
        "title": "汉东道中",
        "author": "蒋吉",
        "content": "九十九冈遥，天寒雪未消。\n羸童牵瘦马，不敢过危桥。",
        "dynasty": "唐",
        "collection_info": null
    },
    {
        "title": "高溪有怀",
        "author": "蒋吉",
        "content": "驻马高溪侧，旅人千里情。\n雁山山下水，还作此泉声。",
        "dynasty": "唐",
        "collection_info": null
    },
    {
        "title": "寄进士贾希",
        "author": "蒋吉",
        "content": "恨苦泪不落，耿然东北心。\n空囊与瘦马，羁绁意应深。",
        "dynasty": "唐",
        "collection_info": null
    },
    {
        "title": "出塞",
        "author": "蒋吉",
        "content": "瘦马羸童行背秦，暮鸦撩乱入残云。\n北风吹起寒营角，直至榆关人尽闻。",
        "dynasty": "唐",
        "collection_info": null
    },
    {
        "title": "旅泊",
        "author": "蒋吉",
        "content": "霜月正高鹦鹉洲，美人清唱发红楼。\n乡心暗逐秋江水，直到吴山脚下流。",
        "dynasty": "唐",
        "collection_info": null
    },
    {
        "title": "次青云驿",
        "author": "蒋吉",
        "content": "马转栎林山鸟飞，商溪流水背残晖。\n行人几在青云路，底事风尘犹满衣。",
        "dynasty": "唐",
        "collection_info": null
    },
    {
        "title": "大庾驿有怀",
        "author": "蒋吉",
        "content": "一囊书重百余斤，邮吏宁知去计贫。\n莫讶偏吟望乡句，明朝便见岭南人。",
        "dynasty": "唐",
        "collection_info": null
    },
    {
        "title": "题商山修路僧院",
        "author": "蒋吉",
        "content": "此地修行山几枯，草堂生计只缾盂。\n支郎既解除艰险，试看人心平得无。",
        "dynasty": "唐",
        "collection_info": null
    },
    {
        "title": "题长安僧院",
        "author": "蒋吉",
        "content": "出门争走九衢尘，总是浮生不了身。\n惟有水田衣下客，大家忙处作闲人。",
        "dynasty": "唐",
        "collection_info": null
    },
    {
        "title": "次商于感旧寄卢中丞",
        "author": "蒋吉",
        "content": "昔年簪组隘丘门，今日旌幢一院存。\n何事商于泪如雨，小儒偏受陆家恩。",
        "dynasty": "唐",
        "collection_info": null
    },
    {
        "title": "樵翁",
        "author": "蒋吉",
        "content": "独入深山信脚行，惯当貙虎不曾惊。\n路傍花发无心看，惟见枯枝刮眼明。",
        "dynasty": "唐",
        "collection_info": null
    },
    {
        "title": "四老庙",
        "author": "蒋吉",
        "content": "无端舍钓学干名，不得溪山养性情。\n自省此身非达者，今朝羞拜四先生。",
        "dynasty": "唐",
        "collection_info": null
    },
    {
        "title": "昭君冢",
        "author": "蒋吉",
        "content": "曾为汉帝眼中人，今作狂胡陌上尘。\n身死不知多少载，冢花犹带洛阳春。",
        "dynasty": "唐",
        "collection_info": null
    },
    {
        "title": "闻歌竹枝",
        "author": "蒋吉",
        "content": "巡堤听唱竹枝词，正是月高风静时。\n独向东南人不会，弟兄俱在楚江湄。",
        "dynasty": "唐",
        "collection_info": null
    },
    {
        "title": "重门曲",
        "author": "周濆",
        "content": "憔悴容华怯对春，寂寥宫殿锁闲门。\n此身却羡宫中树，不失芳时雨露恩。",
        "dynasty": "唐",
        "collection_info": null
    },
    {
        "title": "山下水",
        "author": "周濆",
        "content": "背云衝石出深山，浅碧泠泠一带寒。\n不独有声流出此，会归沧海助波澜。",
        "dynasty": "唐",
        "collection_info": null
    },
    {
        "title": "逢邻女",
        "author": "周濆",
        "content": "日高邻女笑相逢，慢束罗裙半露胸。\n莫向秋池照绿水，参差羞杀白芙蓉。",
        "dynasty": "唐",
        "collection_info": null
    },
    {
        "title": "废宅",
        "author": "周濆",
        "content": "牢落画堂空锁尘，荒凉庭树暗消春。\n豪家莫笑此中事，曾见此中人笑人。",
        "dynasty": "唐",
        "collection_info": null
    },
    {
        "title": "奉和登会昌山应制",
        "author": "赵起",
        "content": "睿想入希夷，真游到具茨。\n玉鸾登嶂远，云辂出花迟。\n泉壑凝神处，阳和布泽时。\n六龙多顺动，四海正雍熙。",
        "dynasty": "唐",
        "collection_info": null
    },
    {
        "title": "冬日与羣公泛舟焦山 一",
        "author": "王瓒",
        "content": "江外水不冻，今年寒復迟。\n众芳且未歇，近腊仍夹衣。\n载酒适我情，兴来趣渐微。\n方舟大川上，环酌对落晖。\n两片青石棱，波际无因依。\n三山安可到，欲到风引归。\n沧溟壮观多，心目豁暂时。\n况得穷日夕，乘槎何所之。",
        "dynasty": "唐",
        "collection_info": null
    },
    {
        "title": "冬日与羣公泛舟焦山 二",
        "author": "王瓒",
        "content": "纵步不知远，夕阳犹未回。\n好花随处发，流水趂人来。",
        "dynasty": "唐",
        "collection_info": null
    },
    {
        "title": "度揭鸿岭",
        "author": "慕容韦",
        "content": "闽越曾为塞，将军旧置营。\n我歌空感慨，西北望神京。",
        "dynasty": "唐",
        "collection_info": null
    },
    {
        "title": "湘江",
        "author": "黄文",
        "content": "潇湘江头三月春，柳条弄日摇黄金。\n鹧鸪一声在何许，黄陵庙前烟霭深。\n丹青欲画无好手，稳提玉勒沈吟久。\n马蹄不为行客留，心挂长林屡回首。",
        "dynasty": "唐",
        "collection_info": null
    },
    {
        "title": "题龙阳县青草湖",
        "author": "唐温如",
        "content": "西风吹老洞庭波，一夜湘君白髮多。\n醉后不知天在水，满船清梦压星河。",
        "dynasty": "唐",
        "collection_info": null
    },
    {
        "title": "訾家洲",
        "author": "欧阳宾",
        "content": "旧业分明桂水头，人归业尽水东流。\n春风日暮江头立，不及渔人有钓舟。",
        "dynasty": "唐",
        "collection_info": null
    },
    {
        "title": "题吉州龙溪",
        "author": "何敬",
        "content": "龙溪之山秀而峙，龙溪之水清无底。\n狂风激烈翻春涛，薄雾冥蒙溢清泚。\n奔流百折银河通，落花滚滚浮霞红。\n四时佳境不可穷，彷佛直与桃源通。",
        "dynasty": "唐",
        "collection_info": null
    },
    {
        "title": "过睦州青溪渡",
        "author": "杨彝",
        "content": "天阔衔江雨，冥冥上客衣。\n潭清鱼可数，沙晚鴈争飞。\n川谷留云气，鹈鹕傍钓矶。\n瓢零江海客，欹侧一帆归。",
        "dynasty": "唐",
        "collection_info": null
    },
    {
        "title": "阖闾城怀古",
        "author": "裴瑶",
        "content": "五湖春水接遥天，国破君亡不记年。\n惟有妖娥曾舞处，古台寂寞起愁烟。",
        "dynasty": "唐",
        "collection_info": null
    },
    {
        "title": "苇谷",
        "author": "郑玉",
        "content": "水会三川漾碧波，雕阴人唱采花歌。\n旧时白翟今荒壤，苇谷凄凄风雨多。",
        "dynasty": "唐",
        "collection_info": null
    },
    {
        "title": "登岳阳楼",
        "author": "麻温其",
        "content": "湖边景物属秋天，楼上风光似去年。\n仙侣缑生留福地，湘娥帝子寄哀弦。\n云门自统轩台外，木叶偏飞楚客前。\n极目江山何处是，一帆万里信归船。",
        "dynasty": "唐",
        "collection_info": null
    },
    {
        "title": "经望湖驿",
        "author": "韦镒",
        "content": "大漠无屯云，孤峰出乱柳。\n前驱白登道，顾失飞狐口。\n遥忆代王城，俯临恆山后。\n纍纍多古墓，寂寞为墟久。\n岂不固金汤，终闻击铜斗。\n交懽初仗信，接讌翻贻咎。\n埋宝贼夫人，磨笄伤彼妇。\n功成行且薄，义立名不朽。\n莫慎纤微端，其何社稷守。\n身殁国遂亡，此立人君丑。",
        "dynasty": "唐",
        "collection_info": null
    },
    {
        "title": "杪秋洞庭怀王道士",
        "author": "谢太虚",
        "content": "漂泊日復日，洞庭今更秋。\n青桃亦何意，此夜催人愁。\n惆怅客中月，裴回江上楼。\n心知楚天远，目送沧波流。\n谢客久已灭，微言无处求。\n空余白云在，客兴随孤舟。\n千里杳难尽，一身常独游。\n故园復何许，江汉徒迟留。",
        "dynasty": "唐",
        "collection_info": null
    },
    {
        "title": "君山祠",
        "author": "周岳秀",
        "content": "万顷湖波浸碧天，旌封香火几千年。\n风涛澎湃鱼龙舞，栋宇峥嵘燕雀迁。\n远岫光中浓淡树，斜阳影裏往来船。\n江河愿借吹嘘便，应有神功在目前。",
        "dynasty": "唐",
        "collection_info": null
    },
    {
        "title": "新乐府",
        "author": "马逢",
        "content": "温谷春生至，宸游近甸荣。\n云随天上转，风入御筵轻。\n翠盖浮佳气，朱楼依太清。\n朝臣冠劒退，宫女管弦迎。",
        "dynasty": "唐",
        "collection_info": null
    },
    {
        "title": "部落曲",
        "author": "马逢",
        "content": "蕃军傍塞游，代马喷风秋。\n老将垂金甲，阏支着锦裘。\n琱戈蒙豹尾，红斾插狼头。\n日暮天山下，鸣笳汉使愁。",
        "dynasty": "唐",
        "collection_info": null
    },
    {
        "title": "从军",
        "author": "马逢",
        "content": "汉马千蹄合一羣，单于鼓角隔山闻。\n沙塠风起红楼下，飞上胡天作阵云。",
        "dynasty": "唐",
        "collection_info": null
    },
    {
        "title": "宫词二首 一",
        "author": "马逢",
        "content": "金吾持戟护轩檐，天乐传教万姓瞻。\n楼上美人相倚看，红妆透出水晶帘。",
        "dynasty": "唐",
        "collection_info": null
    },
    {
        "title": "宫词二首 二",
        "author": "马逢",
        "content": "玉楼天半起笙歌，风送宫人笑语和。\n月影殿开闻晓漏，水晶帘捲近秋河。",
        "dynasty": "唐",
        "collection_info": null
    },
    {
        "title": "长门失宠",
        "author": "萧意",
        "content": "自从别銮殿，长门几度春。\n不知金屋裏，更贮若为人。",
        "dynasty": "唐",
        "collection_info": null
    },
    {
        "title": "下山逢故夫",
        "author": "徐之才",
        "content": "踟蹰下山妇，共申别离久。\n为问织缣人，何必长相守。",
        "dynasty": "唐",
        "collection_info": null
    },
    {
        "title": "虏患",
        "author": "张陵",
        "content": "今日汉家探使迴，蚁迭胡兵来未歇。\n春风渭水不敢流，总作六军心上血。",
        "dynasty": "唐",
        "collection_info": null
    },
    {
        "title": "夏日闺怨",
        "author": "蔡瓌",
        "content": "桃径李蹊绝芳园，炎氛炽日满愁轩。\n枝上鸟惊朱槿落，池中鱼戏绿苹翻。\n君恋京师久留滞，妾怨高楼积年岁。\n非关曾入楚王宫，直为相思腰转细。\n卧簟乘闲乍逐凉，熏炉畏热懒焚香。\n雨霑柳叶如啼眼，露滴莲花似汗妆。\n全由独自羞看影，艳是孤眠疑夜永。\n无情拂镜不成妆，有时却扇还风静。\n近日书来道欲归，鸳鸯文锦字息机。\n但恐愁容不相识，为教恆着别时衣。",
        "dynasty": "唐",
        "collection_info": null
    },
    {
        "title": "咏破扇",
        "author": "唐怡",
        "content": "轮如明月尽，罗似薄云穿。\n无由重掩笑，分在秋风前。",
        "dynasty": "唐",
        "collection_info": null
    },
    {
        "title": "述怀",
        "author": "唐怡",
        "content": "万事皆零落，平生不可思。\n惟余酒中趣，不减少年时。",
        "dynasty": "唐",
        "collection_info": null
    },
    {
        "title": "咏烛寄人",
        "author": "潘求仁",
        "content": "烛与人相似，通宵遽白煎。\n不应须下泪，祗是为人然。",
        "dynasty": "唐",
        "collection_info": null
    },
    {
        "title": "薛王花烛行",
        "author": "阎德隐",
        "content": "王子仙车下凤台，紫缨金勒驭龙媒。\n□□□□□□出，环佩锵锵天上来。\n鳷鹊楼前云半捲，鸳鸯殿上月裴回。\n玉盘错落银灯照，珠帐𤫩珑宝扇开。\n盈盈二八谁家子，红粉新妆胜桃李。\n从来六行比齐姜，自许千门奉楚王。\n楚王宫裏能服饰，顾盼倾城復倾国。\n合欢锦带蒲萄花，连理香裙石榴色。\n金炉半夜起氛氲，翡翠被重苏合熏。\n不学曹王遇神女，莫言罗敷邀使君。\n同心婉娩若琴瑟，更笑天河有灵匹。\n一朝福履盛王门，百代光辉增帝室。\n富贵荣华实可怜，路傍观者谓神仙。\n祗应早得淮南术，会见双飞入紫烟。",
        "dynasty": "唐",
        "collection_info": null
    },
    {
        "title": "三月歌",
        "author": "阎德隐",
        "content": "洛阳城路九春衢，洛阳城外柳千株。\n能得来时作眼觅，天津桥侧锦屠苏。",
        "dynasty": "唐",
        "collection_info": null
    },
    {
        "title": "妾薄命",
        "author": "刘元叔",
        "content": "自从离别守空闺，遥闻征战赴云梯。\n夜夜思君辽海北，年年弃妾渭桥西。\n阳春白日照空暖，紫燕衔花向庭满。\n彩鸾琴裏怨声多，飞鹊镜前妆梳断。\n谁家夫壻不从征，应是渔阳别有情。\n莫道红颜燕地少，家家还似洛阳城。\n旦逐新人殊未归，还令秋至夜霜飞。\n北斗星前横旅鴈，南楼月下捣寒衣。\n夜深闻鴈肠欲绝，独坐缝衣灯又灭。\n暗啼罗帐空自怜，梦度阳关向谁说。\n每怜容貌宛如神，如何薄命不如人。\n待君朝夕燕山至，好作明年杨柳春。",
        "dynasty": "唐",
        "collection_info": null
    },
    {
        "title": "古别离",
        "author": "常理",
        "content": "君御狐白裘，妾居缃绮帱。\n粟钿金夹膝，花错玉搔头。\n离别生庭草，征衣断戍楼。\n蟏蛸网清曙，菡萏落红秋。\n小胆空房怯，长眉满镜愁。\n为传儿女意，不用远封侯。",
        "dynasty": "唐",
        "collection_info": null
    },
    {
        "title": "妾薄命",
        "author": "常理",
        "content": "十五玉童色，双蛾青弯弯。\n鸟衔樱桃花，此时刺绣闲。\n娇小恣所爱，误人金指环。\n艳花句引落，灭烛屏风关。\n妾怕愁中画，君偷薄裏还。\n初谓来心平若案，谁知别意险如山。\n乍啼罗袖娇遮面，不忍看君莫惜颜。",
        "dynasty": "唐",
        "collection_info": null
    },
    {
        "title": "虞姬怨",
        "author": "冯待征",
        "content": "妾本江南采莲女，君是江东学劒人。\n逢君游侠英雄日，值妾年华桃李春。\n年华灼灼艳桃李，结髮簪花配君子。\n行逢楚汉正相持，辞家上马从君起。\n岁岁年年事征战，侍君帷幕损红颜。\n不惜罗衣沾马汗，不辞红粉着刀环。\n相期相许定关中，鸣銮鸣佩入秦宫。\n谁误四面楚歌起，果知五星汉道雄。\n天时人事有兴灭，智穷计屈心摧折。\n泽中马力先战疲，帐下蛾眉□□□。\n君王是日无神彩，贱妾此时容貌改。\n拔山意气都已无，渡江面目今何在。\n终天隔地与君辞，恨似流波无息时。\n使妾本来不相识，岂见中途怀苦悲。",
        "dynasty": "唐",
        "collection_info": null
    },
    {
        "title": "越溪怨",
        "author": "冷朝光",
        "content": "越王宫裏如花人，越水溪头采白苹。\n白苹未尽人先尽，谁见江南春復春。",
        "dynasty": "唐",
        "collection_info": null
    },
    {
        "title": "吴宫怨",
        "author": "卫万",
        "content": "君不见吴王宫阁临江起，不见珠帘见江水。\n晓气晴来双阙间，潮声夜落千门裏。\n句践城中非旧春，姑苏台下起黄尘。\n祗今唯有西江月，曾照吴王宫裏人。",
        "dynasty": "唐",
        "collection_info": null
    },
    {
        "title": "春游吟",
        "author": "李章",
        "content": "初春徧芳甸，十里蔼盈瞩。\n美人摘新英，步步翫春绿。\n所思杳何处，宛在吴江曲。\n可怜不得共芳菲，日暮归来泪满衣。",
        "dynasty": "唐",
        "collection_info": null
    },
    {
        "title": "婕妤怨",
        "author": "王沈",
        "content": "长信梨花暗欲栖，应门上钥草萋萋。\n春风吹花乱扑户，[班]绝车声不至啼。",
        "dynasty": "唐",
        "collection_info": null
    },
    {
        "title": "夜夜曲",
        "author": "王偃",
        "content": "北斗星移银汉低，班姬愁思凤城西。\n青槐陌上行人绝，明月楼前乌夜啼。",
        "dynasty": "唐",
        "collection_info": null
    },
    {
        "title": "明君词",
        "author": "王偃",
        "content": "北望单于日半斜，明君马上泣胡沙。\n一双泪滴黄河水，应得东流入汉家。",
        "dynasty": "唐",
        "collection_info": null
    },
    {
        "title": "拟古东飞伯劳歌",
        "author": "李暇",
        "content": "秦王龙劒燕后琴，珊瑚宝匣镂双心。\n谁家女儿抱香枕，开衾灭烛愿侍寝。\n琼窗半上金镂帱，轻罗掩面不遮羞。\n青绮帏中坐相忆，红鸾镜裏见愁色。\n檐花照月莺对栖，空将可怜暗中啼。",
        "dynasty": "唐",
        "collection_info": null
    },
    {
        "title": "怨诗三首 一",
        "author": "李暇",
        "content": "罗敷初总髻，蕙芳正娇小。\n月落始归船，春眠恆着晓。",
        "dynasty": "唐",
        "collection_info": null
    },
    {
        "title": "怨诗三首 二",
        "author": "李暇",
        "content": "何处期郎游，小苑花台间。\n相忆不可见，且復乘月还。",
        "dynasty": "唐",
        "collection_info": null
    },
    {
        "title": "怨诗三首 三",
        "author": "李暇",
        "content": "别前花照路，别后露垂叶。\n歌舞须及时，如何坐悲妾。",
        "dynasty": "唐",
        "collection_info": null
    },
    {
        "title": "碧玉歌",
        "author": "李暇",
        "content": "碧玉上官妓，出入千花林。\n珠被玳瑁床，感郎情意深。",
        "dynasty": "唐",
        "collection_info": null
    },
    {
        "title": "见美人闻琴不听",
        "author": "李播",
        "content": "洛浦风流雪，阳台朝暮云。\n闻琴不肯听，似妒卓文君。",
        "dynasty": "唐",
        "collection_info": null
    },
    {
        "title": "赋诗",
        "author": "辛弘智",
        "content": "君为河边草，逢春心剩生。\n妾如台上镜，得照始分明。",
        "dynasty": "唐",
        "collection_info": null
    },
    {
        "title": "自君之出矣",
        "author": "辛弘智",
        "content": "自君之出矣，梁尘静不飞。\n思君如满月，夜夜减容辉。",
        "dynasty": "唐",
        "collection_info": null
    },
    {
        "title": "又自君之出矣",
        "author": "辛弘智",
        "content": "自君之出矣，宝镜为谁明。\n思君如陇水，常闻呜咽声。",
        "dynasty": "唐",
        "collection_info": null
    },
    {
        "title": "题春梦秋归故里",
        "author": "吉师老",
        "content": "故国归路赊，春晚在天涯。\n明月夜来梦，碧山秋到家。\n开窗闻落叶，远墅见晴鸦。\n惊起晓庭际，莺啼桃杏花。",
        "dynasty": "唐",
        "collection_info": null
    },
    {
        "title": "看蜀女转昭君变",
        "author": "吉师老",
        "content": "妖姬未着石榴裠，自道家连锦水濆。\n檀口解知千载事，清词堪叹九秋文。\n翠眉颦处楚边月，画卷开时塞外云。\n说尽绮罗当日恨，昭君传意向文君。",
        "dynasty": "唐",
        "collection_info": null
    },
    {
        "title": "放猨",
        "author": "吉师老",
        "content": "放尔千山万水身，野泉晴树好为邻。\n啼时莫近潇湘岸，明月孤舟有旅人。",
        "dynasty": "唐",
        "collection_info": null
    },
    {
        "title": "鸳鸯",
        "author": "吉师老",
        "content": "江岛蒙蒙烟霭微，绿芜深处刷毛衣。\n渡头惊起一双去，飞上文君旧锦机。",
        "dynasty": "唐",
        "collection_info": null
    },
    {
        "title": "巫峡听猿",
        "author": "吴商浩",
        "content": "巴江猨啸苦，响入客舟中。\n孤枕破残梦，三声随晓风。\n连云波澹澹，和雾雨蒙蒙。\n巫峡去家远，不堪魂断空。",
        "dynasty": "唐",
        "collection_info": null
    },
    {
        "title": "长安春赠友人",
        "author": "吴商浩",
        "content": "繁华堪泣帝城春，粉堞青楼势碍云。\n花对玉钩帘外发，歌飘尘土路边闻。\n几多远客魂空断，何处王孙酒自醺。\n各有归程千万里，东风时节恨离羣。",
        "dynasty": "唐",
        "collection_info": null
    },
    {
        "title": "塞上即事",
        "author": "吴商浩",
        "content": "身似星流迹似蓬，玉关孤望杳溟蒙。\n寒沙万里平铺月，晓角一声高捲风。\n战士殁边魂尚哭，单于猎处火犹红。\n分明更想残宵梦，故国依然在甬东。",
        "dynasty": "唐",
        "collection_info": null
    },
    {
        "title": "宿山驿",
        "author": "吴商浩",
        "content": "文战何堪功未图，又驱羸马指天衢。\n露华凝夜渚莲尽，月彩满轮山驿孤。\n岐路辛勤终日有，乡关音信隔年无。\n好同范蠡扁舟兴，高挂一帆归五湖。",
        "dynasty": "唐",
        "collection_info": null
    },
    {
        "title": "北邙山",
        "author": "吴商浩",
        "content": "北邙山草又青青，今日销魂事可明。\n绿酒醉来春未歇，白杨风起柳初晴。\n冈原旋葬松新长，年代无人阙半平。\n堪取金炉九还药，不能随梦向浮生。",
        "dynasty": "唐",
        "collection_info": null
    },
    {
        "title": "秋塘晓望",
        "author": "吴商浩",
        "content": "钟尽疎桐散曙鸦，故山烟树隔天涯。\n西风一夜秋塘晓，零落几多红藕花。",
        "dynasty": "唐",
        "collection_info": null
    },
    {
        "title": "水楼感事",
        "author": "吴商浩",
        "content": "高柳螀啼雨后秋，年光空感泪如流。\n满湖菱荇东归晚，闲倚南轩尽日愁。",
        "dynasty": "唐",
        "collection_info": null
    },
    {
        "title": "泊舟",
        "author": "吴商浩",
        "content": "身逐烟波魂自惊，木兰舟上一帆轻。\n云中有寺在何处，山底宿时闻磬声。",
        "dynasty": "唐",
        "collection_info": null
    },
    {
        "title": "湘云",
        "author": "吴商浩",
        "content": "□满湘江云莹空，纷纷长对水溶溶。\n日西遥望自归处，尽挂九疑千万峰。",
        "dynasty": "唐",
        "collection_info": null
    },
    {
        "title": "秋闺",
        "author": "沈祖仙",
        "content": "白马三军客，青娥十载思。\n玉庭霜落夜，罗幌月明时。\n鑪冷蜘蛛喜，灯高熠耀期。\n愁多不可曙，流涕坐空帏。",
        "dynasty": "唐",
        "collection_info": null
    },
    {
        "title": "秋闺",
        "author": "邵士彦",
        "content": "斜日空庭暮，幽闺积恨盈。\n细风吹帐冷，微月度窗明。\n怨坐啼相续，愁眠梦不成。\n调琴欲有弄，畏作断肠声。",
        "dynasty": "唐",
        "collection_info": null
    },
    {
        "title": "捣衣",
        "author": "吴大江",
        "content": "沙塞秋应晚，金闺恨已空。\n那堪裂纨素，时许出房栊。\n杵影弄寒月，砧声调夜风。\n裁缝双泪尽，万里寄云中。",
        "dynasty": "唐",
        "collection_info": null
    },
    {
        "title": "题慈恩塔",
        "author": "荆叔",
        "content": "汉国山河在，秦陵草树深。\n暮云千里色，无处不伤心。",
        "dynasty": "唐",
        "collection_info": null
    },
    {
        "title": "三湘有怀",
        "author": "萧静",
        "content": "柳絮飞来别洛阳，梅花落后到三湘。\n世情已逐浮云散，离恨空随江水长。",
        "dynasty": "唐",
        "collection_info": null
    },
    {
        "title": "九日对酒",
        "author": "元凛",
        "content": "嘉辰復遇登高台，良朋笑语倾金罍。\n烟摊秋色正堪翫，风惹菊香无限来。\n未保乱离今日后，且谋欢洽玉山颓。\n谁知靖节当时事，空学狂歌倒载迴。",
        "dynasty": "唐",
        "collection_info": null
    },
    {
        "title": "中秋夜不见月",
        "author": "元凛",
        "content": "蟾轮何事色全微，赚得佳人出绣帏。\n四野雾凝空寂寞，九霄云锁绝光辉。\n吟诗得句翻停笔，翫处临尊却掩扉。\n公子倚栏犹怅望，懒将红烛草堂归。",
        "dynasty": "唐",
        "collection_info": null
    },
    {
        "title": "雷塘",
        "author": "徐振",
        "content": "九重城阙悲凉尽，一聚园林怨恨长。\n花忆所为犹自笑，草知无道更应荒。\n诗名占得风流在，酒兴催教运祚亡。\n若问皇天惆怅事，只应斜日照雷塘。",
        "dynasty": "唐",
        "collection_info": null
    },
    {
        "title": "古意",
        "author": "徐振",
        "content": "扰扰都城晓又昏，六街车马五侯门。\n箕山渭水空明月，可是巢由绝子孙。",
        "dynasty": "唐",
        "collection_info": null
    },
    {
        "title": "寄人",
        "author": "张侹",
        "content": "酷怜风月为多情，还到春时别恨生。\n倚柱寻思倍惆怅，一塲春梦不分明。",
        "dynasty": "唐",
        "collection_info": null
    },
    {
        "title": "武昌阻风",
        "author": "方泽",
        "content": "江上春风留客舟，无穷归思满东流。\n与君尽日闲临水，贪看飞花忘却愁。",
        "dynasty": "唐",
        "collection_info": null
    },
    {
        "title": "秋夜宿淮口",
        "author": "景池",
        "content": "露白草犹青，淮舟倚岸停。\n风帆几处客，天地两河星。\n树静禽眠草，沙寒鹿过汀。\n明朝谁结伴，直去泛沧溟。",
        "dynasty": "唐",
        "collection_info": null
    },
    {
        "title": "赠乔尊师",
        "author": "张鸿",
        "content": "长忌时人识，有家云涧深。\n性惟耽嗜酒，贫不破除琴。\n静鼓三通齿，频汤一味参。\n知师最知我，相引坐柽阴。",
        "dynasty": "唐",
        "collection_info": null
    },
    {
        "title": "村行",
        "author": "姚揆",
        "content": "天淡雨初晴，游人恨不胜。\n乱山啼蜀魄，孤棹宿巴陵。\n影暗村桥柳，光寒水寺灯。\n罢吟思故国，窗外有渔罾。",
        "dynasty": "唐",
        "collection_info": null
    },
    {
        "title": "颕川客舍",
        "author": "姚揆",
        "content": "素琴孤劒尚闲游，谁共芳尊话唱酬。\n乡梦有时生枕上，客情终日在眉头。\n云拖雨脚连天去，树夹河声绕郡流。\n回首帝京归未得，不堪吟倚夕阳楼。",
        "dynasty": "唐",
        "collection_info": null
    },
    {
        "title": "独不见",
        "author": "王训",
        "content": "日晚宜春暮，风软上林朝。\n对酒近初节，开楼荡夜谣。\n石桥通小涧，竹路上青霄。\n持底谁见许，长愁成细腰。",
        "dynasty": "唐",
        "collection_info": null
    },
    {
        "title": "归去来引",
        "author": "张炽",
        "content": "归去来，归期不可违。\n相见旋明月，浮云共我归。",
        "dynasty": "唐",
        "collection_info": null
    },
    {
        "title": "结客少年场行",
        "author": "虞羽客",
        "content": "幽幷侠少年，金络控连钱。\n窃符方救赵，击筑正怀燕。\n轻生辞凤阙，挥袂上祈连。\n陆离横宝劒，出没骛征旃。\n蒙轮恆顾敌，超乘忽争先。\n摧枯逾百战，拓地远三千。\n骨都魂已散，楼兰首復传。\n龙城含宿雾，瀚海接遥天。\n歌吹金微返，振旅玉门旋。\n烽火今已息，非復照甘泉。",
        "dynasty": "唐",
        "collection_info": null
    },
    {
        "title": "塞上",
        "author": "郑渥",
        "content": "出门何处问西东，指画翻为语论同。\n到此客头潜觉白，未秋山叶已飘红。\n帐前影落传书鴈，日下声交失马翁。\n早晚回鞭復南去，大衣高盖汉乡风。",
        "dynasty": "唐",
        "collection_info": null
    },
    {
        "title": "洛阳道",
        "author": "郑渥",
        "content": "客亭门外路东西，多少喧腾事不齐。\n杨柳惹鞭公子醉，苎麻掩泪鲁人迷。\n通宵尘土飞山月，是处经营夹御堤。\n顷刻知音几存殁，半回依约认轮蹄。",
        "dynasty": "唐",
        "collection_info": null
    },
    {
        "title": "宜春郡城闻猨",
        "author": "崔江",
        "content": "怨抱霜枝向月啼，数声清绕郡城低。\n那堪日夜有云雨，便似巫山与建溪。",
        "dynasty": "唐",
        "collection_info": null
    },
    {
        "title": "谪宜阳到荆渚",
        "author": "李伉",
        "content": "汉江江水水连天，被谪宜阳路几千。\n为问野人山鸟语，问予归棹是何年。",
        "dynasty": "唐",
        "collection_info": null
    },
    {
        "title": "九嶷山",
        "author": "刘望",
        "content": "鼎湖冠劒有遗踪，晋汉真人羽化同。\n九转药成丹竈冷，五车云去玉堂空。\n仙家日月蓬壶裏，尘世烟花梦寐中。\n徒有旧山流水畔，老松枝叶苦吟风。",
        "dynasty": "唐",
        "collection_info": null
    },
    {
        "title": "郡城放猨献卫使君",
        "author": "易思",
        "content": "千岩万壑与云连，放出雕笼任自然。\n叶洒惊风啼暮雨，月凝残雪饮流泉。\n临岐莫似三声日，避射须依绕树年。\n应解感恩寻太守，攀萝时復到楼前。",
        "dynasty": "唐",
        "collection_info": null
    },
    {
        "title": "题袁州龙兴寺",
        "author": "易思",
        "content": "百尺古松松下寺，宝幡朱盖画珊珊。\n闲庭甘露几回落，青石绿苔犹未干。",
        "dynasty": "唐",
        "collection_info": null
    },
    {
        "title": "山中送弟方质",
        "author": "易思",
        "content": "山中殷勤弟别兄，兄还送弟下山行。\n芦花飞处秋风起，日暮不堪闻鴈声。",
        "dynasty": "唐",
        "collection_info": null
    },
    {
        "title": "寻易尊师不遇",
        "author": "易思",
        "content": "烂熳红霞光照衣，苔封白石路微微。\n华阳洞裏人何在，落尽松花不见归。",
        "dynasty": "唐",
        "collection_info": null
    },
    {
        "title": "秋日寄弟",
        "author": "赵防",
        "content": "凉风飒庭户，渐疑华髮侵。\n已经杨柳谢，犹听蟪蛄吟。\n雨助滩声出，云连野色深。\n鹡鸰今在远，年酒共谁斟。",
        "dynasty": "唐",
        "collection_info": null
    },
    {
        "title": "杨岐山",
        "author": "刘廓",
        "content": "千峰围古寺，深处敞楼台。\n景异寻常处，人须特达来。\n松杉寒更茂，岚霭昼还开。\n欲续丰碑语，含毫恨不才。",
        "dynasty": "唐",
        "collection_info": null
    },
    {
        "title": "南源山",
        "author": "姚偓",
        "content": "修径投幽隐，轻裘怯暮寒。\n闲僧能解榻，倦客得休鞍。\n白雨鸣山麓，青灯语夜阑。\n明朝梯石路，更仗笋舆安。",
        "dynasty": "唐",
        "collection_info": null
    },
    {
        "title": "下第夜吟",
        "author": "戴衢",
        "content": "扰扰东西南北情，何人于此悟浮生。\n还缘无月春风夜，暂得独闻流水声。",
        "dynasty": "唐",
        "collection_info": null
    },
    {
        "title": "句",
        "author": "戴衢",
        "content": "坐落千门日，吟残午夜灯。",
        "dynasty": "唐",
        "collection_info": null
    },
    {
        "title": "咏月",
        "author": "李建枢",
        "content": "昨夜圆非今夜圆，却疑圆处减婵娟。\n一年十二度圆缺，能得几多时少年。",
        "dynasty": "唐",
        "collection_info": null
    },
    {
        "title": "谢人惠琴材",
        "author": "谢邈",
        "content": "风撼桐丝带月明，羽人乘醉截秋声。\n七弦妙制饶仙品，三尺良材称道情。\n池小未开春浪泛，岳低犹欠暮云生。\n何因乞与元中术，临化无妨膝上横。",
        "dynasty": "唐",
        "collection_info": null
    },
    {
        "title": "谢僧寄拄杖",
        "author": "谢邈",
        "content": "峭壁猨啼采处深，一枝奇异出孤岑。\n感师千里寄来意，发我片云归去心。\n窗外冷敲檐冻折，溪边闲点戏鱼沉。\n他年必藉相携力，蹇步犹能返故林。",
        "dynasty": "唐",
        "collection_info": null
    },
    {
        "title": "失题二首 一",
        "author": "唐备",
        "content": "天若无雪霜，青松不如草。\n地若无山川，何人重平道。",
        "dynasty": "唐",
        "collection_info": null
    },
    {
        "title": "失题二首 二",
        "author": "唐备",
        "content": "一日天无风，四溟波尽息。\n人心风不吹，波浪高百尺。",
        "dynasty": "唐",
        "collection_info": null
    },
    {
        "title": "道傍木",
        "author": "唐备",
        "content": "狂风拔倒树，树倒根已露。\n上有数枝藤，青青犹未悟。",
        "dynasty": "唐",
        "collection_info": null
    },
    {
        "title": "失题",
        "author": "方棫",
        "content": "午醉醒来晚，无人梦自惊。\n夕阳如有意，长傍小窗明。",
        "dynasty": "唐",
        "collection_info": null
    },
    {
        "title": "失题",
        "author": "范夜",
        "content": "举意三江竭，兴心四海枯。\n南游李邕死，北望宋珪殂。",
        "dynasty": "唐",
        "collection_info": null
    },
    {
        "title": "失题",
        "author": "卢羣玉",
        "content": "酒泻银瓶倒底清，夜深丝竹凤凰鸣。\n红妆醉起一花落，更引春风无限情。",
        "dynasty": "唐",
        "collection_info": null
    },
    {
        "title": "投卢尚书",
        "author": "卢羣玉",
        "content": "无力不任为走役，有文安敢滞清平。\n从来若把耕桑定，免恃雕虫悞此生。",
        "dynasty": "唐",
        "collection_info": null
    },
    {
        "title": "失题二首 一",
        "author": "杨行敏",
        "content": "驽骀嘶叫知无定，骐骥低垂自有心。\n山上高松溪畔竹，清风纔动是知音。",
        "dynasty": "唐",
        "collection_info": null
    },
    {
        "title": "失题二首 二",
        "author": "杨行敏",
        "content": "杜鹃花裏杜鹃啼，浅紫深红更傍溪。\n迟日霁光搜客思，晓来山路恨如迷。",
        "dynasty": "唐",
        "collection_info": null
    },
    {
        "title": "吴江别王长史",
        "author": "张怀",
        "content": "多年幞被玉山岑，鬓雪欺人忽满簪。\n驽马虽然贪短豆，野麋终是忆长林。\n鲈鱼未得乘归兴，鸥鸟惟应信此心。\n见说新桥好风景，会须乘月濯烦襟。",
        "dynasty": "唐",
        "collection_info": null
    },
    {
        "title": "题天台石桥",
        "author": "赵湘",
        "content": "白石峰犹在，横桥一径微。\n多年无客过，落日有云归。\n水净苔生髮，山寒树着衣。\n如何方广寺，千古去人稀。",
        "dynasty": "唐",
        "collection_info": null
    },
    {
        "title": "寄朗陵兄",
        "author": "杨持",
        "content": "刺举官犹屈，风谣政已成。\n行看换龟组，奏最谒承明。",
        "dynasty": "唐",
        "collection_info": null
    },
    {
        "title": "咏𣻕溪在历阳西一里",
        "author": "李聪",
        "content": "泠泠一带清溪水，远派□通历阳市。\n涓涓出自碧湖中，流入楚江烟雾裏。",
        "dynasty": "唐",
        "collection_info": null
    },
    {
        "title": "耒阳杜工部祠堂",
        "author": "徐介",
        "content": "手接汨罗水，天心知所存。\n固教工部死，来伴大夫魂。\n流落同千古，风骚共一源。\n消凝伤往事，斜日隐颓垣。",
        "dynasty": "唐",
        "collection_info": null
    },
    {
        "title": "登单于台",
        "author": "李士元",
        "content": "悔上层楼望，翻成极目愁。\n路沿葱岭去，河背玉关流。\n马散眠沙碛，兵闲倚戍楼。\n残阳三会角，吹白旅人头。",
        "dynasty": "唐",
        "collection_info": null
    },
    {
        "title": "登阁",
        "author": "李士元",
        "content": "乱后独来登大阁，凭阑举目尽伤心。\n长堤过雨人行少，废苑经秋草自深。\n破落侯家通永巷，萧条宫树接疎林。\n总输释氏青莲馆，依旧重重布地金。",
        "dynasty": "唐",
        "collection_info": null
    },
    {
        "title": "山中作",
        "author": "冯道之",
        "content": "草堂在岩下，卜居聊自适。\n桂气满阶庭，松阴生枕席。\n远瞻惟鸟度，旁信无人迹。\n霭霭云生峰，潺潺水流石。\n颇寻黄卷理，庶就丹砂益。\n此即契吾生，何为苦尘役。",
        "dynasty": "唐",
        "collection_info": null
    },
    {
        "title": "短歌二首 一",
        "author": "徐谦",
        "content": "穷通皆是运，荣辱岂关身。\n不愿门前客，看时逢故人。",
        "dynasty": "唐",
        "collection_info": null
    },
    {
        "title": "短歌二首 二",
        "author": "徐谦",
        "content": "意气青云裏，爽朗烟霞外。\n不羡一囊钱，唯重心襟会。",
        "dynasty": "唐",
        "collection_info": null
    },
    {
        "title": "塞下曲",
        "author": "杨达",
        "content": "秋日幷州路，黄榆落故关。\n孤城吹角罢，数骑射鵰还。\n帐幕遥临水，牛羊自下山。\n行人正垂泪，烽火起云间。",
        "dynasty": "唐",
        "collection_info": null
    },
    {
        "title": "明妃怨",
        "author": "杨达",
        "content": "汉国明妃去不还，马驼弦管向阴山。\n匣中纵有菱花镜，羞对单于照旧颜。",
        "dynasty": "唐",
        "collection_info": null
    },
    {
        "title": "送邹尊师归洞庭",
        "author": "杨逵",
        "content": "众岛在波心，曾居旧隐林。\n近闻飞檄急，转忆卧云深。\n卖药唯供酒，归舟只载琴。\n遥知明月夜，坐石自开襟。",
        "dynasty": "唐",
        "collection_info": null
    },
    {
        "title": "送张兵曹赴营田",
        "author": "魏兼恕",
        "content": "河曲今无战，王师每务农。\n选才当重委，足食乃深功。\n草色孤城外，云阴绝漠中。\n萧关休叹别，归望在乘騘。",
        "dynasty": "唐",
        "collection_info": null
    },
    {
        "title": "晚霁登汝南大云阁",
        "author": "贾彦璋",
        "content": "禅宫新歇雨，香阁晚登临。\n邑树晴光起，川苗佳气深。\n水包城下岸，云细郢中岑。\n自叹牵卑日，聊开望远心。",
        "dynasty": "唐",
        "collection_info": null
    },
    {
        "title": "宿香山阁",
        "author": "贾彦璋",
        "content": "暝望香山阁，梯云宿半空。\n轩窗闭潮海，枕席拂烟虹。\n朱网防栖鸽，纱灯护夕虫。\n一闻鸡唱晓，已见日曈曈。",
        "dynasty": "唐",
        "collection_info": null
    },
    {
        "title": "苏着作山池",
        "author": "贾彦璋",
        "content": "水树子云家，峯瀛宛不赊。\n芥浮舟是叶，莲发岫为花。\n酌蚁开春瓮，观鱼凭海查。\n游苏多石友，题赠满瑶华。",
        "dynasty": "唐",
        "collection_info": null
    },
    {
        "title": "王龙骧墓",
        "author": "贾彦璋",
        "content": "昔擅登坛宠，爰光典午朝。\n刀悬临益梦，龙启渡江谣。\n茂绩当年举，英魂此地销。\n唯余孤壠上，日夕起松飙。",
        "dynasty": "唐",
        "collection_info": null
    },
    {
        "title": "折杨柳",
        "author": "欧阳瑾",
        "content": "垂柳拂妆台，葳蕤叶半开。\n年华枝上见，边思曲中来。\n嫩色宜新雨，轻花伴落梅。\n朝朝倦攀折，征戍几时回。",
        "dynasty": "唐",
        "collection_info": null
    },
    {
        "title": "江南曲",
        "author": "李叔卿",
        "content": "湖上女，江南花，无双越女春浣纱。\n风似箭，月如弦，少年吴儿晓进船。\n郗家子弟谢家郎，乌巾白袷紫香囊。\n菱歌思欲绝，楚舞断人肠。\n歌舞未终涕双陨，旧宫坡陁纔嶙隐。\n西山暮雨过江来，北渚春云沿海尽。\n渡口水流缓，妾归宵剩迟。\n含情为君再理曲，月华照出澄江时。",
        "dynasty": "唐",
        "collection_info": null
    },
    {
        "title": "芳树",
        "author": "李叔卿",
        "content": "春看玫瑰树，西邻即宋家。\n门深重暗叶，墙近度飞花。\n影拂桃阴浅，香传李径斜。\n靓妆愁日暮，流涕向窗纱。",
        "dynasty": "唐",
        "collection_info": null
    },
    {
        "title": "送杨谏议赴河西节度判官兼呈韩王二侍御",
        "author": "熊曜",
        "content": "贤哉征西将，幕府多俊人。\n筹议秉刀尺，话言在经纶。\n先鞭羡之子，走马辞咸秦。\n庭论许名实，数公当即真。\n行行弄文翰，婉婉光使臣。\n今者所从谁，不闻歌苦辛。\n黄云萧关道，白日惊沙尘。\n虏寇有时猎，汉兵行復巡。\n王师已无战，传檄奉良臣。",
        "dynasty": "唐",
        "collection_info": null
    },
    {
        "title": "登巴陵开元寺西阁赠衡岳僧方外",
        "author": "李宾",
        "content": "衡岳有开士，五峰秀贞骨。\n见君万里心，海水照秋月。\n大臣南溟去，问道皆请谒。\n洒以甘露言，清凉润肌髮。\n湖海落天镜，香阁凌银阙。\n登眺餐惠风，心花期启发。",
        "dynasty": "唐",
        "collection_info": null
    },
    {
        "title": "登瓦官寺阁",
        "author": "李宾",
        "content": "晨登瓦官阁，极眺金陵城。\n钟山对北户，淮水入南荣。\n漫漫雨花落，嘈嘈天乐鸣。\n两廊振法鼓，四角吹风筝。\n杳无霄汉上，仰攀日月行。\n山空霸气灭，地古寒阴生。\n寥廓云海晚，苍茫宫观平。\n门余阊阖字，楼识凤凰名。\n雷作百川动，神扶万栱倾。\n灵光一向贵，长此镇吴京。",
        "dynasty": "唐",
        "collection_info": null
    },
    {
        "title": "金陵怀古",
        "author": "唐尧臣",
        "content": "晋末英雄起，神器沦荒服。\n胡月蚀中原，白日升旸谷。\n金陵实形胜，关山固重复。\n巨壑隍北壖，长江堑西隩。\n凿山拟嵩华，穿地象伊谷。\n草昧席罗图，荜路戴黄屋。\n一时因地险，五世享天禄。\n礼乐何煌煌，文章纷郁郁。\n多士春林秀，作颂清风穆。\n出入三百年，朝事几翻覆。\n搀抢如云勃，鲸鲵旋自曝。\n倦闻金鼎移，骤覩灵龟卜。\n吁嗟王气尽，坐悲天运倏。\n天道何茫茫，善淫乃相復。\n行路偏衣半，遂亡大梁族。\n日隐汀洲上，登舻𦪇川陆。\n月迴吴山树，风闻楚江鹄。\n因依兰蕙藂，采撷不盈掬。",
        "dynasty": "唐",
        "collection_info": null
    },
    {
        "title": "咏浮沤为辛明府作",
        "author": "郑缙",
        "content": "行潦散轻沤，清规吐未收。\n雨来波际合，风起浪中浮。\n晶晃明苔砌，参差绕芥舟。\n影疑星泛晓，光似露涵秋。\n皎皎珠同净，漂漂梗共流。\n洁容无变染，圆知有谦柔。\n欲作微涓效，先从淡水游。",
        "dynasty": "唐",
        "collection_info": null
    },
    {
        "title": "莺",
        "author": "郑缙",
        "content": "欲啭声犹涩，将飞羽未调。\n高风不借便，何处得迁乔。",
        "dynasty": "唐",
        "collection_info": null
    },
    {
        "title": "鹦鹉",
        "author": "吴英秀",
        "content": "莫把金笼闭鹦鹉，箇箇聪明解人语。\n忽然更向君前言，三十六宫愁几许。",
        "dynasty": "唐",
        "collection_info": null
    },
    {
        "title": "马",
        "author": "陈凝",
        "content": "未明龙骨骏，幸得到神州。\n自有千金价，宁忘伯乐酬。\n虽知殊欵段，莫敢比骅骝。\n若遇追风便，当轩一举头。",
        "dynasty": "唐",
        "collection_info": null
    },
    {
        "title": "凤",
        "author": "伊梦昌",
        "content": "好是山家凤，歌成非楚鸡。\n毫光洒风雨，纹綵动云霓。\n竹实不得饱，桐孙何足栖。\n岐阳今好去，律吕正凄凄。",
        "dynasty": "唐",
        "collection_info": null
    },
    {
        "title": "送韦员外赴朔方",
        "author": "郑严",
        "content": "白露边秋早，皇华戎事催。\n已推仙省妙，更是幕中才。\n出饯倾朝列，深功伫帝台。\n坐闻长策利，终见勒铭迴。",
        "dynasty": "唐",
        "collection_info": null
    },
    {
        "title": "险竿行",
        "author": "柳曾",
        "content": "山险惊摧辀，水险能覆舟。\n奈何平地不肯立，走上百尺高竿头。\n我不知尔是人耶復猱耶？\n使我为尔长嘆嗟。\n我闻孝子不许国，忠臣不爱家。\n尔今轻命重黄金，忠孝两亏徒尔夸。\n始以险技悦君目，终以贪心媚君禄。\n百尺高竿百度缘，一足参差一家哭。\n险竿儿，听我语，更有险徒险于汝。\n重于权者失君恩，落向天涯海边去。\n险竿儿，尔须知，险途欲往尔可思。\n上得不下下不得，我谓此辈险于险竿儿。",
        "dynasty": "唐",
        "collection_info": null
    },
    {
        "title": "琵琶行",
        "author": "牛殳",
        "content": "何人斸得一片木，三尺春冰五音足。\n一弹决破真珠囊，迸落金盘声断续。\n飘飘飖飖寒丁丁，虫豸出蛰神鬼惊。\n秋鸿叫侣代云黑，猩猩夜啼蛮月明。\n潏潏汩汩声不定，胡雏学汉语未正。\n若似长安月蚀时，满城敲鼓声噒噒。\n青山飞起不压物，野水流来欲湿人。\n伤人忆得陈后主，春殿半酣细腰舞。\n黄莺百舌正相呼，玉树后庭花带雨。\n二妃哭处山重重，二妃没后云溶溶。\n夜深霜露锁空庙，零落一丛斑竹风。\n金谷园中草初绿，石崇一弄思归曲。\n当时二十四友人，手把金杯听不足。\n又似贾客蜀道间，千铎万磬鸣空山。\n未若此调呦呦兮啁啁，嘈嘈兮啾啾。\n引之于山，兽不能走。\n吹之于水，鱼不能游。\n方知此艺不可有，人间万事凭双手。\n若何为我再三弹，送却花前一尊酒。",
        "dynasty": "唐",
        "collection_info": null
    },
    {
        "title": "方响歌",
        "author": "牛殳",
        "content": "乐中何乐偏堪赏，无过夜深听方响。\n缓击急击曲未终，暴雨飘飘生坐上。\n铿铿铛铛寒重重，盘涡蹙派鸣蛟龙。\n高楼漏滴金壶水，碎电打着山寺钟。\n又似公卿入朝去，环佩鸣玉长街路。\n忽然碎打入破声，石崇推倒珊瑚树。\n长短参差十六片，敲击宫商无不遍。\n此乐不教外人闻，寻常只向堂前宴。",
        "dynasty": "唐",
        "collection_info": null
    },
    {
        "title": "经太华",
        "author": "卫光一",
        "content": "太华五千寻，重嵒合沓起。\n势飞白云外，影倒黄河裏。\n上有千莲叶，服之久不死。\n山高采难得，叹息徒仰止。",
        "dynasty": "唐",
        "collection_info": null
    },
    {
        "title": "季夏入北山",
        "author": "林璠",
        "content": "整驾俟明发，逶迤历险途。\n天形逼峰尽，地势入溪无。\n树绕圆潭密，云横迭障孤。\n谁怜后时者，六月未南图。",
        "dynasty": "唐",
        "collection_info": null
    },
    {
        "title": "适思",
        "author": "颜胄",
        "content": "芳岁不我与，飒然凉风生。\n繁华扫地歇，蟋蟀充堂鸣。\n感物增忧思，奋衣出游行。\n行值古墓林，白骨下纵横。\n田竖鞭髑髅，村童扫精灵。\n精灵无奈何，像设安所荣。\n石人徒瞑目，表柱烧无声。\n试读碑上文，乃是昔时英。\n位极君诏葬，勋高盈忠贞。\n宠终禁樵采，立嗣修坟茔。\n运否前政缺，羣盗多蚊䖟。\n即此丘壠坏，铁心为霑缨。\n当其崇树日，岂意侵夺併。\n冥漠生变故，凄凉结幽明。\n悲端岂自我，外物纷相萦。\n所适非所见，前登江上城。\n倚楼临绿水，一望解伤情。",
        "dynasty": "唐",
        "collection_info": null
    },
    {
        "title": "古意",
        "author": "邢象玉",
        "content": "家中酒新熟，园裏叶初荣。\n伫杯欲取醉，悒然思友生。\n忽闻有奇客，何姓復何名。\n嗜酒陶彭泽，能琴阮步兵。\n何须问寒暑，径共坐山亭。\n举袂祛啼鸟，扬巾扫落英。\n心神无俗累，歌咏有新声。\n新声是何曲，沧浪之水清。",
        "dynasty": "唐",
        "collection_info": null
    },
    {
        "title": "采莲曲",
        "author": "张敬徽",
        "content": "游女泛江晴，莲红水復清。\n竞多愁日暮，争疾畏船倾。\n波动疑钗落，风生觉袖轻。\n相看未尽意，归浦棹歌声。",
        "dynasty": "唐",
        "collection_info": null
    },
    {
        "title": "采莲",
        "author": "徐玄之",
        "content": "越艳荆姝惯采莲，兰桡画檝满长川。\n秋来江水澄如练，映水红妆如可见。\n此时莲浦珠翠光，此日荷风罗绮香。\n纤手周游不暂息，红英烂熳殊未极。\n夕鸟栖林人欲稀，长歌哀怨采莲归。",
        "dynasty": "唐",
        "collection_info": null
    },
    {
        "title": "同崔员外温泉宫即事",
        "author": "郭汭",
        "content": "辇辂移双阙，宸游整六师。\n天迴紫微座，日转羽林旗。\n雷气寒戈戟，军容壮武貔。\n弓鸣射雁处，泉暖跃龙时。\n惠化成观俗，讴谣入赋诗。\n同欢王道盛，相与咏雍熙。",
        "dynasty": "唐",
        "collection_info": null
    },
    {
        "title": "题沈黎城",
        "author": "权彻",
        "content": "苏子卧北海，马翁渡南洲。\n迹恨事乃立，功达名遂休。\n夜闻羽书至，召募此边州。\n铁骑耀楚甲，玉匣横吴钩。\n雪厚羣山冻，蓬飞荒塞秋。\n久戍曷辞苦，数战期封侯。\n不学竖儒辈，谈经空白头。",
        "dynasty": "唐",
        "collection_info": null
    },
    {
        "title": "登乐游原怀古",
        "author": "豆卢回",
        "content": "缅惟汉宣帝，初谓皇曾孙。\n虽在襁褓中，亦遭巫蛊冤。\n至哉丙廷尉，感激义弥敦。\n驰逐莲勺道，出入诸陵门。\n一朝风云会，竟登天位尊。\n握符升宝历，负扆御华轩。\n赫奕文物备，葳蕤休瑞繁。\n卒为中兴主，垂名于后昆。\n雄图奄已谢，余址空復存。\n昔为乐游苑，今为狐兔园。\n朝见牧竖集，夕闻栖鸟喧。\n萧条灞亭岸，寂寞杜陵原。\n羃䍥野烟起，苍茫岚气昏。\n二曜屡迴薄，四时更凉温。\n天道尚如此，人理安可论。",
        "dynasty": "唐",
        "collection_info": null
    },
    {
        "title": "静女歌",
        "author": "张南容",
        "content": "静女乐于静，动合古人则。\n妙年工诗书，弱岁勤组织。\n端居愁若痴，谁復理容色。\n十五坐幽闺，四邻不相识。\n夭夭邻家子，百花装首餙。\n日月淇上游，笑人不踰阈。\n河水自浊济自清，仙台蛾眉秦镜明。\n为照齐王门下丑，何如汉帝掌中轻。",
        "dynasty": "唐",
        "collection_info": null
    },
    {
        "title": "古兴二首 一",
        "author": "沈徽",
        "content": "蔓草自细微，女萝始夭夭。\n夤缘至百尺，荣耀非一朝。\n敷色高碧岭，流芳薄丹霄。\n如何摧秀木，正为余波漂。\n茎叶落岩迹，英蕤从风飙。\n洪柯不足恃，况乃託陵苕。",
        "dynasty": "唐",
        "collection_info": null
    },
    {
        "title": "古兴二首 二",
        "author": "沈徽",
        "content": "长安富豪右，信是天下枢。\n戚里笙歌发，禁门冠盖趋。\n攀云无丑士，唾地尽成珠。\n日晏下双阙，烟花乱九衢。\n恩荣在片言，零落亦须臾。\n何意还自及，曲池今已芜。",
        "dynasty": "唐",
        "collection_info": null
    },
    {
        "title": "晚望",
        "author": "林琨",
        "content": "清晨孤亭裏，极目对前岑。\n远与天水合，长霞生夕林。\n苍然平楚意，杳霭半秋阴。\n落日川上尽，关城云外深。\n方予事岩壑，及此欲抽簪。\n诗就蓬山道，还兹契宿心。",
        "dynasty": "唐",
        "collection_info": null
    },
    {
        "title": "阳春歌",
        "author": "吴象之",
        "content": "帘低晓露湿，帘捲莺声急。\n欲起把箜篌，如凝綵弦涩。\n孤眠愁不转，点泪声相及。\n净扫阶上花，风来更吹入。",
        "dynasty": "唐",
        "collection_info": null
    },
    {
        "title": "少年行",
        "author": "吴象之",
        "content": "承恩借猎小平津，使气常游中贵人。\n一掷千金浑是胆，家无四壁不知贫。",
        "dynasty": "唐",
        "collection_info": null
    },
    {
        "title": "晚至乡亭",
        "author": "郑德玄",
        "content": "长亭日已暮，驻马暂盘桓。\n山川杳不极，徒侣默相看。\n云夕荆台暗，风秋郢路寒。\n客心一如此，谁復采芳兰。",
        "dynasty": "唐",
        "collection_info": null
    },
    {
        "title": "舟行旦发",
        "author": "张轸",
        "content": "夜帆时未发，同侣暗相催。\n山晓月初下，江鸣潮欲来。\n稍分扬子岸，不辨越王台。\n自客水乡裏，舟行知几迴。",
        "dynasty": "唐",
        "collection_info": null
    },
    {
        "title": "奉和夏日游山应制",
        "author": "蔡文恭",
        "content": "首夏林壑清，薄暮烟霞上。\n连岩耸百仞，绝壑临千丈。\n照灼晚花鲜，潺湲夕流声。\n悠然动睿思，息驾寻真赏。\n掞彼涡川作，怀兹洛滨想。\n窃吹等齐竽，何用承恩奖。",
        "dynasty": "唐",
        "collection_info": null
    },
    {
        "title": "旅泊江津言怀",
        "author": "贾宗",
        "content": "征途几迢遰，客子倦西东。\n乘流如泛梗，逐吹似惊蓬。\n飘飖万里外，辛苦百年中。\n异县心期阻，他乡风月同。\n云归全岭暗，日落半江红。\n自然堪迸泪，非是泣途穷。",
        "dynasty": "唐",
        "collection_info": null
    },
    {
        "title": "大梁行",
        "author": "唐尧客",
        "content": "客有成都来，为我弹鸣琴。\n前弹别鹤操，后奏大梁吟。\n大梁伤客情，荒台对古城。\n版筑有陈迹，歌吹舞遗声。\n雄哉魏公子，畴日好罗英。\n秀士三千人，煌煌列众星。\n金槌夺晋鄙，白刃刎侯嬴。\n邯郸救赵北，函谷走秦兵。\n君子荣且昧，忠信莫之明。\n间谍忽来及，雄图靡克成。\n千龄万化尽，但见汴水清。\n旧国多孤垒，夷门荆棘生。\n苍梧綵云没，湘浦绿池平。\n闻有东山去，萧萧班马鸣。\n河洲搴宿莽，日夕泪霑缨。\n因之唁公子，慷慨此歌行。",
        "dynasty": "唐",
        "collection_info": null
    },
    {
        "title": "秋日送别",
        "author": "朱晦",
        "content": "荒郊古陌时时断，野水浮云处处秋。\n唯有河边衰柳树，蝉声相送到扬州。",
        "dynasty": "唐",
        "collection_info": null
    },
    {
        "title": "送人归山",
        "author": "石召",
        "content": "相逢唯道在，谁不共知贫。\n归路分残雨，停舟别故人。\n霜明松岭晓，花暗竹房春。\n亦有栖闲意，何年可寄身。",
        "dynasty": "唐",
        "collection_info": null
    },
    {
        "title": "早行遇雪",
        "author": "石召",
        "content": "荒郊昨夜雪，羸马又须行。\n四顾无人迹，鸡鸣第一声。",
        "dynasty": "唐",
        "collection_info": null
    },
    {
        "title": "送安养阎主簿还竹寺",
        "author": "林珝",
        "content": "分手怨河梁，南征历汉阳。\n江山追宋玉，云雨梦襄王。\n醉裏宜城近，歌中郢路长。\n更寻栖枳处，犹是念仇香。",
        "dynasty": "唐",
        "collection_info": null
    },
    {
        "title": "晚投南村",
        "author": "卫叶",
        "content": "客行逢日暮，原野散秋晖。\n南陌人初断，西林鸟尽归。\n暗蓬沙上转，寒叶月中飞。\n村落无多在，声声近捣衣。",
        "dynasty": "唐",
        "collection_info": null
    },
    {
        "title": "题季子庙",
        "author": "李季华",
        "content": "季子让社稷，又能听国风。\n宁知千载后，苹藻冷祠宫。",
        "dynasty": "唐",
        "collection_info": null
    },
    {
        "title": "听琴",
        "author": "王玄",
        "content": "拂尘开按匣，何事独颦眉。\n古调俗不乐，正声君自知。",
        "dynasty": "唐",
        "collection_info": null
    },
    {
        "title": "失鹭鹚",
        "author": "李归唐",
        "content": "惜养来来岁月深，笼开不见意沈吟。\n也知祗在秋江上，明月芦花何处寻。",
        "dynasty": "唐",
        "collection_info": null
    },
    {
        "title": "铜雀妓",
        "author": "朱光弼",
        "content": "魏王铜雀妓，日暮管弦清。\n一见西陵树，心悲舞不成。",
        "dynasty": "唐",
        "collection_info": null
    },
    {
        "title": "宫词",
        "author": "朱光弼",
        "content": "梦裏君王近，宫中河汉高。\n秋风能再热，团扇不辞劳。",
        "dynasty": "唐",
        "collection_info": null
    },
    {
        "title": "惆怅诗九首 一",
        "author": "顾甄远",
        "content": "魂黯黯兮情脉脉，帘风清兮窗月白。\n梦惊枕上炉烬销，不见蘂珠宫裏客。",
        "dynasty": "唐",
        "collection_info": null
    },
    {
        "title": "惆怅诗九首 二",
        "author": "顾甄远",
        "content": "禁漏声稀蟾魂冷，纱厨筠簟波光净。\n独坐愁吟暗断魂，满窗风动芭蕉影。",
        "dynasty": "唐",
        "collection_info": null
    },
    {
        "title": "惆怅诗九首 三",
        "author": "顾甄远",
        "content": "别恨离肠空恻恻，风动虚轩池水白。\n莫言灵圃步难寻，有心终效偷桃客。",
        "dynasty": "唐",
        "collection_info": null
    },
    {
        "title": "惆怅诗九首 四",
        "author": "顾甄远",
        "content": "秋遇人间好风景，焦桐韵满华堂静。\n鑑鸾钗燕恨何穷，忍向银床空抱影。",
        "dynasty": "唐",
        "collection_info": null
    },
    {
        "title": "惆怅诗九首 五",
        "author": "顾甄远",
        "content": "绿槐影裏傍青楼，陌上行人空举头。\n烟水露花无处问，摇鞭凝睇不胜愁。",
        "dynasty": "唐",
        "collection_info": null
    },
    {
        "title": "惆怅诗九首 六",
        "author": "顾甄远",
        "content": "役尽心神销尽骨，恩情未断忽分离。\n平生此恨无言处，只有衣襟泪得知。",
        "dynasty": "唐",
        "collection_info": null
    },
    {
        "title": "惆怅诗九首 七",
        "author": "顾甄远",
        "content": "浓醪艳唱愁难破，骨瘦魂消病已成。\n若为多罗年少死，始甘人道有风情。",
        "dynasty": "唐",
        "collection_info": null
    },
    {
        "title": "惆怅诗九首 八",
        "author": "顾甄远",
        "content": "泪满罗衣酒满巵，一声歌断怨伤离。\n如今两地心中事，直是瞿昙也不知。",
        "dynasty": "唐",
        "collection_info": null
    },
    {
        "title": "惆怅诗九首 九",
        "author": "顾甄远",
        "content": "横泥杯觞醉復醒，愁牵时有小诗成。\n早知惹得千般恨，悔不天生解薄情。",
        "dynasty": "唐",
        "collection_info": null
    },
    {
        "title": "登清居台",
        "author": "魏峦",
        "content": "迤逦清居台，连延白云外。\n侧聆天上语，下视飞鸟背。",
        "dynasty": "唐",
        "collection_info": null
    },
    {
        "title": "游昌化精舍",
        "author": "柳明献",
        "content": "宝台侵汉远，金地接霞高。\n何必游天外，忻此契卢敖。",
        "dynasty": "唐",
        "collection_info": null
    },
    {
        "title": "善卷先生坛",
        "author": "蔡昆",
        "content": "几到坛边登阁望，因思遗迹咏今朝。\n当时为有重华出，不是先生傲帝尧。",
        "dynasty": "唐",
        "collection_info": null
    },
    {
        "title": "句",
        "author": "蔡昆",
        "content": "飘飘随暮雨，飒飒落秋山。",
        "dynasty": "唐",
        "collection_info": null
    },
    {
        "title": "题鄜州相思铺",
        "author": "令狐挺",
        "content": "谁把相思号此河，塞垣车马往来多。\n只应自古征人泪，洒向空川作逝波。",
        "dynasty": "唐",
        "collection_info": null
    },
    {
        "title": "凤归云二首 一",
        "author": "滕潜",
        "content": "金井栏边见羽仪，梧桐枝上宿寒枝。\n五陵公子怜文彩，画与佳人刺绣衣。",
        "dynasty": "唐",
        "collection_info": null
    },
    {
        "title": "凤归云二首 二",
        "author": "滕潜",
        "content": "饮啄蓬山最上头，和烟飞下禁城秋。\n曾将弄玉归云去，金翿斜开十二楼。",
        "dynasty": "唐",
        "collection_info": null
    },
    {
        "title": "药圃",
        "author": "夏侯子云",
        "content": "绿叶红英遍，僊经自讨论。\n偶移岩畔菊，锄断白云根。",
        "dynasty": "唐",
        "collection_info": null
    },
    {
        "title": "读孝经",
        "author": "方愚",
        "content": "星彩满天朝北极，源流是处赴东溟。\n为臣为子不忠孝，辜负宣尼一卷经。",
        "dynasty": "唐",
        "collection_info": null
    },
    {
        "title": "赠葛氏小娘子",
        "author": "潘雍",
        "content": "曾闻仙子住天台，欲结灵姻媿短才。\n若许随君洞中住，不同刘阮却归来。",
        "dynasty": "唐",
        "collection_info": null
    },
    {
        "title": "送孙舍人归湘州",
        "author": "梁陟",
        "content": "盛才倾世重，清论满朝归。\n作隼他年计，为鸳此日飞。\n比肩移日近，抗首出郊畿。\n为报清漳水，分明照锦衣。",
        "dynasty": "唐",
        "collection_info": null
    },
    {
        "title": "再登河阳城怀古",
        "author": "朱延",
        "content": "客游倦旅思，憩驾陟崇墉。\n元凯标奇迹，安仁擅美踪。\n远近浊河流，出没青山峰。\n伫想空不极，怀古怅无从。",
        "dynasty": "唐",
        "collection_info": null
    },
    {
        "title": "题莹上人院",
        "author": "寇埴",
        "content": "舍筏求香偈，因泉演妙音。\n是明捐俗网，何独在山林。\n缭绕藤轩密，逶迤竹径深。\n为传同学志，兹宇可清心。",
        "dynasty": "唐",
        "collection_info": null
    },
    {
        "title": "燕衔泥",
        "author": "冯渚",
        "content": "双燕碌碌飞入屋，屋中老人喜燕归，裴回绕我床头飞。\n去年为尔逐黄雀，雨多屋漏泥土落。\n尔莫厌老翁茅屋低，梁头作窠梁下栖。\n尔不见东家黄𪅏鸣啧啧，虵盘瓦沟鼠穿壁。\n豪家大屋尔莫居，骄儿少妇采尔雏。\n井旁写水泥自足，衔泥上屋随尔欲。",
        "dynasty": "唐",
        "collection_info": null
    },
    {
        "title": "日暖万年枝",
        "author": "王约",
        "content": "霭霭彤庭裏，沈沈玉砌陲。\n初升九华日，潜暖万年枝。\n煦妪光偏好，青葱色转宜。\n每因韶景丽，长沐惠风吹。\n隐映当龙阙，氛氲隔凤池。\n朝阳光照处，唯有近臣知。",
        "dynasty": "唐",
        "collection_info": null
    },
    {
        "title": "日暖万年枝",
        "author": "郭求",
        "content": "旭日升溟海，芳枝散曙烟。\n温仁临树久，煦妪在条偏。\n阳德符君惠，嘉名表圣年。\n若承恩渥厚，常属栋梁贤。\n生植虽依地，光华只信天。\n不才堪仄陋，徒望向荣先。",
        "dynasty": "唐",
        "collection_info": null
    },
    {
        "title": "日暖万年枝",
        "author": "郑师贞",
        "content": "禁树敷荣早，偏将丽日宜。\n光摇连北阙，影泛满南枝。\n得地方知照，逢时异赫曦。\n叶和盈数积，根是永年移。\n宵露犹残润，熏风更共吹。\n余晖诚可託，况近凤凰池。",
        "dynasty": "唐",
        "collection_info": null
    },
    {
        "title": "日华川上动",
        "author": "石殷士",
        "content": "曙霞攒旭日，浮景弄晴川。\n晃曜层潭上，悠扬极浦前。\n岸高时拥媚，波远渐澄鲜。\n萍实空随浪，珠胎不照渊。\n早暄依曲渚，微动触轻涟。\n孰假咸池望，幽情得古篇。",
        "dynasty": "唐",
        "collection_info": null
    },
    {
        "title": "闻击壤",
        "author": "石殷士",
        "content": "尧年听野老，击壤復何云。\n自谓欢由己，宁知德在君。\n气平闲易畅，声贺作难分。\n耕凿方随日，恩威比望云。\n篑桴均下调，和木等南熏。\n无落于吾事，谁将帝力闻。",
        "dynasty": "唐",
        "collection_info": null
    },
    {
        "title": "初日照华清宫",
        "author": "柴宿",
        "content": "灵山初照泽，远近见离宫。\n影动参差裏，光分缥缈中。\n鲜飙收晚翠，佳气满晴空。\n林润温泉入，楼深复道通。\n璇题生烱晃，珠缀引𦝰胧。\n凤辇何时幸，朝朝此望同。",
        "dynasty": "唐",
        "collection_info": null
    },
    {
        "title": "瑜不掩瑕",
        "author": "柴宿",
        "content": "朗玉微瑕在，分明异璞瑜。\n坚贞宁可杂，美恶自能殊。\n待价知弥久，称忠定不诬。\n光辉今见黜，毫髮外呈符。\n岂假良工指，堪为达士模。\n他山傥磨琢，慕爱是洪鑪。",
        "dynasty": "唐",
        "collection_info": null
    },
    {
        "title": "秋日悬清光",
        "author": "陶拱",
        "content": "秋至云容敛，天中日景清。\n悬空寒色净，委照曙光盈。\n泫泫看弥上，辉辉望最明。\n烟霞轮乍透，葵藿影初生。\n鉴下应无极，升高自有程。\n何当迴盛彩，一为表精诚。",
        "dynasty": "唐",
        "collection_info": null
    },
    {
        "title": "三让月成魄",
        "author": "刘𤤺",
        "content": "为礼依天象，周旋逐月成。\n教人三让美，为客一宵生。\n初进轮犹暗，终辞影渐明。\n幸陪宾主位，取舍任亏盈。",
        "dynasty": "唐",
        "collection_info": null
    },
    {
        "title": "海上生明月",
        "author": "朱华",
        "content": "皎皎秋中月，团圆海上生。\n影开金镜满，轮抱玉壶清。\n渐出三山𡵒，将凌一汉横。\n素娥尝药去，乌鹊遶枝惊。\n照水光偏白，浮云色最明。\n此时尧砌下，蓂荚自将荣。",
        "dynasty": "唐",
        "collection_info": null
    },
    {
        "title": "月夜梧桐叶上见寒露",
        "author": "戴察",
        "content": "萧疎桐叶上，月白露初团。\n滴沥清光满，荧煌素彩寒。\n风摇愁玉坠，枝动惜珠干。\n气冷疑秋晚，声微觉夜阑。\n凝空流欲遍，润物净宜看。\n莫厌窥临倦，将晞聚更难。",
        "dynasty": "唐",
        "collection_info": null
    },
    {
        "title": "清露被皋兰",
        "author": "孙顾",
        "content": "九皋兰叶茂，八月露华清。\n稍与秋阴合，还将晓色幷。\n向空罗细影，临水泫微明。\n的皪添幽兴，芊绵动远情。\n夕芳人未采，初降鹤先惊。\n为感生成惠，心同葵藿倾。",
        "dynasty": "唐",
        "collection_info": null
    },
    {
        "title": "宿烟含白露",
        "author": "孙頠",
        "content": "㭊㭊有新意，微微曙色幽。\n露含疎月净，光与晓烟浮。\n迥野遥凝素，空林望已秋。\n着霜寒未结，凝叶滴还流。\n比玉偏清洁，如珠讵可收。\n裴回阡陌上，瞻想但淹留。",
        "dynasty": "唐",
        "collection_info": null
    },
    {
        "title": "送薛大夫和蕃",
        "author": "孙頠",
        "content": "亚相独推贤，乘轺向远边。\n一心倾汉日，万里望胡天。\n忠信皇恩重，要荒圣德传。\n戎人方屈膝，塞月復婵娟。\n别思流莺晚，归朝候雁先。\n当书外垣传，迴奏赤墀前。",
        "dynasty": "唐",
        "collection_info": null
    },
    {
        "title": "风光草际浮",
        "author": "陈璀",
        "content": "春风泛摇草，旭日遍神州。\n已向花间积，还来叶上浮。\n晓光缘圃丽，芳气满街流。\n澹荡依朱萼，飖扬带玉沟。\n向空看转媚，临水见弥幽。\n况被崇兰色，王孙正可游。",
        "dynasty": "唐",
        "collection_info": null
    },
    {
        "title": "风光草际浮",
        "author": "裴杞",
        "content": "澹荡和风至，芊绵碧草长。\n徐吹遥扑翠，半偃乍浮光。\n叶似翻宵露，藂疑扇夕阳。\n逶迤明曲渚，照耀满迴塘。\n白芷生还暮，崇兰泛更香。\n谁知揽结处，含思向余芳。",
        "dynasty": "唐",
        "collection_info": null
    },
    {
        "title": "风光草际浮",
        "author": "陈祜",
        "content": "香发王孙草，春生君子风。\n光摇低偃处，影散艳阳中。\n稍稍移苹末，微微转蕙丛。\n浮烟倾绿野，远色澹晴空。\n泛彩池塘媚，含芳景气融。\n清晖谁不挹，几许赏心同。",
        "dynasty": "唐",
        "collection_info": null
    },
    {
        "title": "风光草际浮",
        "author": "吴秘",
        "content": "草色春沙裏，风光晓正幽。\n轻明摇不散，郁昱丽仍浮。\n吹缓苗难转，晖闲叶本柔。\n碧凝烟彩入，红是日华流。\n耐可披襟对，谁应满掬收。\n恭闻掇芳客，为此尚淹留。",
        "dynasty": "唐",
        "collection_info": null
    },
    {
        "title": "风光草际浮",
        "author": "张復元",
        "content": "纤纤春草长，迟日度风光。\n靃靡含新彩，霏微笼远芳。\n殊姿媚原野，佳色满池塘。\n最好垂清露，偏宜带艳阳。\n浅深浮嫩绿，轻丽拂余香。\n好助莺迁势，乘时冀便翔。",
        "dynasty": "唐",
        "collection_info": null
    },
    {
        "title": "冬至日祥风应候",
        "author": "穆寂",
        "content": "节逢清景至，占气二仪中。\n独喜登台日，先知应候风。\n呈祥光舜化，表庆感尧聪。\n既与乘时叶，还将入律同。\n微微万井遍，习习九门通。\n更绕鑪烟起，殷勤报岁功。",
        "dynasty": "唐",
        "collection_info": null
    },
    {
        "title": "清风戒寒",
        "author": "穆寂",
        "content": "风清物候残，萧洒报将寒。\n扫得天衢静，吹来眼界宽。\n条鸣方有异，虫思乱无端。\n就树收鲜腻，衝池起涩澜。\n过山岚可掬，度月色宜看。\n华实从兹始，何嗟岁序殚。",
        "dynasty": "唐",
        "collection_info": null
    },
    {
        "title": "风草不留霜",
        "author": "王景中",
        "content": "繁霜当永夜，寒草正惊风。\n飘素衰苹末，流光晚蕙丛。\n悠扬方泛影，皎洁却飞空。\n不定离披际，难凝蘙荟中。\n低昂闲散质，肃杀想成功。\n独感玄晖咏，依依此夕同。",
        "dynasty": "唐",
        "collection_info": null
    },
    {
        "title": "春云",
        "author": "邓倚",
        "content": "摇曳自西东，依林又逐风。\n势移青道裏，影泛绿波中。\n夕霁方明日，朝阳復蔽空。\n度关随去马，出塞引归鸿。\n色任寒暄变，光将远近同。\n为霖如见用，还得助成功。",
        "dynasty": "唐",
        "collection_info": null
    },
    {
        "title": "登云梯",
        "author": "汤洙",
        "content": "谢客常游处，层峦枕碧溪。\n经过殊俗境，登陟象云梯。\n步步劳山屐，行行蹑涧霓。\n迥临天路广，俯眺夕阳低。\n赏咏情弥惬，风尘事已暌。\n前修如可慕，投足固思齐。",
        "dynasty": "唐",
        "collection_info": null
    },
    {
        "title": "登云梯",
        "author": "殷琮",
        "content": "碧落远澄澄，青山路可昇。\n身轻疑易蹋，步独觉难凭。\n逦迤排将近，迴翔势渐登。\n上宁愁屈曲，高更喜超腾。\n江树遥分蔼，山岚宛若凝。\n赤城容许到，敢惮百千层。",
        "dynasty": "唐",
        "collection_info": null
    },
    {
        "title": "秋山极天净",
        "author": "朱延龄",
        "content": "雨洗高秋净，天临大野闲。\n葱茏清万象，缭绕出层山。\n日落千峯上，云销万壑间。\n绿萝霜后翠，红叶雨来殷。\n散彩辉吴甸，分形压楚关。\n欲寻霄汉路，延首愿登攀。",
        "dynasty": "唐",
        "collection_info": null
    },
    {
        "title": "春台晴望",
        "author": "郑蕡",
        "content": "追赏层台迥，登临四望频。\n熙熙山雨霁，处处柳条新。\n草长秦城夕，花明汉苑春。\n晴林翻去鸟，紫陌阅行人。\n旅客风尘厌，山家梦寐亲。\n迁莺思出谷，鶱翥待芳辰。",
        "dynasty": "唐",
        "collection_info": null
    },
    {
        "title": "天骥呈材",
        "author": "郑蕡",
        "content": "毛骨合天经，拳奇步骤轻。\n曾邀于阗驾，新出贰师营。\n喷勒金铃响，追风汗血生。\n酒亭留去迹，吴坂认嘶声。\n力可通衢试，材堪圣代呈。\n王良如故盻，垂耳欲长鸣。",
        "dynasty": "唐",
        "collection_info": null
    },
    {
        "title": "律中应钟",
        "author": "裴元",
        "content": "律穷方数寸，室暗在三重。\n伶管灰先动，秦正节已逢。\n商声辞玉笛，羽调入金钟。\n密叶翻霜彩，轻冰敛水容。\n望鸿南去绝，迎气北来浓。\n愿託无凋性，寒林自比松。",
        "dynasty": "唐",
        "collection_info": null
    },
    {
        "title": "闰月定四时",
        "author": "杜周士",
        "content": "得闰因贞岁，吾君敬授时。\n体元承夏道，推历法尧咨。\n直取归余改，非如再失欺。\n葭灰初变律，斗柄正当离。\n寒暑功前定，春秋气可推。\n更怜幽谷羽，鸣跃尚须期。",
        "dynasty": "唐",
        "collection_info": null
    },
    {
        "title": "闰月定四时",
        "author": "乐伸",
        "content": "圣代承尧历，恆将闰正时。\n六旬余可借，四序应如期。\n分至宁愆素，盈虚信不欺。\n斗杓重指甲，灰管再推离。\n羲氏兼和氏，行之又则之。\n愿言符大化，永永作元龟。",
        "dynasty": "唐",
        "collection_info": null
    },
    {
        "title": "闰月定四时",
        "author": "徐至",
        "content": "积数归成闰，羲和职旧司。\n分铢标斗建，盈缩正人时。\n节候潜相应，星辰自合期。\n寸阴宁越度，长历信无欺。\n定向铜壶辨，还从玉律推。\n高明终不谬，委鑑本无私。",
        "dynasty": "唐",
        "collection_info": null
    },
    {
        "title": "新阳改故阴",
        "author": "纥干讽",
        "content": "律管才推候，寒郊忽变阴。\n微和方应节，积惨已辞林。\n暗觉余澌断，潜惊丽景侵。\n禁城佳气换，北陆翠烟深。\n有截知遐布，无私荷照临。\n韶光如可及，莺谷免幽沈。",
        "dynasty": "唐",
        "collection_info": null
    },
    {
        "title": "春水绿波",
        "author": "朱休",
        "content": "芳时淑气和，春水澹烟波。\n滉瀁滋兰杜，沦涟长芰荷。\n晚光扶翠潋，潭影写青莎。\n归雁追飞尽，纤鳞游泳多。\n朝宗终到海，润下每盈科。\n愿假中流便，从兹发棹歌。",
        "dynasty": "唐",
        "collection_info": null
    },
    {
        "title": "海水不扬波",
        "author": "李沛",
        "content": "明朝崇大道，寰海免波扬。\n既合千年圣，能安百谷王。\n天心随泽广，水德共灵长。\n不挠鱼弥乐，无澜苇可航。\n化流霑率土，恩浸及殊方。\n岂只朝宗国，惟闻有越裳。",
        "dynasty": "唐",
        "collection_info": null
    },
    {
        "title": "四水合流",
        "author": "李沛",
        "content": "禹凿山川地，因通四水流。\n萦迴过凤阙，会合出皇州。\n天影长波裏，寒声古度头。\n入河无昼夜，归海有谦柔。\n顺物宜投石，逢时可载舟。\n羡鱼犹未已，临水欲垂钩。",
        "dynasty": "唐",
        "collection_info": null
    },
    {
        "title": "登圣善寺阁望龙门",
        "author": "成㟧",
        "content": "高阁聊登望，遥分禹凿门。\n剎连多宝塔，树满给孤园。\n香境超三界，清流振陆浑。\n报慈弘孝理，行道得真源。\n空净祥烟霁，时光受日温。\n愿从初地起，长奉下生尊。",
        "dynasty": "唐",
        "collection_info": null
    },
    {
        "title": "秋霁望庐山瀑布",
        "author": "夏侯楚",
        "content": "常思瀑布幽，晴晀喜逢秋。\n一带连青嶂，千寻倒碧流。\n湿云应悞鹤，飜浪定惊鸥。\n星浦虹初下，炉峰烟未收。\n岩高时褭褭，天净起悠悠。\n傥见朝宗日，还须济巨舟。",
        "dynasty": "唐",
        "collection_info": null
    },
    {
        "title": "济川用舟檝",
        "author": "胡权",
        "content": "渺渺水连天，归程想几千。\n孤舟辞曲岸，轻檝济长川。\n迥指波涛雪，迴瞻岛屿烟。\n心迷沧海上，目断白云边。\n泛滥虽无定，维持且自专。\n还如圣明代，理国用英贤。",
        "dynasty": "唐",
        "collection_info": null
    },
    {
        "title": "洛出书",
        "author": "郭邕",
        "content": "德合天贶呈，龙飞圣人作。\n光宅被寰区，图书荐河洛。\n象登四气顺，文闢九畴错。\n氤氲瑞彩浮，左右灵仪廓。\n微造功不宰，神行利攸博。\n一见皇家庆，方知禹功薄。",
        "dynasty": "唐",
        "collection_info": null
    },
    {
        "title": "洛出书",
        "author": "张钦敬",
        "content": "浮空九洛水，瑞圣千年质。\n奇象八卦分，图书九畴出。\n含微卜筮远，抱数阴阳密。\n中得天地心，傍探鬼神吉。\n昔闻夏禹代，今献唐尧日。\n谬此叙彝伦，寰宇贺清谧。",
        "dynasty": "唐",
        "collection_info": null
    },
    {
        "title": "洛出书",
        "author": "叔孙玄观",
        "content": "清洛含温溜，玄龟荐宝书。\n波开绿字出，瑞应紫宸居。\n物着羣灵首，文成列卦初。\n美珍翔阁凤，庆迈跃舟鱼。\n俾姒惟何远，休皇復在诸。\n东都主人意，歌颂望乘舆。",
        "dynasty": "唐",
        "collection_info": null
    },
    {
        "title": "玉壶冰",
        "author": "王季友",
        "content": "玉壶知素结，止水復中澄。\n坚白能虚受，清寒得自凝。\n分形同晓镜，照物掩宵灯。\n璧映圆光入，人惊爽气凌。\n金罍何足贵，瑶席几回升。\n正值求珪瓒，提携共饮冰。",
        "dynasty": "唐",
        "collection_info": null
    },
    {
        "title": "美玉",
        "author": "南巨川",
        "content": "抱玉将何适，良工正在斯。\n有瑕宁自掩，匪石幸君知。\n雕琢嗟成器，缁磷志不移。\n饰罇光宴赏，入佩奉威仪。\n象德曾留记，如虹窃可奇。\n终希逢善价，还得桂林枝。",
        "dynasty": "唐",
        "collection_info": null
    },
    {
        "title": "琢玉",
        "author": "丁居晦",
        "content": "卞玉何时献，初疑尚在荆。\n琢来闻制器，价衒胜连城。\n虹气衝天白，云浮入信贞。\n佩为廉节德，杯作侈奢名。\n露璞方期辨，雕文幸既成。\n他山岂无石，宁及此时呈。",
        "dynasty": "唐",
        "collection_info": null
    },
    {
        "title": "白珪无玷",
        "author": "辛宏",
        "content": "片玉表坚贞，逢时宝自呈。\n色鲜同雪白，光润夺冰清。\n皎皎无瑕玷，锵锵有佩声。\n昆山标重价，垂棘振香名。\n抱璞心常苦，全真道未行。\n琢磨忻大匠，还冀动连城。",
        "dynasty": "唐",
        "collection_info": null
    },
    {
        "title": "鲛人潜织",
        "author": "康翊仁",
        "content": "珠馆冯夷室，灵鲛信所潜。\n幽闲云碧牖，滉瀁水精帘。\n机动龙梭跃，丝萦藕淬添。\n七襄牛女恨，三日大人嫌。\n透手击吴练，凝冰笑越缣。\n无因听札札，空想濯纤纤。",
        "dynasty": "唐",
        "collection_info": null
    },
    {
        "title": "瑕瑜不相掩",
        "author": "陈中师",
        "content": "出石温然玉，瑕瑜素在中。\n妍媸因异彩，音韵信殊风。\n让美心方并，求疵意本同。\n光华开缜密，清润仰磨砻。\n秀质非攘善，贞姿肯废忠。\n今来傥成器，分别在良工。",
        "dynasty": "唐",
        "collection_info": null
    },
    {
        "title": "戛玉有余声",
        "author": "管雄甫",
        "content": "戛玉音难尽，凝人思转清。\n依稀流户牖，髣髴在檐楹。\n更逐松风起，还将涧水幷。\n乐中和旧曲，天际转余声。\n漂渺浮烟远，温柔入耳轻。\n想如君子佩，时得上堂鸣。",
        "dynasty": "唐",
        "collection_info": null
    },
    {
        "title": "珠还合浦",
        "author": "邓陟",
        "content": "至宝含冲粹，清虚映浦湾。\n素辉明荡漾，圆彩色玢㻞。\n昔逐诸侯去，今随太守还。\n影摇波裏月，光动水中山。\n鱼目徒相比，骊龙乍可攀。\n愿将车饰用，长得耀君颜。",
        "dynasty": "唐",
        "collection_info": null
    },
    {
        "title": "浊水求珠",
        "author": "吕价",
        "content": "至宝诚难得，潜光在浊流。\n深沈当处晦，皎洁庶来求。\n缀履将还用，褰裳必更收。\n蚌胎应自别，鱼目岂能俦。\n日彩逢高鉴，星光讵暗投。\n不因今日取，泥滓出无由。",
        "dynasty": "唐",
        "collection_info": null
    },
    {
        "title": "暗投明珠",
        "author": "苑䛆",
        "content": "至宝欣怀日，良兹岂可俦。\n神光非易鉴，夜色信难投。\n错落珍寰宇，圆明隔浅流。\n精灵辞合浦，素彩耀神州。\n抱影希人识，承时望帝求。\n谁言按劒者，猜忌却生讐。",
        "dynasty": "唐",
        "collection_info": null
    },
    {
        "title": "暗投明珠",
        "author": "罗泰",
        "content": "媚川时未识，在掌共传名。\n报德能欺暗，投人自欲明。\n月临幽室朗，星没晓河倾。\n的皪骊龙颔，荧煌彩凤呈。\n守恩辞合浦，擅美掩连城。\n鱼目应难近，谁知按劒情。",
        "dynasty": "唐",
        "collection_info": null
    },
    {
        "title": "暗投明珠",
        "author": "崔藩",
        "content": "至宝看怀袖，明珠出后收。\n向人光不定，离掌势难留。\n皎澈虚临夜，孤圆冷莹秋。\n乍来惊月落，疾转怕星流。\n有泪甘瑕弃，无媒自暗投。\n今朝感恩处，将欲报隋侯。",
        "dynasty": "唐",
        "collection_info": null
    },
    {
        "title": "泗滨得石磬",
        "author": "李勋",
        "content": "浮磬潜清深，依依呈碧浔。\n出水见贞质，在悬含玉音。\n对此喜还叹，几秋还到今。\n器古契良觌，韵和谐宿心。\n何为值明鉴，适得离幽沈。\n自兹入清庙，无復泥沙侵。",
        "dynasty": "唐",
        "collection_info": null
    },
    {
        "title": "玄元皇帝应见贺圣祚无疆",
        "author": "赵铎",
        "content": "圣主今司契，神功格上玄。\n岂唯求[傅]野，更有叶钧天。\n审梦西山下，焚香北阙前。\n道光尊圣日，福应集灵年。\n咫尺真容近，巍峩大象悬。\n觞从百寮献，形为万方传。\n声教唯皇矣，英威固邈然。\n惭无美周颂，徒上祝尧篇。",
        "dynasty": "唐",
        "collection_info": null
    },
    {
        "title": "太常寺观舞圣寿乐",
        "author": "徐元鼎",
        "content": "舞字传新庆，人文迈旧章。\n冲融和气洽，悠远圣功长。\n盛德流无外，明时乐未央。\n日华增顾眄，风物助低昂。\n翥凤方齐首，高鸿忽断行。\n云门与兹曲，同是奉陶唐。",
        "dynasty": "唐",
        "collection_info": null
    },
    {
        "title": "太清宫闻滴漏",
        "author": "严巨川",
        "content": "玉漏移中禁，齐车入太清。\n渐知催辨色，復听续余声。\n乍逐微风转，时因杂佩轻。\n青楼人罢梦，紫陌骑将行。\n残魄栖初尽，余寒滴更生。\n惭非朝谒客，空有振衣情。",
        "dynasty": "唐",
        "collection_info": null
    },
    {
        "title": "仲秋太常寺观公卿辂车拜陵",
        "author": "严巨川",
        "content": "南吕初开律，金风已戒凉。\n拜陵将展敬，车辂俨成行。\n士庶观祠礼，公卿习旧章。\n郊原佳气引，园寝瑞烟长。\n卤簿辞丹阙，威仪列太常。\n圣心何所寄，惟德在无忘。",
        "dynasty": "唐",
        "collection_info": null
    },
    {
        "title": "贡举人谒先师闻雅乐",
        "author": "吕炅",
        "content": "礼圣来羣彦，观光在此时。\n闻歌音乍远，合乐和还迟。\n调朗能谐竹，声微又契丝。\n轻泠流簨簴，缭绕动缨緌。\n九变将随节，三终必尽仪。\n国风由是正，王化自雍熙。",
        "dynasty": "唐",
        "collection_info": null
    },
    {
        "title": "望凌烟阁",
        "author": "刘公兴",
        "content": "画阁凌虚构，遥瞻在九天。\n丹楹崇壮丽，素壁绘勋贤。\n霭霭浮元气，亭亭出瑞烟。\n近看分百辟，远揖误羣仙。\n图列青云外，仪刑紫禁前。\n望中空霁景，骧首几留连。",
        "dynasty": "唐",
        "collection_info": null
    },
    {
        "title": "观北番谒庙",
        "author": "王卓",
        "content": "肃肃层城裏，巍巍祖庙清。\n圣恩覃布濩，异域献精诚。\n冠盖分行列，戎夷变姓名。\n礼终齐百拜，心洁尽忠贞。\n瑞气千重色，箫韶九奏声。\n仗移迎日转，斾动逐风轻。\n休运威仪盛，丰年俎豆盈。\n不堪惭颂德，空此望簪缨。",
        "dynasty": "唐",
        "collection_info": null
    },
    {
        "title": "舞干羽两阶",
        "author": "石倚",
        "content": "干羽能柔远，前阶舞正陈。\n欲称文德盛，先表乐声新。\n肃肃行初列，森森气益振。\n动容和律吕，变曲静风尘。\n化美超千古，恩波及七旬。\n已知天下服，不独有苗人。",
        "dynasty": "唐",
        "collection_info": null
    },
    {
        "title": "御制段太尉碑",
        "author": "叶元良",
        "content": "多难全高节，时清轸圣君。\n园茔标石篆，雨露降天文。\n义激忠贞没，词伤兰蕙焚。\n国人皆堕泪，王府已铭勋。\n揭出临新陌，长留对古坟。\n睿情幽感处，应使九泉闻。",
        "dynasty": "唐",
        "collection_info": null
    },
    {
        "title": "恩赐魏文贞公诸孙旧第以导直臣",
        "author": "裴大章",
        "content": "邢茅虽旧锡，邸第是初荣。\n迹往伤遗事，恩深感直声。\n云孙方庆袭，池馆忽春生。\n古甃开泉井，新禽绕画楹。\n自然垂带砺，况復激忠贞。\n必使千年后，长书竹帛名。",
        "dynasty": "唐",
        "collection_info": null
    },
    {
        "title": "恩赐耆老布帛",
        "author": "崔宗",
        "content": "涣汗中天发，殊私海外存。\n衰颜逢圣代，华髮受皇恩。\n烛物明尧日，垂衣闢禹门。\n惜时悲落景，赐帛慰余魂。\n厚泽沾祥咏，微生保子孙。\n盛明今尚齿，欢洽九衢罇。",
        "dynasty": "唐",
        "collection_info": null
    },
    {
        "title": "东都父老望幸",
        "author": "郑馥",
        "content": "銮舆秦地久，羽卫洛阳空。\n彼土虽凭固，兹川乃得中。\n龙颜觐白日，鹤髮仰清风。\n望幸诚逾邈，怀来意不穷。\n昔因封泰岳，今伫蹑维嵩。\n天地心无异，神祇理亦同。\n翠华翔渭北，玉检候关东。\n众愿其难阻，明君早勒功。",
        "dynasty": "唐",
        "collection_info": null
    },
    {
        "title": "言行相顾",
        "author": "吴叔达",
        "content": "圣人垂政教，万古请常传。\n立志言为本，修身行乃先。\n相须宁得阙，相顾在无偏。\n荣辱当于己，忠贞必动天。\n大名如副宝，至道亦通玄。\n千里犹能应，何云迩者焉。",
        "dynasty": "唐",
        "collection_info": null
    },
    {
        "title": "言行相顾",
        "author": "孟翱",
        "content": "将使言堪復，常闻行欲先。\n比珪斯不玷，修己直如弦。\n跬步非全进，吹嘘禀自然。\n当令夫子察，无宿仲由贤。\n正遇兴邦际，因怀入署年。\n坐知清监下，相顾有人焉。",
        "dynasty": "唐",
        "collection_info": null
    },
    {
        "title": "人不易知",
        "author": "郑昉",
        "content": "如面诚非一，深心岂易知。\n入秦书十上，投楚岁三移。\n和玉翻为泣，齐竽或滥吹。\n周行虽有寘，殷鉴在前规。\n寅亮推多士，清通固赏奇。\n病诸方号哲，敢相反成疵。\n冬日承余爱，霜云喜暂披。\n无令见瞻后，迴照復云疲。",
        "dynasty": "唐",
        "collection_info": null
    },
    {
        "title": "早春送郎官出宰",
        "author": "袁求贤",
        "content": "仙郎今出宰，圣主下忧民。\n紫陌轩车送，丹墀雨露新。\n趋程犹犯雪，行县正逢春。\n粉署时迴首，铜章已在身。\n鸣琴化欲展，起草恋空频。\n今日都门外，悠悠别汉臣。",
        "dynasty": "唐",
        "collection_info": null
    },
    {
        "title": "饯王将军赴云中",
        "author": "孟匡明",
        "content": "一师凭庙畧，分阃佐元戎。\n势亚彤弓宠，时推金印雄。\n关山横代北，旌节壮河东。\n日转前茅影，春生细柳风。\n饮冰君命速，挥涕饯筵空。\n伫听阴山静，谁争万里功。",
        "dynasty": "唐",
        "collection_info": null
    },
    {
        "title": "西戎即叙",
        "author": "李子昂",
        "content": "悬首藁街中，天兵破犬戎。\n营收低陇月，旗偃度湟风。\n肃杀三边劲，萧条万里空。\n元戎咸服罪，余孽尽输忠。\n圣理符轩化，仁恩契禹功。\n降逾洞庭险，枭拟郅支穷。\n已散军容捷，还资庙算通。\n今朝观即叙，非与献獒同。",
        "dynasty": "唐",
        "collection_info": null
    },
    {
        "title": "禁中春松",
        "author": "员南溟",
        "content": "郁郁贞松树，阴阴在紫宸。\n葱茏偏近日，青翠更宜春。\n雅韵风来起，轻烟霁后新。\n叶深栖语鹤，枝亚拂朝臣。\n全节长依地，凌云欲致身。\n山苗荫不得，生植荷陶钧。",
        "dynasty": "唐",
        "collection_info": null
    },
    {
        "title": "玉烛",
        "author": "员南溟",
        "content": "历象璇玑正，休征玉烛明。\n四时佳气满，五纬太阶平。\n律吕风光至，烟云瑞色呈。\n年和知岁稔，道泰喜秋成。\n寰海皇恩被，干坤至化清。\n自怜同野老，帝力讵能名。",
        "dynasty": "唐",
        "collection_info": null
    },
    {
        "title": "文宣王庙古松",
        "author": "李胄",
        "content": "列植成均裏，分行古庙前。\n阴森非一日，苍翠自何年。\n寒影烟霜暗，晨光枝叶妍。\n近檐阴更静，临砌色相鲜。\n每愧闻钟磬，多惭接豆笾。\n更宜教胄子，于此学贞坚。",
        "dynasty": "唐",
        "collection_info": null
    },
    {
        "title": "华林园早梅",
        "author": "郑述诚",
        "content": "晓日东楼路，林端见早梅。\n独凌寒气发，不逐众花开。\n素彩风前艳，韶光雪后催。\n蘂香霑紫陌，枝亚拂青苔。\n止渴曾为用，和羹旧有才。\n含情欲攀折，瞻望几裴回。",
        "dynasty": "唐",
        "collection_info": null
    },
    {
        "title": "龙池春草",
        "author": "宋迪",
        "content": "凤阙韶光遍，龙池草色匀。\n烟波全让绿，堤柳不争新。\n翻叶迎红日，飘香借白苹。\n幽姿偏占暮，芳意欲留春。\n已胜生金埓，长思藉玉轮。\n翠华如见幸，正好及兹辰。",
        "dynasty": "唐",
        "collection_info": null
    },
    {
        "title": "龙池春草",
        "author": "万俟造",
        "content": "暖积龙池绿，晴连御苑春。\n迎风茎未偃，裛露色犹新。\n苒苒分阶砌，离离杂荇苹。\n细丛依远渚，疎影落轻沦。\n迟引萦花蝶，偏宜拾翠人。\n那怜献赋者，惆怅惜兹辰。",
        "dynasty": "唐",
        "collection_info": null
    },
    {
        "title": "贡院楼北新栽小松",
        "author": "钱众仲",
        "content": "爱此凌霜操，移来独占春。\n贞心初得地，劲节始依人。\n笼月烟犹薄，当轩色转新。\n枝低无宿羽，叶静不留尘。\n每与芝兰近，常惭雨露均。\n幸因逢顾盼，生植及兹辰。",
        "dynasty": "唐",
        "collection_info": null
    },
    {
        "title": "玉壶冰",
        "author": "钱众仲",
        "content": "冬律初阴结，寒冰贮玉壶。\n霜姿虽异禀，虹气亦相符。\n对月光宜并，临池影不孤。\n贞坚方共济，同处岂殊途。\n色莹连城璧，形分照乘珠。\n提携今在此，抱素节宁渝。",
        "dynasty": "唐",
        "collection_info": null
    },
    {
        "title": "潘安仁戴星看河阳花发",
        "author": "吕敞",
        "content": "行春潘令至，勤恤戴星光。\n为政宵忘寝，临人俗冀康。\n晓花迎径发，新蘂满城香。\n秀色霑轻露，鲜辉丽早阳。\n津桥见来往，空雾拂衣裳。\n桃李今无数，从兹愿比方。",
        "dynasty": "唐",
        "collection_info": null
    },
    {
        "title": "龟兹闻莺",
        "author": "吕敞",
        "content": "边树正参差，新莺復陆离。\n娇非胡俗变，啼是汉音移。\n绣羽花间覆，繁声风外吹。\n人言曾不辨，鸟语却相知。\n出谷情何寄，迁乔义取斯。\n今朝乡陌伴，几处坐高枝。",
        "dynasty": "唐",
        "collection_info": null
    },
    {
        "title": "好鸟鸣高枝",
        "author": "郑衮",
        "content": "养翮非无待，迁乔信自卑。\n影高迟日度，声远好风随。\n云拂千寻直，花催百啭奇。\n惊人时向晚，求友听应知。\n委质经三岁，先鸣在一枝。\n上林如可托，弱羽愿差池。",
        "dynasty": "唐",
        "collection_info": null
    },
    {
        "title": "金谷园花发怀古",
        "author": "张公乂",
        "content": "今日春风至，花开石氏园。\n未全红艳折，半与素光翻。\n点缀疎林遍，微明古径繁。\n窥临莺欲语，寂寞李无言。\n谷变迷铺锦，台余认树萱。\n川流人事共，千载竟谁论。",
        "dynasty": "唐",
        "collection_info": null
    },
    {
        "title": "织鸟",
        "author": "张何",
        "content": "季春三月裏，戴胜下桑来。\n映日华冠动，迎风绣羽开。\n候惊蚕事晚，织向女工裁。\n旅宿依花定，轻飞遶树迴。\n欲过高阁柳，更拂小庭梅。\n所寄一枝在，宁忧弋者猜。",
        "dynasty": "唐",
        "collection_info": null
    },
    {
        "title": "出笼鹘",
        "author": "濮阳瓘",
        "content": "玉镞分花袖，金铃出綵笼。\n摇心长捧日，逸翰镇生风。\n一点青霄裏，千声碧落中。\n星眸随狡兔，霜爪落飞鸿。\n每念提携力，常怀搏击功。\n以君能惠好，不敢没遥空。",
        "dynasty": "唐",
        "collection_info": null
    },
    {
        "title": "试越裳贡白雉",
        "author": "王若嵒",
        "content": "素翟宛昭彰，遥遥自越裳。\n冰晴朝映日，玉羽夜含霜。\n岁月三年远，山川九泽长。\n来从碧海路，入见白云乡。\n作瑞兴周后，登歌美汉皇。\n朝天资孝理，惠化且无疆。",
        "dynasty": "唐",
        "collection_info": null
    },
    {
        "title": "勅赐三相马",
        "author": "张随",
        "content": "上苑骅骝出，中宫诏命传。\n九天班锡礼，三相代劳年。\n顾主声犹发，追风力正全。\n鸣珂龙阙下，喷玉凤池前。\n四足疑云灭，双瞳比镜悬。\n为因能致远，今日表求贤。",
        "dynasty": "唐",
        "collection_info": null
    },
    {
        "title": "河中献捷",
        "author": "张随",
        "content": "叛将忘恩久，王师不战通。\n凯歌千里内，喜气二仪中。\n寇尽条山下，兵迴汉苑东。\n将军初执讯，明主欲论功。\n落日烟尘静，寒郊壁垒空。\n苍生幸无事，自此乐尧风。",
        "dynasty": "唐",
        "collection_info": null
    },
    {
        "title": "天骥呈材",
        "author": "徐仁嗣",
        "content": "至德符天道，龙媒应圣明。\n追风奇质异，喷玉彩毛轻。\n躞蹀形难状，连拳势乍呈。\n効材矜逸态，绝影表殊名。\n岐路宁辞远，关山岂惮行。\n盐车虽不驾，今日亦长鸣。",
        "dynasty": "唐",
        "collection_info": null
    },
    {
        "title": "天骥呈材",
        "author": "卢征",
        "content": "异产应尧年，龙媒顺制牵。\n权奇初得地，躞蹀欲行天。\n讵假调金埒，宁须动玉鞭。\n嘶风深有恋，逐日定无前。\n周满夸常驭，燕昭恨不传。\n应知流赭汗，来自海西偏。",
        "dynasty": "唐",
        "collection_info": null
    },
    {
        "title": "云夜听猨吟",
        "author": "顾伟",
        "content": "寒岩飞暮雪，绝壁夜猨吟。\n历历和羣雁，寥寥思客心。\n绕枝犹避箭，过岭却投林。\n风冷声偏苦，山寒响更深。\n听时无有定，静裏固难寻。\n一宿扶桑月，聊看怀好音。",
        "dynasty": "唐",
        "collection_info": null
    },
    {
        "title": "寒蝉树",
        "author": "沈鹏",
        "content": "一叶初飞日，寒蝉益易惊。\n入林惭织细，依树媿身轻。\n大干时容息，乔枝或借鸣。\n心由饮露静，响为逐风清。\n忝有翩翾分，应怜嘒唳声。\n不知微薄影，早晚挂緌缨。",
        "dynasty": "唐",
        "collection_info": null
    },
    {
        "title": "临川羡鱼",
        "author": "薛少殷",
        "content": "曾是归家客，今年且未旋。\n游鳞方有待，织网岂能捐。\n向水烟波夕，吟风岁月迁。\n莓苔生古岸，葭菼变清川。\n不逐沧波叟，还宗内外篇。\n良辰难自掷，此日愿忘筌。",
        "dynasty": "唐",
        "collection_info": null
    },
    {
        "title": "临川羡鱼",
        "author": "张元正",
        "content": "有客百愁侵，求鱼正在今。\n广川何渺漫，高岸几登临。\n风水宁相阻，烟霞岂惮深。\n不应同逐鹿，讵肯比从禽。\n结网非无力，忘筌自有心。\n永存芳饵在，伫立思沈沈。",
        "dynasty": "唐",
        "collection_info": null
    },
    {
        "title": "荅王无功入长安咏秋蓬见示",
        "author": "辛学士",
        "content": "托根虽异所，飘叶早相依。\n因风若有便，更共入云飞。",
        "dynasty": "唐",
        "collection_info": null
    },
    {
        "title": "哭李远",
        "author": "卢尚书",
        "content": "昨日舟还浙水湄，今朝丹旐欲何为。\n纔收北浦一竿钓，未了西斋半局棊。\n洛下已传平子赋，临川争写谢公诗。\n不堪旧里经行处，风木萧萧邻笛悲。",
        "dynasty": "唐",
        "collection_info": null
    },
    {
        "title": "湘中怨讽",
        "author": "郑仆射",
        "content": "青鹢苦幽独，隔江相对稀。\n夜寒芦叶雨，空作一声归。",
        "dynasty": "唐",
        "collection_info": null
    },
    {
        "title": "登汾上阁",
        "author": "郑中丞",
        "content": "汾桂秋水阔，宛似到阊门。\n惆怅江湖思，惟将南客论。",
        "dynasty": "唐",
        "collection_info": null
    },
    {
        "title": "为御史衔命出关谳狱道中看华山有诗",
        "author": "韩常侍",
        "content": "野麋蒙象暂如犀，心不惊鸥角骇鸡。\n一路好山无伴看，断肠烟景寄猨啼。",
        "dynasty": "唐",
        "collection_info": null
    },
    {
        "title": "寄织锦篇与薛郎中",
        "author": "韩常侍",
        "content": "锦字龙梭织锦篇，凤皇文采间非烟。\n并他时世新花样，虚费工夫不直钱。",
        "dynasty": "唐",
        "collection_info": null
    },
    {
        "title": "和人忆鹤",
        "author": "韩常侍",
        "content": "拂拂云衣冠紫烟，已为丁令一千年。\n留君且伴居山客，幸有松梢明月天。",
        "dynasty": "唐",
        "collection_info": null
    },
    {
        "title": "句",
        "author": "韩常侍",
        "content": "情多不似家山水，夜夜声声旁枕流。",
        "dynasty": "唐",
        "collection_info": null
    },
    {
        "title": "赠米都知",
        "author": "梁补阙",
        "content": "供奉三朝四十年，圣时流落髮衰残。\n贪将乐府歌明代，不把清吟换好官。",
        "dynasty": "唐",
        "collection_info": null
    },
    {
        "title": "题安国观",
        "author": "卢尚书",
        "content": "夕照纱窗起暗尘，青松遶殿不知春。\n君看白首诵经者，半是宫中歌舞人。",
        "dynasty": "唐",
        "collection_info": null
    },
    {
        "title": "自商山宿隐居",
        "author": "苏广文",
        "content": "闻道桃源堪避秦，寻幽数日不逢人。\n烟霞洞裏无鸡犬，风雨林中有鬼神。\n黄公石上三芝秀，陶令门前五柳春。\n醉卧白云闲入梦，不知何物是吾身。",
        "dynasty": "唐",
        "collection_info": null
    },
    {
        "title": "夜归华川因寄幕府",
        "author": "苏广文",
        "content": "山村寥落野人稀，竹裏衡门掩翠微。\n溪路夜随明月入，亭皋春伴白云归。\n嵇康懒慢仍耽酒，范蠡逋逃又拂衣。\n汀畔数鸥闲不起，只应知我已忘机。",
        "dynasty": "唐",
        "collection_info": null
    },
    {
        "title": "春日过田明府遇焦山人",
        "author": "苏广文",
        "content": "陶公归隐白云溪，买得春泉溉药畦。\n夜静林间风虎啸，月明竹上露禽栖。\n陈仓邑吏惊烽火，太白山人讶鼓鼙。\n相见只言秦汉事，武陵溪裏草萋萋。",
        "dynasty": "唐",
        "collection_info": null
    },
    {
        "title": "题升山",
        "author": "任生",
        "content": "城外升山寺，城中望宛然。\n及登无半日，欲到已经年。",
        "dynasty": "唐",
        "collection_info": null
    },
    {
        "title": "投曹文姬诗",
        "author": "任生",
        "content": "玉皇前殿掌书仙，一染尘心下九天。\n莫怪浓香熏骨腻，云衣曾惹御炉烟。",
        "dynasty": "唐",
        "collection_info": null
    },
    {
        "title": "绝句",
        "author": "吴公",
        "content": "去国投兹土，编茅隐旧踪。\n年年秋水上，独对数株松。",
        "dynasty": "唐",
        "collection_info": null
    },
    {
        "title": "献卢常侍",
        "author": "曹生",
        "content": "拜玉亭前闲送客，此时孤恨感离乡。\n寻思往岁绝缨事，肯向朱门泣夜长。",
        "dynasty": "唐",
        "collection_info": null
    },
    {
        "title": "赋新月",
        "author": "缪氏子",
        "content": "初月如弓未上弦，分明挂在碧霄边。\n时人莫道蛾眉小，三五团圆照满天。",
        "dynasty": "唐",
        "collection_info": null
    },
    {
        "title": "悼妓诗",
        "author": "京兆韦氏子",
        "content": "惆怅金泥簇蝶裙，春来犹见伴行云。\n不教布施刚留得，浑似初逢李少君。",
        "dynasty": "唐",
        "collection_info": null
    },
    {
        "title": "长宁公主宅流杯",
        "author": "景龙文馆学士",
        "content": "凭高瞰逈足怡心，[菌]阁桃源不暇寻。\n余雪依林成玉树，残霙点岫即瑶岑。",
        "dynasty": "唐",
        "collection_info": null
    },
    {
        "title": "侍宴桃园咏桃花应制",
        "author": "神龙从臣",
        "content": "源水丛花无数开，丹跗红萼间青梅。\n从今结子三千岁，预喜仙游復摘来。",
        "dynasty": "唐",
        "collection_info": null
    },
    {
        "title": "玉龙子诗",
        "author": "天宝时人",
        "content": "圣运潜符瑞玉龙，自兴云雨更无踪。\n不如渭水沙中得，争保銮舆復九重。",
        "dynasty": "唐",
        "collection_info": null
    },
    {
        "title": "寄兄",
        "author": "僖宗朝北省官",
        "content": "涉江今日恨偏多，援笔长吁欲奈何。\n倘使泪流西去得，便应添作锦江波。",
        "dynasty": "唐",
        "collection_info": null
    },
    {
        "title": "题屈原祠",
        "author": "洪州将军",
        "content": "苍藤古木几经春，旧祀祠堂小水滨。\n行客谩陈三酎酒，大夫元是独醒人。",
        "dynasty": "唐",
        "collection_info": null
    },
    {
        "title": "题端正树",
        "author": "贞元文士",
        "content": "昔日偏霑雨露荣，德皇西幸赐嘉名。\n马嵬此去无多地，合向杨妃冢上生。",
        "dynasty": "唐",
        "collection_info": null
    },
    {
        "title": "寄内诗",
        "author": "河北士人",
        "content": "握笔题诗易，荷戈征戍难。\n惯从鸳被暖，怯向鴈门寒。\n瘦尽宽衣带，啼多渍枕檀。\n试留青黛着，迴日画眉看。",
        "dynasty": "唐",
        "collection_info": null
    },
    {
        "title": "代妻荅诗",
        "author": "河北士人",
        "content": "蓬鬓荆钗世所稀，布裙犹是嫁时衣。\n胡麻好种无人种，合是归时底不归。",
        "dynasty": "唐",
        "collection_info": null
    },
    {
        "title": "丙申岁诗",
        "author": "元和举子",
        "content": "元和天子丙申年，三十三人同得仙。\n袍似烂银文似锦，相将白日上青天。",
        "dynasty": "唐",
        "collection_info": null
    },
    {
        "title": "刺安南事诗",
        "author": "懿宗朝举子",
        "content": "南荒不择吏，致我交趾覆。\n联绵三四年，致我交趾辱。\n儒者鬬则退，武者兵益黩。\n军容满天下，战将多金玉。\n刮得齐民疮，分为猛士禄。\n雄雄许昌师，忠武冠其族。\n去为万骑风，住为一川肉。\n时有残卒迴，千门万户哭。\n哀声动闾里，怨气成山谷。\n谁能听鼓声，不忍看金镞。\n念此堪泪流，悠悠颍川绿。",
        "dynasty": "唐",
        "collection_info": null
    },
    {
        "title": "歌",
        "author": "白衫举子",
        "content": "执板狂歌乞个钱，尘中流浪且随缘。\n直饶到老常如此，犹胜危时弄化权。",
        "dynasty": "唐",
        "collection_info": null
    },
    {
        "title": "覩野花思京师旧游",
        "author": "唐末朝士",
        "content": "曾过街西看牡丹，牡丹纔谢便心阑。\n如今变作村园眼，鼓子花开也喜欢。",
        "dynasty": "唐",
        "collection_info": null
    },
    {
        "title": "哥舒歌",
        "author": "西鄙人",
        "content": "北斗七星高，哥舒夜带刀。\n至今窥牧马，不敢过临洮。",
        "dynasty": "唐",
        "collection_info": null
    },
    {
        "title": "荅人",
        "author": "太上隐君",
        "content": "偶来松树下，高枕石头眠。\n山中无历日，寒尽不知年。",
        "dynasty": "唐",
        "collection_info": null
    },
    {
        "title": "向竹吟",
        "author": "黄山隐",
        "content": "积尘为太山，掬水成东海。\n富贵有时乖，希夷无日改。\n绛节出崆峒，霓衣发光彩。\n古者有七贤，六个今何在。",
        "dynasty": "唐",
        "collection_info": null
    },
    {
        "title": "歌",
        "author": "婺州山中人",
        "content": "静居青嶂裏，高啸紫烟中。\n尘世连仙界，琼田前路通。",
        "dynasty": "唐",
        "collection_info": null
    },
    {
        "title": "五子之歌 一",
        "author": "同谷子",
        "content": "邦惟固本自安宁，临下常须驭朽惊。\n何事十旬游不返，祸胎从此召殷兵。",
        "dynasty": "唐",
        "collection_info": null
    },
    {
        "title": "五子之歌 二",
        "author": "同谷子",
        "content": "酒色声禽号四荒，那堪峻宇又雕墙。\n静思今古为君者，未或因兹不灭亡。",
        "dynasty": "唐",
        "collection_info": null
    },
    {
        "title": "五子之歌 三",
        "author": "同谷子",
        "content": "唯彼陶唐有冀方，少年都不解思量。\n如今算得当时事，首为盘游乱纪纲。",
        "dynasty": "唐",
        "collection_info": null
    },
    {
        "title": "五子之歌 四",
        "author": "同谷子",
        "content": "明明我祖万邦君，典则贻将示子孙。\n惆怅太康荒坠后，覆宗绝祀灭其门。",
        "dynasty": "唐",
        "collection_info": null
    },
    {
        "title": "五子之歌 五",
        "author": "同谷子",
        "content": "仇讐万姓遂无依，颜厚何曾解忸怩。\n五子既歌邦已失，一场前事悔难追。",
        "dynasty": "唐",
        "collection_info": null
    },
    {
        "title": "献公佐诗",
        "author": "崔公佐客",
        "content": "破额幞头衫也穿，使君犹许对华筵。\n今朝幸倚文章守，遮莫青蛾笑揭天。",
        "dynasty": "唐",
        "collection_info": null
    },
    {
        "title": "赠妓茂英",
        "author": "洛中举子",
        "content": "忆昔当初过柳楼，茂英年小尚娇羞。\n隔窗未省闻高语，对镜曾窥学上头。\n一别中原俱老大，再来南国见风流。\n弹弦酌酒话前事，零落碧云生暮愁。",
        "dynasty": "唐",
        "collection_info": null
    },
    {
        "title": "又赠妓茂英",
        "author": "洛中举子",
        "content": "少插花枝少下筹，须防女伴妬风流。\n坐中若打占相令，除却尚书莫点头。",
        "dynasty": "唐",
        "collection_info": null
    },
    {
        "title": "寄故姬",
        "author": "江陵士子",
        "content": "阴云羃羃下阳台，惹着襄王更不迴。\n五度看花空有泪，一心如结不曾开。\n纤萝自合依芳树，覆水宁思返旧杯。\n惆怅高丽坡底宅，春光无復下山来。",
        "dynasty": "唐",
        "collection_info": null
    },
    {
        "title": "吟",
        "author": "织锦人",
        "content": "学织缭绫功未多，乱拈机杼错抛梭。\n莫教官锦行家见，把此文章笑杀他。",
        "dynasty": "唐",
        "collection_info": null
    },
    {
        "title": "句",
        "author": "织锦人",
        "content": "如今不重文章士，莫把文章夸向人。",
        "dynasty": "唐",
        "collection_info": null
    },
    {
        "title": "送南中尉",
        "author": "吏部选人",
        "content": "羡君初拜职，嗟我独无名。\n且是正员尉，全胜兼试卿。",
        "dynasty": "唐",
        "collection_info": null
    },
    {
        "title": "题紫微观",
        "author": "建业卜者",
        "content": "昨日朝天过紫微，醮坛风冷杏花稀。\n碧桃泥我传消息，何事人间更不归。",
        "dynasty": "唐",
        "collection_info": null
    },
    {
        "title": "题邓仙客墓",
        "author": "天峤游人",
        "content": "鹤老芝田鸡在笼，上清那与俗尘同。\n既言白日升仙去，何事人间有殡宫。",
        "dynasty": "唐",
        "collection_info": null
    },
    {
        "title": "题故翠微宫",
        "author": "骊山游人",
        "content": "翠微寺本翠微宫，楼阁亭台几十重。\n天子不来僧又去，樵夫时倒一株松。",
        "dynasty": "唐",
        "collection_info": null
    },
    {
        "title": "吟",
        "author": "衡州舟子",
        "content": "野鹊滩西一棹孤，月光遥接洞庭湖。\n堪嗟迴雁峰前过，望断家山一字无。",
        "dynasty": "唐",
        "collection_info": null
    },
    {
        "title": "月夜",
        "author": "华山老人",
        "content": "涧水泠泠声不绝，溪流茫茫野花发。\n自去自来人不知，归时常对空山月。",
        "dynasty": "唐",
        "collection_info": null
    },
    {
        "title": "终南",
        "author": "终南山翁",
        "content": "霜鹤鸣时夕风急，乱鸦又向寒林集。\n此君辍棹悲且吟，独对莲花一峰立。",
        "dynasty": "唐",
        "collection_info": null
    },
    {
        "title": "大庆堂赐宴元珰有诗呈吴越王",
        "author": "吴越失姓名人",
        "content": "非为亲贤展绮筵，恆常宁敢恣游盘。\n绿搓杨柳绵初软，红晕樱桃粉未干。\n谷鸟乍啼声似涩，甘霖方霁景犹寒。\n笙歌风紧人酣醉，却遶珍丛烂熳看。",
        "dynasty": "唐",
        "collection_info": null
    },
    {
        "title": "又和大庆堂赐宴元珰有诗呈吴越王",
        "author": "吴越失姓名人",
        "content": "樱桃花下会亲贤，风远铜壶转露盘。\n蝶下粉墙梅乍折，蚁浮金斝酒难干。\n云和缓奏泉声咽，珠箔低垂水影寒。\n狂简斐然吟咏足，却邀羣彦重吟看。",
        "dynasty": "唐",
        "collection_info": null
    },
    {
        "title": "再和大庆堂赐宴元珰有诗呈吴越王",
        "author": "吴越失姓名人",
        "content": "我有嘉宾宴乍欢，画帘纹细凤双盘。\n影笼沼沚修篁密，声透笙歌羯鼓干。\n散后便依书箧寐，渴来潜想玉壶寒。\n樱桃零落红桃媚，更俟旬余共醉看。",
        "dynasty": "唐",
        "collection_info": null
    },
    {
        "title": "重和大庆堂赐宴元珰有诗呈吴越王",
        "author": "吴越失姓名人",
        "content": "冷宴殷勤展小园，舞鞇柔软綵虬盘。\n篸花尽日疑头重，病酒经宵觉口干。\n嘉树倚楼青琐暗，晚云藏雨碧山寒。\n文章天子文章别，八采卢郎未可看。",
        "dynasty": "唐",
        "collection_info": null
    },
    {
        "title": "御制春游长句",
        "author": "吴越失姓名人",
        "content": "天意分明道已光，春游嘉景胜仙乡。\n玉炉烟直风初静，银汉云销日正长。\n柳带似眉全展绿，杏苞似脸半开香。\n黄莺历历啼红树，紫燕关关语画梁。\n低槛晚晴笼翡翠，小池波暖浴鸳鸯。\n马嘶广陌贪新草，人醉花堤怕夕阳。\n比屋管弦呈妙曲，连营罗绮鬬时妆。\n全吴霸越千年后，独此昇平显万方。",
        "dynasty": "唐",
        "collection_info": null
    },
    {
        "title": "明月湖醉后蔷薇花歌",
        "author": "无名氏",
        "content": "万朵当轩红灼灼，晚阴照水尘不着。\n西施醉后情不禁，侍儿扶下蘂珠阁。\n柔条嫩蘂轻𩸬鳃，一低一昂合又开。\n深红浅绿状不得，日斜池畔香风来。\n红能柔，绿能软，浓淡参差相宛转。\n舞蝶双双谁唤来，轻绡片片何人剪。\n白髮使君思帝乡，驱妻领女游花傍。\n持杯忆着曲江事，千花万叶垂宫墙。\n復有同心初上第，日暮华筵移水际。\n笙歌日日征教坊，倾国名倡尽佳丽。\n我曾此处同诸生，飞盂落盏纷纵横。\n将欲得到上天路，刚向直道中行去。\n一朝失势当如此，万事如灰壮心死。\n谁知奏御数万言，翻割龟符四千里。\n丈夫达则贤，穷则愚，胡为紫，胡为朱。\n莫思身外穷通事，且醉花前一百壶。",
        "dynasty": "唐",
        "collection_info": null
    },
    {
        "title": "春二首 一",
        "author": "无名氏",
        "content": "褭褭东风吹水国，金鸦影暖南山北。\n蒲抽小劒割湘波，柳拂长眉舞春色。\n白铜堤下烟苍苍，林端细蘂参差香。\n绿桑枝下见桃叶，迴看青云空断肠。",
        "dynasty": "唐",
        "collection_info": null
    },
    {
        "title": "春二首 二",
        "author": "无名氏",
        "content": "乌足迟迟日宫裏，天门击鼓龙蛇起。\n风师剪翠换枯条，青帝挼蓝染江水。\n蜂蝶缤纷抱香蘂，锦鳞跳掷红云尾。\n绣衣白马不归来，双成倚槛春心醉。",
        "dynasty": "唐",
        "collection_info": null
    },
    {
        "title": "夏",
        "author": "无名氏",
        "content": "赤帝旗迎火云起，南山石裂吴牛死。\n绣楹夜夜箔鰕鬚，象榻重重簟湘水。\n彤彤日脚烧冰井，古陌尘飞野烟静。\n汉帝高堂汗若珠，班姬明月无停影。",
        "dynasty": "唐",
        "collection_info": null
    },
    {
        "title": "秋",
        "author": "无名氏",
        "content": "月色驱秋下穹昊，梁间燕语辞巢早。\n古苔凝紫贴瑶阶，露槿啼红堕江草。\n越客羁魂挂长道，西风欲揭南山倒。\n粉娥恨骨不胜衣，映门楚碧蝉声老。",
        "dynasty": "唐",
        "collection_info": null
    },
    {
        "title": "冬",
        "author": "无名氏",
        "content": "苍茫枯碛阴云满，古木号空昼光短。\n云拥三峯岳色低，冰坚九曲河声断。\n浩汗霜风刮天地，温泉火井无生意。\n泽国龙蛇冻不伸，南山瘦柏销残翠。",
        "dynasty": "唐",
        "collection_info": null
    },
    {
        "title": "鸡头",
        "author": "无名氏",
        "content": "湖浪参差迭寒玉，水仙晓展钵盘绿。\n淡黄根老栗皱圆，染青刺短金罂熟。\n紫罗小囊光紧蹙，一掬真珠藏猬腹。\n丛丛引觜傍莲洲，满川恐作天鸡哭。",
        "dynasty": "唐",
        "collection_info": null
    },
    {
        "title": "红蔷薇",
        "author": "无名氏",
        "content": "九天碎霞明泽国，造化工夫潜剪刻。\n浅碧眉长约细枝，深红刺短钩春色。\n晴日当楼晓香歇，锦带盘空欲成结。\n谢豹声催麦陇秋，春风吹落猩猩血。",
        "dynasty": "唐",
        "collection_info": null
    },
    {
        "title": "斑竹簟",
        "author": "无名氏",
        "content": "龙鳞满床波浪湿，血光点点湘娥泣。\n一片晴霞冻不飞，深沈尽讶蛟人立。\n百朵排花蜀缬明，珊瑚枕滑葛衣轻。\n闲窗独卧晓不起，冷浸羁魂锦江裏。",
        "dynasty": "唐",
        "collection_info": null
    },
    {
        "title": "听琴",
        "author": "无名氏",
        "content": "六律铿锵间宫征，伶伦写入梧桐尾。\n七条瘦玉叩寒星，万派流泉哭纤指。\n空山雨脚随云起，古木灯青啸山鬼。\n田文堕泪曲未终，子规啼血哀猿死。",
        "dynasty": "唐",
        "collection_info": null
    },
    {
        "title": "石榴",
        "author": "无名氏",
        "content": "蝉啸秋云槐叶齐，石榴香老庭枝低。\n流霞色染紫罂粟，黄蜡纸苞红瓠犀。\n玉刻冰壶[含]露湿，斒斑似带湘娥泣。\n萧娘初嫁嗜甘酸，嚼破水精千万粒。",
        "dynasty": "唐",
        "collection_info": null
    },
    {
        "title": "秦家行",
        "author": "无名氏",
        "content": "彗孛飞光照天地，九天瓦裂屯冤气。\n鬼哭声声怨赵高，宫花滴尽扶苏泪。\n祸起萧墙不知戢，羽书催筑长城急。\n劒上忠臣血未干，沛公已向函关入。",
        "dynasty": "唐",
        "collection_info": null
    },
    {
        "title": "小苏家",
        "author": "无名氏",
        "content": "双月讴䛩辗秋碧，细风斜掩神仙宅。\n麦门冬长马鬣青，茱萸蘂绽蝇头赤。\n流苏斗帐悬高壁，綵凤盘龙缴香额。\n堂内月娥横剪波，倚门肠断鰕鬚隔。",
        "dynasty": "唐",
        "collection_info": null
    },
    {
        "title": "斑竹",
        "author": "无名氏",
        "content": "浓绿疎茎遶湘水，春风抽出蛟龙尾。\n色抱霜花粉黛光，枝撑蜀锦红霞起。\n交戛敲欹无俗声，满林风曳刀枪横。\n殷痕苦雨洗不落，犹带湘娥泪血腥。\n袅娜梢头扫秋月，影穿林下疑残雪。\n我今惭愧子猷心，解爱此君名不灭。",
        "dynasty": "唐",
        "collection_info": null
    },
    {
        "title": "天竺国胡僧水晶念珠",
        "author": "无名氏",
        "content": "天竺胡僧踏云立，红精素贯鲛人泣。\n细影疑随焰火销，圆光恐滴袈裟湿。\n夜梵西天千佛声，指轮次第驱寒星。\n若非叶下滴秋露，则是井底圆春冰。\n凄清妙丽应难并，眼界真如意珠静。\n碧莲花下独提携，坚洁何如幻泡影。",
        "dynasty": "唐",
        "collection_info": null
    },
    {
        "title": "白雪歌",
        "author": "无名氏",
        "content": "皇穹何处飞琼屑，散下人间作春雪。\n五花马踏白云衢，七香车碾瑶墀月。\n苏嵒乳洞拥山家，涧藤古栗盘银虵。\n寒郊复迭铺柳絮，古碛烂熳吹芦花。\n流泉不下孤汀咽，断臂老猿声欲绝。\n鸟啄冰潭玉镜开，风敲檐溜水晶折。\n拂户初疑粉蝶飞，看山又讶白鸥归。\n孙康冻死读书围，火井不暖温泉微。",
        "dynasty": "唐",
        "collection_info": null
    },
    {
        "title": "琵琶",
        "author": "无名氏",
        "content": "粉胸绣臆谁家女，香拨星星共春语。\n七盘岭上走鸾铃，十二峯头弄云雨。\n千悲万恨四五弦，弦中甲马声骈阗。\n山僧扑破瑠璃钵，壮士击折珊瑚鞭。\n珊瑚鞭折声交戛，玉盘倾泻真珠滑。\n海神驱趁夜涛回，江娥蹙踏春冰裂。\n满坐红妆尽泪垂，望乡之客不胜悲。\n曲终调绝忽飞去，洞庭月落孤云归。",
        "dynasty": "唐",
        "collection_info": null
    },
    {
        "title": "伤哉行",
        "author": "无名氏",
        "content": "兔走乌飞不相见，人事依稀速如电。\n王母夭桃一度开，玉楼红粉千回变。\n车驰马走咸阳道，石家旧宅空荒草。\n秋雨无情不惜花，芙蓉一一惊颠倒。\n劝君莫谩栽荆棘，秦皇虚费驱山力。\n英风一去更无言，白骨沈埋暮山碧。",
        "dynasty": "唐",
        "collection_info": null
    },
    {
        "title": "留赠偃师主人",
        "author": "无名氏",
        "content": "孤城漏未残，徒侣拂征鞍。\n洛北去愁远，淮南归梦阑。\n晓灯迴壁暗，晴雪卷帘寒。\n更尽主人酒，出门行路难。",
        "dynasty": "唐",
        "collection_info": null
    },
    {
        "title": "长门",
        "author": "无名氏",
        "content": "怅望黄金屋，恩衰似越逃。\n花生针眼刺，月送剪肠刀。\n地近欢娱远，天低雨露高。\n时看迴辇处，泪脸湿夭桃。",
        "dynasty": "唐",
        "collection_info": null
    },
    {
        "title": "宴李家宅",
        "author": "无名氏",
        "content": "画屏深掩瑞云光，罗绮花飞白玉堂。\n银榼酒倾鱼尾倒，金鑪灰满鸭心香。\n轻摇绿水青蛾敛，乱触红丝皓腕狂。\n今日恩荣许同听，不辞沈醉一千觞。",
        "dynasty": "唐",
        "collection_info": null
    },
    {
        "title": "长信宫",
        "author": "无名氏",
        "content": "细草侵阶乱碧鲜，宫门深锁绿杨天。\n珠帘欲捲抬秋水，罗幌微开动冷烟。\n风引漏声过枕上，月移花影到窗前。\n独挑残烛魂堪断，却恨青蛾误少年。",
        "dynasty": "唐",
        "collection_info": null
    },
    {
        "title": "骊山感怀",
        "author": "无名氏",
        "content": "武帝寻仙驾海游，禁门高闭水空流。\n深宫带日年年色，翠柏凝烟夜夜愁。\n鸾凤影沈归万古，歌钟声断梦千秋。\n晚来惆怅无人会，云雨能飞傍玉楼。",
        "dynasty": "唐",
        "collection_info": null
    },
    {
        "title": "绝句",
        "author": "无名氏",
        "content": "石沈辽海阔，劒别楚山长。\n会合知无日，离心满夕阳。",
        "dynasty": "唐",
        "collection_info": null
    },
    {
        "title": "听唱鹧鸪",
        "author": "无名氏",
        "content": "金谷歌传第一流，鹧鸪清怨碧云愁。\n夜来省得曾闻处，万里月明湘水流。",
        "dynasty": "唐",
        "collection_info": null
    },
    {
        "title": "杂诗 一",
        "author": "无名氏",
        "content": "劝君莫惜金缕衣，劝君须惜少年时。\n有花堪折直须折，莫待无花空折枝。",
        "dynasty": "唐",
        "collection_info": null
    },
    {
        "title": "杂诗 二",
        "author": "无名氏",
        "content": "青天无云月如烛，露泣梨花白如玉。\n子规一夜啼到明，美人独在空房宿。",
        "dynasty": "唐",
        "collection_info": null
    },
    {
        "title": "杂诗 三",
        "author": "无名氏",
        "content": "空赐罗衣不赐恩，一熏香后一销魂。\n虽然舞袖何曾舞，常对春风裛泪痕。",
        "dynasty": "唐",
        "collection_info": null
    },
    {
        "title": "杂诗 四",
        "author": "无名氏",
        "content": "不洗残粧凭绣床，也同女伴绣鸳鸯。\n迴鍼刺到双飞处，忆着征夫泪数行。",
        "dynasty": "唐",
        "collection_info": null
    },
    {
        "title": "杂诗 五",
        "author": "无名氏",
        "content": "眼想心思梦裏惊，无人知我此时情。\n不如池上鸳鸯鸟，双宿双飞过一生。",
        "dynasty": "唐",
        "collection_info": null
    },
    {
        "title": "杂诗 六",
        "author": "无名氏",
        "content": "一去辽阳繫梦魂，忽传征骑到中门。\n纱窗不肯施红粉，徒遣萧郎问泪痕。",
        "dynasty": "唐",
        "collection_info": null
    },
    {
        "title": "杂诗 七",
        "author": "无名氏",
        "content": "鸎啼露冷酒初醒，罨画楼西晓角鸣。\n翠羽帐中人梦觉，宝钗斜坠枕函声。",
        "dynasty": "唐",
        "collection_info": null
    },
    {
        "title": "杂诗 八",
        "author": "无名氏",
        "content": "行人南北分征路，流水东西接御沟。\n终日坡前怨离别，谩名长乐是长愁。",
        "dynasty": "唐",
        "collection_info": null
    },
    {
        "title": "杂诗 九",
        "author": "无名氏",
        "content": "偏倚绣床愁不起，双垂玉筯翠鬟低。\n卷帘相待无消息，夜合花前日又西。",
        "dynasty": "唐",
        "collection_info": null
    },
    {
        "title": "杂诗 十",
        "author": "无名氏",
        "content": "悔将泪眼向东开，特地愁从望裏来。\n三十六峯犹不见，况伊如鷰这身材。",
        "dynasty": "唐",
        "collection_info": null
    },
    {
        "title": "杂诗 十一",
        "author": "无名氏",
        "content": "满目笙歌一段空，万般离恨总随风。\n多情为谢残阳意，与展晴霞片片红。",
        "dynasty": "唐",
        "collection_info": null
    },
    {
        "title": "杂诗 十二",
        "author": "无名氏",
        "content": "两心不语暗知情，灯下裁缝月下行。\n行到阶前知未睡，夜深闻放剪刀声。",
        "dynasty": "唐",
        "collection_info": null
    },
    {
        "title": "杂诗 十三",
        "author": "无名氏",
        "content": "近寒食雨草萋萋，着麦苗风柳映堤。\n早是有家归未得，杜鹃休向耳边啼。",
        "dynasty": "唐",
        "collection_info": null
    },
    {
        "title": "杂诗 十四",
        "author": "无名氏",
        "content": "水纹珍簟思悠悠，千里佳期一夕休。\n从此无心爱良夜，任他明月下西楼。",
        "dynasty": "唐",
        "collection_info": null
    },
    {
        "title": "杂诗 十五",
        "author": "无名氏",
        "content": "数日相随两不忘，郎心如妾妾如郎。\n出门便是东西路，把取红笺各断肠。",
        "dynasty": "唐",
        "collection_info": null
    },
    {
        "title": "杂诗 十六",
        "author": "无名氏",
        "content": "无定河边暮角声，赫连台畔旅人情。\n函关归路千余里，一夕秋风白髮生。",
        "dynasty": "唐",
        "collection_info": null
    },
    {
        "title": "杂诗 十七",
        "author": "无名氏",
        "content": "花落长川草色青，暮山重迭两冥冥。\n逢春便觉飘蓬苦，今日分飞一涕零。",
        "dynasty": "唐",
        "collection_info": null
    },
    {
        "title": "杂诗 十八",
        "author": "无名氏",
        "content": "洛阳才子隣箫恨，湘水佳人锦瑟愁。\n今昔两成惆怅事，临邛春尽暮江流。",
        "dynasty": "唐",
        "collection_info": null
    },
    {
        "title": "杂诗 十九",
        "author": "无名氏",
        "content": "浙江轻浪去悠悠，望海楼吹望海愁。\n莫怪乡心随魄断，十年为客在他州。",
        "dynasty": "唐",
        "collection_info": null
    },
    {
        "title": "初过汉江",
        "author": "无名氏",
        "content": "襄阳好向岘亭看，人物萧条值岁阑。\n为报习家多置酒，夜来风雪过江寒。",
        "dynasty": "唐",
        "collection_info": null
    },
    {
        "title": "读庾信集",
        "author": "无名氏",
        "content": "四朝十帝尽风流，建业长安两醉游。\n惟有一篇杨柳曲，江南江北为君愁。",
        "dynasty": "唐",
        "collection_info": null
    },
    {
        "title": "题长乐驿壁",
        "author": "无名氏",
        "content": "三十骅骝一烘尘，来时不锁杏园春。\n杨花满地如飞雪，应有偷游曲水人。",
        "dynasty": "唐",
        "collection_info": null
    },
    {
        "title": "绝句",
        "author": "无名氏",
        "content": "传闻天子访沈沦，万里怀书西入秦。\n早知不用无媒客，恨别江南杨柳春。",
        "dynasty": "唐",
        "collection_info": null
    },
    {
        "title": "题取经诗",
        "author": "无名氏",
        "content": "晋宋齐梁唐代间，高僧求法离长安。\n去人成百归无十，后者安知前者难。\n路远碧天唯冷结，沙河遮日力疲殚。\n后贤如未谙斯旨，往往将经容易看。",
        "dynasty": "唐",
        "collection_info": null
    },
    {
        "title": "题水心寺水轩",
        "author": "无名氏",
        "content": "分飞南渡春风晚，却返家林事业空。\n无限离情似杨柳，万条垂向楚江东。",
        "dynasty": "唐",
        "collection_info": null
    },
    {
        "title": "王昭君",
        "author": "无名氏",
        "content": "猗兰恩宠歇，昭阳幸御稀。\n朝辞汉阙去，夕见胡尘飞。\n寄信秦楼下，因书秋雁归。",
        "dynasty": "唐",
        "collection_info": null
    },
    {
        "title": "王昭君",
        "author": "无名氏",
        "content": "一回望月一回悲，望月月移人不移。\n何时得见汉朝使，为妾传书斩画师。",
        "dynasty": "唐",
        "collection_info": null
    },
    {
        "title": "粉笺题诗",
        "author": "无名氏",
        "content": "三月江南花满枝，风轻帘幕燕争飞。\n游人休惜夜秉烛，杨柳阴浓春欲归。",
        "dynasty": "唐",
        "collection_info": null
    },
    {
        "title": "咏美人骑马",
        "author": "无名氏",
        "content": "骏马娇仍稳，春风灞岸晴。\n促来金镫短，扶上玉人轻。\n帽束云鬟乱，鞭笼翠袖明。",
        "dynasty": "唐",
        "collection_info": null
    },
    {
        "title": "六言诗",
        "author": "无名氏",
        "content": "把酒留君听琴，那堪岁暮离心。\n霜叶无风自落，秋天不雨多阴。\n人愁荒村路远，马怯寒溪水深。",
        "dynasty": "唐",
        "collection_info": null
    },
    {
        "title": "胡笳曲",
        "author": "无名氏",
        "content": "月明星稀霜满野，毡车夜宿阴山下。\n汉家自失李将军，单于公然来牧马。",
        "dynasty": "唐",
        "collection_info": null
    },
    {
        "title": "桃源行送友人",
        "author": "无名氏",
        "content": "武陵川径入幽遐，中有鸡犬秦人家，家傍流水多桃花。\n桃花两边种来久，流水一道何时有？\n垂条落蕊暗春风，夹岸芳菲至山口。\n岁岁年年能寂寥，林下青苔日为厚。\n时有仙鸟来衔花，曾无世人此携手。\n可怜不知若为名，君往从之多所更。\n古驿荒桥平路尽，崩湍怪石小溪行。\n相见维舟登览处，红堤绿岸宛然成。\n多君此去从仙隐，令人晚节悔营营。",
        "dynasty": "唐",
        "collection_info": null
    },
    {
        "title": "唐衢墓",
        "author": "无名氏",
        "content": "京洛先生三尺坟，阴风惨惨土和云。\n从来有感君皆哭，今日无君谁哭君。",
        "dynasty": "唐",
        "collection_info": null
    },
    {
        "title": "宫词",
        "author": "无名氏",
        "content": "花萼楼前春正浓，蒙蒙柳絮舞晴空。\n金钱掷罢娇无力，笑倚栏干屈曲中。",
        "dynasty": "唐",
        "collection_info": null
    },
    {
        "title": "抛毬诗",
        "author": "无名氏",
        "content": "侍宴黄昏未肯休，玉阶夜色月如流。\n朝来自诧承恩最，笑倩傍人认绣毬。",
        "dynasty": "唐",
        "collection_info": null
    },
    {
        "title": "艳歌",
        "author": "无名氏",
        "content": "月裏嫦娥不画眉，只将云雾作罗衣。\n不知梦逐青鸾去，犹把花枝盖面归。",
        "dynasty": "唐",
        "collection_info": null
    },
    {
        "title": "杨柳枝",
        "author": "无名氏",
        "content": "万里长江一带开，岸边杨柳几千栽。\n锦帆未落西风起，惆怅龙舟去不迴。",
        "dynasty": "唐",
        "collection_info": null
    },
    {
        "title": "河中石刻",
        "author": "无名氏",
        "content": "雨滴空阶晓，无心换夕香。\n井梧花落尽，一半在银床。",
        "dynasty": "唐",
        "collection_info": null
    },
    {
        "title": "古砚",
        "author": "无名氏",
        "content": "癖性爱古物，终岁求不得。\n昨朝得古砚，兰河滩之侧。\n波涛所击触，背面生隟隙。\n质状朴且丑，令人作不得。",
        "dynasty": "唐",
        "collection_info": null
    },
    {
        "title": "绝句",
        "author": "无名氏",
        "content": "钓罢孤舟繫苇梢，酒开新瓮鲊开包。\n自从江浙为渔父，二十余年手不扠。",
        "dynasty": "唐",
        "collection_info": null
    },
    {
        "title": "题童氏画",
        "author": "无名氏",
        "content": "林下材华虽可尚，笔端人物更清妍。\n如何不出深闺裏，能以丹青写外边。",
        "dynasty": "唐",
        "collection_info": null
    },
    {
        "title": "失题",
        "author": "无名氏",
        "content": "春朝散微雨，庭树开芸绿。\n上有怀春鸟，间关断復续。\n谓言□野中，定是珠城曲。\n我自牵时幸，以惭羁旅束。\n尔下鸣幽林，来此将何欲。",
        "dynasty": "唐",
        "collection_info": null
    },
    {
        "title": "姜宣弹小胡笳引歌",
        "author": "无名氏",
        "content": "雷氏金徽琴，王君宝重轻千金。\n三峡流中将得来，明窗拂席幽匣开。\n朱弦宛转盘凤足，骤击数声风雨迴。\n哀笳慢指董家本，姜宣得之妙思忖。\n泛徽胡雁咽萧萧，绕指辘轳圆衮衮。\n吞恨含情乍轻激，故国关山心历历。\n潺湲疑是舞鸊鹈，砉騞如闻发鸣镝。\n流宫变征渐幽咽，别鹤欲飞猨欲绝。\n秋霜满树叶辞风，寒雏坠地乌啼血。\n哀弦已罢春恨长，恨长何如怀我乡。\n我乡安在长城窟，闻君肤奏心飘忽。\n何时窄袖短貂裘，臙脂山下弯明月。",
        "dynasty": "唐",
        "collection_info": null
    },
    {
        "title": "罗浮山",
        "author": "无名氏",
        "content": "四百余峯海上排，根连蓬岛荫天台。\n百灵若为移中土，嵩华都为一小堆。",
        "dynasty": "唐",
        "collection_info": null
    },
    {
        "title": "汤周山",
        "author": "无名氏",
        "content": "汤周二大仙，庐此得昇天。\n风俗因兴庙，春秋不记年。\n锦云张紫盖，琴溜泻鸣泉。\n丹竈犹存鼎，仙花发故园。",
        "dynasty": "唐",
        "collection_info": null
    },
    {
        "title": "永州舜庙诗",
        "author": "无名氏",
        "content": "游湘有余怨，岂是圣人心。\n行路猿啼古，祠宫梦草深。\n素风传旧俗，异迹闭荒林。\n巡狩去不返，烟云愁至今。\n九嶷天一半，山尽海沈沈。",
        "dynasty": "唐",
        "collection_info": null
    },
    {
        "title": "绝句",
        "author": "无名氏",
        "content": "绿杨阴转画桥斜，舟有笙歌岸有花。\n尽日会稽山色裏，蓬莱清浅水仙家。",
        "dynasty": "唐",
        "collection_info": null
    },
    {
        "title": "三学山盘陀石上刻诗",
        "author": "无名氏",
        "content": "拔地山峦秀，排空殿阁斜。\n云供数州雨，树献九天花。\n夜月摩峰顶，秋钟彻海涯。\n长松拂星汉，一一是仙槎。",
        "dynasty": "唐",
        "collection_info": null
    },
    {
        "title": "合水县玉泉石崖刻",
        "author": "无名氏",
        "content": "山脉逗飞泉，泓澄傍岩石。\n乱垂寒玉篠，碎洒珍珠滴。\n澄波涵万象，明镜泻天色。\n有时乘月来，赏咏还自适。",
        "dynasty": "唐",
        "collection_info": null
    },
    {
        "title": "纪游东观山",
        "author": "无名氏",
        "content": "瑰奇恣搜讨，贝阙青瑶房。\n才隘疑永巷，俄敞如华堂。\n玉梁窈浮溪，琼户正当窗。\n仙佛肖彷佛，钟鼓鍧击撞。\n赑赑左顾龟，狺狺欲吠[尨]。\n丹竈俨亡恙，芝田霭生香。\n搏噬千怪聚，绚烂五色光。\n更无一尘涴，但觉六月凉。\n玲珑穿屡折，诘曲通三湘。\n神鬼若剜刻，干坤真混茫。\n入如深夜暗，出喜皦日光。\n隔世惊瞬息，异境难揣量。",
        "dynasty": "唐",
        "collection_info": null
    },
    {
        "title": "题焚经台",
        "author": "无名氏",
        "content": "门径萧萧长绿苔，一回登此一徘徊。\n青牛谩说函关去，白马亲从印土来。\n确实是非凭烈焰，要分真僞筑高台。\n春风也解嫌狼籍，吹尽当年道教灰。",
        "dynasty": "唐",
        "collection_info": null
    },
    {
        "title": "日暮山河清",
        "author": "无名氏",
        "content": "天高爽气晶，驰景忽西倾。\n山列千重静，河流一带明。\n想同金镜澈，宁让玉壶清。\n纤翳无由出，浮埃不復生。\n荣纡分汉苑，表裏见秦城。\n逸兴终难繫，抽毫仰此情。",
        "dynasty": "唐",
        "collection_info": null
    },
    {
        "title": "秋日悬清光",
        "author": "无名氏",
        "content": "寥廓凉天静，晶明白日秋。\n圆光含万象，碎影人闲流。\n迥与青冥合，遥同江甸浮。\n昼阴殊众木，斜影下危楼。\n宋玉登高怨，张衡望远愁。\n余辉如可託，云路岂悠悠。",
        "dynasty": "唐",
        "collection_info": null
    },
    {
        "title": "落日山照曜",
        "author": "无名氏",
        "content": "裴回空山下，晼晚残阳落。\n圆影过峰峦，半规入林薄。\n余光澈羣岫，乱彩分重壑。\n石镜共澄明，岩光同照灼。\n栖禽去杳杳，夕烟生漠漠。\n此境谁復知，独怀谢康乐。",
        "dynasty": "唐",
        "collection_info": null
    },
    {
        "title": "月映清淮流",
        "author": "无名氏",
        "content": "淮月秋偏静，含虚夜转明。\n桂花窥镜发，蟾影映波生。\n澹滟轮初上，裴回魄正盈。\n遥塘分草树，近浦写山城。\n桐柏流光逐，蠙珠濯景清。\n孤舟方利涉，更喜照前程。",
        "dynasty": "唐",
        "collection_info": null
    },
    {
        "title": "寿星见",
        "author": "无名氏",
        "content": "玄象今何应，时和政亦平。\n祥为一人寿，色映九霄明。\n皎洁垂银汉，光芒近斗城。\n合规同月满，表瑞得天清。\n甘露盈条降，祥烟向日生。\n无如此嘉祉，率土荷秋成。",
        "dynasty": "唐",
        "collection_info": null
    },
    {
        "title": "华山庆云见",
        "author": "无名氏",
        "content": "圣主祠名岳，高风发庆云。\n金柯初缭绕，玉叶渐氛氲。\n气色含珠日，光明吐翠雰。\n依稀来鹤态，髣髴列仙羣。\n万树流光影，千潭写锦文。\n苍生忻有望，祥瑞在吾君。",
        "dynasty": "唐",
        "collection_info": null
    },
    {
        "title": "清风戒寒",
        "author": "无名氏",
        "content": "萧飒清风至，悠然发思端。\n入林翻别叶，绕树败红兰。\n晓拂轻霜度，宵分远籁攒。\n稍依帘隙静，徧觉坐隅寒。\n乍逐惊蓬振，偏催急漏残。\n遥知洞庭水，此夕起波澜。",
        "dynasty": "唐",
        "collection_info": null
    },
    {
        "title": "空水共澄鲜",
        "author": "无名氏",
        "content": "悠然四望通，渺渺水无穷。\n海鹤飞天际，烟林出镜中。\n云消澄徧碧，霞起澹微红。\n落日浮光满，遥山翠色同。\n樵声喧竹屿，棹唱入莲藂。\n远客舟中兴，烦襟暂一空。",
        "dynasty": "唐",
        "collection_info": null
    },
    {
        "title": "寒流聚细文",
        "author": "无名氏",
        "content": "晓野方闲眺，横溪赏乱流。\n寒文趋浦急，圆折逐烟浮。\n不谓飘疎雨，非关浴远鸥。\n观鱼鳞共细，间石影疑稠。\n猎猎风泠夕，潺潺濑响秋。\n仙槎如共泛，天汉适淹留。",
        "dynasty": "唐",
        "collection_info": null
    },
    {
        "title": "长安早春",
        "author": "无名氏",
        "content": "杳霭三春色，先从帝里芳。\n折杨犹恨短，测景已忻长。\n莺和红楼乐，花连紫禁香。\n跃鱼惊太液，佳气接温汤。\n风送飞珂响，尘蒙翠辇光。\n熙熙晴煦远，徒欲奉尧觞。",
        "dynasty": "唐",
        "collection_info": null
    },
    {
        "title": "嘉和合颕",
        "author": "无名氏",
        "content": "天祚皇王德，神呈瑞谷嘉。\n感时苗特秀，证道叶方华。\n气转腾佳色，云披映早霞。\n熏风浮合颕，湛露净祥花。\n六穗垂兼倒，孤茎袅復斜。\n影同唐叔献，称庆比周家。",
        "dynasty": "唐",
        "collection_info": null
    },
    {
        "title": "膏泽多丰年",
        "author": "无名氏",
        "content": "帝德方多泽，莓莓井径同。\n八方甘雨布，四远报年丰。\n厫庆千厢在，山流万壑通。\n候时勤稼穑，击壤乐农功。\n畎亩人无惰，田庐岁不空。\n何须忧伏腊，千载贺尧风。",
        "dynasty": "唐",
        "collection_info": null
    },
    {
        "title": "玉壶冰",
        "author": "无名氏",
        "content": "玄律阴风劲，坚冰在玉壶。\n暗中花更出，晓后色全无。\n涸冱谁能伴，凄清讵可渝。\n任圆空似璧，照物不成珠。\n素质情方契，孤明道岂殊。\n幽人若相比，还得咏生刍。",
        "dynasty": "唐",
        "collection_info": null
    },
    {
        "title": "望禁苑祥光",
        "author": "无名氏",
        "content": "佳气生天苑，葱茏几效祥。\n树遥三殿际，日映九城傍。\n山雾宁同色，卿云未可彰。\n眺汾疑鼎气，临渭想荣光。\n当并舂陵发，应开圣历长。\n微臣时一望，短羽欲飞翔。",
        "dynasty": "唐",
        "collection_info": null
    },
    {
        "title": "晨光动翠华",
        "author": "无名氏",
        "content": "早朝开紫殿，佳气逐清晨。\n北阙华旌在，东方曙景新。\n影连香雾合，光媚庆云频。\n鸟羽飘初定，龙文照转真。\n直疑冠佩入，长爱冕旒亲。\n摇动祥云裏，朝朝映侍臣。",
        "dynasty": "唐",
        "collection_info": null
    },
    {
        "title": "观南郊回仗",
        "author": "无名氏",
        "content": "传警千门寂，南郊綵仗迴。\n但惊龙再见，谁识日双开。\n德泽施云雨，恩光变烬灰。\n阅兵貔武振，听乐凤凰来。\n候刻移宸辇，尊时集观台。\n多惭远臣贱，不得礼容陪。",
        "dynasty": "唐",
        "collection_info": null
    },
    {
        "title": "谒见日将至双阙",
        "author": "无名氏",
        "content": "晓色临双阙，微臣礼位陪。\n远惊龙凤覩，谁识冕旒开。\n蔼蔼千年盛，颙颙万国来。\n天文标日月，时令布云雷。\n迥出黄金殿，全分白玉台。\n雕虫意何取，瞻恋不知迴。",
        "dynasty": "唐",
        "collection_info": null
    },
    {
        "title": "尚书郎上直闻春漏",
        "author": "无名氏",
        "content": "地即尚书省，人惟鸳鹭行。\n审时传玉漏，直夜递星郎。\n历历闻仙暑，泠泠出建章。\n自空来断续，随月散凄锵。\n物静知声远，寒轻觉夜长。\n听余残月落，曙色满东方。",
        "dynasty": "唐",
        "collection_info": null
    },
    {
        "title": "华清宫望幸",
        "author": "无名氏",
        "content": "骊岫接新丰，岧嶤驾碧空。\n凿山开秘殿，隐雾蔽仙宫。\n绛阙犹栖凤，雕梁尚带虹。\n温泉曾浴日，华馆旧迎风。\n肃穆瞻云辇，深沈闭绮栊。\n东郊望幸处，瑞气霭蒙蒙。",
        "dynasty": "唐",
        "collection_info": null
    },
    {
        "title": "御题国子监",
        "author": "无名氏",
        "content": "宸翰符玄造，荣题国子门。\n笔锋迴日月，字势动干坤。\n檐下云光绕，梁间鹊影翻。\n张英圣莫拟，索靖妙难言。\n为着盘龙迹，能彰舞凤蹲。\n更随垂露像，常以沐皇恩。",
        "dynasty": "唐",
        "collection_info": null
    },
    {
        "title": "郊坛听雅乐",
        "author": "无名氏",
        "content": "泰坛恭祀事，彩仗下寒垧。\n展礼陈嘉乐，斋心动众灵。\n韵长飘更远，曲度静宜听。\n泛响何清越，随风散杳冥。\n彻悬和气聚，旋退晓山青。\n本自钧天降，还疑列洞庭。",
        "dynasty": "唐",
        "collection_info": null
    },
    {
        "title": "册上公太常奏雅乐",
        "author": "无名氏",
        "content": "司乐陈金石，逶迤引上公。\n奏音人语绝，清韵佩声通。\n应律烟云改，来仪鸟兽同。\n得贤因举颂，修礼便观风。\n圣寿三称内，天欢九奏中。\n寂寥高曲尽，犹自满宸聪。",
        "dynasty": "唐",
        "collection_info": null
    },
    {
        "title": "听霜钟",
        "author": "无名氏",
        "content": "渺渺飞霜夜，寥寥远岫钟。\n出云疑断续，入户乍舂容。\n度枕频惊梦，随风几韵松。\n悠扬来不已，杳霭去何从。\n髣髴烟岚隔，依俙岩峤重。\n此时聊一听，余响绕千峰。",
        "dynasty": "唐",
        "collection_info": null
    },
    {
        "title": "听霜钟",
        "author": "无名氏",
        "content": "寥亮来丰岭，分明辨古钟。\n应霜如自击，中节每相从。\n静听非闲扣，潜应蕴圣踪。\n风间时断续，云外更舂容。\n虚警和清籁，雄鸣隔乱峰。\n因之论知己，感激更难逢。",
        "dynasty": "唐",
        "collection_info": null
    },
    {
        "title": "笙磬同音",
        "author": "无名氏",
        "content": "笙磬闻何处，凄锵宛在东。\n激扬音自彻，高下曲宜同。\n历历俱盈耳，泠泠递散空。\n兽因繁奏舞，人感至和通。\n讵间洪纤韵，能齐搏拊功。\n四悬今尽美，一听辨移风。",
        "dynasty": "唐",
        "collection_info": null
    },
    {
        "title": "玉巵无当",
        "author": "无名氏",
        "content": "共惜连城宝，翻为无当巵。\n讵惭君子贵，深讶拙工隳。\n泛蚁功全少，如虹色不移。\n可怜珍砾石，何计辨糟醨。\n江海诚难满，盘筵莫妄施。\n纵乖斟酌意，犹得奉光仪。",
        "dynasty": "唐",
        "collection_info": null
    },
    {
        "title": "府试古镜",
        "author": "无名氏",
        "content": "旧是秦时镜，今来古匣中。\n龙盘初挂月，凤舞欲生风。\n石黛曾留殿，朱光适在宫。\n应祥知道泰，监物觉神通。\n肝胆诚难隐，妍媸信易穷。\n幸居君子室，长愿免尘蒙。",
        "dynasty": "唐",
        "collection_info": null
    },
    {
        "title": "焚裘",
        "author": "无名氏",
        "content": "今主临前殿，惩奢爇异裘。\n忽看阳焰发，如覩吉光流。\n丽彩辞宸扆，余香在御楼。\n火随余烬灭，气逐远烟浮。\n素朴回风变，凋华逐志休。\n永垂恭俭德，千古揖皇猷。",
        "dynasty": "唐",
        "collection_info": null
    },
    {
        "title": "送薛大夫和蕃",
        "author": "无名氏",
        "content": "戎王归汉命，魏绛谕皇恩。\n旌斾辞双阙，风沙上五原。\n往途遵塞道，出祖耀都门。\n策令天文盛，宣威使者尊。\n澄波望四海，入贡伫诸蕃。\n秋杪迎迴骑，无劳枉梦魂。",
        "dynasty": "唐",
        "collection_info": null
    },
    {
        "title": "观劒南献捷",
        "author": "无名氏",
        "content": "遐圻新破虏，名将旧登坛。\n戎馘西南至，毡裘长幼观。\n边疆氛已息，矛戟血犹残。\n紫陌欢声动，丹墀喜气盘。\n唐虞方德易，卫霍比功难。\n共覩俘囚入，赓歌万国安。",
        "dynasty": "唐",
        "collection_info": null
    },
    {
        "title": "云母屏风隔坐",
        "author": "无名氏",
        "content": "彩障成云母，丹墀隔上公。\n才彰二纪盛，荣播一朝同。\n近玉初齐白，临花乍散红。\n凝姿分缥缈，转佩辨𤫩珑。\n意惬恩偏厚，名新宠更崇。\n谁知历千古，犹自仰清风。",
        "dynasty": "唐",
        "collection_info": null
    },
    {
        "title": "白受采",
        "author": "无名氏",
        "content": "皛皛金方色，迁移妙不穷。\n轻衣尘迹化，净壁缋文通。\n沙变蓝溪渍，冰渝墨沼空。\n似甘言受和，由礼学资忠。\n皎洁形无定，玄黄用莫同。\n素心如可教，愿染古人风。",
        "dynasty": "唐",
        "collection_info": null
    },
    {
        "title": "人不易知",
        "author": "无名氏",
        "content": "权衡谅匪易，愚智信难移。\n九德皆殊进，三端岂易施。\n同称昆岫宝，共握桂林枝。\n郑鼠今奚别，齐竽或滥吹。\n瑶台有光鑑，屡照不应疲。\n片善当无掩，先鸣贵在斯。\n龙门峻且极，骥足庶来驰。\n太息李元礼，期君幸一知。",
        "dynasty": "唐",
        "collection_info": null
    },
    {
        "title": "晦日同志昆明池泛舟",
        "author": "无名氏",
        "content": "灵沼疑河汉，萧条见斗牛。\n烟生知岸近，水净觉天秋。\n落月低前树，清辉满去舟。\n兴因孤屿起，心为白苹留。\n晓吹兼渔笛，闲云伴客愁。\n龙津如可上，长啸且乘流。",
        "dynasty": "唐",
        "collection_info": null
    },
    {
        "title": "礼闱阶前春草生",
        "author": "无名氏",
        "content": "河畔虽同色，南宫淑景先。\n微开曳履处，常对讲经前。\n得地风尘隔，依林雨露偏。\n已逢霜候改，初寄日华妍。\n影与丛兰杂，荣将众卉连。\n哲人如不薙，生意在芳年。",
        "dynasty": "唐",
        "collection_info": null
    },
    {
        "title": "秋风生桂枝",
        "author": "无名氏",
        "content": "寒桂秋风动，萧萧自一枝。\n方将击林变，不假舞松移。\n散翠幽花落，摇青密叶离。\n哀猨惊助褭，花露滴争垂。\n遗韵连波聚，流音万木随。\n常闻小山裏，逋客最先知。",
        "dynasty": "唐",
        "collection_info": null
    },
    {
        "title": "幽人折芳桂",
        "author": "无名氏",
        "content": "厚地生芳桂，遥林耸榦长。\n叶开风裏色，花吐月中光。\n曙鸟啼余翠，幽人爱早芳。\n动时垂露滴，攀处拂衣香。\n古调声犹苦，孤高力自强。\n一枝终是折，荣耀在东堂。",
        "dynasty": "唐",
        "collection_info": null
    },
    {
        "title": "霜菊",
        "author": "无名氏",
        "content": "秋尽北风去，律移寒气肃。\n淅沥降繁霜，离披委残菊。\n华滋尚照灼，幽气含纷郁。\n的的冒空园，萋萋被幽谷。\n骚人有遗咏，陶令曾盈掬。\n傥使怀袖中，犹堪袭余馥。",
        "dynasty": "唐",
        "collection_info": null
    },
    {
        "title": "金谷园花发怀古",
        "author": "无名氏",
        "content": "春风生梓泽，迟景映花林。\n欲问当时事，因伤此日心。\n繁华人已殁，桃李意何深。\n涧咽歌声在，云归盖影沈。\n地形同万古，笑价失千金。\n遗迹应无限，芳菲不可寻。",
        "dynasty": "唐",
        "collection_info": null
    },
    {
        "title": "骊龙",
        "author": "无名氏",
        "content": "有美为鳞族，潜蟠得所从。\n标奇初韫宝，表智即称龙。\n大壑长千里，深泉固九重。\n奋髯云乍起，矫首浪还衝。\n荀氏传高誉，庄生冀绝踪。\n仍知流泪在，何幸此相逢。",
        "dynasty": "唐",
        "collection_info": null
    },
    {
        "title": "鹤鸣九皋",
        "author": "无名氏",
        "content": "胎化呈仙质，长鸣在九皋。\n排空散清唳，映日委霜毛。\n万里思寥廓，千山望郁陶。\n香凝光不见，风积韵弥高。\n凤侣攀何及，鸡羣思忽劳。\n昇天如有应，飞舞出蓬蒿。",
        "dynasty": "唐",
        "collection_info": null
    },
    {
        "title": "霜隼下晴皋",
        "author": "无名氏",
        "content": "九皋霜气劲，翔隼下初晴。\n风动闲云卷，星驰白草平。\n棱棱方厉疾，肃肃自纵横。\n掠地秋毫迥，投身逸翮轻。\n高墉全失影，逐雀作飞声。\n薄暮寒郊外，悠悠万里情。",
        "dynasty": "唐",
        "collection_info": null
    },
    {
        "title": "河鲤登龙门",
        "author": "无名氏",
        "content": "年久还求变，今来有所从。\n得名当是鲤，无点可成龙。\n备历艰难徧，因期造化容。\n泥沙宁不阻，钓饵莫相逢。\n击浪因成势，纤鳞莫继踪。\n若令摇尾去，雨露此时浓。",
        "dynasty": "唐",
        "collection_info": null
    },
    {
        "title": "改九子山为九华山联句",
        "author": "李白",
        "content": "妙有分二气，灵山开九华。\n层标遏迟日，半壁明朝霞。\n积雪曜阴壑，飞流歕阳崖。\n青莹玉树色，缥缈羽人家。",
        "dynasty": "唐",
        "collection_info": null
    },
    {
        "title": "夏夜李尚书筵送宇文石首赴县联句",
        "author": "杜甫",
        "content": "爱客尚书贵，之官宅相贤。\n酒香倾坐侧，帆影驻江边。\n翟表郎官瑞，凫看令宰仙。\n雨稀云叶断，夜久烛花偏。\n数语敧纱帽，高文掷彩笺。\n兴饶行处乐，离惜醉中眠。\n单父长多暇，河阳实少年。\n客居逢自出，为别几悽然。",
        "dynasty": "唐",
        "collection_info": null
    },
    {
        "title": "登岘山观李左相石尊联句",
        "author": "颜真卿",
        "content": "李公登饮处，因石为洼尊。\n人事岁年改，岘山今古存。\n榛芜掩前迹，苔藓余旧痕。\n叔子尚遗德，山公此迴轩。\n维舟陪高兴，感昔情弥敦。\n蔼蔼贤哲事，依依离别言。\n岖嵚横道周，迢遰连山根。\n余烈暧林野，众芳揖兰荪。\n德晖映岩足，胜赏延高原。\n远水明匹练，因晴见吴门。\n陪游追盛美，揆德欣讨论。\n器有成形用，功资造化元。\n流霞方泔淡，别鹤遽翩飜。\n旧规倾逸赏，新兴丽初暾。\n醉后接㒿倒，归时驺骑喧。\n迟迴向遗迹，离别益伤魂。\n览事古兴属，送人归思繁。\n怀贤久徂谢，赠远空攀援。\n八座钦懿躅，高名播干坤。\n松深引闲步，葛弱供险扪。\n花气酒中馥，云华衣上屯。\n森沈列湖树，牢落望郊园。\n白日半岩岫，清风满丘樊。\n旌麾间翠幄，箫鼓来朱轓。\n闲路蹑云影，清心澄水源。\n萍连浦中屿，竹绕山下村。\n景落全溪暗，烟凝半岭昏。\n去日往如復，换年凉代温。\n登临继风骚，义激旧府恩。",
        "dynasty": "唐",
        "collection_info": null
    },
    {
        "title": "水堂送诸文士戏赠潘丞联句",
        "author": "颜真卿",
        "content": "居人未可散，上客须留着。\n莫唱阿亸迴，应云夜半乐。\n诗教刻烛赋，酒任连盘酌。\n从他白眼看，终恋青山郭。\n林栖非姓许，寺住那名约。\n会异永和年，才同建安作。\n何烦问更漏，但遣催弦索。\n共说长句能，皆言早归恶。\n那知殊出处，还得同笑谑。\n雅韵虽暂欢，禅心肯抛却。\n一宿同高会，几人归下若。\n帘开北陆风，烛焯南枝鹊。\n文场苦叨窃，钓渚甘漂泊。\n弱质幸见容，菲才诚重诺。",
        "dynasty": "唐",
        "collection_info": null
    },
    {
        "title": "与耿湋水亭咏风联句",
        "author": "颜真卿",
        "content": "清风何处起，拂槛復萦洲。\n回入飘华幕，轻来迭晚流。\n桃竹今已展，羽翣且从收。\n经竹吹弥切，过松韵更幽。\n直散青苹末，偏随白浪头。\n山山催雨过，浦浦发行舟。\n动树蝉争噪，开帘客罢愁。\n度弦方解愠，临水已迎秋。\n凉为开襟至，清因作颂留。\n周回随远梦，骚屑满离忧。\n岂独销繁暑，偏能入迥楼。\n王风今若此，谁不荷明休。",
        "dynasty": "唐",
        "collection_info": null
    },
    {
        "title": "又溪馆听蝉联句",
        "author": "颜真卿",
        "content": "高树多凉吹，疎蝉足断声。\n已催居客感，更使别人惊。\n晚夏犹知急，新秋别有情。\n危湍和不似，细管学难成。\n当斅附金重，无贪曜火明。\n青松四面落，白髮一重生。\n向夕音弥厉，迎风翼更轻。\n单嘶出迥树，余响思空城。\n嘒唳松间坐，萧寥竹裏行。\n如何长饮露，高洁未能名。",
        "dynasty": "唐",
        "collection_info": null
    },
    {
        "title": "送耿湋拾遗联句",
        "author": "颜真卿",
        "content": "尧舜逢明主，严徐得侍臣。\n分行接三事，高兴柏梁新。\n楚国千山道，秦城万里人。\n镜中看齿髮，河上有烟尘。\n望阙飞青翰，朝天忆紫宸。\n喜来欢宴洽，愁去咏歌频。\n顾盼情非一，睽携处亦频。\n吴兴贤太守，临水最殷勤。",
        "dynasty": "唐",
        "collection_info": null
    },
    {
        "title": "五言月夜啜茶联句",
        "author": "颜真卿",
        "content": "泛花邀坐客，代饮引情言。\n醒酒宜华席，留僧想独园。\n不须攀月桂，何假树庭萱。\n御史秋风劲，尚书北斗尊。\n流华净肌骨，疏瀹涤心原。\n不似春醪醉，何辞绿菽繁。\n素瓷传静夜，芳气满闲轩。",
        "dynasty": "唐",
        "collection_info": null
    },
    {
        "title": "五言夜宴咏灯联句",
        "author": "颜真卿",
        "content": "桂酒牵诗兴，兰釭照客情。\n讵惭珠乘朗，不让月轮明。\n破暗光初白，浮云色转清。\n带花疑在树，比燎欲分庭。\n顾己惭微照，开帘识近汀。",
        "dynasty": "唐",
        "collection_info": null
    },
    {
        "title": "三言喜皇甫侍御见过南楼玩月",
        "author": "颜真卿",
        "content": "喜嘉客，闢前轩。\n天月净，水云昏。\n雁声苦，蟾影寒。\n闻裛浥，滴檀栾。\n欢宴处，江湖间。\n卷翠幕，吟嘉句。\n恨清光，留不住。\n高驾动，清角催。\n惜归去，重裴回。\n露欲晞，客将醉。\n犹宛转，照深意。",
        "dynasty": "唐",
        "collection_info": null
    },
    {
        "title": "七言重联句",
        "author": "颜真卿",
        "content": "顷持宪简推高步，独占诗流横素波。\n不是中情深惠好，谁能千里远经过。\n诗书宛似陪康乐，少长还同宴永和。\n夜酌此时看碾玉，晨趋几日重鸣珂。\n万井更深空寂寞，千方雾起隐嵯峨。\n荧荧远火分渔浦，历历寒枝露鸟窠。\n汉朝旧学君公隐，鲁国今从弟子科。\n只自倾心惭煦濡，何曾将口恨蹉跎。\n独赏谢吟山照耀，共知殷叹树婆娑。\n华毂苦嫌云路隔，衲衣长向雪峰何。",
        "dynasty": "唐",
        "collection_info": null
    },
    {
        "title": "五言送李侍御联句",
        "author": "颜真卿",
        "content": "吾友驻行轮，迟迟惜上春。\n东西出饯路，惆怅独归人。\n欢会期他日，驱驰恨此身。\n须知贡公望，从此愿相因。",
        "dynasty": "唐",
        "collection_info": null
    },
    {
        "title": "五言翫初月重游联句",
        "author": "颜真卿",
        "content": "春溪与岸平，初月出溪明。\n璧彩寒仍洁，金波夜转清。\n孤光远近满，练色往来轻。\n望望随兰棹，依依出柳城。",
        "dynasty": "唐",
        "collection_info": null
    },
    {
        "title": "五言重送横飞联句",
        "author": "颜真卿",
        "content": "春田草未齐，春水满长溪。\n出饯风初暖，攀光日渐西。\n归期江上远，别思月中迷。",
        "dynasty": "唐",
        "collection_info": null
    },
    {
        "title": "五言夜集联句",
        "author": "颜真卿",
        "content": "寒花护月色，坠叶占风音。\n兹夕无尘虑，高云共片心。",
        "dynasty": "唐",
        "collection_info": null
    },
    {
        "title": "三言拟五杂组联句",
        "author": "颜真卿",
        "content": "五杂组，盘上葅。\n往復还，头懒梳。\n不得已，罾裏鱼。\n五杂组，郊外芜。\n往復还，枥上驹。\n不得已，谷中愚。\n五杂组，绣与锦。\n往復还，兴又寝。\n不得已，病伏枕。\n五杂组，酒与肉。\n往復还，东篱菊。\n不得已，醉便宿。\n五杂组，阛阓间。\n往復还，门上关。\n不得已，鬓毛斑。\n五杂组，绣纹线。\n往復还，春来燕。\n不得已，入征战。",
        "dynasty": "唐",
        "collection_info": null
    },
    {
        "title": "三言重拟五杂组联句",
        "author": "颜真卿",
        "content": "五杂组，四豪客。\n往復还，阡与陌。\n不得已，长沙谪。\n五杂组，五辛盘。\n往復还，马上鞍。\n不得已，左降官。\n五杂组，甘咸醋。\n往復还，乌与兔。\n不得已，韶光度。\n五杂组，五色丝。\n往復还，回文诗。\n不得已，失喜期。",
        "dynasty": "唐",
        "collection_info": null
    },
    {
        "title": "七言大言联句",
        "author": "颜真卿",
        "content": "高歌阆风步瀛洲，燂鹏爚鲲餐未休。\n四方上下无外头，一啜顿涸沧溟流。",
        "dynasty": "唐",
        "collection_info": null
    },
    {
        "title": "七言小言联句",
        "author": "颜真卿",
        "content": "长路迢遥吞吐丝，蟭螟蚊睫察难知。",
        "dynasty": "唐",
        "collection_info": null
    },
    {
        "title": "七言乐语联句",
        "author": "颜真卿",
        "content": "苦河既济真僧喜，新知满座笑相视。\n戍客归来见妻子，学生放假偷向市。",
        "dynasty": "唐",
        "collection_info": null
    },
    {
        "title": "七言嚵语联句",
        "author": "颜真卿",
        "content": "拈䭔舐指不知休，欲炙侍立涎交流。\n过屠大嚼肯知羞，食店门外强淹留。",
        "dynasty": "唐",
        "collection_info": null
    },
    {
        "title": "七言滑语联句",
        "author": "颜真卿",
        "content": "雨裏下山蹋榆皮，莓苔石桥步难移。\n芜荑酱醋吃煮葵，缝靴蜡线油涂锥。\n急逢龙背须且骑。",
        "dynasty": "唐",
        "collection_info": null
    },
    {
        "title": "七言醉语联句",
        "author": "颜真卿",
        "content": "逢糟遇麯便酩酊，覆车坠马皆不醒。\n倒着接㒿髮垂领，狂心乱语无人并。",
        "dynasty": "唐",
        "collection_info": null
    },
    {
        "title": "建元寺昼公与崔秀才见过联句与郑奉礼部同作",
        "author": "皇甫曾",
        "content": "人闲宜岁晚，道者访幽期。\n独与寒山别，行当暮雪时。\n柏台辞汉主，竹寺寄潜师。\n荷策知君待，开门笑我迟。\n暮阶县雨足，寒吹绕松枝。\n理辩尘心妄，经分梵字疑。\n久承黄纸诏，曾赋碧云诗。\n然诺惊相许，风流话所思。\n筌忘心已默，磬发夜何其。\n愿结求羊侣，名山从所之。",
        "dynasty": "唐",
        "collection_info": null
    },
    {
        "title": "建元寺西院寄李员外纵联句",
        "author": "皇甫曾",
        "content": "寄隐霜台客，相思粉署人。\n诚知阡陌近，无奈别离频。\n夜色迷双树，钟声警四邻。\n散才徒仰鲍，归梦远知秦。\n雨带清笳发，花惊夕漏春。\n招摇随步锡，髣髴听行轮。\n要路推高足，空林寄一身。\n盛名知独擅，良会忆相亲。\n稍涤心中垢，都遗陌上尘。\n今宵此堂集，何事少遗民。",
        "dynasty": "唐",
        "collection_info": null
    },
    {
        "title": "中元日鲍端公宅遇吴天师联句",
        "author": "严维",
        "content": "道流为柱史，教戒下真仙。\n共契中元会，初修内景篇。\n游方依地僻，卜室喜墙连。\n宝笥开金箓，华池漱玉泉。\n怪龙随羽翼，青节降云烟。\n昔去遗丹竈，今来变海田。\n养形奔二景，炼骨度千年。\n骑竹投陂裏，携壶挂牖边。\n洞中尝入静，河上旧谈玄。\n伊洛笙歌远，蓬壶日月偏。\n青骡蓟训引，白犬伯阳牵。\n法受相君后，心存象帝先。\n道成能缩地，功满欲升天。\n何意迷孤性，含情恋数贤。",
        "dynasty": "唐",
        "collection_info": null
    },
    {
        "title": "酒语联句各分一字",
        "author": "严维",
        "content": "山简酣歌倒接㒿，看朱成碧无所知。\n耳鸣目眩驷马驰，口称童羖腹鸱夷。\n兀然落帽灌酒巵，太常吏部相对时。\n藉糟枕曲浮酒池，瓮间篱下卧不移。\n叫呼不应无事悲，千日一醒知是谁。\n左倾右倒人避之。",
        "dynasty": "唐",
        "collection_info": null
    },
    {
        "title": "一字至九字诗联句",
        "author": "严维",
        "content": "东，西。\n步月，寻溪。\n鸟已宿，猨又啼。\n狂流碍石，迸笋穿磎。\n望望人烟远，行行萝径迷。\n探题只应尽墨，持赠更欲封泥。\n松下流时何岁月，云中幽处屡攀跻。\n乘兴不知山路远近，缘情莫问日过高低。\n静听林下潺潺足湍濑，厌问城中喧喧多鼓鼙。",
        "dynasty": "唐",
        "collection_info": null
    },
    {
        "title": "宣上人病中相寻联句",
        "author": "李益",
        "content": "策杖迎诗客，归房理病身。\n闲收无效药，徧寄有情人。\n草木分千品，方书问六陈。\n还知一室内，我尔即天亲。",
        "dynasty": "唐",
        "collection_info": null
    },
    {
        "title": "八月十五夜宣上人独游安国寺山庭院步人迟明将至因话昨宵乘兴联句",
        "author": "李益",
        "content": "九重城接天花界，三五秋生一夜风。\n行听漏声云散后，遥闻天语月明中。\n含凉阁迥通仙掖，承露盘高出上宫。\n谁问独愁门外客，清谈不与此宵同。",
        "dynasty": "唐",
        "collection_info": null
    },
    {
        "title": "重阳夜集兰陵居与宣上人联句",
        "author": "李益",
        "content": "蟋蟀催寒服，茱萸滴露房。\n酒巡明刻烛，篱菊暗寻芳。\n新月和秋露，繁星混夜霜。\n登高今夕事，九九是天长。",
        "dynasty": "唐",
        "collection_info": null
    },
    {
        "title": "与宣供奉携瘿尊归杏溪园联句",
        "author": "李益",
        "content": "千畦抱瓮园，一酌瘿尊酒。\n唯有沃洲僧，时过杏溪叟。\n追欢君适性，独饮我空口。\n儒释事虽殊，文章意多偶。",
        "dynasty": "唐",
        "collection_info": null
    },
    {
        "title": "兰陵僻居联句",
        "author": "李益",
        "content": "潘岳闲居赋，陶潜独酌谣。\n二贤成往事，三径是今朝。\n生幸逢唐运，昌时奉帝尧。\n进思谐启沃，退混即渔樵。\n蠹简封延阁，雕阑閟上霄。\n相从清旷地，秋露挹兰苕。",
        "dynasty": "唐",
        "collection_info": null
    },
    {
        "title": "天津桥南山中各题一句",
        "author": "李益",
        "content": "野坐分苔席，山行绕菊丛。\n云衣惹不破，秋色望来空。",
        "dynasty": "唐",
        "collection_info": null
    },
    {
        "title": "红楼下联句",
        "author": "李益",
        "content": "佛剎接重城，红楼切太清。\n紫云连照耀，丹槛郁峥嵘。\n榱栋烟虹入，轩窗日月平。\n参差五陵晚，分背八川明。\n松韵风初过，莲陂浪欲倾。\n敬瞻疑涌见，围绕学无生。",
        "dynasty": "唐",
        "collection_info": null
    },
    {
        "title": "赋应门照绿苔",
        "author": "李益",
        "content": "宫阙何年月，应门何岁苔。\n清光一以照，白露共裴回。\n珠履久行绝，玉房重未开。\n妾心正如此，昭阳歌吹来。",
        "dynasty": "唐",
        "collection_info": null
    },
    {
        "title": "寄司空曙李端联句",
        "author": "耿湋",
        "content": "长安一分首，万里隔烟波。\n海上青山暮，天涯白髮多。\n寻僧因看竹，访道或求鹅。\n云树无猨鸟，阴崖足薜萝。\n醉中留越客，兴裏眄庭柯。\n黄叶身仍逐，丹霄背未摩。\n别愁连旦暮，归梦绕关河。\n高柳寒蝉对，空阶夜雨和。\n年华空荏苒，名宦转蹉跎。\n南陌东城路，春来几度过。",
        "dynasty": "唐",
        "collection_info": null
    },
    {
        "title": "连句多暇赠陆三山人",
        "author": "耿湋",
        "content": "一生为墨客，几世作茶仙。\n喜是攀阑者，惭非负鼎贤。\n禁门闻曙漏，顾渚入晨烟。\n拜井孤城裏，携笼万壑前。\n闲喧悲异趣，语默取同年。\n历落惊相偶，衰羸猥见怜。\n诗书闻讲诵，文雅接兰荃。\n未敢重芳席，焉能弄綵笺。\n黑池流研水，径石涩苔钱。\n何事亲香案，无端狎钓船。\n野中求逸礼，江上访遗编。\n莫发搜歌意，予心或不然。",
        "dynasty": "唐",
        "collection_info": null
    },
    {
        "title": "道州春日感兴",
        "author": "李景俭",
        "content": "始见花满枝，又看花满地。\n且持增气酒，莫滴伤心泪。\n深诚长郁结，芳晨自妍媚。\n啸歌聊永日，谁知此时意。",
        "dynasty": "唐",
        "collection_info": null
    },
    {
        "title": "中秋夜听歌联句",
        "author": "武元衡",
        "content": "此夕来奔月，何时去上天。\n云鬟方自照，玉腕更呈鲜。\n燕婉人间意，飘飖物外缘。\n诗裁明月扇，歌索想夫怜。\n暗染荀香久，长随楚梦偏。\n会当来彩凤，髣髴逐神仙。",
        "dynasty": "唐",
        "collection_info": null
    },
    {
        "title": "春池泛舟联句",
        "author": "裴度",
        "content": "凤池新雨后，池上好风光。\n取酒愁春尽，留宾喜日长。\n柳丝迎画舸，水镜写雕梁。\n潭洞迷仙府，烟霞认醉乡。\n莺声随笑语，竹色入壶觞。\n晚景含澄澈，时芳得艳阳。\n飞凫拂轻浪，绿柳暗迴塘。\n逸韵追安石，高居胜辟彊。\n杯停新令举，诗动綵笺忙。\n顾谓同来客，欢游不可忘。",
        "dynasty": "唐",
        "collection_info": null
    },
    {
        "title": "西池落泉联句",
        "author": "裴度",
        "content": "东阁听泉落，能令野兴多。\n散时犹带沫，淙处即跳波。\n偏洗磷磷石，还惊泛泛鹅。\n色清尘不染，光白月相和。\n喷雪萦松竹，攒珠溅芰荷。\n对吟时合响，触树更摇柯。\n照圃红分药，侵阶绿浸莎。\n日斜车马散，余韵逐鸣珂。",
        "dynasty": "唐",
        "collection_info": null
    },
    {
        "title": "首夏犹清和联句",
        "author": "裴度",
        "content": "记得谢家诗，清和即此时。\n余花数种在，密叶几重垂。\n芳谢人人惜，阴成处处宜。\n水萍争点缀，梁燕共追随。\n乱蝶怜疎蘂，残莺恋好枝。\n草香殊未歇，云势渐多奇。\n单服初宁体，新篁已出篱。\n与春为别近，觉日转行迟。\n绕树风光少，侵阶苔藓滋。\n惟思奉欢乐，长得在西池。",
        "dynasty": "唐",
        "collection_info": null
    },
    {
        "title": "蔷薇花联句",
        "author": "裴度",
        "content": "似锦如霞色，连春接夏开。\n波红分影入，风好带香来。\n得地依东阁，当阶奉上台。\n浅深皆有态，次第暗相催。\n满地愁英落，缘堤惜棹迴。\n芳浓濡雨露，明丽隔尘埃。\n似着臙脂染，如经巧妇裁。\n奈花无别计，只有酒残杯。",
        "dynasty": "唐",
        "collection_info": null
    },
    {
        "title": "喜遇刘二十八偶书两韵联句",
        "author": "裴度",
        "content": "病来佳兴少，老去旧游稀。\n笑语纵横作，杯觞络绎飞。\n清谈如水玉，逸韵贯珠玑。\n高位当金铉，虚怀似布衣。\n已容狂取乐，仍任醉忘机。\n舍眷将何适，留欢便是归。\n凤仪常欲附，蚊力自知微。\n愿假尊罍末，膺门自此依。",
        "dynasty": "唐",
        "collection_info": null
    },
    {
        "title": "刘二十八自汝赴左冯涂经洛中相见联句",
        "author": "裴度",
        "content": "不归丹掖去，铜竹漫云云。\n唯喜因过我，须知未贺君。\n诗闻安石咏，香见令公熏。\n欲首函关路，来披缑岭云。\n貂蝉公独步，鸳鹭我同羣。\n插羽先飞酒，交锋便战文。\n镇嵩知表德，定鼎为铭勋。\n顾鄙容商洛，征欢候汝坟。\n频年多谑浪，此夕任喧纷。\n故态犹应在，行期未要闻。\n游藩荣已久，捧袂惜将分。\n讵厌杯行疾，唯愁日向曛。\n穷阴初莽苍，离思渐氤氲。\n残雪午桥岸，斜阳伊水濆。\n上谟尊右掖，全略静东军。\n万顷徒称量，沧溟讵有垠。",
        "dynasty": "唐",
        "collection_info": null
    },
    {
        "title": "度自到洛中与乐天为文酒之会时时构咏乐不可支则慨然共忆梦得而梦得亦分司至止欢惬可知因为联句",
        "author": "裴度",
        "content": "成周文酒会，吾友胜邹枚。\n唯忆刘夫子，而今又到来。\n欲迎先倒屣，亦坐便倾杯。\n饮许伯伦右，诗推公干才。\n久曾聆郢唱，重喜上燕台。\n昼话墙阴转，宵欢斗柄迴。\n新声还共听，故态復相咍。\n遇物皆先赏，从花半未开。\n起时乌帽侧，散处玉山颓。\n墨客喧东阁，文星犯上台。\n咏吟君称首，疎放我为魁。\n忆戴何劳访，留髠不用猜。\n奉觞承曲糵，落笔捧琼瑰。\n醉弁无妨侧，词锋不可摧。\n水轩看翡翠，石径践莓苔。\n童子能骑竹，佳人解咏梅。\n洛中三可矣，邺下七悠哉。\n自向风光急，不须弦管催。\n乐观鱼踊跃，闲爱鹤裴回。\n烟柳青凝黛，波萍绿拨醅。\n春榆初改火，律管又飞灰。\n红药多迟发，碧松宜乱栽。\n马嘶驼陌上，鹢泛凤城隈。\n色色时堪惜，些些病莫推。\n涸流寻轧轧，余刃转恢恢。\n从此知心伏，无因敢自媒。\n室随亲客入，席许旧寮陪。\n逸兴嵇将阮，交情陈与雷。\n洪炉思哲匠，大厦要羣材。\n他日登龙路，应知免曝鳃。",
        "dynasty": "唐",
        "collection_info": null
    },
    {
        "title": "宴兴化池亭送白二十二东归联句",
        "author": "裴度",
        "content": "东洛言归去，西园告别来。\n白头青眼客，池上手中杯。\n离瑟殷勤奏，仙舟委曲回。\n征轮今欲动，宾阁为谁开。\n坐弄琉璃水，行登绿缛堆。\n花低妆照影，萍散酒吹醅。\n岸荫新抽竹，亭香欲变梅。\n随游多笑傲，遇胜且裴回。\n澄澈连天镜，潺湲出地雷。\n林塘难共赏，鞍马莫相催。\n信及鱼还乐，机忘鸟不猜。\n晚晴槐起露，新雨石添苔。\n拟作云泥别，尤思顷刻陪。\n歌停珠贯断，饮罢玉峰颓。\n虽有逍遥志，其如磊落才。\n会当重入用，此去肯悠哉。",
        "dynasty": "唐",
        "collection_info": null
    },
    {
        "title": "西池送白二十二东归兼寄令狐相公联句",
        "author": "裴度",
        "content": "促坐宴回塘，送君归洛阳。\n彼都留上宰，为我说中肠。\n威凤池边别，冥鸿天际翔。\n披云见居守，望日拜封章。\n春尽年华少，舟通景气长。\n送行欢共惜，寄远意难忘。\n东道瞻轩盖，西园醉羽觞。\n谢公深眷眄，商皓信辉光。\n旧德推三友，新篇代八行。",
        "dynasty": "唐",
        "collection_info": null
    },
    {
        "title": "杏园联句",
        "author": "李绛",
        "content": "杏园千树欲随风，一醉同人此暂同。\n老态忽忘丝管裏，衰颜宜解酒杯中。\n曲江日暮残红在，翰苑年深旧事空。\n二十四年流落者，故人相引到花丛。",
        "dynasty": "唐",
        "collection_info": null
    },
    {
        "title": "花下醉中联句",
        "author": "李绛",
        "content": "共醉风光地，花飞落酒杯。\n残春犹可赏，晚景莫相催。\n酒幸年年有，花应岁岁开。\n且当金韵掷，莫遣玉山颓。\n高会弥堪惜，良时不易陪。\n谁能拉花住，争换得春回。\n我辈寻常有，佳人早晚来。\n寄言三相府，欲散且裴回。",
        "dynasty": "唐",
        "collection_info": null
    },
    {
        "title": "乐天是月长斋鄙夫此时愁卧里闾非远云雾难披因以寄怀遂为联句所期解闷焉敢惊禅",
        "author": "刘禹锡",
        "content": "五月长斋月，文心苦行心。\n兰葱不入户，薝卜自成林。\n护戒先辞酒，嫌喧亦彻琴。\n尘埃宾位静，香火道场深。\n我静驯狂象，餐余施众禽。\n定知于佛佞，岂復向书淫。\n阑药凋红艳，庭槐换绿阴。\n风光徒满目，云雾未披襟。\n树为清凉倚，池因盥漱临。\n苹芳遭燕拂，莲坼待蠭寻。\n舍下环流水，窗中列远岑。\n苔斑钱剥落，石怪玉嵚岑。\n鹊顶迎秋秃，莺喉入夏瘖。\n绿杨垂嫩色，綖棘露长鍼。\n散秩身犹幸，趋朝力不任。\n官将方共拙，年与病交侵。\n徇乐非时选，忘机似陆沈。\n鉴容称四皓，扪腹有三壬。\n携手惭连璧，同心许断金。\n紫芝虽继唱，白雪少知音。\n忆罢吴门守，相逢楚水浔。\n舟中频曲宴，夜后各加斟。\n浊酒销残漏，弦声间远砧。\n酡颜舞长袖，密坐接华簪。\n持论峰峦峻，战文矛戟森。\n笑言诚莫逆，造次必相箴。\n往事应如昨，余欢迄至今。\n迎君常倒屣，访我辄携衾。\n阴魄初离毕，阳光正在参。\n待公休一食，纵饮共狂吟。",
        "dynasty": "唐",
        "collection_info": null
    },
    {
        "title": "秋霖即事联句三十韵",
        "author": "白居易",
        "content": "萧索穷秋月，苍茫苦雨天。\n泄云生栋上，行潦入庭前。\n苔色侵三径，波声想五弦。\n井蛙争入户，辙鲋乱归泉。\n高𩅸愁晨坐，空阶警夜眠。\n鹤鸣犹未已，蚁穴亦频迁。\n散漫疎还密，空蒙断復连。\n竹霑青玉润，荷滴白珠圆。\n地湿灰蛾灭，池添水马怜。\n有苗霑霢霂，无月弄潺湲。\n篱菊潜开秀，园蔬已罢鲜。\n断行随雁翅，孤啸耸鸢肩。\n桥柱黏黄菌，墙衣点绿钱。\n草荒行药路，沙泛钓鱼船。\n长者车犹阻，高人榻且悬。\n金乌何日见，玉爵几时传。\n近井桐先落，当檐石欲穿。\n趋风诚有恋，披雾邈无缘。\n廪米陈生醭，庖薪湿起烟。\n鸣鸡潜报晓，急景暗雕年。\n盖洒高松上，丝繁细柳边。\n拂丛时起蝶，堕叶乍惊蝉。\n巾角皆争垫，帬裾别似湔。\n人多蒙翠被，马尽着连干。\n好客无来者，贫家但悄然。\n湿泥印鹤迹，漏壁络蜗涎。\n蚊聚雷侵室，鸥翻/浪满川。\n上楼愁羃羃，绕舍厌溅溅。\n律候今秋矣，欢娱久旷焉。\n但令高兴在，晴后奉周旋。",
        "dynasty": "唐",
        "collection_info": null
    },
    {
        "title": "喜晴联句",
        "author": "白居易",
        "content": "苦雨晴何喜，喜于未雨时。\n气收云物变，声乐鸟乌知。\n蕙泛光风圃，兰开皎月池。\n千峰分远近，九陌好追随。\n白日开天路，玄阴卷地维。\n余清在林薄，新照入涟漪。\n碧树凉先落，青芜湿更滋。\n晒毛经浴鹤，曳尾出泥龟。\n舞去商羊速，飞来野马迟。\n柱边无润础，台上有游丝。\n桥净行尘息，堤长禁柳垂。\n宫城开睥睨，观阙丽罘罳。\n洛水澄清镇，嵩烟展翠帷。\n梁成虹乍见，市散蜃初移。\n藉草风犹暖，攀条露已晞。\n屋穿添碧瓦，墙缺召金锤。\n迥彻来双目，昏烦去四支。\n霞文晚焕烂，星影夕参差。\n爽助门庭肃，寒摧草木衰。\n黄干向阳菊，红洗得霜梨。\n假盖闲谁惜，弹弦燥更悲。\n散蹄良马稳，炙背野人宜。\n洞户晨晖入，空庭宿雾披。\n推林出书目，倾笥上衣椸。\n道路行非阻，轩车望可期。\n无辞访圭窦，且愿见琼枝。\n山阁蓬莱客，储宫羽翼师。\n每优陪丽句，何暇觌英姿。\n翫景方搔首，怀人尚敛眉。\n因吟仲文什，高兴尽于斯。",
        "dynasty": "唐",
        "collection_info": null
    },
    {
        "title": "会昌春连宴即事",
        "author": "白居易",
        "content": "元年寒食日，上巳暮春天。\n鸡黍三家会，莺花二节连。\n光风初澹荡，美景渐暄妍。\n簪组兰亭上，车舆曲水边。\n松声添奏乐，草色助铺筵。\n雀舫宜闲泛，螺杯任漫传。\n园蔬香带露，厨柳暗藏烟。\n丽句轻珠玉，清谈胜管弦。\n陌喧金距鬬，树动綵绳悬。\n姹女妆梳艳，游童衣服鲜。\n圃香知种蕙，池暖忆开莲。\n怪石云疑触，夭桃火欲然。\n正欢唯恐散，虽醉未思眠。\n啸傲人间世，追随地上僊。\n燕来双涎涎，雁去累翩翩。\n行乐真吾事，寻芳独我先。\n滞周惭太史，入洛继先贤。\n昔恨多分手，今欢谬比肩。\n病犹陪讌饮，老更奉周旋。\n望重青云客，情深白首年。\n徧尝珍馔后，许入画堂前。\n舞袖翻红炬，歌鬟插宝蝉。\n断金多感激，倚玉贵迁延。\n说史吞颜注，论诗笑郑笺。\n松筠寒不变，胶漆冷弥坚。\n兴伴王寻戴，荣同隗在燕。\n掷卢夸使气，刻烛鬬成篇。\n实艺皆三捷，虚名愧六联。\n兴阑犹举白，话静每思玄。\n更说归时好，亭亭月正圆。",
        "dynasty": "唐",
        "collection_info": null
    },
    {
        "title": "仆射来示有三春向晚四者难幷之说诚哉是言辄引起题重为联句疲兵再战勍敌难降下笔之时冁然自哂走呈仆射兼简尚书",
        "author": "白居易",
        "content": "三春今向晚，四者昔难幷。\n借问低眉坐，何如携手行。\n旧游多过隙，新宴且寻盟。\n鹦鹉林须乐，麒麟阁未成。\n分阴当爱惜，迟景好逢迎。\n林野熏风起，楼台谷雨晴。\n墙低山半出，池广水初平。\n桥转长虹曲，舟回小鹢轻。\n残花犹布绣，密竹自闻笙。\n欲过芳菲节，难忘宴慰情。\n月轮行似箭，时物始如倾。\n见雁随兄去，听莺求友声。\n蕙长书带展，菰嫩剪刀生。\n坐密衣裳暖，堂虚丝管清。\n峰峦侵碧落，草木近朱明。\n与点非沂水，陪膺是洛城。\n拨醅争绿醑，卧酪待朱樱。\n几处能留客，何人唤解酲。\n旧仪尊右揆，新命宠春卿。\n有喜鹊频语，无机鸥不惊。\n青林思小隐，白雪仰芳名。\n访旧殊千里，登高赖九城。\n酇侯司管钥，疏傅傲簪缨。\n纶綍曾同掌，烟霄即上征。\n册庭尝接武，书殿忝连衡。\n兰室春弥馥，松心晚更贞。\n琴招翠羽下，钩掣紫鳞呈。\n只愿回乌景，谁能避兕觥。\n方知醉兀兀，应是走营营。\n凤阁鸾台路，从他年少争。",
        "dynasty": "唐",
        "collection_info": null
    },
    {
        "title": "城南联句",
        "author": "韩愈",
        "content": "竹影金琐碎，泉音玉淙琤。\n琉璃翦木叶，翡翠开园英。\n流滑随仄步，搜寻得深行。\n遥岑出寸碧，远目增双明。\n干穟纷拄地，化虫枯挶茎。\n木腐或垂耳，草珠竞骈睛。\n浮虚有新斸，摧扤饶孤撑。\n囚飞黏网动，盗啅接弹惊。\n脱实自开坼，牵柔谁绕萦。\n礼鼠拱而立，骇牛躅且鸣。\n蔬甲喜临社，田毛乐宽征。\n露萤不自暖，冻蝶尚思轻。\n宿羽有先晓，食鳞时半横。\n菱飜紫角利，荷折碧圆倾。\n楚腻鳣鲔乱，獠羞蠃蟹幷。\n桑蠖见虚指，穴貍闻鬬狞。\n逗翳翅相筑，摆幽尾交搒。\n蔓涎角出缩，树啄头敲铿。\n修箭褭金饵，羣鲜沸池羹。\n岸壳坼玄兆，野麰渐丰萌。\n窑烟羃疏岛，沙篆印迴平。\n㾕肌遭眊刺，啾耳闻鸡生。\n奇虑恣迴转，遐睎纵逢迎。\n颠林戢远睫，缥气夷空情。\n归迹归不得，舍心舍还争。\n灵麻撮狗蝨，村穉啼禽猩。\n红皱晒檐瓦，黄团繫门衡。\n得隽蝇虎健，相残雀豹趟。\n束枯樵指秃，刈熟担肩赪。\n涩旋皮卷脔，苦开腹彭亨。\n机舂潺湲力，吹簸飘飖精。\n赛馔木盘簇，靸妖藤索絣。\n荒学五六卷，古藏四三茔。\n里儒拳足拜，土怪闪眸侦。\n蹄道补復破，丝窠扫还成。\n暮堂蝙蝠沸，破竈伊威盈。\n追此讯前主，荅云皆冢卿。\n败壁剥寒月，折篁啸遗笙。\n袿熏霏霏在，綦迹微微呈。\n劒石犹竦槛，兽材尚拏楹。\n宝唾拾未尽，玉啼堕犹鎗。\n窗绡疑閟艳，妆烛已销檠。\n绿髮抽珉甃，青肤耸瑶桢。\n白蛾飞舞地，幽蠹落书棚。\n惟昔集嘉咏，吐芳类鸣嘤。\n窥奇摘海异，恣韵激天鲸。\n肠胃绕万象，精神驱五兵。\n蜀雄李杜拔，岳力雷车轰。\n大句斡玄造，高言轧霄峥。\n芒端转寒燠，神助溢杯觥。\n巨细各乘运，湍涠亦腾声。\n凌花咀粉蘂，削缕穿珠樱。\n绮语洗晴雪，娇辞咔雏莺。\n酣欢杂弁珥，繁价流金琼。\n菡萏写江调，萎蕤缀蓝瑛。\n庖霜脍玄鲫，淅玉炊香稉。\n朝馔已百态，春醪又千名。\n哀匏蹙驶景，冽唱凝余晶。\n解魄不自主，痹肌坐空瞠。\n扳援贱蹊绝，炫曜仙选更。\n藂巧竞采笑，骈鲜互探婴。\n桑变忽芜蔓，樟裁浪登丁。\n霞鬬讵能极，风期谁復赓。\n皋区扶帝壤，瓌蕴郁天京。\n祥色被文彦，良才插杉柽。\n隐伏饶气象，兴潜示堆坑。\n擘华露神物，拥终储地祯。\n吁谟壮缔始，辅弼登阶清。\n坌秀恣填塞，呀灵滀渟澄。\n益大联汉魏，肇初迈周嬴。\n积照涵德镜，传经俪金籯。\n食家行鼎鼐，宠族饫弓旌。\n奕制尽从赐，殊私得逾程。\n飞桥上架汉，缭岸俯规瀛。\n潇碧远输委，湖嵌费携擎。\n萄苜从大漠，枫槠至南荆。\n嘉植鲜危朽，膏理易滋荣。\n悬长巧纽翠，象曲善攒珩。\n鱼口星浮没，马毛锦斑骍。\n五方乱风土，百种分鉏耕。\n葩蘖相妬出，菲茸共舒晴。\n类招臻倜诡，翼萃伏衿缨。\n危望跨飞动，冥升蹑登闳。\n春游轹靃靡，彩伴飒嫈嫇。\n遗灿飘的皪，淑颜洞精诚。\n娇应如在寤，颓意若含酲。\n鹓毳翔衣带，鹅肪截佩璜。\n文升相照灼，武胜屠欃枪。\n割锦不酬价，构云有高营。\n通波牣鳞介，疏畹富萧蘅。\n买养驯孔翠，远苞树蕉栟。\n鸿头排刺芡，鹄𪇄攒瓌橙。\n骛广杂良牧，蒙休赖先盟。\n罢旄奉环卫，守封践忠贞。\n战服脱明介，朝冠飘彩纮。\n爵勋逮僮隶，簪笏自怀绷。\n乳下秀嶷嶷，椒蕃泣喤喤。\n貌鑑清溢匣，眸光寒发硎。\n馆儒养经史，缀戚觞孙甥。\n考钟馈殽核，戛鼓侑牢牲。\n飞膳自北下，函珍极东烹。\n如瓜煮大卵，比线茹芳菁。\n海岳错口腹，赵燕锡媌娙。\n一笑释仇恨，百金交弟兄。\n货至貊戎市，呼传鹦鹆令。\n顺居无鬼瞰，抑横免官评。\n杀候肆凌翦，笼原匝罝紭。\n羽空颠雉鷃，血路迸狐麖。\n折足去踸踔，蹙鬐怒䰃鬤。\n跃犬疾翥鸟，呀鹰甚饥䖟。\n算蹄记功赏，裂脑擒摚掁。\n猛毙牛马乐，妖残枭鵅惸。\n窟穷尚嗔视，箭出方惊抨。\n连箱载已实，碍辙弃仍赢。\n喘觑锋刃点，困衝株枿盲。\n扫净豁旷旷，骋遥略苹苹。\n馋杈饱活脔，恶嚼𠽢腥鲭。\n岁律及郊至，古音命韶韺。\n旗斾流日月，帐庐扶栋甍。\n磊落奠鸿璧，参差席香藑。\n玄祇祉兆姓，黑秬饛丰盛。\n庆流蠲瘥疠，威畅捐䡴輣。\n灵燔望高冏，龙驾闻敲𩙁。\n是惟礼之盛，永用表其宏。\n德孕厚生植，恩熙完刖剠。\n宅土尽华族，连田间强甿。\n荫庾森岭桧，啄场翙祥䳟。\n畦肥翦韭●，陶固收盆罂。\n利养积余健，孝思事严祊。\n掘云破嵽嵲，采月漉坳泓。\n寺砌上明镜，僧盂敲晓钲。\n泥象对骋怪，铁钟孤舂锽。\n瘿颈闹鸠鸽，蜿垣乱蛷蝾。\n葚黑老蚕蠋，麦黄韵鹂鹒。\n韶曙迟胜赏，贤明戒先庚。\n驰门填偪仄，竞墅辗砯砰。\n碎缬红满杏，稠凝碧浮饧。\n蹙绳觐娥婺，鬬草撷玑珵。\n粉汗泽广额，金星堕连璎。\n鼻偷困淑郁，眼剽强盯𥋝。\n是节饱颜色，兹疆称都城。\n书饶罄鱼茧，纪盛播琴筝。\n奚必事远觌，无端逐羇伧。\n将身亲魍魅，浮迹侣鸥鶄。\n腥味空奠屈，天年徒羡彭。\n惊魂见蛇蚓，触齅值虾蟚。\n幸得履中气，忝从拂天枨。\n归私暂休暇，驱明出庠黉。\n鲜意竦轻畅，连辉照琼莹。\n陶暄逐风乙，跃视舞晴蜻。\n足胜自多诣，心贪敌无勍。\n始知乐名教，何用苦拘儜。\n毕景任诗趣，焉能守硁硁。",
        "dynasty": "唐",
        "collection_info": null
    },
    {
        "title": "会合联句",
        "author": "韩愈",
        "content": "离别言无期，会合意弥重。\n病添儿女恋，老丧丈夫勇。\n劒心知未死，诗思犹孤耸。\n愁去剧箭飞，欢来若泉涌。\n析言多新贯，摅抱无昔壅。\n念难须勤追，悔易勿轻踵。\n吟巴山荦峃，说楚波堆垄。\n马辞虎豹怒，舟出蛟鼍恐。\n狂鲸时孤轩，幽狖杂百种。\n瘴衣常腥腻，蛮器多疎宂。\n剥苔弔斑林，角饭饵沈冢。\n忽尔衔远命，归欤舞新宠。\n鬼窟脱幽妖，天居觌清栱。\n京游步方振，谪梦意犹恟。\n诗书夸旧知，酒食接新奉。\n嘉言写清越，愈病失肬肿。\n夏阴偶高庇，宵魄接虚拥。\n雪弦寂寂听，茗盌纤纤捧。\n驰辉烛浮萤，幽响泄潜蛬。\n诗老独何心，江疾有余尰。\n我家本瀍谷，有地介皋巩。\n休迹忆沈冥，峨冠惭阘𤾖。\n升朝高辔逸，振物羣听悚。\n徒言濯幽泌，谁与薙荒茸。\n朝绅郁青绿，马饰曜珪珙。\n国讐未销铄，我志荡邛陇。\n君才诚倜傥，时论方汹溶。\n格言多彪蔚，悬解无梏拲。\n张生得渊源，寒色拔山冢。\n坚如撞羣金，眇若抽独蛹。\n伊余何所拟，跛鼈讵能踊。\n块然堕岳石，飘尔罥巢氄。\n龙斾垂天卫，云韶凝禁甬。\n君胡眠安然，朝鼓声汹汹。",
        "dynasty": "唐",
        "collection_info": null
    },
    {
        "title": "鬬鸡联句",
        "author": "韩愈",
        "content": "大鸡昂然来，小鸡竦而待。\n峥嵘颠盛气，洗刷凝鲜彩。\n高行若矜豪，侧睨如伺殆。\n精光目相射，劒戟心独在。\n既取冠为胄，復以距为镦。\n天时得清寒，地利挟爽垲。\n磔毛各噤㾕，怒瘿争碨磊。\n俄膺忽尔低，植立瞥而改。\n腷膊战声喧，缤飜落羽皠。\n中休事未决，小挫势益倍。\n妬肠务生敌，贼性专相醢。\n裂血失鸣声，啄殷甚饥馁。\n对起何急惊，随旋诚巧绐。\n毒手饱李阳，神槌困朱亥。\n恻心我以仁，碎首尔何罪。\n独胜事有然，旁惊汗流浼。\n知雄欣动颜，怯负愁看贿。\n争观云填道，助叫波飜海。\n事爪深难解，嗔睛时未怠。\n一喷一醒然，再接再砺乃。\n头垂碎丹砂，翼搨拖锦綵。\n连轩尚贾余，清厉比归凯。\n选俊感收毛，受恩惭始隗。\n英心甘鬬死，义肉耻庖宰。\n君看鬬鸡篇，短韵有可采。",
        "dynasty": "唐",
        "collection_info": null
    },
    {
        "title": "纳凉联句",
        "author": "韩愈",
        "content": "递啸取遥风，微微近秋朔。\n金柔气尚低，火老候愈浊。\n熙熙炎光流，竦竦高云擢。\n闪红惊蚴虬，凝赤耸山岳。\n目林恐焚烧，耳井忆瀺灂。\n仰惧失交泰，非时结冰雹。\n化邓渴且多，奔河诚已悫。\n暍道者谁子，叩商者何乐。\n洗矣得滂沱，感然鸣鸑鷟。\n嘉愿苟未从，前心空缅邈。\n清砌千迴坐，冷环再三握。\n烦怀却星星，高意还卓卓。\n龙沈剧煮鳞，牛喘甚焚角。\n蝉烦鸣转喝，乌噪饥不啄。\n昼蝇食案繁，宵蚋肌血渥。\n单絺厌已褫，长䈉倦还捉。\n幸兹得佳朋，于此荫华桷。\n青荧文簟施，淡澉甘瓜濯。\n大壁旷凝净，古画奇驳荦。\n凄如羾寒门，皓若攒玉璞。\n埽宽延鲜飙，汲冷渍香穱。\n篚实摘林珍，盘殽馈禽㲉。\n空堂喜淹留，贫馔羞龌龊。\n殷勤相劝勉，左右加砻斲。\n贾勇发霜硎，争前曜冰槊。\n微然草根响，先被诗情觉。\n感衰悲旧改，工异逞新貌。\n谁言摈朋老，犹自将心学。\n危檐不敢凭，朽机惧倾扑。\n青云路难近，黄鹤足仍镯。\n未能饮渊泉，立滞叫芳药。\n与子昔睽离，嗟余苦屯剥。\n直道败邪径，拙谋伤巧诼。\n炎湖度氛氲，热石行荦硞。\n痟肌夏尤甚，疟渴秋更数。\n君颜不可觌，君手无由搦。\n今来沐新恩，庶见返鸿朴。\n儒庠恣游息，圣籍饱商搉。\n危行无低徊，正言免咿喔。\n车马获同驱，酒醪欣共欶。\n惟忧弃菅蒯，敢望侍帷幄。\n此志且何如，希君为追琢。",
        "dynasty": "唐",
        "collection_info": null
    },
    {
        "title": "秋雨联句",
        "author": "韩愈",
        "content": "万木声号呼，百川气交会。\n庭飜树离合，牖变景明蔼。\n潨泻殊未终，飞浮亦云泰。\n牵怀到空山，属听迩惊濑。\n檐垂白练直，渠涨清湘大。\n甘津泽祥禾，伏润肥荒艾。\n主人吟有欢，客子歌无奈。\n侵阳日沈玄，剥节风搜兑。\n坱圠游峡喧，飕飗卧江汰。\n微飘来枕前，高洒自天外。\n蛬穴何迫迮，蝉枝埽鸣哕。\n楥菊茂新芳，径兰销晚馤。\n地镜时昏晓，池星竞漂沛。\n讙呶寻一声，灌注咽羣籁。\n儒宫烟火湿，市舍煎熬忲。\n卧冷空避门，衣寒屡循带。\n水怒已倒流，阴繁恐凝害。\n忧鱼思舟檝，感禹勤畎浍。\n怀襄信可畏，疏决须有赖。\n筮命或冯蓍，卜晴将问蔡。\n庭商忽惊舞，墉禜亦亲酹。\n氛醨稍疎映，雺乱还拥荟。\n阴旌时摎流，帝鼓镇訇磕。\n枣圃落青玑，瓜畦烂文贝。\n贫薪不烛竈，富粟空填廥。\n秦俗动言利，鲁儒欲何匄。\n深路倒羸骖，弱途拥行轪。\n毛羽皆遭冻，离褷不能翙。\n飜浪洗虚空，倾涛败藏盖。\n吾人犹在陈，僮仆诚自郐。\n因思征蜀士，未免湿戎斾。\n安得发商飙，廓然吹宿霭。\n白日悬大野，幽泥化轻壒。\n战场暂一干，贼肉行可脍。\n搜心思有效，抽策期称最。\n岂惟虑收穫，亦以救颠沛。\n禽情初啸俦，础色微收霈。\n庶几谐我愿，遂止无已太。",
        "dynasty": "唐",
        "collection_info": null
    },
    {
        "title": "征蜀联句",
        "author": "韩愈",
        "content": "日王忿违慠，有命事诛拔。\n蜀险豁关防，秦师纵横猾。\n风旗匝地扬，雷鼓轰天杀。\n竹兵彼皴脆，铁刃我枪䶪。\n刑神咤牦旄，阴燄飐犀札。\n飜霓纷偃蹇，塞野澒坱圠。\n生狞竞掣跌，痴突争填轧。\n渴鬬信豗呶，噉奸何噢嗗。\n更呼相簸荡，交斫双缺齾。\n火发激铓腥，血漂腾足滑。\n飞猱无整阵，翩鹘有邪戛。\n江倒沸鲸鲲，山摇溃貙䝟。\n中离分二三，外变迷七八。\n逆颈尽徽索，仇头恣髠鬝。\n怒鬚犹鬇鬡，断臂仍𤬁𤫶。\n石潜设奇伏，穴觑骋精察。\n中矢类妖㺑，跳锋状惊豽。\n蹋飜聚林岭，斗起成埃圿。\n斾亡多空杠，轴折鲜联辖。\n剟肤浃疮痍，败面碎剠㓤。\n浑奔肆狂勷，捷窜脱趫黠。\n岩钩踔狙猨，水漉杂鳣螖。\n投奅闹䃔䃧，填隍𠋘㑻𠋚。\n强睛死不闭，犷眼困逾䀣。\n爇堞熇歊熺，抉门呀拗䦪。\n天刀封未坼，酋胆慑前揠。\n跧梁排郁缩，闯窦揳窋窡。\n迫胁闻杂驱，咿呦叫冤{⻊兀}。\n穷区指清夷，凶部坐雕铩。\n邛文裁斐斖，巴艳收婠妠。\n椎肥牛呼牟，载实驼鸣𡇼。\n圣灵闵顽嚚，焘养均草䕓。\n下书遏雄虓，解罪弔挛瞎。\n战血时销洗，劒霜夜清刮。\n汉栈罢嚣阗，獠江息澎汃。\n戍寒绝朝乘，刁暗歇宵詧。\n始去杏飞蠭，及归柳嘶𧉒。\n庙献繁馘级，乐声洞椌楬。\n台图焕丹玄，郊告俨匏稭。\n念齿慰霉黧，视伤悼瘢痆。\n休输任讹寝，报力厚麸秳。\n公欢钟晨撞，室宴丝晓扴。\n杯盂酬酒醪，箱箧馈巾帓。\n小臣昧戎经，维用赞勋劼。",
        "dynasty": "唐",
        "collection_info": null
    },
    {
        "title": "同宿联句",
        "author": "韩愈",
        "content": "自从别君来，远出遭巧谮。\n斑斑落春泪，浩浩浮秋浸。\n毛奇覩象犀，羽怪见鵩鸩。\n朝行多危栈，夜卧饶惊枕。\n生荣今分踰，死弃昔情任。\n鹓行参绮陌，鸡唱闻清禁。\n山晴指高标，槐密骛长荫。\n直辞一以荐，巧舌千皆𦧈。\n匡鼎惟说诗，桓谭不读谶。\n逸韵何嘈嗷，高名俟沽赁。\n纷葩欢屡填，旷朗忧早渗。\n为君开酒肠，颠倒舞相饮。\n曦光霁曙物，景曜铄宵祲。\n儒门虽大启，奸首不敢闯。\n义泉虽至近，盗索不敢沁。\n清琴试一挥，白鹤叫相喑。\n欲知心同乐，双茧抽作纴。",
        "dynasty": "唐",
        "collection_info": null
    },
    {
        "title": "莎栅联句",
        "author": "韩愈",
        "content": "冰溪时咽绝，风枥方轩举。\n此处不断肠，定知无断处。",
        "dynasty": "唐",
        "collection_info": null
    },
    {
        "title": "雨中寄孟刑部几道联句",
        "author": "韩愈",
        "content": "秋潦淹辙迹，高居限参拜。\n耿耿蓄良思，遥遥仰嘉话。\n一晨长隔岁，百步远殊界。\n商听饶清耸，闷怀空抑噫。\n美君知道腴，逸步谢天械。\n吟馨铄纷杂，抱照莹疑怪。\n撞宏声不掉，输邈澜逾杀。\n檐泻碎江喧，街流浅溪迈。\n念初相遭逢，幸免因媒介。\n祛烦类决痈，惬兴剧爬疥。\n研文较幽玄，呼博骋雄快。\n今君轺方驰，伊我羽已铩。\n温存感深惠，琢切奉明诫。\n迨兹更凝情，暂阻若婴瘵。\n欲知相从尽，灵珀拾纤芥。\n欲知相益多，神药销宿惫。\n德符仙山岸，永立难欹坏。\n气涵秋天河，有朗无惊湃。\n祥凤遗蒿鷃，云韶掩夷靺。\n争名求鹄徒，腾口甚蝉喝。\n未来声已赫，始鼓敌前败。\n鬬场再鸣先，遐路一飞届。\n东野继奇躅，修纶悬众犗。\n穿空细丘垤，照日陋菅蒯。\n小生何足道，积慎如触虿。\n愔愔抱所诺，翼翼自申戒。\n圣书空勘读，盗食敢求嘬。\n惟当骑款段，岂望觌珪玠。\n弱操愧筠杉，微芳比萧●。\n何以验高明，柔中有刚夬。",
        "dynasty": "唐",
        "collection_info": null
    },
    {
        "title": "远游联句",
        "author": "韩愈",
        "content": "别肠车轮转，一日一万周。\n离思春冰泮，澜漫不可收。\n驰光忽以迫，飞辔谁能留。\n取之讵灼灼，此去信悠悠。\n楚客宿江上，夜魂栖浪头。\n晓日生远岸，水芳缀孤舟。\n村饮泊好木，野蔬拾新柔。\n独含悽悽别，中结郁郁愁。\n人忆旧行乐，鸟吟新得俦。\n灵瑟时窅窅，霠猨夜啾啾。\n愤涛气尚盛，恨竹泪空幽。\n长怀绝无已，多感良自尤。\n即路涉献岁，归期眇凉秋。\n两欢日牢落，孤悲坐绸缪。\n观怪忽荡漾，叩奇独冥搜。\n海鲸吞明月，浪岛没大沤。\n我有一寸鈎，欲钓千丈流。\n良知忽然远，壮志郁无抽。\n魍魅暂出没，蛟螭互蟠蟉。\n昌言拜舜禹，举颿凌斗牛。\n怀糈馈贤屈，乘桴追圣丘。\n飘然天外步，岂肯区中囚。\n楚些待谁弔，贾辞缄恨投。\n翳明弗可晓，秘魂安所求。\n气毒放逐域，蓼杂芳菲畴。\n当春忽凄凉，不枯亦飕飗。\n貉谣众猥款，巴语相咿嚘。\n默誓去外俗，嘉愿还中州。\n江生行既乐，躬辇自相勠。\n饮醇趣明代，味腥谢荒陬。\n驰深鼓利檝，趋险惊蜚輶。\n繫石沈靳尚，开弓射鴅吺。\n路暗执屏翳，波惊戮阳侯。\n广泛信缥缈，高行恣浮游。\n外患萧萧去，中悒稍稍瘳。\n振衣造云阙，跪坐陈清猷。\n德风变谗巧，仁气销戈矛。\n名声照西海，淑问无时休。\n归哉孟夫子，归去无夷犹。",
        "dynasty": "唐",
        "collection_info": null
    },
    {
        "title": "晚秋郾城夜会联句",
        "author": "韩愈",
        "content": "从军古云乐，谈笑青油幕。\n灯明夜观棊，月暗秋城柝。\n羁客方寂历，惊乌时落泊。\n语阑壮气衰，酒醒寒砧作。\n遇主贵陈力，夷凶匪兼弱。\n百牢犒舆师，千户购首恶。\n平生耻论兵，末暮不轻诺。\n徒然感恩义，谁復论勋爵。\n多士被霑汚，小夷施毒蠚。\n何当铸劒戟，相与归台阁。\n室妇欢鸣鹳，家人祝喜鹊。\n终朝考蓍龟，何日亲蒸礿。\n间使断津梁，潜军索林薄。\n红尘羽书靖，大水沙囊涸。\n铭山子所工，插羽余何怍。\n未足烦刀俎，祗应输管钥。\n雨矢逐天狼，电矛驱海若。\n灵诛固无纵，力战谁敢却。\n峨峨云梯翔，赫赫火箭着。\n连空隳雉堞，照夜焚城郭。\n军门宣一令，庙算建三略。\n雷鼓揭千枪，浮桥交万筰。\n蹂野马云腾，映原旗火铄。\n疲氓坠将拯，残虏狂可缚。\n摧锋若貙兕，超乘如猱玃。\n逢掖服飜惭，缦胡缨可愕。\n星陨闻雊雉，师兴随唳鹤。\n虎豹贪犬羊，鹰鹯憎鸟雀。\n烧陂除积聚，灌垒失依託。\n凭轼谕昏迷，执殳征暴虐。\n仓空战卒饥，月黑探兵错。\n凶徒更蹈藉，逆族相啖嚼。\n轴轳亘淮泗，斾旌连夏鄂。\n大野纵氐羌，长河浴骝骆。\n东西竞角逐，远近施矰缴。\n人怨童聚谣，天殃鬼行虐。\n汉刑支郡黜，周制闲田削。\n侯社退无功，鬼薪惩不恪。\n余虽司斧锧，情本尚丘壑。\n且待献俘囚，终当返耕穫。\n藁街陈鈇钺，桃塞兴钱镈。\n地理画封疆，天文埽寥廓。\n天子悯疮痍，将军禁卤掠。\n策勋封龙頟，归兽获麟脚。\n诘诛敬王怒，给復哀人瘼。\n泽髮解兜鍪，酡颜倾凿落。\n安存惟恐晚，洗雪不论昨。\n暮鸟已安巢，春蚕看满箔。\n声明动朝阙，光宠耀京洛。\n旁午降丝纶，中坚拥鼓铎。\n密坐列珠翠，高门涂粉雘。\n跋朝贺书飞，塞路归鞍跃。\n魏阙横云汉，秦关束岩㟧。\n拜迎罗櫜鞬，问遗结囊橐。\n江淮永清晏，宇宙重开拓。\n是日号升平，此年名作噩。\n洪赦方下究，武飙亦旁魄。\n南据定蛮陬，北攫空朔漠。\n儒生惬教化，武士猛刺斫。\n吾相两优游，他人双落莫。\n印从负鼎佩，门为登坛凿。\n再入更显严，九迁弥謇谔。\n宾筵尽狐赵，导骑多卫霍。\n国史擅芬芳，宫娃分绰约。\n丹掖列鹓鹭，洪炉衣狐貉。\n摛文挥月毫，讲劒淬霜锷。\n命衣备藻火，赐乐兼附搏。\n两厢铺𣰽毺，五鼎调勺药。\n带垂苍玉佩，辔蹙黄金络。\n诱接喻登龙，趋驰状倾藿。\n青娥翳长袖，红颊吹鸣籥。\n傥不忍辛勤，何由恣欢谑。\n惟当早富贵，岂得暂寂寞。\n但掷雇笑金，仍祈却老药。\n殁庙配尊斝，生堂合毊鑮。\n安行庇松篁，高卧枕莞蒻。\n洗沐恣兰芷，割烹厌腗臄。\n喜颜非忸怩，达志无陨穫。\n诙谐酒席展，慷慨戎装着。\n斩马祭旄纛，包羔礼芒屩。\n山多离隐豹，野有求伸蠖。\n推选阅羣材，荐延搜一鹗。\n左右供谄誉，亲交献谀噱。\n名声载揄扬，权势实熏灼。\n道旧生感激，当歌发酬酢。\n羣孙轻绮纨，下客丰醴酪。\n穷天贡琛异，匝海赐酺醵。\n作乐鼓还槌，从禽弓始彍。\n取欢移日饮，求胜通宵博。\n五白气争呼，六奇心运度。\n恩泽诚布濩，嚚顽已箫勺。\n告成上云亭，考古垂矩矱。\n前堂清夜吹，东第良晨酌。\n池莲拆秋房，院竹飜夏箨。\n五狩朝恆岱，三畋宿杨柞。\n农书乍讨论，马法长悬格。\n雪下收新息，阳生过京索。\n尔牛时寝讹，我仆或歌咢。\n帝载弥天地，臣辞劣萤爝。\n为诗安能详，庶用存糟粕。",
        "dynasty": "唐",
        "collection_info": null
    },
    {
        "title": "石鼎联句",
        "author": "韩愈",
        "content": "巧匠斲山骨，刳中事煎烹。\n直柄未当权，塞口且吞声。\n龙头缩菌蠢，豕腹涨彭亨。\n外苞干藓文，中有暗浪惊。\n在冷足自安，遭焚意弥贞。\n谬当鼎鼐间，妄使水火争。\n大似烈士胆，圆如战马缨。\n上比香炉尖，下与镜面平。\n秋瓜未落蔕，冻芋强抽萌。\n一块元气闭，细泉幽窦倾。\n不值输写处，焉知怀抱清。\n方当洪炉然，益见小器盈。\n睆睆无刃迹，团团类天成。\n遥疑龟负图，出曝晓正晴。\n旁有双耳穿，上有孤髻撑。\n或讶短尾铫，又似无足铛。\n可惜寒食毬，掷此傍路坑。\n何当出灰灺，无计离缾罂。\n陋质荷斟酌，狭中媿提擎。\n岂能煮仙药，但未污羊羹。\n形模妇女笑，度量儿童轻。\n徒示坚重性，不过升合盛。\n傍似废毂仰，侧见折轴横。\n时于蚯蚓窍，微作苍蝇鸣。\n以兹飜溢愆，实负任使诚。\n常居顾盼地，敢有漏泄情。\n宁依暖热弊，不与寒凉幷。\n区区徒自效，琐琐不足呈。\n回旋但兀兀，开阖惟[铿铿]。\n全胜瑚琏贵，空有口传名。\n岂比俎豆古，不为手所撜。\n磨砻去圭角，浸润着光精。\n愿君莫嘲诮，此物方施行。",
        "dynasty": "唐",
        "collection_info": null
    },
    {
        "title": "有所思联句",
        "author": "孟郊",
        "content": "相思绕我心，日夕千万重。\n年光坐婉娩，春泪销颜容。\n台镜晦旧晖，庭草滋深茸。\n望夫山上石，别劒水中龙。",
        "dynasty": "唐",
        "collection_info": null
    },
    {
        "title": "遣兴联句",
        "author": "孟郊",
        "content": "我心随月光，写君庭中央。\n月光有时晦，我心安所忘。\n常恐金石契，断为相思肠。\n平生无百岁，岐路有四方。\n四方各异俗，适异非所将。\n驽蹄顾挫秣，逸翮遗稻粱。\n时危抱独沈，道泰怀同翔。\n独居久寂默，相顾聊慨慷。\n慨慷丈夫志，可以曜锋铓。\n蘧宁知卷舒，孔颜识行藏。\n殷鉴谅不远，佩兰永芬芳。\n苟无夫子听，谁使知音扬。",
        "dynasty": "唐",
        "collection_info": null
    },
    {
        "title": "赠劒客李园联句",
        "author": "孟郊",
        "content": "天地有灵术，得之者惟君。\n筑炉地区外，积火烧氛氲。\n照海铄幽怪，满空歊异氛。\n山磨电奕奕，水淬龙蝹蝹。\n太一装以宝，列仙篆其文。\n可用慑百神，岂惟壮三军。\n有时幽匣吟，忽似深潭闻。\n风胡久已死，此劒将谁分。\n行当献天子，然后致殊勋。\n岂知丰城下，空有斗间云。",
        "dynasty": "唐",
        "collection_info": null
    },
    {
        "title": "过海联句",
        "author": "贾岛",
        "content": "沙鸟浮还没，山云断復连。\n棹穿波底月，船压水中天。",
        "dynasty": "唐",
        "collection_info": null
    },
    {
        "title": "妓席与杜牧之同咏",
        "author": "张祜",
        "content": "骰子逡巡裹手拈，无因得见玉纤纤。\n但知报道金钗落，髣髴还应露指尖。",
        "dynasty": "唐",
        "collection_info": null
    },
    {
        "title": "同赵二十二访张明府郊居联句",
        "author": "杜牧",
        "content": "陶潜官罢酒缾空，门掩杨花一夜风。\n古调诗吟山色裏，无弦琴在月明中。\n远檐高树宜幽鸟，出岫孤云逐晚虹。\n别后东篱数枝菊，不知闲醉与谁同。",
        "dynasty": "唐",
        "collection_info": null
    },
    {
        "title": "游长安诸寺联句 靖恭坊大兴善寺 老松青桐联二十字绝句",
        "author": "段成式",
        "content": "有松堪繫马，遇钵更投鍼。\n记得汤师句，高禅助朗吟。\n乘晴入精舍，语默想东林。\n尽是忘机侣，谁惊息影禽。\n一雨微尘尽，支郎许数过。\n方同齅薝卜，不用算多罗。",
        "dynasty": "唐",
        "collection_info": null
    },
    {
        "title": "游长安诸寺联句 靖恭坊大兴善寺 蛤像联二十字绝句",
        "author": "段成式",
        "content": "相好全如梵，端倪祗为隋。\n宁同蚌顽恶，但与鹬相持。\n虽因雀变化，不逐月亏盈。\n纵有天中匠，神工讵可成。",
        "dynasty": "唐",
        "collection_info": null
    },
    {
        "title": "游长安诸寺联句 靖恭坊大兴善寺 圣柱联句",
        "author": "段成式",
        "content": "天心惟助善，圣迹此开阳。\n载恐雷轮重，絙疑电索长。\n上衝挟螮蝀，不动束锒铛。\n饥鸟未曾啄，乖龙宁敢藏。",
        "dynasty": "唐",
        "collection_info": null
    },
    {
        "title": "游长安诸寺联句 长乐坊安国寺 红楼联句",
        "author": "段成式",
        "content": "重迭碎晴空，余霞更照红。\n蝉踪近鳷鹊，鸟道接相风。\n苔静金轮路，云轻白日宫。\n壁诗传谢客，门牓占休公。",
        "dynasty": "唐",
        "collection_info": null
    },
    {
        "title": "游长安诸寺联句 长乐坊安国寺 穗柏联句",
        "author": "段成式",
        "content": "一院暑难侵，莓苔共影深。\n标枝争息鸟，余吹正开襟。\n宿雨香添色，残阳石在阴。\n乘闲动诗意，助静入禅心。",
        "dynasty": "唐",
        "collection_info": null
    },
    {
        "title": "游长安诸寺联句 长乐坊安国寺 题璘公院",
        "author": "段成式",
        "content": "静，虚。\n热际，安居。\n龛灯敛，印香除。\n东林宾客，西涧图书。\n檐外垂青豆，经中发白蕖。\n纵辩宗因衮衮，忘言理事如如。\n泉台定将入流否，邻笛足疑清梵余。",
        "dynasty": "唐",
        "collection_info": null
    },
    {
        "title": "游长安诸寺联句 常乐坊赵景公寺 吴画联句",
        "author": "段成式",
        "content": "惨澹十堵内，吴生纵狂迹。\n风云将逼人，神鬼如脱壁。\n其中龙最怪，张甲方汗栗。\n黑云夜窸窣，焉知不霹雳。\n此际忽仙子，猎猎衣舃奕。\n妙瞬乍疑生，参差夺人魄。\n往往乘猛虎，衝梁耸奇石。\n苍峭束高泉，角膝惊欹侧。\n冥狱不可视，毛戴腋流液。\n苟能水成河，剎那沈火宅。",
        "dynasty": "唐",
        "collection_info": null
    },
    {
        "title": "游长安诸寺联句 常乐坊赵景公寺 题约公院",
        "author": "段成式",
        "content": "印火荧荧，灯续燄青。\n七俱胝咒，四阿含经。\n各录佳语，聊事素屏。\n丈室安居，延宾不扃。",
        "dynasty": "唐",
        "collection_info": null
    },
    {
        "title": "游长安诸寺联句 大同坊云华寺 偶联句",
        "author": "段成式",
        "content": "共入夕阳寺，因窥甘露门。\n清香惹苔藓，忍草杂兰荪。\n捷偈飞钳荅，新诗倚杖论。\n坏幡标古剎，圣画焕崇垣。\n岂慕穿笼鸟，难防在牖猿。\n一音唯一性，三语更三幡。",
        "dynasty": "唐",
        "collection_info": null
    },
    {
        "title": "游长安诸寺联句 道政坊宝应寺 僧房联句",
        "author": "段成式",
        "content": "古画思匡岭，上方疑傅岩。\n蝶闲移忍草，蝉晓揭高杉。\n香字消芝印，金经发茝函。\n井通松底脉，书坼洞中缄。",
        "dynasty": "唐",
        "collection_info": null
    },
    {
        "title": "游长安诸寺联句 道政坊宝应寺 小小写真联句",
        "author": "段成式",
        "content": "如生小小真，犹自未栖尘。\n褕袂将离座，斜柯欲近人。\n昔时知出众，情宠占横陈。\n不遣游张巷，岂教窥宋邻。\n庾楼吹笛裂，弘阁赏歌新。\n蝉怯纤腰步，蛾惊半额嚬。\n图形谁有术，买笑讵辞贫。\n复陇迷村径，重泉隔汉津。\n同心知作羽，比目定为鳞。\n残月巫山夕，余霞洛浦晨。",
        "dynasty": "唐",
        "collection_info": null
    },
    {
        "title": "游长安诸寺联句 平康坊菩萨寺 书事联句",
        "author": "段成式",
        "content": "悉为无事者，任被俗流憎。\n客异干时客，僧非出院僧。\n远闻疎牖磬，晓辨密龛灯。\n步触珠旛响，吟窥钵水澄。\n句饶方外趣，游惬社中朋。\n静裏已驯鸽，斋中亦好鹰。\n金涂笔是褧，彩溜纸非缯。\n锡杖已剋锻，田衣从怀塍。\n占床暂一胁，卷箔赖长肱。\n佛日初开照，魔天破几层。\n咒中陈秘计，论处正先登。\n勇带绽鍼石，危防丘井藤。",
        "dynasty": "唐",
        "collection_info": null
    },
    {
        "title": "游长安诸寺联句 光宅坊光宅寺 中禅师影堂联句",
        "author": "段成式",
        "content": "名下固无虚，敖曹貌严毅。\n洞达见空王，圆融入佛地。\n一言当要害，忽忽醒诸醉。\n不动须弥山，多方辩无匮。\n坦率对万乘，偈荅无所避。\n尔如毘沙门，外形如脱履。\n但以理为量，不语怪力事。\n木石摧贡高，慈悲引贪恚。\n当时乏支许，何人契深致。\n随宜讵说三，直下开不二。",
        "dynasty": "唐",
        "collection_info": null
    },
    {
        "title": "游长安诸寺联句 翊善坊保寿寺 光天帧讚联句",
        "author": "段成式",
        "content": "观音化身，厥形孔怪。\n胣脑淫厉，众魔膜拜。\n指梦鸿纷，牓列区界。\n其事明张，何不可解。\n阎阿德川，大士先天。\n众象参罗，福源田田。\n百亿花发，百千灯然。\n胶如[络绎]，浩汗连绵。\n燄摩界戚，洛迦苦霁。\n正念皈依，众青如𥶙。\n戾滓可汰，痴膜可蜕。\n稽首如空，睟容若睇。\n阐提墨师，覩而面之。\n寸念不生，未遇乎而。",
        "dynasty": "唐",
        "collection_info": null
    },
    {
        "title": "游长安诸寺联句 宣阳坊静域寺 三阶院联句",
        "author": "段成式",
        "content": "密密助堂堂，隋人歌檿桑。\n双弧摧孔雀，一矢陨贪狼。\n百步望云立，九规看月张。\n获蛟徒破浪，中乙漫如墙。\n还似贯金鼓，更疑穿石梁。\n因添挽河力，为灭射天狂。\n绝艺却南牧，英声来鬼方。\n丽龟何足敌，殪豕未为长。\n龙臂胜猨臂，星芒超箭芒。\n虚夸绝高鸟，垂拱议明堂。",
        "dynasty": "唐",
        "collection_info": null
    },
    {
        "title": "游长安诸寺联句 崇义坊招福院 赠诸上人联句",
        "author": "段成式",
        "content": "飜了西天偈，烧余梵宇香。\n捻眉愁俗客，支颊背残阳。\n洲号惟思沃，山名祗记匡。\n辨中摧世智，定裏破魔强。\n许叡禅心彻，汤休诗思长。\n朗吟疎磬断，久语贯珠妨。\n乘兴书芭叶，闲来入豆房。\n漫题存古壁，怪画匝长廊。",
        "dynasty": "唐",
        "collection_info": null
    },
    {
        "title": "游长安诸寺联句 招国坊崇济寺 奇松联二十字绝句",
        "author": "段成式",
        "content": "杉松何相疎，榆柳方迥屑。\n无人擅谈柄，一枝不敢折。\n中庭苔藓深，吹余鸣佛禽。\n至于摧折枝，凡草犹避阴。\n僻径根从露，闲房枝任侵。\n一株风正好，来助碧云吟。\n时时埽窗声，重露滴寒砌。\n风飐一枝遒，闲窥别生势。\n偃盖入楼妨，盘根侵井窄。\n高僧独惆怅，为与澄岚隔。",
        "dynasty": "唐",
        "collection_info": null
    },
    {
        "title": "游长安诸寺联句 永安坊永寿寺 闲中好",
        "author": "段成式",
        "content": "闲中好，尽日松为侣。\n此趣人不知，轻风度僧语。\n闲中好，尘务不萦心。\n坐对当窗木，看移三面阴。\n闲中好，幽磬度声迟。\n卷上论题肇，画中僧姓支。",
        "dynasty": "唐",
        "collection_info": null
    },
    {
        "title": "游长安诸寺联句 崇仁坊资圣寺 诸画联句",
        "author": "段成式",
        "content": "吴生画勇矛戟攒，出变奇势千万端。\n苍苍鬼怪层壁宽，覩之忽忽毛髮寒。\n棱伽之力所疲殚，李真周昉优劣难。\n活禽生卉推边鸾，花房嫩彩犹未干。\n韩干变态如激湍，惜哉壁画世未殚。\n后人新画何汗漫。",
        "dynasty": "唐",
        "collection_info": null
    },
    {
        "title": "北禅院避暑联句",
        "author": "皮日休",
        "content": "歊蒸何处避，来入戴颙宅。\n逍遥脱单绞，放旷抛轻策。\n爬搔林下风，偃仰涧中石。\n残蝉烟外响，野鹤沙中迹。\n到此失烦襟，萧然揖禅伯。\n藤悬迭霜蜕，桂倚支云锡。\n清阴竖毛髮，爽气舒筋脉。\n逐幽随竹书，选胜铺苮席。\n鱼跳上紫芡，蝶化缘青壁。\n心是玉莲徒，耳为金磬敌。\n吾宗昔高尚，志在羲皇易。\n岂独断韦编，几将刓铁擿。\n天书既屡降，野抱难自适。\n一入承明庐，盱衡论今昔。\n流光不容寸，斯道甘枉尺。\n既起谢儒玄，亦飜商羽翼。\n封章帷幄徧，梦寐江湖白。\n摆落函谷尘，高欹华阳帻。\n诏去云无信，归来鹤相识。\n半病夺牛公，全慵捕鱼客。\n少微光一点，落此芒磔索。\n释子问池塘，门人废幽赜。\n堪悲东序宝，忽变西方籍。\n不见步兵诗，空怀康乐屐。\n高名不可效，胜境徒堪惜。\n墨沼转疎芜，玄斋踰阒寂。\n迟迟不可去，凉飔满杉柏。\n日下洲岛清，烟生苾蒭碧。\n俱怀出尘想，共有吟诗癖。\n终与净名游，还来雪山觅。",
        "dynasty": "唐",
        "collection_info": null
    },
    {
        "title": "寂上人院联句",
        "author": "皮日休",
        "content": "瘿床空默坐，清景不知斜。\n暗数菩提子，闲看薜茘花。\n有情惟墨客，无语是禅家。\n背日聊依桂，尝泉欲试茶。\n石形蹲玉虎，池影闪金蛇。\n经笥安岩匼，缾囊挂树桠。\n书传沧海外，龛寄白云涯。\n竹色寒凌箔，灯光静隔纱。\n趁幽飜小品，逐胜讲南华。\n莎彩融黄露，莲衣染素霞。\n水堪伤聚沫，风合落天葩。\n若许传心印，何辞古堞赊。",
        "dynasty": "唐",
        "collection_info": null
    },
    {
        "title": "独在开元寺避暑颇怀鲁望因飞笔联句",
        "author": "皮日休",
        "content": "烦署虽难避，僧家自有期。\n泉甘于马乳，苔滑似龙漦。\n任诞襟全散，临幽榻旋移。\n松行将雅拜，篁阵欲交麾。\n望塔青𩩉识，登楼白鸽知。\n石经森欲动，珠像俨将怡。\n筠簟临杉穗，纱巾透雨丝。\n静谭蝉噪少，凉步鹤随迟。\n烟重迴蕉扇，轻风拂桂帷。\n对碑吴地说，开卷梵天词。\n积水鱼梁坏，残花病枕欹。\n怀君潇洒处，孤梦绕罘罳。",
        "dynasty": "唐",
        "collection_info": null
    },
    {
        "title": "寒夜文宴联句",
        "author": "皮日休",
        "content": "文星今夜聚，应在斗牛间。\n载石人方至，乘槎客未还。\n送觞繁露曲，征句白云颜。\n节奏惟听竹，从容只话山。\n理穷倾秘藏，论猛折玄关。\n酃酒分中绿，巴笺擘处殷。\n清言闻后醒，强韵压来艰。\n犀柄当风揖，琼枝向月攀。\n松吟方㗫㗫，泉梦忆潺潺。\n一会文章草，昭明不可删。",
        "dynasty": "唐",
        "collection_info": null
    },
    {
        "title": "药名联句",
        "author": "皮日休",
        "content": "为待防风饼，须添薏苡杯。\n香然柏子后，尊泛菊花来。\n石耳泉能洗，垣衣雨为裁。\n从容犀局静，断续玉琴哀。\n白芷寒犹采，青箱醉尚开。\n马衔衰草卧，乌啄蠹根迴。\n雨过兰芳好，霜多桂末摧。\n朱儿应作粉，云母讵成灰。\n艺可屠龙胆，家曾近燕胎。\n墙高牵薜茘，障輭撼玫瑰。\n鸓鼠啼书户，蜗牛上研台。\n谁能将藁本，封与玉泉才。",
        "dynasty": "唐",
        "collection_info": null
    },
    {
        "title": "寒夜联句",
        "author": "陆龟蒙",
        "content": "静境揖神凝，寒华射林缺。\n清知思绪断，爽觉心源彻。\n高唱戛金奏，朗咏铿玉节。\n我思方泬寥，君词復凄切。\n况闻风篁上，摆落残冻雪。\n寂尔万籁清，皎然诸霭灭。\n西窗客无梦，南浦波应结。\n河光正如劒，月魄方似玦。\n短烬不禁挑，冷毫看欲折。\n何夕重相期，浊醪还为设。",
        "dynasty": "唐",
        "collection_info": null
    },
    {
        "title": "开元寺楼看雨联句",
        "author": "陆龟蒙",
        "content": "海上风雨来，掀轰杂飞电。\n登楼一凭槛，满眼蛟龙战。\n须臾造化惨，倏忽堪舆变。\n万户响戈鋋，千家披组练。\n羣飞抛轮石，杂下攻城箭。\n点急似摧胸，行斜如中面。\n细洒魂空冷，横飘目能眩。\n垂檐珂佩喧，㩧瓦珠玑溅。\n无言九陔远，瞬息驰应徧。\n密处正垂絚，微时又悬綫。\n写作玉界破，吹为羽林旋。\n飜伤列缺劳，却怕丰隆倦。\n遥瞻山露色，渐觉云成片。\n远树欲鸣蝉，深檐尚藏燕。\n残雷隐辚尽，反照依微见。\n天光洁似磨，湖彩熟于练。\n疎帆逗前渚，晚磬分凉殿。\n接思强挥毫，窥词几焚研。\n佶栗乌皮几，轻明白羽扇。\n毕景好疎吟，余凉可清宴。\n君携下高磴，僧引还深院。\n駮藓净铺筵，低松湿垂鬋。\n斋明乍虚豁，林霁逾葱蒨。\n早晚重登临，欲去多离恋。",
        "dynasty": "唐",
        "collection_info": null
    },
    {
        "title": "报恩寺南池联句",
        "author": "陆龟蒙",
        "content": "古岸涵碧落，虚轩明素波。\n坐来鱼阵变，吟久菊□多。\n秋草分杉露，危桥下竹坡。\n远峰青髻并，□□□髯和。\n赵论寒仍讲，支硎僻亦过。\n斋心曾养鹤，挥翰好邀鹅。\n倚石收奇药，临溪藉浅莎。\n桂花晴似拭，荷镜晓如磨。\n翠出牛头耸，苔深马迹跛。\n伞欹从野醉，巾侧任田歌。\n跁跒松形矮，般跚桧樾矬。\n香飞僧印火，泉急使镳珂。\n菱钿真堪帖，莼丝亦好拖。\n几时无一事，相伴着烟萝。",
        "dynasty": "唐",
        "collection_info": null
    },
    {
        "title": "天台禅院联句",
        "author": "安守范",
        "content": "偶到天台院，因逢物外僧。\n忘机同一祖，出语离三乘。\n树老中庭寂，窗虚外境澄。\n片时松影下，联续百千灯。",
        "dynasty": "唐",
        "collection_info": null
    },
    {
        "title": "讲德联句",
        "author": "清昼",
        "content": "先王设位，以正邦国。\n建立大官，封植有德。\n二南敷化，四岳述职。\n其言不朽，其仪不忒。\n暨于嬴刘，乃创程式。\n罢侯置守，剖竹分域。\n赫矣皇唐，康哉立极。\n精选藩翰，庸资正直。\n爰命我公，东土作则。\n克己恭俭，疲人休息。\n济济闾闬，油油黍稷。\n既富既教，足兵足食。\n恤其凋瘵，剪其荆棘。\n威怀逋叛，扑灭蝥贼。\n疾恶如讐，闻善不惑。\n哀矜鳏寡，旌礼儒墨。\n乃修堤防，乃浚沟洫。\n以利通商，以溉嘉谷。\n征赋以节，计功以时。\n人胥怀惠，吏不能欺。\n我政载孚，我邦载绥。\n猛兽不暴，嘉鱼维滋。\n肃恭明神，齐沐不亏。\n岁或骄阳，雨无愆期。\n帝嘉有庸，宠命来斯。\n紫绂载绥，金章陆离。\n资忠履孝，阅礼敦诗。\n明德惟馨，自天佑之。",
        "dynasty": "唐",
        "collection_info": null
    },
    {
        "title": "讲古文联句",
        "author": "清昼",
        "content": "帝出于震，文明始敷。\n山岳降气，龟龙负图。\n爰有书契，乃立典谟。\n先知孔圣，飞步天衢。\n汉承秦弊，尊儒尚学。\n百氏六经，九流七略。\n屈宋接武，班马继作。\n或颂燕然，或赞麟阁。\n降及三祖，始变二雅。\n仲宣闲和，公干萧洒。\n士衡安仁，不史不野。\n左张精奥，嵇阮高寡。\n暨于江表，其文郁兴。\n绮丽争发，繁芜则惩。\n词晔春华，思清冬冰。\n景纯跌宕，游仙独步。\n青云其情，白璧其句。\n灵运山水，实多奇趣。\n远派孤峰，龙腾凤翥。\n陶令田园，匠意真直。\n春柳寒松，不凋不饰。\n江淹杂体，方见才力。\n拟之信工，似而不逼。\n鲍昭从军，主意危苦。\n气胜其词，雅愧于古。\n隐侯似病，创制规矩。\n时见琳琅，惜哉榛楛。\n谢朓秀发，词理翩翩。\n孤标爽迈，深造精研。\n惠休翰林，别白离坚。\n有会必惬，无惭曩贤。\n吴均颇劲，失于典裁。\n竟乏波澜，徒工边塞。\n彼柳吴兴，高视时辈。\n汀洲一篇，风流寡对。\n何逊清切，所得必新。\n缘情既密，象物又真。\n江总征正，未越常伦。\n时合风兴，或无淄磷。\n二杜繁俗，三刘琐碎。\n陈徐之流，阴张之辈。\n伊数公者，阃域之外。\n吁此以还，有固斯郐。",
        "dynasty": "唐",
        "collection_info": null
    },
    {
        "title": "项王古祠联句",
        "author": "清昼",
        "content": "遗庙风尘积，荒途岁月侵。\n英灵今寂寞，容卫尚森沈。\n霸楚志何在，平秦功亦深。\n诸侯归復背，青史古将今。\n星聚分已定，天亡力岂任。\n采蘩如可荐，举酒沥空林。",
        "dynasty": "唐",
        "collection_info": null
    },
    {
        "title": "还丹可成诗联句",
        "author": "清昼",
        "content": "羽化自仙骨，延年资养生。\n金经启灵秘，玉液流至精。\n八石思共炼，九丹知可成。\n吾心苟无妄，神理期合幷。\n封竈用六一，置门考休京。\n浮光含日彩，圆质焕云英。\n持此保寿命，服之颐性情。\n跂予望仙侣，高咏昇天行。\n鹤驾方可致，霓裳定将迎。\n不因五色药，安着七真名。\n挥妙在微密，全功知感诚。\n与君弃城市，携手游蓬瀛。",
        "dynasty": "唐",
        "collection_info": null
    },
    {
        "title": "建安寺西院喜王郎中遘恩命初至联句",
        "author": "清昼",
        "content": "迹就空门退，官从画省迁。\n住持良有愿，朝谒宂无缘。\n身净金绳内，心驰玉扆前。\n荣添一两日，恩降九霄年。\n慕法能轻冕，追非欲佩弦。\n栖闲那可久，鸳鹭待行联。",
        "dynasty": "唐",
        "collection_info": null
    },
    {
        "title": "建安寺夜会对雨怀皇甫侍御曾联句",
        "author": "清昼",
        "content": "相思非是远，风雨遣情多。\n愿欲披云见，难堪候晓过。\n夜长同岁月，地近极山河。\n戒相初传授，文章旧切磋。\n时称洛下咏，人许郢中歌。\n惆怅徒延首，其如一水何。",
        "dynasty": "唐",
        "collection_info": null
    },
    {
        "title": "泛长城东溪暝宿崇光寺寄处士陆羽联句",
        "author": "清昼",
        "content": "箬水青似箬，玉山碧于玉。\n逼霄沓万状，截地分千曲。\n萍解深可窥，林豁遥在瞩。\n已高物外赏，稍涤区中欲。\n野鹤翔又飞，世人羁且跼。\n沈吟迹所悞，放浪心自足。\n缅怀虚舟客，愿寄生刍束。\n说诗整颓波，立义激浮俗。\n荆吴备登历，风土随编录。\n恨与清景别，拟教长路促。\n溪鸟语鹂喽，寺花翻踯躅。\n印围水坛净，香护莲衣触。\n捧经启纱灯，收袵礼金粟。\n安得扣关子，玄言对吾属。",
        "dynasty": "唐",
        "collection_info": null
    },
    {
        "title": "与崔子向泛舟自招橘经箬里宿天居寺忆李侍御㟧渚山春游后期不及联一十六韵以寄之",
        "author": "清昼",
        "content": "晴日春态深，寄游恣所适。\n宁妨花木乱，转学心耳寂。\n取性怜鹤高，谋闲任山僻。\n倚舷息空曲，舍屦行浅碛。\n渚箬入里逢，野梅到村摘。\n碑残飞雉岭，井翳潜龙宅。\n坏寺邻寿陵，古坛留劫石。\n穿阶笋节露，拂瓦松梢碧。\n天界细云还，墙阴杂英积。\n悬灯寄前焰，遥月昇圆魄。\n何意清夜期，坐为高峰隔。\n茗园可交袂，藤涧好停锡。\n微雨听湿巾，迸流从点席。\n戏猨隔枝透，惊鹿逢人踯。\n覩物赏已奇，感时思弥极。\n芳菲如驰箭，望望共君惜。",
        "dynasty": "唐",
        "collection_info": null
    },
    {
        "title": "渚山春暮会顾丞茗舍联句效小庾体",
        "author": "清昼",
        "content": "谁是惜暮人，相携送春日。\n因君过茗舍，留客开兰室。\n湿苔滑行屐，柔草低藉瑟。\n鹊喜语成双，花狂落非一。\n烟浓山焙动，泉破水舂疾。\n莫抝挂瓢枝，会移阆书帙。\n颇容樵与隐，岂闻禅兼律。\n栏竹不求疎，网藤从更密。\n池添逸少墨，园杂庄生漆。\n景晏枕犹欹，酒醒头懒栉。\n云教淡机虑，地可遗名实。\n应待御荈青，幽期踏芳出。",
        "dynasty": "唐",
        "collection_info": null
    },
    {
        "title": "与李司直令从荻塘联句",
        "author": "清昼",
        "content": "画舸悠悠荻塘路，真僧与我相随去。\n寒花似菊不知名，霜叶如枫是何树。\n倦客经秋夜共归，情多语尽明相顾。\n遥城候骑来仍少，傍岭哀猨发无数。\n心闲清净得禅寂，兴逸纵横问章句。\n虫声切切草间悲，萤影纷纷月前度。\n撩乱云峰好赋诗，婵娟水月堪为喻。\n与君出处本不同，从此还依旧山住。",
        "dynasty": "唐",
        "collection_info": null
    },
    {
        "title": "远意联句",
        "author": "清昼",
        "content": "家在炎州往朔方，岂知于阗望潇湘。\n曾经陇底復辽阳，更忆东去采扶桑。\n楂客三千路未央，烛龙之地日无光。\n将游莽苍穷大荒，车辙马足逐周王。",
        "dynasty": "唐",
        "collection_info": null
    },
    {
        "title": "暗思联句",
        "author": "清昼",
        "content": "斜风飘雨三十夜，隣女余光不相借。\n迹灭尘生古人画，洞房重扉无隟罅。",
        "dynasty": "唐",
        "collection_info": null
    },
    {
        "title": "乐意联句一首",
        "author": "清昼",
        "content": "良朋益友自远来，万里乡书对酒开。\n子孙蔓衍负奇才，承颜弄鸟咏南陔。\n鼓腹击壤歌康哉！。",
        "dynasty": "唐",
        "collection_info": null
    },
    {
        "title": "恨意联句",
        "author": "清昼",
        "content": "同心同县不相见，独采蘼芜咏团扇。\n莫听东隣捣霜练，远忆征人泪如霰。\n长信空阶荒草遍，明妃初别昭阳殿。",
        "dynasty": "唐",
        "collection_info": null
    },
    {
        "title": "秋日卢郎中使君幼平泛舟联句一首",
        "author": "清昼",
        "content": "共载清秋客船，同瞻皂盖朝天。\n悔使比来相得，如今欲别潸然。\n渐惊徒驭分散，愁望云山接连。\n魏阙驰心日日，吴城挥手年年。\n送远已伤飞雁，裁诗更切嘶蝉。\n空怀鄠杜心醉，永望门栏脰捐。\n别思无穷无限，还如秋水秋烟。",
        "dynasty": "唐",
        "collection_info": null
    },
    {
        "title": "重联句一首",
        "author": "清昼",
        "content": "相将惜别且迟迟，未到新丰欲醉时。\n去郡独携程氏酒，入朝可忘习家池。\n仍怜故吏依依恋，自有清光处处随。\n晚景南徐何处宿，秋风北固不堪辞。\n吴中诗酒饶佳兴，秦地关山引梦思。\n对酒已伤嘶马去，衔恩只待扫门期。",
        "dynasty": "唐",
        "collection_info": null
    },
    {
        "title": "与潘述集汤衡宅怀李司直纵联句",
        "author": "清昼",
        "content": "幽独何以慰，友人顾茅茨。\n已忘岁月念，载说清闲时。\n旭日舒朱槿，柔风引绿葹。\n迢迢青溪路，耿耿芳树枝。\n执袵空踯躅，来城自逶迤。\n相思寄采掇，景晏独驱驰。",
        "dynasty": "唐",
        "collection_info": null
    },
    {
        "title": "安吉崔明甫山院联句一首",
        "author": "清昼",
        "content": "人不扰，政已和。\n世虑寡，山情多。\n禅客至，墨卿过。\n兴既洽，情如何。",
        "dynasty": "唐",
        "collection_info": null
    },
    {
        "title": "重联句一首",
        "author": "清昼",
        "content": "肃肃清院，翛翛碧鲜。\n已见心远，何关地偏。\n自公退食，升堂草玄。\n纷纷已隔，云心澹然。",
        "dynasty": "唐",
        "collection_info": null
    },
    {
        "title": "重联句一首",
        "author": "清昼",
        "content": "瀑溜闻窗外，晴风逼座间。\n挂冠徒有意，芳桂杳难攀。",
        "dynasty": "唐",
        "collection_info": null
    },
    {
        "title": "重联句一首",
        "author": "清昼",
        "content": "清高素非宦侣，疎散从来道流。\n今日还轻墨绶，知君意在沧洲。\n浮云任从飘荡，寄隐也信沈浮。\n不似漳南地僻，道安为我淹留。",
        "dynasty": "唐",
        "collection_info": null
    },
    {
        "title": "重联句一首",
        "author": "清昼",
        "content": "刘令兴多常步履，柴桑事少但援琴。\n闲招法侣从山寺，每掇幽芳傍竹林。\n卷帘只爱荆峰色，入坐偏宜郢客吟。\n谁许近来轻印绶，因君昨日悟禅心。",
        "dynasty": "唐",
        "collection_info": null
    },
    {
        "title": "道观中和潘丞观青溪图联句",
        "author": "清昼",
        "content": "画得青溪样，宜于紫府观。\n日明烟霭薄，风落水容宽。\n画野高低接，商工井邑攒。\n疏川因稼穑，出使问艰难。",
        "dynasty": "唐",
        "collection_info": null
    },
    {
        "title": "春日对雨联句一首",
        "author": "清昼",
        "content": "春烟带微雨，漠漠连城邑。\n桐叶生微阴，桃花更宜湿。\n萧条暗杨柳，散漫下原隰。\n归路不我从，遥心空伫立。\n林低山影近，岸转水流急。\n芳草自堪游，白云如可揖。\n寻山禅客意，苦雨陶公什。\n游衍情未终，归飞暮相及。\n峰高日色转，潭净天光入。\n却欲学神仙，空思谢朋执。\n为道贵逍遥，趍时多苦集。\n琼英若可飱，青紫徒劳拾。",
        "dynasty": "唐",
        "collection_info": null
    },
    {
        "title": "春日会韩武康章后亭联句",
        "author": "清昼",
        "content": "后园堪寄赏，日日对春风。\n客位繁阴下，公墙细柳中。\n坐看青嶂远，心与白云同。\n林暗花烟入，池深远水通。\n井桃新长蘂，栏药未成丛。\n松竹宜禅客，山泉入谢公。\n砌香翻芍药，檐静倚梧桐。\n外虑宜帘卷，忘情与道空。\n楚僧招惠远，蜀客挹杨雄。\n便寄柴桑隐，何劳访剡东。",
        "dynasty": "唐",
        "collection_info": null
    },
    {
        "title": "康录事宅送僧联句",
        "author": "清昼",
        "content": "莲衣宜着雨，竹锡好随云。\n见鹤还应养，逢鸥自作羣。",
        "dynasty": "唐",
        "collection_info": null
    },
    {
        "title": "与邢端公李台题庭石联句",
        "author": "清昼",
        "content": "共题诗句遍，争坐藓文稀。",
        "dynasty": "唐",
        "collection_info": null
    },
    {
        "title": "冬日建安寺西院喜昼公自吴兴至联句一首",
        "author": "清昼",
        "content": "宗系传康乐，精修学远公。\n相寻当暮岁，行李犯寒风。\n累积浮生裏，机惭半偈中。\n传家知业坠，继祖忝声同。\n云与轻帆至，山将本寺空。\n向来忘起灭，留我宿花宫。",
        "dynasty": "唐",
        "collection_info": null
    },
    {
        "title": "秋日潘述自长城至霅上与昼公汤评事游集累日时司直李公瑕往苏州有阻良会因与二公联句以寄之",
        "author": "清昼",
        "content": "离念非前期，秋风忽已至。\n芸黄众芳晚，摇荡居人思。\n白霜凄以积，高梧飒而坠。\n悠然越山川，復此恨离异。\n时景易迁谢，懽□难兼遂。\n惜分缓迴舟，怀遥企归驷。\n休澣情自高，来思日云未。",
        "dynasty": "唐",
        "collection_info": null
    },
    {
        "title": "喜昼公寻山迴相遇联句一首",
        "author": "清昼",
        "content": "几年无此会，今日喜相从。\n后夏仍多病，前书达几封。\n水华迎暮雨，松吹引疎钟。\n出谷随初月，寻僧说五峰。",
        "dynasty": "唐",
        "collection_info": null
    },
    {
        "title": "送昼公联句",
        "author": "清昼",
        "content": "相逢情不厌，惜别意难为。\n吾道应无住，前期未可知。\n轻霜凋古木，寒水缩荒陂。\n宾雁依沙屿，浮云惨路岐。\n林疎看野迥，岸转觉山移。\n寄赏惊摇落，归心叹别离。\n草堂思偃蹇，麈尾去相随。\n勿谓光阴远，禅房会一窥。",
        "dynasty": "唐",
        "collection_info": null
    },
    {
        "title": "与罗隐之联句",
        "author": "郑遨",
        "content": "一壶天上有名物，两个世间无事人。\n醉却隐之云叟外，不知何处是天真。",
        "dynasty": "唐",
        "collection_info": null
    },
    {
        "title": "句",
        "author": "李日知",
        "content": "所愿暂知居者乐，无使时称主者劳。",
        "dynasty": "唐",
        "collection_info": null
    },
    {
        "title": "句",
        "author": "赵仁奬",
        "content": "令乘骢马去，丞脱绣衣来。",
        "dynasty": "唐",
        "collection_info": null
    },
    {
        "title": "句",
        "author": "郭廷谓",
        "content": "魂逐东流水，坟依独坐山。",
        "dynasty": "唐",
        "collection_info": null
    },
    {
        "title": "句",
        "author": "韦青",
        "content": "三代掌纶诰，一身能唱歌。",
        "dynasty": "唐",
        "collection_info": null
    },
    {
        "title": "句",
        "author": "尉迟匡",
        "content": "明月飞出海，黄河流上天。\n芙蓉初出水，桃李忽无言。\n夜夜月为青冢镜，年年雪作黑山花。",
        "dynasty": "唐",
        "collection_info": null
    },
    {
        "title": "句",
        "author": "何涓",
        "content": "鴈影数行秋半逢，渔歌一声夜深发。",
        "dynasty": "唐",
        "collection_info": null
    },
    {
        "title": "句",
        "author": "杜伟",
        "content": "忽覩邢武辞，泠其金石备。",
        "dynasty": "唐",
        "collection_info": null
    },
    {
        "title": "句",
        "author": "申堂构",
        "content": "霜添柏树冷，气拂桂林寒。",
        "dynasty": "唐",
        "collection_info": null
    },
    {
        "title": "句",
        "author": "周愿",
        "content": "八十年前棠树阴，竟陵太守公先人。",
        "dynasty": "唐",
        "collection_info": null
    },
    {
        "title": "句",
        "author": "苐五琦",
        "content": "阴天闻断雁，夜浦送归人。",
        "dynasty": "唐",
        "collection_info": null
    },
    {
        "title": "句",
        "author": "颜允南",
        "content": "谁言百人会，兄弟也霑陪。",
        "dynasty": "唐",
        "collection_info": null
    },
    {
        "title": "句",
        "author": "季广琛",
        "content": "刻舟寻已化，弹铗未酬恩。",
        "dynasty": "唐",
        "collection_info": null
    },
    {
        "title": "句",
        "author": "陈蜕",
        "content": "梦裏换春秋。",
        "dynasty": "唐",
        "collection_info": null
    },
    {
        "title": "句",
        "author": "卫准",
        "content": "莫言闲话是闲话，往往事从闲话来。\n何必剃头为弟子，无家便是出家人。",
        "dynasty": "唐",
        "collection_info": null
    },
    {
        "title": "句",
        "author": "杜鸿渐",
        "content": "常愿追禅理，安能挹化源。",
        "dynasty": "唐",
        "collection_info": null
    },
    {
        "title": "句",
        "author": "李挚",
        "content": "因缘三纪异，契分四般同。",
        "dynasty": "唐",
        "collection_info": null
    },
    {
        "title": "句",
        "author": "韦绶",
        "content": "在室愧屋漏。",
        "dynasty": "唐",
        "collection_info": null
    },
    {
        "title": "句",
        "author": "冯戡",
        "content": "桃花浪裏成龙去，竹叶山头退鹢飞。",
        "dynasty": "唐",
        "collection_info": null
    },
    {
        "title": "句",
        "author": "韩泰",
        "content": "庾岭东边吏隐州，溪山竹树亦清幽。",
        "dynasty": "唐",
        "collection_info": null
    },
    {
        "title": "句",
        "author": "卢幷",
        "content": "地灵无俗草，岩静有僊禽。",
        "dynasty": "唐",
        "collection_info": null
    },
    {
        "title": "句",
        "author": "缪岛云",
        "content": "白鸟远行树，玉虹孤饮潭。\n四五片霞生绝壁，两三行雁过疎松。\n抛芥子降颠狒狒，折杨枝洒醉猩猩。",
        "dynasty": "唐",
        "collection_info": null
    },
    {
        "title": "句",
        "author": "刘敬之",
        "content": "山近衡阳虽少雁，水连巴蜀岂无鱼。",
        "dynasty": "唐",
        "collection_info": null
    },
    {
        "title": "句",
        "author": "李涛",
        "content": "水声长在耳，山色不离门。\n扫地树留影，拂床琴有声。\n落日长安道，秋槐满地花。",
        "dynasty": "唐",
        "collection_info": null
    },
    {
        "title": "句",
        "author": "高元裕",
        "content": "中丞为国拔贤才，寒俊欣逢藻鑑开。",
        "dynasty": "唐",
        "collection_info": null
    },
    {
        "title": "句",
        "author": "韦澳",
        "content": "莫将韦监同殷监，错认容身是保身。",
        "dynasty": "唐",
        "collection_info": null
    },
    {
        "title": "句",
        "author": "王龟",
        "content": "珠箔卷繁星，金樽泻月明。",
        "dynasty": "唐",
        "collection_info": null
    },
    {
        "title": "句",
        "author": "李郁",
        "content": "身死为修刘稹表，名高因让陆洿书。",
        "dynasty": "唐",
        "collection_info": null
    },
    {
        "title": "句",
        "author": "詹雄",
        "content": "尘飞遗恨尽，花落古宫平。\n红粉笙歌人代远，月明陵树水东流。",
        "dynasty": "唐",
        "collection_info": null
    },
    {
        "title": "句",
        "author": "任涛",
        "content": "露团沙鹤起，人卧钓船流。",
        "dynasty": "唐",
        "collection_info": null
    },
    {
        "title": "句",
        "author": "剧燕",
        "content": "秪向国门安四海，不离乡井拜三公。",
        "dynasty": "唐",
        "collection_info": null
    },
    {
        "title": "句",
        "author": "王璘",
        "content": "芍药花开菩萨面，椶闾叶散野人头。",
        "dynasty": "唐",
        "collection_info": null
    },
    {
        "title": "句",
        "author": "李蔚",
        "content": "虚心纤质雁衔余，凤吹龙吟定不如。",
        "dynasty": "唐",
        "collection_info": null
    },
    {
        "title": "句",
        "author": "王枳",
        "content": "今朝拜贡盈襟泪，不进新芽是进心。",
        "dynasty": "唐",
        "collection_info": null
    },
    {
        "title": "句",
        "author": "郑賨",
        "content": "万蕴千牌次碧牙，缥笺金字间明霞。",
        "dynasty": "唐",
        "collection_info": null
    },
    {
        "title": "句",
        "author": "张茔",
        "content": "一箭不中鹄，五湖归钓鱼。",
        "dynasty": "唐",
        "collection_info": null
    },
    {
        "title": "句",
        "author": "吴霭",
        "content": "烟随红焰断，化作白云飞。",
        "dynasty": "唐",
        "collection_info": null
    },
    {
        "title": "句",
        "author": "陈咏",
        "content": "隔岸水牛浮鼻渡，傍溪沙鸟点头行。",
        "dynasty": "唐",
        "collection_info": null
    },
    {
        "title": "句",
        "author": "蒋密",
        "content": "绮罗因片叶，桃李谩同时。",
        "dynasty": "唐",
        "collection_info": null
    },
    {
        "title": "句",
        "author": "符蒙",
        "content": "都缘心似水，故以钵为舟。",
        "dynasty": "唐",
        "collection_info": null
    },
    {
        "title": "句",
        "author": "李景遂",
        "content": "路指丹阳分虎节，心存双阙恋龙颜。",
        "dynasty": "唐",
        "collection_info": null
    },
    {
        "title": "句",
        "author": "李弘茂",
        "content": "甜于泉水茶须信，狂似杨花蝶未知。\n半窗月在犹煎药，几夜灯闲不照书。",
        "dynasty": "唐",
        "collection_info": null
    },
    {
        "title": "句",
        "author": "李平",
        "content": "至人无梦梦不到，天道恶盈盈有余。\n龙髯已断嫔嫱老，豹尾不来岐路长。",
        "dynasty": "唐",
        "collection_info": null
    },
    {
        "title": "句",
        "author": "胡元龟",
        "content": "翻身腾白浪，探爪擢明珠。",
        "dynasty": "唐",
        "collection_info": null
    },
    {
        "title": "句",
        "author": "蒋钧",
        "content": "因借梦书过竹寺，学耕秋粟绕茆原。\n芭蕉叶上无愁雨，自是多情听断肠。",
        "dynasty": "唐",
        "collection_info": null
    },
    {
        "title": "句",
        "author": "史虚白",
        "content": "风雨揭却屋，全家醉不知。",
        "dynasty": "唐",
        "collection_info": null
    },
    {
        "title": "句",
        "author": "夏宝松",
        "content": "孤猨叫落中岩月，野客吟残半夜灯。\n雁飞南浦砧初断，月满西楼酒半醒。\n晓来羸驷依前去，目断遥山数点青。",
        "dynasty": "唐",
        "collection_info": null
    },
    {
        "title": "句",
        "author": "赵庆",
        "content": "迈古文章金鸑鷟，出羣行止玉麒麟。",
        "dynasty": "唐",
        "collection_info": null
    },
    {
        "title": "句",
        "author": "潘天锡",
        "content": "风便磬声远，日斜楼影长。",
        "dynasty": "唐",
        "collection_info": null
    },
    {
        "title": "句",
        "author": "朱勰",
        "content": "好是晚来香雨裏，担簦亲送绮罗人。",
        "dynasty": "唐",
        "collection_info": null
    },
    {
        "title": "句",
        "author": "齐镐",
        "content": "莲中花更好，云裏月常新。",
        "dynasty": "唐",
        "collection_info": null
    },
    {
        "title": "句",
        "author": "黄可",
        "content": "天下传将舞马赋，门前迎得跨驴宾。",
        "dynasty": "唐",
        "collection_info": null
    },
    {
        "title": "句",
        "author": "高元矩",
        "content": "砚贮寒泉碧，庭堆败叶红。\n燕掠琴弦穿静院，吏收诗草下闲庭。",
        "dynasty": "唐",
        "collection_info": null
    },
    {
        "title": "句",
        "author": "陈贶",
        "content": "年年闻尔者，未有不伤情。\n出得风尘者，合知岐路人。\n拂榻灯未来，开门月先入。\n忽生云是匣，高以月为台。\n入夜虽无伤物意，向明还有动人心。",
        "dynasty": "唐",
        "collection_info": null
    },
    {
        "title": "句",
        "author": "赵休",
        "content": "金茎来白露，玉宇起清风。",
        "dynasty": "唐",
        "collection_info": null
    },
    {
        "title": "句",
        "author": "庸仁杰",
        "content": "红斾渡江霞蘸水，青蛇出匣雪侵衣。\n云散便凝千里望，日斜长占半城阴。\n只住此山宁有意，向来求佛本无心。",
        "dynasty": "唐",
        "collection_info": null
    },
    {
        "title": "句",
        "author": "邵拙",
        "content": "万国不得雨，孤云犹在山。",
        "dynasty": "唐",
        "collection_info": null
    },
    {
        "title": "句",
        "author": "毛炳",
        "content": "先生不在此，千载只空山。",
        "dynasty": "唐",
        "collection_info": null
    },
    {
        "title": "句",
        "author": "陈德诚",
        "content": "建水旧传刘夜坐，螺川新有夏江城。",
        "dynasty": "唐",
        "collection_info": null
    },
    {
        "title": "句",
        "author": "陈甫",
        "content": "一雨洗残暑，万家生早凉。\n暮鸟归巢急，寒牛下陇迟。\n算吟千百首，方得两三联。\n清时不作登龙客，绿鬓闲梳傍草堂。",
        "dynasty": "唐",
        "collection_info": null
    },
    {
        "title": "句",
        "author": "徐融",
        "content": "淮船分蚁队，江市聚蝇声。",
        "dynasty": "唐",
        "collection_info": null
    },
    {
        "title": "句",
        "author": "高若拙",
        "content": "人间不见月，天外自分明。",
        "dynasty": "唐",
        "collection_info": null
    },
    {
        "title": "句",
        "author": "皮光业",
        "content": "烧平樵路出，潮落海山高。\n行人折柳[和轻]絮，飞燕衔泥带落花。",
        "dynasty": "唐",
        "collection_info": null
    },
    {
        "title": "句",
        "author": "屠瓌智",
        "content": "轻身都是义，殉主始为忠。",
        "dynasty": "唐",
        "collection_info": null
    },
    {
        "title": "句",
        "author": "元德昭",
        "content": "满堂罗绮兼朱紫，四代儿孙奉老翁。",
        "dynasty": "唐",
        "collection_info": null
    },
    {
        "title": "句",
        "author": "林无隐",
        "content": "雪浦二月江湖阔，花发千山道路香。",
        "dynasty": "唐",
        "collection_info": null
    },
    {
        "title": "句",
        "author": "杨义方",
        "content": "海边红日半离水，天外暖风轻到花。\n雨声鞭自禁门出，一簇人从天上来。",
        "dynasty": "唐",
        "collection_info": null
    },
    {
        "title": "句",
        "author": "王廷珪",
        "content": "十字水中分岛屿，数重花外见楼台。",
        "dynasty": "唐",
        "collection_info": null
    },
    {
        "title": "句",
        "author": "欧阳彬",
        "content": "无钱将乞樊知客，名纸生毛不为通。\n桑柘残阳裏，儿孙落叶中。",
        "dynasty": "唐",
        "collection_info": null
    },
    {
        "title": "句",
        "author": "李尧夫",
        "content": "向外疑无地，其中别有天。\n方外共推为道友，关中独自占诗家。\n炎暑郁蒸无处避，凉风消息几时来。",
        "dynasty": "唐",
        "collection_info": null
    },
    {
        "title": "句",
        "author": "石文德",
        "content": "月沈湘浦冷，花谢汉宫秋。",
        "dynasty": "唐",
        "collection_info": null
    },
    {
        "title": "句",
        "author": "戴偃",
        "content": "须把咽喉吞世界，盖因奢侈致危亡。\n若须抛却便抛却，莫待风高更亦深。",
        "dynasty": "唐",
        "collection_info": null
    },
    {
        "title": "句",
        "author": "张迥",
        "content": "夜长灯影灭，天遶鹤声孤。",
        "dynasty": "唐",
        "collection_info": null
    },
    {
        "title": "句",
        "author": "钟元章",
        "content": "金筈离弦三尺电，星髇破的一声雷。",
        "dynasty": "唐",
        "collection_info": null
    },
    {
        "title": "句",
        "author": "杨凫",
        "content": "背日流泉生冻早，逆风归鸟入巢迟。",
        "dynasty": "唐",
        "collection_info": null
    },
    {
        "title": "句",
        "author": "王俊",
        "content": "胜日登楼望，山川一半春。",
        "dynasty": "唐",
        "collection_info": null
    },
    {
        "title": "句",
        "author": "薛沆",
        "content": "也知别有风光主，花蕾枝枝似去年。",
        "dynasty": "唐",
        "collection_info": null
    },
    {
        "title": "句",
        "author": "张顗",
        "content": "金殿圣人看纵笔，玉堂词客尽裁诗。",
        "dynasty": "唐",
        "collection_info": null
    },
    {
        "title": "句",
        "author": "张林",
        "content": "菱叶乍翻人采后，芰荷初没舸行时。",
        "dynasty": "唐",
        "collection_info": null
    },
    {
        "title": "句",
        "author": "卢休",
        "content": "春寒酒力迟，冉冉生微红。\n自然草木姓，谁祝元化功。\n湓浦风生破胆愁，血染剑花明帐幕。\n三千车马出渔阳，入门堪笑復堪怜。\n三径苔荒一钓船。",
        "dynasty": "唐",
        "collection_info": null
    },
    {
        "title": "句",
        "author": "陈峤",
        "content": "小桥风月年年事，争奈潘郎去□何。",
        "dynasty": "唐",
        "collection_info": null
    },
    {
        "title": "句",
        "author": "李范",
        "content": "清猨啼远木，白鸟下前滩。\n鹤归秋汉远，人去草堂空。\n虽当南北路，不碍往来人。\n钓叟无机沙鸟睡，禅师入定白牛闲。\n天涯故友无来信，窗外拒霜空落花。",
        "dynasty": "唐",
        "collection_info": null
    },
    {
        "title": "句",
        "author": "卞震",
        "content": "雨壁长秋菌，风枝落病蝉。\n老筇搘瘦影，寒木凭吟身。\n诗债到春无处避，离愁因醉暂时无。\n茶香解睡磨铛煮，山色牵怀着屐登。",
        "dynasty": "唐",
        "collection_info": null
    },
    {
        "title": "句",
        "author": "林楚才",
        "content": "身闲不恨辞官早，诗好常甘得句迟。",
        "dynasty": "唐",
        "collection_info": null
    },
    {
        "title": "句",
        "author": "孟不疑",
        "content": "白日故乡远，青山佳句中。",
        "dynasty": "唐",
        "collection_info": null
    },
    {
        "title": "句",
        "author": "庞季子",
        "content": "冥云生易满，秋草长难高。",
        "dynasty": "唐",
        "collection_info": null
    },
    {
        "title": "句",
        "author": "郭思",
        "content": "落星一石几千年，门外何人扣汉川。",
        "dynasty": "唐",
        "collection_info": null
    },
    {
        "title": "句",
        "author": "卢载",
        "content": "五千里地望皆见，七十二峰中最高。",
        "dynasty": "唐",
        "collection_info": null
    },
    {
        "title": "句",
        "author": "郑翱",
        "content": "花烧落第眼，雨破到家程。",
        "dynasty": "唐",
        "collection_info": null
    },
    {
        "title": "句",
        "author": "郑说",
        "content": "架上紫衣闲不着，案头金字坐长看。",
        "dynasty": "唐",
        "collection_info": null
    },
    {
        "title": "句",
        "author": "史瑜",
        "content": "溪从沮水流嶓冢，岭接青泥入剑天。",
        "dynasty": "唐",
        "collection_info": null
    },
    {
        "title": "句",
        "author": "贺公",
        "content": "但存方寸地，留与子孙耕。",
        "dynasty": "唐",
        "collection_info": null
    },
    {
        "title": "句",
        "author": "米都知",
        "content": "小旗村店酒，微雨野塘花。",
        "dynasty": "唐",
        "collection_info": null
    },
    {
        "title": "句",
        "author": "陈秀才",
        "content": "地偏云自起，日暮山更深。",
        "dynasty": "唐",
        "collection_info": null
    },
    {
        "title": "句",
        "author": "崔李二生",
        "content": "恰似传花人饮散，空抛床下最繁枝。\n艳魄香魂如有在，还应羞见堕楼人。",
        "dynasty": "唐",
        "collection_info": null
    },
    {
        "title": "句",
        "author": "范氏子",
        "content": "扫叶随风便，浇花趁日阴。\n闲云生不雨，病叶落非秋。",
        "dynasty": "唐",
        "collection_info": null
    },
    {
        "title": "句",
        "author": "临川小吏",
        "content": "三月能辞千日醉，一生能得几回看。",
        "dynasty": "唐",
        "collection_info": null
    },
    {
        "title": "句",
        "author": "韩熙载客",
        "content": "最是五更留不住，向人枕畔着衣裳。",
        "dynasty": "唐",
        "collection_info": null
    },
    {
        "title": "句",
        "author": "段义宗",
        "content": "悬心秋夜月，万里照乡关。\n玉排复道珊瑚殿，金错危椆翡翠楼。\n此花不与众花同，为感高僧护法功。",
        "dynasty": "唐",
        "collection_info": null
    },
    {
        "title": "无名氏之散句",
        "author": "无名氏",
        "content": "都来消帝力，全不用兵防。\n道远擎空钵，深山踏落花。\n船中江上景，晚泊早行时。\n山寺钟楼月，江城鼓角风。\n雨过花争出，云空月半生。\n鸟正啼隋柳，人须入楚山。\n高松飘雨雪，一室掩香灯。\n遂有冥心者，还寻此境来。\n又因风雨夜，重到古松门。\n道晦金鸡伏，时来木马鸣。\n谁来看山寺，自去扫松门。\n此生还自喜，余事不相侵。\n白鬓无心镊，青山得意多。\n一春能几日，无雨亦多风。\n苦雨秋涛涨，狂风野烧翻。\n须知三尺剑，只为不平磨。\n要路争先进，闲门肯暂过。\n已难消永夜，况復听秋霖。\n大雪路亦宿，深山水也吞。\n卷帘黄叶落，鏁印子规啼。\n亡国空流水，孤祠掩落花。\n山魅隔窗舞，鵩鸟入帘飞。\n万里八九月，一身西北风。\n磴危攀薜荔，石滑疎莓苔。\n日落无行客，天寒有去鸿。\n正思浮世事，又到古城边。\n寻常风雨夜，应有鬼神看。\n寄宿山中寺，相辞海上僧。\n风吹榆荚叶，雨打木瓜花。\n是星皆拱北，无水不朝东。\n西风起边雁，一一向潇湘。\n那堪怀远路，犹自上高楼。\n白云风散尽，红叶水流来。\n妾如无异意，君弃也甘心。\n野过云根阔，山高树影长。\n古迹应重别，生缘不暂停。\n一个字未稳，数宵心不闲。\n别地叶频落，去程山已寒。\n但取诗名得，何论下第频。\n早起赴前程，邻鸡尚未鸣。\n白地一回雨，儿孙拾得金。\n轩车在何处，雨雪满前山。\n灯微山馆雨，角咽海城秋。\n去帆看已远，临水立多时。\n家贫为客早，路远得书稀。\n瀑布五千仞，草堂瀑布边。\n我忆云门寺，门前千万峰。\n一瓶居无外，万木老禅中。\n秋江洗一钵，寒日晒三衣。\n空山行客少，独树晚蝉多。\n一片月生海，几家人上楼。\n窗寒风渐紧，灯落夜将深。\n云梦几行去，潇湘一夜空。\n无风来竹院，有月在莎庭。\n故园从小别，夜雨近秋闻。\n书剑别南州，炎荒万里游。\n山盘樵径上，人到雪房迟。\n路经秋雨后，人入乱峰来。\n独树知秋早，孤舟觉夜寒。\n马饥飡落叶，鹤宿晒残阳。\n路远春行尽，家贫愁到时。\n临水通宵坐，知君此兴同。\n江声兼小雨，暝色入啼猨。\n藕隐玲珑玉，花藏缥缈容。\n红树醉秋色，碧溪弹夜弦。\n网断蛛犹织，梁空燕不归。\n倒身无着处，呵手不成温。\n几多诗弟子，无限酒知闻。\n床上小熏笼，韶州新退红。\n看时人步涩，展处蝶争来。\n酒味杂莲气，香冷胜于冰。\n轮囷如象鼻，潇洒绝青蝇。\n太宗皇帝真长策，赚得英雄尽白头。\n曾题名处添前字，送出城人乞旧衣。\n华阳观裏钟声集，建福门前鼓动期。\n陇右诸侯供语鸟，日南太守送名花。\n八百孤寒齐下泪，一时回首望崖州。\n让劫已令多士伏，沽名还得世人闻。\n人为子推初禁火，花愁青女再飞霜。\n楝花开后风光好，梅子黄时雨意浓。\n兰汤备浴传荆俗，水马浮江弔屈魂。\n城头椎鼓传花枝，席上抟拳握松子。\n鸟向不香花裏宿，人从无影月中归。\n轻着冻痕销水面，密随和气入花根。\n万木尽如花落候，四檐鸣□雨来时。\n浓绿万枝红一点，动人春色不须多。\n晚菘细切肥牛肚，新笋初尝嫩马蹄。\n蝉离楚树鸣犹少，叶到嵩山落更多。\n风和日暖方开眼，雨润烟浓不举头。\n窗前闲咏鸳鸯句，壁上时观獬廌图。\n可能有事关心后，得似无人识面时。\n一点孤灯人梦觉，万重寒叶雨声多。\n此心只待相逢说，时復登楼看远山。\n九江有浪船难济，三峡无猨客有愁。\n四海鱼龙精魄冷，五山鸾凤骨毛寒。\n谁家绿酒欢留客，何处红楼睡失明。\n雨露施恩无厚薄，蓬蒿随分有枯荣。\n去年花下留连饮，暖日夭桃莺乱啼。\n今日江边容易别，淡烟衰草马频嘶。\n蛇蝎性灵生便毒，蕙兰根异死犹香。\n三间茅屋无人到，十里松门独自游。\n翻忆旧山青碧裏，遶庵闲伴野僧禅。\n不甘五等诸侯荐，直肯九重天子知。",
        "dynasty": "唐",
        "collection_info": null
    },
    {
        "title": "离别难",
        "author": "武后宫人",
        "content": "此别难重陈，花飞復恋人。\n来时梅覆雪，去日柳含春。\n物候催行客，归途淑气新。\n剡川今已远，魂梦暗相亲。",
        "dynasty": "唐",
        "collection_info": null
    },
    {
        "title": "袍中诗",
        "author": "开元宫人",
        "content": "沙场征戍客，寒苦若为眠。\n战袍经手作，知落阿谁边。\n蓄意多添线，含情更着绵。\n今生已过也，结取后生缘。",
        "dynasty": "唐",
        "collection_info": null
    },
    {
        "title": "题洛苑梧叶上",
        "author": "天宝宫人",
        "content": "旧宠悲秋扇，新恩寄早春。\n聊题一片叶，将寄接流人。",
        "dynasty": "唐",
        "collection_info": null
    },
    {
        "title": "又题洛苑梧叶上",
        "author": "天宝宫人",
        "content": "一叶题诗出禁城，谁人酬和独含情。\n自嗟不及波中叶，荡漾乘春取次行。",
        "dynasty": "唐",
        "collection_info": null
    },
    {
        "title": "题花叶诗",
        "author": "德宗宫人",
        "content": "一入深宫裏，无由得见春。\n题诗花叶上，寄与接流人。",
        "dynasty": "唐",
        "collection_info": null
    },
    {
        "title": "题红叶",
        "author": "宣宗宫人",
        "content": "流水何太急，深宫尽日闲。\n殷勤谢红叶，好去到人间。",
        "dynasty": "唐",
        "collection_info": null
    },
    {
        "title": "金锁诗",
        "author": "僖宗宫人",
        "content": "玉烛制袍夜，金刀呵手裁。\n锁寄千里客，锁心终不开。",
        "dynasty": "唐",
        "collection_info": null
    },
    {
        "title": "随驾游青城",
        "author": "李舜弦",
        "content": "因随八马上仙山，顿隔尘埃物象闲。\n只恐西追王母宴，却忧难得到人间。",
        "dynasty": "唐",
        "collection_info": null
    },
    {
        "title": "蜀宫应制",
        "author": "李舜弦",
        "content": "浓树禁花开后庭，饮筵中散酒微醒。\n蒙蒙雨草瑶阶湿，钟晓愁吟独倚屏。",
        "dynasty": "唐",
        "collection_info": null
    },
    {
        "title": "钓鱼不得",
        "author": "李舜弦",
        "content": "尽日池边钓锦鳞，芰荷香裏暗消魂。\n依稀纵有寻香饵，知是金钩不肯吞。",
        "dynasty": "唐",
        "collection_info": null
    },
    {
        "title": "宫词",
        "author": "李玉箫",
        "content": "鸳鸯瓦上瞥然声，昼寝宫娥梦裏惊。\n元是我王金弹子，海棠花下打流莺。",
        "dynasty": "唐",
        "collection_info": null
    },
    {
        "title": "太平诗",
        "author": "金真德",
        "content": "大唐开鸿业，巍巍皇猷昌。\n止戈戎衣定，修文继百王。\n统天崇雨施，理物体含章。\n深仁谐日月，抚运迈时康。\n幡旗既赫赫，钲鼓何锽锽。\n外夷违命者，翦覆被大殃。\n和风凝宇宙，遐迩竞呈祥。\n四时调玉烛，七曜巡万方。\n维岳降宰辅，维帝用忠良。\n三五咸一德，昭我皇家唐。",
        "dynasty": "唐",
        "collection_info": null
    },
    {
        "title": "句",
        "author": "宝历宫人",
        "content": "宝帐香重重，一双红芙蓉。",
        "dynasty": "唐",
        "collection_info": null
    },
    {
        "title": "宫词 一",
        "author": "花蕊夫人徐氏",
        "content": "五云楼阁凤城间，花木长新日月闲。\n三十六宫连内苑，太平天子住昆山。",
        "dynasty": "唐",
        "collection_info": null
    },
    {
        "title": "宫词 二",
        "author": "花蕊夫人徐氏",
        "content": "会真广殿约宫墙，楼阁相扶倚太阳。\n净甃玉阶横水岸，御炉香气扑龙床。",
        "dynasty": "唐",
        "collection_info": null
    },
    {
        "title": "宫词 三",
        "author": "花蕊夫人徐氏",
        "content": "龙池九曲远相通，杨柳丝牵两岸风。\n长似江南好风景，画船来去碧波中。",
        "dynasty": "唐",
        "collection_info": null
    },
    {
        "title": "宫词 四",
        "author": "花蕊夫人徐氏",
        "content": "东内斜将紫禁通，龙池凤苑夹城中。\n晓钟声断严妆罢，院院纱窗海日红。",
        "dynasty": "唐",
        "collection_info": null
    },
    {
        "title": "宫词 五",
        "author": "花蕊夫人徐氏",
        "content": "殿名新立号重光，岛上亭台尽改张。\n但是一人行幸处，黄金阁子锁牙床。",
        "dynasty": "唐",
        "collection_info": null
    },
    {
        "title": "宫词 六",
        "author": "花蕊夫人徐氏",
        "content": "夹城门与内门通，朝罢巡游到苑中。\n每日日高祗候处，满堤红艳立春风。",
        "dynasty": "唐",
        "collection_info": null
    },
    {
        "title": "宫词 七",
        "author": "花蕊夫人徐氏",
        "content": "厨船进食簇时新，侍宴无非列近臣。\n日午殿头宣索鲙，隔花催唤打鱼人。",
        "dynasty": "唐",
        "collection_info": null
    },
    {
        "title": "宫词 八",
        "author": "花蕊夫人徐氏",
        "content": "立春日进内园花，红蕊轻轻嫩浅霞。\n跪到玉阶犹带露，一时宣赐与宫娃。",
        "dynasty": "唐",
        "collection_info": null
    },
    {
        "title": "宫词 九",
        "author": "花蕊夫人徐氏",
        "content": "三面宫城尽夹墙，苑中池水白茫茫。\n直从狮子门前入，旋见亭台遶岸傍。",
        "dynasty": "唐",
        "collection_info": null
    },
    {
        "title": "宫词 十",
        "author": "花蕊夫人徐氏",
        "content": "离宫别院遶宫城，金版轻敲合凤笙。\n夜夜月明花树底，傍池长有按歌声。",
        "dynasty": "唐",
        "collection_info": null
    },
    {
        "title": "宫词 十一",
        "author": "花蕊夫人徐氏",
        "content": "御制新翻曲子成，六宫纔唱未知名。\n尽将觱篥来抄谱，先按君王玉笛声。",
        "dynasty": "唐",
        "collection_info": null
    },
    {
        "title": "宫词 十二",
        "author": "花蕊夫人徐氏",
        "content": "旋移红树斲新苔，宣使龙池更凿开。\n展得绿波宽似海，水心楼殿胜蓬莱。",
        "dynasty": "唐",
        "collection_info": null
    },
    {
        "title": "宫词 十三",
        "author": "花蕊夫人徐氏",
        "content": "太虚高阁凌虚殿，背倚城墙面枕池。\n诸院各分娘子位，羊车到处不教知。",
        "dynasty": "唐",
        "collection_info": null
    },
    {
        "title": "宫词 十四",
        "author": "花蕊夫人徐氏",
        "content": "修仪承宠住龙池，扫地焚香日午时。\n等候大家来院裏，看教鹦鹉念新诗。",
        "dynasty": "唐",
        "collection_info": null
    },
    {
        "title": "宫词 十五",
        "author": "花蕊夫人徐氏",
        "content": "才人出入每参随，笔砚将行遶曲池。\n能向彩笺书大字，忽防御制写新诗。",
        "dynasty": "唐",
        "collection_info": null
    },
    {
        "title": "宫词 十六",
        "author": "花蕊夫人徐氏",
        "content": "六宫官职总新除，宫女安排入画图。\n二十四司分六局，御前频见错相呼。",
        "dynasty": "唐",
        "collection_info": null
    },
    {
        "title": "宫词 十七",
        "author": "花蕊夫人徐氏",
        "content": "春风一面晓妆成，偷折花枝傍水行。\n却被内监遥觑见，故将红豆打黄莺。",
        "dynasty": "唐",
        "collection_info": null
    },
    {
        "title": "宫词 十八",
        "author": "花蕊夫人徐氏",
        "content": "殿前排宴赏花开，宫女侵晨探几回。\n斜望花开遥举袖，传声宣唤近臣来。",
        "dynasty": "唐",
        "collection_info": null
    },
    {
        "title": "宫词 十九",
        "author": "花蕊夫人徐氏",
        "content": "小毬场近曲池头，宣唤勋臣试打毬。\n先向画楼排御幄，管絃声动立浮油。",
        "dynasty": "唐",
        "collection_info": null
    },
    {
        "title": "宫词 二十",
        "author": "花蕊夫人徐氏",
        "content": "供奉头筹不敢争，上棚等唤近臣名。\n内人酌酒纔宣赐，马上齐呼万岁声。",
        "dynasty": "唐",
        "collection_info": null
    },
    {
        "title": "宫词 二十一",
        "author": "花蕊夫人徐氏",
        "content": "殿前宫女总纤腰，初学乘骑怯又娇。\n上得马来纔欲走，几回抛鞚抱鞍桥。",
        "dynasty": "唐",
        "collection_info": null
    },
    {
        "title": "宫词 二十二",
        "author": "花蕊夫人徐氏",
        "content": "自教宫娥学打毬，玉鞍初跨柳腰柔。\n上棚知是官家认，遍遍长赢第一筹。",
        "dynasty": "唐",
        "collection_info": null
    },
    {
        "title": "宫词 二十三",
        "author": "花蕊夫人徐氏",
        "content": "翔鸾阁外夕阳天，树影花光远接连。\n望见内家来往处，水门斜过罨楼船。",
        "dynasty": "唐",
        "collection_info": null
    },
    {
        "title": "宫词 二十四",
        "author": "花蕊夫人徐氏",
        "content": "内家追逐采莲时，惊起沙欧两岸飞。\n兰棹把来齐拍水，并船相鬬湿罗衣。",
        "dynasty": "唐",
        "collection_info": null
    },
    {
        "title": "宫词 二十五",
        "author": "花蕊夫人徐氏",
        "content": "新秋女伴各相逢，罨画船飞别浦中。\n旋折荷花伴歌舞，夕阳斜照满衣红。",
        "dynasty": "唐",
        "collection_info": null
    },
    {
        "title": "宫词 二十六",
        "author": "花蕊夫人徐氏",
        "content": "少年相逐采莲回，罗帽罗衫巧制裁。\n每到岸头长拍水，竞提纤手出船来。",
        "dynasty": "唐",
        "collection_info": null
    },
    {
        "title": "宫词 二十七",
        "author": "花蕊夫人徐氏",
        "content": "早春杨柳引长条，倚岸沿堤一面高。\n称与画船牵锦缆，暖风搓出綵丝縧。",
        "dynasty": "唐",
        "collection_info": null
    },
    {
        "title": "宫词 二十八",
        "author": "花蕊夫人徐氏",
        "content": "内家宣锡生辰宴，隔夜诸宫进御花。\n后殿未闻宫主入，东门先报下金车。",
        "dynasty": "唐",
        "collection_info": null
    },
    {
        "title": "宫词 二十九",
        "author": "花蕊夫人徐氏",
        "content": "端午生衣进御床，赭黄罗帕覆金箱。\n美人捧入南熏殿，玉腕斜封綵缕长。",
        "dynasty": "唐",
        "collection_info": null
    },
    {
        "title": "宫词 三十",
        "author": "花蕊夫人徐氏",
        "content": "选进仙韶第一人，纔胜罗绮不胜春。\n重教按舞桃花下，只踏残红作地裀。",
        "dynasty": "唐",
        "collection_info": null
    },
    {
        "title": "宫词 三十一",
        "author": "花蕊夫人徐氏",
        "content": "侍女争挥玉弹弓，金丸飞入乱花中。\n一时惊起流莺散，踏落残花满地红。",
        "dynasty": "唐",
        "collection_info": null
    },
    {
        "title": "宫词 三十二",
        "author": "花蕊夫人徐氏",
        "content": "七宝阑干白玉除，新开凉殿幸金舆。\n一沟泛碧流春水，四面琼钩搭绮疏。",
        "dynasty": "唐",
        "collection_info": null
    },
    {
        "title": "宫词 三十三",
        "author": "花蕊夫人徐氏",
        "content": "山楼彩凤栖寒月，宴殿金麟吐御香。\n蜀锦地衣呈队舞，教头先出拜君王。",
        "dynasty": "唐",
        "collection_info": null
    },
    {
        "title": "宫词 三十四",
        "author": "花蕊夫人徐氏",
        "content": "天外明河翻玉浪，楼西凉月涌金盆。\n香销甲乙床前帐，宫锁玲珑闭殿门。",
        "dynasty": "唐",
        "collection_info": null
    },
    {
        "title": "宫词 三十五",
        "author": "花蕊夫人徐氏",
        "content": "细风攲叶撼宫梧，早怯秋寒着绣繻。\n玉宇无人双燕去，一弯新月上金枢。",
        "dynasty": "唐",
        "collection_info": null
    },
    {
        "title": "宫词 三十六",
        "author": "花蕊夫人徐氏",
        "content": "夜寒金屋篆烟飞，灯烛分明在紫微。\n漏永禁宫三十六，燕回争踏月轮归。",
        "dynasty": "唐",
        "collection_info": null
    },
    {
        "title": "宫词 三十七",
        "author": "花蕊夫人徐氏",
        "content": "晓吹翩翩动翠旗，炉烟千迭瑞云飞。\n何人奏对偏移刻，御史天香隔绣衣。",
        "dynasty": "唐",
        "collection_info": null
    },
    {
        "title": "宫词 三十八",
        "author": "花蕊夫人徐氏",
        "content": "金井秋啼络纬声，出花宫漏报严更。\n不知谁是金銮直，玉宇沈沈夜气清。",
        "dynasty": "唐",
        "collection_info": null
    },
    {
        "title": "宫词 三十九",
        "author": "花蕊夫人徐氏",
        "content": "内庭秋燕玉池东，香散荷花水殿风。\n阿监采菱牵锦缆，月明犹在画船中。",
        "dynasty": "唐",
        "collection_info": null
    },
    {
        "title": "宫词 四十",
        "author": "花蕊夫人徐氏",
        "content": "东宫花烛彩楼新，天上仙桥上锁春。\n偏出六宫歌舞奏，嫦娥初到月虚轮。",
        "dynasty": "唐",
        "collection_info": null
    },
    {
        "title": "宫词 四十一",
        "author": "花蕊夫人徐氏",
        "content": "纱幔薄垂金麦穗，帘钩纤挂玉葱条。\n楼西别起长春殿，香碧红泥透蜀椒。",
        "dynasty": "唐",
        "collection_info": null
    },
    {
        "title": "宫词 四十二",
        "author": "花蕊夫人徐氏",
        "content": "翠华香重玉炉添，双凤楼头晓日暹。\n扇掩红鸾金殿悄，一声清跸捲珠帘。",
        "dynasty": "唐",
        "collection_info": null
    },
    {
        "title": "宫词 四十三",
        "author": "花蕊夫人徐氏",
        "content": "金作蟠龙绣作麟，壶中楼阁禁中春。\n君王避暑来游幸，风月横秋气象新。",
        "dynasty": "唐",
        "collection_info": null
    },
    {
        "title": "宫词 四十四",
        "author": "花蕊夫人徐氏",
        "content": "清晓自倾花上露，冷侵宫殿玉蟾蜍。\n擘开五色销金纸，碧锁窗前学草书。",
        "dynasty": "唐",
        "collection_info": null
    },
    {
        "title": "宫词 四十五",
        "author": "花蕊夫人徐氏",
        "content": "翠钿贴靥轻如笑，玉凤雕钗褭欲飞。\n拂晓贺春皇帝阁，綵衣金胜近龙衣。",
        "dynasty": "唐",
        "collection_info": null
    },
    {
        "title": "宫词 四十六",
        "author": "花蕊夫人徐氏",
        "content": "璅声金彻閤门环，帘捲珍珠十二间。\n别殿春风呼万岁，中丞新押散朝班。",
        "dynasty": "唐",
        "collection_info": null
    },
    {
        "title": "宫词 四十七",
        "author": "花蕊夫人徐氏",
        "content": "鸡人报晓传三唱，玉井金床转辘轳。\n烟引御炉香绕殿，漏籤初刻上铜壶。",
        "dynasty": "唐",
        "collection_info": null
    },
    {
        "title": "宫词 四十八",
        "author": "花蕊夫人徐氏",
        "content": "御按横金殿幄红，扇开云表露天容。\n太常奏备三千曲，乐府新调十二钟。",
        "dynasty": "唐",
        "collection_info": null
    },
    {
        "title": "宫词 四十九",
        "author": "花蕊夫人徐氏",
        "content": "宫女熏香进御衣，殿门开锁请金匙。\n朝阳初上黄金屋，禁夜春深昼漏迟。",
        "dynasty": "唐",
        "collection_info": null
    },
    {
        "title": "宫词 五十",
        "author": "花蕊夫人徐氏",
        "content": "三月金明柳絮飞，岸花堤草弄春时。\n楼船百戏催宣赐，御辇今年不上池。",
        "dynasty": "唐",
        "collection_info": null
    },
    {
        "title": "宫词 五十一",
        "author": "花蕊夫人徐氏",
        "content": "内人稀见水秋韆，争擘珠帘帐殿前。\n第一锦标谁夺得，右军输却小龙船。",
        "dynasty": "唐",
        "collection_info": null
    },
    {
        "title": "宫词 五十二",
        "author": "花蕊夫人徐氏",
        "content": "夜色楼台月数层，金猊烟穗绕觚棱。\n重廊屈折连三殿，密上真珠百宝灯。",
        "dynasty": "唐",
        "collection_info": null
    },
    {
        "title": "宫词 五十三",
        "author": "花蕊夫人徐氏",
        "content": "天门晏闭九重关，楼倚银河气象间。\n一点星毬垂绛阙，五云仙仗下蓬山。",
        "dynasty": "唐",
        "collection_info": null
    },
    {
        "title": "宫词 五十四",
        "author": "花蕊夫人徐氏",
        "content": "禁裏春浓蝶自飞，御蚕眠处弄新丝。\n碧窗尽日教鹦鹉，念得君王数首诗。",
        "dynasty": "唐",
        "collection_info": null
    },
    {
        "title": "宫词 五十五",
        "author": "花蕊夫人徐氏",
        "content": "鬬草深宫玉槛前，春蒲如箭荇如钱。\n不如红药阑干曲，日暮何人落翠钿。",
        "dynasty": "唐",
        "collection_info": null
    },
    {
        "title": "宫词 五十六",
        "author": "花蕊夫人徐氏",
        "content": "太液波清水殿凉，画船惊起宿鸳鸯。\n翠眉不及池边柳，取次飞花入建章。",
        "dynasty": "唐",
        "collection_info": null
    },
    {
        "title": "宫词 五十七",
        "author": "花蕊夫人徐氏",
        "content": "御座垂帘绣额单，冰山重迭贮金盘。\n玉清迢遰无尘到，殿角东西五月寒。",
        "dynasty": "唐",
        "collection_info": null
    },
    {
        "title": "宫词 五十八",
        "author": "花蕊夫人徐氏",
        "content": "春心滴破花边漏，晓梦敲回禁裏钟。\n十二楚山何处是，御楼曾见两三峰。",
        "dynasty": "唐",
        "collection_info": null
    },
    {
        "title": "宫词 五十九",
        "author": "花蕊夫人徐氏",
        "content": "博山夜宿沈香火，帐外时闻暖凤笙。\n理遍从头新上曲，殿前龙直未交更。",
        "dynasty": "唐",
        "collection_info": null
    },
    {
        "title": "宫词 六十",
        "author": "花蕊夫人徐氏",
        "content": "春殿千官宴却归，上林莺舌报花时。\n宣徽旋进新裁曲，学士争吟应诏诗。",
        "dynasty": "唐",
        "collection_info": null
    },
    {
        "title": "宫词 六十一",
        "author": "花蕊夫人徐氏",
        "content": "钓线沈波漾彩舟，鱼争芳饵上龙钩。\n内人急捧金盘接，拨刺红鳞跃未休。",
        "dynasty": "唐",
        "collection_info": null
    },
    {
        "title": "宫词 六十二",
        "author": "花蕊夫人徐氏",
        "content": "蕙炷香销烛影残，御衣熏尽輙更阑。\n归来困顿眠红帐，一枕西风梦裏寒。",
        "dynasty": "唐",
        "collection_info": null
    },
    {
        "title": "宫词 六十三",
        "author": "花蕊夫人徐氏",
        "content": "东宫降诞挺佳辰，少海星边拥瑞云。\n中尉传闻三日宴，翰林当撰洗儿文。",
        "dynasty": "唐",
        "collection_info": null
    },
    {
        "title": "宫词 六十四",
        "author": "花蕊夫人徐氏",
        "content": "酒库新修近水傍，泼醅初熟五云浆。\n殿前供御频宣索，追入花间一阵香。",
        "dynasty": "唐",
        "collection_info": null
    },
    {
        "title": "宫词 六十五",
        "author": "花蕊夫人徐氏",
        "content": "白藤花限白银花，閤子门当寝殿斜。\n近被宫中知了事，每来随驾使煎茶。",
        "dynasty": "唐",
        "collection_info": null
    },
    {
        "title": "宫词 六十六",
        "author": "花蕊夫人徐氏",
        "content": "西毬场裏打毬回，御宴先于苑内开。\n宣索教坊诸伎乐，傍池催唤入船来。",
        "dynasty": "唐",
        "collection_info": null
    },
    {
        "title": "宫词 六十七",
        "author": "花蕊夫人徐氏",
        "content": "昭仪侍宴足精神，玉烛抽看记饮巡。\n倚赖识书为录事，灯前时復错瞒人。",
        "dynasty": "唐",
        "collection_info": null
    },
    {
        "title": "宫词 六十八",
        "author": "花蕊夫人徐氏",
        "content": "后宫阿监裹罗巾，出入经过苑囿频。\n承奉圣颜忧悞失，就中长怕内夫人。",
        "dynasty": "唐",
        "collection_info": null
    },
    {
        "title": "宫词 六十九",
        "author": "花蕊夫人徐氏",
        "content": "管弦声急满龙池，宫女藏钩夜宴时。\n好是圣人亲捉得，便将浓墨扫双眉。",
        "dynasty": "唐",
        "collection_info": null
    },
    {
        "title": "宫词 七十",
        "author": "花蕊夫人徐氏",
        "content": "密室红泥地火炉，内人冬日晚传呼。\n今宵驾幸池头宿，排比椒房得暖无。",
        "dynasty": "唐",
        "collection_info": null
    },
    {
        "title": "宫词 七十一",
        "author": "花蕊夫人徐氏",
        "content": "画船花舫总新妆，进入池心近岛傍。\n松柏楼窗楠木板，暖风吹过一团香。",
        "dynasty": "唐",
        "collection_info": null
    },
    {
        "title": "宫词 七十二",
        "author": "花蕊夫人徐氏",
        "content": "三清台近苑墙东，楼槛层层映水红。\n尽日绮罗人度曲，管弦声在半天中。",
        "dynasty": "唐",
        "collection_info": null
    },
    {
        "title": "宫词 七十三",
        "author": "花蕊夫人徐氏",
        "content": "安排诸院接行廊，外槛周迴十里强。\n青锦地衣红绣毯，尽铺龙脑郁金香。",
        "dynasty": "唐",
        "collection_info": null
    },
    {
        "title": "宫词 七十四",
        "author": "花蕊夫人徐氏",
        "content": "安排竹栅与笆篱，养得新生鹁鸽儿。\n宣受内家专餵饲，花毛间看总皆知。",
        "dynasty": "唐",
        "collection_info": null
    },
    {
        "title": "宫词 七十五",
        "author": "花蕊夫人徐氏",
        "content": "年初十五最风流，新赐云鬟便上头。\n按罢霓裳归院裏，画楼云阁总重修。",
        "dynasty": "唐",
        "collection_info": null
    },
    {
        "title": "宫词 七十六",
        "author": "花蕊夫人徐氏",
        "content": "金画香台出露盘，黄龙雕刻遶朱阑。\n焚修每遇三元节，天子亲簪白玉冠。",
        "dynasty": "唐",
        "collection_info": null
    },
    {
        "title": "宫词 七十七",
        "author": "花蕊夫人徐氏",
        "content": "六宫一例鸡冠子，新样交镌白玉花。\n欲试澹妆兼道服，面前宣与唾盂家。",
        "dynasty": "唐",
        "collection_info": null
    },
    {
        "title": "宫词 七十八",
        "author": "花蕊夫人徐氏",
        "content": "三月樱桃乍熟时，内人相引看红枝。\n回头索取黄金弹，遶树藏身打雀儿。",
        "dynasty": "唐",
        "collection_info": null
    },
    {
        "title": "宫词 七十九",
        "author": "花蕊夫人徐氏",
        "content": "小小宫娥到内园，未梳云鬓脸如莲。\n自从配与夫人后，不使寻花乱入船。",
        "dynasty": "唐",
        "collection_info": null
    },
    {
        "title": "宫词 八十",
        "author": "花蕊夫人徐氏",
        "content": "锦城上起凝烟阁，拥殿遮楼一向高。\n认得圣颜遥望见，碧阑干映赭黄袍。",
        "dynasty": "唐",
        "collection_info": null
    },
    {
        "title": "宫词 八十一",
        "author": "花蕊夫人徐氏",
        "content": "水车踏水上宫城，寝殿檐头滴滴鸣。\n助得圣人高枕兴，夜凉长作远滩声。",
        "dynasty": "唐",
        "collection_info": null
    },
    {
        "title": "宫词 八十二",
        "author": "花蕊夫人徐氏",
        "content": "平头船子小龙床，多少神仙立御旁。\n旋刺篙竿令过岸，满池春水蘸红妆。",
        "dynasty": "唐",
        "collection_info": null
    },
    {
        "title": "宫词 八十三",
        "author": "花蕊夫人徐氏",
        "content": "苑东天子爱巡游，御岸花堤枕碧流。\n新教内人供射鸭，长将弓箭绕池头。",
        "dynasty": "唐",
        "collection_info": null
    },
    {
        "title": "宫词 八十四",
        "author": "花蕊夫人徐氏",
        "content": "罗衫玉带最风流，斜插银箆慢裹头。\n闲向殿前骑御马，挥鞭横过小红楼。",
        "dynasty": "唐",
        "collection_info": null
    },
    {
        "title": "宫词 八十五",
        "author": "花蕊夫人徐氏",
        "content": "沈香亭子傍池斜，夏日巡游歇翠华。\n帘畔玉盆盛净水，内人手裏剖银瓜。",
        "dynasty": "唐",
        "collection_info": null
    },
    {
        "title": "宫词 八十六",
        "author": "花蕊夫人徐氏",
        "content": "薄罗衫子透肌肤，夏日初长板阁虚。\n独自凭阑无一事，水风凉处读文书。",
        "dynasty": "唐",
        "collection_info": null
    },
    {
        "title": "宫词 八十七",
        "author": "花蕊夫人徐氏",
        "content": "婕妤生长帝王家，常近龙颜逐翠华。\n杨柳岸长春日暮，傍池行困倚桃花。",
        "dynasty": "唐",
        "collection_info": null
    },
    {
        "title": "宫词 八十八",
        "author": "花蕊夫人徐氏",
        "content": "月头支给买花钱，满殿宫人近数千。\n遇着唱名多不语，含羞走过御床前。",
        "dynasty": "唐",
        "collection_info": null
    },
    {
        "title": "宫词 八十九",
        "author": "花蕊夫人徐氏",
        "content": "小雨霏微润绿苔，石楠红杏傍池开。\n一枝插向金瓶裏，捧进君王玉殿来。",
        "dynasty": "唐",
        "collection_info": null
    },
    {
        "title": "宫词 九十",
        "author": "花蕊夫人徐氏",
        "content": "锦鳞跃水出浮萍，荇草牵风翠带横。\n恰似金梭撺碧沼，好题幽恨写闺情。",
        "dynasty": "唐",
        "collection_info": null
    },
    {
        "title": "宫词 九十一",
        "author": "花蕊夫人徐氏",
        "content": "春天睡起晓妆成，随侍君王触处行。\n画得自家梳洗样，相凭女伴把来呈。",
        "dynasty": "唐",
        "collection_info": null
    },
    {
        "title": "宫词 九十二",
        "author": "花蕊夫人徐氏",
        "content": "舞头皆着画罗衣，唱得新翻御制词。\n每日内庭闻教队，乐声飞上到龙墀。",
        "dynasty": "唐",
        "collection_info": null
    },
    {
        "title": "宫词 九十三",
        "author": "花蕊夫人徐氏",
        "content": "春早寻花入内园，竞传宣旨欲黄昏。\n明朝驾幸游蚕市，暗使氊车就苑门。",
        "dynasty": "唐",
        "collection_info": null
    },
    {
        "title": "宫词 九十四",
        "author": "花蕊夫人徐氏",
        "content": "半夜摇船载内家，水门红蜡一行斜。\n圣人正在宫中饮，宣使池头旋折花。",
        "dynasty": "唐",
        "collection_info": null
    },
    {
        "title": "宫词 九十五",
        "author": "花蕊夫人徐氏",
        "content": "春日龙池小宴开，岸边亭子号流杯。\n沈檀刻作神仙女，对捧金尊水上来。",
        "dynasty": "唐",
        "collection_info": null
    },
    {
        "title": "宫词 九十六",
        "author": "花蕊夫人徐氏",
        "content": "梨园子弟簇池头，小乐携来候宴游。\n旋炙银笙先按拍，海棠花下合梁州。",
        "dynasty": "唐",
        "collection_info": null
    },
    {
        "title": "宫词 九十七",
        "author": "花蕊夫人徐氏",
        "content": "慢梳鬟髻着轻红，春早争求芍药丛。\n近日承恩移住处，夹城裏面占新宫。",
        "dynasty": "唐",
        "collection_info": null
    },
    {
        "title": "宫词 九十八",
        "author": "花蕊夫人徐氏",
        "content": "别色官司御辇家，黄衫束带脸如花。\n深宫内院参承惯，常从金舆到日斜。",
        "dynasty": "唐",
        "collection_info": null
    },
    {
        "title": "宫词 九十九",
        "author": "花蕊夫人徐氏",
        "content": "日高房裏学围碁，等候官家未出时。\n为赌金钱争路数，专忧女伴怪来迟。",
        "dynasty": "唐",
        "collection_info": null
    },
    {
        "title": "宫词 一百",
        "author": "花蕊夫人徐氏",
        "content": "摴蒱冷澹学投壶，箭倚腰身约画图。\n尽对君王称妙手，一人来射一人输。",
        "dynasty": "唐",
        "collection_info": null
    },
    {
        "title": "宫词 一百一",
        "author": "花蕊夫人徐氏",
        "content": "慢揎红袖指纤纤，学钓池鱼傍水边。\n忍冷不禁还自去，钓竿常被别人牵。",
        "dynasty": "唐",
        "collection_info": null
    },
    {
        "title": "宫词 一百二",
        "author": "花蕊夫人徐氏",
        "content": "宣城院约池南岸，粉壁红窗画不成。\n总是一人行幸处，彻宵闻奏管弦声。",
        "dynasty": "唐",
        "collection_info": null
    },
    {
        "title": "宫词 一百三",
        "author": "花蕊夫人徐氏",
        "content": "丹霞亭浸池心冷，曲沼门含水脚清。\n傍岸鸳鸯皆着对，时时出向浅沙行。",
        "dynasty": "唐",
        "collection_info": null
    },
    {
        "title": "宫词 一百四",
        "author": "花蕊夫人徐氏",
        "content": "杨柳阴中引御沟，碧梧桐树拥朱楼。\n金陵城共滕王阁，画向丹青也合羞。",
        "dynasty": "唐",
        "collection_info": null
    },
    {
        "title": "宫词 一百五",
        "author": "花蕊夫人徐氏",
        "content": "晚来随驾上城游，行到东西百子楼。\n回望苑中花柳色，绿阴红艳满池头。",
        "dynasty": "唐",
        "collection_info": null
    },
    {
        "title": "宫词 一百六",
        "author": "花蕊夫人徐氏",
        "content": "牡丹移向苑中栽，尽是藩方进入来。\n未到末春缘地暖，数般颜色一时开。",
        "dynasty": "唐",
        "collection_info": null
    },
    {
        "title": "宫词 一百七",
        "author": "花蕊夫人徐氏",
        "content": "明朝腊日官家出，随驾先须点内人。\n回鹘衣装回鹘马，就中偏称小腰身。",
        "dynasty": "唐",
        "collection_info": null
    },
    {
        "title": "宫词 一百八",
        "author": "花蕊夫人徐氏",
        "content": "盘凤鞍鞯闪色妆，黄金压胯紫游缰。\n自从拣得真龙种，别置东头小马坊。",
        "dynasty": "唐",
        "collection_info": null
    },
    {
        "title": "宫词 一百九",
        "author": "花蕊夫人徐氏",
        "content": "翠辇每从城畔出，内人相次簇池隈。\n嫩荷花裏摇船去，一阵香风逐水来。",
        "dynasty": "唐",
        "collection_info": null
    },
    {
        "title": "宫词 一百一十",
        "author": "花蕊夫人徐氏",
        "content": "高烧红烛点银灯，秋晚花池景色澄。\n今夜圣人新殿宿，后宫相竞觅祇承。",
        "dynasty": "唐",
        "collection_info": null
    },
    {
        "title": "宫词 一一一",
        "author": "花蕊夫人徐氏",
        "content": "苑中排比宴秋宵，弦管挣摐各自调。\n日晚阁门传圣旨，明朝尽放紫宸朝。",
        "dynasty": "唐",
        "collection_info": null
    },
    {
        "title": "宫词 一一二",
        "author": "花蕊夫人徐氏",
        "content": "夜深饮散月初斜，无限宫嫔乱插花。\n近侍婕妤先过水，遥闻隔岸唤船家。",
        "dynasty": "唐",
        "collection_info": null
    },
    {
        "title": "宫词 一一三",
        "author": "花蕊夫人徐氏",
        "content": "宫娥小小艳红妆，唱得歌声遶画梁。\n缘是太妃新进入，座前颁赐小罗箱。",
        "dynasty": "唐",
        "collection_info": null
    },
    {
        "title": "宫词 一一四",
        "author": "花蕊夫人徐氏",
        "content": "池心小样钓鱼船，入玩偏宜向晚天。\n挂得綵帆教便放，急风吹过水门前。",
        "dynasty": "唐",
        "collection_info": null
    },
    {
        "title": "宫词 一一五",
        "author": "花蕊夫人徐氏",
        "content": "傍池居住有渔家，收网摇船到浅沙。\n预进活鱼供日料，满筐跳跃白银花。",
        "dynasty": "唐",
        "collection_info": null
    },
    {
        "title": "宫词 一一六",
        "author": "花蕊夫人徐氏",
        "content": "秋晚红妆傍水行，竞将衣袖扑蜻蜓。\n回头瞥见宫中唤，几度藏身入画屏。",
        "dynasty": "唐",
        "collection_info": null
    },
    {
        "title": "宫词 一一七",
        "author": "花蕊夫人徐氏",
        "content": "御沟春水碧于天，宫女寻花入内园。\n汗湿红妆行渐困，岸头相唤洗花钿。",
        "dynasty": "唐",
        "collection_info": null
    },
    {
        "title": "宫词 一一八",
        "author": "花蕊夫人徐氏",
        "content": "亭高百尺立春风，引得君王到此中。\n床上翠屏开六扇，折枝花绽牡丹红。",
        "dynasty": "唐",
        "collection_info": null
    },
    {
        "title": "宫词 一一九",
        "author": "花蕊夫人徐氏",
        "content": "内人承宠赐新房，红纸泥窗遶画廊。\n种得海柑纔结子，乞求自送与君王。",
        "dynasty": "唐",
        "collection_info": null
    },
    {
        "title": "宫词 一百二十",
        "author": "花蕊夫人徐氏",
        "content": "翡翠帘前日影斜，御沟春水浸成霞。\n侍臣向晚随天步，共看池头满树花。",
        "dynasty": "唐",
        "collection_info": null
    },
    {
        "title": "宫词 一二一",
        "author": "花蕊夫人徐氏",
        "content": "金碧阑干倚岸边，捲帘初听一声蝉。\n殿头日午摇纨扇，宫女争来玉座前。",
        "dynasty": "唐",
        "collection_info": null
    },
    {
        "title": "宫词 一二二",
        "author": "花蕊夫人徐氏",
        "content": "嫩荷香扑钓鱼亭，水面文鱼作队行。\n宫女齐来池畔看，傍帘呼唤勿高声。",
        "dynasty": "唐",
        "collection_info": null
    },
    {
        "title": "宫词 一二三",
        "author": "花蕊夫人徐氏",
        "content": "新翻酒令着词章，侍宴初闻忆却忙。\n宣使近臣传赐本，书家院裏徧抄将。",
        "dynasty": "唐",
        "collection_info": null
    },
    {
        "title": "宫词 一二四",
        "author": "花蕊夫人徐氏",
        "content": "寒食清明小殿旁，綵楼双夹鬬鸡场。\n内人对御分明看，先赌红罗被十床。",
        "dynasty": "唐",
        "collection_info": null
    },
    {
        "title": "宫词 一二五",
        "author": "花蕊夫人徐氏",
        "content": "寝殿门前晓色开，红泥药树间花栽。\n君王未起翠帘捲，又发宫人上直来。",
        "dynasty": "唐",
        "collection_info": null
    },
    {
        "title": "宫词 一二六",
        "author": "花蕊夫人徐氏",
        "content": "海棠花发盛春天，游赏无时引御筵。\n遶岸结成红锦帐，暖枝犹拂画楼船。",
        "dynasty": "唐",
        "collection_info": null
    },
    {
        "title": "宫词 一二七",
        "author": "花蕊夫人徐氏",
        "content": "日晚宫人外按回，自牵骢马出林隈。\n御前接得高叉手，射得山鸡喜进来。",
        "dynasty": "唐",
        "collection_info": null
    },
    {
        "title": "宫词 一二八",
        "author": "花蕊夫人徐氏",
        "content": "朱雀门高花外开，毬场空阔净尘埃。\n预排白兔兼苍狗，等候君王按鹘来。",
        "dynasty": "唐",
        "collection_info": null
    },
    {
        "title": "宫词 一二九",
        "author": "花蕊夫人徐氏",
        "content": "会仙观内玉清坛，新点宫人作女冠。\n每度驾来羞不出，羽衣初着怕人看。",
        "dynasty": "唐",
        "collection_info": null
    },
    {
        "title": "宫词 一百三十",
        "author": "花蕊夫人徐氏",
        "content": "老大初教学道人，鹿皮冠子澹黄裙。\n后宫歌舞今抛掷，每日焚香事老君。",
        "dynasty": "唐",
        "collection_info": null
    },
    {
        "title": "宫词 一三一",
        "author": "花蕊夫人徐氏",
        "content": "法云寺裏中元节，又是官家诞降辰。\n满殿香花争供养，内园先占得铺陈。",
        "dynasty": "唐",
        "collection_info": null
    },
    {
        "title": "宫词 一三二",
        "author": "花蕊夫人徐氏",
        "content": "金章紫绶选高班，每每东头近圣颜。\n才艺足当恩宠别，只堪供奉一场闲。",
        "dynasty": "唐",
        "collection_info": null
    },
    {
        "title": "宫词 一三三",
        "author": "花蕊夫人徐氏",
        "content": "内人深夜学迷藏，徧遶花丛水岸傍。\n乘兴忽来仙洞裏，大家寻觅一时忙。",
        "dynasty": "唐",
        "collection_info": null
    },
    {
        "title": "宫词 一三四",
        "author": "花蕊夫人徐氏",
        "content": "小院珠帘着地垂，院中排比不相知。\n羡他鹦鹉能言语，窗裏偷教鸜鹆儿。",
        "dynasty": "唐",
        "collection_info": null
    },
    {
        "title": "宫词 一三五",
        "author": "花蕊夫人徐氏",
        "content": "岛树高低约浪痕，苑中斜日欲黄昏。\n树头木刻双飞鹤，荡起晴空映水门。",
        "dynasty": "唐",
        "collection_info": null
    },
    {
        "title": "宫词 一三六",
        "author": "花蕊夫人徐氏",
        "content": "大臣承宠赐新庄，栀子园东柳岸傍。\n今日圣恩亲幸到，板桥头是读书堂。",
        "dynasty": "唐",
        "collection_info": null
    },
    {
        "title": "宫词 一三七",
        "author": "花蕊夫人徐氏",
        "content": "树叶初成鸟护窠，石榴花裏笑声多。\n众中遗却金钗子，拾得从他要赎么。",
        "dynasty": "唐",
        "collection_info": null
    },
    {
        "title": "宫词 一三八",
        "author": "花蕊夫人徐氏",
        "content": "小殿初成粉未干，贵妃姊妹自来看。\n为逢好日先移入，续向街西索牡丹。",
        "dynasty": "唐",
        "collection_info": null
    },
    {
        "title": "宫词 一三九",
        "author": "花蕊夫人徐氏",
        "content": "内人相续报花开，准拟君王便看来。\n逢着五弦琴绣袋，宜春院裏按歌回。",
        "dynasty": "唐",
        "collection_info": null
    },
    {
        "title": "宫词 一百四十",
        "author": "花蕊夫人徐氏",
        "content": "巡吹慢遍不相和，暗数看谁曲校多。\n明日梨花园裏见，先须逐得内家歌。",
        "dynasty": "唐",
        "collection_info": null
    },
    {
        "title": "宫词 一四一",
        "author": "花蕊夫人徐氏",
        "content": "黄金合裏盛红雪，重结香罗四出花。\n一一傍边书勑字，中官送与大臣家。",
        "dynasty": "唐",
        "collection_info": null
    },
    {
        "title": "宫词 一四二",
        "author": "花蕊夫人徐氏",
        "content": "宫人早起笑相呼，不识阶前扫地夫。\n乞与金钱争借问，外头还似此间无。",
        "dynasty": "唐",
        "collection_info": null
    },
    {
        "title": "宫词 一四三",
        "author": "花蕊夫人徐氏",
        "content": "小随阿姊学吹笙，见好君王赐与名。\n夜拂玉床朝把镜，黄金殿外不教行。",
        "dynasty": "唐",
        "collection_info": null
    },
    {
        "title": "宫词 一四四",
        "author": "花蕊夫人徐氏",
        "content": "日高殿裏有香烟，万岁声长动九天。\n妃子院中初降诞，内人争乞洗儿钱。",
        "dynasty": "唐",
        "collection_info": null
    },
    {
        "title": "宫词 一四五",
        "author": "花蕊夫人徐氏",
        "content": "宫花不共外花同，正月长生一半红。\n供御樱桃看守别，直无鸦鹊到园中。",
        "dynasty": "唐",
        "collection_info": null
    },
    {
        "title": "宫词 一四六",
        "author": "花蕊夫人徐氏",
        "content": "殿前铺设两边楼，寒食宫人步打毬。\n一半走来争跪拜，上棚先谢得头筹。",
        "dynasty": "唐",
        "collection_info": null
    },
    {
        "title": "宫词 一四七",
        "author": "花蕊夫人徐氏",
        "content": "大仪前日暖房来，嘱向朝阳乞药栽。\n勑赐一窠红踯躅，谢恩未了奏花开。",
        "dynasty": "唐",
        "collection_info": null
    },
    {
        "title": "宫词 一四八",
        "author": "花蕊夫人徐氏",
        "content": "御前新赐紫罗襦，步步金阶上软舆。\n宫局总来为喜乐，院中新拜内尚书。",
        "dynasty": "唐",
        "collection_info": null
    },
    {
        "title": "宫词 一四九",
        "author": "花蕊夫人徐氏",
        "content": "鹦鹉谁教转舌关，内人手裏养来姦。\n语多更觉承恩泽，数对君王忆陇山。",
        "dynasty": "唐",
        "collection_info": null
    },
    {
        "title": "宫词 一百五十",
        "author": "花蕊夫人徐氏",
        "content": "分朋闲坐赌樱桃，收却投壶玉腕劳。\n各把沈香双陆子，局中鬬累阿谁高。",
        "dynasty": "唐",
        "collection_info": null
    },
    {
        "title": "宫词 一五一",
        "author": "花蕊夫人徐氏",
        "content": "禁寺红楼内裏通，笙歌引驾夹城东。\n裹头宫监堂前立，手把牙鞘竹弹弓。",
        "dynasty": "唐",
        "collection_info": null
    },
    {
        "title": "宫词 一五二",
        "author": "花蕊夫人徐氏",
        "content": "舞来汗湿罗衣彻，楼上人扶下玉梯。\n归到院中重洗面，金花盆裏泼银泥。",
        "dynasty": "唐",
        "collection_info": null
    },
    {
        "title": "宫词 一五三",
        "author": "花蕊夫人徐氏",
        "content": "宿妆残粉未明天，总立昭阳花树边。\n寒食内人长白打，库中先散与金钱。",
        "dynasty": "唐",
        "collection_info": null
    },
    {
        "title": "宫词 一五四",
        "author": "花蕊夫人徐氏",
        "content": "众中偏得君王笑，偷把金箱笔砚开。\n书破红蛮隔子上，旋推当直美人来。",
        "dynasty": "唐",
        "collection_info": null
    },
    {
        "title": "宫词 一五五",
        "author": "花蕊夫人徐氏",
        "content": "水中芹叶土中花，拾得还将避众家。\n总待别人般数尽，袖中拈出郁金芽。",
        "dynasty": "唐",
        "collection_info": null
    },
    {
        "title": "宫词 一五六",
        "author": "花蕊夫人徐氏",
        "content": "玉箫改调筝移柱，催换红罗绣舞筵。\n未戴柘枝花帽子，两行宫监在帘前。",
        "dynasty": "唐",
        "collection_info": null
    },
    {
        "title": "宫词 一五七",
        "author": "花蕊夫人徐氏",
        "content": "窗窗户户院相当，总有珠帘玳瑁床。\n虽道君王不来宿，帐中长是炷牙香。",
        "dynasty": "唐",
        "collection_info": null
    },
    {
        "title": "述国亡诗",
        "author": "花蕊夫人徐氏",
        "content": "君王城上竖降旗，妾在深宫那得知。\n十四万人齐解甲，宁无一箇是男儿。",
        "dynasty": "唐",
        "collection_info": null
    },
    {
        "title": "新妆诗",
        "author": "杨容华",
        "content": "啼鸟惊眠罢，房栊乘晓开。\n凤钗金作缕，鸾镜玉为台。\n妆似临池出，人疑向月来。\n自怜终不见，欲去復裴回。",
        "dynasty": "唐",
        "collection_info": null
    },
    {
        "title": "赠外",
        "author": "魏氏",
        "content": "浮萍依绿水，弱茑寄青松。\n与君结大义，移天得所从。\n翰林无双鸟，劒水不分龙。\n谐和类琴瑟，坚固同胶漆。\n义重恩欲深，夷险贵如一。\n本自身不令，积多婴痛疾。\n朝夕倦床枕，形体耻巾栉。\n游子倦风尘，从官初解巾。\n束装赴南郢，脂驾出西秦。\n比翼终难遂，衔雌苦未因。\n徒悲枫岸远，空对柳园春。\n男儿不重旧，丈夫多好新。\n新人喜新聘，朝朝临粉镜。\n两鸳固无比，双蛾谁与竞。\n讵怜愁思人，衔啼嗟薄命。\n蕣华不足恃，松枝有余劲。\n所愿好九思，勿令亏百行。",
        "dynasty": "唐",
        "collection_info": null
    },
    {
        "title": "咏破帘",
        "author": "乔氏",
        "content": "已漏风声罢，绳持也不禁。\n一从经落后，无復有贞心。",
        "dynasty": "唐",
        "collection_info": null
    },
    {
        "title": "送兄",
        "author": "七岁女子",
        "content": "别路云初起，离亭叶正飞。\n所嗟人异鴈，不作一行归。",
        "dynasty": "唐",
        "collection_info": null
    },
    {
        "title": "送男左贬诗",
        "author": "林氏",
        "content": "他日初投杼，勤王在饮冰。\n有辞期不罚，积毁竟相仍。\n谪宦今何在，衔冤犹未胜。\n天涯分越徼，驿骑速毘陵。\n肠断腹非苦，书传写岂能。\n泪添江水远，心剧海云蒸。\n明月珠难识，甘泉赋可称。\n但将忠报主，何惧点青蝇。",
        "dynasty": "唐",
        "collection_info": null
    },
    {
        "title": "古兴 一",
        "author": "赵氏",
        "content": "郁蒸夏将半，暑气扇飞阁。\n骤雨满空来，当轩卷罗幕。\n度云开夕霁，宇宙何清廓。\n明月流素光，轻风换炎铄。\n孤鸾伤对影，宝瑟悲别鹤。\n君子去不还，遥心欲何託。",
        "dynasty": "唐",
        "collection_info": null
    },
    {
        "title": "古兴 二",
        "author": "赵氏",
        "content": "金菊延清霜，玉壶多美酒。\n良人犹不归，芳菲岂常有。\n不惜芳菲歇，但伤别离久。\n含情罢斟酌，凝怨对窗牖。",
        "dynasty": "唐",
        "collection_info": null
    },
    {
        "title": "古兴 三",
        "author": "赵氏",
        "content": "霁雪舒长野，寒云半幽谷。\n严风振枯条，猨啼抱冰木。\n所嗟游宦子，少小荷天禄。\n前程未云至，悽怆对车仆。\n岁寒成咏歌，日暮栖林朴。\n不惮行险道，空悲年运促。",
        "dynasty": "唐",
        "collection_info": null
    },
    {
        "title": "寄夫",
        "author": "郭绍兰",
        "content": "我壻去重湖，临窗泣血书。\n殷勤凭燕翼，寄与薄情夫。",
        "dynasty": "唐",
        "collection_info": null
    },
    {
        "title": "同夫游秦",
        "author": "王韫秀",
        "content": "路扫饥寒迹，天哀志气人。\n休零离别泪，携手入西秦。",
        "dynasty": "唐",
        "collection_info": null
    },
    {
        "title": "夫入相寄姨妹",
        "author": "王韫秀",
        "content": "相国已随麟阁贵，家风第一右丞诗。\n笄年解笑鸣机妇，耻见苏秦富贵时。",
        "dynasty": "唐",
        "collection_info": null
    },
    {
        "title": "喻夫阻客",
        "author": "王韫秀",
        "content": "楚竹燕歌动画梁，春兰重换舞衣裳。\n公孙开阁招嘉客，知道浮荣不久长。",
        "dynasty": "唐",
        "collection_info": null
    },
    {
        "title": "古意",
        "author": "张夫人",
        "content": "辘轳晓转素丝绠，桐声夜落苍苔塼。\n涓涓吹溜若时雨，濯濯佳蔬非用天。\n丈夫不解此中意，抱瓮当时徒自贤。",
        "dynasty": "唐",
        "collection_info": null
    },
    {
        "title": "拜新月",
        "author": "张夫人",
        "content": "拜新月，拜月出堂前。\n暗魄初笼桂，虚弓未引弦。\n拜新月，拜月妆楼上。\n鸾镜始安台，蛾眉已相向。\n拜新月，拜月不胜情，庭花风露清。\n月临人自老，人望月长明。\n东家阿母亦拜月，一拜一悲声断绝。\n昔年拜月逞容辉，如今拜月双泪垂。\n回看众女拜新月，却忆红闺年少时。",
        "dynasty": "唐",
        "collection_info": null
    },
    {
        "title": "柳絮",
        "author": "张夫人",
        "content": "霭霭芳春朝，雪絮起青条。\n或值花同舞，不因风自飘。\n过尊浮绿醑，拂幌缀红绡。\n那用持愁翫，春怀不自聊。",
        "dynasty": "唐",
        "collection_info": null
    },
    {
        "title": "拾得韦氏花钿以诗寄赠",
        "author": "张夫人",
        "content": "今朝妆阁前，拾得旧花钿。\n粉汚痕犹在，尘侵色尚鲜。\n曾经纤手裏，拈向翠眉边。\n能助千金笑，如何忍弃捐。",
        "dynasty": "唐",
        "collection_info": null
    },
    {
        "title": "诮喜鹊",
        "author": "张夫人",
        "content": "畴昔鸳鸯侣，朱门贺客多。\n如今无此事，好去莫相过。",
        "dynasty": "唐",
        "collection_info": null
    },
    {
        "title": "句",
        "author": "张夫人",
        "content": "游蜂乍起惊落墀，黄鸟衔来却上枝。\n临风重回首，掩泪向庭花。\n镜中春色老，枕前秋夜长。",
        "dynasty": "唐",
        "collection_info": null
    },
    {
        "title": "书石壁",
        "author": "王氏",
        "content": "何事潘郎恋别筵，欢情未断妾心悬。\n汰王滩下相思处，猨叫山山月满船。",
        "dynasty": "唐",
        "collection_info": null
    },
    {
        "title": "荅微之",
        "author": "裴淑",
        "content": "侯门初拥节，御苑柳丝新。\n不是悲殊命，唯愁别近亲。\n黄莺迁古木，朱履从清尘。\n想到千山外，沧江正暮春。",
        "dynasty": "唐",
        "collection_info": null
    },
    {
        "title": "夫下第",
        "author": "赵氏",
        "content": "良人的的有奇才，何事年年被放回。\n如今妾面羞君面，君若来时近夜来。",
        "dynasty": "唐",
        "collection_info": null
    },
    {
        "title": "杂言寄杜羔",
        "author": "赵氏",
        "content": "君从淮海游，再过兰杜秋。\n归来未须臾，又欲向梁州。\n梁州秦岭西，栈道与云齐。\n羌蛮万余落，矛戟自高低。\n已念寡俦侣，復虑劳攀跻。\n丈夫重志气，儿女空悲啼。\n临邛滞游地，肯顾浊水泥。\n人生赋命有厚薄，君但遨游我寂寞。",
        "dynasty": "唐",
        "collection_info": null
    },
    {
        "title": "闻夫杜羔登第",
        "author": "赵氏",
        "content": "长安此去无多地，郁郁葱葱佳气浮。\n良人得意正年少，今夜醉眠何处楼。",
        "dynasty": "唐",
        "collection_info": null
    },
    {
        "title": "杂言",
        "author": "赵氏",
        "content": "上林园中青青桂，折得一枝好夫壻。\n杏花如雪柳垂丝，春风荡扬不同枝。",
        "dynasty": "唐",
        "collection_info": null
    },
    {
        "title": "寄夫 一",
        "author": "张氏",
        "content": "久无音信到罗帏，路远迢迢遣问谁。\n闻君折得东堂桂，折罢那能不暂归。",
        "dynasty": "唐",
        "collection_info": null
    },
    {
        "title": "寄夫 二",
        "author": "张氏",
        "content": "驿使今朝过五湖，殷勤为我报狂夫。\n从来夸有龙泉劒，试割相思得断无。",
        "dynasty": "唐",
        "collection_info": null
    },
    {
        "title": "赠郑女郎",
        "author": "薛馧",
        "content": "艳阳灼灼河洛神，珠帘绣户青楼春。\n能弹箜篌弄纤指，愁杀门前少年子。\n笑开一面红粉妆，东园几树桃花死。\n朝理曲，暮理曲，独坐窗前一片玉。\n行也娇，坐也娇，见之令人魂魄销。\n堂前锦褥红地鑪，绿沈香榼倾屠苏。\n解佩时时歇歌管，芙蓉帐裏兰麝满。\n晚起罗衣香不断，灭烛每嫌秋夜短。",
        "dynasty": "唐",
        "collection_info": null
    },
    {
        "title": "古意",
        "author": "薛馧",
        "content": "昨夜巫山中，失却阳台女。\n朝来香阁裏，独伴楚王语。",
        "dynasty": "唐",
        "collection_info": null
    },
    {
        "title": "赠故人",
        "author": "薛馧",
        "content": "昔别容如玉，今来鬓若丝。\n泪痕应共见，肠断阿谁知。",
        "dynasty": "唐",
        "collection_info": null
    },
    {
        "title": "句",
        "author": "薛馧",
        "content": "寂寞相思处，雕梁落燕泥。",
        "dynasty": "唐",
        "collection_info": null
    },
    {
        "title": "题奉慈寺",
        "author": "杨德麟",
        "content": "日月金轮动，旃檀碧树秋。\n塔分鸿鴈翅，钟挂凤凰楼。",
        "dynasty": "唐",
        "collection_info": null
    },
    {
        "title": "述怀",
        "author": "崔氏",
        "content": "不怨卢郎年纪大，不怨卢郎官职卑。\n自恨妾身生较晚，不及卢郎年少时。",
        "dynasty": "唐",
        "collection_info": null
    },
    {
        "title": "寄夫",
        "author": "陈玉兰",
        "content": "夫戍边关妾在吴，西风吹妾妾忧夫。\n一行书信千行泪，寒到君边衣到无。",
        "dynasty": "唐",
        "collection_info": null
    },
    {
        "title": "写真寄夫",
        "author": "薛媛",
        "content": "欲下丹青笔，先拈宝镜寒。\n已经颜索寞，渐觉鬓凋残。\n泪眼描将易，愁肠写出难。\n恐君浑忘却，时展画图看。",
        "dynasty": "唐",
        "collection_info": null
    },
    {
        "title": "闻琴",
        "author": "孙氏",
        "content": "玉指朱弦轧復清，湘妃愁怨最难听。\n初疑飒飒凉风劲，又似萧萧暮雨零。\n近比流泉来碧嶂，远如玄鹤下青冥。\n夜深弹罢堪惆怅，露湿丛兰月满庭。",
        "dynasty": "唐",
        "collection_info": null
    },
    {
        "title": "白蜡烛诗",
        "author": "孙氏",
        "content": "景胜银釭香比兰，一条白玉偪人寒。\n他时紫禁春风夜，醉草天书仔细看。",
        "dynasty": "唐",
        "collection_info": null
    },
    {
        "title": "谢人送酒",
        "author": "孙氏",
        "content": "谢将清酒寄愁人，澄澈甘香气味真。\n好是绿窗风月夜，一杯摇荡满怀春。",
        "dynasty": "唐",
        "collection_info": null
    },
    {
        "title": "诗",
        "author": "张立本女",
        "content": "危冠广袖楚宫妆，独步闲庭逐夜凉。\n自把玉簪敲砌竹，清歌一曲月如霜。",
        "dynasty": "唐",
        "collection_info": null
    },
    {
        "title": "绣龟形诗",
        "author": "侯氏",
        "content": "暌离已是十秋强，对镜那堪重理妆。\n闻鴈几迴修尺素，见霜先为制衣裳。\n开箱迭练先垂泪，拂杵调砧更断肠。\n绣作龟形献天子，愿教征客早还乡。",
        "dynasty": "唐",
        "collection_info": null
    },
    {
        "title": "感夫诗",
        "author": "慎氏",
        "content": "当时心事已相关，雨散云飞一饷间。\n便是孤帆从此去，不堪重上望夫山。",
        "dynasty": "唐",
        "collection_info": null
    },
    {
        "title": "谣",
        "author": "薛瑶",
        "content": "化云心兮思淑贞，洞寂灭兮不见人。\n瑶草芳兮思芬蒀，将奈何兮青春。",
        "dynasty": "唐",
        "collection_info": null
    },
    {
        "title": "题唐安寺阁壁",
        "author": "王霞卿",
        "content": "春来引步暂寻游，愁见风光倚寺楼。\n正好开怀对烟月，双眉不觉自如钩。",
        "dynasty": "唐",
        "collection_info": null
    },
    {
        "title": "荅郑殷彝",
        "author": "王霞卿",
        "content": "君是烟霄折桂身，圣朝方切用儒珍。\n正堪西上文场战，空向途中泥妇人。",
        "dynasty": "唐",
        "collection_info": null
    },
    {
        "title": "喜卢郎及第",
        "author": "窦梁宾",
        "content": "晓妆初罢眼初瞤，小玉惊人踏破帬。\n手把红笺书一纸，上头名字有郎君。",
        "dynasty": "唐",
        "collection_info": null
    },
    {
        "title": "雨中看牡丹",
        "author": "窦梁宾",
        "content": "东风未放晓泥干，红药花开不奈寒。\n待得天晴花已老，不如携手雨中看。",
        "dynasty": "唐",
        "collection_info": null
    },
    {
        "title": "书桐叶",
        "author": "任氏",
        "content": "拭翠敛蛾眉，郁郁心中事。\n搦管下庭除，书成相思字。\n此字不书石，此字不书纸。\n书在桐叶上，愿逐秋风起。\n天下有心人，尽解相思死。\n天下负心人，不识相思字。\n有心与负心，不知落何地。",
        "dynasty": "唐",
        "collection_info": null
    },
    {
        "title": "下狱贡诗",
        "author": "黄崇嘏",
        "content": "偶辞幽隐在临邛，行止坚贞比涧松。\n何事政清如水镜，绊他野鹤在深笼。",
        "dynasty": "唐",
        "collection_info": null
    },
    {
        "title": "辞蜀相妻女诗",
        "author": "黄崇嘏",
        "content": "一辞拾翠碧江湄，贫守蓬茅但赋诗。\n自服蓝衫居郡掾，永抛鸾镜画蛾眉。\n立身卓尔青松操，挺志铿然白璧姿。\n幕府若容为坦腹，愿天速变作男儿。",
        "dynasty": "唐",
        "collection_info": null
    },
    {
        "title": "荅诸姊妹戒饮",
        "author": "蒋氏",
        "content": "平生偏好酒，劳尔劝吾餐。\n但得杯中满，时光度不难。",
        "dynasty": "唐",
        "collection_info": null
    },
    {
        "title": "书壁",
        "author": "周仲美",
        "content": "爱妾不爱子，为问此何理。\n弃官更弃妻，人情宁可已。\n永诀泗之滨，遗言空在耳。\n三载无朝昏，孤帏泪如洗。\n妇人义从夫，一节誓生死。\n江乡感残春，肠断晚烟起。\n西望太华峰，不知几千里。",
        "dynasty": "唐",
        "collection_info": null
    },
    {
        "title": "溪口云",
        "author": "张文姬",
        "content": "溶溶溪口云，纔向溪中吐。\n不復归溪中，还作溪中雨。",
        "dynasty": "唐",
        "collection_info": null
    },
    {
        "title": "池上竹",
        "author": "张文姬",
        "content": "此君临此池，枝低水相近。\n碧色绿波中，日日流不尽。",
        "dynasty": "唐",
        "collection_info": null
    },
    {
        "title": "沙上鹭",
        "author": "张文姬",
        "content": "沙头一水禽，鼓翼扬清音。\n只待高风便，非无云汉心。",
        "dynasty": "唐",
        "collection_info": null
    },
    {
        "title": "双槿树",
        "author": "张文姬",
        "content": "绿影竞扶疎，红姿相照灼。\n不学桃李花，乱向春风落。",
        "dynasty": "唐",
        "collection_info": null
    },
    {
        "title": "狱中书情上使君",
        "author": "程长文",
        "content": "妾家本住鄱阳曲，一片贞心比孤竹。\n当年二八盛容仪，红笺草隶恰如飞。\n尽日闲窗刺绣坐，有时极浦采莲归。\n谁道居贫守都邑，幽闺寂寞无人识。\n海燕朝归衾枕寒，山花夜落阶墀湿。\n强暴之男何所为，手持白刃向帘帏。\n一命任从刀下死，千金岂受暗中欺。\n我心匪石情难转，志夺秋霜意不移。\n血溅罗衣终不恨，疮黏锦袖亦何辞。\n县僚曾未知情绪，即便教人絷囹圄。\n朱唇滴沥独衔冤，玉筯阑干叹非所。\n十月寒更堪思人，一闻击柝一伤神。\n高髻不梳云已散，蛾眉罢埽月仍新。\n三尺严章难可越，百年心事向谁说。\n但看洗雪出圜扉，始信白圭无玷缺。",
        "dynasty": "唐",
        "collection_info": null
    },
    {
        "title": "铜雀台怨",
        "author": "程长文",
        "content": "君王去后行人绝，箫筝不响歌喉咽。\n雄劒无威光彩沈，宝琴零落金星灭。\n玉阶寂寞坠秋露，月照当时歌舞处。\n当时歌舞人不迴，化为今日西陵灰。",
        "dynasty": "唐",
        "collection_info": null
    },
    {
        "title": "春闺怨",
        "author": "程长文",
        "content": "[绮]陌香飘柳如线，时光瞬息如流电。\n良人何处事功名，十载相思不相见。",
        "dynasty": "唐",
        "collection_info": null
    },
    {
        "title": "荅韩翃",
        "author": "柳氏",
        "content": "杨柳枝，芳菲节，可恨年年赠离别。\n一叶随风忽报秋，纵使君来岂堪折。",
        "dynasty": "唐",
        "collection_info": null
    },
    {
        "title": "归李江州后寄别王氏",
        "author": "程洛宾",
        "content": "鱼鴈回时写报音，难凭剉蘖数年心。\n虽然情断沙咤后，争奈平生怨恨深。",
        "dynasty": "唐",
        "collection_info": null
    },
    {
        "title": "忆崔生",
        "author": "红绡妓",
        "content": "深洞莺啼恨阮郎，偷来花下解珠珰。\n碧云飘断音书绝，空倚玉箫愁凤皇。",
        "dynasty": "唐",
        "collection_info": null
    },
    {
        "title": "寄文茂",
        "author": "晁采",
        "content": "花笺制叶寄郎边，的的寻鱼为妾传。\n幷蒂已看灵鹊报，倩郎早觅买花船。",
        "dynasty": "唐",
        "collection_info": null
    },
    {
        "title": "秋日再寄",
        "author": "晁采",
        "content": "珍簟生凉夜漏余，梦中恍惚觉来初。\n魂离不得空成病，面见无由浪寄书。\n窗外江村钟响绝，枕边梧叶雨声疎。\n此时最是思君处，肠断寒猨定不如。",
        "dynasty": "唐",
        "collection_info": null
    },
    {
        "title": "春日送夫之长安",
        "author": "晁采",
        "content": "思君远别妾心愁，踏翠江边送画舟。\n欲待相看迟此别，只忧红日向西流。",
        "dynasty": "唐",
        "collection_info": null
    },
    {
        "title": "雨中忆夫 一",
        "author": "晁采",
        "content": "窗前细雨日啾啾，妾在闺中独自愁。\n何事玉郎久离别，忘忧总对岂忘忧。",
        "dynasty": "唐",
        "collection_info": null
    },
    {
        "title": "雨中忆夫 二",
        "author": "晁采",
        "content": "春风送雨过窗东，忽忆良人在客中。\n安得妾身今似雨，也随风去与郎同。",
        "dynasty": "唐",
        "collection_info": null
    },
    {
        "title": "子夜歌十八首 一",
        "author": "晁采",
        "content": "侬既剪云鬟，郎亦分丝髮。\n觅向无人处，绾作同心结。",
        "dynasty": "唐",
        "collection_info": null
    },
    {
        "title": "子夜歌十八首 二",
        "author": "晁采",
        "content": "夜夜不成寐，拥被啼终夕。\n郎不信侬时，但看枕上迹。",
        "dynasty": "唐",
        "collection_info": null
    },
    {
        "title": "子夜歌十八首 三",
        "author": "晁采",
        "content": "何时得成匹，离恨不復牵。\n金针刺菡萏，夜夜得见莲。",
        "dynasty": "唐",
        "collection_info": null
    },
    {
        "title": "子夜歌十八首 四",
        "author": "晁采",
        "content": "相逢逐凉候，黄花忽復香。\n颦眉腊月露，愁杀未成霜。",
        "dynasty": "唐",
        "collection_info": null
    },
    {
        "title": "子夜歌十八首 五",
        "author": "晁采",
        "content": "明窗弄玉指，指甲如水晶。\n翦之特寄郎，聊当携手行。",
        "dynasty": "唐",
        "collection_info": null
    },
    {
        "title": "子夜歌十八首 六",
        "author": "晁采",
        "content": "寄语闺中娘，颜色不常好。\n含笑对棘实，欢娱须是枣。",
        "dynasty": "唐",
        "collection_info": null
    },
    {
        "title": "子夜歌十八首 七",
        "author": "晁采",
        "content": "良会终有时，劝郎莫得怒。\n姜蘖畏春蚕，要绵须辛苦。",
        "dynasty": "唐",
        "collection_info": null
    },
    {
        "title": "子夜歌十八首 八",
        "author": "晁采",
        "content": "醉梦幸逢郎，无奈乌哑哑。\n中山如有酒，敢借千金价。",
        "dynasty": "唐",
        "collection_info": null
    },
    {
        "title": "子夜歌十八首 九",
        "author": "晁采",
        "content": "信使无虚日，玉酝寄盈觥。\n一年一日雨，底事太多晴。",
        "dynasty": "唐",
        "collection_info": null
    },
    {
        "title": "子夜歌十八首 十",
        "author": "晁采",
        "content": "绣房拟会郎，四窗日离离。\n手自施屏障，恐有女伴窥。",
        "dynasty": "唐",
        "collection_info": null
    },
    {
        "title": "子夜歌十八首 十一",
        "author": "晁采",
        "content": "相思百余日，相见苦无期。\n褰裳摘藕花，要莲敢恨池。",
        "dynasty": "唐",
        "collection_info": null
    },
    {
        "title": "子夜歌十八首 十二",
        "author": "晁采",
        "content": "金盆盥素手，焚香诵普门。\n来生何所愿，与郎为一身。",
        "dynasty": "唐",
        "collection_info": null
    },
    {
        "title": "子夜歌十八首 十三",
        "author": "晁采",
        "content": "花池多芳水，玉杯挹赠郎。\n避人藏袖裏，湿却素罗裳。",
        "dynasty": "唐",
        "collection_info": null
    },
    {
        "title": "子夜歌十八首 十四",
        "author": "晁采",
        "content": "感郎金鍼赠，欲报物俱轻。\n一双连素缕，与郎聊定情。",
        "dynasty": "唐",
        "collection_info": null
    },
    {
        "title": "子夜歌十八首 十五",
        "author": "晁采",
        "content": "寒风响枯木，通夕不得卧。\n早起遣问郎，昨宵何以过。",
        "dynasty": "唐",
        "collection_info": null
    },
    {
        "title": "子夜歌十八首 十六",
        "author": "晁采",
        "content": "得郎日嗣音，令人不可覩。\n熊胆磨作墨，书来字字苦。",
        "dynasty": "唐",
        "collection_info": null
    },
    {
        "title": "子夜歌十八首 十七",
        "author": "晁采",
        "content": "轻巾手自制，颜色烂含桃。\n先怀侬袖裏，然后约郎腰。",
        "dynasty": "唐",
        "collection_info": null
    },
    {
        "title": "子夜歌十八首 十八",
        "author": "晁采",
        "content": "侬赠绿丝衣，郎遗玉钩子。\n即欲繫侬心，侬思着郎体。",
        "dynasty": "唐",
        "collection_info": null
    },
    {
        "title": "荅张生",
        "author": "崔莺莺",
        "content": "待月西厢下，迎风户半开。\n拂墙花影动，疑是玉人来。",
        "dynasty": "唐",
        "collection_info": null
    },
    {
        "title": "寄诗",
        "author": "崔莺莺",
        "content": "自从销瘦减容光，万转千迴懒下床。\n不为傍人羞不起，为郎憔悴却羞郎。",
        "dynasty": "唐",
        "collection_info": null
    },
    {
        "title": "告绝诗",
        "author": "崔莺莺",
        "content": "弃置今何道，当时且自亲。\n还将旧来意，怜取眼前人。",
        "dynasty": "唐",
        "collection_info": null
    },
    {
        "title": "荅赵子",
        "author": "步非烟",
        "content": "绿惨双蛾不自持，只缘幽恨在新诗。\n郎心应似琴心怨，脉脉春情更泥谁。",
        "dynasty": "唐",
        "collection_info": null
    },
    {
        "title": "又荅赵象独坐",
        "author": "步非烟",
        "content": "无力严妆倚绣栊，暗题蝉锦思难穷。\n近来赢得伤春病，柳弱花敧怯晓风。",
        "dynasty": "唐",
        "collection_info": null
    },
    {
        "title": "寄怀",
        "author": "步非烟",
        "content": "画檐春燕须同宿，兰浦双鸳肯独飞。\n长恨桃源诸女伴，等闲花裏送郎归。",
        "dynasty": "唐",
        "collection_info": null
    },
    {
        "title": "荅赵象",
        "author": "步非烟",
        "content": "相思只恨难相见，相见还愁却别君。\n愿得化为松上鹤，一双飞去入行云。",
        "dynasty": "唐",
        "collection_info": null
    },
    {
        "title": "临行献李尚书",
        "author": "崔紫云",
        "content": "从来学制斐然诗，不料霜台御史知。\n忽见便教随命去，恋恩肠断出门时。",
        "dynasty": "唐",
        "collection_info": null
    },
    {
        "title": "怨诗效徐淑体",
        "author": "姚月华",
        "content": "妾生兮不辰，盛年兮逢屯。\n寒暑兮心结，夙夜兮眉颦。\n循环兮不息，如彼兮车轮。\n车轮兮可歇，妾心兮焉伸。\n杂沓兮无绪，如彼兮丝棼。\n丝棼兮可理，妾心兮焉分。\n空闺兮岑寂，妆阁兮生尘。\n萱草兮徒树，兹忧兮岂泯。\n幸逢兮君子，许结兮殷勤。\n分香兮翦髮，赠玉兮共珍。\n指天兮结誓，愿为兮一身。\n所遭兮多舛，玉体兮难亲。\n损餐兮减寝，带缓兮罗裙。\n菱鑑兮慵启，博鑪兮焉熏。\n整袜兮欲举，塞路兮荆榛。\n逢人兮欲语，鞈匝兮顽嚚。\n烦冤兮凭胸，何时兮可论。\n愿君兮见察，妾死兮何瞋。",
        "dynasty": "唐",
        "collection_info": null
    },
    {
        "title": "制履赠杨达",
        "author": "姚月华",
        "content": "金刀翦紫绒，与郎作轻履。\n愿化双仙凫，飞来入闺裏。",
        "dynasty": "唐",
        "collection_info": null
    },
    {
        "title": "有期不至",
        "author": "姚月华",
        "content": "银烛清尊久延伫，出门入门天欲曙。\n月落星稀竟不来，烟柳胧朣鹊飞去。",
        "dynasty": "唐",
        "collection_info": null
    },
    {
        "title": "怨诗寄杨达 一",
        "author": "姚月华",
        "content": "春水悠悠春草绿，对此思君泪相续。\n羞将离恨向东风，理尽秦筝不成曲。",
        "dynasty": "唐",
        "collection_info": null
    },
    {
        "title": "怨诗寄杨达 二",
        "author": "姚月华",
        "content": "与君形影分吴越，玉枕经年对离别。\n登台北望烟雨深，回身泣向寥天月。",
        "dynasty": "唐",
        "collection_info": null
    },
    {
        "title": "楚妃怨",
        "author": "姚月华",
        "content": "梧桐叶下黄金井，横架辘轳牵素绠。\n美人初起天未明，手拂银瓶秋水冷。",
        "dynasty": "唐",
        "collection_info": null
    },
    {
        "title": "独游家园",
        "author": "孟氏",
        "content": "可惜春时节，依前独自游。\n无端两行泪，长只对花流。",
        "dynasty": "唐",
        "collection_info": null
    },
    {
        "title": "荅少年",
        "author": "孟氏",
        "content": "谁家少年儿，心中暗自欺。\n不道终不可，可即恐郎知。",
        "dynasty": "唐",
        "collection_info": null
    },
    {
        "title": "寄情",
        "author": "赵氏",
        "content": "春风白马紫丝缰，正值蚕娘未采桑。\n五夜有心随暮雨，百年无节抱秋霜。\n重寻绣带朱藤合，却忍罗裙碧草长。\n为报西游减离恨，阮郎纔去嫁刘郎。",
        "dynasty": "唐",
        "collection_info": null
    },
    {
        "title": "书红绡帕 一",
        "author": "李节度姬",
        "content": "囊裹真香谁见窃，鲛绡滴泪染成红。\n殷勤遗下轻绡意，好与情郎怀袖中。",
        "dynasty": "唐",
        "collection_info": null
    },
    {
        "title": "书红绡帕 二",
        "author": "李节度姬",
        "content": "金珠富贵吾家事，常渴佳期乃寂寥。\n偶用志诚求雅合，良媒未必胜红绡。",
        "dynasty": "唐",
        "collection_info": null
    },
    {
        "title": "会张生述怀",
        "author": "李节度姬",
        "content": "门前画戟寻常设，堂上犀簪取次看。\n最是恼人情绪处，凤皇楼上月华寒。",
        "dynasty": "唐",
        "collection_info": null
    },
    {
        "title": "别韦洵美诗",
        "author": "崔素娥",
        "content": "妾闭闲房君路岐，妾心君恨两依依。\n神魂倘遇巫娥伴，犹逐朝云暮雨归。",
        "dynasty": "唐",
        "collection_info": null
    },
    {
        "title": "送韦生酒",
        "author": "鲍家四弦",
        "content": "白露湿庭砌，皓月临前轩。\n此时去留恨，含思独无言。",
        "dynasty": "唐",
        "collection_info": null
    },
    {
        "title": "送鲍生酒",
        "author": "鲍家四弦",
        "content": "风飐荷珠难暂圆，多情信有短姻缘。\n西楼今夜三更月，还照离人泣断弦。",
        "dynasty": "唐",
        "collection_info": null
    },
    {
        "title": "赠别",
        "author": "[严]续姬",
        "content": "风柳摇摇无定枝，阳台云雨梦中归。\n他年蓬岛音尘绝，留取尊前旧舞衣。",
        "dynasty": "唐",
        "collection_info": null
    },
    {
        "title": "采桑",
        "author": "郎大家宋氏",
        "content": "春来南鴈归，日去西蚕远。\n妾思粉何极，客游殊未返。",
        "dynasty": "唐",
        "collection_info": null
    },
    {
        "title": "宛转歌二首 一",
        "author": "郎大家宋氏",
        "content": "风已清，月朗琴復鸣。\n掩抑非千态，殷勤是一声。\n歌宛转，宛转和且长。\n愿为双鸿鹄，比翼共翱翔。",
        "dynasty": "唐",
        "collection_info": null
    },
    {
        "title": "宛转歌二首 二",
        "author": "郎大家宋氏",
        "content": "日已暮，长檐鸟声度。\n此时望君君不来，此时思君君不顾。\n歌宛转，宛转那能异栖宿。\n愿为形与影，出入恆相逐。",
        "dynasty": "唐",
        "collection_info": null
    },
    {
        "title": "长相思",
        "author": "郎大家宋氏",
        "content": "长相思，久离别。\n关山阻，风烟绝。\n台上镜文销，袖中书字灭。\n不见君形影，何曾有欢悦。",
        "dynasty": "唐",
        "collection_info": null
    },
    {
        "title": "朝云引",
        "author": "郎大家宋氏",
        "content": "巴西巫峡指巴东，朝云触石上朝空。\n巫山巫峡高何已，行雨行云一时起。\n一时起，三春暮。\n若言来，且就阳台路。",
        "dynasty": "唐",
        "collection_info": null
    },
    {
        "title": "宿巫山寄远人",
        "author": "梁琼",
        "content": "巫山云，巫山雨，朝云暮雨无定所。\n南峰忽暗北峰晴，空裏仙人语笑声。\n曾侍荆王枕席处，直至如今如有灵。\n春风澹澹白云闲，惊湍流水响千山。\n一夜此中对明月，忆得此中与君别。\n感物情怀如旧时，君今渺渺在天涯。\n晓看襟上泪流处，点点血痕犹在衣。",
        "dynasty": "唐",
        "collection_info": null
    },
    {
        "title": "昭君怨",
        "author": "梁琼",
        "content": "自古无和亲，贻灾到妾身。\n朔风嘶去马，汉月出行轮。\n衣薄狼山雪，妆成虏塞春。\n迴看父母国，生死毕胡尘。",
        "dynasty": "唐",
        "collection_info": null
    },
    {
        "title": "铜雀台",
        "author": "梁琼",
        "content": "歌扇向陵开，齐行奠玉杯。\n舞时飞燕列，梦裏片云来。\n月色空余恨，松声莫更哀。\n谁怜未死妾，掩袂下铜台。",
        "dynasty": "唐",
        "collection_info": null
    },
    {
        "title": "远意",
        "author": "梁琼",
        "content": "脉脉长摅气，微微不离心。\n叩头从此去，烦恼阿谁禁。",
        "dynasty": "唐",
        "collection_info": null
    },
    {
        "title": "句",
        "author": "梁琼",
        "content": "玉枕空流别后泪，罗衣已尽去时香。",
        "dynasty": "唐",
        "collection_info": null
    },
    {
        "title": "有所思",
        "author": "刘云",
        "content": "朝亦有所思，暮亦有所思。\n登楼望君处，蔼蔼萧关道。\n掩泪向浮云，谁知妾怀抱。\n玉井苍苔春院深，桐花落尽无人埽。",
        "dynasty": "唐",
        "collection_info": null
    },
    {
        "title": "婕妤怨",
        "author": "刘云",
        "content": "君恩不可见，妾岂如秋扇。\n秋扇尚有时，妾身永微贱。\n莫言朝花不復落，娇容几夺昭阳殿。",
        "dynasty": "唐",
        "collection_info": null
    },
    {
        "title": "望月",
        "author": "刘云",
        "content": "天汉凉秋夜，澄澄一镜明。\n山空猨屡啸，林静鹊频惊。",
        "dynasty": "唐",
        "collection_info": null
    },
    {
        "title": "古意",
        "author": "崔萱",
        "content": "灼灼叶中花，夏萎春又芳。\n明明天上月，蟾缺圆復光。\n未如君子情，朝违夕已忘。\n玉帐枕犹暖，纨扇思何长。\n愿因西南风，吹上玳瑁床。\n娇眠锦衾裏，展转双鸳鸯。",
        "dynasty": "唐",
        "collection_info": null
    },
    {
        "title": "叙别",
        "author": "崔萱",
        "content": "碧池漾漾春水绿，中有佳禽暮栖宿。\n愿持此意永相贻，祗虑君情中反覆。",
        "dynasty": "唐",
        "collection_info": null
    },
    {
        "title": "豪家子",
        "author": "崔萱",
        "content": "年少家藏累代金，红楼尽日醉沈沈。\n马非躞蹀宁酬价，人不婵娟肯动心。",
        "dynasty": "唐",
        "collection_info": null
    },
    {
        "title": "句",
        "author": "崔萱",
        "content": "岂知一隻凤钗价，沽得数村蜗舍人。",
        "dynasty": "唐",
        "collection_info": null
    },
    {
        "title": "赠所思",
        "author": "崔仲容",
        "content": "所居幸接隣，相见不相亲。\n一似云间月，何殊镜裏人。\n丹诚空有梦，肠断不禁春。\n愿作梁间燕，无由变此身。",
        "dynasty": "唐",
        "collection_info": null
    },
    {
        "title": "戏赠",
        "author": "崔仲容",
        "content": "暂到昆崙未得归，阮郎何事教人非。\n如今身佩上清箓，莫遣落花霑羽衣。",
        "dynasty": "唐",
        "collection_info": null
    },
    {
        "title": "赠歌姬",
        "author": "崔仲容",
        "content": "水翦双眸雾翦衣，当筵一曲媚春辉。\n潇湘夜瑟怨犹在，巫峡晓云愁不稀。\n皓齿乍分寒玉细，黛眉轻蹙远山微。\n渭城朝雨休重唱，满眼阳关客未归。",
        "dynasty": "唐",
        "collection_info": null
    },
    {
        "title": "句",
        "author": "崔仲容",
        "content": "妾心合君心，一似影随形。\n梁燕无情困，双栖语此时。\n不觉红颜去，空嗟白髮生。\n桐花落尽春又尽，紫塞征人犹未归。",
        "dynasty": "唐",
        "collection_info": null
    },
    {
        "title": "独夜词",
        "author": "崔公远",
        "content": "晴天霜落寒风急，锦帐罗帏羞更入。\n秦筝不復续断弦，回身掩泪挑灯立。",
        "dynasty": "唐",
        "collection_info": null
    },
    {
        "title": "句",
        "author": "崔公远",
        "content": "看花独不语，裴回双泪澘。\n君今远戍在何处，遣妾秋来长望天。",
        "dynasty": "唐",
        "collection_info": null
    },
    {
        "title": "春词二首 一",
        "author": "张琰",
        "content": "垂柳鸣黄鹂，关关若求友。\n春情不可耐，愁杀闺中妇。\n日暮登高楼，谁怜小垂手。",
        "dynasty": "唐",
        "collection_info": null
    },
    {
        "title": "春词二首 二",
        "author": "张琰",
        "content": "昨日桃花飞，今朝梨花吐。\n春色能几时，那堪此愁绪。\n荡子游不归，春来泪如雨。",
        "dynasty": "唐",
        "collection_info": null
    },
    {
        "title": "铜雀台",
        "author": "张琰",
        "content": "君王冥漠不可见，铜雀歌舞空裴回。\n西陵啧啧悲宿鸟，高殿沈沈闭青苔。\n青苔无人迹，红粉空自哀。",
        "dynasty": "唐",
        "collection_info": null
    },
    {
        "title": "句",
        "author": "张琰",
        "content": "年年人自老，日日水东流。\n庭芳自摇落，永念结中肠。",
        "dynasty": "唐",
        "collection_info": null
    },
    {
        "title": "哭夫二首 一",
        "author": "裴羽仙",
        "content": "风卷平沙日欲曛，狼烟遥认犬羊羣。\n李陵一战无归日，望断胡天哭塞云。",
        "dynasty": "唐",
        "collection_info": null
    },
    {
        "title": "哭夫二首 二",
        "author": "裴羽仙",
        "content": "良人平昔逐蕃浑，力战轻行出塞门。\n从此不归成万古，空留贱妾怨黄昏。",
        "dynasty": "唐",
        "collection_info": null
    },
    {
        "title": "长门怨 一",
        "author": "刘媛",
        "content": "雨滴梧桐秋夜长，愁心和雨到昭阳。\n泪痕不学君恩断，拭却千行更万行。",
        "dynasty": "唐",
        "collection_info": null
    },
    {
        "title": "长门怨 二",
        "author": "刘媛",
        "content": "学画蛾眉独出羣，当时人道便承恩。\n经年不见君王面，花落黄昏空掩门。",
        "dynasty": "唐",
        "collection_info": null
    },
    {
        "title": "送远",
        "author": "刘媛",
        "content": "闻道瞿塘滟滪堆，青山流水近阳台。\n知君此去无还日，妾亦随波不復迴。",
        "dynasty": "唐",
        "collection_info": null
    },
    {
        "title": "句",
        "author": "刘媛",
        "content": "春风报梅柳，一夜发南枝。\n傍人那得知心事，一面残妆空泪痕。",
        "dynasty": "唐",
        "collection_info": null
    },
    {
        "title": "怀良人",
        "author": "葛鵶儿",
        "content": "蓬鬓荆钗世所稀，布裙犹是嫁时衣。\n胡麻好种无人种，正是归时不见归。",
        "dynasty": "唐",
        "collection_info": null
    },
    {
        "title": "会仙诗 一",
        "author": "葛鵶儿",
        "content": "彩凤摇摇下翠微，烟光漠漠徧芳枝。\n玉窗仙会何人见，唯有春风仔细知。",
        "dynasty": "唐",
        "collection_info": null
    },
    {
        "title": "会仙诗 二",
        "author": "葛鵶儿",
        "content": "烟霞迤逦接蓬莱，宫殿参差晓日开。\n羣玉山前人别处，紫鸾飞起望仙台。",
        "dynasty": "唐",
        "collection_info": null
    },
    {
        "title": "暗别离",
        "author": "刘瑶",
        "content": "槐花结子桐叶焦，单飞越鸟啼青霄。\n翠轩辗云轻遥遥，燕脂泪迸红线条。\n瑶草歇芳心耿耿，玉佩无声画屏冷。\n朱弦暗断不见人，风动花枝月中影。\n青鸾脉脉西飞去，海阔天高不知处。",
        "dynasty": "唐",
        "collection_info": null
    },
    {
        "title": "古意曲",
        "author": "刘瑶",
        "content": "梧桐阶下月团团，洞房如水秋夜阑。\n吴刀翦破机头锦，茱萸花坠相思枕。\n绿窗寂寞背灯时，暗数寒更不成寝。",
        "dynasty": "唐",
        "collection_info": null
    },
    {
        "title": "阖闾城怀古",
        "author": "刘瑶",
        "content": "五湖春水接遥天，国破君亡不记年。\n唯有妖娥曾舞处，古台寂寞起愁烟。",
        "dynasty": "唐",
        "collection_info": null
    },
    {
        "title": "峡中即事",
        "author": "廉氏",
        "content": "清秋三峡此中去，鸣鸟孤猨不可闻。\n一道水声多乱石，四时天色少晴云。\n日暮泛舟溪溆口，那堪夜永思氛氲。",
        "dynasty": "唐",
        "collection_info": null
    },
    {
        "title": "怀远",
        "author": "廉氏",
        "content": "隟尘何微微，朝夕通其辉。\n人生各有託，君去独不归。\n青林有蝉响，赤日无鸟飞。\n裴回东南望，双泪空霑衣。",
        "dynasty": "唐",
        "collection_info": null
    },
    {
        "title": "寄征人",
        "author": "廉氏",
        "content": "凄凄北风吹鸳被，娟娟西月生蛾眉。\n谁知独夜相思处，泪滴寒塘蕙草时。",
        "dynasty": "唐",
        "collection_info": null
    },
    {
        "title": "寄远",
        "author": "田娥",
        "content": "忆昨会诗酒，终日相逢迎。\n今来成故事，岁月令人惊。\n泪流红粉薄，风度罗衣轻。\n难为子猷志，虚负文君名。",
        "dynasty": "唐",
        "collection_info": null
    },
    {
        "title": "携手曲",
        "author": "田娥",
        "content": "携手共惜芳菲节，莺啼锦花满城阙。\n行乐逶迤念容色，色衰秪恐君恩歇。\n凤笙龙管白日阴，盈亏自感青天月。",
        "dynasty": "唐",
        "collection_info": null
    },
    {
        "title": "长信宫",
        "author": "田娥",
        "content": "团圆手中扇，昔为君所持。\n今日君弃捐，復值秋风时。\n悲将入箧笥，自叹知何为。",
        "dynasty": "唐",
        "collection_info": null
    },
    {
        "title": "句",
        "author": "田娥",
        "content": "春至偏无兴，秋来秪是眠。",
        "dynasty": "唐",
        "collection_info": null
    },
    {
        "title": "中秋夜泊武昌",
        "author": "刘淑柔",
        "content": "两城相对峙，一水向东流。\n今夜素娥月，何年黄鹤楼。\n悠悠兰棹晚，渺渺荻花秋。\n无奈柔肠断，关山总是愁。",
        "dynasty": "唐",
        "collection_info": null
    },
    {
        "title": "赋荆门",
        "author": "薛琼",
        "content": "黄鸟翻红树，青牛卧绿苔。\n渚宫歌舞地，轻雾锁楼台。",
        "dynasty": "唐",
        "collection_info": null
    },
    {
        "title": "戏赠",
        "author": "赵虚舟",
        "content": "砌下梧桐叶正齐，花繁雨后压枝低。\n报道不须鵶鸟乱，他家自有凤凰栖。",
        "dynasty": "唐",
        "collection_info": null
    },
    {
        "title": "铜雀台",
        "author": "张瑛",
        "content": "君王冥漠不可见，铜雀歌舞空裴回。\n西陵啧啧悲宿鸟，高殿沈沈闭青苔。\n青苔无人迹，红粉空相哀。",
        "dynasty": "唐",
        "collection_info": null
    },
    {
        "title": "望月",
        "author": "张瑛",
        "content": "天汉凉秋夜，澄澄一镜明。\n山空猨屡啸，林静鹤频惊。",
        "dynasty": "唐",
        "collection_info": null
    },
    {
        "title": "荅外",
        "author": "长孙佐转妻",
        "content": "征人去年戍边水，夜得边书字盈纸。\n挥刀就烛裁红绮，结作同心荅千里。\n君寄边书书莫绝，妾荅同心心自结。\n同心再解不心离，离字频看字愁灭。\n结成一衣和泪封，封书只在怀袖中。\n莫如书故字难久，愿学同心长可同。",
        "dynasty": "唐",
        "collection_info": null
    },
    {
        "title": "早梅",
        "author": "刘元载妻",
        "content": "南枝向暖北枝寒，一种春风有两般。\n凭仗高楼莫吹笛，大家留取倚阑干。",
        "dynasty": "唐",
        "collection_info": null
    },
    {
        "title": "明月堂 一",
        "author": "刘氏妇",
        "content": "蝉鬓惊秋华髮新，可怜红隙尽埃尘。\n西山一梦何年觉，明月堂前不见人。",
        "dynasty": "唐",
        "collection_info": null
    },
    {
        "title": "明月堂 二",
        "author": "刘氏妇",
        "content": "玉钩风急响丁东，回首西山似梦中。\n明月堂前人不到，庭梧一夜老秋风。",
        "dynasty": "唐",
        "collection_info": null
    },
    {
        "title": "和潘雍",
        "author": "葛氏女",
        "content": "九天天远瑞烟浓，驾鹤骖鸾意已同。\n从此三山山上月，琼花开处照春风。",
        "dynasty": "唐",
        "collection_info": null
    },
    {
        "title": "寄诗",
        "author": "李主簿姬",
        "content": "去时盟约与心违，秋日离家春不归。\n应是维扬风景好，恣情欢笑到芳菲。",
        "dynasty": "唐",
        "collection_info": null
    },
    {
        "title": "题兴元明珠亭",
        "author": "京兆女子",
        "content": "寂寥满地落花红，独有离人万恨中。\n回首池塘更无语，手弹珠泪与春风。",
        "dynasty": "唐",
        "collection_info": null
    },
    {
        "title": "题玉泉溪",
        "author": "湘驿女子",
        "content": "红叶醉秋色，碧溪弹夜弦。\n佳期不可再，风雨杳如年。",
        "dynasty": "唐",
        "collection_info": null
    },
    {
        "title": "题三乡诗",
        "author": "若耶溪女子",
        "content": "昔逐良人西入关，良人身殁妾空还。\n谢娘卫女不相待，为雨为云归此山。",
        "dynasty": "唐",
        "collection_info": null
    },
    {
        "title": "题沙鹿门",
        "author": "谁氏女",
        "content": "昔逐良人去上京，良人身殁妾东征。\n同来不得同归去，永负朝云暮雨情。",
        "dynasty": "唐",
        "collection_info": null
    },
    {
        "title": "联句",
        "author": "光\t威\t裒",
        "content": "朱楼影直日当午，玉树阴低月已三。\n腻粉暗销银镂合，错刀闲翦泥金衫。\n绣床怕引乌龙吠，锦字愁教青鸟衔。\n百味炼来怜益母，千花开处鬬宜男。\n鸳鸯有伴谁能羡，鹦鹉无言我自惭。\n浪喜游蜂飞扑扑，佯惊孤燕语喃喃。\n偏怜爱数螆蛦掌，每忆光抽玳瑁簪。\n烟洞几年悲尚在，星桥一夕帐空含。\n窗前时节羞虚掷，世上风流笑苦谙。\n独结香绡偷饷送，暗垂檀袖学通参。\n须知化石心难定，却是为云分易甘。\n看见风光零落尽，弦声犹逐望江南。",
        "dynasty": "唐",
        "collection_info": null
    },
    {
        "title": "联句",
        "author": "越溪杨女",
        "content": "珠帘半床月，青竹满林风。\n何事今宵景，无人解语同。",
        "dynasty": "唐",
        "collection_info": null
    },
    {
        "title": "春日",
        "author": "越溪杨女",
        "content": "春尽花随尽，其如自是花。\n从来说花意，不过此容华。\n明月易亏轮，好花难恋春。\n常将花月恨，幷作可怜人。",
        "dynasty": "唐",
        "collection_info": null
    },
    {
        "title": "句",
        "author": "曹文姬",
        "content": "凿开天外长生地，炼出人间不死丹。",
        "dynasty": "唐",
        "collection_info": null
    },
    {
        "title": "燕子楼三首 一",
        "author": "关盼盼",
        "content": "楼上残灯伴晓霜，独眠人起合欢床。\n相思一夜情多少，地角天涯不是长。",
        "dynasty": "唐",
        "collection_info": null
    },
    {
        "title": "燕子楼三首 二",
        "author": "关盼盼",
        "content": "北邙松柏锁愁烟，燕子楼中思悄然。\n自埋劒履歌尘散，红袖香销一十年。",
        "dynasty": "唐",
        "collection_info": null
    },
    {
        "title": "燕子楼三首 三",
        "author": "关盼盼",
        "content": "适看鸿雁岳阳迴，又覩玄禽逼社来。\n瑶瑟玉箫无意绪，任从蛛网任从灰。",
        "dynasty": "唐",
        "collection_info": null
    },
    {
        "title": "和白公诗",
        "author": "关盼盼",
        "content": "自守空楼敛恨眉，形同春后牡丹枝。\n舍人不会人深意，讶道泉台不去随。",
        "dynasty": "唐",
        "collection_info": null
    },
    {
        "title": "句",
        "author": "关盼盼",
        "content": "儿童不识冲天物，漫把青泥污雪毫。",
        "dynasty": "唐",
        "collection_info": null
    },
    {
        "title": "啰唝曲六首 一",
        "author": "刘采春",
        "content": "不喜秦淮水，生憎江上船。\n载儿夫壻去，经岁又经年。",
        "dynasty": "唐",
        "collection_info": null
    },
    {
        "title": "啰唝曲六首 二",
        "author": "刘采春",
        "content": "借问东园柳，枯来得几年。\n自无枝叶分，莫怨太阳偏。",
        "dynasty": "唐",
        "collection_info": null
    },
    {
        "title": "啰唝曲六首 三",
        "author": "刘采春",
        "content": "莫作商人妇，金钗当卜钱。\n朝朝江口望，错认几人船。",
        "dynasty": "唐",
        "collection_info": null
    },
    {
        "title": "啰唝曲六首 四",
        "author": "刘采春",
        "content": "那年离别日，只道住桐庐。\n桐庐人不见，今得广州书。",
        "dynasty": "唐",
        "collection_info": null
    },
    {
        "title": "啰唝曲六首 五",
        "author": "刘采春",
        "content": "昨日胜今日，今年老去年。\n黄河清有日，白髮黑无缘。",
        "dynasty": "唐",
        "collection_info": null
    },
    {
        "title": "啰唝曲六首 六",
        "author": "刘采春",
        "content": "昨日北风寒，牵船浦裏安。\n潮来打缆断，摇橹始知难。",
        "dynasty": "唐",
        "collection_info": null
    },
    {
        "title": "寄欧阳詹",
        "author": "太原妓",
        "content": "自从别后减容光，半是思郎半恨郎。\n欲识旧来云髻样，为奴开取缕金箱。",
        "dynasty": "唐",
        "collection_info": null
    },
    {
        "title": "续韦蟾句",
        "author": "武昌妓",
        "content": "悲莫悲兮生别离，登山临水送将归。\n武昌无限新栽柳，不见杨花扑面飞。",
        "dynasty": "唐",
        "collection_info": null
    },
    {
        "title": "献李观察",
        "author": "舞柘枝女",
        "content": "湘江舞罢忽成悲，便脱蛮靴出绛帷。\n谁是蔡邕琴酒客，魏公怀旧嫁文姬。",
        "dynasty": "唐",
        "collection_info": null
    },
    {
        "title": "赠卢夫人",
        "author": "常浩",
        "content": "佳人惜颜色，恐逐芳菲歇。\n日暮出画堂，下阶拜新月。\n拜月如有词，傍人那得知。\n归来投玉枕，始觉泪痕垂。",
        "dynasty": "唐",
        "collection_info": null
    },
    {
        "title": "寄远",
        "author": "常浩",
        "content": "年年二月时，十年期别期。\n春风不知信，轩盖独迟迟。\n今日无端捲珠箔，始见庭花復零落。\n人心一往不復归，岁月来时未尝错。\n可怜荧荧玉镜台，尘飞幂幂几时开。\n却念容华非昔好，画眉犹自待君来。",
        "dynasty": "唐",
        "collection_info": null
    },
    {
        "title": "送武补阙",
        "author": "襄阳妓",
        "content": "弄珠滩上欲销魂，独把离怀寄酒尊。\n无限烟花不留意，忍教芳草怨王孙。",
        "dynasty": "唐",
        "collection_info": null
    },
    {
        "title": "题孙棨诗后",
        "author": "王福娘",
        "content": "苦把文章邀劝人，吟看好箇语言新。\n虽然不及相如赋，也直黄金一二斤。",
        "dynasty": "唐",
        "collection_info": null
    },
    {
        "title": "问棨诗",
        "author": "王福娘",
        "content": "日日悲伤未有图，懒将心事话凡夫。\n非同覆水应收得，只问仙郎有意无。",
        "dynasty": "唐",
        "collection_info": null
    },
    {
        "title": "谢棨诗",
        "author": "王福娘",
        "content": "久赋恩情欲託身，已将心事再三陈。\n泥莲既没移栽分，今日分离莫恨人。",
        "dynasty": "唐",
        "collection_info": null
    },
    {
        "title": "荅小子弟诗",
        "author": "杨莱儿",
        "content": "黄口小儿口莫凭，逡巡看取第三名。\n孝廉持水添缾子，莫向街头乱椀鸣。",
        "dynasty": "唐",
        "collection_info": null
    },
    {
        "title": "和赵光远题壁",
        "author": "杨莱儿",
        "content": "长者车尘每到门，长卿非慕卓王孙。\n定知羽翼难随凤，却喜波涛未化鲲。\n娇别翠钿黏去袂，醉歌金雀碎残尊。\n多情多病年应促，早办名香为返魂。",
        "dynasty": "唐",
        "collection_info": null
    },
    {
        "title": "贻郑昌图",
        "author": "楚儿",
        "content": "应是前生有宿冤，不期今世恶因缘。\n蛾眉欲碎巨灵掌，鸡肋难胜子路拳。\n秪拟吓人传铁券，未应教我踏青莲。\n曲江昨日君相遇，当下遭他数十鞭。",
        "dynasty": "唐",
        "collection_info": null
    },
    {
        "title": "和李标",
        "author": "王苏苏",
        "content": "怪得犬惊鸡乱飞，羸童瘦马老麻衣。\n阿谁乱引闲人到，留住青蚨热赶归。",
        "dynasty": "唐",
        "collection_info": null
    },
    {
        "title": "临终召客",
        "author": "颜令宾",
        "content": "气余三五喘，花剩两三枝。\n话别一尊酒，相邀无后期。",
        "dynasty": "唐",
        "collection_info": null
    },
    {
        "title": "寄故人",
        "author": "张窈窕",
        "content": "淡淡春风花落时，不堪愁望更相思。\n无金可买长门赋，有恨空吟团扇诗。",
        "dynasty": "唐",
        "collection_info": null
    },
    {
        "title": "上成都在事",
        "author": "张窈窕",
        "content": "昨日卖衣裳，今日卖衣裳。\n衣裳浑卖尽，羞见嫁时箱。\n有卖愁仍缓，无时心转伤。",
        "dynasty": "唐",
        "collection_info": null
    },
    {
        "title": "春思二首 一",
        "author": "张窈窕",
        "content": "门前梅柳烂春辉，闭妾深闺绣舞衣。\n双燕不知肠欲断，衔泥故故傍人飞。",
        "dynasty": "唐",
        "collection_info": null
    },
    {
        "title": "春思二首 二",
        "author": "张窈窕",
        "content": "井上梧桐是妾移，夜来花发最高枝。\n若教不向深闺种，春过门前争得知。",
        "dynasty": "唐",
        "collection_info": null
    },
    {
        "title": "西江行",
        "author": "张窈窕",
        "content": "日下西塞山，南来洞庭客。\n晴空白鸟度，万里秋光碧。",
        "dynasty": "唐",
        "collection_info": null
    },
    {
        "title": "赠所思",
        "author": "张窈窕",
        "content": "与君咫尺长离别，遣妾容华为谁说。\n夕望层城眼欲穿，晓临明镜肠堪绝。",
        "dynasty": "唐",
        "collection_info": null
    },
    {
        "title": "句",
        "author": "张窈窕",
        "content": "满院花飞人不到，含情欲语燕双双。",
        "dynasty": "唐",
        "collection_info": null
    },
    {
        "title": "赠裴思谦",
        "author": "平康妓",
        "content": "银釭斜背解明珰，小语偷声贺玉郎。\n从此不知兰麝贵，夜来新惹桂枝香。",
        "dynasty": "唐",
        "collection_info": null
    },
    {
        "title": "迷香洞",
        "author": "史凤",
        "content": "洞口飞琼佩羽霓，香风飘拂使人迷。\n自从邂逅芙蓉帐，不数桃花流水溪。",
        "dynasty": "唐",
        "collection_info": null
    },
    {
        "title": "神鸡枕",
        "author": "史凤",
        "content": "枕绘鸳鸯久与栖，新裁雾縠鬬神鸡。\n与郎酣梦浑忘晓，鸡亦留连不肯啼。",
        "dynasty": "唐",
        "collection_info": null
    },
    {
        "title": "锁莲灯",
        "author": "史凤",
        "content": "灯锁莲花花照罍，翠钿同醉楚台巍。\n残灰剔罢携纤手，也胜金莲送辙回。",
        "dynasty": "唐",
        "collection_info": null
    },
    {
        "title": "鲛红被",
        "author": "史凤",
        "content": "肱被当年仅御寒，青楼惯染血猩纨。\n牙床舒卷鹓鸾共，正值窗櫺月一团。",
        "dynasty": "唐",
        "collection_info": null
    },
    {
        "title": "传香枕",
        "author": "史凤",
        "content": "韩寿香从何处传，枕边芳馥恋婵娟。\n休疑粉黛加铤刃，玉女旃檀侍佛前。",
        "dynasty": "唐",
        "collection_info": null
    },
    {
        "title": "八分羊",
        "author": "史凤",
        "content": "党家风味足肥羊，绮阁留人漫较量。\n万羊亦是男儿事，莫学狂夫取次尝。",
        "dynasty": "唐",
        "collection_info": null
    },
    {
        "title": "闭门羮",
        "author": "史凤",
        "content": "一豆聊供游冶郎，去时忙唤锁仓琅。\n入门独慕相如侣，欲拨瑶琴弹凤凰。",
        "dynasty": "唐",
        "collection_info": null
    },
    {
        "title": "突厥三台",
        "author": "盛小丛",
        "content": "雁门山上雁初飞，马邑阑中马正肥。\n日旰山西逢驿使，殷勤南北送征衣。",
        "dynasty": "唐",
        "collection_info": null
    },
    {
        "title": "云鬟",
        "author": "赵鸾鸾",
        "content": "扰扰香云湿未干，鸦领蝉翼腻光寒。\n侧边斜插黄金凤，妆罢夫君带笑看。",
        "dynasty": "唐",
        "collection_info": null
    },
    {
        "title": "柳眉",
        "author": "赵鸾鸾",
        "content": "弯弯柳叶愁边戏，湛湛菱花照处频。\n妩媚不烦螺子黛，春山画出自精神。",
        "dynasty": "唐",
        "collection_info": null
    },
    {
        "title": "檀口",
        "author": "赵鸾鸾",
        "content": "衔杯微动樱桃颗，咳唾轻飘茉莉香。\n曾见白家樊素口，瓠犀颗颗缀榴芳。",
        "dynasty": "唐",
        "collection_info": null
    },
    {
        "title": "纤指",
        "author": "赵鸾鸾",
        "content": "纤纤软玉削春葱，长在香罗翠袖中。\n昨日琵琶弦索上，分明满甲染猩红。",
        "dynasty": "唐",
        "collection_info": null
    },
    {
        "title": "酥乳",
        "author": "赵鸾鸾",
        "content": "粉香汗湿瑶琴轸，春逗酥融绵雨膏。\n浴罢檀郎扪弄处，灵华凉沁紫葡萄。",
        "dynasty": "唐",
        "collection_info": null
    },
    {
        "title": "献陈陶处士",
        "author": "莲花妓",
        "content": "莲花为号玉为腮，珍重尚书遣妾来。\n处士不生巫峡梦，虚劳神女下阳台。",
        "dynasty": "唐",
        "collection_info": null
    },
    {
        "title": "叙怀",
        "author": "徐月英",
        "content": "为失三从泣泪频，此身何用处人伦。\n虽然日逐笙歌乐，长羡荆钗与布裙。",
        "dynasty": "唐",
        "collection_info": null
    },
    {
        "title": "送人",
        "author": "徐月英",
        "content": "惆怅人间万事违，两人同去一人归。\n生憎平望亭前水，忍照鸳鸯相背飞。",
        "dynasty": "唐",
        "collection_info": null
    },
    {
        "title": "句",
        "author": "徐月英",
        "content": "枕前泪与阶前雨，隔箇窗儿滴到明。",
        "dynasty": "唐",
        "collection_info": null
    },
    {
        "title": "句",
        "author": "韩襄客",
        "content": "连理枝前同设誓，丁香树下共论心。",
        "dynasty": "唐",
        "collection_info": null
    },
    {
        "title": "酬人雨后翫竹",
        "author": "薛涛",
        "content": "南天春雨时，那鉴雪霜姿。\n众类亦云茂，虚心能自持。\n多留晋贤醉，早伴舜妃悲。\n晚岁君能赏，苍苍劲节奇。",
        "dynasty": "唐",
        "collection_info": null
    },
    {
        "title": "春望词四首 一",
        "author": "薛涛",
        "content": "花开不同赏，花落不同悲。\n欲问相思处，花开花落时。",
        "dynasty": "唐",
        "collection_info": null
    },
    {
        "title": "春望词四首 二",
        "author": "薛涛",
        "content": "揽草结同心，将以遗知音。\n春愁正断绝，春鸟復哀吟。",
        "dynasty": "唐",
        "collection_info": null
    },
    {
        "title": "春望词四首 三",
        "author": "薛涛",
        "content": "风花日将老，佳期犹渺渺。\n不结同心人，空结同心草。",
        "dynasty": "唐",
        "collection_info": null
    },
    {
        "title": "春望词四首 四",
        "author": "薛涛",
        "content": "那堪花满枝，翻作两相思。\n玉筯垂朝镜，春风知不知。",
        "dynasty": "唐",
        "collection_info": null
    },
    {
        "title": "宣上人见示与诸公唱和",
        "author": "薛涛",
        "content": "许厕高斋唱，涓泉定不如。\n可怜谯记室，流水满禅居。",
        "dynasty": "唐",
        "collection_info": null
    },
    {
        "title": "风",
        "author": "薛涛",
        "content": "猎蕙微风远，飘弦唳一声。\n林梢鸣淅沥，松径夜凄清。",
        "dynasty": "唐",
        "collection_info": null
    },
    {
        "title": "月",
        "author": "薛涛",
        "content": "魄依钩样小，扇逐汉机团。\n细影将圆质，人间几处看。",
        "dynasty": "唐",
        "collection_info": null
    },
    {
        "title": "蝉",
        "author": "薛涛",
        "content": "露涤清音远，风吹数叶齐。\n声声似相接，各在一枝栖。",
        "dynasty": "唐",
        "collection_info": null
    },
    {
        "title": "池上双鸟",
        "author": "薛涛",
        "content": "双栖绿池上，朝暮共飞还。\n更忆将雏日，同心莲叶间。",
        "dynasty": "唐",
        "collection_info": null
    },
    {
        "title": "鸳鸯草",
        "author": "薛涛",
        "content": "绿英满香砌，两两鸳鸯小。\n但娱春日长，不管秋风早。",
        "dynasty": "唐",
        "collection_info": null
    },
    {
        "title": "罚赴边有怀上韦令公二首 一",
        "author": "薛涛",
        "content": "闻道边城苦，今来到始知。\n羞将门下曲，唱与陇头儿。",
        "dynasty": "唐",
        "collection_info": null
    },
    {
        "title": "罚赴边有怀上韦令公二首 二",
        "author": "薛涛",
        "content": "黠虏犹违命，烽烟直北愁。\n却教严谴妾，不敢向松州。",
        "dynasty": "唐",
        "collection_info": null
    },
    {
        "title": "咏八十一颗",
        "author": "薛涛",
        "content": "色比丹霞朝日，形如合浦篔筜。\n开时九九如数，见处双双颉颃。",
        "dynasty": "唐",
        "collection_info": null
    },
    {
        "title": "谒巫山庙",
        "author": "薛涛",
        "content": "乱猨啼处访高唐，路入烟霞草木香。\n山色未能忘宋玉，水声犹是哭襄王。\n朝朝夜夜阳台下，为雨为云楚国亡。\n惆怅庙前多少柳，春来空鬬画眉长。",
        "dynasty": "唐",
        "collection_info": null
    },
    {
        "title": "牡丹",
        "author": "薛涛",
        "content": "去春零落暮春时，泪湿红笺怨别离。\n常恐便同巫峡散，因何重有武陵期。\n传情每向馨香得，不语还应彼此知。\n只欲栏边安枕席，夜深闲共说相思。",
        "dynasty": "唐",
        "collection_info": null
    },
    {
        "title": "贼平后上高相公",
        "author": "薛涛",
        "content": "惊看天地白荒荒，瞥见青山旧夕阳。\n始信大威能照映，由来日月借生光。",
        "dynasty": "唐",
        "collection_info": null
    },
    {
        "title": "送友人",
        "author": "薛涛",
        "content": "水国蒹葭夜有霜，月寒山色共苍苍。\n谁言千里自今夕，离梦杳如关塞长。",
        "dynasty": "唐",
        "collection_info": null
    },
    {
        "title": "听僧吹芦管",
        "author": "薛涛",
        "content": "晓蝉呜咽暮莺愁，言语殷勤十指头。\n罢阅梵书聊一弄，散随金磬泥清秋。",
        "dynasty": "唐",
        "collection_info": null
    },
    {
        "title": "酬郭简州寄柑子",
        "author": "薛涛",
        "content": "霜规不让黄金色，圆质仍含御史香。\n何处同声情最异，临川太守谢家郎。",
        "dynasty": "唐",
        "collection_info": null
    },
    {
        "title": "上川主武元衡相国二首 一",
        "author": "薛涛",
        "content": "落日重城夕雾收，玳筵雕俎荐诸侯。\n因令朗月当庭燎，不使珠帘下玉钩。",
        "dynasty": "唐",
        "collection_info": null
    },
    {
        "title": "上川主武元衡相国二首 二",
        "author": "薛涛",
        "content": "东阁移尊绮席陈，貂簪龙节更宜春。\n军城画角三声歇，云幕初垂红烛新。",
        "dynasty": "唐",
        "collection_info": null
    },
    {
        "title": "忆荔枝",
        "author": "薛涛",
        "content": "传闻象郡隔南荒，绛实丰肌不可忘。\n近有青衣连楚水，素浆还得类琼浆。",
        "dynasty": "唐",
        "collection_info": null
    },
    {
        "title": "斛石山晓望寄吕侍御",
        "author": "薛涛",
        "content": "曦轮初转照仙扃，旋擘烟岚上窅冥。\n不得玄晖同指点，天涯苍翠漫青青。",
        "dynasty": "唐",
        "collection_info": null
    },
    {
        "title": "寄词",
        "author": "薛涛",
        "content": "菌阁芝楼杳霭中，霞开深见玉皇宫。\n紫阳天上神仙客，称在人间立世功。",
        "dynasty": "唐",
        "collection_info": null
    },
    {
        "title": "斛石山书事",
        "author": "薛涛",
        "content": "王家山水画图中，意思都卢粉墨容。\n今日忽登虚境望，步摇冠翠一千峰。",
        "dynasty": "唐",
        "collection_info": null
    },
    {
        "title": "送姚员外",
        "author": "薛涛",
        "content": "万条江柳早秋枝，褭地翻风色未衰。\n欲折尔来将赠别，莫教烟月两乡悲。",
        "dynasty": "唐",
        "collection_info": null
    },
    {
        "title": "酬祝十三秀才",
        "author": "薛涛",
        "content": "浩思蓝山玉彩寒，冰囊敲碎楚金盘。\n诗家利器驰声久，何用春闱榜下看。",
        "dynasty": "唐",
        "collection_info": null
    },
    {
        "title": "别李郎中",
        "author": "薛涛",
        "content": "花落梧桐凤别凰，想登秦岭更凄凉。\n安仁纵有诗将赋，一半音词杂悼亡。",
        "dynasty": "唐",
        "collection_info": null
    },
    {
        "title": "送扶炼师",
        "author": "薛涛",
        "content": "锦浦归舟巫峡云，绿波迢递雨纷纷。\n山阴妙术人传久，也说将鹅与右军。",
        "dynasty": "唐",
        "collection_info": null
    },
    {
        "title": "摩诃池赠萧中丞",
        "author": "薛涛",
        "content": "昔以多能佐碧油，今朝同泛旧仙舟。\n凄凉逝水颓波远，惟有碑泉咽不流。",
        "dynasty": "唐",
        "collection_info": null
    },
    {
        "title": "乡思",
        "author": "薛涛",
        "content": "峨嵋山下水如油，怜我心同不繫舟。\n何日片帆离锦浦，棹声齐唱发中流。",
        "dynasty": "唐",
        "collection_info": null
    },
    {
        "title": "和李书记席上见赠",
        "author": "薛涛",
        "content": "翩翩射策东堂秀，岂復相逢豁寸心。\n借问风光为谁丽，万条丝柳翠烟深。",
        "dynasty": "唐",
        "collection_info": null
    },
    {
        "title": "棠梨花和李太尉",
        "author": "薛涛",
        "content": "吴均蕙圃移嘉木，正及东溪春雨时。\n日晚莺啼何所为，浅深红腻压繁枝。",
        "dynasty": "唐",
        "collection_info": null
    },
    {
        "title": "酬文使君",
        "author": "薛涛",
        "content": "延英晓拜汉恩新，五马腾骧九陌尘。\n今日谢庭飞白雪，巴歌不復旧阳春。",
        "dynasty": "唐",
        "collection_info": null
    },
    {
        "title": "酬吴随君",
        "author": "薛涛",
        "content": "支公别墅接花扃，买得前山总未经。\n入户剡溪云水满，高斋咫尺蹑青冥。",
        "dynasty": "唐",
        "collection_info": null
    },
    {
        "title": "酬李校书",
        "author": "薛涛",
        "content": "才游象外身虽远，学茂区中事易闻。\n自顾漳滨多病后，空瞻逸翮舞青云。",
        "dynasty": "唐",
        "collection_info": null
    },
    {
        "title": "赋凌云寺二首 一",
        "author": "薛涛",
        "content": "闻说凌云寺裏苔，风高日近绝纤埃。\n横云点染芙蓉壁，似待诗人宝月来。",
        "dynasty": "唐",
        "collection_info": null
    },
    {
        "title": "赋凌云寺二首 二",
        "author": "薛涛",
        "content": "闻说凌云寺裏花，飞空遶磴逐江斜。\n有时锁得嫦娥镜，镂出瑶台五色霞。",
        "dynasty": "唐",
        "collection_info": null
    },
    {
        "title": "九日遇雨二首 一",
        "author": "薛涛",
        "content": "万里惊飙朔气深，江城萧索昼阴阴。\n谁怜不得登山去，可惜寒芳色似金。",
        "dynasty": "唐",
        "collection_info": null
    },
    {
        "title": "九日遇雨二首 二",
        "author": "薛涛",
        "content": "茱萸秋节佳期阻，金菊寒花满院香。\n神女欲来知有意，先令云雨暗池塘。",
        "dynasty": "唐",
        "collection_info": null
    },
    {
        "title": "酬雍秀才贻巴峡图",
        "author": "薛涛",
        "content": "千迭云峰万顷湖，白波分去遶荆吴。\n感君识我枕流意，重示瞿塘峡口图。",
        "dynasty": "唐",
        "collection_info": null
    },
    {
        "title": "上王尚书",
        "author": "薛涛",
        "content": "碧玉双幢白玉郎，初辞天帝下扶桑。\n手持云篆题新榜，十万人家春日长。",
        "dynasty": "唐",
        "collection_info": null
    },
    {
        "title": "和刘宾客玉蕣",
        "author": "薛涛",
        "content": "琼枝的皪露珊珊，欲折如披玉彩寒。\n闲拂朱房何所似，缘山偏映月轮残。",
        "dynasty": "唐",
        "collection_info": null
    },
    {
        "title": "江边",
        "author": "薛涛",
        "content": "西风忽报鴈双双，人世心形两自降。\n不为鱼肠有真诀，谁能梦梦立清江。",
        "dynasty": "唐",
        "collection_info": null
    },
    {
        "title": "送卢员外",
        "author": "薛涛",
        "content": "玉垒山前风雪夜，锦官城外别离魂。\n信陵公子如相问，长向夷门感旧恩。",
        "dynasty": "唐",
        "collection_info": null
    },
    {
        "title": "题竹郎庙",
        "author": "薛涛",
        "content": "竹郎庙前多古木，夕阳沈沈山更绿。\n何处江村有笛声，声声尽是迎郎曲。",
        "dynasty": "唐",
        "collection_info": null
    },
    {
        "title": "赠苏十三中丞",
        "author": "薛涛",
        "content": "洛阳陌上埋轮气，欲逐秋空击隼飞。\n今日芝泥检征诏，别须台外振霜威。",
        "dynasty": "唐",
        "collection_info": null
    },
    {
        "title": "和郭员外题万里桥",
        "author": "薛涛",
        "content": "万里桥头独越吟，知凭文字写愁心。\n细侯风韵兼前事，不止为舟也作霖。",
        "dynasty": "唐",
        "collection_info": null
    },
    {
        "title": "送郑眉州",
        "author": "薛涛",
        "content": "雨暗眉山江水流，离人掩袂立高楼。\n双旌千骑骈东陌，独有罗敷望上头。",
        "dynasty": "唐",
        "collection_info": null
    },
    {
        "title": "江亭饯别",
        "author": "薛涛",
        "content": "绿沼红泥物象幽，范汪兼倅李幷州。\n离亭急管四更后，不见公车心独愁。",
        "dynasty": "唐",
        "collection_info": null
    },
    {
        "title": "海棠溪",
        "author": "薛涛",
        "content": "春教风景驻仙霞，水面鱼身总带花。\n人世不思灵卉异，竞将红缬染轻沙。",
        "dynasty": "唐",
        "collection_info": null
    },
    {
        "title": "采莲舟",
        "author": "薛涛",
        "content": "风前一叶压荷蕖，解报新秋又得鱼。\n兔走乌驰人语静，满溪红袂棹歌初。",
        "dynasty": "唐",
        "collection_info": null
    },
    {
        "title": "菱荇沼",
        "author": "薛涛",
        "content": "水荇斜牵绿藻浮，柳丝和叶卧清流。\n何时得向溪头赏，旋摘菱花旋泛舟。",
        "dynasty": "唐",
        "collection_info": null
    },
    {
        "title": "金灯花",
        "author": "薛涛",
        "content": "阑边不见蘘蘘叶，砌下惟翻艳艳丛。\n细视欲将何物比，晓霞初迭赤城宫。",
        "dynasty": "唐",
        "collection_info": null
    },
    {
        "title": "春郊游眺寄孙处士二首 一",
        "author": "薛涛",
        "content": "低头久立向蔷薇，爱似零陵香惹衣。\n何事碧溪孙处士，百劳东去燕西飞。",
        "dynasty": "唐",
        "collection_info": null
    },
    {
        "title": "春郊游眺寄孙处士二首 二",
        "author": "薛涛",
        "content": "今朝纵目翫芳菲，夹缬笼裙绣地衣。\n满袖满头兼手把，教人识是看花归。",
        "dynasty": "唐",
        "collection_info": null
    },
    {
        "title": "酬杨供奉法师见招",
        "author": "薛涛",
        "content": "远水长流洁復清，雪窗高卧与云平。\n不嫌袁室无烟火，惟笑商山有姓名。",
        "dynasty": "唐",
        "collection_info": null
    },
    {
        "title": "试新服裁制初成三首 一",
        "author": "薛涛",
        "content": "紫阳宫裏赐红绡，仙雾朦胧隔海遥。\n霜兔毳寒冰茧净，嫦娥笑指织星桥。",
        "dynasty": "唐",
        "collection_info": null
    },
    {
        "title": "试新服裁制初成三首 二",
        "author": "薛涛",
        "content": "九气分为九色霞，五灵仙驭五云车。\n春风因过东君舍，偷样人间染百花。",
        "dynasty": "唐",
        "collection_info": null
    },
    {
        "title": "试新服裁制初成三首 三",
        "author": "薛涛",
        "content": "长裾本是上清仪，曾逐羣仙把玉芝。\n每到宫中歌舞会，折腰齐唱步虚词。",
        "dynasty": "唐",
        "collection_info": null
    },
    {
        "title": "寄张元夫",
        "author": "薛涛",
        "content": "前溪独立后溪行，鹭识朱衣自不惊。\n借问人间愁寂意，伯牙弦绝已无声。",
        "dynasty": "唐",
        "collection_info": null
    },
    {
        "title": "酬辛员外折花见遗",
        "author": "薛涛",
        "content": "青鸟东飞正落梅，衔花满口下瑶台。\n一枝为授殷勤意，把向风前旋旋开。",
        "dynasty": "唐",
        "collection_info": null
    },
    {
        "title": "赠远二首 一",
        "author": "薛涛",
        "content": "芙蓉新落蜀山秋，锦字开缄到是愁。\n闺阁不知戎马事，月高还上望夫楼。",
        "dynasty": "唐",
        "collection_info": null
    },
    {
        "title": "赠远二首 二",
        "author": "薛涛",
        "content": "扰弱新蒲叶又齐，春深花落塞前溪。\n知君未转秦关骑，月照千门掩袖啼。",
        "dynasty": "唐",
        "collection_info": null
    },
    {
        "title": "秋泉",
        "author": "薛涛",
        "content": "冷色初澄一带烟，幽声遥泻十丝弦。\n长来枕上牵情思，不使愁人半夜眠。",
        "dynasty": "唐",
        "collection_info": null
    },
    {
        "title": "柳絮",
        "author": "薛涛",
        "content": "二月杨花轻復微，春风摇荡惹人衣。\n他家本是无情物，一任南飞又北飞。",
        "dynasty": "唐",
        "collection_info": null
    },
    {
        "title": "续嘉陵驿诗献武相国",
        "author": "薛涛",
        "content": "蜀门西更上青天，强为公歌蜀国弦。\n卓氏长卿称士女，锦江玉垒献山川。",
        "dynasty": "唐",
        "collection_info": null
    },
    {
        "title": "段相国游武担寺病不能从题寄",
        "author": "薛涛",
        "content": "消瘦翻堪见令公，落花无那恨东风。\n侬心犹道青春在，羞看飞蓬石镜中。",
        "dynasty": "唐",
        "collection_info": null
    },
    {
        "title": "赠段校书",
        "author": "薛涛",
        "content": "公子翩翩说校书，玉弓金勒紫绡裾。\n玄成莫便骄名誉，文采风流定不如。",
        "dynasty": "唐",
        "collection_info": null
    },
    {
        "title": "十离诗 犬离主",
        "author": "薛涛",
        "content": "驯扰朱门四五年，毛香足净主人怜。\n无端咬着亲情客，不得红丝毯上眠。",
        "dynasty": "唐",
        "collection_info": null
    },
    {
        "title": "十离诗 笔离手",
        "author": "薛涛",
        "content": "越管宣毫始称情，红笺纸上撒花琼。\n都缘用久锋头尽，不得羲之手裏擎。",
        "dynasty": "唐",
        "collection_info": null
    },
    {
        "title": "十离诗 马离廐",
        "author": "薛涛",
        "content": "雪耳红毛浅碧蹄，追风曾到日东西。\n为惊玉貌郎君坠，不得华轩更一嘶。",
        "dynasty": "唐",
        "collection_info": null
    },
    {
        "title": "十离诗 鹦鹉离笼",
        "author": "薛涛",
        "content": "陇西独自一孤身，飞去飞来上锦茵。\n都缘出语无方便，不得笼中再唤人。",
        "dynasty": "唐",
        "collection_info": null
    },
    {
        "title": "十离诗 燕离巢",
        "author": "薛涛",
        "content": "出入朱门未忍抛，主人常爱语交交。\n衔泥秽汚珊瑚枕，不得梁间更垒巢。",
        "dynasty": "唐",
        "collection_info": null
    },
    {
        "title": "十离诗 珠离掌",
        "author": "薛涛",
        "content": "皎洁圆明内外通，清光似照水晶宫。\n只缘一点玷相秽，不得终宵在掌中。",
        "dynasty": "唐",
        "collection_info": null
    },
    {
        "title": "十离诗 鱼离池",
        "author": "薛涛",
        "content": "跳跃深池四五秋，常摇朱尾弄纶钩。\n无端摆断芙蓉朵，不得清波更一游。",
        "dynasty": "唐",
        "collection_info": null
    },
    {
        "title": "十离诗 鱼离池",
        "author": "薛涛",
        "content": "戏跃莲池四五秋，常揺朱尾弄银鈎。\n无缘摆罢芙蓉朶，不得清波更一游。",
        "dynasty": "唐",
        "collection_info": null
    },
    {
        "title": "十离诗 鹰离鞲",
        "author": "薛涛",
        "content": "爪利如锋眼似铃，平原捉兔称高情。\n无端窜向青云外，不得君王臂上擎。",
        "dynasty": "唐",
        "collection_info": null
    },
    {
        "title": "十离诗 竹离亭",
        "author": "薛涛",
        "content": "蓊郁新栽四五行，常将劲节负秋霜。\n为缘春笋钻墻破，不得垂阴覆玉堂。",
        "dynasty": "唐",
        "collection_info": null
    },
    {
        "title": "十离诗 镜离台",
        "author": "薛涛",
        "content": "铸泻黄金镜始开，初生三五月裴回。\n为遭无限尘蒙蔽，不得华堂上玉台。",
        "dynasty": "唐",
        "collection_info": null
    },
    {
        "title": "酬杜舍人",
        "author": "薛涛",
        "content": "双鱼底事到侬家，扑手新诗片片霞。\n唱到白苹洲畔曲，芙蓉空老蜀江花。",
        "dynasty": "唐",
        "collection_info": null
    },
    {
        "title": "筹边楼",
        "author": "薛涛",
        "content": "平临云鸟八窗秋，壮压西川四十州。\n诸将莫贪羌族马，最高层处见边头。",
        "dynasty": "唐",
        "collection_info": null
    },
    {
        "title": "赠韦校书",
        "author": "薛涛",
        "content": "芸香误比荆山玉，那似登科甲乙年。\n澹地鲜风将绮思，飘花散蕊媚青天。",
        "dynasty": "唐",
        "collection_info": null
    },
    {
        "title": "江月楼",
        "author": "薛涛",
        "content": "秋风彷佛吴江冷，鸥鹭参差夕阳影。\n垂虹纳纳卧谯门，雉堞眈眈俯渔艇。\n阳安小儿拍手笑，使君幻出江南景。",
        "dynasty": "唐",
        "collection_info": null
    },
    {
        "title": "西岩",
        "author": "薛涛",
        "content": "凭阑却忆骑鲸客，把酒临风手自招。\n细雨声中停去马，夕阳影裏乱鸣蜩。",
        "dynasty": "唐",
        "collection_info": null
    },
    {
        "title": "罚赴边上武相公二首 一",
        "author": "薛涛",
        "content": "萤在荒芜月在天，萤飞岂到月轮边。\n重光万里应相照，目断云霄信不传。",
        "dynasty": "唐",
        "collection_info": null
    },
    {
        "title": "罚赴边上武相公二首 二",
        "author": "薛涛",
        "content": "按辔岭头寒復寒，微风细雨彻心肝。\n但得放儿归舍去，山水屏风永不看。",
        "dynasty": "唐",
        "collection_info": null
    },
    {
        "title": "寄旧诗与元微之",
        "author": "薛涛",
        "content": "诗篇调态人皆有，细腻风光我独知。\n月下咏花怜暗澹，雨朝题柳为欹垂。\n长教碧玉藏深处，总向红笺写自随。\n老大不能收拾得，与君开似教男儿。",
        "dynasty": "唐",
        "collection_info": null
    },
    {
        "title": "句",
        "author": "薛涛",
        "content": "枝迎南北鸟，叶送往来风。",
        "dynasty": "唐",
        "collection_info": null
    },
    {
        "title": "赋得江边柳",
        "author": "鱼玄机",
        "content": "翠色连荒岸，烟姿入远楼。\n影铺秋水面，花落钓人头。\n根老藏鱼窟，枝低繫客舟。\n萧萧风雨夜，惊梦復添愁。",
        "dynasty": "唐",
        "collection_info": null
    },
    {
        "title": "赠邻女",
        "author": "鱼玄机",
        "content": "羞日遮罗袖，愁春懒起妆。\n易求无价宝，难得有心郎。\n枕上潜垂泪，花间暗断肠。\n自能窥宋玉，何必恨王昌。",
        "dynasty": "唐",
        "collection_info": null
    },
    {
        "title": "寄国香",
        "author": "鱼玄机",
        "content": "旦夕醉吟身，相思又此春。\n雨中寄书使，窗下断肠人。\n山捲珠帘看，愁随芳草新。\n别来清宴上，几度落梁尘。",
        "dynasty": "唐",
        "collection_info": null
    },
    {
        "title": "寄题炼师",
        "author": "鱼玄机",
        "content": "霞彩翦为衣，添香出绣帏。\n芙蓉花叶□，山水帔□稀。\n驻履闻莺语，开笼放鹤飞。\n高堂春睡觉，暮雨正霏霏。",
        "dynasty": "唐",
        "collection_info": null
    },
    {
        "title": "寄刘尚书",
        "author": "鱼玄机",
        "content": "八座镇雄军，歌谣满路新。\n汾川三月雨，晋水百花春。\n囹圄长空锁，干戈久覆尘。\n儒僧观子夜，羁客醉红茵。\n笔砚行随手，诗书坐绕身。\n小材多顾盼，得作食鱼人。",
        "dynasty": "唐",
        "collection_info": null
    },
    {
        "title": "浣纱庙",
        "author": "鱼玄机",
        "content": "吴越相谋计策多，浣纱神女已相和。\n一双笑靥纔回面，十万精兵尽倒戈。\n范蠡功成身隐遯，伍胥谏死国消磨。\n只今诸暨长江畔，空有青山号苎萝。",
        "dynasty": "唐",
        "collection_info": null
    },
    {
        "title": "卖残牡丹",
        "author": "鱼玄机",
        "content": "临风兴叹落花频，芳意潜消又一春。\n应为价高人不问，却缘香甚蝶难亲。\n红英只称生宫裏，翠叶那堪染路尘。\n及至移根上林苑，王孙方恨买无因。",
        "dynasty": "唐",
        "collection_info": null
    },
    {
        "title": "酬李学士寄簟",
        "author": "鱼玄机",
        "content": "珍簟新铺翡翠楼，泓澄玉水记方流。\n唯应云扇情相似，同向银床恨早秋。",
        "dynasty": "唐",
        "collection_info": null
    },
    {
        "title": "情书寄李子安",
        "author": "鱼玄机",
        "content": "饮冰食蘗志无功，晋水壶关在梦中。\n秦镜欲分愁堕鹊，舜琴将弄怨飞鸿。\n井边桐叶鸣秋雨，窗下银灯暗晓风。\n书信茫茫何处问，持竿尽日碧江空。",
        "dynasty": "唐",
        "collection_info": null
    },
    {
        "title": "闺怨",
        "author": "鱼玄机",
        "content": "蘼芜盈手泣斜晖，闻道邻家夫壻归。\n别日南鸿纔北去，今朝北鴈又南飞。\n春来秋去相思在，秋去春来信息稀。\n扃闭朱门人不到，砧声何事透罗帏。",
        "dynasty": "唐",
        "collection_info": null
    },
    {
        "title": "春情寄子安",
        "author": "鱼玄机",
        "content": "山路敧斜石磴危，不愁行苦苦相思。\n冰销远磵怜清韵，雪远寒峰想玉姿。\n莫听凡歌春病酒，休招闲客夜贪棊。\n如松匪石盟长在，比翼连襟会肯迟。\n虽恨独行冬尽日，终期相见月圆时。\n别君何物堪持赠，泪落晴光一首诗。",
        "dynasty": "唐",
        "collection_info": null
    },
    {
        "title": "打毬作",
        "author": "鱼玄机",
        "content": "坚圆净滑一星流，月杖争敲未拟休。\n无滞碍时从拨弄，有遮栏处任钩留。\n不辞宛转长随手，却恐相将不到头。\n毕竟入门应始了，愿君争取最前筹。",
        "dynasty": "唐",
        "collection_info": null
    },
    {
        "title": "暮春有感寄友人",
        "author": "鱼玄机",
        "content": "莺语惊残梦，轻妆改泪容。\n竹阴初月薄，江静晚烟浓。\n湿觜衔泥燕，香鬚采蕊蜂。\n独怜无限思，吟罢亚枝松。",
        "dynasty": "唐",
        "collection_info": null
    },
    {
        "title": "冬夜寄温飞卿",
        "author": "鱼玄机",
        "content": "苦思搜诗灯下吟，不眠长夜怕寒衾。\n满庭木叶愁风起，透幌纱窗惜月沈。\n疎散未闲终遂愿，盛衰空见本来心。\n幽栖莫定梧桐处，暮雀啾啾空绕林。",
        "dynasty": "唐",
        "collection_info": null
    },
    {
        "title": "酬李郢夏日钓鱼回见示",
        "author": "鱼玄机",
        "content": "住处虽同巷，经年不一过。\n清词劝旧女，香桂折新柯。\n道性欺冰雪，禅心笑绮罗。\n迹登霄汉上，无路接烟波。",
        "dynasty": "唐",
        "collection_info": null
    },
    {
        "title": "次韵西邻新居兼乞酒",
        "author": "鱼玄机",
        "content": "一首诗来百度吟，新情字字又声金。\n西看已有登垣意，远望能无化石心。\n河汉期赊空极目，潇湘梦断罢调琴。\n况逢寒节添乡思，叔夜佳醪莫独斟。",
        "dynasty": "唐",
        "collection_info": null
    },
    {
        "title": "和友人次韵",
        "author": "鱼玄机",
        "content": "何事能销旅馆愁，红笺开处见银钩。\n蓬山雨洒千峰小，嶰谷风吹万叶秋。\n字字朝看轻碧玉，篇篇夜诵在衾裯。\n欲将香匣收藏却，且惜时吟在手头。",
        "dynasty": "唐",
        "collection_info": null
    },
    {
        "title": "和新及第悼亡诗二首 一",
        "author": "鱼玄机",
        "content": "仙籍人间不久留，片时已过十经秋。\n鸳鸯帐下香犹暖，鹦鹉笼中语未休。\n朝露缀花如脸恨，晚风敧柳似眉愁。\n彩云一去无消息，潘岳多情欲白头。",
        "dynasty": "唐",
        "collection_info": null
    },
    {
        "title": "和新及第悼亡诗二首 二",
        "author": "鱼玄机",
        "content": "一枝月桂和烟秀，万树江桃带雨红。\n且醉尊前休怅望，古来悲乐与今同。",
        "dynasty": "唐",
        "collection_info": null
    },
    {
        "title": "游崇真观南楼覩新及第题名处",
        "author": "鱼玄机",
        "content": "云峰满目放春晴，历历银钩指下生。\n自恨罗衣掩诗句，举头空羡榜中名。",
        "dynasty": "唐",
        "collection_info": null
    },
    {
        "title": "愁思",
        "author": "鱼玄机",
        "content": "落叶纷纷暮雨和，朱丝独抚自清歌。\n放情休恨无心友，养性空抛苦海波。\n长者车音门外有，道家书卷枕前多。\n布衣终作云霄客，绿水青山时一过。",
        "dynasty": "唐",
        "collection_info": null
    },
    {
        "title": "秋怨",
        "author": "鱼玄机",
        "content": "自叹多情是足愁，况当风月满庭秋。\n洞房偏与更声近，夜夜灯前欲白头。",
        "dynasty": "唐",
        "collection_info": null
    },
    {
        "title": "江行 一",
        "author": "鱼玄机",
        "content": "大江横抱武昌斜，鹦鹉洲前户万家。\n画舸春眠朝未足，梦为蝴蝶也寻花。",
        "dynasty": "唐",
        "collection_info": null
    },
    {
        "title": "江行 二",
        "author": "鱼玄机",
        "content": "烟花已入鸬鷀港，画舸犹沿鹦鹉洲。\n醉卧醒吟都不觉，今朝惊在汉江头。",
        "dynasty": "唐",
        "collection_info": null
    },
    {
        "title": "闻李端公垂钓回寄赠",
        "author": "鱼玄机",
        "content": "无限荷香染暑衣，阮郎何处弄船归。\n自惭不及鸳鸯侣，犹得双双近钓矶。",
        "dynasty": "唐",
        "collection_info": null
    },
    {
        "title": "题任处士刱资福寺",
        "author": "鱼玄机",
        "content": "幽人刱奇境，游客驻行程。\n粉壁空留字，莲宫未有名。\n凿池泉自出，开径草重生。\n百尺金轮阁，当川豁眼明。",
        "dynasty": "唐",
        "collection_info": null
    },
    {
        "title": "题隐雾亭",
        "author": "鱼玄机",
        "content": "春花秋月入诗篇，白日清宵是散仙。\n空捲珠帘不曾下，长移一榻对山眠。",
        "dynasty": "唐",
        "collection_info": null
    },
    {
        "title": "重阳阻雨",
        "author": "鱼玄机",
        "content": "满庭黄菊篱边拆，两朵芙蓉镜裏开。\n落帽台前风雨阻，不知何处醉金杯。",
        "dynasty": "唐",
        "collection_info": null
    },
    {
        "title": "早秋",
        "author": "鱼玄机",
        "content": "嫩菊含新彩，远山闲夕烟。\n凉风惊绿树，清韵入朱弦。\n思妇机中锦，征人塞外天。\n鴈飞鱼在水，书信若为传。",
        "dynasty": "唐",
        "collection_info": null
    },
    {
        "title": "感怀寄人",
        "author": "鱼玄机",
        "content": "恨寄朱弦上，含情意不任。\n早知云雨会，未起蕙兰心。\n灼灼桃兼李，无妨国士寻。\n苍苍松与桂，仍羡世人钦。\n月色苔阶净，歌声竹院深。\n门前红叶地，不埽待知音。",
        "dynasty": "唐",
        "collection_info": null
    },
    {
        "title": "期友人阻雨不至",
        "author": "鱼玄机",
        "content": "鴈鱼空有信，鸡黍恨无期。\n闭户方笼月，褰帘已散丝。\n近泉鸣砌畔，远浪涨江湄。\n乡思悲秋客，愁吟五字诗。",
        "dynasty": "唐",
        "collection_info": null
    },
    {
        "title": "访赵炼师不遇",
        "author": "鱼玄机",
        "content": "何处同仙侣，青衣独在家。\n暖炉留煮药，邻院为煎茶。\n画壁灯光暗，幡竿日影斜。\n殷勤重回首，墙外数枝花。",
        "dynasty": "唐",
        "collection_info": null
    },
    {
        "title": "遣怀",
        "author": "鱼玄机",
        "content": "闲散身无事，风光独自游。\n断云江上月，解缆海中舟。\n琴弄萧梁寺，诗吟庾亮楼。\n丛篁堪作伴，片石好为俦。\n燕雀徒为贵，金银志不求。\n满杯春酒绿，对月夜窗幽。\n绕砌澄清沼，抽簪映细流。\n卧床书册徧，半醉起梳头。",
        "dynasty": "唐",
        "collection_info": null
    },
    {
        "title": "寄飞卿",
        "author": "鱼玄机",
        "content": "阶砌乱蛩鸣，庭柯烟露清。\n月中邻乐响，楼上远山明。\n珍簟凉风着，瑶琴寄恨生。\n嵇君懒书札，底物慰秋情。",
        "dynasty": "唐",
        "collection_info": null
    },
    {
        "title": "过鄂州",
        "author": "鱼玄机",
        "content": "柳拂兰桡花满枝，石城城下暮帆迟。\n折牌峰上三闾墓，远火山头五马旗。\n白雪调高题旧寺，阳春歌在唤新词。\n莫愁魂逐清江去，空使行人万首诗。",
        "dynasty": "唐",
        "collection_info": null
    },
    {
        "title": "夏日山居",
        "author": "鱼玄机",
        "content": "移得仙居此地来，花丛自徧不曾栽。\n庭前亚树张衣桁，坐上新泉泛酒杯。\n轩槛暗传深竹径，绮罗长拥乱书堆。\n闲乘画舫吟明月，信任轻风吹却回。",
        "dynasty": "唐",
        "collection_info": null
    },
    {
        "title": "暮春即事",
        "author": "鱼玄机",
        "content": "深巷穷门少侣俦，阮郎唯有梦中留。\n香飘罗绮谁家席，风送歌声何处楼。\n街近鼓鼙喧晓睡，庭闲鹊语乱春愁。\n安能追逐人间事，万里身同不繫舟。",
        "dynasty": "唐",
        "collection_info": null
    },
    {
        "title": "代人悼亡",
        "author": "鱼玄机",
        "content": "曾覩夭桃想玉姿，带风杨柳认蛾眉。\n珠归龙窟知谁见，镜在鸾台话向谁。\n从此梦悲烟雨夜，不堪吟苦寂寥时。\n西山日落东山月，恨想无因有了期。",
        "dynasty": "唐",
        "collection_info": null
    },
    {
        "title": "和人",
        "author": "鱼玄机",
        "content": "茫茫九陌无知己，暮去朝来典绣衣。\n宝匣镜昏蝉鬓乱，博山炉暖麝烟微。\n多情公子春留句，少思文君昼掩扉。\n莫惜羊车频列载，柳丝梅绽正芳菲。",
        "dynasty": "唐",
        "collection_info": null
    },
    {
        "title": "隔汉江寄子安",
        "author": "鱼玄机",
        "content": "江南江北愁望，相思相忆空吟。\n鸳鸯暖卧沙浦，鸂𪆟闲飞橘林。\n烟裏歌声隐隐，渡头月色沈沈。\n含情咫尺千里，况听家家远砧。",
        "dynasty": "唐",
        "collection_info": null
    },
    {
        "title": "寓言",
        "author": "鱼玄机",
        "content": "红桃处处春色，碧柳家家月明。\n楼上新妆待夜，闺中独坐含情。\n芙蓉月下鱼戏，螮蝀天边雀声。\n人世悲欢一梦，如何得作双成。",
        "dynasty": "唐",
        "collection_info": null
    },
    {
        "title": "江陵愁望寄子安",
        "author": "鱼玄机",
        "content": "枫叶千枝復万枝，江桥掩映暮帆迟。\n忆君心似西江水，日夜东流无歇时。",
        "dynasty": "唐",
        "collection_info": null
    },
    {
        "title": "寄子安",
        "author": "鱼玄机",
        "content": "醉别千巵不浣愁，离肠百结解无由。\n蕙兰销歇归春圃，杨柳东西绊客舟。\n聚散已悲云不定，恩情须学水长流。\n有花时节知难遇，未肯厌厌醉玉楼。",
        "dynasty": "唐",
        "collection_info": null
    },
    {
        "title": "送别",
        "author": "鱼玄机",
        "content": "秦楼几夜惬心期，不料仙郎有别离。\n睡觉莫言云去处，残灯一醆野蛾飞。",
        "dynasty": "唐",
        "collection_info": null
    },
    {
        "title": "迎李近仁员外",
        "author": "鱼玄机",
        "content": "今日喜时闻喜鹊，昨宵灯下拜灯花。\n焚香出户迎潘岳，不羡牵牛织女家。",
        "dynasty": "唐",
        "collection_info": null
    },
    {
        "title": "送别",
        "author": "鱼玄机",
        "content": "水柔逐器知难定，云出无心肯再归。\n惆怅春风楚江暮，鸳鸯一隻失羣飞。",
        "dynasty": "唐",
        "collection_info": null
    },
    {
        "title": "左名场自泽州至京使人传语",
        "author": "鱼玄机",
        "content": "闲居作赋几年愁，王屋山前是旧游。\n诗咏东西千嶂乱，马随南北一泉流。\n曾陪雨夜同欢席，别后花时独上楼。\n忽喜扣门传语至，为怜邻巷小房幽。\n相如琴罢朱弦断，双燕巢分白露秋。\n莫倦蓬门时一访，每春忙在曲江头。",
        "dynasty": "唐",
        "collection_info": null
    },
    {
        "title": "和人次韵",
        "author": "鱼玄机",
        "content": "喧喧朱紫杂人寰，独自清吟日色间。\n何事玉郎搜藻思，忽将琼韵扣柴关。\n白花发咏惭称谢，僻巷深居谬学颜。\n不用多情欲相见，松萝高处是前山。",
        "dynasty": "唐",
        "collection_info": null
    },
    {
        "title": "光威裒姊妹三人少孤而始妍乃有是作精粹难俦虽谢家联雪何以加之有客自京师来者示予因次其韵",
        "author": "鱼玄机",
        "content": "昔闻南国容华少，今日东邻姊妹三。\n妆阁相看鹦鹉赋，碧窗应绣凤凰衫。\n红芳满院参差折，绿醑盈杯次第衔。\n恐向瑶池曾作女，谪来尘世未为男。\n文姬有貌终堪比，西子无言我更惭。\n一曲艳歌琴杳杳，四弦轻拨语喃喃。\n当台竞鬬青丝髮，对月争夸白玉簪。\n小有洞中松露滴，大罗天上柳烟含。\n但能为雨心长在，不怕吹箫事未谙。\n阿母几嗔花下语，潘郎曾向梦中参。\n暂持清句魂犹断，若覩红颜死亦甘。\n怅望佳人何处在，行云归北又归南。",
        "dynasty": "唐",
        "collection_info": null
    },
    {
        "title": "折杨柳",
        "author": "鱼玄机",
        "content": "朝朝送别泣花钿，折尽春风杨柳烟。\n愿得西山无树木，免教人作泪悬悬。",
        "dynasty": "唐",
        "collection_info": null
    },
    {
        "title": "句",
        "author": "鱼玄机",
        "content": "焚香登玉坛，端简礼金阙。\n明月照幽隙，清风开短襟。\n绮陌春望远，瑶徽春兴多。\n殷勤不得语，红泪一双流。\n云情自郁争同梦，仙貌长芳又胜花。",
        "dynasty": "唐",
        "collection_info": null
    },
    {
        "title": "湖上卧病喜陆鸿渐至",
        "author": "李冶",
        "content": "昔去繁霜月，今来苦雾时。\n相逢仍卧病，欲语泪先垂。\n强劝陶家酒，还吟谢客诗。\n偶然成一醉，此外更何之。",
        "dynasty": "唐",
        "collection_info": null
    },
    {
        "title": "寄校书七兄",
        "author": "李冶",
        "content": "无事乌程县，蹉跎岁月余。\n不知芸阁吏，寂寞竟何如。\n远水浮仙棹，寒星伴使车。\n因过大雷岸，莫忘八行书。",
        "dynasty": "唐",
        "collection_info": null
    },
    {
        "title": "寄朱放",
        "author": "李冶",
        "content": "望水试登山，山高湖又阔。\n相思无晓夕，相望经年月。\n郁郁山木荣，绵绵野花发。\n别后无限情，相逢一时说。",
        "dynasty": "唐",
        "collection_info": null
    },
    {
        "title": "送韩揆之江西",
        "author": "李冶",
        "content": "相看指杨柳，别恨转依依。\n万里江西水，孤舟何处归？\n湓城潮不到，夏口信应稀。\n唯有衡阳雁，年年来去飞。",
        "dynasty": "唐",
        "collection_info": null
    },
    {
        "title": "道意寄崔侍郎",
        "author": "李冶",
        "content": "莫漫恋浮名，应须薄宦情。\n百年齐旦暮，前事尽虚盈。\n愁鬓行看白，童颜学未成。\n无过天竺国，依止古先生。",
        "dynasty": "唐",
        "collection_info": null
    },
    {
        "title": "从萧叔子听弹琴赋得三峡流泉歌",
        "author": "李冶",
        "content": "妾家本住巫山云，巫山流泉常自闻。\n玉琴弹出转寥敻，直是当时梦裏听。\n三峡迢迢几千里，一时流入幽闺裏。\n巨石崩崖指下生，飞泉走浪弦中起。\n初疑愤怒含雷风，又似呜咽流不通。\n迴湍曲濑势将尽，时復滴沥平沙中。\n忆昔阮公为此曲，能令仲容听不足。\n一弹既罢復一弹，愿作流泉镇相续。",
        "dynasty": "唐",
        "collection_info": null
    },
    {
        "title": "相思怨",
        "author": "李冶",
        "content": "人道海水深，不抵相思半。\n海水尚有涯，相思渺无畔。\n携琴上高楼，楼虚月华满。\n弹着相思曲，弦肠一时断。",
        "dynasty": "唐",
        "collection_info": null
    },
    {
        "title": "感兴",
        "author": "李冶",
        "content": "朝云暮雨镇相随，去雁来人有返期。\n玉枕秪知长下泪，银灯空照不眠时。\n仰看明月翻含意，俯眄流波欲寄词。\n却忆初闻凤楼曲，教人寂寞復相思。",
        "dynasty": "唐",
        "collection_info": null
    },
    {
        "title": "恩命追入留别广陵故人",
        "author": "李冶",
        "content": "无才多病分龙钟，不料虚名达九重。\n仰媿弹冠上华髮，多惭拂镜理衰容。\n驰心北阙随芳草，极目南山望旧峰。\n桂树不能留野客，沙鸥出浦谩相逢。",
        "dynasty": "唐",
        "collection_info": null
    },
    {
        "title": "八至",
        "author": "李冶",
        "content": "至近至远东西，至深至浅清溪。\n至高至明日月，至亲至疎夫妻。",
        "dynasty": "唐",
        "collection_info": null
    },
    {
        "title": "送阎二十六赴剡县",
        "author": "李冶",
        "content": "流水阊门外，孤舟日復西。\n离情遍芳草，无处不萋萋。\n妾梦经吴苑，君行到剡溪。\n归来重相访，莫学阮郎迷。",
        "dynasty": "唐",
        "collection_info": null
    },
    {
        "title": "得阎伯钧书",
        "author": "李冶",
        "content": "情来对镜懒梳头，暮雨萧萧庭树秋。\n莫怪阑干垂玉筯，只缘惆怅对银钩。",
        "dynasty": "唐",
        "collection_info": null
    },
    {
        "title": "结素鱼贻友人",
        "author": "李冶",
        "content": "尺素如残雪，结为双鲤鱼。\n欲知心裏事，看取腹中书。",
        "dynasty": "唐",
        "collection_info": null
    },
    {
        "title": "偶居",
        "author": "李冶",
        "content": "心远浮云知不还，心云併在有无间。\n狂风何事相摇荡，吹向南山復北山。",
        "dynasty": "唐",
        "collection_info": null
    },
    {
        "title": "明月夜留别",
        "author": "李冶",
        "content": "离人无语月无声，明月有光人有情。\n别后相思人似月，云间水上到层城。",
        "dynasty": "唐",
        "collection_info": null
    },
    {
        "title": "春闺怨",
        "author": "李冶",
        "content": "百尺井栏上，数株桃已红。\n念君辽海北，抛妾宋家东。",
        "dynasty": "唐",
        "collection_info": null
    },
    {
        "title": "句",
        "author": "李冶",
        "content": "经时未架却，心绪乱纵横。\n已看云鬓散，更念木枯荣。\n鞞鼓喧行选，旌旗拂座隅。\n不覩河阳一县花，空见青山三两点。",
        "dynasty": "唐",
        "collection_info": null
    },
    {
        "title": "寄洛中诸姊",
        "author": "元淳",
        "content": "旧国经年别，关河万里思。\n题诗凭鴈翼，望月想蛾眉。\n白髮愁偏觉，归心梦独知。\n谁堪离乱处，掩泪向南枝。",
        "dynasty": "唐",
        "collection_info": null
    },
    {
        "title": "秦中春望",
        "author": "元淳",
        "content": "凤楼春望好，宫阙一重重。\n上苑雨中树，终南霁后峰。\n落花行处徧，佳气晚来浓。\n喜见休明代，霓裳蹑道踪。",
        "dynasty": "唐",
        "collection_info": null
    },
    {
        "title": "句",
        "author": "元淳",
        "content": "弟兄俱已尽，松柏问何人。\n闻道茂陵山水好，碧溪流水有桃源。\n赤城峭壁无人到，丹竈芝田有鹤来。\n三千宫女露蛾眉，笑煮黄金日月迟。",
        "dynasty": "唐",
        "collection_info": null
    },
    {
        "title": "舟夜一章",
        "author": "海印",
        "content": "水色连天色，风声益浪声。\n旅人归思苦，渔叟梦魂惊。\n举棹云先到，移舟月逐行。\n旋吟诗句罢，犹见远山横。",
        "dynasty": "唐",
        "collection_info": null
    },
    {
        "title": "诗三百三首 一",
        "author": "寒山",
        "content": "凡读我诗者，心中须护净。\n悭贪继日廉，谄曲登时正。\n驱遣除恶业，归依受真性。\n今日得佛身，急急如律令。",
        "dynasty": "唐",
        "collection_info": null
    },
    {
        "title": "诗三百三首 二",
        "author": "寒山",
        "content": "重岩我卜居，鸟道绝人迹。\n庭际何所有，白云抱幽石。\n住兹凡几年，屡见春冬易。\n寄语钟鼎家，虚名定无益。",
        "dynasty": "唐",
        "collection_info": null
    },
    {
        "title": "诗三百三首 三",
        "author": "寒山",
        "content": "可笑寒山道，而无车马踪。\n联溪难记曲，迭嶂不知重。\n泣露千般草，吟风一样松。\n此时迷径处，形问影何从。",
        "dynasty": "唐",
        "collection_info": null
    },
    {
        "title": "诗三百三首 四",
        "author": "寒山",
        "content": "吾家好隐沦，居处绝嚣尘。\n践草成三径，瞻云作四邻。\n助歌声有鸟，问法语无人。\n今日娑婆树，几年为一春。",
        "dynasty": "唐",
        "collection_info": null
    },
    {
        "title": "诗三百三首 五",
        "author": "寒山",
        "content": "琴书须自随，禄位用何为。\n投辇从贤妇，巾车有孝儿。\n风吹曝麦地，水溢沃鱼池。\n常念鹪鹩鸟，安身在一枝。",
        "dynasty": "唐",
        "collection_info": null
    },
    {
        "title": "诗三百三首 六",
        "author": "寒山",
        "content": "弟兄同五郡，父子本三州。\n欲验飞凫集，须征白兔游。\n灵瓜梦裏受，神橘座中收。\n乡国何迢遰，同鱼寄水流。",
        "dynasty": "唐",
        "collection_info": null
    },
    {
        "title": "诗三百三首 七",
        "author": "寒山",
        "content": "一为书劒客，二遇圣明君。\n东守文不赏，西征武不勋。\n学文兼学武，学武兼学文。\n今日既老矣，余生不足云。",
        "dynasty": "唐",
        "collection_info": null
    },
    {
        "title": "诗三百三首 八",
        "author": "寒山",
        "content": "庄子说送终，天地为棺椁。\n吾归此有时，唯须一番箔。\n死将餧青蝇，弔不劳白鹤。\n饿着首阳山，生廉死亦乐。",
        "dynasty": "唐",
        "collection_info": null
    },
    {
        "title": "诗三百三首 九",
        "author": "寒山",
        "content": "人问寒山道，寒山路不通。\n夏天冰未释，日出雾朦胧。\n似我何由届，与君心不同。\n君心若似我，还得到其中。",
        "dynasty": "唐",
        "collection_info": null
    },
    {
        "title": "诗三百三首 十",
        "author": "寒山",
        "content": "天生百尺树，翦作长条木。\n可惜栋梁材，抛之在幽谷。\n年多心尚劲，日久皮渐秃。\n识者取将来，犹堪柱马屋。",
        "dynasty": "唐",
        "collection_info": null
    },
    {
        "title": "诗三百三首 十一",
        "author": "寒山",
        "content": "驱马度荒城，荒城动客情。\n高低旧雉堞，大小古坟茔。\n自振孤蓬影，长凝拱木声。\n所嗟皆俗骨，仙史更无名。",
        "dynasty": "唐",
        "collection_info": null
    }
]