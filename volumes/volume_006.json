[
    {
        "uuid": "57e5d12b317822db23574b445d1ab7f7",
        "title": "晚归蓝田旧居",
        "author": "钱起",
        "content": "云卷东皋下，归来省故蹊。\n泉移怜石在，林长觉原低。\n旧里情难尽，前山赏未迷。\n引藤看古木，尝酒咒春鸡。\n兴与时髦背，年将野老齐。\n才微甘引退，应得遂霞栖。",
        "dynasty": "唐",
        "collection_info": null
    },
    {
        "uuid": "b3f3f1dfaa16eabddba27b372a4961ef",
        "title": "寄袁州李嘉佑员外",
        "author": "钱起",
        "content": "谁谓江山阻，心亲梦想偏。\n容辉常在目，离别任经年。\n郡国通流水，云霞共远天。\n行春莺几啭，迟客月频圆。\n雁有归乡羽，人无访戴船。\n愿徴黄霸入，相见玉阶前。",
        "dynasty": "唐",
        "collection_info": null
    },
    {
        "uuid": "937696dc39793990f8733313f72a8cb5",
        "title": "禁闱玩雪寄薛左丞",
        "author": "钱起",
        "content": "玄云低禁苑，飞雪满神州。\n虚白生台榭，寒光入冕旒。\n粉凝宫壁静，乳结洞门幽。\n细绕迴风转，轻随落羽浮。\n怒涛堆砌石，新月孕帘钩。\n为报诗人道，丰年颂圣猷。",
        "dynasty": "唐",
        "collection_info": null
    },
    {
        "uuid": "150d6eeb0d84b72de0d6f63f72251110",
        "title": "春暮过石龟谷题温处士林园",
        "author": "钱起",
        "content": "隐几无名老，何年此陆沈。\n丘园自得性，婚嫁不婴心。\n岁计因山薄，霞栖在谷深。\n设罝连草色，晒药背松阴。\n触兴云生岫，随耕鸟下林。\n搘颐笑来客，头上有朝簪。",
        "dynasty": "唐",
        "collection_info": null
    },
    {
        "uuid": "743c71a258a143473287c4cb242abbdd",
        "title": "宿毕侍御宅",
        "author": "钱起",
        "content": "交情频更好，子有古人风。\n晤语清霜裏，平生苦节同。\n心惟二仲合，室乃一瓢空。\n落叶寄秋菊，愁云低夜鸿。\n薄寒灯影外，残漏雨声中。\n明发南昌去，迴看御史骢。",
        "dynasty": "唐",
        "collection_info": null
    },
    {
        "uuid": "6f14d3a5f75a949b7dbc7e6dc639110b",
        "title": "中书遇雨",
        "author": "钱起",
        "content": "济旱惟宸虑，为霖即上台。\n云衔七曜起，雨拂九门来。\n纶阁飞丝度，龙渠激溜迴。\n色翻池上藻，香裛鼎前杯。\n湘燕皆舒翼，沙鳞岂曝腮。\n尺波应万假，虞海载沿洄。",
        "dynasty": "唐",
        "collection_info": null
    },
    {
        "uuid": "1cde6b367364cba2baa333aec5f9ee32",
        "title": "适楚次徐城",
        "author": "钱起",
        "content": "去家随旅雁，几日到南荆。\n行迈改乡邑，苦辛淹晦明。\n畏途在淫雨，未暮息趋程。\n穷木对秋馆，寒鵶愁古城。\n迷津坐为客，对酒默含情。\n感激念知己，匣中孤劒鸣。",
        "dynasty": "唐",
        "collection_info": null
    },
    {
        "uuid": "929b4b632c846ba2210bb286c82248c2",
        "title": "经李蒙颍阳旧居",
        "author": "钱起",
        "content": "同心而早世，天道亦何论。\n独有山阳宅，平生永不谖。\n青溪引白鸟，流涕弔芳荪。\n蔓草入空室，丛篁深毁垣。\n旧游还在眼，神理更忘言。\n唯见东山月，人亡不去门。",
        "dynasty": "唐",
        "collection_info": null
    },
    {
        "uuid": "dbc5f25cf201cf28ad8fc98c2500259e",
        "title": "赠汉阳隐者",
        "author": "钱起",
        "content": "当年不出世，知子餐霞人。\n乐道復安土，遗荣长隐身。\n蘅茅古林曲，秔稻清江滨。\n桂棹为渔暇，荷衣御暑新。\n欵颜行在役，幽兴惜今晨。\n分手天涯去，再来芳杜春。",
        "dynasty": "唐",
        "collection_info": null
    },
    {
        "uuid": "93d7181bbd8690d2b1f7deb42e22dfd1",
        "title": "巨鱼纵大壑",
        "author": "钱起",
        "content": "巨鱼纵大壑，遂性似乘时。\n奋跃风生鬣，腾凌浪鼓鳍。\n龙摅回地轴，鲲化想天池。\n方快吞舟意，尤殊在藻嬉。\n倾危嗟幕燕，隐晦诮泥龟。\n喻士逢明主，才猷得所施。",
        "dynasty": "唐",
        "collection_info": null
    },
    {
        "uuid": "9f8477fbe7d6671c706035fba20ec915",
        "title": "送李九归河北",
        "author": "钱起",
        "content": "文武资人望，谋猷简圣情。\n南州初卧鼓，东土復维城。\n寄重分符去，威仍出阃行。\n斗牛移八座，日月送双旌。\n别恋瞻天起，仁风应物生。\n伫闻收组练，锵玉会承明。",
        "dynasty": "唐",
        "collection_info": null
    },
    {
        "uuid": "2598a9efb6cb5b7a6c351fdce1fe8201",
        "title": "送丁着作佐台郡",
        "author": "钱起",
        "content": "多年金马客，名遂动归轮。\n佐郡紫书下，过门朱绶新。\n扬舲望海岳，入境背风尘。\n水驿偏乘月，梅园别受春。\n带经临府吏，鲙鲤待乡人。\n始见美高士，逍遥在搢绅。",
        "dynasty": "唐",
        "collection_info": null
    },
    {
        "uuid": "04840128f1032dac276bf6b201ad8d26",
        "title": "送王使君赴太原行营",
        "author": "钱起",
        "content": "太白明无象，皇威未戢戈。\n诸侯持节钺，千里控山河。\n汉驿双旌度，胡沙七骑过。\n惊蓬连雁起，牧马入云多。\n不卖卢龙塞，能消瀚海波。\n须传出师颂，莫奏式微歌。",
        "dynasty": "唐",
        "collection_info": null
    },
    {
        "uuid": "b893c5b549c03c396416bdd4d818a1ba",
        "title": "送王使君移镇淮南",
        "author": "钱起",
        "content": "共许徐方牧，能临河内人。\n郡移棠转茂，车至鹿还驯。\n吏事嘉师旅，鸳行惜搢绅。\n别心倾祖席，愁望尽征轮。\n紫诰徴黄晚，苍生借寇频。\n愿言青琐拜，早及上林春。",
        "dynasty": "唐",
        "collection_info": null
    },
    {
        "uuid": "6819f375ace40be7ba732bed7edaa73b",
        "title": "李四劝为尉氏尉李七勉为开封尉",
        "author": "钱起",
        "content": "美政惟兄弟，时人数俊贤。\n皇枝双玉树，吏道二梅仙。\n自理尧唐俗，唯将礼让传。\n采兰花萼聚，就日雁行联。\n黄绶俄三载，青云未九迁。\n庙堂为宰制，几日试龙泉。",
        "dynasty": "唐",
        "collection_info": null
    },
    {
        "uuid": "ac0b9bb96edfc059fb91de12874b76b4",
        "title": "春夜宴任六昆季宅",
        "author": "钱起",
        "content": "际晚绿烟起，入门芳树深。\n不才叨下客，喜宴齿诸簪。\n夜月仍携妓，清风更在林。\n彩毫挥露色，银烛动花阴。\n自接通家好，应知待士心。\n向隅逢故识，兹夕愿披襟。",
        "dynasty": "唐",
        "collection_info": null
    },
    {
        "uuid": "70dd2b75872275f7511a0735a4226f10",
        "title": "闲居酬张起居见赠",
        "author": "钱起",
        "content": "在林非避世，守拙自离羣。\n弱羽谢风水，穷愁依典坟。\n良知不遐弃，新咏独相闻。\n能使幽兴苦，坐忘清景曛。\n前山带乔木，暮鸟联归云。\n向夕野人思，难忘骑省文。",
        "dynasty": "唐",
        "collection_info": null
    },
    {
        "uuid": "0042f305bcc979111f3801641a352efd",
        "title": "奉和王相公秋日戏赠元校书",
        "author": "钱起",
        "content": "才妙心仍远，名疎迹可追。\n清秋闻礼暇，新雨到山时。\n胜事唯愁尽，幽寻不厌迟。\n弄云怜鹤去，隔水许僧期。\n贤相敦高躅，雕龙忆所思。\n芙蓉洗清露，愿比谢公诗。",
        "dynasty": "唐",
        "collection_info": null
    },
    {
        "uuid": "ec312a3be472f8461a4f7e18a1e8d866",
        "title": "过杨驸马亭子",
        "author": "钱起",
        "content": "衣冠在汉庭，台榭接天成。\n彩凤翻箫曲，祥鳣入馆名。\n歌钟芳月曙，林嶂碧云生。\n乱水归潭净，高花映竹明。\n退朝追宴乐，开閤醉簪缨。\n长袖留嘉客，栖乌下禁城。",
        "dynasty": "唐",
        "collection_info": null
    },
    {
        "uuid": "914ca3b44e477a1ab06e1d19b86681a4",
        "title": "山下别杜少府",
        "author": "钱起",
        "content": "把手意难尽，前山日渐低。\n情人那忍别，宿鸟尚同栖。\n寸晷恋言笑，佳期欲阻暌。\n离云愁出岫，去水咽分溪。\n庄叟几虚说，杨朱空自迷。\n伤心独归路，秋草更萋萋。",
        "dynasty": "唐",
        "collection_info": null
    },
    {
        "uuid": "0f1aabbc64e944bfde1d5df1a00edb9d",
        "title": "晚出青门望终南别业",
        "author": "钱起",
        "content": "能清谢朓思，暂下承明庐。\n远山新水下，寒皋微雨余。\n更怜归鸟去，宛到卧龙居。\n笑指丛林上，闲云自卷舒。\n宁心鸣凤日，却意钓璜初。\n处贵有余兴，伊周位不如。",
        "dynasty": "唐",
        "collection_info": null
    },
    {
        "uuid": "939cc0544fe7e267de12b576825c2a82",
        "title": "送严士良侍奉詹事南游",
        "author": "钱起",
        "content": "疏傅独知止，曾参善爱亲。\n江山侍行迈，长幼出嚣尘。\n握手想千古，此心能几人。\n风光满长陌，草色傍征轮。\n日夕望荆楚，莺鸣芳杜新。\n渔烟月下浅，花屿水中春。\n点翰遥相忆，含情向白苹。",
        "dynasty": "唐",
        "collection_info": null
    },
    {
        "uuid": "d6a360bbecf57a281a3a8ed79b7e09f1",
        "title": "题秘书王迪城北池亭",
        "author": "钱起",
        "content": "子乔来魏阙，明主赐衣簪。\n从宦辞人事，同尘即道心。\n还追大隐迹，寄此凤城阴。\n昨夜新烟雨，池台清且深。\n伏泉通粉壁，迸笋出花林。\n晚沐常多暇，春醪时独斟。\n西南汉宫月，復对绿窗琴。",
        "dynasty": "唐",
        "collection_info": null
    },
    {
        "uuid": "31ab0c601ae2d100383c0cb423c1e067",
        "title": "过王舍人宅",
        "author": "钱起",
        "content": "入门花柳暗，知是近臣居。\n大隐心何远，高风物自疎。\n翛然静者事，宛得上皇余。\n鸡犬偷仙药，儿童授道书。\n清吟送客后，微月上城初。\n彩笔有新咏，文星垂太虚。\n承恩金殿宿，应荐马相如。",
        "dynasty": "唐",
        "collection_info": null
    },
    {
        "uuid": "452407887eb139bb8af1c0bbc7965d8c",
        "title": "过瑞龙观道士",
        "author": "钱起",
        "content": "不知谁氏子，炼魄家洞天。\n鹤待成丹日，人寻种杏田。\n灵山含道气，物性皆自然。\n白鹿顾瑞草，骊龙蟠玉泉。\n得兹象外趣，便割区中缘。\n石窦采云母，霞堂陪列仙。\n主人善止客，柯烂忘归年。",
        "dynasty": "唐",
        "collection_info": null
    },
    {
        "uuid": "4b8a9e94bb1606d7f759ea0dd7fde846",
        "title": "送沈仲",
        "author": "钱起",
        "content": "天朴非外假，至人常晏如。\n心期邈霄汉，词律响琼琚。\n举酒常叹息，无人达子虚。\n夜光失隋掌，骥騄伏盐车。\n考室晋山下，归田秦岁初。\n寒云随路合，落照下城余。\n千里还同术，无劳怨索居。",
        "dynasty": "唐",
        "collection_info": null
    },
    {
        "uuid": "ba7efc0bb588cba066fadc28accf917c",
        "title": "和韦侍御寓直对雨",
        "author": "钱起",
        "content": "名贯四科首，班宜二妙齐。\n如何厌白简，未得步金闺。\n寓直晦秋雨，吟余闻远鸡。\n漏声过旦冷，云色向窗低。\n谁谓霄汉近，翻嗟心事暌。\n兰滋人未握，霜晓鹗还栖。\n伫见田郎字，亲劳御笔题。",
        "dynasty": "唐",
        "collection_info": null
    },
    {
        "uuid": "170800b005eb94d11a0890299ceb68f4",
        "title": "奉和圣制登朝元阁",
        "author": "钱起",
        "content": "六合纡玄览，重轩启上清。\n石林飞栋出，霞顶泰阶平。\n拂曙銮舆上，晞阳瑞雪晴。\n翠微回日驭，丹巘驻天行。\n御气升银汉，垂衣俯锦城。\n山通玉苑迥，河抱紫关明。\n感物干文动，凝神道化成。\n周王陟乔岳，列辟让英声。",
        "dynasty": "唐",
        "collection_info": null
    },
    {
        "uuid": "d0cfbffc4a41c88a74169f0ef692bcb3",
        "title": "奉和杜相公移长兴宅奉呈元相公",
        "author": "钱起",
        "content": "守贵常思俭，平津此意深。\n能卑丞相宅，何谢故人心。\n种蕙初抽带，移篁不改阴。\n院梅朝助鼎，池凤夕归林。\n觉路经中得，沧州梦裏寻。\n道高仍济代，恩重岂投簪。\n报国谁知己，推贤共作霖。\n兴来文雅振，清韵掷双金。",
        "dynasty": "唐",
        "collection_info": null
    },
    {
        "uuid": "89eaf293b7636129d26d127c4a72cd11",
        "title": "送任先生任唐山丞",
        "author": "钱起",
        "content": "再命果良愿，几年勤说诗。\n上公频握髮，才子共垂帷。\n琢玉成良器，出门偏怆离。\n腰章佐墨绶，耀锦到茅茨。\n树老见家日，潮平归县时。\n衣催莲女织，颂听海人词。\n鸿鹄志应在，荃兰香未衰。\n金门定回音，云路有佳期。",
        "dynasty": "唐",
        "collection_info": null
    },
    {
        "uuid": "b4d82631c14daa335ffdb670569f4872",
        "title": "送外甥怀素上人归乡侍奉",
        "author": "钱起",
        "content": "释子吾家宝，神清慧有余。\n能翻梵王字，妙尽伯英书。\n远鹤无前侣，孤云寄太虚。\n狂来轻世界，醉裏得真如。\n飞锡离乡久，宁亲喜腊初。\n故池残雪满，寒柳霁烟疎。\n寿酒还尝药，晨餐不荐鱼。\n遥知禅诵外，健笔赋闲居。",
        "dynasty": "唐",
        "collection_info": null
    },
    {
        "uuid": "0e4e516123eb8903499734772425a931",
        "title": "送张中丞赴桂州",
        "author": "钱起",
        "content": "出守求人瘼，推贤动圣情。\n紫台初下诏，皁盖始专城。\n宠借飞霜简，威加却月营。\n云衢降五马，林木引双旌。\n夙仰敦诗礼，尝闻偃甲兵。\n戍楼云外静，讼阁竹间清。\n化伫还珠美，心将片玉贞。\n寇恂朝望重，计日谒承明。",
        "dynasty": "唐",
        "collection_info": null
    },
    {
        "uuid": "cdc4807ed1bad1c6db5d37e47f33937e",
        "title": "送王相公赴范阳",
        "author": "钱起",
        "content": "翊圣衔恩重，频年按节行。\n安危皆报国，文武不缘名。\n受脤乃调鼎，为霖更洗兵。\n幕开丞相阁，旗总贰师营。\n料敌知无战，安边示有征。\n代云横马首，燕雁拂笳声。\n去镇关河静，归看日月明。\n欲知瞻恋切，迟暮一书生。",
        "dynasty": "唐",
        "collection_info": null
    },
    {
        "uuid": "a606196b7e355cf9252baa15949ae7eb",
        "title": "送蒋尚书居守东都",
        "author": "钱起",
        "content": "凤辇幸秦久，周人徯帝情。\n若非君敏德，谁镇洛阳城。\n前席命才彦，举朝推令名。\n纶言动北斗，职事守东京。\n郑履下天去，蘧轮满路声。\n出关秋树直，对阙远山明。\n肃肃保釐处，水流宫苑清。\n长安日西笑，朝夕衮衣迎。",
        "dynasty": "唐",
        "collection_info": null
    },
    {
        "uuid": "9d132b00fd3b09d8b4b849b61147f09e",
        "title": "送李兵曹赴河中",
        "author": "钱起",
        "content": "能荷钟鼎业，不矜纨绮荣。\n侯门三事后，儒服一书生。\n昔志学文史，立身为士英。\n骊珠难隐耀，皋鹤会长鸣。\n休命且随牒，候时常振缨。\n寒蝉思关柳，匹马向蒲城。\n秋日黯将暮，黄河如欲清。\n黎人思坐啸，知子树佳声。",
        "dynasty": "唐",
        "collection_info": null
    },
    {
        "uuid": "2e19e0126f1b8dd35edf8a768f93d32f",
        "title": "罢官后酬元校书见赠",
        "author": "钱起",
        "content": "心期怅已阻，交道復何如。\n自我辞丹阙，惟君到故庐。\n忘机贫负米，忆戴出无车。\n邻犬吠初服，家人愁斗储。\n秋堂入闲夜，云月思离居。\n穷巷闻砧冷，荒枝应鹊疎。\n宦名随落叶，生事感枯鱼。\n临水仍挥手，知音未弃余。",
        "dynasty": "唐",
        "collection_info": null
    },
    {
        "uuid": "01a0c1410413e62d407f48735fee05d7",
        "title": "同邬戴关中旅寓",
        "author": "钱起",
        "content": "文士皆求遇，今人谁至公。\n灵台一寄宿，杨柳再春风。\n更惜忘形友，频年失志同。\n羽毛齐燕雀，心事阻鸳鸿。\n留滞惭归养，飞鸣恨触笼。\n橘怀乡梦裏，书去客愁中。\n残雪迷归雁，韶光弃断蓬。\n吞悲问唐举，何路出屯蒙。",
        "dynasty": "唐",
        "collection_info": null
    },
    {
        "uuid": "22523f0fe7b8eb321766961d14717575",
        "title": "新丰主人",
        "author": "钱起",
        "content": "明代少知己，夜光频暗投。\n迍邅终薄命，动息尽穷愁。\n自欲归飞鹢，当为不繫舟。\n双垂素丝泪，几弊皁貂裘。\n暮鸟栖幽树，孤云出旧丘。\n蛩悲衣褐夕，雨暗转蓬秋。\n客裏冯谖劒，歌中宁戚牛。\n主人能纵酒，一醉且忘忧。",
        "dynasty": "唐",
        "collection_info": null
    },
    {
        "uuid": "c2d0485ecf2b3a28678f861183758848",
        "title": "夕游覆釜山道士观因登玄元庙",
        "author": "钱起",
        "content": "冥搜过物表，洞府次溪傍。\n已入瀛洲远，谁言仙路长。\n孤烟出深竹，道侣正焚香。\n鸣磬爱山静，步虚宜夜凉。\n仍同象帝庙，更上紫霞冈。\n霁月悬琪树，明星映碧堂。\n倾思丹竈术，愿采玉芝芳。\n傥把浮丘袂，乘云别旧乡。",
        "dynasty": "唐",
        "collection_info": null
    },
    {
        "uuid": "e4d3beca3f66505128626501267d1152",
        "title": "陪郭常侍令公东亭宴集",
        "author": "钱起",
        "content": "盛业山河列，重名劒履荣。\n珥貂为相子，开閤引时英。\n美景池台色，佳期宴赏情。\n词人载笔至，仙妓出花迎。\n暗竹朱轮转，迴塘玉佩鸣。\n舞衫招戏蝶，歌扇隔啼莺。\n饮德心皆醉，披云兴转清。\n不愁懽乐尽，积庆在和羹。",
        "dynasty": "唐",
        "collection_info": null
    },
    {
        "uuid": "924dfa7b7e52543228d1b8a10d15e779",
        "title": "太子李舍人城东别业与二三文友逃暑",
        "author": "钱起",
        "content": "下马失炎暑，重门深绿篁。\n宫臣礼嘉客，林表开兰堂。\n兹夕兴难尽，澄罍照墨塲。\n鲜风吹印绶，密坐皆馨香。\n美景惜文会，清吟迟羽觞。\n东林晚来好，目极趣何长。\n鸟道挂疎雨，人家残夕阳。\n城隅拥归骑，留醉恋琼芳。",
        "dynasty": "唐",
        "collection_info": null
    },
    {
        "uuid": "f312f74c35daac9bd6b475be9d8ba3e4",
        "title": "柏崖老人号无名先生男削髮女黄冠自以云泉独乐命予赋诗",
        "author": "钱起",
        "content": "古也忧婚嫁，君能乐性肠。\n长男栖月宇，少女炫霓裳。\n问尔餐霞处，春山芝桂旁。\n鹤前飞九转，壶裏驻三光。\n与我开龙峤，披云静药堂。\n胡麻兼藻绿，石髓隔花香。\n帝力言何有，椿年喜渐长。\n窅然高象外，宁不傲羲皇。",
        "dynasty": "唐",
        "collection_info": null
    },
    {
        "uuid": "dd6fbe998afe1fde2dda03852714a79c",
        "title": "赠李十六",
        "author": "钱起",
        "content": "半面喜投分，数年钦盛名。\n常思梦颜色，谁忆访柴荆。\n忽听欵扉响，欣然倒屣迎。\n蓬蒿驻驺驭，鸡犬傍簪缨。\n酌水即嘉宴，新知甚故情。\n仆夫视日色，栖鸟催车声。\n自尔宴言后，至今门馆清。\n何当更乘兴，林下已苔生。",
        "dynasty": "唐",
        "collection_info": null
    },
    {
        "uuid": "e18daa8f2d0f161c926bbea85c712db7",
        "title": "裴仆射东亭",
        "author": "钱起",
        "content": "凤扆任匡济，云溪难退还。\n致君超列辟，得道在荣班。\n朱戟缭垣下，高斋芳树间。\n隔花开远水，废卷爱晴山。\n晚沐值清兴，知音同解颜。\n藉兰开赐酒，留客下重关。\n仙犬逐人静，朝车映竹闲。\n则知真隐逸，未必谢区寰。",
        "dynasty": "唐",
        "collection_info": null
    },
    {
        "uuid": "4e248af081f08f390202fc1844ab0bc7",
        "title": "中书王舍人辋川旧居",
        "author": "钱起",
        "content": "几年家绝壑，满径种芳兰。\n带石买松贵，通溪涨水宽。\n诵经连谷响，吹律减云寒。\n谁谓桃源裏，天书问考槃。\n一从解蕙带，三入偶蝉冠。\n今夕復何夕，归休寻旧欢。\n片云隔苍翠，春雨半林湍。\n藤长穿松盖，花繁压药栏。\n景深青眼下，兴绝綵毫端。\n笑向同来客，登龙此地难。",
        "dynasty": "唐",
        "collection_info": null
    },
    {
        "uuid": "53ef593fa586aaa75133124f517704a2",
        "title": "送襄阳卢判官奏开河事",
        "author": "钱起",
        "content": "千里趋魏阙，一言简圣聪。\n河流引关外，国用赡秦中。\n有诏许其策，随山兴此功。\n连云积石阻，计日安波通。\n飞棹转年谷，利人胜岁丰。\n言归汉阳路，拜手蓬莱宫。\n紫殿赐衣出，青门酣酌同。\n晚阳过微雨，秋水见新鸿。\n坐惜去车远，愁看离馆空。\n因思郢川守，南楚满清风。",
        "dynasty": "唐",
        "collection_info": null
    },
    {
        "uuid": "60ad632a9562c69d12d9e1d83ff69b0c",
        "title": "奉送户部李郎中充晋国副节度出塞",
        "author": "钱起",
        "content": "德佐调梅用，忠输击虏年。\n子房推庙略，汉主託兵权。\n受命荣中禁，分麾镇左贤。\n风生黑山道，星下紫微天。\n始愿文经国，俄看武定边。\n鬼方尧日远，幕府代云连。\n汗马将行矣，卢龙已肃然。\n关防驱使节，花月眷离筵。\n自忝知音遇，而今感义偏。\n泪闻横吹落，心逐去旌悬。\n帝念夔能政，时须说济川。\n劳还应即尔，朝暮玉墀前。",
        "dynasty": "唐",
        "collection_info": null
    },
    {
        "uuid": "ce896211e600e76f05289afb6897ce64",
        "title": "奉和中书常舍人晚秋集贤院即事寄徐薛二侍御",
        "author": "钱起",
        "content": "文星垂太虚，辞伯综羣书。\n彩笔下鸳掖，褒衣来石渠。\n典坟探奥旨，造化覩权舆。\n述圣鲁宣父，通经汉仲舒。\n窗明宜缥带，地肃近丹除。\n清昼删诗暇，高秋作赋初。\n露盘侵汉耸，宫柳度鵶疎。\n静对连云阁，晴闻过阙车。\n旧僚云出矣，晚岁復何如。\n海峤瞻归路，江城梦直庐。\n含毫思两凤，望远寄双鱼。\n定笑巴歌拙，还参丽曲余。",
        "dynasty": "唐",
        "collection_info": null
    },
    {
        "uuid": "a1f431cb1382f073f1346faad3bd9e2d",
        "title": "和范郎中宿直中书晓翫清池赠南省同僚两垣遗补",
        "author": "钱起",
        "content": "青琐留才子，春池静禁林。\n自矜仙岛胜，宛在掖垣深。\n引派彤庭裏，含虚玉砌阴。\n涨来知圣泽，清处见天心。\n兰气飘红岸，文星动碧浔。\n凤栖长近日，虬卧欲为霖。\n席宠虽高位，流谦乃素襟。\n焚香春漏尽，假寐晓莺吟。\n丹地宜清泚，朝阳復照临。\n司言兼逸趣，鼓兴接知音。\n六义惊摛藻，三台响掷金。\n为怜风水外，落羽此漂沈。",
        "dynasty": "唐",
        "collection_info": null
    },
    {
        "uuid": "dfe38007c9e443295b1112eb856076e5",
        "title": "同程九早入中书",
        "author": "钱起",
        "content": "汉家贤相重英奇，蟠木何材也见知。\n不意云霄能自致，空惊鹓鹭忽相随。\n腊雪初明柏子殿，春光欲上万年枝。\n独惭皇鉴明如日，未厌春光向玉墀。",
        "dynasty": "唐",
        "collection_info": null
    },
    {
        "uuid": "5f7a8bd1505cc11ce2f98f185cf527e6",
        "title": "仲春宴王补阙城东小池",
        "author": "钱起",
        "content": "王孙兴至幽寻好，芳草春深景气和。\n药院爱随流水入，山斋喜与白云过。\n犹嫌巢鹤窥人远，不厌丛花对客多。\n醉来倚玉无余事，目送归鸿笑復歌。",
        "dynasty": "唐",
        "collection_info": null
    },
    {
        "uuid": "4b70e7b715bb71e084cb26cd453686a5",
        "title": "夜宿灵台寺寄郎士元",
        "author": "钱起",
        "content": "西日横山含碧空，东方吐月满禅宫。\n朝瞻双顶青冥上，夜宿诸天色界中。\n石潭倒献莲花水，塔院空闻松柏风。\n万里故人能尚尔，知君视听我心同。",
        "dynasty": "唐",
        "collection_info": null
    },
    {
        "uuid": "61a0f62457da0c6e34cd2b08a9729fde",
        "title": "题郎士元半日吴村别业兼呈李长官",
        "author": "钱起",
        "content": "半日吴村带晚霞，闲门高柳乱飞鵶。\n横云岭外千重树，流水声中一两家。\n愁人昨夜相思苦，闰月今年春意赊。\n自叹梅生头似雪，却怜潘令县如花。",
        "dynasty": "唐",
        "collection_info": null
    },
    {
        "uuid": "ea5408872cfa4cb49882dc50661498aa",
        "title": "猷川雪后送僧粲临还京时避世卧疾",
        "author": "钱起",
        "content": "连步青溪几万重，有时共立在孤峯。\n斋到盂空餐雪麦，经传金字坐云松。\n呻吟独卧猷川水，振锡先闻长乐钟。\n回望羣山携手处，离心一一涕无从。",
        "dynasty": "唐",
        "collection_info": null
    },
    {
        "uuid": "948b73af709602ae0ed41ec5bf7cf6c9",
        "title": "和李员外扈驾幸温泉宫",
        "author": "钱起",
        "content": "未央月晓度疎钟，凤辇时巡出九重。\n雪霁山门迎瑞日，云开水殿候飞龙。\n经寒不入宫中树，佳气常熏仗外峯。\n遥羡枚皋扈仙跸，偏承霄汉渥恩浓。",
        "dynasty": "唐",
        "collection_info": null
    },
    {
        "uuid": "7f40c90750a809791fd56a433b3b71dd",
        "title": "长信怨",
        "author": "钱起",
        "content": "长信萤来一叶秋，蛾眉泪尽九重幽。\n鳷鹊观前明月度，芙蓉阙下绛河流。\n鸳衾久别难为梦，凤管遥闻更起愁。\n谁分昭阳夜歌舞，君王玉辇正淹留。",
        "dynasty": "唐",
        "collection_info": null
    },
    {
        "uuid": "7bafaea824d4a14b2add72ec3d86af0e",
        "title": "送河南陆少府",
        "author": "钱起",
        "content": "云间陆生美且奇，银章朱绶暎金羁。\n自料抱材将致远，宁嗟趋府暂牵卑。\n东城社日催巢燕，上苑秋声散御梨。\n朝夕诏书还柏署，行看飞隼集高枝。",
        "dynasty": "唐",
        "collection_info": null
    },
    {
        "uuid": "ab6e21a4a8fff1c32b5848ee089645cd",
        "title": "送李评事赴潭州使幕",
        "author": "钱起",
        "content": "湖南远去有余情，苹叶初齐白芷生。\n谩说简书催物役，遥知心赏缓王程。\n兴过山寺先云到，啸引江帆带月行。\n幕下由来贵无事，伫闻谈笑静黎甿。",
        "dynasty": "唐",
        "collection_info": null
    },
    {
        "uuid": "2615f826a4eb4ac7b626b84dfbc4eeec",
        "title": "送李九贬南阳",
        "author": "钱起",
        "content": "玉柱金罍醉不欢，云山驿道向东看。\n鸿声断续暮天远，柳影萧疎秋日寒。\n霜降幽林霑蕙若，弦惊翰苑失鸳鸾。\n秋来回首君门阻，马上应歌行路难。",
        "dynasty": "唐",
        "collection_info": null
    },
    {
        "uuid": "77754922fa3417000d957bf53ed6d8b4",
        "title": "送裴頔侍御使蜀",
        "author": "钱起",
        "content": "柱史纔年四十强，鬚髯玄髮美清扬。\n朝天绣服乘恩贵，出使星轺满路光。\n锦水繁花添丽藻，峨嵋明月引飞觞。\n多才自有云霄望，计日应追鸳鹭行。",
        "dynasty": "唐",
        "collection_info": null
    },
    {
        "uuid": "1967ee1b2bb11439a232ad2110837fde",
        "title": "送韦信爱子归觐",
        "author": "钱起",
        "content": "离舟解缆到斜晖，春水东流燕北飞。\n才子学诗趋露冕，棠花含笑待斑衣。\n稍闻江树啼猨近，转觉山林过客稀。\n借问还珠盈合浦，何如鲤也入庭闱。",
        "dynasty": "唐",
        "collection_info": null
    },
    {
        "uuid": "24a1aeb92bd0ad0e7ce15e75db2b9857",
        "title": "送兴平王少府游梁",
        "author": "钱起",
        "content": "旧识相逢情更亲，攀欢甚少怆离频。\n黄绶罢来多远客，青山何处不愁人。\n日斜官树闻蝉满，雨过关城见月新。\n梁国遗风重词赋，诸侯应念马卿贫。",
        "dynasty": "唐",
        "collection_info": null
    },
    {
        "uuid": "cf2315e1aa19bebc6f7667bbf4bc511b",
        "title": "送张员外出牧岳州",
        "author": "钱起",
        "content": "凤凰衔诏与何人，善政多才宠寇恂。\n台上鸳鸾争送远，岳阳云树待行春。\n自怜黄阁知音在，不厌彤幨出守频。\n应笑冯唐衰且拙，世情相见白头新。",
        "dynasty": "唐",
        "collection_info": null
    },
    {
        "uuid": "7b96adaabc54855663282ad1f2598e98",
        "title": "送孙十尉温县",
        "author": "钱起",
        "content": "飞花落絮满河桥，千里伤心送客遥。\n不惜芸香染黄绶，惟怜鸿羽下青霄。\n云衢有志终骧首，吏道无媒且折腰。\n急管繁弦催一醉，颓阳不驻引征镳。",
        "dynasty": "唐",
        "collection_info": null
    },
    {
        "uuid": "fe969efaeeb83345e84e5aedf1d51a4c",
        "title": "送钟评事应宏词下第东归",
        "author": "钱起",
        "content": "芳岁归人嗟转蓬，含情回首灞陵东。\n蛾眉不入秦台镜，鹢羽还惊宋国风。\n世事悠扬春梦裏，年光寂寞旅愁中。\n劝君稍尽离筵酒，千里佳期难再同。",
        "dynasty": "唐",
        "collection_info": null
    },
    {
        "uuid": "dfce76e5d3291f62551c0b26d03be825",
        "title": "送严维尉河南",
        "author": "钱起",
        "content": "蕙叶青青花乱开，少年趋府下蓬莱。\n甘泉未献扬雄赋，吏道何劳贾谊才。\n征陌独愁飞盖远，离筵只惜暝钟催。\n欲知别后相思处，愿植琼枝向柏台。",
        "dynasty": "唐",
        "collection_info": null
    },
    {
        "uuid": "2e429256d35328e4ef616f2bf4b7a260",
        "title": "送马员外拜官觐省",
        "author": "钱起",
        "content": "二十为郎事汉文，鸳雏骥子自为羣。\n笔精已许台中妙，劒术还令世上闻。\n归觐屡经槐里月，出师常笑棘门军。\n莫言来往朝天远，看取鸣鞘入断云。",
        "dynasty": "唐",
        "collection_info": null
    },
    {
        "uuid": "6bb33284a987efc3138076af596fce74",
        "title": "送冷朝阳擢第后归金陵觐省",
        "author": "钱起",
        "content": "莱子昼归今始好，潘园景色夏偏浓。\n夕阳流水吟诗去，明月青山出竹逢。\n兄弟相欢初让果，乡人争贺旧登龙。\n佳期少别俄千里，云树愁看过几重。",
        "dynasty": "唐",
        "collection_info": null
    },
    {
        "uuid": "59d25157f75716e406883677c6a5c6e9",
        "title": "九日宴浙江西亭",
        "author": "钱起",
        "content": "诗人九日怜芳菊，筵客高斋宴浙江。\n渔浦浪花摇素壁，西陵树色入秋窗。\n木奴向熟悬金实，桑落新开泻玉缸。\n四子醉时争讲习，笑论黄霸旧为邦。",
        "dynasty": "唐",
        "collection_info": null
    },
    {
        "uuid": "a2e080d8a67bcc5e3acfd4f4c3a47923",
        "title": "和王员外雪晴早朝",
        "author": "钱起",
        "content": "紫微晴雪带恩光，绕仗偏随鸳鹭行。\n长信月留宁避晓，宜春花满不飞香。\n独看积素凝清禁，已觉轻寒让太阳。\n题柱盛名兼绝唱，风流谁继汉田郎。",
        "dynasty": "唐",
        "collection_info": null
    },
    {
        "uuid": "daaf4aef8eba3e9a2fbf85ba0aa2ac1c",
        "title": "避暑纳凉",
        "author": "钱起",
        "content": "木槿花开畏日长，时摇轻扇倚绳床。\n初晴草蔓缘新笋，频雨苔衣染旧墙。\n十旬河朔应虚醉，八柱天台好纳凉。\n无事始然知静胜，深垂纱帐咏沧浪。",
        "dynasty": "唐",
        "collection_info": null
    },
    {
        "uuid": "d75f6b25d5cb0b76599e347f28837a50",
        "title": "早夏",
        "author": "钱起",
        "content": "楚狂身世恨情多，似病如忧正是魔。\n花萼败春多寂寞，叶阴迎夏已清和。\n鹂黄好鸟摇深树，细白佳人着紫罗。\n军旅阅诗裁不得，可怜风景遣如何。",
        "dynasty": "唐",
        "collection_info": null
    },
    {
        "uuid": "10d1d6e49bf93cb226fcb8b37742a7bb",
        "title": "题嵩阳焦道士石壁",
        "author": "钱起",
        "content": "三峯花畔碧堂悬，锦里真人此得仙。\n玉体纔飞西蜀雨，霓裳欲向大罗天。\n彩云不散烧丹竈，白鹿时藏种玉田。\n幸入桃源因去世，方期丹诀一延年。",
        "dynasty": "唐",
        "collection_info": null
    },
    {
        "uuid": "7bfdf51c0b5107bbe724a8d6b426171b",
        "title": "题延州圣僧穴",
        "author": "钱起",
        "content": "定力无涯不可称，未知何代坐禅僧。\n默默山门宵闭月，荧荧石壁昼然灯。\n四时树长书经叶，万岁岩悬拄杖藤。\n昔日舍身缘救鸽，今时出见有飞鹰。",
        "dynasty": "唐",
        "collection_info": null
    },
    {
        "uuid": "4d29c82a0f1ca10cddd2a59456f13a5b",
        "title": "乐游原晴望上中书李侍郎",
        "author": "钱起",
        "content": "爽气朝来万里清，凭高一望九秋轻。\n不知凤沼霖初霁，但觉尧天日转明。\n四野山河通远色，千家砧杵共秋声。\n遥想青云丞相府，何时开閤引书生。",
        "dynasty": "唐",
        "collection_info": null
    },
    {
        "uuid": "17f766676b81ae56abd024f7379b4442",
        "title": "幽居春暮书怀",
        "author": "钱起",
        "content": "自哂鄙夫多野性，贫居数亩半临湍。\n溪云杂雨来茅屋，山雀将雏到药栏。\n仙箓满床闲不厌，阴符在箧老羞看。\n更怜童子宜春服，花裏寻师指杏坛。",
        "dynasty": "唐",
        "collection_info": null
    },
    {
        "uuid": "40878acfbdd55ff6537824d3812a89db",
        "title": "谒许由庙",
        "author": "钱起",
        "content": "故向箕山访许由，林泉物外自清幽。\n松上挂瓢枝几变，石间洗耳水空流。\n绿苔唯见遮三径，青史空传谢九州。\n缅想古人增叹惜，飒然云树满岩秋。",
        "dynasty": "唐",
        "collection_info": null
    },
    {
        "uuid": "46e8698f4e14da82d1ecd5eadc3741bc",
        "title": "过张成侍御宅",
        "author": "钱起",
        "content": "丞相幕中题凤人，文章心事每相亲。\n从军谁谓仲宣乐，入室方知颜子贫。\n杯裏紫茶香代酒，琴中绿水静留宾。\n欲知别后相思意，唯愿琼枝入梦频。",
        "dynasty": "唐",
        "collection_info": null
    },
    {
        "uuid": "5d59694bd9a21a8d8011d0db7aefeb88",
        "title": "酬考功杨员外见赠佳句",
        "author": "钱起",
        "content": "上林谏猎知才薄，尺组承恩愧命牵。\n潢潦难滋沧海润，萤光空尽太阳前。\n虚名滥接登龙士，野性宁忘种黍田。\n相国无私人守朴，何辞老去上皇年。",
        "dynasty": "唐",
        "collection_info": null
    },
    {
        "uuid": "9eba83cffd0e1cb8a9ffda9cf0840e49",
        "title": "寄永嘉王十二",
        "author": "钱起",
        "content": "永嘉风景入新年，才子诗成定可怜。\n梦裏还乡不相见，天涯忆戴復谁传。\n花倾晓露垂如泪，莺拂游丝断若弦。\n愿得回风吹海雁，飞书一宿到君边。",
        "dynasty": "唐",
        "collection_info": null
    },
    {
        "uuid": "d8a9775b994fcc8a54019ce56b0b78b7",
        "title": "七盘岭阻寇闻李端公先到南楚",
        "author": "钱起",
        "content": "日暮穷途泪满襟，云天南望羡飞禽。\n阮肠暗与孤鸿断，江水遥连别恨深。\n明月既能通忆梦，青山何用隔同心。\n秦楚眼看成绝国，相思一寄白头吟。",
        "dynasty": "唐",
        "collection_info": null
    },
    {
        "uuid": "a4538a4604c101e44bd0cb6a9e5bb98a",
        "title": "酬赵给事相寻不遇留赠",
        "author": "钱起",
        "content": "谁忆颜生穷巷裏，能劳马迹破春苔。\n忽看童子扫花处，始愧夕郎题凤来。\n斜景适随诗兴尽，好风纔送佩声回。\n岂无鸡黍期他日，惜此残春阻绿杯。",
        "dynasty": "唐",
        "collection_info": null
    },
    {
        "uuid": "6fc44edb111cde0bd43d5847d5a96f90",
        "title": "山中酬杨补阙见过",
        "author": "钱起",
        "content": "日暖风恬种药时，红泉翠壁薜萝垂。\n幽溪鹿过苔还静，深树云来鸟不知。\n青琐同心多逸兴，春山载酒远相随。\n却惭身外牵缨冕，未胜杯前倒接䍦。",
        "dynasty": "唐",
        "collection_info": null
    },
    {
        "uuid": "0735b737dab8d718366e70846ba2ae20",
        "title": "同王錥起居程浩郎中韩翃舍人题安国寺用上人院",
        "author": "钱起",
        "content": "慧眼沙门真远公，经行宴坐有儒风。\n香缘不绝簪裾会，禅想宁妨藻思通。\n曙后鑪烟生不灭，晴来阶色并归空。\n狂夫入室无余事，唯与天花一笑同。",
        "dynasty": "唐",
        "collection_info": null
    },
    {
        "uuid": "43c74ddf7435067f749e4d0d00da913c",
        "title": "寻司勋李郎中不遇",
        "author": "钱起",
        "content": "知己知音同舍郎，如何咫尺阻清扬。\n每恨蒹葭傍芳树，多惭新燕入华堂。\n重花不隔陈蕃榻，修竹能深夫子墙。\n唯有早朝趋凤閤，朝时怜羽接鸳行。",
        "dynasty": "唐",
        "collection_info": null
    },
    {
        "uuid": "9275e5ee9f61c43a18beb2e13875bb74",
        "title": "赠张南史",
        "author": "钱起",
        "content": "紫泥何日到沧州，笑向东阳沈隐侯。\n黛色晴峯云外出，縠文江水县前流。\n使臣自欲论公道，才子非关厌薄游。\n溪畔秋兰虽可佩，知君不得少停舟。",
        "dynasty": "唐",
        "collection_info": null
    },
    {
        "uuid": "8abad41ea757e7e26e90de4705bdd34d",
        "title": "暇日览旧诗因以题咏",
        "author": "钱起",
        "content": "逍遥心地得关关，偶被功名涴我闲。\n有寿亦将归象外，无诗兼不恋人间。\n何穷默识轻洪范，未丧斯文胜大还。\n筐箧静开难似此，蕊珠春色海中山。",
        "dynasty": "唐",
        "collection_info": null
    },
    {
        "uuid": "56788cd3d7404d331c42c3a12dbb9848",
        "title": "汉武出猎",
        "author": "钱起",
        "content": "汉家无事乐时雍，羽猎年年出九重。\n玉帛不朝金阙路，旌旗长绕綵霞峰。\n且贪原兽轻黄屋，宁畏渔人犯白龙。\n薄暮方归长乐观，垂杨几处绿烟浓。",
        "dynasty": "唐",
        "collection_info": null
    },
    {
        "uuid": "4dffe4772014e1c907ed8dbd7dab6b50",
        "title": "宴曹王宅",
        "author": "钱起",
        "content": "贤王驷马退朝初，小苑三春带雨余。\n林沼葱茏多贵气，楼台隐暎接天居。\n仙鸡引敌穿红药，宫燕衔泥落绮疏。\n自叹平生相识愿，何如今日厕应徐。",
        "dynasty": "唐",
        "collection_info": null
    },
    {
        "uuid": "0ddd23e195a5da491349aa2c9ce7dfb3",
        "title": "重赠赵给事",
        "author": "钱起",
        "content": "久飞鸳掖出时髦，耻负平生稽古劳。\n玉树满庭家转贵，云衢独步位初高。\n能迂驺驭寻蜗舍，不惜瑶华报木桃。\n应念潜郎守贫病，常悲休沐对蓬蒿。",
        "dynasty": "唐",
        "collection_info": null
    },
    {
        "uuid": "01f2e84e30166e14a2511fc215307291",
        "title": "赠阙下裴舍人",
        "author": "钱起",
        "content": "二月黄莺飞上林，春城紫禁晓阴阴。\n长乐钟声花外尽，龙池柳色雨中深。\n阳和不散穷途恨，霄汉长怀捧日新。\n献赋十年犹未遇，羞将白髮对华簪。",
        "dynasty": "唐",
        "collection_info": null
    },
    {
        "uuid": "90ad4115827ac27bf5ea61cb14150908",
        "title": "登刘宾客高斋",
        "author": "钱起",
        "content": "能以功成疎宠位，不将心赏负云霞。\n林间客散孙弘阁，城上山宜绮季家。\n蝴蝶晴连池岸草，黄鹂晚出柳园花。\n日陪鲤也趋文苑，谁道门生隔绛纱。",
        "dynasty": "唐",
        "collection_info": null
    },
    {
        "uuid": "1ee3aa60b17400cbe586f3becfab1264",
        "title": "哭辛霁",
        "author": "钱起",
        "content": "流水辞山花别枝，随风一去绝还期。\n昨夜故人泉下宿，今朝白髮镜中垂。\n音徽寂寂空成梦，容范朝朝无见时。\n旦暮余生几息在，不应存没未尝悲。",
        "dynasty": "唐",
        "collection_info": null
    },
    {
        "uuid": "4c3269986e89718be3ebfd5de0b279d7",
        "title": "和慕容法曹寻渔者寄城中故人",
        "author": "钱起",
        "content": "孤烟一点绿溪湄，渔父幽居即旧基。\n饥鹭不惊收钓处，闲麛应乳负暄时。\n茅斋对雪开尊好，穉子焚枯饭客迟。\n胜事宛然怀抱裏，顷来新得谢公诗。",
        "dynasty": "唐",
        "collection_info": null
    },
    {
        "uuid": "bfd88b7ca9f6147edbce7d1d32d151c3",
        "title": "山花",
        "author": "钱起",
        "content": "山花照坞復烧溪，树树枝枝尽可迷。\n野客未来枝畔立，流莺已向树边啼。\n从容只是愁风起，眷恋常须向日西。\n别有妖妍胜桃李，攀来折去亦成蹊。",
        "dynasty": "唐",
        "collection_info": null
    },
    {
        "uuid": "aea2ed5161fdc9960013830d863f4fc5",
        "title": "送杨着作归东海",
        "author": "钱起",
        "content": "杨柳出关色，东行千里期。\n酒酣暂轻别，路远始相思。\n欲识离心尽，斜阳到海时。",
        "dynasty": "唐",
        "collection_info": null
    },
    {
        "uuid": "5c1793e5cb426551e58805fa42355d35",
        "title": "送李协律还东京",
        "author": "钱起",
        "content": "芳草忽无色，王孙復入关。\n长河侵驿道，匹马傍云山。\n愁见离居久，萤飞秋月闲。",
        "dynasty": "唐",
        "collection_info": null
    },
    {
        "uuid": "6720ef07ad43a4fcfdc5a27dc99362b7",
        "title": "秋馆言怀",
        "author": "钱起",
        "content": "蟋蟀已秋思，蕙兰仍碧滋。\n蹉跎献赋客，叹息此良时。\n日夕云台下，商歌空自悲。",
        "dynasty": "唐",
        "collection_info": null
    },
    {
        "uuid": "af2b101908db96641f085016226619e9",
        "title": "和刘明府宴县前山亭",
        "author": "钱起",
        "content": "城隅劳心处，雪后岁芳开。\n山暎千花出，泉经万井来。\n翔鸾欲下舞，上客且留杯。",
        "dynasty": "唐",
        "collection_info": null
    },
    {
        "uuid": "0421fbe85d267f969f0d227592f447c9",
        "title": "新雨喜得王卿书问",
        "author": "钱起",
        "content": "苦雨暗秋径，寒花垂紫苔。\n愁中绿尊尽，梦裏故人来。\n果有相思字，银钩新月开。",
        "dynasty": "唐",
        "collection_info": null
    },
    {
        "uuid": "0e49ebded21c78a9c5f99364c88a5fe0",
        "title": "赋得巢燕送客",
        "author": "钱起",
        "content": "能栖杏梁际，不与黄雀羣。\n夜影寄红烛，朝飞高碧云。\n含情别故侣，花月惜春分。",
        "dynasty": "唐",
        "collection_info": null
    },
    {
        "uuid": "c2bed9294f8ae5f9f58a30a7af52fad0",
        "title": "题张蓝田讼堂",
        "author": "钱起",
        "content": "角巾高枕向晴山，讼简庭空不用关。\n秋风窗下琴书静，夜景门前人吏闲。\n稍觉渊明归思远，东皋月出片云还。",
        "dynasty": "唐",
        "collection_info": null
    },
    {
        "uuid": "c7f929a5e6401010b5b93a4ae5287ddc",
        "title": "江行无题一百首 一",
        "author": "钱起",
        "content": "倾酒向涟漪，乘流东去时。\n寸心同尺璧，投此报冯夷。",
        "dynasty": "唐",
        "collection_info": null
    },
    {
        "uuid": "d42b85df6893ddbae2147b0980c8d155",
        "title": "江行无题一百首 二",
        "author": "钱起",
        "content": "江曲全萦楚，雪飞半自秦。\n岘山回首望，如别故关人。",
        "dynasty": "唐",
        "collection_info": null
    },
    {
        "uuid": "2aa19d83477328f4013191ff85bad386",
        "title": "江行无题一百首 三",
        "author": "钱起",
        "content": "浦烟函夜色，冷日转秋旻。\n自有沈碑石，清光不照人。",
        "dynasty": "唐",
        "collection_info": null
    },
    {
        "uuid": "a60ff25207d32297096d4560f841183b",
        "title": "江行无题一百首 四",
        "author": "钱起",
        "content": "楚岸云空合，楚城人不来。\n只今谁善舞，莫恨发阳台。",
        "dynasty": "唐",
        "collection_info": null
    },
    {
        "uuid": "623fff2d1ef14e991057209ba4f87a73",
        "title": "江行无题一百首 五",
        "author": "钱起",
        "content": "行背青山郭，吟当白露秋。\n风流无屈宋，空咏古荆州。",
        "dynasty": "唐",
        "collection_info": null
    },
    {
        "uuid": "1156f794967e7ccf4a7018f1d986eff0",
        "title": "江行无题一百首 六",
        "author": "钱起",
        "content": "晚来渔父喜，罾重欲收迟。\n恐有长江使，金钱愿赎龟。",
        "dynasty": "唐",
        "collection_info": null
    },
    {
        "uuid": "09cb358c73ddb22e476d0387325b675c",
        "title": "江行无题一百首 七",
        "author": "钱起",
        "content": "去指龙沙路，徒悬象阙心。\n夜凉无远梦，不为偶闻砧。",
        "dynasty": "唐",
        "collection_info": null
    },
    {
        "uuid": "d6599581cb4952a3aaff696f15f3a5f6",
        "title": "江行无题一百首 八",
        "author": "钱起",
        "content": "霁云疎有叶，雨浪细无花。\n稳放扁舟去，江天自有涯。",
        "dynasty": "唐",
        "collection_info": null
    },
    {
        "uuid": "a45fcd123ab6c917294af3253f6df777",
        "title": "江行无题一百首 九",
        "author": "钱起",
        "content": "好日当秋半，层波动旅肠。\n已行千里外，谁与共秋光。",
        "dynasty": "唐",
        "collection_info": null
    },
    {
        "uuid": "8d71a9cab60c13cb7e62bc765d7a4464",
        "title": "江行无题一百首 十",
        "author": "钱起",
        "content": "润色非东里，官曹更建章。\n宦游难自定，来唤棹船郎。",
        "dynasty": "唐",
        "collection_info": null
    },
    {
        "uuid": "804573f6bdbdf42d188cf7aa48126daf",
        "title": "江行无题一百首 十一",
        "author": "钱起",
        "content": "夜江清未晓，徒惜月光沈。\n不是因行乐，堪伤老大心。",
        "dynasty": "唐",
        "collection_info": null
    },
    {
        "uuid": "729a5dd6833180a85ec0cdd22a3b3e82",
        "title": "江行无题一百首 十二",
        "author": "钱起",
        "content": "翳日多乔木，维舟取束薪。\n静听江叟语，俱是厌兵人。",
        "dynasty": "唐",
        "collection_info": null
    },
    {
        "uuid": "94d18a3878e12ae1f813fa110b67a794",
        "title": "江行无题一百首 十三",
        "author": "钱起",
        "content": "箭漏日初短，汀烟草未衰。\n雨余虽更绿，不是采苹时。",
        "dynasty": "唐",
        "collection_info": null
    },
    {
        "uuid": "1221622564036724918115c28d551873",
        "title": "江行无题一百首 十四",
        "author": "钱起",
        "content": "山雨夜来涨，喜鱼跳满江。\n岸沙平欲尽，垂蓼入船窗。",
        "dynasty": "唐",
        "collection_info": null
    },
    {
        "uuid": "630ed803962a4edaf799d2e29016f633",
        "title": "江行无题一百首 十五",
        "author": "钱起",
        "content": "渚边新雁下，舟上独凄凉。\n俱是南来客，怜君缀一行。",
        "dynasty": "唐",
        "collection_info": null
    },
    {
        "uuid": "efcffeb75bb39af8d2c262cc281161bc",
        "title": "江行无题一百首 十六",
        "author": "钱起",
        "content": "牵路沿江狭，沙崩岸不平。\n尽知行处险，谁肯载时轻。",
        "dynasty": "唐",
        "collection_info": null
    },
    {
        "uuid": "cd9d80f022e2baf7634fffc227d2e9d3",
        "title": "江行无题一百首 十七",
        "author": "钱起",
        "content": "云密连江暗，风斜着物鸣。\n一杯真战将，笑尔作愁兵。",
        "dynasty": "唐",
        "collection_info": null
    },
    {
        "uuid": "cf91c7c4073b7fbf2f3de005d6e12114",
        "title": "江行无题一百首 十八",
        "author": "钱起",
        "content": "柳拂斜开路，篱边数户村。\n可能还有意，不掩向江门。",
        "dynasty": "唐",
        "collection_info": null
    },
    {
        "uuid": "ba2230dee21f15fe9cdbbd4a4d0c25e0",
        "title": "江行无题一百首 十九",
        "author": "钱起",
        "content": "不识桓公渴，徒吟子美诗。\n江清唯独看，心外更谁知。",
        "dynasty": "唐",
        "collection_info": null
    },
    {
        "uuid": "aef718d10172a8d86b3b0f0390306cd3",
        "title": "江行无题一百首 二十",
        "author": "钱起",
        "content": "憔悴异灵均，非谗作逐臣。\n如逢渔父问，未是独醒人。",
        "dynasty": "唐",
        "collection_info": null
    },
    {
        "uuid": "b1ccea8cc015eb57e790f8b2dd7ece62",
        "title": "江行无题一百首 二十一",
        "author": "钱起",
        "content": "水涵秋色静，云带夕阳高。\n诗癖非吾病，何妨吮短毫。",
        "dynasty": "唐",
        "collection_info": null
    },
    {
        "uuid": "33ade0914f81909f97c4017f101c2f7b",
        "title": "江行无题一百首 二十二",
        "author": "钱起",
        "content": "登舟非古岸，还似阻西陵。\n箕伯无多少，回头讵不能。",
        "dynasty": "唐",
        "collection_info": null
    },
    {
        "uuid": "9860c8b95c74d88021849411a0ad47a0",
        "title": "江行无题一百首 二十三",
        "author": "钱起",
        "content": "帆翅初张处，云鹏怒翼同。\n莫愁千里路，自有到来风。",
        "dynasty": "唐",
        "collection_info": null
    },
    {
        "uuid": "ba8faa41ca9ed58506813e141914949c",
        "title": "江行无题一百首 二十四",
        "author": "钱起",
        "content": "秋云久无雨，江燕社犹飞。\n却笑舟中客，今年未得归。",
        "dynasty": "唐",
        "collection_info": null
    },
    {
        "uuid": "59883635fa1a0edbae01a212750b3682",
        "title": "江行无题一百首 二十五",
        "author": "钱起",
        "content": "佳节虽逢菊，浮生正似萍。\n故山何处望，荒岸小长亭。",
        "dynasty": "唐",
        "collection_info": null
    },
    {
        "uuid": "864d7b2da36a31ba5ff811daabe6753f",
        "title": "江行无题一百首 二十六",
        "author": "钱起",
        "content": "行到楚江岸，苍茫人正迷。\n秖知秦塞远，格磔鹧鸪啼。",
        "dynasty": "唐",
        "collection_info": null
    },
    {
        "uuid": "6bff5684f5b0d552c556df61ae4aac79",
        "title": "江行无题一百首 二十七",
        "author": "钱起",
        "content": "月下江流静，村荒人语稀。\n鹭鸶虽有伴，仍共影双飞。",
        "dynasty": "唐",
        "collection_info": null
    },
    {
        "uuid": "50b7030ebd6d18d0e5d8ca74e24d8511",
        "title": "江行无题一百首 二十八",
        "author": "钱起",
        "content": "斗转月未落，舟行夜已深。\n有村知不远，风便数声砧。",
        "dynasty": "唐",
        "collection_info": null
    },
    {
        "uuid": "0fd5beb474e1f8b1c1b0d3bde3b2a9bd",
        "title": "江行无题一百首 二十九",
        "author": "钱起",
        "content": "棹惊沙鸟迅，飞溅夕阳波。\n不顾鱼多处，应防一目罗。",
        "dynasty": "唐",
        "collection_info": null
    },
    {
        "uuid": "283574153d87a526ba20ae3ad9a3ffe9",
        "title": "江行无题一百首 三十",
        "author": "钱起",
        "content": "渐觉江天远，难逢故国书。\n可能无往事，空食鼎中鱼。",
        "dynasty": "唐",
        "collection_info": null
    },
    {
        "uuid": "97e4ff5353fc38633e95651867fab84d",
        "title": "江行无题一百首 三十一",
        "author": "钱起",
        "content": "岸草连荒色，村声乐稔年。\n晚晴初穫稻，闲却采莲船。",
        "dynasty": "唐",
        "collection_info": null
    },
    {
        "uuid": "c4dd72acbe9df77e28c7733cc0b41d3e",
        "title": "江行无题一百首 三十二",
        "author": "钱起",
        "content": "滩浅争游鹭，江清易见鱼。\n怪来吟未足，秋物欠红蕖。",
        "dynasty": "唐",
        "collection_info": null
    },
    {
        "uuid": "1fedeb4f87c47951a63275aa145a7238",
        "title": "江行无题一百首 三十三",
        "author": "钱起",
        "content": "蛩响依莎草，萤飞透水烟。\n夜凉谁咏史，空泊运租船。",
        "dynasty": "唐",
        "collection_info": null
    },
    {
        "uuid": "800a2ea7227c1ad78a15e7cc4608723e",
        "title": "江行无题一百首 三十四",
        "author": "钱起",
        "content": "睡稳叶舟轻，风微浪不惊。\n任君芦苇岸，终夜动秋声。",
        "dynasty": "唐",
        "collection_info": null
    },
    {
        "uuid": "9341a9a17c9ab41c50fe6cd73a975041",
        "title": "江行无题一百首 三十五",
        "author": "钱起",
        "content": "自念平生意，曾期一郡符。\n岂知因谪宦，斑鬓入江湖。",
        "dynasty": "唐",
        "collection_info": null
    },
    {
        "uuid": "0557e32be840fdb6b38fda7a645faa63",
        "title": "江行无题一百首 三十六",
        "author": "钱起",
        "content": "烟渚復烟渚，画屏休画屏。\n引愁天末去，数点暮山青。",
        "dynasty": "唐",
        "collection_info": null
    },
    {
        "uuid": "49bd137865785a9e482637cbf5f3d184",
        "title": "江行无题一百首 三十七",
        "author": "钱起",
        "content": "水天凉夜月，不是惜清光。\n好物随人秘，秦淮忆建康。",
        "dynasty": "唐",
        "collection_info": null
    },
    {
        "uuid": "c80ac597b310b474acc00d77a354d337",
        "title": "江行无题一百首 三十八",
        "author": "钱起",
        "content": "古来多思客，摇落恨江潭。\n今日秋风至，萧疎独沔南。",
        "dynasty": "唐",
        "collection_info": null
    },
    {
        "uuid": "a14a25abdb7d2cfe2310ad9d2739866e",
        "title": "江行无题一百首 三十九",
        "author": "钱起",
        "content": "暎竹疑村好，穿芦觉渚幽。\n渐安无旷土，姜芋当农收。",
        "dynasty": "唐",
        "collection_info": null
    },
    {
        "uuid": "b5a597b6b638d8014de93253405b096b",
        "title": "江行无题一百首 四十",
        "author": "钱起",
        "content": "秋风动客心，寂寂不成吟。\n飞上危樯立，啼乌报好音。",
        "dynasty": "唐",
        "collection_info": null
    },
    {
        "uuid": "2dc9e8a8082b242ea7bffacba422c92b",
        "title": "江行无题一百首 四十一",
        "author": "钱起",
        "content": "见底高秋水，开怀万里天。\n旅吟还有伴，沙柳数枝蝉。",
        "dynasty": "唐",
        "collection_info": null
    },
    {
        "uuid": "f717732c06a10e63e60863af6de0ac17",
        "title": "江行无题一百首 四十二",
        "author": "钱起",
        "content": "九日自佳节，扁舟无一杯。\n曹园旧尊酒，戏马忆高台。",
        "dynasty": "唐",
        "collection_info": null
    },
    {
        "uuid": "326851a70ba500dd3508d1ca21a765a3",
        "title": "江行无题一百首 四十三",
        "author": "钱起",
        "content": "兵火有余烬，贫村纔数家。\n无人争晓渡，残月下寒沙。",
        "dynasty": "唐",
        "collection_info": null
    },
    {
        "uuid": "9c360881057b199665b76a67db801ef5",
        "title": "江行无题一百首 四十四",
        "author": "钱起",
        "content": "渚禽菱芡足，不向稻粱争。\n静宿凉湾月，应无失侣声。",
        "dynasty": "唐",
        "collection_info": null
    },
    {
        "uuid": "1bb92db782ed77958a31939d2320cfbb",
        "title": "江行无题一百首 四十五",
        "author": "钱起",
        "content": "轻云未护霜，树杪橘初黄。\n信是知名物，微风过水香。",
        "dynasty": "唐",
        "collection_info": null
    },
    {
        "uuid": "4ac01147c1933a309ea23990e711ba5f",
        "title": "江行无题一百首 四十六",
        "author": "钱起",
        "content": "渺渺望天涯，清涟浸赤霞。\n难逢星汉使，乌鹊日乘槎。",
        "dynasty": "唐",
        "collection_info": null
    },
    {
        "uuid": "a4f6fe7ed7b22b7a7feeb5fae1d265c2",
        "title": "江行无题一百首 四十七",
        "author": "钱起",
        "content": "土旷深耕少，江平远钓多。\n生平皆弃本，金革竟如何。",
        "dynasty": "唐",
        "collection_info": null
    },
    {
        "uuid": "895e71808617e0e447c5a664d8e9f445",
        "title": "江行无题一百首 四十八",
        "author": "钱起",
        "content": "海月非常物，等闲不可寻。\n披沙应有地，浅处定无金。",
        "dynasty": "唐",
        "collection_info": null
    },
    {
        "uuid": "2e566d4bf4c5218004af2af8460ed47e",
        "title": "江行无题一百首 四十九",
        "author": "钱起",
        "content": "风晚冷飕飕，芦花已白头。\n旧来红叶寺，堪忆玉京秋。",
        "dynasty": "唐",
        "collection_info": null
    },
    {
        "uuid": "dba65cad87185a3c7d8624d20fe4834f",
        "title": "江行无题一百首 五十",
        "author": "钱起",
        "content": "风好来无阵，云闲去有踪。\n钓歌无远近，应喜罢艨艟。",
        "dynasty": "唐",
        "collection_info": null
    },
    {
        "uuid": "e8b0e3a79369d3a55b988fbca6f77182",
        "title": "江行无题一百首 五十一",
        "author": "钱起",
        "content": "吴疆连楚甸，楚俗异吴乡。\n漫把尊中物，无人啄蟹筐。",
        "dynasty": "唐",
        "collection_info": null
    },
    {
        "uuid": "7202fbffe974754fdd17bfa76289f4c0",
        "title": "江行无题一百首 五十二",
        "author": "钱起",
        "content": "岸绿野烟远，江红斜照微。\n撑开小渔艇，应到月明归。",
        "dynasty": "唐",
        "collection_info": null
    },
    {
        "uuid": "0b1207d1601a1ab74d5f1133cfe9ce24",
        "title": "江行无题一百首 五十三",
        "author": "钱起",
        "content": "雨余江始涨，漾漾见流薪。\n曾叹河中木，斯言忆古人。",
        "dynasty": "唐",
        "collection_info": null
    },
    {
        "uuid": "1e017183a6c25dc19ae64456731ce6a6",
        "title": "江行无题一百首 五十四",
        "author": "钱起",
        "content": "叶舟维夏口，烟野独行时。\n不见头陀寺，空怀幼妇碑。",
        "dynasty": "唐",
        "collection_info": null
    },
    {
        "uuid": "eafeea0c6a4d47a1b843b9384869114d",
        "title": "江行无题一百首 五十五",
        "author": "钱起",
        "content": "晚泊武昌岸，津亭疎柳风。\n数株曾手植，好事忆陶公。",
        "dynasty": "唐",
        "collection_info": null
    },
    {
        "uuid": "d9cff722840603b74ef64fed1954c975",
        "title": "江行无题一百首 五十六",
        "author": "钱起",
        "content": "坠露晓犹浓，秋花不易逢。\n涉江虽已晚，高树搴芙蓉。",
        "dynasty": "唐",
        "collection_info": null
    },
    {
        "uuid": "f190b53b2d06bb2983687a89e421bfe0",
        "title": "江行无题一百首 五十七",
        "author": "钱起",
        "content": "舟航依浦定，星斗满江寒。\n若比阴霾日，何妨夜未阑。",
        "dynasty": "唐",
        "collection_info": null
    },
    {
        "uuid": "5b55ff02e3f7b6ac7757146c741f3f98",
        "title": "江行无题一百首 五十八",
        "author": "钱起",
        "content": "近戍离金落，孤岑望火门。\n唯将知命意，潇洒向干坤。",
        "dynasty": "唐",
        "collection_info": null
    },
    {
        "uuid": "8f6fb8c66f1bc72a384e3f89959ba064",
        "title": "江行无题一百首 五十九",
        "author": "钱起",
        "content": "丛菊生堤上，此花长后时。\n有人还采掇，何必在春期。",
        "dynasty": "唐",
        "collection_info": null
    },
    {
        "uuid": "10b613f961e03cf0859b80d5a7b6b5cf",
        "title": "江行无题一百首 六十",
        "author": "钱起",
        "content": "夕景残霞落，秋寒细雨晴。\n短缨何用濯，舟在月中行。",
        "dynasty": "唐",
        "collection_info": null
    },
    {
        "uuid": "74c4c026f3aea113ad0ce18870a25520",
        "title": "江行无题一百首 六十一",
        "author": "钱起",
        "content": "堤坏漏江水，地坳成野塘。\n晚荷人不折，留取作秋香。",
        "dynasty": "唐",
        "collection_info": null
    },
    {
        "uuid": "a8977be3b5df957dac1d70930b5211ed",
        "title": "江行无题一百首 六十二",
        "author": "钱起",
        "content": "左宦终何路，摅怀亦自宽。\n襞笺嘲白鹭，无意喻枭鸾。",
        "dynasty": "唐",
        "collection_info": null
    },
    {
        "uuid": "24cbb8ad5df58b1d6dc261e70cedbfdc",
        "title": "江行无题一百首 六十三",
        "author": "钱起",
        "content": "楼空人不归，云似去时衣。\n黄鹤无心下，长应笑令威。",
        "dynasty": "唐",
        "collection_info": null
    },
    {
        "uuid": "ccb0d83974fd066f80f58e8c31aa8aef",
        "title": "江行无题一百首 六十四",
        "author": "钱起",
        "content": "白帝朝惊浪，浔阳暮暎云。\n等闲生险易，世路秖如君。",
        "dynasty": "唐",
        "collection_info": null
    },
    {
        "uuid": "3d7baf7f69345429e0669f408f84f931",
        "title": "江行无题一百首 六十五",
        "author": "钱起",
        "content": "橹慢开轻浪，帆虚带白云。\n客船虽狭小，容得庾将军。",
        "dynasty": "唐",
        "collection_info": null
    },
    {
        "uuid": "bd333f3aba801b8b3f7797598e90b483",
        "title": "江行无题一百首 六十六",
        "author": "钱起",
        "content": "风雨正甘寝，云霓忽晚晴。\n放歌虽自遣，一岁又峥嵘。",
        "dynasty": "唐",
        "collection_info": null
    },
    {
        "uuid": "c2a7cd23cb63ae1810ac62e12bfb9efe",
        "title": "江行无题一百首 六十七",
        "author": "钱起",
        "content": "静看秋江水，风微浪渐平。\n人间驰竞处，尘土自波成。",
        "dynasty": "唐",
        "collection_info": null
    },
    {
        "uuid": "422a4eb49e368ac379fb6d64a460e17d",
        "title": "江行无题一百首 六十八",
        "author": "钱起",
        "content": "风劲帆方疾，风回棹却迟。\n较量人世事，不校一毫釐。",
        "dynasty": "唐",
        "collection_info": null
    },
    {
        "uuid": "732549d1e8064845ede49c4005a02c60",
        "title": "江行无题一百首 六十九",
        "author": "钱起",
        "content": "咫尺愁风雨，匡庐不可登。\n秖疑云雾窟，犹有六朝僧。",
        "dynasty": "唐",
        "collection_info": null
    },
    {
        "uuid": "463b84739a93a8c6093b1cc457f23a79",
        "title": "江行无题一百首 七十",
        "author": "钱起",
        "content": "幽思正迟迟，沙边濯弄时。\n自怜非博物，犹未识凫葵。",
        "dynasty": "唐",
        "collection_info": null
    },
    {
        "uuid": "27ad0cdc48266828485b8244805c902b",
        "title": "江行无题一百首 七十一",
        "author": "钱起",
        "content": "曾有烟波客，能歌西塞山。\n落帆唯待月，一钓紫菱湾。",
        "dynasty": "唐",
        "collection_info": null
    },
    {
        "uuid": "4eae330c25fc1f169b0a301da8c3d0a2",
        "title": "江行无题一百首 七十二",
        "author": "钱起",
        "content": "千顷水纹细，一拳岚影孤。\n君山寒树绿，曾过洞庭湖。",
        "dynasty": "唐",
        "collection_info": null
    },
    {
        "uuid": "199ccaef0fa7f329f2e3d01a5e16c333",
        "title": "江行无题一百首 七十三",
        "author": "钱起",
        "content": "光阔重湖水，低斜远雁行。\n未曾无兴咏，多谢沈东阳。",
        "dynasty": "唐",
        "collection_info": null
    },
    {
        "uuid": "e5a26e59b02b54b4ea5e65610f0e8a3d",
        "title": "江行无题一百首 七十四",
        "author": "钱起",
        "content": "晚菊绕江垒，忽如开古屏。\n莫言时节过，白日有余馨。",
        "dynasty": "唐",
        "collection_info": null
    },
    {
        "uuid": "5e27f755ee0975b30adb69400050b806",
        "title": "江行无题一百首 七十五",
        "author": "钱起",
        "content": "秋寒鹰隼健，逐雀下云空。\n知是江湖阔，无心击塞鸿。",
        "dynasty": "唐",
        "collection_info": null
    },
    {
        "uuid": "5d9adfdc0dcc1228da04a4360aae94fe",
        "title": "江行无题一百首 七十六",
        "author": "钱起",
        "content": "日落长亭晚，山门步障青。\n可怜无酒分，处处有旗亭。",
        "dynasty": "唐",
        "collection_info": null
    },
    {
        "uuid": "83369ebe28dbd836c70c18d9f90748ac",
        "title": "江行无题一百首 七十七",
        "author": "钱起",
        "content": "江草何多思，冬青尚满洲。\n谁能惊鵩鸟，作赋为沙鸥。",
        "dynasty": "唐",
        "collection_info": null
    },
    {
        "uuid": "9ec3a65b48255fef1e1ea200e1eea4c9",
        "title": "江行无题一百首 七十八",
        "author": "钱起",
        "content": "远岸无行树，经霜有半红。\n停船搜好句，题叶赠江枫。",
        "dynasty": "唐",
        "collection_info": null
    },
    {
        "uuid": "58ffb451584360a3164619e9282cc3a9",
        "title": "江行无题一百首 七十九",
        "author": "钱起",
        "content": "身世比行舟，无风亦暂休。\n敢言终破浪，唯愿稳乘流。",
        "dynasty": "唐",
        "collection_info": null
    },
    {
        "uuid": "8cb7835012421a78b791692c00bb74fe",
        "title": "江行无题一百首 八十",
        "author": "钱起",
        "content": "数亩苍苔石，烟蒙鹤卵洲。\n定因词客遇，名字始风流。",
        "dynasty": "唐",
        "collection_info": null
    },
    {
        "uuid": "d6f9f39f1ab073803d78065d03ef1226",
        "title": "江行无题一百首 八十一",
        "author": "钱起",
        "content": "兴闲停桂楫，路好过松门。\n不负佳山水，还开酒一尊。",
        "dynasty": "唐",
        "collection_info": null
    },
    {
        "uuid": "5d031cbae0f5ebf786bcfd9e15b32118",
        "title": "江行无题一百首 八十二",
        "author": "钱起",
        "content": "幽怀念烟水，长恨隔龙沙。\n今日膝王阁，分明见落霞。",
        "dynasty": "唐",
        "collection_info": null
    },
    {
        "uuid": "62613043136348466e0cff23345bc02d",
        "title": "江行无题一百首 八十三",
        "author": "钱起",
        "content": "短楫休敲桂，孤根自驻萍。\n自怜非劒气，空向斗牛星。",
        "dynasty": "唐",
        "collection_info": null
    },
    {
        "uuid": "b9e6c16d9b90f10e03507a726fc82aad",
        "title": "江行无题一百首 八十四",
        "author": "钱起",
        "content": "江流何渺渺，怀古独依依。\n渔父非贤者，芦中但有矶。",
        "dynasty": "唐",
        "collection_info": null
    },
    {
        "uuid": "e66597a5cef1e831193277b72ae3cc18",
        "title": "江行无题一百首 八十五",
        "author": "钱起",
        "content": "高浪如银屋，江风一发时。\n笔端降太白，才大语终奇。",
        "dynasty": "唐",
        "collection_info": null
    },
    {
        "uuid": "0620dafc3064aa11458ced0a04d7e68a",
        "title": "江行无题一百首 八十六",
        "author": "钱起",
        "content": "细竹渔家路，晴阳看结缯。\n喜来邀客坐，分与折腰菱。",
        "dynasty": "唐",
        "collection_info": null
    },
    {
        "uuid": "b34c1c6fac409ec9e66b3b1752f4ca7e",
        "title": "江行无题一百首 八十七",
        "author": "钱起",
        "content": "幸有烟波兴，宁辞笔砚劳。\n缘情无怨刺，却似反离骚。",
        "dynasty": "唐",
        "collection_info": null
    },
    {
        "uuid": "39721dfcb026d90d74c9b9737892b347",
        "title": "江行无题一百首 八十八",
        "author": "钱起",
        "content": "平湖五百里，江水想通波。\n不奈扁舟去，其如决计何。",
        "dynasty": "唐",
        "collection_info": null
    },
    {
        "uuid": "2964fb501f75d9d344b6b89f1f519044",
        "title": "江行无题一百首 八十九",
        "author": "钱起",
        "content": "数峯云断处，去岸暎高山。\n身到韦江日，犹应未得闲。",
        "dynasty": "唐",
        "collection_info": null
    },
    {
        "uuid": "575bf75676131217a875210cf7ba8529",
        "title": "江行无题一百首 九十",
        "author": "钱起",
        "content": "一湾斜照水，三版顺风船。\n未敢相邀约，劳生秖自怜。",
        "dynasty": "唐",
        "collection_info": null
    },
    {
        "uuid": "59238edf8751d7c42f6eafb5e55fa72e",
        "title": "江行无题一百首 九十一",
        "author": "钱起",
        "content": "江雨正霏微，江村晚渡稀。\n何曾妨钓艇，更待得鱼归。",
        "dynasty": "唐",
        "collection_info": null
    },
    {
        "uuid": "1121da310d2c9c8984817b069c5253f2",
        "title": "江行无题一百首 九十二",
        "author": "钱起",
        "content": "沙上独行时，高吟到楚词。\n难将垂岸蓼，盈把当江蓠。",
        "dynasty": "唐",
        "collection_info": null
    },
    {
        "uuid": "6485bdbb2805afbb429a59012d82960e",
        "title": "江行无题一百首 九十三",
        "author": "钱起",
        "content": "新野旧楼名，浔阳胜赏情。\n照人长一色，江月共凄清。",
        "dynasty": "唐",
        "collection_info": null
    },
    {
        "uuid": "c00eaead2489357d785b5e982b324552",
        "title": "江行无题一百首 九十四",
        "author": "钱起",
        "content": "愿饮西江水，那吟北渚愁。\n莫敎留滞迹，远比蔡昭侯。",
        "dynasty": "唐",
        "collection_info": null
    },
    {
        "uuid": "77c96c6730ae5f0231a998045865f7b3",
        "title": "江行无题一百首 九十五",
        "author": "钱起",
        "content": "湖口分江水，东流独有情。\n当时好风物，谁伴谢宣城。",
        "dynasty": "唐",
        "collection_info": null
    },
    {
        "uuid": "7fad95170c7af05280d32b94e2444f44",
        "title": "江行无题一百首 九十六",
        "author": "钱起",
        "content": "浔阳江畔菊，应似古来秋。\n为问幽栖客，吟时得酒不。",
        "dynasty": "唐",
        "collection_info": null
    },
    {
        "uuid": "acaba379d745e5b4c90e13645c5ed616",
        "title": "江行无题一百首 九十七",
        "author": "钱起",
        "content": "高峯有佳号，千尺倚寒松。\n若使鑪烟在，犹应为上公。",
        "dynasty": "唐",
        "collection_info": null
    },
    {
        "uuid": "831ca71100d5ffbc2fcc22f09b507ee3",
        "title": "江行无题一百首 九十八",
        "author": "钱起",
        "content": "万木已清霜，江边村事忙。\n故溪黄稻熟，一夜梦中香。",
        "dynasty": "唐",
        "collection_info": null
    },
    {
        "uuid": "d661dfd35be7f7a864cbfa77d570d87c",
        "title": "江行无题一百首 九十九",
        "author": "钱起",
        "content": "楚水苦萦迴，征帆落又开。\n可缘非直路，却有好风来。",
        "dynasty": "唐",
        "collection_info": null
    },
    {
        "uuid": "8fb8db9a4c678175e532ac9563c8084b",
        "title": "江行无题一百首 一百",
        "author": "钱起",
        "content": "远谪岁时晏，暮江风雨寒。\n仍愁繫舟处，惊梦近长滩。",
        "dynasty": "唐",
        "collection_info": null
    },
    {
        "uuid": "f9a26768d5a97b72b2176fa60d64c3bf",
        "title": "言怀",
        "author": "钱起",
        "content": "夜月霁未好，云泉堪梦归。\n如何建章漏，催着早朝衣。",
        "dynasty": "唐",
        "collection_info": null
    },
    {
        "uuid": "b24f637dd8b233a11619243e159b0ec1",
        "title": "和张仆射塞下曲",
        "author": "钱起",
        "content": "月黑雁飞高，单于夜遁逃。\n欲将轻骑逐，大雪满弓刀。",
        "dynasty": "唐",
        "collection_info": null
    },
    {
        "uuid": "fbb77cb8eae20657397bd8d3975f08e7",
        "title": "送李明府去官",
        "author": "钱起",
        "content": "谤言三至后，直道叹何如。\n今日蓝溪水，无人不夜鱼。",
        "dynasty": "唐",
        "collection_info": null
    },
    {
        "uuid": "c311ecbdb86f5bff38a4dbbc5ce23ac7",
        "title": "赴章陵詶李卿赠别",
        "author": "钱起",
        "content": "一官叨下秩，九棘谢知音。\n芳草文园路，春愁满别心。",
        "dynasty": "唐",
        "collection_info": null
    },
    {
        "uuid": "a8b2ad7bf216a469edd0b95b5493ac04",
        "title": "逢侠者",
        "author": "钱起",
        "content": "燕赵悲歌士，相逢剧孟家。\n寸心言不尽，前路日将斜。",
        "dynasty": "唐",
        "collection_info": null
    },
    {
        "uuid": "4160d83d780ce6bfcd302e59bf474398",
        "title": "郎员外见寻不遇",
        "author": "钱起",
        "content": "轩骑来相访，渔樵悔晚归。\n更怜垂露迹，花裏点墙衣。",
        "dynasty": "唐",
        "collection_info": null
    },
    {
        "uuid": "aafa403ed91680f5566959ddc78d00c3",
        "title": "过李侍御宅",
        "author": "钱起",
        "content": "不见承明客，愁闻长乐钟。\n马卿何早世，汉主欲登封。",
        "dynasty": "唐",
        "collection_info": null
    },
    {
        "uuid": "9ea6aca7a6dbd4d6ba6fedb62168a5cb",
        "title": "宿洞口馆",
        "author": "钱起",
        "content": "野竹通溪冷，秋泉入户鸣。\n乱来人不到，芳草上阶生。",
        "dynasty": "唐",
        "collection_info": null
    },
    {
        "uuid": "bcbadb141b6ffb045970148cfaa0e698",
        "title": "九日寄侄箊箕等",
        "author": "钱起",
        "content": "采菊偏相忆，传香寄便风。\n今朝竹林下，莫使桂尊空。",
        "dynasty": "唐",
        "collection_info": null
    },
    {
        "uuid": "c9ab2deaa092ef9e53d874e4b805b2ac",
        "title": "梨花",
        "author": "钱起",
        "content": "艳静如笼月，香寒未逐风。\n桃花徒照地，终被笑妖红。",
        "dynasty": "唐",
        "collection_info": null
    },
    {
        "uuid": "20ab136e1d4268d18f45f148fa798c0a",
        "title": "题崔逸人山亭",
        "author": "钱起",
        "content": "药径深红藓，山窗满翠微。\n羡君花下酒，蝴蝶梦中飞。",
        "dynasty": "唐",
        "collection_info": null
    },
    {
        "uuid": "37f94adeff5216b53b48a8a27c9aac38",
        "title": "蓝田溪杂咏二十二首 登台",
        "author": "钱起",
        "content": "望山登春台，目尽趣难极。\n晚景下平阡，花际霞峯色。",
        "dynasty": "唐",
        "collection_info": null
    },
    {
        "uuid": "8d6fb48edd63f83a02986e405ebb1f96",
        "title": "蓝田溪杂咏二十二首 板桥",
        "author": "钱起",
        "content": "静宜樵隐度，远与车马隔。\n有时行药来，喜遇归山客。",
        "dynasty": "唐",
        "collection_info": null
    },
    {
        "uuid": "28e022cd44415439ce5a59baf45c6d22",
        "title": "蓝田溪杂咏二十二首 石井",
        "author": "钱起",
        "content": "片霞照仙井，泉底桃花红。\n那知幽石下，不与武陵通。",
        "dynasty": "唐",
        "collection_info": null
    },
    {
        "uuid": "36103d03285daf6ae11d26c3779fb541",
        "title": "蓝田溪杂咏二十二首 古藤",
        "author": "钱起",
        "content": "引蔓出云树，垂纶覆巢鹤。\n幽人对酒时，苔上闲花落。",
        "dynasty": "唐",
        "collection_info": null
    },
    {
        "uuid": "0e71c9e72b66fe5181476215b6d57309",
        "title": "蓝田溪杂咏二十二首 晚归鹭",
        "author": "钱起",
        "content": "池上静难厌，云间欲去晚。\n忽背夕阳飞，乘兴清风远。",
        "dynasty": "唐",
        "collection_info": null
    },
    {
        "uuid": "ad42f7b2595ac60251c464a76b8bf220",
        "title": "蓝田溪杂咏二十二首 洞仙谣",
        "author": "钱起",
        "content": "几转到青山，数重度流水。\n秦人入云去，知向桃源裏。",
        "dynasty": "唐",
        "collection_info": null
    },
    {
        "uuid": "74a3f7ee9389d57db71b35264525d95b",
        "title": "蓝田溪杂咏二十二首 药圃",
        "author": "钱起",
        "content": "春畦生百药，花叶香初霁。\n好容似风光，偏来入丛蕙。",
        "dynasty": "唐",
        "collection_info": null
    },
    {
        "uuid": "73fbdaef10efef528f09d09bcaddeb37",
        "title": "蓝田溪杂咏二十二首 石上苔",
        "author": "钱起",
        "content": "净与溪色连，幽宜松雨滴。\n谁知古石上，不染世人迹。",
        "dynasty": "唐",
        "collection_info": null
    },
    {
        "uuid": "3ad4b5c0e2c15bdf90cca7c207980bd9",
        "title": "蓝田溪杂咏二十二首 窗裏山",
        "author": "钱起",
        "content": "远岫见如近，千里一窗裏。\n坐来石上云，乍谓壶中起。",
        "dynasty": "唐",
        "collection_info": null
    },
    {
        "uuid": "c304c0583e3eda21bcee8e5544290404",
        "title": "蓝田溪杂咏二十二首 竹间路",
        "author": "钱起",
        "content": "暗归草堂静，半入花园去。\n有时载酒来，不与清风遇。",
        "dynasty": "唐",
        "collection_info": null
    },
    {
        "uuid": "c804c8e05eea30d3b512251827e6b2a5",
        "title": "蓝田溪杂咏二十二首 竹屿",
        "author": "钱起",
        "content": "幽鸟清涟上，兴来看不足。\n新篁压水低，昨夜鸳鸯宿。",
        "dynasty": "唐",
        "collection_info": null
    },
    {
        "uuid": "ccfb00389472dd4c490c80169386e3ab",
        "title": "蓝田溪杂咏二十二首 砌下泉",
        "author": "钱起",
        "content": "穿云来自远，激砌流偏驶。\n能资庭户幽，更引海禽至。",
        "dynasty": "唐",
        "collection_info": null
    },
    {
        "uuid": "d5238a40209619bd4cb16d3ec6ff6906",
        "title": "蓝田溪杂咏二十二首 戏鸥",
        "author": "钱起",
        "content": "乍依菱蔓聚，尽向芦花灭。\n更喜好风来，数片翻晴雪。",
        "dynasty": "唐",
        "collection_info": null
    },
    {
        "uuid": "8d74fbb3274eb09ba8d0cc845b41090e",
        "title": "蓝田溪杂咏二十二首 远山钟",
        "author": "钱起",
        "content": "风送出山钟，云霞度水浅。\n欲知声尽处，鸟灭寥天远。",
        "dynasty": "唐",
        "collection_info": null
    },
    {
        "uuid": "fbd10d0f42c133a9cf6cc1a78a313f4c",
        "title": "蓝田溪杂咏二十二首 东陂",
        "author": "钱起",
        "content": "永日兴难忘，掇芳春陂曲。\n新晴花枝下，爱此苔水绿。",
        "dynasty": "唐",
        "collection_info": null
    },
    {
        "uuid": "ce98e0993658aa11609ebac7b8bf7704",
        "title": "蓝田溪杂咏二十二首 池上亭",
        "author": "钱起",
        "content": "临池构杏梁，待客归烟塘。\n水上褰帘好，莲开杜若香。",
        "dynasty": "唐",
        "collection_info": null
    },
    {
        "uuid": "c838efa28bd1f8b616cc736549a7a506",
        "title": "蓝田溪杂咏二十二首 衔鱼翠鸟",
        "author": "钱起",
        "content": "有意莲叶间，瞥然下高树。\n擘波得潜鱼，一点翠光去。",
        "dynasty": "唐",
        "collection_info": null
    },
    {
        "uuid": "723ba8816fc49f5028fc5421396aca10",
        "title": "蓝田溪杂咏二十二首 石莲花",
        "author": "钱起",
        "content": "幽石生芙蓉，百花惭美色。\n远笑越溪女，闻芳不可识。",
        "dynasty": "唐",
        "collection_info": null
    },
    {
        "uuid": "78648504ff86df092a17350be739135f",
        "title": "蓝田溪杂咏二十二首 潺湲声",
        "author": "钱起",
        "content": "乱石跳素波，寒声闻几处。\n飕飕暝风引，散出空林去。",
        "dynasty": "唐",
        "collection_info": null
    },
    {
        "uuid": "700e1d00b8b2fb1666a4bc4c285a8432",
        "title": "蓝田溪杂咏二十二首 松下雪",
        "author": "钱起",
        "content": "虽因朔风至，不向瑶台侧。\n唯助苦寒松，偏明后雕色。",
        "dynasty": "唐",
        "collection_info": null
    },
    {
        "uuid": "5a9bac1a6ec0cdeb9090fbd6ff49a995",
        "title": "蓝田溪杂咏二十二首 田鹤",
        "author": "钱起",
        "content": "田鹤望碧霄，无风亦自举。\n单飞后片云，早晚及前侣。",
        "dynasty": "唐",
        "collection_info": null
    },
    {
        "uuid": "74960f2595942f2ecb8d684ce629dc67",
        "title": "蓝田溪杂咏二十二首 题南陂",
        "author": "钱起",
        "content": "家住凤城南，门临古陂曲。\n时怜上林雁，半入池塘宿。",
        "dynasty": "唐",
        "collection_info": null
    },
    {
        "uuid": "97f1cf37e18310ec47f897999adef368",
        "title": "伤秋",
        "author": "钱起",
        "content": "岁去人头白，秋来树叶黄。\n搔头向黄叶，与尔共悲伤。",
        "dynasty": "唐",
        "collection_info": null
    },
    {
        "uuid": "85c183f1eda8aa9ffb1b50ad593ec59a",
        "title": "送崔山人归山",
        "author": "钱起",
        "content": "东山残雨挂斜晖，野客巢由指翠微。\n别酒稍酣乘兴去，知君不羡白云归。",
        "dynasty": "唐",
        "collection_info": null
    },
    {
        "uuid": "e00403377de9a5c01e143f95e660b3ce",
        "title": "题礼上人壁画山水",
        "author": "钱起",
        "content": "连山画出暎禅扉，粉壁香筵满翠微。\n坐来鑪气萦空散，共指晴云向岭归。",
        "dynasty": "唐",
        "collection_info": null
    },
    {
        "uuid": "787197a58dd3ec6d9c7b9b12a2937e92",
        "title": "送欧阳子还江华郡",
        "author": "钱起",
        "content": "江华胜事接湘滨，千里湖山入兴新。\n才子思归催去棹，汀花且为驻残春。",
        "dynasty": "唐",
        "collection_info": null
    },
    {
        "uuid": "4446620bb6ccb7448a4b9ce675870ea3",
        "title": "暮春归故山草堂",
        "author": "钱起",
        "content": "谷口春残黄鸟稀，辛夷花尽杏花飞。\n始怜幽竹山窗下，不改清阴待我归。",
        "dynasty": "唐",
        "collection_info": null
    },
    {
        "uuid": "1060ad10b50dadd931a2dc47ec6f7a2b",
        "title": "访李卿不遇",
        "author": "钱起",
        "content": "画戟朱楼暎晚霞，高梧寒柳度飞鸦。\n门前不见归轩至，城上愁看落日斜。",
        "dynasty": "唐",
        "collection_info": null
    },
    {
        "uuid": "4d23b7ed32117f1adedf4dc1b4a3cffc",
        "title": "与赵莒茶讌",
        "author": "钱起",
        "content": "竹下忘言对紫茶，全胜羽客醉流霞。\n尘心洗尽兴难尽，一树蝉声片影斜。",
        "dynasty": "唐",
        "collection_info": null
    },
    {
        "uuid": "8b68805a565361f4e35b96bbb60a2ff1",
        "title": "故王维右丞堂前芍药花开悽然感怀",
        "author": "钱起",
        "content": "芍药花开出旧栏，春衫掩泪再来看。\n主人不在花长在，更胜青松守岁寒。",
        "dynasty": "唐",
        "collection_info": null
    },
    {
        "uuid": "c5616ac08144987839da4a7b3a12921f",
        "title": "送张参及第还家",
        "author": "钱起",
        "content": "大学三年闻琢玉，东堂一举早成名。\n借问还家何处好，玉人含笑下机迎。",
        "dynasty": "唐",
        "collection_info": null
    },
    {
        "uuid": "55807d86aef59f6f25b3823482f82512",
        "title": "夜泊鹦鹉洲",
        "author": "钱起",
        "content": "月照溪边一罩蓬，夜闻清唱有微风。\n小楼深巷敲方响，水国人家在处同。",
        "dynasty": "唐",
        "collection_info": null
    },
    {
        "uuid": "b1f4ded8379cc7248ba7dc71afc2c32c",
        "title": "归雁",
        "author": "钱起",
        "content": "潇湘何事等闲回，水碧沙明两岸苔。\n二十五弦弹夜月，不胜清怨却飞来。",
        "dynasty": "唐",
        "collection_info": null
    },
    {
        "uuid": "03b7d7bd810ea08208fc088c22a9c176",
        "title": "春郊",
        "author": "钱起",
        "content": "水遶冰渠渐有声，气融烟坞晚来明。\n东风好作阳和使，逢草逢花报发生。",
        "dynasty": "唐",
        "collection_info": null
    },
    {
        "uuid": "93eeb06e951bd75b8133ea2d0cee8d28",
        "title": "晚归严明府题门",
        "author": "钱起",
        "content": "降士林霑蕙草寒，弦惊翰苑失鸳鸾。\n秋中回首君门阻，马上应歌行路难。",
        "dynasty": "唐",
        "collection_info": null
    },
    {
        "uuid": "bf88379eee2f21c6113fd1c24bbdedc4",
        "title": "秋夜送赵冽归襄阳",
        "author": "钱起",
        "content": "斗酒忘言良夜深，红萱露滴鹊惊林。\n欲知别后思今夕，汉水东流是寸心。",
        "dynasty": "唐",
        "collection_info": null
    },
    {
        "uuid": "2a1c3423907c1af28e2ff4d30050c285",
        "title": "送符别驾还郡",
        "author": "钱起",
        "content": "骥足骎骎吴越关，屏星復与紫书还。\n已知从事元无事，城上愁看海上山。",
        "dynasty": "唐",
        "collection_info": null
    },
    {
        "uuid": "d8f514074f95f423c0da2d20d1b16f0d",
        "title": "同王员外陇城绝句",
        "author": "钱起",
        "content": "三军版筑脱金刀，黎庶翻惭将士劳。\n不忆新城连嶂起，唯惊画角入云高。",
        "dynasty": "唐",
        "collection_info": null
    },
    {
        "uuid": "2ed2285c53c01343ca870fce296c5a6e",
        "title": "过故洛城",
        "author": "钱起",
        "content": "故城门外春日斜，故城门裏无人家。\n市朝欲认不知处，漠漠野田空草花。",
        "dynasty": "唐",
        "collection_info": null
    },
    {
        "uuid": "4306d28183e121b3fe41512213f89c0f",
        "title": "校猎曲",
        "author": "钱起",
        "content": "长杨杀气连云飞，汉主秋畋正掩围。\n重门日晏红尘出，数骑胡人猎兽归。",
        "dynasty": "唐",
        "collection_info": null
    },
    {
        "uuid": "85a3047db6de161747b508cbedffe70c",
        "title": "晚过横灞寄张蓝田",
        "author": "钱起",
        "content": "乱水东流落照时，黄花满径客行迟。\n林端忽见南山色，马上还吟陶令诗。",
        "dynasty": "唐",
        "collection_info": null
    },
    {
        "uuid": "84fe52bcdf9f0ea9ab46126b6da0e03a",
        "title": "九日田舍",
        "author": "钱起",
        "content": "今日陶家野兴偏，东篱黄菊映秋田。\n浮云暝鸟飞将尽，始达青山新月前。",
        "dynasty": "唐",
        "collection_info": null
    },
    {
        "uuid": "2f2ebb0206c4147aea0f2aa1a5d57943",
        "title": "长安落第",
        "author": "钱起",
        "content": "花繁柳暗九门深，对饮悲歌泪满襟。\n数日莺花皆落羽，一回春至一伤心。",
        "dynasty": "唐",
        "collection_info": null
    },
    {
        "uuid": "70f5d047f46bce85a9dcda978e40f439",
        "title": "二风诗   一",
        "author": "元结",
        "content": "猗皇至圣兮，至惠至仁。\n德施蕴蕴，蕴蕴如何。\n不全不缺，莫知所贶。",
        "dynasty": "唐",
        "collection_info": null
    },
    {
        "uuid": "14b53e4d83947c838216aa6c4a360ece",
        "title": "二风诗   二",
        "author": "元结",
        "content": "猗皇至圣兮，至俭至明。\n化流瀛瀛，瀛瀛如何。\n不虢不赩，莫知其极。",
        "dynasty": "唐",
        "collection_info": null
    },
    {
        "uuid": "c32f2ad1800990d491d6803e4b67ed00",
        "title": "二风诗   一",
        "author": "元结",
        "content": "至化之深兮，猗猗娭娭。\n如煦如吹，如负如持。\n而不知其慈，故莫周莫止，静和而止。",
        "dynasty": "唐",
        "collection_info": null
    },
    {
        "uuid": "4c64601fa35250ad95c6d9d16eb125f7",
        "title": "二风诗   二",
        "author": "元结",
        "content": "至化之极兮，瀛瀛溶溶。\n如涵如封，如随如从。\n而不知其功，故莫由莫己，顺时而理。",
        "dynasty": "唐",
        "collection_info": null
    },
    {
        "uuid": "b52a89eb73f72095b706e41bb4952245",
        "title": "二风诗   一",
        "author": "元结",
        "content": "至哉勤绩，不盈不延。\n谁能颂之，我请颂焉。\n于戏劳王，勤亦何极。\n济尔九土，山川沟洫。",
        "dynasty": "唐",
        "collection_info": null
    },
    {
        "uuid": "22d7774177572a40b11878fccebf7510",
        "title": "二风诗   二",
        "author": "元结",
        "content": "至哉俭德，不丰不敷。\n谁能颂之，我请颂夫。\n于戏劳王，俭亦何深。\n戒尔万代，奢侈荒淫。",
        "dynasty": "唐",
        "collection_info": null
    },
    {
        "uuid": "524e86b0f77d9e7b9cb34e41429c05a7",
        "title": "二风诗   三",
        "author": "元结",
        "content": "至哉茂功，不升不圯。\n谁能颂之，我请颂矣。\n于戏劳王，功亦何大。\n去尔兆庶，洪湮灾害。",
        "dynasty": "唐",
        "collection_info": null
    },
    {
        "uuid": "0a4da35c65efc447e7346ccdb8adfe1f",
        "title": "二风诗",
        "author": "元结",
        "content": "为君之道，何以为明。\n功不滥赏，罪不滥刑。\n谠言则听，谄言不听。\n王至是然，可为明焉。",
        "dynasty": "唐",
        "collection_info": null
    },
    {
        "uuid": "9fbb72fedce00214c4d85f01621ca50a",
        "title": "二风诗",
        "author": "元结",
        "content": "理何为兮，系修文德。\n加之清一，莫不顺则。\n意彼刑法，设以化人。\n致使无之，而化益纯。\n所谓代刑，以道去杀。\n呜呼呜呼，人不斯察。",
        "dynasty": "唐",
        "collection_info": null
    },
    {
        "uuid": "787df8efd96a7202e1d8917cf6f522f0",
        "title": "二风诗",
        "author": "元结",
        "content": "国有世谟，仁信勤欤。\n王实惛荒，终亡此乎。\n焉有力恣谄惑，而不亡其国。\n呜呼亡王，忍为此心。\n敢正亡王，永为世箴。",
        "dynasty": "唐",
        "collection_info": null
    },
    {
        "uuid": "a4d6bb7717a4cb26751127de074411fd",
        "title": "二风诗   一",
        "author": "元结",
        "content": "嘻乎王家，曾有凶王。\n中世失国，岂非骄荒。\n復復之难，令则可忘。",
        "dynasty": "唐",
        "collection_info": null
    },
    {
        "uuid": "d326e7e4e0a7694a5adc1b89a13c09cb",
        "title": "二风诗   二",
        "author": "元结",
        "content": "嘻乎乱王，王心何思。\n暴淫虐惑，无思不为。\n生人冤怨，言何极之。",
        "dynasty": "唐",
        "collection_info": null
    },
    {
        "uuid": "6c3aad5aeaffd6ff2a3f096e4aa0a9c3",
        "title": "二风诗   一",
        "author": "元结",
        "content": "夫为君上兮，慈顺明恕。\n可以化人，忍行昏恣。\n独乐其身，一徇所欲。",
        "dynasty": "唐",
        "collection_info": null
    },
    {
        "uuid": "3a7b3a5c7b851229020f5eb697c6bf24",
        "title": "二风诗   二",
        "author": "元结",
        "content": "夫为君上兮，兢慎俭约。\n可以保身，忍行荒惑。\n虐暴于人，前世失国。",
        "dynasty": "唐",
        "collection_info": null
    },
    {
        "uuid": "814136ea02a52e9852c6483923c87cbf",
        "title": "二风诗   一",
        "author": "元结",
        "content": "贤圣为上兮，必俭约戒身。\n鉴察化人，所以保福也。\n如何不思，荒恣是为。\n上下隔塞，人神怨奰。\n敖恶无厌，不畏颠坠。",
        "dynasty": "唐",
        "collection_info": null
    },
    {
        "uuid": "7c58ae7c78079d2b294bfbb713faddc7",
        "title": "二风诗   二",
        "author": "元结",
        "content": "圣贤为上兮，必用贤正。\n黜姦佞之臣，所以长久也。\n如何反是，以为乱矣。\n宠邪信惑，近佞好谀。\n废嫡立庶，忍为祸谟。",
        "dynasty": "唐",
        "collection_info": null
    },
    {
        "uuid": "392d72917c03c22de8293c60f3659d65",
        "title": "二风诗",
        "author": "元结",
        "content": "夫何伤兮，伤王乎。\n欲何为乎，将蠹枯矣。\n无人救乎，蠹枯及矣。\n不可救乎，嗟伤王。\n自为人君，变为人奴。\n为人君者，忘戒乎。",
        "dynasty": "唐",
        "collection_info": null
    },
    {
        "uuid": "89ef20534f92c04f9e15e04793a039c2",
        "title": "补乐歌十首  一",
        "author": "元结",
        "content": "吾人苦兮，水深深。\n网罟设兮，水不深。",
        "dynasty": "唐",
        "collection_info": null
    },
    {
        "uuid": "de29691a5e63386f637ce9aef0283413",
        "title": "补乐歌十首  二",
        "author": "元结",
        "content": "吾人苦兮，山幽幽。\n网罟设兮，山不幽。",
        "dynasty": "唐",
        "collection_info": null
    },
    {
        "uuid": "e57967dfe85c63701354d7ebe0b3f7c3",
        "title": "补乐歌十首  一",
        "author": "元结",
        "content": "猗太帝兮，其智如神。\n分草实兮，济我生人。",
        "dynasty": "唐",
        "collection_info": null
    },
    {
        "uuid": "90f01731b47e225f25658ebccbf94f10",
        "title": "补乐歌十首  二",
        "author": "元结",
        "content": "猗太帝兮，其功如天。\n均四时兮，成我丰年。",
        "dynasty": "唐",
        "collection_info": null
    },
    {
        "uuid": "987be3c094277c54cd5d1efa2c976f5f",
        "title": "补乐歌十首  一",
        "author": "元结",
        "content": "玄云溶溶兮，垂雨蒙蒙。\n类我圣泽兮，涵濡不穷。",
        "dynasty": "唐",
        "collection_info": null
    },
    {
        "uuid": "0e57fc5db26a9f4588bdf083b5baf52f",
        "title": "补乐歌十首  二",
        "author": "元结",
        "content": "玄云漠漠兮，含暎逾光。\n类我圣德兮，溥被无方。",
        "dynasty": "唐",
        "collection_info": null
    },
    {
        "uuid": "6bf1b2496dcde4db5e57b9b54cf7fae2",
        "title": "补乐歌十首",
        "author": "元结",
        "content": "圣德至深兮，奫奫如渊。\n生类娭娭兮，孰知其然。",
        "dynasty": "唐",
        "collection_info": null
    },
    {
        "uuid": "995af1886b698d9c73d6055e9d5462eb",
        "title": "补乐歌十首",
        "author": "元结",
        "content": "植植万物兮，滔滔根茎。\n五德涵柔兮，沨沨而生。\n其生如何兮秞秞，天下皆自我君兮化成。",
        "dynasty": "唐",
        "collection_info": null
    },
    {
        "uuid": "6122249b5426dcc2ba4abc045edbd6c5",
        "title": "补乐歌十首  一",
        "author": "元结",
        "content": "我有金石兮，击考崇崇。\n与汝歌舞兮，上帝之风。\n由六合兮，英华沨沨。",
        "dynasty": "唐",
        "collection_info": null
    },
    {
        "uuid": "311998a544c9f37868b6c7aa81534770",
        "title": "补乐歌十首  二",
        "author": "元结",
        "content": "我有丝竹兮，韵和泠泠。\n与汝歌舞兮，上帝之声。\n由六合兮，根底嬴嬴。",
        "dynasty": "唐",
        "collection_info": null
    },
    {
        "uuid": "310a9630d0550965045a81eea2563b11",
        "title": "补乐歌十首  一",
        "author": "元结",
        "content": "元化油油兮，孰知其然。\n至德汨汨兮，顺之以先。",
        "dynasty": "唐",
        "collection_info": null
    },
    {
        "uuid": "42d2b64f98319e69780891d23a852c03",
        "title": "补乐歌十首  二",
        "author": "元结",
        "content": "元化浘浘兮，孰知其然。\n至道泱泱兮，由之以全。",
        "dynasty": "唐",
        "collection_info": null
    },
    {
        "uuid": "712842ddba5bcb6b6f1b472fb7d39e5d",
        "title": "补乐歌十首  一",
        "author": "元结",
        "content": "森森羣象兮，日见生成。\n欲闻朕初兮，玄封冥冥。",
        "dynasty": "唐",
        "collection_info": null
    },
    {
        "uuid": "edda57f15a3aae608c2b5fd08fc0f1c5",
        "title": "补乐歌十首  二",
        "author": "元结",
        "content": "洋洋至化兮，日见深柔。\n欲闻大濩兮，大渊油油。",
        "dynasty": "唐",
        "collection_info": null
    },
    {
        "uuid": "1881b8b676ef889ffad4ca135c51d734",
        "title": "补乐歌十首  一",
        "author": "元结",
        "content": "茫茫下土兮，乃生九州。\n山有长岑兮，川有深流。",
        "dynasty": "唐",
        "collection_info": null
    },
    {
        "uuid": "56ea5913e3372fc1d310bde9cf1b524c",
        "title": "补乐歌十首  二",
        "author": "元结",
        "content": "茫茫下土兮，乃均四方。\n国有安乂兮，野有封疆。",
        "dynasty": "唐",
        "collection_info": null
    },
    {
        "uuid": "3c35b2ab412bec91bff5823706639ad8",
        "title": "补乐歌十首  三",
        "author": "元结",
        "content": "茫茫下土兮，乃歌万年。\n上有茂功兮，下戴仁天。",
        "dynasty": "唐",
        "collection_info": null
    },
    {
        "uuid": "7e8e508083f79b7e50dbb415bed97162",
        "title": "补乐歌十首  一",
        "author": "元结",
        "content": "万姓苦兮，怨且哭。\n不有圣人兮，谁护育。",
        "dynasty": "唐",
        "collection_info": null
    },
    {
        "uuid": "cd09b7def4707fd28095329aa7367af9",
        "title": "补乐歌十首  二",
        "author": "元结",
        "content": "圣人生兮，天下和。\n万姓熙熙兮，舞且歌。",
        "dynasty": "唐",
        "collection_info": null
    },
    {
        "uuid": "c98e490d1ebf90b54155d1a3eeb34adb",
        "title": "系乐府十二首 思太古",
        "author": "元结",
        "content": "东南三千里，沅湘为太湖。\n湖上山谷深，有人多似愚。\n婴孩寄树颠，就水捕鷠鲈。\n所欢同鸟兽，身意復何拘。\n吾行遍九州，此风皆已无。\n吁嗟圣贤敎，不觉久踌蹰。",
        "dynasty": "唐",
        "collection_info": null
    },
    {
        "uuid": "5bbfba6d52d148f1eeacf684e64f3809",
        "title": "系乐府十二首 陇上叹",
        "author": "元结",
        "content": "援车登陇坂，穷高遂停驾。\n延望戎狄乡，巡迴復悲咤。\n滋移有情敎，草木犹可化。\n圣贤礼让风，何不遍西夏。\n父子忍猜害，君臣敢欺诈。\n所适今若斯，悠悠欲安舍。",
        "dynasty": "唐",
        "collection_info": null
    },
    {
        "uuid": "30773ff0f78b9324de9bc7360db1d7a3",
        "title": "系乐府十二首 颂东夷",
        "author": "元结",
        "content": "尝闻古天子，朝会张新乐。\n金石无全声，宫商乱清浊。\n东惊且悲叹，节变何烦数。\n始知中国人，耽此亡纯朴。\n尔为外方客，何为独能觉。\n其音若或在，蹈海吾将学。",
        "dynasty": "唐",
        "collection_info": null
    },
    {
        "uuid": "fe350d625f9dc17bde23421dd41c5843",
        "title": "系乐府十二首 贱士吟",
        "author": "元结",
        "content": "南风发天和，和气天下流。\n能使万物荣，不能变羁愁。\n为愁亦何尔，自请说此由。\n谄竞实多路，苟邪皆共求。\n尝闻古君子，指以为深羞。\n正方终莫可，江海有沧洲。",
        "dynasty": "唐",
        "collection_info": null
    },
    {
        "uuid": "f246a03602bb501119a90f9d1e26418e",
        "title": "系乐府十二首 欸乃曲",
        "author": "元结",
        "content": "谁能听欸乃，欸乃感人情。\n不恨湘波深，不怨湘水清。\n所嗟岂敢道，空羡江月明。\n昔闻扣断舟，引钓歌此声。\n始歌悲风起，歌竟愁云生。\n遗曲今何在，逸为渔父行。",
        "dynasty": "唐",
        "collection_info": null
    },
    {
        "uuid": "27d39644dec702f963b71401b695f504",
        "title": "系乐府十二首 贫妇词",
        "author": "元结",
        "content": "谁知苦贫夫，家有愁怨妻。\n请君听其词，能不为酸悽。\n所怜抱中儿，不如山下麑。\n空念庭前地，化为人吏蹊。\n出门望山泽，回头心復迷。\n何时见府主，长跪向之啼。",
        "dynasty": "唐",
        "collection_info": null
    },
    {
        "uuid": "de6489d360eea3ac34f1e16ad1893713",
        "title": "系乐府十二首 去乡悲",
        "author": "元结",
        "content": "踌蹰古塞关，悲歌为谁长。\n日行见孤老，羸弱相提将。\n闻其呼怨声，闻声问其方。\n方言无患苦，岂弃父母乡。\n非不见其心，仁惠诚所望。\n念之何可说，独立为悽伤。",
        "dynasty": "唐",
        "collection_info": null
    },
    {
        "uuid": "811b7ef46417d0a256059771f066ec07",
        "title": "系乐府十二首 寿翁兴",
        "author": "元结",
        "content": "借问多寿翁，何方自修育。\n惟云顺所然，忘情学草木。\n始知世上术，劳苦化金玉。\n不见充所求，空闻肆耽欲。\n清和存王母，潜濩无乱黩。\n谁正好长生，此言堪佩服。",
        "dynasty": "唐",
        "collection_info": null
    },
    {
        "uuid": "043ed6d5ec99b98a06f0b36b4ba7461d",
        "title": "系乐府十二首 农臣怨",
        "author": "元结",
        "content": "农臣何所怨，乃欲干人主。\n不识天地心，徒然怨风雨。\n将论草木患，欲说昆虫苦。\n巡迴宫阙傍，其意无由吐。\n一朝哭都市，泪尽归田亩。\n谣颂若采之，此言当可取。",
        "dynasty": "唐",
        "collection_info": null
    },
    {
        "uuid": "d0a0855a66649cfb298ebbf2880eb305",
        "title": "系乐府十二首 谢大龟",
        "author": "元结",
        "content": "客来自江汉，云得双大龟。\n且言龟甚灵，问我君何疑。\n自昔保方正，顾尝无妄私。\n顺和固鄙分，全守真常规。\n行之恐不及，此外将何为。\n惠恩如可谢，占问敢终辞。",
        "dynasty": "唐",
        "collection_info": null
    },
    {
        "uuid": "b9dd0badecc70b9e3a0af761e5d24495",
        "title": "系乐府十二首 古遗叹",
        "author": "元结",
        "content": "古昔有遗叹，所叹何所为。\n有国遗贤臣，万事为冤悲。\n所遗非遗望，所遗非可遗。\n所遗非遗用，所遗在遗之。\n嗟嗟山海客，全独竟何辞。\n心非膏濡类，安得无不遗。",
        "dynasty": "唐",
        "collection_info": null
    },
    {
        "uuid": "692899edbc7e2d6e13bf56eaeb87965e",
        "title": "系乐府十二首 下客谣",
        "author": "元结",
        "content": "下客无黄金，岂思主人怜。\n客言胜黄金，主人然不然。\n珠玉成彩翠，绮罗如婵娟。\n终恐见斯好，有时去君前。\n岂知保忠信，长使令德全。\n风声与时茂，歌颂万千年。",
        "dynasty": "唐",
        "collection_info": null
    },
    {
        "uuid": "471a21c2b3e55d67e3310f80afe5e07a",
        "title": "漫歌八曲 故城东",
        "author": "元结",
        "content": "漫惜故城东，良田野草生。\n说向县大夫，大夫劝我耕。\n耕者我为先，耕者相次焉。\n谁爱故城东，今为近郭田。",
        "dynasty": "唐",
        "collection_info": null
    },
    {
        "uuid": "20b4943d04e9594513ebd81abfc623d6",
        "title": "漫歌八曲 西阳城",
        "author": "元结",
        "content": "江北有大洲，洲上堪力耕。\n此中宜五谷，不及西阳城。\n城畔多野桑，城中多古荒。\n衣食可力求，此外何所望。",
        "dynasty": "唐",
        "collection_info": null
    },
    {
        "uuid": "0facd18b71cb1b70d603602cc2807edb",
        "title": "漫歌八曲 大回中",
        "author": "元结",
        "content": "樊水欲东流，大江又北来。\n樊山当其南，此中为大回。\n回中鱼好游，回中多钓舟。\n漫欲作渔人，终焉无所求。",
        "dynasty": "唐",
        "collection_info": null
    },
    {
        "uuid": "7d58f68e32a905c7c075b149a72637cf",
        "title": "漫歌八曲 小回中",
        "author": "元结",
        "content": "丛石横大江，人言是钓台。\n水石相衝激，此中为小回。\n回中浪不恶，復在武昌郭。\n来客去客船，皆向此中泊。",
        "dynasty": "唐",
        "collection_info": null
    },
    {
        "uuid": "653b3651d818af801b6e1aec57048b4f",
        "title": "漫歌八曲 将牛何处去二首 一",
        "author": "元结",
        "content": "将牛何处去，耕彼故城东。\n相伴有田父，相欢惟牧童。",
        "dynasty": "唐",
        "collection_info": null
    },
    {
        "uuid": "3489827f3b78182ae6ec8a2b958202ec",
        "title": "漫歌八曲 将牛何处去二首 二",
        "author": "元结",
        "content": "将牛何处去，耕彼西阳城。\n叔闲修农具，直者伴我耕。",
        "dynasty": "唐",
        "collection_info": null
    },
    {
        "uuid": "e9d4809e3e9f9b1d3cb45ccc1b808974",
        "title": "漫歌八曲 将船何处去二首 一",
        "author": "元结",
        "content": "将船何处去，钓彼大回中。\n叔静能鼓桡，正者随弱翁。",
        "dynasty": "唐",
        "collection_info": null
    },
    {
        "uuid": "69ab1f0806170646965fe89b5905a0e8",
        "title": "漫歌八曲 将船何处去二首 二",
        "author": "元结",
        "content": "将船何处去，送客小回南。\n有时逢恶客，还家亦少酣。",
        "dynasty": "唐",
        "collection_info": null
    },
    {
        "uuid": "3687fed62fa2331881e1c9cb53f00d62",
        "title": "引极三首 思元极",
        "author": "元结",
        "content": "天旷莽兮杳泱茫，气浩浩兮色苍苍。\n上何有兮人不测，积清寥兮成元极。\n彼元极兮灵且异，思一见兮藐难至。\n思不从兮空自伤，心慅𢜱兮意惶懹。\n思假翼兮鸾凤，乘长风兮上羾。\n揖元气兮本深实，餐至和兮永终日。",
        "dynasty": "唐",
        "collection_info": null
    },
    {
        "uuid": "4d632d5a19b85b1bc68c2a95501ef586",
        "title": "引极三首 望仙府",
        "author": "元结",
        "content": "山凿落兮眇嵚岑，云溶溶兮木棽棽。\n中何有兮人不覩，远欹差兮閟仙府。\n彼仙府兮深且幽，望一至兮藐无由。\n望不从兮知如何，心混混兮意浑和。\n思假足兮虎豹，超阻绝兮凌趠。\n诣仙府兮从羽人，饵五灵兮保清真。",
        "dynasty": "唐",
        "collection_info": null
    },
    {
        "uuid": "b96aca63f25410923eb52d88dacf72d9",
        "title": "引极三首 怀潜君",
        "author": "元结",
        "content": "海浩淼兮汩洪溶，流蕴蕴兮涛汹汹。\n下何有兮人不闻，深溢漭兮居潜君。\n彼潜君兮圣且神，思一见兮藐无因。\n思不从兮空踟蹰，心回迷兮意萦纡。\n思假鳞兮鲲龙，激沆浪兮奔从。\n拜潜君兮索玄宝，佩元符兮轨皇道。",
        "dynasty": "唐",
        "collection_info": null
    },
    {
        "uuid": "93dd5f72ba333eb3d7b0ea3c8aebdfb3",
        "title": "演兴四首 招太灵",
        "author": "元结",
        "content": "招太灵兮山之巅，山屹𡵉兮水沦涟。\n祠之櫴兮眇何年，木修修兮草鲜鲜。\n嗟魑魅兮淫厉，自古昔兮崇祭。\n禧太灵兮端清，予愿致夫精诚。\n久愵兮㤝㤝，招捃𢹝兮呼风。\n风之声兮起飔飔，吹玄云兮散而浮。\n望太灵兮俨而安，澹油溶兮都清闲。",
        "dynasty": "唐",
        "collection_info": null
    },
    {
        "uuid": "8fe9ed318d85a995d0807c48bf0fb6ae",
        "title": "演兴四首 初祀",
        "author": "元结",
        "content": "山之乳兮葺太祠，木孙为桷兮木母榱。\n云缨为𣓍兮愚木栭，洞渊禅兮揭巍巍。\n涂木兰兮莳糅蔫，被弱草兮禘礿联。\n仡浑洪兮馥阗阗，管化石兮洞刳天。\n翘修钐兮掉芜殳，灵巫𧮢兮舞颙干。\n荐天𩷨兮酒阳泉，献水芸兮饭霜籼，与太灵兮千万年。",
        "dynasty": "唐",
        "collection_info": null
    },
    {
        "uuid": "6322c45534ea87df7d01efc4c66ca459",
        "title": "演兴四首 讼木魅",
        "author": "元结",
        "content": "登高峰兮俯幽谷，心悴悴兮念羣木。\n见樗栲兮相阴覆，怜梫榕兮不丰茂。\n见榛梗之森梢，闵枞橎兮合蠹。\n槢桡桡兮未坚，椲桹桹兮可屈。\n櫁林樽兮不香，拔丰茸兮已实。\n岂元化之不均兮，非雨露之偏殊。\n谅理性之不等于顺时兮，不如瘗吾心以冥想。\n终念此兮不怡，佁予莫识天地之意兮。\n愿截恶木之根，倾枭獍之古巢。\n取囗童以为薪，割大木使飞焰。\n徯枯腐之烧焚，实非吾心之不仁惠也。\n岂耻夫善恶之相纷，且欲畚三河之膏壤。\n裨济水之清涟，将封灌乎善木。\n令橚橚以梴梴，尚畏乎众善之未茂兮。\n为众恶之所挑凌，思聚义以为曹。\n令敷扶以相胜，取方所以柯如兮。\n吾将出于南荒，求寿藤与蟠木。\n吾将出于东方，祈有德而来归。\n辅神柽与坚香，且忧颙之翩翩。\n又愁㺠奔驰，及阴阳兮不和。\n恶此土之失时，今神柽兮不茂。\n使坚香兮不滋，重嗟惋兮何补。\n每齐心以精意，切援祝于神明。\n冀感通于天地，犹恐众妖兮木魅。\n魍魉兮山精，山误惑于灵心。\n经绐于言兮不听，敢引佩以指水，誓吾心兮自明。",
        "dynasty": "唐",
        "collection_info": null
    },
    {
        "uuid": "92f9c617eab22da700ee96ae590cb8cb",
        "title": "演兴四首 闵岭中",
        "author": "元结",
        "content": "囗羣山以延想，吾独闵乎岭中。\n彼岭中兮何有，有天含之玉峰。\n殊閟绝之极颠，上闻产乎翠茸。\n欲采之以将寿，眇不知夫所从。\n大渊蕴蕴兮绝嶘岌岌，非梯梁以通险。\n当无路兮可入，彼猛毒兮曹聚。\n必凭託乎阻修，常儗儗兮伺人。\n又如何兮不愁，彼妖精兮变怪。\n必假见于风雨，常闪闪而伺人。\n又如何兮不苦，欲仗仁兮託信。\n将径往兮不难，久懹懹以㥄惋。\n却迟迴而永叹，惧大灵兮不知。\n以予心为永惟，若不可乎遂已。\n吾终保夫直方，则必蒙皮篥以为矢。\n弦毋筱以为弧，化毒铜以为戟。\n刺棘竹以为殳，得猛烈之材。\n获与之而并驱，且舂刺乎恶毒。\n又引射夫妖怪，尽羣类兮使无。\n令善仁兮不害，然后采梫榕以驾深。\n收枞橞兮梯险，跻予身之飘飘。\n承予步之𨁹𨁹，入岭中而登玉峰。\n极閟绝而求翠茸，将吾寿兮随所从。\n思未得兮马如龙，独翳蔽于山颠。\n久低迴而愠瘀，空仰讼于上玄。\n彼至精兮必应，宁古有而今无。\n将与身而皆亡，岂言之而已乎。",
        "dynasty": "唐",
        "collection_info": null
    },
    {
        "uuid": "421ffff001ed9bac6dc9a3f3150f48a4",
        "title": "闵荒诗一首",
        "author": "元结",
        "content": "炀皇嗣君位，隋德滋昏幽。\n日作及身祸，以为长世谋。\n居常耻前王，不思天子游。\n意欲出明堂，便登浮海舟。\n令行山川改，功与玄造侔。\n河淮可支合，峰𡻮生回沟。\n封陨下泽中，作山防逸流。\n船𦫃状龙鹢，若负宫阙浮。\n荒娱未央极，始到沧海头。\n忽见海门山，思作望海楼。\n不知新都城，已为征战丘。\n当时有遗歌，歌曲太冤愁。\n四海非天狱，何为非天囚。\n天囚正凶忍，为我万姓讐。\n人将引天钐，人将持天锼。\n所欲充其心，相与绝悲忧。\n自得隋人歌，每为隋君羞。\n欲歌当阳春，似觉天下秋。\n更歌曲未终，如有怨气浮。\n奈何昏王心，不觉此怨尤。\n遂令一夫唱，四海欣提矛。\n吾闻古贤君，其道常静柔。\n慈惠恐不足，端和忘所求。\n嗟嗟有隋氏，惛惛谁与俦。",
        "dynasty": "唐",
        "collection_info": null
    },
    {
        "uuid": "9ca16cb317fb7957984958953559cb85",
        "title": "忝官引",
        "author": "元结",
        "content": "天下昔无事，僻居养愚钝。\n山野性所安，熙然自全顺。\n忽逢暴兵起，闾巷见军阵。\n将家瀛海滨，自弃同刍粪。\n往在干元初，圣人启休运。\n公车诣魏阙，天子垂清问。\n敢诵王者箴，亦献当时论。\n朝廷爱方直，明主嘉忠信。\n屡授不次官，曾与专征印。\n兵家未曾学，荣利非所徇。\n偶得凶丑降，功劳媿方寸。\n尔来将四岁，惭耻言可尽。\n请取冤者辞，为吾忝官引。\n冤辞何者苦，万邑余灰烬。\n冤辞何者悲，生人尽锋刃。\n冤辞何者甚，力役遇劳困。\n冤辞何者深，孤弱亦哀恨。\n无谋救冤者，禄位安可近。\n而可爱轩裳，其心又干进。\n此言非所戒，此言敢贻训。\n实欲辞无能，归耕守吾分。",
        "dynasty": "唐",
        "collection_info": null
    },
    {
        "uuid": "ae229583c7daa6fabe9e6666975848fb",
        "title": "舂陵行",
        "author": "元结",
        "content": "军国多所需，切责在有司。\n有司临郡县，刑法竞欲施。\n供给岂不忧，徴敛又可悲。\n州小经乱亡，遗人实困疲。\n大乡无十家，大族命单羸。\n朝餐是草根，暮食仍木皮。\n出言气欲绝，意速行步迟。\n追呼尚不忍，况乃鞭扑之。\n邮亭传急符，来往迹相追。\n更无宽大恩，但有迫促期。\n欲令鬻儿女，言发恐乱随。\n悉使索其家，而又无生资。\n听彼道路言，怨伤谁復知。\n去冬山贼来，杀夺几无遗。\n所愿见王官，抚养以惠慈。\n奈何重驱逐，不使存活为。\n安人天子命，符节我所持。\n州县忽乱亡，得罪復是谁。\n逋缓违诏令，蒙责固其宜。\n前贤重守分，恶以祸福移。\n亦云贵守官，不爱能适时。\n顾惟孱弱者，正直当不亏。\n何人采国风，吾欲献此辞。",
        "dynasty": "唐",
        "collection_info": null
    },
    {
        "uuid": "c757fd45b83fee90a1003dc3b27537da",
        "title": "贼退示官吏",
        "author": "元结",
        "content": "昔岁逢太平，山林二十年。\n泉源在庭户，洞壑当门前。\n井税有常期，日[晏]犹得眠。\n忽然遭世变，数岁亲戎旃。\n今来典斯郡，山夷又纷然。\n城小贼不屠，人贫伤可怜。\n是以陷隣境，此州独见全。\n使臣将王命，岂不如贼焉。\n今彼徴敛者，迫之如火煎。\n谁能绝人命，以作时世贤。\n思欲委符节，引竿自刺船。\n将家就鱼麦，归老江湖边。",
        "dynasty": "唐",
        "collection_info": null
    },
    {
        "uuid": "77a0264c9d5fe5b86321f800c29b6794",
        "title": "寄源休",
        "author": "元结",
        "content": "天下未偃兵，儒生预戎事。\n功劳安可问，且有忝官累。\n昔常以荒浪，不敢学为吏。\n况当在兵家，言之岂容易。\n忽然向三岭，境外为偏帅。\n时多尚矫诈，进退多欺贰。\n纵有一直方，则上似姦智。\n谁为明信者，能辨此劳畏。",
        "dynasty": "唐",
        "collection_info": null
    },
    {
        "uuid": "320c792fab335c2bd6634ad24bbbe984",
        "title": "雪中怀孟武昌",
        "author": "元结",
        "content": "冬来三度雪，农者欢岁稔。\n我麦根已濡，各得在仓廪。\n天寒未能起，孺子惊人寝。\n云有山客来，篮中见冬簟。\n烧柴为温酒，煮鳜为作渖。\n客亦爱桮尊，思君共桮饮。\n所嗟山路闲，时节寒又甚。\n不能苦相邀，兴尽还就枕。",
        "dynasty": "唐",
        "collection_info": null
    },
    {
        "uuid": "d518e21f34534a08218a34db21937bf4",
        "title": "与党评事",
        "author": "元结",
        "content": "自顾无功劳，一岁官再迁。\n跼身班次中，常窃媿耻焉。\n加以久荒浪，惛愚性颇全。\n未知在冠冕，不合无拘牵。\n勤强所不及，于人或未然。\n岂忘惠君子，恕之识见偏。\n且欲因我心，顺为理化先。\n彼云万物情，有愿随所便。\n爱君得自遂，令我空渊禅。",
        "dynasty": "唐",
        "collection_info": null
    },
    {
        "uuid": "5e8f602b2aa8a71c227ca63ffb4e8ba5",
        "title": "与党侍御",
        "author": "元结",
        "content": "众坐吾独欢，或问欢为谁。\n高人党茂宗，復来官宪司。\n昔吾顺元和，与世行自遗。\n茂宗正作吏，日有趋走疲。\n及吾污冠冕，茂宗方矫时。\n诮吾顺让者，乃是干进资。\n今将问茂宗，茂宗欲何辞。\n若云吾无心，此来復何为。\n若云吾有羞，于此还见嗤。\n谁言万类心，闲之不可窥。\n吾欲喻茂宗，茂宗宜听之。\n长辕有修辙，驭者令尔驰。\n山谷安可怨，筋力当自悲。\n嗟嗟党茂宗，可为识者规。",
        "dynasty": "唐",
        "collection_info": null
    },
    {
        "uuid": "8dcf3b5f692d5e2286a188f2a1cce5e2",
        "title": "与瀼溪邻里",
        "author": "元结",
        "content": "昔年苦逆乱，举族来南奔。\n日行几十里，爱君此山村。\n峰谷呀回映，谁家无泉源。\n修竹多夹路，扁舟皆到门。\n瀼溪中曲滨，其阳有闲园。\n邻里昔赠我，许之及子孙。\n我尝有匮乏，邻里能相分。\n我尝有不安，邻里能相存。\n斯人转贫弱，力役非无冤。\n终以瀼滨讼，无令天下论。",
        "dynasty": "唐",
        "collection_info": null
    },
    {
        "uuid": "e4f30db05e733faf4c7b29aae186cd7d",
        "title": "招孟武昌",
        "author": "元结",
        "content": "风霜枯万物，退谷如春时。\n穷冬涸江海，桮湖澄清漪。\n湖尽到谷口，单船近阶墀。\n湖中更何好，坐见大江水。\n欹石为水涯，半山在湖裏。\n谷口更何好，绝壑流寒泉。\n松桂荫茅舍，白云生坐边。\n武昌不干进，武昌人不厌。\n退谷正可游，桮湖任来泛。\n湖上有水鸟，见人不飞鸣。\n谷口有山兽，往往随人行。\n莫将车马来，令我鸟兽惊。",
        "dynasty": "唐",
        "collection_info": null
    },
    {
        "uuid": "1e882dda620e50bbd2f7477b5228289a",
        "title": "招陶别驾家阳华作",
        "author": "元结",
        "content": "海内厌兵革，骚骚十二年。\n阳华洞中人，似不知乱焉。\n谁能家此地，终老可自全。\n草堂背岩洞，几峰轩户前。\n清渠匝庭堂，出门仍灌田。\n半崖盘石径，高亭临极巅。\n引望见何处，迤逶陇北川。\n杉松几万株，苍苍满前山。\n岩高瞹华阳，飞溜何潺潺。\n洞深迷远近，但觉多洄渊。\n昼游兴未尽，日暮不欲眠。\n探烛饮洞中，醉昏漱寒泉。\n始知天下心，耽爱各有偏。\n陶家世高逸，公忍不独然。\n无或毕婚嫁，竟为俗务牵。",
        "dynasty": "唐",
        "collection_info": null
    },
    {
        "uuid": "faf307dc0e175309704c8f2cd63f7046",
        "title": "游石溪示学者",
        "author": "元结",
        "content": "小溪在城下，形胜堪赏爱。\n尤宜春水满，水石更殊怪。\n长山势迴合，井邑相萦带。\n石林绕舜祠，西南正相对。\n阶庭无争讼，郊境罢守卫。\n时时溪上来，劝引辞学辈。\n今谁不务武，儒雅道将废。\n岂忘二三子，旦夕相勉励。",
        "dynasty": "唐",
        "collection_info": null
    },
    {
        "uuid": "6671755573c458d1c8f163de69040d3d",
        "title": "游潓泉示泉上学者",
        "author": "元结",
        "content": "顾吾漫浪久，不欲有所拘。\n每到潓泉上，情性可安舒。\n草堂在山曲，澄澜涵阶除。\n松竹阴幽径，清源涌坐隅。\n筑塘列圃畦，引流灌时蔬。\n復在郊郭外，正堪静者居。\n惬心则自适，喜尚人或殊。\n此中若可安，不服铜虎符。",
        "dynasty": "唐",
        "collection_info": null
    },
    {
        "uuid": "17d2e65101c84ecd764815d1b02c10de",
        "title": "喻瀼溪乡旧游",
        "author": "元结",
        "content": "往年在瀼滨，瀼人皆忘情。\n今来游瀼乡，瀼人见我惊。\n我心与瀼人，岂有辱与荣。\n瀼人异其心，应为我冠缨。\n昔贤恶如此，所以辞公卿。\n贫穷老乡里，自休还力耕。\n况曾经逆乱，日厌闻战争。\n尤爱一溪水，而能存让名。\n终当来其滨，饮啄全此生。",
        "dynasty": "唐",
        "collection_info": null
    },
    {
        "uuid": "1e433419de36adfa760d2fcf04a61071",
        "title": "喻旧部曲",
        "author": "元结",
        "content": "漫游樊水阴，忽见旧部曲。\n尚言军中好，犹望有所属。\n故令争者心，至死终不足。\n与之一桮酒，喻使烧戎服。\n兵兴向十年，所见堪叹哭。\n相逢是遗人，当合识荣辱。\n劝汝学全生，随我畬退谷。",
        "dynasty": "唐",
        "collection_info": null
    },
    {
        "uuid": "ffe1bcc79176370665f6fd587c1b2626",
        "title": "喻常吾直",
        "author": "元结",
        "content": "山泽多饥人，闾里多坏屋。\n战争且未息，徴敛何时足。\n不能救人患，不合食天粟。\n何况假一官，而苟求其禄。\n近年更长吏，数月未为速。\n来者罢而官，岂得不为辱。\n劝为辞府主，从我游退谷。\n谷中有寒泉，为尔洗尘服。",
        "dynasty": "唐",
        "collection_info": null
    },
    {
        "uuid": "9fca403b188c8b725157d514aa789fba",
        "title": "漫问相里黄州",
        "author": "元结",
        "content": "东邻有渔父，西邻有山僧。\n各问其性情，变之俱不能。\n公为二千石，我为山海客。\n志业岂不同，今已殊名迹。\n相里不相类，相友且相异。\n何况天下人，而欲同其意。\n人意苟不同，分寸不相容。\n漫问轩裳客，何如耕钓翁。",
        "dynasty": "唐",
        "collection_info": null
    },
    {
        "uuid": "0cff6e1f5f6128c18824de18fee7ee5d",
        "title": "詶裴云客",
        "author": "元结",
        "content": "自厌久荒浪，于时无所任。\n耕钓以为事，来家樊水阴。\n甚醉或漫歌，甚闲亦漫吟。\n不知愚僻意，称得云客心。\n云客方持斧，与人正相临。\n符印随坐起，守位常森森。\n纵能有相招，岂暇来山林。",
        "dynasty": "唐",
        "collection_info": null
    },
    {
        "uuid": "589e7cbd17c803062afa9f5967a86330",
        "title": "酬孟武昌苦雪",
        "author": "元结",
        "content": "积[雪]闲山路，有人到庭前。\n云是孟武昌，令献苦雪篇。\n长吟未及终，不觉为凄然。\n古之贤达者，与世竟何异。\n不能救时患，讽谕以全意。\n知公惜春物，岂非爱时和。\n知公苦阴雪，伤彼灾患多。\n姦凶正驱驰，不合问君子。\n林莺与野兽，无乃怨于此。\n兵兴向九岁，稼穑谁能忧。\n何时不发卒，何日不杀牛。\n耕者日已少，耕牛日已希。\n皇天復何忍，更又恐毙之。\n自经危乱来，触物堪伤叹。\n见君问我意，只益胸中乱。\n山禽饥不飞，山木冻皆折。\n悬泉化为冰，寒水近不热。\n出门望天地，天地皆昏昏。\n时见双峰下，雪中生白云。",
        "dynasty": "唐",
        "collection_info": null
    },
    {
        "uuid": "15ddd8220706245740800cf7e6f73a0e",
        "title": "漫酬贾沔州",
        "author": "元结",
        "content": "往年壮心在，尝欲济时难。\n奉诏举州兵，令得诛暴叛。\n上将屡颠覆，偏师尝救乱。\n未曾弛戈甲，终日领簿案。\n出入四五年，忧劳忘昏旦。\n无谋静凶丑，自觉愚且愞。\n岂欲皁枥中，争食麧与藖。\n去年辞职事，所惧贻忧患。\n天子许安亲，官又得闲散。\n自家樊水上，性情尤荒慢。\n云山与水木，似不憎吾漫。\n以兹忘时世，日益无畏惮。\n漫醉人不嗔，漫眠人不唤。\n漫游无远近，漫乐无早晏。\n漫中漫亦忘，名利谁能算。\n闻君劝我意，为君一长叹。\n人谁年八十，我已过其半。\n家中孤弱子，长子未及冠。\n且为儿童主，种药老溪涧。",
        "dynasty": "唐",
        "collection_info": null
    },
    {
        "uuid": "a56bdce1a370a8e08271b000276c405d",
        "title": "送孟校书往南海",
        "author": "元结",
        "content": "吾闻近南海，乃是魑魅乡。\n忽见孟夫子，欢然游此方。\n忽喜海风来，海帆又欲张。\n漂漂随所去，不念归路长。\n君有失母儿，爱之似阿阳。\n始解随人行，不欲离君傍。\n相劝早旋归，此言慎勿忘。",
        "dynasty": "唐",
        "collection_info": null
    },
    {
        "uuid": "26478dc72db530b3134e5a16fde4642a",
        "title": "别何员外",
        "author": "元结",
        "content": "谁能守清躅，谁能嗣世儒。\n吾见何君饶，为人有是夫。\n黜官二十年，未曾暂崎岖。\n终不病贫贱，寥寥无所拘。\n忽然逢知己，数月领官符。\n犹是尚书郎，收赋来江湖。\n人皆悉苍生，随意极所须。\n比盗无兵甲，似偷又不如。\n公能独宽大，使之力自输。\n吾欲探时谣，为公伏奏书。\n但恐抵忌讳，未知肯听无。\n不然且相送，醉欢于坐隅。",
        "dynasty": "唐",
        "collection_info": null
    },
    {
        "uuid": "8eb20ee2f2c633c9bf9c6f10d8754110",
        "title": "宴湖上亭作",
        "author": "元结",
        "content": "广亭盖小湖，湖亭实清旷。\n轩窗幽水石，怪异尤难状。\n石尊能寒酒，寒水宜初涨。\n岸曲坐客稀，桮浮上摇漾。\n远水入帘幕，淅[沥]吹酒舫。\n欲去未回时，飘飘正堪望。\n酣兴思共醉，促酒更相向。\n舫去若惊凫，溶瀛满湖浪。\n朝来暮忘返，暮归独惆怅。\n谁肯爱林泉，从吾老湖上。",
        "dynasty": "唐",
        "collection_info": null
    },
    {
        "uuid": "4cee21b218812a0c9429fc05be26606d",
        "title": "夜宴石鱼湖作",
        "author": "元结",
        "content": "风霜虽惨然，出游熙天正。\n登临日暮归，置酒湖上亭。\n高烛照泉深，光华溢轩楹。\n如见海底日，曈曈始欲生。\n夜寒闭窗户，石溜何清泠。\n若在深洞中，半崖闻水声。\n醉人疑舫影，呼指递相惊。\n何故有双鱼，随吾酒舫行。\n醉昏能诞语，劝醉能忘情。\n坐无拘忌人，勿限醉与醒。",
        "dynasty": "唐",
        "collection_info": null
    },
    {
        "uuid": "341a5e96a4705dfe50e04cc79f6c1dbc",
        "title": "刘侍御月夜讌会",
        "author": "元结",
        "content": "我从苍梧来，将耕旧山田。\n踟蹰为故人，且復停归船。\n日夕得相从，转觉和乐全。\n愚爱凉风来，明月正满天。\n河汉望不见，几星犹粲然。\n中夜兴欲酣，改坐临清川。\n未醉恐天旦，更歌促繁弦。\n欢娱不可逢，请君莫言旋。",
        "dynasty": "唐",
        "collection_info": null
    },
    {
        "uuid": "e98f4a3ddf1bea0d3239b3ef3c273b8a",
        "title": "樊上漫作",
        "author": "元结",
        "content": "漫家郎亭下，復在樊水边。\n去郭五六里，扁舟到门前。\n山竹绕茅舍，庭中有寒泉。\n西边双石峰，引望堪忘年。\n四邻皆渔父，近渚多闲田。\n且欲学耕钓，于斯求老焉。",
        "dynasty": "唐",
        "collection_info": null
    },
    {
        "uuid": "69d45cd1a5a575b94c037430d634c219",
        "title": "登殊亭作",
        "author": "元结",
        "content": "时节方大暑，试来登殊亭。\n凭轩未及息，忽若秋气生。\n主人既多闲，有酒共我倾。\n坐中不相异，岂恨醉与醒。\n漫歌无人听，浪语无人惊。\n时復一回望，心目出四溟。\n谁能守缨佩，日与灾患幷。\n请君诵此意，令彼惑者听。",
        "dynasty": "唐",
        "collection_info": null
    },
    {
        "uuid": "0a3fddf776d61aba5edaa486e555220a",
        "title": "石鱼湖上作",
        "author": "元结",
        "content": "吾爱石鱼湖，石鱼在湖裏。\n鱼背有酒樽，绕鱼是湖水。\n儿童坐小舫，载酒胜一桮。\n座中令酒舫，空去復满来。\n湖岸多欹石，石下流寒泉。\n醉中一盥漱，快意无比焉。\n金玉吾不须，轩冕吾不爱。\n且欲坐湖畔，石鱼长相对。",
        "dynasty": "唐",
        "collection_info": null
    },
    {
        "uuid": "3fe55b07a720f985d6edbe9fc1cc5ed5",
        "title": "引东泉作",
        "author": "元结",
        "content": "东泉人未知，在我左山东。\n引之傍山来，垂流落庭中。\n宿雾含朝光，掩映如残虹。\n有时散成雨，飘洒随清风。\n众源发渊窦，殊怪皆不同。\n此流又高悬，{汸番}{汸番}在长空。\n山林何处无，兹地不可逢。\n吾欲解缨佩，便为泉上翁。",
        "dynasty": "唐",
        "collection_info": null
    },
    {
        "uuid": "5bd4c52f7cc52f4e22594333b32082c2",
        "title": "登白云亭",
        "author": "元结",
        "content": "出门见南山，喜逐松径行。\n穷高欲极远，始到白云亭。\n长山绕井邑，登望宜新晴。\n州渚曲湘水，萦迴随郡城。\n九疑千万峰，嵺嵺天外青。\n烟云无远近，皆傍林岭生。\n俯视松竹间，石水何幽清。\n涵映满轩户，娟娟如镜明。\n何人病惛浓，积醉且未醒。\n与我一登临，为君安性情。",
        "dynasty": "唐",
        "collection_info": null
    },
    {
        "uuid": "b32eda35c78bc7893fd8209c92cb5e28",
        "title": "潓阳亭作",
        "author": "元结",
        "content": "问吾常讌息，泉上何处好。\n独有潓阳亭，令人可终老。\n前轩临潓泉，凭几漱清流。\n外物自相扰，渊渊还復休。\n有时出东户，更欲檐下坐。\n非我意不行，石渠能留我。\n峰石若鳞次，欹垂復旋迴。\n为我引潓泉，泠泠檐下来。\n天寒宜泉温，泉寒宜天暑。\n谁到潓阳亭，其心肯思去。",
        "dynasty": "唐",
        "collection_info": null
    },
    {
        "uuid": "bf3603f98e28892318e149e4e655bc8a",
        "title": "登九疑第二峰",
        "author": "元结",
        "content": "九疑第二峰，其上有仙坛。\n杉松映飞泉，苍苍在云端。\n何人居此处，云是鲁女冠。\n不知几百岁，燕坐饵金丹。\n相传羽化时，云鹤满峰峦。\n妇中有高人，相望空长叹。",
        "dynasty": "唐",
        "collection_info": null
    },
    {
        "uuid": "adbcd8cc5e4bded567bd6642ba198519",
        "title": "题孟中丞茅阁",
        "author": "元结",
        "content": "小山为郡城，随水能萦纡。\n亭亭最高处，今是西南隅。\n杉大老犹在，苍苍数十株。\n垂阴满城上，枝叶何扶疎。\n乃知四海中，遗事谁谓无。\n及观茅阁成，始觉形胜殊。\n凭轩望熊湘，云榭连苍梧。\n天下正炎热，此然冰雪俱。\n客有在中坐，颂歌復何如。\n公欲举遗材，如此佳木欤。\n公方庇苍生，又如斯阁乎。\n请达谣颂声，愿公且踟蹰。",
        "dynasty": "唐",
        "collection_info": null
    },
    {
        "uuid": "72e06b8445d7b8e1694833d23a2903d1",
        "title": "窊尊诗",
        "author": "元结",
        "content": "巉巉小山石，数峰对窊亭。\n窊石堪为樽，状类不可名。\n巡迴数尺间，如见小蓬瀛。\n尊中酒初涨，始有岛屿生。\n岂无日观峰，直下临沧溟。\n爱之不觉醉，醉卧还自醒。\n醒醉在尊畔，始为吾性情。\n若以形胜论，坐隅临郡城。\n平湖近阶砌，近山復青青。\n异木几十株，林条冒檐楹。\n盘根满石上，皆作龙蛇形。\n酒堂贮酿器，户牖皆罂缾。\n此尊可常满，谁是陶渊明。",
        "dynasty": "唐",
        "collection_info": null
    },
    {
        "uuid": "24add355876bbcb8dfc7e950a66268fd",
        "title": "朝阳岩下歌",
        "author": "元结",
        "content": "朝阳岩下湘水深，朝阳洞口寒泉清。\n零陵城郭夹湘岸，岩洞幽奇带郡城。\n荒芜自古人不见，零陵徒有先贤传。\n水石为娱安可羡，长歌一曲留相劝。",
        "dynasty": "唐",
        "collection_info": null
    },
    {
        "uuid": "bf9cade369808b7b5b95b0826c384fb3",
        "title": "无为洞口作",
        "author": "元结",
        "content": "无为洞口春水满，无为洞傍春云白。\n爱此踟蹰不能去，令人悔作衣冠客。\n洞傍山僧皆学禅，无求无欲亦忘年。\n欲问其心不能问，我到山中得无闷。",
        "dynasty": "唐",
        "collection_info": null
    },
    {
        "uuid": "d13c4cd03ded580c4012385134720181",
        "title": "宿无为观",
        "author": "元结",
        "content": "九疑山深几千里，峰谷崎岖人不到。\n山中旧有仙姥家，十里飞泉遶丹竈。\n如今道士三四人，茹芝炼玉学轻身。\n霓裳羽盖傍临壑，飘飖似欲来云鹤。",
        "dynasty": "唐",
        "collection_info": null
    },
    {
        "uuid": "46e5b09169ee7a344a95ac8f0103d265",
        "title": "宿洄溪翁宅",
        "author": "元结",
        "content": "长松万株遶茅舍，怪石寒泉近岩下。\n老翁八十犹能行，将领儿孙行拾稼。\n吾羡老翁居处幽，吾爱老翁无所求。\n时俗是非何足道，得似老翁吾即休。",
        "dynasty": "唐",
        "collection_info": null
    },
    {
        "uuid": "273d8f9339b9980bb2dc79aae78a5bf3",
        "title": "说洄溪招退者",
        "author": "元结",
        "content": "长松亭亭满四山，山间乳窦流清泉。\n洄溪正在此山裏，乳水松膏常灌田。\n松膏乳水田肥良，稻苗如蒲米粒长。\n糜色如珈玉液酒，酒熟犹闻松节香。\n溪边老翁年几许，长男头白孙嫁女。\n问言只食松田米，无药无方向人语。\n浯溪石下多泉源，盛暑大寒冬大温。\n屠苏宜在水中石，洄溪一曲自当门。\n吾今欲作洄溪翁，谁能住我舍西东。\n勿惮山深与地僻，罗浮尚有葛仙翁。",
        "dynasty": "唐",
        "collection_info": null
    },
    {
        "uuid": "df13b49131fca587e36452a37f1170ac",
        "title": "宿丹崖翁宅",
        "author": "元结",
        "content": "扁舟欲到泷口湍，春水湍泷上水难。\n投竿来泊丹崖下，得与崖翁尽一欢。\n丹崖之亭当石颠，破竹半山引寒泉。\n泉流掩映在木杪，有若白鸟飞林间。\n往往随风作雾雨，湿人巾履满庭前。\n丹崖翁，爱丹崖，弃官几年崖下家。\n儿孙棹船抱酒瓮，醉裏长歌挥钓车。\n吾将求退与翁游，学翁歌醉在鱼舟。\n官吏随人往未得，却望丹崖惭復羞。",
        "dynasty": "唐",
        "collection_info": null
    },
    {
        "uuid": "b47212f87a00773af09df3a07c144243",
        "title": "石鱼湖上醉歌",
        "author": "元结",
        "content": "石鱼湖，似洞庭，夏水欲满君山青。\n山为樽，水为沼，酒徒历历坐洲岛。\n长风连日作大浪，不能废人运酒舫。\n我持长瓢坐巴丘，酌饮四坐以散愁。",
        "dynasty": "唐",
        "collection_info": null
    },
    {
        "uuid": "d6dab8591e7577cf6aee1f6f006dfa79",
        "title": "橘井",
        "author": "元结",
        "content": "灵橘无根井有泉，世间如梦又千年。\n乡园不见重归鹤，姓字今为第几仙。\n风[泠]露坛人悄悄，地闲荒径草绵绵。\n如何蹑得苏君迹，白日霓旌拥上天。",
        "dynasty": "唐",
        "collection_info": null
    },
    {
        "uuid": "d88011c357303c8fa08d13fb246f68ea",
        "title": "石宫四咏 一",
        "author": "元结",
        "content": "石宫春云白，白云宜苍苔。\n拂云践石径，俗士谁能来。",
        "dynasty": "唐",
        "collection_info": null
    },
    {
        "uuid": "e389baba905d3c72bcf821d4436193e3",
        "title": "石宫四咏 二",
        "author": "元结",
        "content": "石宫夏水寒，寒水宜高林。\n远风吹萝蔓，野客熙清阴。",
        "dynasty": "唐",
        "collection_info": null
    },
    {
        "uuid": "04bab661953664048be15e2538c75f34",
        "title": "石宫四咏 三",
        "author": "元结",
        "content": "石宫秋气清，清气宜山谷。\n落叶逐霜风，幽人爱松竹。",
        "dynasty": "唐",
        "collection_info": null
    },
    {
        "uuid": "ad0625e8adf55509efe8fb4ad3036a8a",
        "title": "石宫四咏 四",
        "author": "元结",
        "content": "石宫冬日暖，暖日宜温泉。\n晨光静水雾，逸者犹安眠。",
        "dynasty": "唐",
        "collection_info": null
    },
    {
        "uuid": "209c3e2f4e0abea587e166746e5094e6",
        "title": "欸乃曲五首 一",
        "author": "元结",
        "content": "偶存名迹在人间，顺俗与时未安闲。\n来谒大官兼问政，扁舟却入九疑山。",
        "dynasty": "唐",
        "collection_info": null
    },
    {
        "uuid": "0f7e06b14018a60ed73c18c11a31b59d",
        "title": "欸乃曲五首 二",
        "author": "元结",
        "content": "湘江二月春水平，满月和风宜夜行。\n唱桡欲过平阳戍，守吏相呼问姓名。",
        "dynasty": "唐",
        "collection_info": null
    },
    {
        "uuid": "6bb3f06dd087739bf578f8df1bf236c2",
        "title": "欸乃曲五首 三",
        "author": "元结",
        "content": "千里枫林烟雨深，无朝无暮有猨吟。\n停桡静听曲中意，好是云山韶濩音。",
        "dynasty": "唐",
        "collection_info": null
    },
    {
        "uuid": "664a152a3d9a83c3cf2131b4c79ee34a",
        "title": "欸乃曲五首 四",
        "author": "元结",
        "content": "零陵郡北湘水东，浯溪形胜满湘中。\n溪口石颠堪自逸，谁能相伴作渔翁。",
        "dynasty": "唐",
        "collection_info": null
    },
    {
        "uuid": "02a1c59ee4bfa4298ba1b3ea614b2b94",
        "title": "欸乃曲五首 五",
        "author": "元结",
        "content": "下泷船似入深渊，上泷船似欲昇天。\n泷南始到九疑郡，应绝高人乘兴船。",
        "dynasty": "唐",
        "collection_info": null
    },
    {
        "uuid": "c453097c8253fbbbf9e29628bc488bce",
        "title": "郢城西楼吟",
        "author": "张继",
        "content": "连山尽塞水萦迴，山上戍门临水开。\n珠帘直下一百丈，日暖游鳞自相向。\n昔人爱险闭层城，今人復爱闲江清。\n沙洲枫岸无来客，草绿花开山鸟鸣。",
        "dynasty": "唐",
        "collection_info": null
    },
    {
        "uuid": "072511d8e01e1370d4032d4f4e325e43",
        "title": "登丹阳楼",
        "author": "张继",
        "content": "寒皋那可望，旅客又初还。\n迢遰高楼上，萧疎凉野间。\n暮晴依远水，秋兴属连山。\n浮客时相见，霜雕朱翠颜。",
        "dynasty": "唐",
        "collection_info": null
    },
    {
        "uuid": "0a8125944466b5822ef15996d399976a",
        "title": "春夜皇甫冉宅欢宴",
        "author": "张继",
        "content": "流落时相见，悲欢共此情。\n兴因尊酒洽，愁为故人轻。\n暗滴花茎露，斜晖月过城。\n那知横吹笛，江外作边声。",
        "dynasty": "唐",
        "collection_info": null
    },
    {
        "uuid": "55e55428bd6825f26ff3a052d2a308e8",
        "title": "会稽秋晚奉呈于太守",
        "author": "张继",
        "content": "寂寂讼庭幽，森森戟户秋。\n山光隐危堞，湖色上高楼。\n禹穴探书罢，天台作赋游。\n云浮将越客，岁晚共淹留。",
        "dynasty": "唐",
        "collection_info": null
    },
    {
        "uuid": "7a07df19fa2a4211c749f540ef44591a",
        "title": "题严陵钓台",
        "author": "张继",
        "content": "旧隐人如在，清风亦似秋。\n客星沈夜壑，钓石俯春流。\n鸟向乔枝聚，鱼依浅濑游。\n古来芳饵下，谁是不吞钩。",
        "dynasty": "唐",
        "collection_info": null
    },
    {
        "uuid": "800f649002cb6d95cd8cb03c43f47fc1",
        "title": "清明日自西午桥至瓜岩村有怀",
        "author": "张继",
        "content": "晚霁龙门雨，春生汝穴风。\n鸟啼官路静，花发毁垣空。\n鸣玉惭时辈，垂丝学老翁。\n旧游人不见，惆怅洛城东。",
        "dynasty": "唐",
        "collection_info": null
    },
    {
        "uuid": "27a0a915e4e5cb9875dfc612bcd67d04",
        "title": "洛阳作",
        "author": "张继",
        "content": "洛阳天子县，金谷石崇乡。\n草色侵官道，花枝出苑墙。\n书成休逐客，赋罢遂为郎。\n贫贱非吾事，西游思自强。",
        "dynasty": "唐",
        "collection_info": null
    },
    {
        "uuid": "840066a8b01747ea02d1e309dec6de7f",
        "title": "晚次淮阳",
        "author": "张继",
        "content": "微凉风叶下，楚俗转清闲。\n候馆临秋水，郊扉掩暮山。\n月明潮渐近，露湿雁初还。\n浮客了无定，萍流淮海间。",
        "dynasty": "唐",
        "collection_info": null
    },
    {
        "uuid": "ee979c54d3a9befd27c1a0f2f7348558",
        "title": "送窦十九判官使江南",
        "author": "张继",
        "content": "游客淹星纪，裁诗炼土风。\n今看乘传去，那与问津同。\n南郡迎徐子，临川谒谢公。\n思归一惆怅，于越古亭中。",
        "dynasty": "唐",
        "collection_info": null
    },
    {
        "uuid": "401f1e15bab8ac1790617db2df087d14",
        "title": "江上送客游庐山",
        "author": "张继",
        "content": "楚客自相送，霑裳春水边。\n晚来风信好，併发上江船。\n花映新林岸，云开瀑布泉。\n惬心应在此，佳句向谁传。",
        "dynasty": "唐",
        "collection_info": null
    },
    {
        "uuid": "7c5199c632825819961e8972580793b9",
        "title": "酬张二十员外前国子博士窦叔向",
        "author": "张继",
        "content": "故交日零落，心赏寄何人。\n幸与冯唐遇，心同迹復亲。\n语言未终夕，离别又伤春。\n结念湓城下，闻猨诗兴新。",
        "dynasty": "唐",
        "collection_info": null
    },
    {
        "uuid": "aa2d40302bdb456cce2e98dc22aa215e",
        "title": "会稽郡楼雪霁",
        "author": "张继",
        "content": "江城昨夜雪如花，郢客登楼齐望华。\n夏禹坛前仍聚玉，西施浦上更飞沙。\n帘栊向晚寒风度，睥睨初晴落景斜。\n数处微明销不尽，湖山清映越人家。",
        "dynasty": "唐",
        "collection_info": null
    },
    {
        "uuid": "ff17b850c9f1038ebbd15c6a6896afb6",
        "title": "冯翊西楼",
        "author": "张继",
        "content": "城上西楼倚暮天，楼中归望正凄然。\n近郭乱山横古渡，野庄乔木带新烟。\n北风吹雁声能苦，远客辞家月再圆。\n陶令好文常对酒，相招那惜醉为眠。",
        "dynasty": "唐",
        "collection_info": null
    },
    {
        "uuid": "0b0d7bc7884d27201f21dbc5e2d06c2d",
        "title": "送邹判官往陈留",
        "author": "张继",
        "content": "齐宋伤心地，频年此用兵。\n女停襄邑杼，农废汶阳耕。\n国使乘轺去，诸侯拥节迎。\n深仁荷君子，薄赋恤黎甿。\n火燎原犹热，波摇海未平。\n应将否泰理，一问鲁诸生。",
        "dynasty": "唐",
        "collection_info": null
    },
    {
        "uuid": "65430d9a52c1ae18502dc4e1b14acdac",
        "title": "酬李书记校书越城秋夜见赠",
        "author": "张继",
        "content": "东越秋城夜，西人白髮年。\n寒城警刁斗，孤愤抱龙泉。\n凤辇栖岐下，鲸波鬬洛川。\n量空海陵粟，赐乏水衡钱。\n投阁嗤扬子，飞书代鲁连。\n苍苍不可问，余亦赋思玄。",
        "dynasty": "唐",
        "collection_info": null
    },
    {
        "uuid": "bd63ed018d0ed87fa005fd6530cb51c1",
        "title": "感怀",
        "author": "张继",
        "content": "调与时人背，心将静者论。\n终年帝城裏，不识五侯门。",
        "dynasty": "唐",
        "collection_info": null
    },
    {
        "uuid": "ec3267ad206e8bcccab042a1fbd7bb76",
        "title": "奉寄皇甫补阙",
        "author": "张继",
        "content": "京口情人别久，扬州估客来疎。\n潮至浔阳回去，相思无处通书。",
        "dynasty": "唐",
        "collection_info": null
    },
    {
        "uuid": "5989abc64e831ae3c6df9edad5b3ca0a",
        "title": "枫桥夜泊",
        "author": "张继",
        "content": "月落乌啼霜满天，江枫渔父对愁眠。\n姑苏城外寒山寺，夜半钟声到客船。",
        "dynasty": "唐",
        "collection_info": null
    },
    {
        "uuid": "269a88f3c2efb3a4dd9371404fde7189",
        "title": "阊门即事",
        "author": "张继",
        "content": "耕夫召募逐楼船，春草青青万顷田。\n试上吴门窥郡郭，清明几处有新烟。",
        "dynasty": "唐",
        "collection_info": null
    },
    {
        "uuid": "57eba577c8ff62b59bee34e8cfcce63e",
        "title": "安公房问法",
        "author": "张继",
        "content": "流年一日復一日，世事何时是了时。\n试向东林问禅伯，遣将心地学琉璃。",
        "dynasty": "唐",
        "collection_info": null
    },
    {
        "uuid": "4505ec8a8b8706c481a8226c8999fa26",
        "title": "上清词",
        "author": "张继",
        "content": "紫阳宫女捧丹砂，王母令过汉帝家。\n春风不肯停仙驭，却向蓬莱看杏花。",
        "dynasty": "唐",
        "collection_info": null
    },
    {
        "uuid": "be0e08a1fad5dccb661e24a0473ab20c",
        "title": "送顾况泗上觐叔父",
        "author": "张继",
        "content": "吴乡岁贡足嘉宾，后进之中见此人。\n别业更临洙泗上，拟将书卷对残春。",
        "dynasty": "唐",
        "collection_info": null
    },
    {
        "uuid": "2fb21ab40279d01d73719845ff3eeea4",
        "title": "留别",
        "author": "张继",
        "content": "何事千年遇圣君，坐令双鬓老江云。\n南行更入山深浅，岐路悠悠水自分。",
        "dynasty": "唐",
        "collection_info": null
    },
    {
        "uuid": "f37af1d6449ec884f9796c61b1ab0bc0",
        "title": "送张中丞归使幕",
        "author": "张继",
        "content": "独受主恩归，当朝似者稀。\n玉壶分御酒，金殿赐春衣。\n拂席流莺醉，鸣鞭骏马肥。\n满台簪白笔，捧手恋清辉。",
        "dynasty": "唐",
        "collection_info": null
    },
    {
        "uuid": "bc3f766d547dc7805d5ca2b6b4f7eeff",
        "title": "华州夜宴庾侍御宅",
        "author": "张继",
        "content": "世故他年别，心期此夜同。\n千峰孤烛外，片雨一更中。\n酒客逢山简，诗人得谢公。\n自怜驱匹马，拂曙向关东。",
        "dynasty": "唐",
        "collection_info": null
    },
    {
        "uuid": "34c1c20e3c71f906b5c3200ed5115b42",
        "title": "赠章八元",
        "author": "张继",
        "content": "相见谈经史，江楼坐夜阑。\n风声吹户响，灯影照人寒。\n俗薄交游尽，时危出处难。\n衰年逢二妙，亦得闷怀宽。",
        "dynasty": "唐",
        "collection_info": null
    },
    {
        "uuid": "2b92c8df0fca150b7b9833b0ca099a02",
        "title": "城西虎跑寺",
        "author": "张继",
        "content": "石势虎蹲伏，山形龙屈盘。\n寺开梁殿阁，坟掩晋衣冠。\n出涧泉声细，斜阳塔影寒。\n近城多囗囗，栖息此中安。",
        "dynasty": "唐",
        "collection_info": null
    },
    {
        "uuid": "9c1f45ec032f62b84ea054e91671732e",
        "title": "禇主簿宅会毕庶子钱员外郎使君",
        "author": "张继",
        "content": "开瓮腊酒熟，主人心赏同。\n斜阳疎竹上，残雪乱山中。\n更喜宣城印，朝廷与谢公。",
        "dynasty": "唐",
        "collection_info": null
    },
    {
        "uuid": "ed59b9025706d969c13b7a816a0d509b",
        "title": "奉送王相公赴幽州",
        "author": "张继",
        "content": "黄阁开帏幄，丹墀拜冕旒。\n位高汤左相，权总汉诸侯。\n不改周南化，仍分赵北忧。\n双旌过易水，千骑入幽州。\n塞草连天幕，边风动地愁。\n无因随远道，结束佩吴钩。",
        "dynasty": "唐",
        "collection_info": null
    },
    {
        "uuid": "58d08530f0cf4c10738b441865728c88",
        "title": "重经巴丘",
        "author": "张继",
        "content": "昔年高接李膺欢，日泛仙舟醉碧澜。\n诗句乱随青草落，酒肠俱逐洞庭宽。\n浮生聚散云相似，往事冥微梦一般。\n今日片帆城下去，秋风回首泪阑干。",
        "dynasty": "唐",
        "collection_info": null
    },
    {
        "uuid": "f351cca9eaf220c67bedbf2de369405e",
        "title": "九日巴丘杨公台上宴集",
        "author": "张继",
        "content": "凄凄霜日上高台，水国秋凉客思哀。\n万迭银山寒浪起，一行斜字早鸿来。\n谁家捣练孤城暮，何处题衣远信回。\n江汉路长身不定，菊花三笑旅怀开。",
        "dynasty": "唐",
        "collection_info": null
    },
    {
        "uuid": "df6791812f933180ea9c87653aff61e0",
        "title": "游灵岩",
        "author": "张继",
        "content": "灵岩有路入烟霞，台殿高低释子家。\n风满迴廊飘坠叶，水流绝涧泛秋花。\n青松阅世风霜古，翠竹题诗岁月赊。\n谁谓无生真可学，山中亦自有年华。",
        "dynasty": "唐",
        "collection_info": null
    },
    {
        "uuid": "5419b23e105fa1d8bb1ab24d7b03c378",
        "title": "河间献王墓",
        "author": "张继",
        "content": "汉家宗室独称贤，遗事闲中见旧编。\n偶过河间寻往迹，却怜荒冢带寒烟。\n频求千古书连帙，独对三雍策几篇。\n雅乐未兴人已逝，雄歌依旧大风传。",
        "dynasty": "唐",
        "collection_info": null
    },
    {
        "uuid": "b174f61f7f1082e4d76767cd31648f5f",
        "title": "秋日道中",
        "author": "张继",
        "content": "齐鲁西风草树秋，川原高下过东州。\n道边白鹤来华表，陌上苍麟卧古丘。\n九曲半应非禹迹，三山何处是仙洲。\n径行俯仰成今古，却忆当年赋远游。",
        "dynasty": "唐",
        "collection_info": null
    },
    {
        "uuid": "51838a0ee364dfe5df7a068079ee759e",
        "title": "华清宫",
        "author": "张继",
        "content": "天宝承平奈乐何，华清宫殿郁嵯峩。\n朝元阁峻临秦岭，羯鼓楼高俯渭河。\n玉树长飘云外曲，霓裳闲舞月中歌。\n只今惟有温泉水，呜咽声中感慨多。",
        "dynasty": "唐",
        "collection_info": null
    },
    {
        "uuid": "2fa3d8ec4da6fde22aecfd24a0da1386",
        "title": "春申君祠",
        "author": "张继",
        "content": "春申祠宇空山裏，古柏阴阴石泉水。\n日暮江南无主人，弥令过客思公子。\n萧条寒景傍山村，寂寞谁知楚相尊。\n当时珠履三千客，赵使怀惭不敢言。",
        "dynasty": "唐",
        "collection_info": null
    },
    {
        "uuid": "89ddba52ea8a22d6226cd2fc61eca51e",
        "title": "人日代客子是日立春",
        "author": "张继",
        "content": "人日兼春日，长怀復短怀。\n遥知双彩胜，併在一金钗。",
        "dynasty": "唐",
        "collection_info": null
    },
    {
        "uuid": "6995a52a8696caccb6285a87202b5c97",
        "title": "寄郑员外",
        "author": "张继",
        "content": "经月愁闻雨，新年苦忆君。\n何时共登眺，整屐待晴云。",
        "dynasty": "唐",
        "collection_info": null
    },
    {
        "uuid": "4fbc8ba39bdb02c4427181b738bf9cee",
        "title": "饮李十二宅",
        "author": "张继",
        "content": "重门敞春夕，灯烛霭余辉。\n醉我百尊酒，留连夜未归。",
        "dynasty": "唐",
        "collection_info": null
    },
    {
        "uuid": "30a75db3b98f7fd42aae904aacd9bd1d",
        "title": "山家",
        "author": "张继",
        "content": "板桥人渡泉声，茅檐日午鸡鸣。\n莫嗔焙茶烟暗，却喜晒谷天晴。",
        "dynasty": "唐",
        "collection_info": null
    },
    {
        "uuid": "5938d37566e42a2b71bde090f3f83cf2",
        "title": "归山",
        "author": "张继",
        "content": "心事数茎白髮，生涯一片青山。\n空林有雪相待，古道无人独还。",
        "dynasty": "唐",
        "collection_info": null
    },
    {
        "uuid": "5718389e839b6f0dfd91c95bc54294e6",
        "title": "金谷园",
        "author": "张继",
        "content": "綵楼歌馆正融融，一骑星飞锦帐空。\n老尽名花春不管，年年啼鸟怨东风。",
        "dynasty": "唐",
        "collection_info": null
    },
    {
        "uuid": "eb8a04db96892fb6416f31a99c1524df",
        "title": "邮亭",
        "author": "张继",
        "content": "云淡山横日欲斜，邮亭下马对残花。\n自从身逐征西府，每到开时不在家。",
        "dynasty": "唐",
        "collection_info": null
    },
    {
        "uuid": "e9d9bcdae76613e3d09c4d847518a40a",
        "title": "宿白马寺",
        "author": "张继",
        "content": "白马驮经事已空，断碑残剎见遗踪。\n萧萧茅屋秋风起，一夜雨声羁思浓。",
        "dynasty": "唐",
        "collection_info": null
    },
    {
        "uuid": "7098dee346790991d3e0218138f30e70",
        "title": "明德宫",
        "author": "张继",
        "content": "碧瓦朱楹白昼闲，金衣宝扇晓风寒。\n摩云观阁高如许，长对河流出断山。",
        "dynasty": "唐",
        "collection_info": null
    },
    {
        "uuid": "7185c3b4ab1e78b2b3b4f174163a547a",
        "title": "读峄山碑",
        "author": "张继",
        "content": "六国平来四海家，相君当代擅才华。\n谁知颂德山头石，却与他人戒后车。",
        "dynasty": "唐",
        "collection_info": null
    },
    {
        "uuid": "4621ecf9b116921a755c0eb713bd725e",
        "title": "句",
        "author": "张继",
        "content": "汉月经时掩，胡尘与岁深。",
        "dynasty": "唐",
        "collection_info": null
    },
    {
        "uuid": "fd9c6724c798efa8ebba6e6b0f8d3630",
        "title": "令狐员外宅宴寄中丞",
        "author": "韩翃",
        "content": "寒色凝罗幕，同人清夜期。\n玉杯留醉处，银烛送归时。\n独坐隔千里，空吟对雪诗。",
        "dynasty": "唐",
        "collection_info": null
    },
    {
        "uuid": "f9d804a28041f181390fc73f6912498f",
        "title": "禇主簿宅会毕庶子钱员外郎使君",
        "author": "韩翃",
        "content": "开瓮腊酒熟，主人心赏同。\n斜阳疎竹上，残雪乱天中。\n更喜宣城印，朝廷与谢公。",
        "dynasty": "唐",
        "collection_info": null
    },
    {
        "uuid": "711b6cd045aab9222ae8b5df7b001dc6",
        "title": "送李明府赴滑州",
        "author": "韩翃",
        "content": "渭城寒食罢，送客归远道。\n乌帽背斜晖，青骊踏春草。\n酒醒孤烛夜，衣冷千山早。\n去事沈尚书，应怜词赋好。",
        "dynasty": "唐",
        "collection_info": null
    },
    {
        "uuid": "d79064076510912d17822d2e38931863",
        "title": "送李司直赴江西使幕",
        "author": "韩翃",
        "content": "敛版辞汉廷，进帆归楚幕。\n三江城上转，九里人家泊。\n好酒近宜城，能诗谢康乐。\n雨晴西山树，日出南昌郭。\n竹露点衣巾，湖烟湿扃钥。\n主人苍玉佩，后骑黄金络。\n高视领八州，相期同一鹗。\n行当报知己，从此飞寥廓。",
        "dynasty": "唐",
        "collection_info": null
    },
    {
        "uuid": "7307f265eaa7762e2bd8fafafb476ab9",
        "title": "祭岳回重赠孟都督",
        "author": "韩翃",
        "content": "封作天齐王，清祠太山下。\n鲁公秋赛毕，晓日回高驾。\n从骑尽幽幷，同人皆沈谢。\n自矜文武足，一醉寒溪夜。",
        "dynasty": "唐",
        "collection_info": null
    },
    {
        "uuid": "ed4cdfab91ec5b7d87f1bf4cf5b67ef2",
        "title": "送南少府归寿春",
        "author": "韩翃",
        "content": "人言寿春远，此去先秋到。\n孤客小翼舟，诸生高翅帽。\n淮风生竹簟，楚雨移茶竈。\n若在八公山，题诗一相报。",
        "dynasty": "唐",
        "collection_info": null
    },
    {
        "uuid": "0d8dc99d2d3598837a7b9e13d0e7b7d2",
        "title": "赠别崔司直赴江东兼简常州独孤使君",
        "author": "韩翃",
        "content": "爱君青袍色，芳草能相似。\n官重法家流，名高墨曹吏。\n春衣淮上宿，美酒江边醉。\n楚酪沃雕胡，湘羹糁香饵。\n前朝山水国，旧日风流地。\n苏山逐青骢，江家驱白鼻。\n右军尚少年，三领东方骑。\n亦过小丹阳，应知百城贵。",
        "dynasty": "唐",
        "collection_info": null
    },
    {
        "uuid": "41aff6889b48c9715688ef44aed5f713",
        "title": "经月岩山",
        "author": "韩翃",
        "content": "驱车过闽越，路出饶阳西。\n仙山翠如画，簇簇生虹蜺。\n羣峯若侍从，众阜如婴提。\n岩峦互吞吐，岭岫相追携。\n中有月轮满，皎洁如圆珪。\n玉皇恣游览，到此神应迷。\n嫦娥曳霞帔，引我同攀跻。\n腾腾上天半，玉镜悬飞梯。\n瑶池何悄悄，鸾鹤烟中栖。\n回头望尘事，露下寒凄凄。",
        "dynasty": "唐",
        "collection_info": null
    },
    {
        "uuid": "f0c9a6c980efceb666d7b68d1fc7f18e",
        "title": "送客之江宁",
        "author": "韩翃",
        "content": "春流送客不应赊，南入徐州见柳花。\n朱雀桥边看淮水，乌衣巷裏问王家。\n千闾万井无多事，闢户开门向山翠。\n楚云朝下石头城，江燕双飞瓦棺寺。\n吴士风流甚可亲，相逢嘉赏日应新。\n从来此地夸羊酪，自有莼羹定却人。",
        "dynasty": "唐",
        "collection_info": null
    },
    {
        "uuid": "39e2b07d5782a08346493955dfabd319",
        "title": "送山阴姚丞携妓之任兼寄山阴苏少府",
        "author": "韩翃",
        "content": "东风香草路，南客心容与。\n白皙吴王孙，青蛾柳家女。\n都门数骑出，河口片帆举。\n夜簟眠橘洲，春衫傍枫屿。\n山阴政简甚从容，到罢唯求物外踪。\n落日花边剡溪水，晴烟竹裏会稽峯。\n才子风流苏伯玉，同官晓暮应相逐。\n加餐共爱鲈鱼肥，醒酒仍怜甘蔗熟。\n知君炼思本清新，季子如今德有邻。\n他日如寻始宁墅，题诗早晚寄西人。",
        "dynasty": "唐",
        "collection_info": null
    },
    {
        "uuid": "562032e392419178521c0d0ef40459ef",
        "title": "和高平朱参军思归作",
        "author": "韩翃",
        "content": "髯参军，髯参军。\n身为北州吏，心寄东山云。\n坐见凄凄芳草绿，遥思往日晴江曲。\n刺船频向剡中回，捧被曾过越人宿。\n花裏莺啼白日高，春楼把酒送车螯。\n狂歌好爱陶彭泽，佳句唯称谢法曹。\n平生乐事多如此，忍为浮名隔千里。\n一雁南飞动客心，思归何待秋风起。",
        "dynasty": "唐",
        "collection_info": null
    },
    {
        "uuid": "d8ba9cfacc27fff644c72dfab1486971",
        "title": "赠别成明府赴劒南",
        "author": "韩翃",
        "content": "朝为三室印，晚为三蜀人。\n遥知下车日，正及巴山春。\n县道橘花裏，驿流江水滨。\n公门輙无事，赏地能相亲。\n解衣初醉绿芳夕，应采蹲鸱荐佳客。\n霁水远暎西川时，闲望碧鸡飞古祠。\n爱君乐事佳兴发，天外铜梁多梦思。",
        "dynasty": "唐",
        "collection_info": null
    },
    {
        "uuid": "fbe2a8bd968c9c840e23407be7e0470a",
        "title": "送孙泼赴云中",
        "author": "韩翃",
        "content": "黄骢少年舞双戟，目视旁人皆辟易。\n百战能夸陇上儿，一身復作云中客。\n寒风动地气苍茫，横吹先悲出塞长。\n敲石军中传夜火，斧冰河畔汲朝浆。\n前锋直指阴山外，虏骑纷纷胆应碎。\n匈奴破尽人看归，金印酬功如斗大。",
        "dynasty": "唐",
        "collection_info": null
    },
    {
        "uuid": "c3464724d1b4bb787a56d72da9f625b6",
        "title": "送客还江东",
        "author": "韩翃",
        "content": "还家不落春风后，数日应沽越人酒。\n池畔花深鬬鸭栏，桥边雨洗藏鸦柳。\n遥怜内舍着新衣，復向邻家醉落晖。\n把手闲歌香橘下，空山一望鹧鸪飞。",
        "dynasty": "唐",
        "collection_info": null
    },
    {
        "uuid": "b57df4d8d607cb624d42be292323f0ea",
        "title": "送夏侯侍郎",
        "author": "韩翃",
        "content": "元戎车右早飞声，御史府中新正名。\n翰墨已齐钟大理，风流好继谢宣城。\n从军晓别龙骧幕，六骑先驱嘶近郭。\n前路应留白玉台，行人輙美黄金络。\n使君下马爱瀛洲，简贵将求物外游。\n听讼不闻乌布帐，迎宾暂着紫绨裘。\n公庭日夕罗山翠，功遂心闲无一事。\n移书或问岛边人，立仗时呼铃下吏。\n事业初传小夏侯，中年劒笏在西州。\n浮云飞鸟两相忘，他日依依城上楼。",
        "dynasty": "唐",
        "collection_info": null
    },
    {
        "uuid": "04a2e911cd198003995306956fa9d12e",
        "title": "送李湜下第归卫州便游河北",
        "author": "韩翃",
        "content": "莫嗟太常屈，便入苏门啸。\n裏在应未迟，勿作我身料。\n轻云日下不成阴，出对流芳搅别心。\n万雉城东春水阔，千人乡北晚花深。\n旧竹青青常绕宅，到时疎旷应自适。\n佳期纵得上宫游，旅食还为北邙客。\n路出司州胜景长，西山翠色带清漳。\n仙人矶近茱萸涧，铜雀台临野马冈。\n屡道主人多爱士，何辞策马千余里。\n高谭魏国访先生，修刺平原过内史。\n一举青云在早秋，恐君从此便淹留。\n有钱莫向河间用，载笔须来阙下游。",
        "dynasty": "唐",
        "collection_info": null
    },
    {
        "uuid": "5eec30e94008b376ee0f8a78298ad7a6",
        "title": "张山人草堂会王方士",
        "author": "韩翃",
        "content": "屿花晚，山日长，蕙带麻襦食草堂。\n一片水光飞入户，千竿竹影乱登墙。\n园梅熟，家酝香。\n新湿头巾不復篸，相看醉倒卧藜床。",
        "dynasty": "唐",
        "collection_info": null
    },
    {
        "uuid": "4ac8f64b22c74d0fb10c72c91920d718",
        "title": "送蓨县刘主簿楚",
        "author": "韩翃",
        "content": "起家得事平原侯，晚出都门辞旧游。\n草色连绵几千里，青骊躞蹀路旁子。\n花深近县宿河阳，竹暎春舟渡淇水。\n邺下淹留佳赏新，羣公旧日心相亲。\n金盘晓鲙朱衣鲋，玉簟霄迎翠羽人。\n王程书使前期促，他日应知举鞭速。\n寒水浮瓜五月时，把君衣袖长河曲。",
        "dynasty": "唐",
        "collection_info": null
    },
    {
        "uuid": "977213e3eaf429e9f1f56144cfe24383",
        "title": "题玉山观禅师兰若",
        "author": "韩翃",
        "content": "玉山宴坐移年月，锡杖承恩诣丹阙。\n先朝亲与会龙华，紫禁鸣钟白日斜。\n宫女焚香把经卷，天人就席礼袈裟。\n禅床久卧虎溪水，兰若初开凤城裏。\n不出嚣尘见远公，道成何必青莲宫。\n朝持药钵千家近，暮倚绳床一室空。\n掖垣挥翰君称美，远客陪游问真理。\n薄宦深知误此心，回心愿学雷居士。",
        "dynasty": "唐",
        "collection_info": null
    },
    {
        "uuid": "8369ab17d5edadb84d27cd82990de1e0",
        "title": "赠别上元主簿张着",
        "author": "韩翃",
        "content": "上书一见平津侯，劒笏斜齐秣陵尉。\n朝垂绶带迎远客，暮锁印囊飞上吏。\n长乐花深万井时，同官无事有归期。\n回船对酒三生渚，繫马焚香五愿祠。\n日日澄江带山翠，绿芳都在经过地。\n行人看射领军堂，游女题诗光宅寺。\n风流才调爱君偏，此别相逢定几年。\n惆怅浮云迷远道，张侯楼上月娟娟。",
        "dynasty": "唐",
        "collection_info": null
    },
    {
        "uuid": "0bcf45d9b6b956d8c71fb155120fe845",
        "title": "别氾水县尉",
        "author": "韩翃",
        "content": "未央宫殿金开钥，诏引贤良卷珠箔。\n花间赐食近丹墀，烟裏挥毫对青阁。\n万年枝影转斜光，三道先成君激昂。\n谷水直言身不顾，郄诜高第转名香。\n绿槐阴阴出关道，上有蝉声下秋草。\n奴子平头骏马肥，少年白皙登王畿。\n五侯客舍偏留宿，一县人家争看归。\n南向千峯北临水，佳期赏地应穷此。\n赋诗或送郑行人，举酒常陪魏公子。\n自怜寂寞会君稀，犹着前时博士衣。\n我欲低眉问知己，若将无用废东归。",
        "dynasty": "唐",
        "collection_info": null
    },
    {
        "uuid": "ae669a17f9b75ec0a412e092dbcab929",
        "title": "别李明府",
        "author": "韩翃",
        "content": "宠光五世要青组，出入珠宫引箫鼓。\n醉舞雄王玳瑁床，娇嘶骏马珊瑚柱。\n胡儿夹鼓越婢随，行捧玉盘尝荔枝。\n罗山道士请人送，林邑使臣调象骑。\n爱君一身游上国，阙下名公如旧识。\n万里初怀印绶归，湘江过尽岭花飞。\n五侯焦石烹江笋，千户沈香染客衣。\n别后想君难可见，苍梧云裏空山县。\n汗苑芳菲入夏阑，待君障日蒲葵扇。",
        "dynasty": "唐",
        "collection_info": null
    },
    {
        "uuid": "0eddb1cf9beb753323354d52b5323659",
        "title": "送中兄典邵州",
        "author": "韩翃",
        "content": "官骑连西向楚云，朱轩出饯昼纷纷。\n百城兼领安南国，双笔遥挥王左君。\n一路诸侯争馆谷，洪池高会荆台曲。\n玉颜送酒铜[鞮]歌，金管留人石头宿。\n北雁初回江燕飞，南湖春暖着春衣。\n湘君祠对空山掩，渔父焚香日暮归。\n百事无留到官后，重门寂寂垂高柳。\n零陵过赠石香溪，洞口人来饮醇酒。\n登楼暮结邵阳情，万里苍波烟霭生。\n他日新诗应见报，还如宣远在安城。",
        "dynasty": "唐",
        "collection_info": null
    },
    {
        "uuid": "c29f8c1ea69414c94dc0847e8a409a35",
        "title": "送万巨",
        "author": "韩翃",
        "content": "汉相见王陵，扬州事张禹。\n风帆木兰檝，水国莲花府。\n百丈清江十月天，寒城鼓角晓钟前。\n金炉促膝诸曹吏，玉管繁华美少年。\n有时过向长干地，远对湖光近山翠。\n好逢南苑看人归，也向西池留客醉。\n高柳垂烟橘带霜，朝游石渚暮横塘。\n红笺色夺风流座，白苎词倾翰墨场。\n夫子前年入朝后，高名籍籍时贤口。\n共怜诗兴转清新，继远家声在此身。\n屈指待为青琐客，回头莫羡白亭人。",
        "dynasty": "唐",
        "collection_info": null
    },
    {
        "uuid": "bc60e049e5f291e0b24d5a41cc146dad",
        "title": "送巴州杨使君",
        "author": "韩翃",
        "content": "白云县北千山口，青岁欲开残雪后。\n前驱锦带鱼皮鞮，侧佩金璋虎头绶。\n南郑侯家醉落晖，东关陌上着鞭归。\n愁看野马随官骑，笑取秦人带客旗。\n使者下车忧疾苦，豪吏销声出公府。\n万里歌钟相庆时，巴童声节渝儿舞。",
        "dynasty": "唐",
        "collection_info": null
    },
    {
        "uuid": "fe72c4aa0c2b4380c2fdaf4bd84a85ea",
        "title": "送王侍御赴江西兼寄李袁州",
        "author": "韩翃",
        "content": "中朝理章服，南国随旌旆。\n腊酒湘城隅，春衣楚江外。\n垂帘白角簟，下筯鲈鱼鲙。\n雄笔佐名公，虚舟应时辈。\n按俗承流几路清，平明山霭春江云。\n湓城诗赠鱼司马，汝水人逢王右军。\n绿苹白芷遥相引，孤兴幽寻知不近。\n井上铜人行见无，湖中石燕飞应尽。\n礼门前直事仙郎，腰垂青绶领咸阳。\n花间五马迎君日，雨霁烟开玉女冈。",
        "dynasty": "唐",
        "collection_info": null
    },
    {
        "uuid": "7b5bc543cb8a04084eef53cf57b15d03",
        "title": "寄雍丘窦明府",
        "author": "韩翃",
        "content": "少年结绶骋金羁，许下如看琼树枝。\n入里亲过朗陵伯，出门高视颍川儿。\n西游太府东乘传，泗上诸侯谁不羡。\n时辈宁将白笔期，高流竚向丹霄见。\n何事飜飞不及羣，虎班突骑来纷纷。\n吴江垂钓楚山醉，身寄沧波心白云。\n中岁胡尘静如扫，一官又罢行将老。\n薛公荐士得君初，囗领黄金千室余。\n机尽独亲沙上鸟，家贫唯向釜中鱼。\n囗囗囗囗囗囗囗，囗出重门烟树裏。\n感物吟诗对暮天，怀人倚杖临秋水。\n别离几日问前期，鸣雁亭边人去时。\n独坐不堪朝与夕，高风萧索乱蝉悲。",
        "dynasty": "唐",
        "collection_info": null
    },
    {
        "uuid": "f3b3998ed8f56c0da6d54cab7c32e587",
        "title": "赠衮州孟都督",
        "author": "韩翃",
        "content": "少年亲事冠军侯，中岁仍迁北衮州。\n露冕宁夸汉车服，下帷常讨鲁春秋。\n后斋草色连高阁，车简人稀独行乐。\n闲心近掩陶使君，诗兴遥齐谢康乐。\n远山重迭水逶迤，落日东城闲望时。\n不见双亲办丰膳，能留五马尽佳期。\n北场争转黄金勒，爱客华亭赏秋色。\n卷帘满地铺氍毹，吹角鸣弦开玉壶。\n愿学平原十日饮，此时不忍歌骊驹。",
        "dynasty": "唐",
        "collection_info": null
    },
    {
        "uuid": "321da6ae979981d243041e801c2011dd",
        "title": "别孟都督",
        "author": "韩翃",
        "content": "平芜霁色寒城下，美酒百壶争劝把。\n连呼宝劒锐头儿，少驻金羁大头马。\n一饮留欢分有余，寸心怀思復何如。\n他时相忆若相问，青琐门前开素书。",
        "dynasty": "唐",
        "collection_info": null
    },
    {
        "uuid": "eeee8aab125496c4e0d934c2cf05fd26",
        "title": "送别郑明府",
        "author": "韩翃",
        "content": "长头大鼻鬓如雪，早岁连兵劒锋折。\n千金尽去无斗储，双袖破来空百结。\n独恋郊扉已十春，高阳酒徒连此身。\n路傍谁识郑公子，谷口应知汉逸人。\n儿女相悲探井臼，前功岂在他人后。\n劝君不得学渊明，且策驴车辞五柳。",
        "dynasty": "唐",
        "collection_info": null
    },
    {
        "uuid": "0e060a1565da5cf9e3be888948a9e70c",
        "title": "赠别王侍御赴上都",
        "author": "韩翃",
        "content": "翩翩马上郎，执简佩银章。\n西向洛阳归鄠杜，回头结念莲花府。\n朝辞芳草万岁街，暮宿春山一泉坞。\n青青树色傍行衣，乳燕流莺相间飞。\n远过三峯临八水，幽寻佳赏偏如此。\n残花片片细柳风，落日疎钟小槐雨。\n相思掩泣復何如，公子门前人渐疎。\n幸有心期当小暑，葛衣纱帽望回车。",
        "dynasty": "唐",
        "collection_info": null
    },
    {
        "uuid": "3b8c042896d83e627d9087a1d5723265",
        "title": "赠别太常李博士兼寄两省旧游",
        "author": "韩翃",
        "content": "两年戴武弁，趋侍明光殿。\n一朝簪惠文，客事信陵君。\n简异当朝执，香非寓直熏。\n差肩何记室，携手李将军。\n玉镫初回酸枣馆，金钿正舞石榴裙。\n忽惊万事随流水，不见双旌逐塞云。\n感旧抚心多寂寂，与君相遇头初白。\n暂夸五首军中诗，还忆万年枝下客。\n昨日留欢今送归，空披秋水暎斜晖。\n闲吟佳句对孤鹤，惆怅寒霜落叶稀。",
        "dynasty": "唐",
        "collection_info": null
    },
    {
        "uuid": "605068f1153702eb0b34c2439c749968",
        "title": "寄哥舒仆射",
        "author": "韩翃",
        "content": "万里长城家，一生唯报国。\n腰垂紫文绶，手控黄金勒。\n高视黑头翁，遥吞白骑贼。\n先麾牙门将，转鬬黄河北。\n帐下亲兵皆少年，锦衣承日绣行缠。\n辘轳宝劒初出鞘，宛转角弓初上弦。\n步人抽箭大如笛，前把两矛后双戟。\n左盘右射红尘中，鹘入鸦羣有谁敌。\n杀将破军白日余，回旃舞旆北风初。\n郡公楯鼻好磨墨，走马为君飞羽书。",
        "dynasty": "唐",
        "collection_info": null
    },
    {
        "uuid": "ace35848fea15cf33c65bca86f49aa9c",
        "title": "赠别华阴道士",
        "author": "韩翃",
        "content": "紫府先生旧同学，腰垂彤管贮灵药。\n耻论方士小还丹，好饮仙人太玄酪。\n芙蓉山顶玉池西，一室平临万仞溪。\n昼洒瑶台五云湿，夜行金烛七星齐。\n回身暂下青冥裏，方外相寻有知己。\n卖鲊市中何许人，钓鱼坐上谁家子。\n青青百草云台春，烟驾霓衣白角巾。\n露叶独归仙掌去，迴风片雨谢时人。",
        "dynasty": "唐",
        "collection_info": null
    },
    {
        "uuid": "3b17eda0d308be2ab2a358208f27faba",
        "title": "送崔秀才赴上元兼省叔父",
        "author": "韩翃",
        "content": "寒塘敛暮雪，腊鼓迎春早。\n匹马五城人，重裘千里道。\n淮山轻露湿，江树狂风扫。\n楚县久酝醲，扬州百花好。\n练湖东望接云阳，女市西游入建康。\n行乐远夸红布旆，风流近赌紫香囊。\n诗家行辈如君少，极目苦心怀谢朓。\n烟开日上板桥南，吴岫青青出林表。",
        "dynasty": "唐",
        "collection_info": null
    },
    {
        "uuid": "455b5a950ac02c9f4abfe5204cb7bc22",
        "title": "赠别韦兵曹归池州",
        "author": "韩翃",
        "content": "南陵八月天，暮色远峰前。\n楚竹青阳路，吴江赤马船。\n籝金诸客贵，佩玉主人贤。\n终日应相逐，归期定几年。",
        "dynasty": "唐",
        "collection_info": null
    },
    {
        "uuid": "406dbc196bb7d21e626e69f023d9a332",
        "title": "寄武陵李少府",
        "author": "韩翃",
        "content": "小县春山口，公孙吏隐时。\n楚歌催晚醉，蛮语入新诗。\n桂水遥相忆，花源暗有期。\n郢门千里外，莫怪尺书迟。",
        "dynasty": "唐",
        "collection_info": null
    },
    {
        "uuid": "27862e4d0d1af5acb71d5c2c9e4081f3",
        "title": "赠张建",
        "author": "韩翃",
        "content": "结客平陵下，当年倚侠游。\n传看辘轳剑，醉脱骦骕裘。\n翠羽双鬟妾，珠帘百尺楼。\n春风坐相待，晚日莫淹留。",
        "dynasty": "唐",
        "collection_info": null
    },
    {
        "uuid": "b6c9f19e9e014f8008e8d94eee421e3d",
        "title": "送监军李判官",
        "author": "韩翃",
        "content": "上客佩双剑，东城喜再游。\n旧从张博望，新事郑长秋。\n踏水回金勒，看风试锦裘。\n知君不久住，汉将扫旄头。",
        "dynasty": "唐",
        "collection_info": null
    },
    {
        "uuid": "4a9a3e98f7a8431a2cd9cb5e6559b4f3",
        "title": "送客归广平",
        "author": "韩翃",
        "content": "家在赵邯郸，归心輙自欢。\n晚杯狐腋暖，春雪马毛寒。\n孟月途中破，轻冰水上残。\n到时杨柳色，奈向故园看。",
        "dynasty": "唐",
        "collection_info": null
    },
    {
        "uuid": "86298df68100598e734fa6d232c72cfb",
        "title": "送张儋水路归北海",
        "author": "韩翃",
        "content": "千里东归客，孤心忆旧游。\n片帆依白水，高枕卧青州。\n柏寝寒芜变，梧台宿雨收。\n知君心兴远，每上海边楼。",
        "dynasty": "唐",
        "collection_info": null
    },
    {
        "uuid": "097c4c3507a5b4cebfce4955b5c1cc13",
        "title": "送故人归鲁",
        "author": "韩翃",
        "content": "鲁客多归兴，居人怅别情。\n雨余衫袖冷，风急马蹄轻。\n秋草灵光殿，寒云曲阜城。\n知君拜亲后，少妇下机迎。",
        "dynasty": "唐",
        "collection_info": null
    },
    {
        "uuid": "bf83e7de9c38d44cbf2d6dd68684de09",
        "title": "送故人归蜀",
        "author": "韩翃",
        "content": "一骑西南远，翩翩入剑门。\n客衣筒布润，山舍荔枝繁。\n古庙祠金马，春江带白鼋。\n自应成旅逸，爱客有王孙。",
        "dynasty": "唐",
        "collection_info": null
    },
    {
        "uuid": "4a791c90553be520b5b16b7614ac3506",
        "title": "酬程延秋夜即事见赠",
        "author": "韩翃",
        "content": "长簟迎风早，空城澹月华。\n星河秋一雁，砧杵夜千家。\n节候看应晚，心期卧亦赊。\n向来吟秀句，不觉已鸣鸦。",
        "dynasty": "唐",
        "collection_info": null
    },
    {
        "uuid": "0967f848df4df5b04a64ab84ba02539e",
        "title": "送郭赞府归淮南",
        "author": "韩翃",
        "content": "骏马淮南客，归时引望新。\n江声六合暮，楚色万家春。\n白苎歌西曲，黄苞寄北人。\n不知心赏后，早晚见行尘。",
        "dynasty": "唐",
        "collection_info": null
    },
    {
        "uuid": "abcce834bd65819f2a302096278dfa21",
        "title": "题龙兴寺澹师房",
        "author": "韩翃",
        "content": "双林彼上人，诗兴转相亲。\n竹裏经声晚，门前山色春。\n卷帘苔点净，下筯药苗新。\n记取无生理，归来问此身。",
        "dynasty": "唐",
        "collection_info": null
    },
    {
        "uuid": "52542965f03bcf140d45549b8f4ff11f",
        "title": "送客游江南",
        "author": "韩翃",
        "content": "南使孤帆远，东风任意吹。\n楚云殊不断，江鸟暂相随。\n月净鸳鸯水，春生豆蔻枝。\n赏称佳丽地，君去莫应知。",
        "dynasty": "唐",
        "collection_info": null
    },
    {
        "uuid": "b387263d4068cd27f1b600dfe229c0f8",
        "title": "送高员外赴淄青使幕",
        "author": "韩翃",
        "content": "远水流春色，回风送落晖。\n人趋双节近，马递百花归。\n山驿尝官酒，关城度客衣。\n从来赤管笔，提向幕中稀。",
        "dynasty": "唐",
        "collection_info": null
    },
    {
        "uuid": "777bd6fb1391ef83873228f3255dfb15",
        "title": "寻胡处士不遇",
        "author": "韩翃",
        "content": "到来心自足，不见亦相亲。\n说法思居士，忘机忆丈人。\n微风吹药案，晴日照茶巾。\n幽兴殊未尽，东城飞暮尘。",
        "dynasty": "唐",
        "collection_info": null
    },
    {
        "uuid": "dcb235f2dd255327d59a46565df887a2",
        "title": "赠张道者",
        "author": "韩翃",
        "content": "采药三山罢，乘风五日归。\n翦荷成旧屋，剉蘗染新衣。\n玉粒指应久，丹砂验不微。\n坐看青节引，要与白云飞。",
        "dynasty": "唐",
        "collection_info": null
    },
    {
        "uuid": "abc17f8684e1ea5927f0c03fa9221ac5",
        "title": "题苏许公林亭",
        "author": "韩翃",
        "content": "平津东阁在，别是竹林期。\n万叶秋声裏，千家落照时。\n门随深巷静，窗过远钟迟。\n客舍苔生处，依依又赋诗。",
        "dynasty": "唐",
        "collection_info": null
    },
    {
        "uuid": "d57bdab584b1e11cce7e0ab7b6d9f93c",
        "title": "送元诜还江东",
        "author": "韩翃",
        "content": "过江秋色在，诗兴与归心。\n客路随枫岸，人家扫橘林。\n潮声当昼起，山翠近南深。\n几日华阳洞，寒花引独寻。",
        "dynasty": "唐",
        "collection_info": null
    },
    {
        "uuid": "54cdcc6c62912963dd601e4c48b9e1d1",
        "title": "送客游江南",
        "author": "韩翃",
        "content": "桂水随去远，赏心知有余。\n衣香楚山橘，手鲙湘波鱼。\n芳芷不共把，浮云怅离居。\n遥想汩罗上，弔屈秋风初。",
        "dynasty": "唐",
        "collection_info": null
    },
    {
        "uuid": "cbb86f2d00d1dd764f9bb8ffed9c5522",
        "title": "送海州姚别驾",
        "author": "韩翃",
        "content": "少年为长史，东去事诸侯。\n坐觉千闾静，闲随五马游。\n行人楚国道，暮雪郁林州。\n他日知相忆，春风海上楼。",
        "dynasty": "唐",
        "collection_info": null
    },
    {
        "uuid": "62cf64e7a36261ad950ab543b7cb1b44",
        "title": "送夏侯审",
        "author": "韩翃",
        "content": "谢公邻里在，日夕问佳期。\n春水人归后，东田花尽时。\n下楼闲待月，行乐笑题诗。\n他日吴中路，千山入梦思。",
        "dynasty": "唐",
        "collection_info": null
    },
    {
        "uuid": "9378e1cc6417ae674bf82ca6152c3472",
        "title": "送赵评事赴洪州使幕",
        "author": "韩翃",
        "content": "孤舟行远近，一路过湘东。\n官属张廷尉，身随杜幼公。\n山河映湘竹，水驿带青枫。\n万里思君处，秋江夜雨中。",
        "dynasty": "唐",
        "collection_info": null
    },
    {
        "uuid": "ef048ec60a0e2161d65615b529965b69",
        "title": "送李侍御赴徐州行营",
        "author": "韩翃",
        "content": "少年兼柱史，东至旧徐州。\n远属平津阁，前驱博望侯。\n向营淮水满，吹角楚天秋。\n客梦依依处，寒山对白楼。",
        "dynasty": "唐",
        "collection_info": null
    },
    {
        "uuid": "38d911b1c34fd64e4f0207feeee7e22a",
        "title": "送李秀才归江南",
        "author": "韩翃",
        "content": "过淮芳草歇，千里又东归。\n野水吴山出，家林越鸟飞。\n荷香随去棹，梅雨点行衣。\n无数沧江客，如君达者稀。",
        "dynasty": "唐",
        "collection_info": null
    },
    {
        "uuid": "cab4390b3318ec1a0319a43702e04d57",
        "title": "题僧房",
        "author": "韩翃",
        "content": "披衣闻客至，关锁此时开。\n鸣罄夕阳尽，捲帘秋色来。\n名香连竹径，清梵出花台。\n身在心无住，他方到几回。",
        "dynasty": "唐",
        "collection_info": null
    },
    {
        "uuid": "54666e9cc10968b56778391b94e9ab05",
        "title": "送寿州陈录事",
        "author": "韩翃",
        "content": "寿阳南渡口，敛笏见诸侯。\n五两楚云暮，千家淮水秋。\n开帘对芳草，送客上春洲。\n请问山中桂，王孙几度游。",
        "dynasty": "唐",
        "collection_info": null
    },
    {
        "uuid": "e46b46d5e444e8b4a600fef140d6f638",
        "title": "送赵陆司兵归使幕",
        "author": "韩翃",
        "content": "客路青芜遍，关城白日低。\n身趋双节近，名共五云齐。\n远水公田上，春山郡舍西。\n无因得携手，东望转悽悽。",
        "dynasty": "唐",
        "collection_info": null
    },
    {
        "uuid": "48d91b4769e9bbf5e2f3cd9f1118fb07",
        "title": "送蒋员外端公归淮南",
        "author": "韩翃",
        "content": "淮南芳草色，日夕引归船。\n御史王元贶，郎官顾彦先。\n光风千日暖，寒食百花燃。\n惆怅佳期近，澄江与暮天。",
        "dynasty": "唐",
        "collection_info": null
    },
    {
        "uuid": "4d441af18bf0ca83785327b19796101b",
        "title": "题慈仁寺竹院",
        "author": "韩翃",
        "content": "千峰对古寺，何异到西林。\n幽罄蝉声下，闲窗竹翠阴。\n诗人谢客兴，法侣远公心。\n寂寂炉烟裏，香花欲暮深。",
        "dynasty": "唐",
        "collection_info": null
    },
    {
        "uuid": "c063ca3638006bc3fcd7a57bd1fb5834",
        "title": "赠郓州马使君",
        "author": "韩翃",
        "content": "东方千马骑，出望使君时。\n暮雪行看尽，春城到莫迟。\n路人趋墨帻，官柳度青丝。\n他日铃斋内，知君亦赋诗。",
        "dynasty": "唐",
        "collection_info": null
    },
    {
        "uuid": "016d9175708c13fc13cffe0d14e4768a",
        "title": "送张丞归使幕",
        "author": "韩翃",
        "content": "独受主恩归，当朝似者稀。\n玉壶分御酒，金殿赐春衣。\n拂席流莺醉，鸣鞭骏马肥。\n满台簪白笔，捧手恋清晖。",
        "dynasty": "唐",
        "collection_info": null
    },
    {
        "uuid": "a3d82cefdce58a00801be9084140a6db",
        "title": "赠长洲何主簿",
        "author": "韩翃",
        "content": "挂席逐归流，依依望虎丘。\n残春过楚县，夜雨宿吴洲。\n野寺吟诗入，溪桥折笋游。\n到官无一事，清静有诸侯。",
        "dynasty": "唐",
        "collection_info": null
    },
    {
        "uuid": "aa7703dcf112283e91d62966a582054e",
        "title": "送崔过归淄青幕府",
        "author": "韩翃",
        "content": "平陵车马客，海上见旌旗。\n旧驿千山下，残花一路时。\n春衣过水冷，暮雨出关迟。\n莫道青州客，迢迢在梦思。",
        "dynasty": "唐",
        "collection_info": null
    },
    {
        "uuid": "e49c212e0fa45c4ba05278397d0b3f43",
        "title": "田仓曹东亭夏夜饮得春字",
        "author": "韩翃",
        "content": "薛公门下人，公子又相亲。\n玉佩迎初夜，金壶醉老春。\n葛衣香有露，罗幕静无尘。\n更羡风流外，文章是一秦。",
        "dynasty": "唐",
        "collection_info": null
    },
    {
        "uuid": "471edf57623a17931fb369b5ed4b0678",
        "title": "赠王逖",
        "author": "韩翃",
        "content": "端笏事龙楼，思闲輙告休。\n新调赭白马，暂试黑貂裘。\n珠履迎佳客，金钱与莫愁。\n座中豪贵满，谁道不风流。",
        "dynasty": "唐",
        "collection_info": null
    },
    {
        "uuid": "695904f85afeaa75e1b0a47af528419f",
        "title": "送深州吴司马归使幕",
        "author": "韩翃",
        "content": "东门送远客，车马正纷纷。\n旧识张京兆，新随刘领军。\n行骢看暮雨，归雁踏青云。\n一去藂台北，佳声几日闻。",
        "dynasty": "唐",
        "collection_info": null
    },
    {
        "uuid": "1e843091b43e83258cef7753aace87dd",
        "title": "送客之上谷",
        "author": "韩翃",
        "content": "北客悲秋色，田园忆去来。\n披衣朝易水，匹马夕燕台。\n风翦荷花碎，霜迎栗罅开。\n赏心知不浅，累月故人杯。",
        "dynasty": "唐",
        "collection_info": null
    },
    {
        "uuid": "150840c9bbad3c9ff1dc20bfbf69b0a6",
        "title": "同中书刘舍人题青龙上房",
        "author": "韩翃",
        "content": "西掖归来后，东林静者期。\n远峰春雪裏，寒竹暮天时。\n笑说金人偈，闲听宝月诗。\n更怜茶兴在，好出下方迟。",
        "dynasty": "唐",
        "collection_info": null
    },
    {
        "uuid": "e715c5d28c501c1ffbe615fe52de7baa",
        "title": "宴吴王宅",
        "author": "韩翃",
        "content": "玉管箫声合，金杯酒色殷。\n听歌吴季札，纵饮汉中山。\n称寿争离席，留欢輙上关。\n莫言辞客醉，犹得曳裾还。",
        "dynasty": "唐",
        "collection_info": null
    },
    {
        "uuid": "f2c3be3460faf50e008b778c473ff1d1",
        "title": "题荐福寺衡岳暕师房",
        "author": "韩翃",
        "content": "春城乞食还，高论此中闲。\n僧腊阶前树，禅心江上山。\n疎帘看雪卷，深户映花关。\n晚送门人出，钟声杳霭间。",
        "dynasty": "唐",
        "collection_info": null
    },
    {
        "uuid": "86351babaabc5642f71c59240d7afe75",
        "title": "送戴廸赴凤翔幕府",
        "author": "韩翃",
        "content": "青春带文绶，去事魏征西。\n上路金羇出，中人玉筯齐。\n当歌酒万斛，看猎马千蹄。\n自有从军乐，何须怨解携。",
        "dynasty": "唐",
        "collection_info": null
    },
    {
        "uuid": "3cdb14340c53b7a8be3eec8c7f227c66",
        "title": "送郢州郎使君",
        "author": "韩翃",
        "content": "千人插羽迎，知是范宣城。\n暮雪楚山冷，春江汉水清。\n红鲜供客饭，翠竹引舟行。\n一别何时见，相思芳草生。",
        "dynasty": "唐",
        "collection_info": null
    },
    {
        "uuid": "a11ee59869c69094c20f7d6897fd8a4a",
        "title": "送李中丞赴辰州",
        "author": "韩翃",
        "content": "白羽逐青丝，翩翩南下时。\n巴人迎道路，蛮帅引旌旗。\n暮雨山开少，秋江叶落迟。\n功成益地日，应见竹郎祠。",
        "dynasty": "唐",
        "collection_info": null
    },
    {
        "uuid": "d37bcfd7e93791f66541d94a34251797",
        "title": "送刘侍御赴陕州",
        "author": "韩翃",
        "content": "金羁映骕骦，后骑佩干将。\n把酒春城晚，鸣鞭晓路长。\n带冰新溜涩，间雪早梅香。\n明日怀贤处，依依御史床。",
        "dynasty": "唐",
        "collection_info": null
    },
    {
        "uuid": "4546776eafd9bd9a98a7db596943cba5",
        "title": "李中丞宅夜宴送丘侍御赴江东便往辰州",
        "author": "韩翃",
        "content": "积雪临阶夜，重裘对酒时。\n中丞违沈约，才子送丘迟。\n一路三江上，孤舟万里期。\n辰州佳兴在，他日寄新诗。",
        "dynasty": "唐",
        "collection_info": null
    },
    {
        "uuid": "8bfa6d8401c99dfde588427282950c6d",
        "title": "送李侍御归宣州使幕",
        "author": "韩翃",
        "content": "春草东江外，翩翩北路归。\n官齐魏公子，身逐谢玄晖。\n山色随行骑，莺声傍客衣。\n主人池上酌，携手暮花飞。",
        "dynasty": "唐",
        "collection_info": null
    },
    {
        "uuid": "c1303e147c43b02e785fb9073ee78529",
        "title": "东城水亭宴李侍御副使",
        "author": "韩翃",
        "content": "东门留客处，沽酒用钱刀。\n秋水床下急，斜晖林外高。\n金羇络騕褭，玉匣闭豪曹。\n去日随戎幕，东风见伯劳。",
        "dynasty": "唐",
        "collection_info": null
    },
    {
        "uuid": "c136363dd80849134248dde663a369e1",
        "title": "送秘书谢监赴江西使幕",
        "author": "韩翃",
        "content": "谢监忆山程，辞家万里行。\n寒衣傍楚色，孤枕宿潮声。\n小寇不足问，新诗应渐清。\n府公相待日，引斾出江城。",
        "dynasty": "唐",
        "collection_info": null
    },
    {
        "uuid": "48fcb1c920374139464a36357734be50",
        "title": "送江陵元司录",
        "author": "韩翃",
        "content": "新领州从事，曾为朝大夫。\n江城竹使待，山路橘官扶。\n片雨三江道，残秋五叶湖。\n能令诗思好，楚色与寒芜。",
        "dynasty": "唐",
        "collection_info": null
    },
    {
        "uuid": "058c045bb11a4b830aa8eb070b35e00c",
        "title": "送李舍人携家归江东觐省",
        "author": "韩翃",
        "content": "二十青宫吏，成名似者稀。\n承颜陆郎去，携手谢娘归。\n夜月回孤烛，秋风试夹衣。\n扁舟楚水上，来往速如飞。",
        "dynasty": "唐",
        "collection_info": null
    },
    {
        "uuid": "9f4e376f892798e75fd51234aac79e58",
        "title": "送刘侍御赴令公行营",
        "author": "韩翃",
        "content": "东城跃紫骝，西路大刀头。\n上客刘公干，元戎郭细侯。\n一军偏许国，百战又防秋。\n请问萧关道，胡尘早晚收。",
        "dynasty": "唐",
        "collection_info": null
    },
    {
        "uuid": "a9e7e0cf837538e189abe709cdd0bbfd",
        "title": "送苏州姚长史",
        "author": "韩翃",
        "content": "江城驿路长，烟树过云阳。\n舟领青丝缆，人歌白玉郎。\n葛衣行柳翠，花簟宿荷香。\n别有心期处，湖光满讼堂。",
        "dynasty": "唐",
        "collection_info": null
    },
    {
        "uuid": "d53e316e6a20c243e6ae0b5a09f43f81",
        "title": "送金华王明府",
        "author": "韩翃",
        "content": "县舍江云裏，心闲境又偏。\n家贫陶令酒，月俸沈郎钱。\n黄蘗香山路，青枫暮雨天。\n时闻引车骑，竹外到铜泉。",
        "dynasty": "唐",
        "collection_info": null
    },
    {
        "uuid": "d1a85766e93cc8b1631af07c4f6bfe85",
        "title": "送田仓曹汴州觐省",
        "author": "韩翃",
        "content": "拜庆承天宠，朝来辞汉宫。\n玉杯分湛露，金勒借追风。\n古驿秋山下，平芜暮雨中。\n翩翩魏公子，人看渡关东。",
        "dynasty": "唐",
        "collection_info": null
    },
    {
        "uuid": "82a48ae1bb6a0b8daadb473bbae77873",
        "title": "送张渚赴越州",
        "author": "韩翃",
        "content": "白面谁家郎，青骊照地光。\n桃花开绶色，苏合借衣香。\n暮雪连峰近，春江海市长。\n风流似张绪，别后见垂杨。",
        "dynasty": "唐",
        "collection_info": null
    },
    {
        "uuid": "f866892e505bc2f9975236f5c646d787",
        "title": "奉和元相公家园即事寄王相公",
        "author": "韩翃",
        "content": "共列中台贵，能齐物外心。\n回车青阁晚，解带碧茸深。\n寒水分畦入，晴花度竹寻。\n题诗更相忆，一字重千金。",
        "dynasty": "唐",
        "collection_info": null
    },
    {
        "uuid": "984a6455f6f38b1592bc631c8bdced7b",
        "title": "送道士侄归池阳",
        "author": "韩翃",
        "content": "银角桃枝杖，东门赠别初。\n幽州寻马客，灞岸送驴车。\n野饭秋山静，行衣落照余。\n燕南羣从少，此去意何如。",
        "dynasty": "唐",
        "collection_info": null
    },
    {
        "uuid": "bca4e521353ccf2f48d9d399f16152b8",
        "title": "送刘长上归城南别业",
        "author": "韩翃",
        "content": "数刻是归程，花间落照明。\n春衣香不散，骏马汗犹轻。\n南渡春流浅，西风片雨晴。\n朝还会相就，饭尔五侯鲭。",
        "dynasty": "唐",
        "collection_info": null
    },
    {
        "uuid": "79f3934924932fdaf09e52df96579435",
        "title": "赠张五諲归濠州别业",
        "author": "韩翃",
        "content": "常知罢官意，果与世人疎。\n復此凉风起，仍闻濠上居。\n故山期采菊，秋水忆观鱼。\n一去蓬蒿径，羡君闲有余。",
        "dynasty": "唐",
        "collection_info": null
    },
    {
        "uuid": "0c5703a6e9399ea7ac8592212e265d68",
        "title": "送营城李少府",
        "author": "韩翃",
        "content": "怀录兼就养，更怀趋府心。\n晴山东里近，春水北门深。\n新绶映芳草，旧家依远林。\n还乘郑小驷，躞蹀县城阴。",
        "dynasty": "唐",
        "collection_info": null
    },
    {
        "uuid": "39727e3833935e172ec7c1182eff6f65",
        "title": "鲁中送鲁使君归郑州",
        "author": "韩翃",
        "content": "城中金络骑，出饯沈东阳。\n九月寒露白，六关秋草黄。\n齐讴听处妙，鲁酒把来香。\n醉后着鞭去，梅山道路长。",
        "dynasty": "唐",
        "collection_info": null
    },
    {
        "uuid": "23a620ae033c33fa42fb379d02d09f5d",
        "title": "送夏侯校书归上都",
        "author": "韩翃",
        "content": "后辈传佳句，高流爱美名。\n青春事贺监，黄卷问张生。\n暮雪重裘醉，寒山匹马行。\n此回将诣阙，几日谏书成。",
        "dynasty": "唐",
        "collection_info": null
    },
    {
        "uuid": "37b46e216365b5d5d8a36a280c64ce3a",
        "title": "送李明府赴连州",
        "author": "韩翃",
        "content": "万里向南湘，孤舟入桂阳。\n诸侯迎上客，小吏拜官郎。\n春服橦花细，初筵木槿芳。\n看承雨露速，不待荔枝香。",
        "dynasty": "唐",
        "collection_info": null
    },
    {
        "uuid": "62b1755ebcf6fbddc97d5b14ef128069",
        "title": "送卢大理赵侍御祭东岳兼寄孟衮州",
        "author": "韩翃",
        "content": "东岳昔有事，两臣朝望归。\n驿亭开岁酒，斋舍着新衣。\n上客钟大理，主人陶武威。\n仍随御史马，山路满光辉。",
        "dynasty": "唐",
        "collection_info": null
    },
    {
        "uuid": "9221dad6fc91e8f14d75f8c50b75ba31",
        "title": "送皇甫大夫赴浙东",
        "author": "韩翃",
        "content": "舟师分水国，汉将领秦官。\n麾下同心吏，军中囗囗端。\n吴门秋露湿，楚驿暮天寒。\n豪贵东山去，风流胜谢安。",
        "dynasty": "唐",
        "collection_info": null
    },
    {
        "uuid": "1ee91d209e9f6523a9b0a2b3aeaf3844",
        "title": "送韦秀才",
        "author": "韩翃",
        "content": "东人相见罢，秋草独归时。\n几日孙弘阁，当年谢朓诗。\n寒山叶落早，多雨路行迟。\n好忆金门步，功名自有期。",
        "dynasty": "唐",
        "collection_info": null
    },
    {
        "uuid": "8db2a6193fe29cad1a5402cb24d638a8",
        "title": "送客一归襄阳二归浔阳",
        "author": "韩翃",
        "content": "南驱匹马会心期，东望扁舟惬梦思。\n熨斗山前春色早，香炉峰顶暮烟时。\n空林欲访庞居士，古寺应怀远法师。\n两地由来堪取兴，三贤他日幸留诗。",
        "dynasty": "唐",
        "collection_info": null
    },
    {
        "uuid": "3b5e49b0a76d070124c9994f5c4ea9ed",
        "title": "送故人赴江陵寻庾牧",
        "author": "韩翃",
        "content": "主人持节拜荆州，走马应从一路游。\n斑竹冈连山雨暗，枇杷门向楚天秋。\n佳期笑把斋中酒，远意闲登城上楼。\n文体此时看又别，吾知小庾甚风流。",
        "dynasty": "唐",
        "collection_info": null
    },
    {
        "uuid": "51204482d9266720a63e905cad1c32cc",
        "title": "送客水路归陕",
        "author": "韩翃",
        "content": "相风竿影晓来斜，渭水东流去不赊。\n枕上未醒秦地酒，舟前已见陕人家。\n春桥杨柳应齐叶，古县棠棃也作花。\n好是吾贤佳赏地，行逢三月会连沙。",
        "dynasty": "唐",
        "collection_info": null
    },
    {
        "uuid": "a2f665c5edfdbacc2b0bafb2533c1353",
        "title": "送丹阳刘太真",
        "author": "韩翃",
        "content": "长干道上落花朝，羡尔当年赏事饶。\n下筯已怜鹅炙美，开笼不奈鸭媒娇。\n春衣晚入青杨巷，细马初过皂荚桥。\n相访不辞千里远，西风好借木兰桡。",
        "dynasty": "唐",
        "collection_info": null
    },
    {
        "uuid": "8bb967ae5cfc0be8fa082df212bd0bba",
        "title": "送客归江州",
        "author": "韩翃",
        "content": "东归復得采真游，江水迎君日夜流。\n客舍不离青雀舫，人家旧在白鸥洲。\n风吹山带遥知雨，露湿荷裳已报秋。\n闻道泉明居止近，篮舆相访为淹留。",
        "dynasty": "唐",
        "collection_info": null
    },
    {
        "uuid": "f0e09cc712862abe31af05085bca9804",
        "title": "题张逸人园林",
        "author": "韩翃",
        "content": "花源一曲映茅堂，清论闲阶坐夕阳。\n麈尾手中毛已脱，蟹螯尊上味初香。\n春深黄口传窥树，雨后青苔散点墙。\n更道小山宜助赏，呼儿舒簟醉岩芳。",
        "dynasty": "唐",
        "collection_info": null
    },
    {
        "uuid": "3af763f2ba7d651588207f1d5f8409db",
        "title": "又题张逸人园林",
        "author": "韩翃",
        "content": "藏头不復见时人，爱此云山奉养真。\n露色点衣孤屿晓，花枝妨帽小园春。\n时携幼稚诸峰上，闲濯眉须一水滨。\n兴罢归来还对酌，茅檐挂着紫荷巾。",
        "dynasty": "唐",
        "collection_info": null
    },
    {
        "uuid": "eed95c84ae92dce9ecb99b25b3e52bc6",
        "title": "送刘将军",
        "author": "韩翃",
        "content": "明光细甲照铔锻，昨日承恩拜虎牙。\n胆大欲期姜伯约，功多不让李轻车。\n青巾校尉遥相许，墨矟将军莫大夸。\n阙下来时亲伏奏，胡尘未尽不为家。",
        "dynasty": "唐",
        "collection_info": null
    },
    {
        "uuid": "833758ea90f79e220d860b2530186437",
        "title": "送郑员外",
        "author": "韩翃",
        "content": "风流不减杜陵时，五十为郎未是迟。\n孺子亦知名下士，乐人争唱卷中诗。\n身齐吏部还多醉，心顾尚书自有期。\n要路眼青知己在，不应穷巷久低眉。",
        "dynasty": "唐",
        "collection_info": null
    },
    {
        "uuid": "dd540d214c6761dc10826a4759a357c6",
        "title": "寄徐州郑使君",
        "author": "韩翃",
        "content": "江城五马楚云边，不羡雍容画省年。\n才子旧称何水部，使君还继谢临川。\n射堂草遍收残雨，官路人稀对夕天。\n虽卧郡斋千里隔，与君同见月初圆。",
        "dynasty": "唐",
        "collection_info": null
    },
    {
        "uuid": "ae982aaf87e4fa8458f9bb3f50b0dfac",
        "title": "送襄垣王君归南阳别墅",
        "author": "韩翃",
        "content": "都门霁后不飞尘，草色萋萋满路春。\n双兔坡东千室吏，三鸦水上一归人。\n愁眠客舍衣香满，走渡河桥马汗新。\n少妇比来多远望，应知蟢子上罗巾。",
        "dynasty": "唐",
        "collection_info": null
    },
    {
        "uuid": "a2039505214e4d023b9e27cec0a586dd",
        "title": "送王诞渤海使赴李太守行营",
        "author": "韩翃",
        "content": "少年结客散黄金，中岁连兵扫绿林。\n渤海名王曾折首，汉家诸将尽倾心。\n行人去指徐州近，饮马回看泗水深。\n喜见明时钟太尉，功名一似旧淮阴。",
        "dynasty": "唐",
        "collection_info": null
    },
    {
        "uuid": "5ea549154c12ec9487656d44c7a57648",
        "title": "送王少府归杭州",
        "author": "韩翃",
        "content": "归舟一路转青苹，更欲随潮向富春。\n吴郡陆机称地主，钱塘苏小是乡亲。\n葛花满把能消酒，栀子同心好赠人。\n早晚重过鱼浦宿，遥怜佳句箧中新。",
        "dynasty": "唐",
        "collection_info": null
    },
    {
        "uuid": "8662893365f00a59fc328684c737868f",
        "title": "赠王随",
        "author": "韩翃",
        "content": "青云自致晚应遥，朱邸新婚乐事饶。\n饮罢更怜双袖舞，试来偏爱五花骄。\n帐裏炉香春梦晓，堂前烛影早更朝。\n更说毬场新雨歇，王孙今日定相邀。",
        "dynasty": "唐",
        "collection_info": null
    },
    {
        "uuid": "41f278d4bbc090cd475ea01be55ae63b",
        "title": "同题仙游观",
        "author": "韩翃",
        "content": "仙台下见五城楼，风物凄凄宿雨收。\n山色遥连秦树晚，砧声近报汉宫秋。\n疎松影落空坛静，细草香闲小洞幽。\n何用别寻方外去，人间亦自有丹丘。",
        "dynasty": "唐",
        "collection_info": null
    },
    {
        "uuid": "9e91f53789acaa8a7e070879a0fd69fe",
        "title": "访王起居不遇留赠",
        "author": "韩翃",
        "content": "双龙阙下拜恩初，天子令君注起居。\n载笔已齐周右史，论诗更事谢中书。\n行闻漏滴随金仗，入对炉烟侍玉除。\n贺客自知来独晚，青骊不见意何如。",
        "dynasty": "唐",
        "collection_info": null
    },
    {
        "uuid": "a4d188ed3b85759066f3e0ab3268314d",
        "title": "送刘评事赴广州使幕",
        "author": "韩翃",
        "content": "征南官属似君稀，才子当今刘孝威。\n蛮府参军趋传舍，交州刺史拜行衣。\n前临瘴海无人过，却望衡阳少雁飞。\n为报苍梧云影道，明年早送客帆归。",
        "dynasty": "唐",
        "collection_info": null
    },
    {
        "uuid": "6749c7fd56c796b80ad21066d147def9",
        "title": "送冷朝阳还上元",
        "author": "韩翃",
        "content": "青丝䋏引木兰船，名遂身归拜庆年。\n落日澄江乌榜外，秋风疎柳白门前。\n桥通小市家林近，山带平湖野寺连。\n别后依依寒食裏，共君携手在东田。",
        "dynasty": "唐",
        "collection_info": null
    },
    {
        "uuid": "0ef0feee5c1907872218ee4d238e27c5",
        "title": "送高别驾归汴州",
        "author": "韩翃",
        "content": "信陵门下识君偏，骏马轻裘正少年。\n寒雨送归千里外，东风沈醉百花前。\n身随玉帐心应惬，官佐龙符势又全。\n久客未知何计是，参差去借汶阳田。",
        "dynasty": "唐",
        "collection_info": null
    },
    {
        "uuid": "cdea5296f1188793fe802bf55510e00e",
        "title": "送康洗马归滑州",
        "author": "韩翃",
        "content": "腰佩雕弓汉射声，东归衔命见双旌。\n青丝玉勒康侯马，孟水金堤滑伯城。\n腊雪夜看宜纵饮，寒芜昼猎不妨行。\n怀君又隔千山远，别后春风百草生。",
        "dynasty": "唐",
        "collection_info": null
    },
    {
        "uuid": "c382972797f5b5e0a639a292e8eb17d8",
        "title": "寄上田仆射",
        "author": "韩翃",
        "content": "家封薛县异诸田，报主荣亲义两全。\n仆射临戎谢安石，大夫持宪杜延年。\n金装昼出罗千骑，玉案晨飡直万钱。\n应念一身留阙下，阖门遥寄鲁西偏。",
        "dynasty": "唐",
        "collection_info": null
    },
    {
        "uuid": "5306f75e927304a2f2acb866041db9ac",
        "title": "送王光辅归青州兼寄储侍郎",
        "author": "韩翃",
        "content": "几回奏事建章宫，圣主偏知汉将功。\n身着紫衣趋阙下，口衔丹诏出关东。\n蝉声驿路秋山裏，草色河桥落照中。\n远忆故人沧海别，当年好跃五花骢。",
        "dynasty": "唐",
        "collection_info": null
    },
    {
        "uuid": "26b773d2b034dea6f73a33a8254c1c5d",
        "title": "宴杨驸马山池",
        "author": "韩翃",
        "content": "垂杨拂岸草茸茸，绣户帘前花影重。\n鲙下玉盘红缕细，酒开金瓮绿醅浓。\n中朝驸马何平叔，南国词人陆士龙。\n落日泛舟同醉处，回潭百丈映千峰。",
        "dynasty": "唐",
        "collection_info": null
    },
    {
        "uuid": "f8eef1adafe218008ef6aa85e533d8b5",
        "title": "送长史李少府入蜀",
        "author": "韩翃",
        "content": "行行独出故关迟，南望千山无尽期。\n见舞巴童应暂笑，闻歌蜀道又堪悲。\n孤城晚闭清江上，匹马寒嘶白露时。\n别后此心君自见，山中何事不相思。",
        "dynasty": "唐",
        "collection_info": null
    },
    {
        "uuid": "9a7c56c68f681b5e47702a1f4c905998",
        "title": "送客还江东",
        "author": "韩翃",
        "content": "不妨高卧顺流归，五两行看扫翠微。\n鼯鼠夜喧孤枕近，鵁鶄晓避客船飞。\n一壶先醉桃枝簟，百和初熏苎布衣。\n君到新林江口泊，吟诗应赏谢玄晖。",
        "dynasty": "唐",
        "collection_info": null
    },
    {
        "uuid": "90e30a133236b108707ede71ec5a590f",
        "title": "寄令狐尚书",
        "author": "韩翃",
        "content": "立身荣贵復何如，龙节红旗从板舆。\n妙略多推霍骠骑，能文独见沈尚书。\n临风高会千门帐，映水连营百乘车。\n他日感恩惭未报，举家犹似涸池鱼。",
        "dynasty": "唐",
        "collection_info": null
    },
    {
        "uuid": "ae68cf05173e3ab744c91f840f061146",
        "title": "扈从郊庙因呈两省诸公",
        "author": "韩翃",
        "content": "丹墀列士主恩同，厩马翩翩出汉宫。\n奉引乘舆金仗裏，亲尝赐食玉盘中。\n昼趋行殿旌门北，夜宿斋房刻漏东。\n明日驾迴承雨露，齐将万岁及春风。",
        "dynasty": "唐",
        "collection_info": null
    },
    {
        "uuid": "87e3d74885e73ee1618ff01ab8b1e4e6",
        "title": "送端州冯使君",
        "author": "韩翃",
        "content": "白皙风流似有鬚，一门豪贵领苍梧。\n三峰亭暗橘边宿，八桂林香节下趋。\n玉树羣儿争翠羽，金盘少妾拣明珠。\n怀君乐事不可见，騣马翩翩新虎符。",
        "dynasty": "唐",
        "collection_info": null
    },
    {
        "uuid": "3ad0cb571de4f502b362de41927cee92",
        "title": "送王府张参军附学及第东归",
        "author": "韩翃",
        "content": "邻家不识鬬鸡翁，闭户能齐隐者风。\n顾步曾为小山客，成名因事大江公。\n一身千里寒芜上，单马重裘腊月中。\n寂寂故园行见在，暮天残雪洛城东。",
        "dynasty": "唐",
        "collection_info": null
    },
    {
        "uuid": "dcacb30fa4a84d74dddf72c31e300315",
        "title": "送齐明府赴东阳",
        "author": "韩翃",
        "content": "绿丝帆繂桂为樯，过尽淮山楚水长。\n万里移家背春谷，一官行府向东阳。\n风流好爱杯中物，豪荡仍欺陌上郎。\n别后心期如在眼，猨声烟色树苍苍。",
        "dynasty": "唐",
        "collection_info": null
    },
    {
        "uuid": "7a9c43b582cd0af90ad39b502d0f4123",
        "title": "鲁中送从事归荥阳",
        "author": "韩翃",
        "content": "故园衰草带荥波，岁晚知如君思何。\n轻橐归时鲁缟薄，寒衣缝处郑绵多。\n万人都督鸣骝送，百里邦君枉骑过。\n累路尽逢知己在，曾无对酒不高歌。",
        "dynasty": "唐",
        "collection_info": null
    },
    {
        "uuid": "e0457db91fc4d208b70bd6a3fed700a1",
        "title": "衮州送李明府使苏州便赴告期",
        "author": "韩翃",
        "content": "莫言水国去迢迢，白马吴门见不遥。\n枫树林中经楚雨，木兰舟上蹋江潮。\n空山古寺千年石，草色寒堤百尺桥。\n早晚卢家兰室在，珊瑚玉佩彻青霄。",
        "dynasty": "唐",
        "collection_info": null
    },
    {
        "uuid": "e55b2004b844787d0e63111ad510a51d",
        "title": "送田明府归终南别业",
        "author": "韩翃",
        "content": "故园此日多心赏，窗下泉流竹外云。\n近馆应逢沈道士，比邻自识卞田君。\n离宫树影登山见，上苑钟声过雪闻。\n相劝早移丹凤阙，不须常恋白鸥羣。",
        "dynasty": "唐",
        "collection_info": null
    },
    {
        "uuid": "d2b30a50cd5a24b955b1978af7e82ab0",
        "title": "家兄自山南罢归献诗叙事",
        "author": "韩翃",
        "content": "时辈已争先，吾兄未着鞭。\n空嗟镊鬚日，犹是屈腰年。\n不以殊方远，仍论水地偏。\n襄橙随客路，汉竹引归船。\n云木巴东峡，林泉岘北川。\n池余骑马处，宅似卧龙边。\n夜簟千峰月，朝窗万井烟。\n朱荷江女院，青稻楚人田。\n县舍多潇洒，城楼入醉眠。\n黄苞柑正熟，红缕鲙仍鲜。\n坐厌牵丝倦，因从解绶旋。\n初辞五斗米，唯奉一囊钱。\n室好生虚白，书耽守太玄。\n枥中嘶欵段，阶下引潺湲。\n落照渊明柳，春风叔夜弦。\n绛纱儒客帐，丹诀羽人篇。\n雅论承安石，新诗与惠连。\n兴清湖见底，襟豁雾开天。\n魏阙心犹繫，周才道岂捐。\n一丘无自逸，三府会招贤。",
        "dynasty": "唐",
        "collection_info": null
    },
    {
        "uuid": "dd045d492953a340750d07904d2b9236",
        "title": "奉送王相公缙赴幽州巡边",
        "author": "韩翃",
        "content": "黄阁开帷幄，丹墀侍冕旒。\n位高汤左相，权总汉诸侯。\n不改周南化，仍分赵北忧。\n双旌过易水，千骑入幽州。\n塞草连天暮，边风动地秋。\n无因随远道，结束佩吴钩。",
        "dynasty": "唐",
        "collection_info": null
    },
    {
        "uuid": "b378afad5d84c64cef806e67bcf2c2dc",
        "title": "寄赠虢州张参军",
        "author": "韩翃",
        "content": "三十事诸侯，贤豪冠北州。\n桃花迎骏马，苏合染轻裘。\n观妓将军第，题诗关尹楼。\n青林朝送客，绿屿晚回舟。\n好栗分通子，名香赠莫愁。\n洗杯新酒熟，把烛故人留。\n百雉归云过，千峰宿雨收。\n蒹葭露下晚，菡萏水中秋。\n忆昨陪行乐，常时接献酬。\n佳期虽雾散，惠问亦川流。\n开卷酲堪解，含毫思苦抽。\n无因达情意，西望日悠悠。",
        "dynasty": "唐",
        "collection_info": null
    },
    {
        "uuid": "976d14dbdea1bae90582777e59374b1b",
        "title": "送李中丞赴商州",
        "author": "韩翃",
        "content": "五马渭桥东，连嘶逐晓风。\n当年紫髯将，他日黑头公。\n不异金吾宠，兼齐玉帐雄。\n闭营春雪下，吹角暮山空。\n香麝松阴裏，寒猨黛色中。\n郡斋多赏事，好与故人同。",
        "dynasty": "唐",
        "collection_info": null
    },
    {
        "uuid": "91dc3f13818f60304fe2f9e074504353",
        "title": "汉宫曲二首 一",
        "author": "韩翃",
        "content": "骏马绣障泥，红尘扑四蹄。\n归时何太晚，日照杏花西。",
        "dynasty": "唐",
        "collection_info": null
    },
    {
        "uuid": "5d239a2c3e77152e044a48fb55141f6e",
        "title": "汉宫曲二首 二",
        "author": "韩翃",
        "content": "绣幕珊瑚钩，春开翡翠楼。\n深情不肯道，娇倚钿箜篌。",
        "dynasty": "唐",
        "collection_info": null
    },
    {
        "uuid": "2746d94544879c20dfb8731a81b5c67f",
        "title": "陪孟都督祭岳途中有赠",
        "author": "韩翃",
        "content": "封疆七百里，禄秩二千石。\n拥节祠太山，寒天霜草白。",
        "dynasty": "唐",
        "collection_info": null
    },
    {
        "uuid": "2fcb2521a5164fb6efd9c3c9c98a763a",
        "title": "宿甑山",
        "author": "韩翃",
        "content": "山中今夜何人，阙下当年近臣。\n青琐应须早去，白云何用相亲。",
        "dynasty": "唐",
        "collection_info": null
    },
    {
        "uuid": "d89b1b8af1bbf4351604a2e12e8ed626",
        "title": "别甑山",
        "author": "韩翃",
        "content": "一身趋侍丹墀，西路翩翩去时。\n惆怅青山绿水，何年更是来期。",
        "dynasty": "唐",
        "collection_info": null
    },
    {
        "uuid": "66e4458c7e504ac6039d86cd9687158f",
        "title": "送陈明府赴淮南",
        "author": "韩翃",
        "content": "年华近逼清明，落日微风送行。\n黄鸟绵蛮芳树，紫骝躞蹀东城。\n花间一杯促膝，烟外千里含情。\n应渡淮南信宿，诸侯拥斾相迎。",
        "dynasty": "唐",
        "collection_info": null
    },
    {
        "uuid": "a1ba68c412ad8e788a557510caa36b7e",
        "title": "送客知鄂州",
        "author": "韩翃",
        "content": "江口千家带楚云，江花乱点雪纷纷。\n春风落日谁相见，青翰舟中有鄂君。",
        "dynasty": "唐",
        "collection_info": null
    },
    {
        "uuid": "6f4f29bf7648dcfb585c3c69975e5689",
        "title": "寒食",
        "author": "韩翃",
        "content": "春城无处不飞花，寒食东风御柳斜。\n日暮汉宫传蜡烛，轻烟散入五侯家。",
        "dynasty": "唐",
        "collection_info": null
    },
    {
        "uuid": "18156cc807a0189240e7d7494f71d3f9",
        "title": "羽林骑",
        "author": "韩翃",
        "content": "骏马牵来御柳中，鸣鞭欲向渭桥东。\n红蹄乱蹋春城雪，花颔骄嘶上苑风。",
        "dynasty": "唐",
        "collection_info": null
    },
    {
        "uuid": "d36fd4cde1608a99bd24edde7915924c",
        "title": "看调马",
        "author": "韩翃",
        "content": "鸳鸯赭白齿新齐，晚日花中散碧蹄。\n玉勒斗回初喷沫，金鞭欲下不成嘶。",
        "dynasty": "唐",
        "collection_info": null
    },
    {
        "uuid": "9a1895c0018c4a1daa9464c4e6294b81",
        "title": "寄赠衡州杨使君",
        "author": "韩翃",
        "content": "湘竹斑斑湘水春，衡阳太守虎符新。\n朝来笑向归鸿道，早晚南飞见主人。",
        "dynasty": "唐",
        "collection_info": null
    },
    {
        "uuid": "5ec7fcb325ef8cc28535ee84fa7d9dc6",
        "title": "宿石邑山中",
        "author": "韩翃",
        "content": "浮云不共此山齐，山霭苍苍望转迷。\n晓月暂飞高树裏，秋河隔在数峰西。",
        "dynasty": "唐",
        "collection_info": null
    },
    {
        "uuid": "f1bb5ca297939c1c9f71a60a6166ac97",
        "title": "江南曲",
        "author": "韩翃",
        "content": "长乐花枝雨点销，江城日暮好相邀。\n春楼不闭葳蕤锁，绿水回通宛转桥。",
        "dynasty": "唐",
        "collection_info": null
    },
    {
        "uuid": "4918dd272d3caf2eaf371db945b05e0b",
        "title": "赠张千牛",
        "author": "韩翃",
        "content": "蓬莱阙下是天家，上路新回白鼻騧。\n急管昼催平乐酒，春衣夜宿杜陵花。",
        "dynasty": "唐",
        "collection_info": null
    },
    {
        "uuid": "ebf9fa54fa8fae83bdb22522ce0be1d4",
        "title": "汉宫曲二首 一",
        "author": "韩翃",
        "content": "五柞宫中过腊看，万年枝上雪花残。\n绮窗夜闭玉堂静，素绠朝穿金井寒。",
        "dynasty": "唐",
        "collection_info": null
    },
    {
        "uuid": "707701d442785de2981bfe9082c586f8",
        "title": "汉宫曲二首 二",
        "author": "韩翃",
        "content": "家在长陵小市中，珠帘绣户对春风。\n君王昨日移仙仗，玉辇迎将入汉宫。",
        "dynasty": "唐",
        "collection_info": null
    },
    {
        "uuid": "e70bc8669fd7d42c47c68f3c406f1447",
        "title": "赠李翼",
        "author": "韩翃",
        "content": "王孙别舍拥朱轮，不羡空名乐此身。\n门外碧潭春洗马，楼前红烛夜迎人。",
        "dynasty": "唐",
        "collection_info": null
    },
    {
        "uuid": "03c8ff102e031d072047403a243fb307",
        "title": "少年行",
        "author": "韩翃",
        "content": "千点斓斒玉勒骢，青丝结尾绣缠騣。\n鸣鞭晓出章台路，叶叶春衣杨柳风。",
        "dynasty": "唐",
        "collection_info": null
    },
    {
        "uuid": "b6cdd692c8bbbc8f16ca0c5dc4be2061",
        "title": "题玉真观李秘书院",
        "author": "韩翃",
        "content": "白云斜日影深松，玉宇瑶坛知几重。\n把酒题诗人散后，华阳洞裏有疎钟。",
        "dynasty": "唐",
        "collection_info": null
    },
    {
        "uuid": "16ca402c4cf0221713fe1376a97752cc",
        "title": "送客之潞府",
        "author": "韩翃",
        "content": "官柳青青匹马嘶，迴风暮雨入铜鞮。\n佳期别在春山裏，应是人参五叶齐。",
        "dynasty": "唐",
        "collection_info": null
    },
    {
        "uuid": "971c1160d86bf30bd946d656f5cc1da3",
        "title": "送客贬五溪",
        "author": "韩翃",
        "content": "南过猨声一逐臣，回看秋草泪霑巾。\n寒天暮雪空山裏，几处蛮家是主人。",
        "dynasty": "唐",
        "collection_info": null
    },
    {
        "uuid": "d6eceb96b2a544ee767020b9b6eeb37b",
        "title": "送齐山人归长白山",
        "author": "韩翃",
        "content": "旧事仙人白兔公，掉头归去又乘风。\n柴门流水依然在，一路寒山万木中。",
        "dynasty": "唐",
        "collection_info": null
    },
    {
        "uuid": "ff8873c065bf6c3a1e92d7ae289ed40b",
        "title": "寄裴郓州",
        "author": "韩翃",
        "content": "乌纱灵寿对秋风，怅望浮云济水东。\n官树阴阴铃阁暮，州人转忆白头翁。",
        "dynasty": "唐",
        "collection_info": null
    },
    {
        "uuid": "c7289fb32c64de54ef0323840b312149",
        "title": "梁城赠一二同幕",
        "author": "韩翃",
        "content": "五营河畔列旌旗，吹角鸣鼙日暮时。\n曾是信陵门下客，两迴相弔不胜悲。",
        "dynasty": "唐",
        "collection_info": null
    },
    {
        "uuid": "8ea348b0665d7cf8b16484a044b9802c",
        "title": "河上寄故人",
        "author": "韩翃",
        "content": "河流晓天，濮水清烟。\n日暖昆吾台上，春深颛顼城边。\n莺声乱啁鹄囗，花片细点龙泉。\n西望情人早至，犹应得醉芳年。",
        "dynasty": "唐",
        "collection_info": null
    },
    {
        "uuid": "a20ba684fbb3b9076b7001e2f09d1f5b",
        "title": "留题宁川香盖寺壁",
        "author": "韩翃",
        "content": "爱远登高尘眼开。\n为怜萧寺上经台，山川谁识龙蛇蛰。\n天地自迎风雨来，柳放寒条秋已老。\n雁摇孤翼暮空迴，何人会得其中事。\n又被残花落日催。",
        "dynasty": "唐",
        "collection_info": null
    },
    {
        "uuid": "bf8966a4d910a20e5c137186063c1516",
        "title": "寄柳氏",
        "author": "韩翃",
        "content": "章台柳，章台柳，颜色青青今在否？纵使长条似旧垂，也应攀折他人手。",
        "dynasty": "唐",
        "collection_info": null
    },
    {
        "uuid": "60bc496a7e5dc54f5c74078790562b0b",
        "title": "海上寄萧立",
        "author": "独孤及",
        "content": "朔风剪塞草，寒露日夜结。\n行行到瀛壖，归思生暮节。\n驿楼见万里，延首望辽碣。\n远海入大荒，平芜际穷髮。\n旧国在梦想，故人胡且越。\n契阔阻风期，荏苒成雨别。\n海西望京口，两地各天末。\n索居动经秋，再笑知曷月。\n日南望中尽，唯见飞鸟灭。\n音尘未易得，何由慰饥渴。",
        "dynasty": "唐",
        "collection_info": null
    },
    {
        "uuid": "faef29d541a74725d9a9c7a8e0d9989b",
        "title": "三月三日自京到华阴于水亭独酌寄裴六薛八",
        "author": "独孤及",
        "content": "祗役匪遑息，经时客三秦。\n还家问节候，知到上巳辰。\n山县何所有，高城闭青春。\n和风不吾欺，桃杏满四邻。\n旧友适远别，谁当接欢欣。\n呼儿命长瓢，独酌湘吴醇。\n一酌一朗咏，既酣意亦申。\n言筌暂两忘，霞月祗相新。\n裴子尘表物，薛侯席上珍。\n寄书二傲吏，何日同车茵。\n讵肯使空名，终然羁此身。\n他年解桎梏，长作海上人。",
        "dynasty": "唐",
        "collection_info": null
    },
    {
        "uuid": "166470491c87ed966cb5f248e0c9825c",
        "title": "代书寄上裴六冀刘二颍",
        "author": "独孤及",
        "content": "昔余马首东，君在海北汭。\n尽屏簿领书，相与议岩穴。\n载来诣佳境，每山有车辙。\n长啸林木动，高歌唾壶缺。\n此辞月未周，虏马嘶绛阙。\n猛虎踞大道，九州当中裂。\n闻君弃孤城，犹自握汉节。\n耻栖恶木影，忍与故山别。\n脱舄挂岭云，冏然若鸟逝。\n唯留潺湲水，分付练溪月。\n尔来大谷梨，白花再成雪。\n关梁限天险，欢乐竟两绝。\n大盗近削平，三川今底宁。\n句芒布春令，屏翳收雷霆。\n伊洛日夜涨，鸣皋兰杜青。\n骞骞两黄鹄，何处游青冥。\n畴昔切玉刃，应如新发硎。\n及时当树勋，高悬景钟铭。\n莫抱白云意，径往丹丘庭。\n功成傥长揖，然后谋沧溟。",
        "dynasty": "唐",
        "collection_info": null
    },
    {
        "uuid": "f1bce6212fdf8afba759f534530f7dcd",
        "title": "客舍月下对酒醉后寄毕四耀",
        "author": "独孤及",
        "content": "乡路风雪深，生事忧患迫。\n天长波澜广，高举无六翮。\n独立寒夜移，幽境思弥积。\n霜月照胆净，银河入檐白。\n沽酒聊自劳，开樽坐檐隙。\n主人奏丝桐，能使高兴剧。\n清机暂无累，献酢更络绎。\n慷慨葛天歌，愔愔广陵陌。\n既醉万事遗，耳热心亦适。\n视身兀如泥，瞪目傲今昔。\n故人间城阙，音信两脉脉。\n别时前盟在，寸景莫自掷。\n心与白日鬬，十无一满百。\n寓形薪火内，甘作天地客。\n与物无亲疎，斗酒胜竹帛。\n何必用自苦，将贻古贤责。",
        "dynasty": "唐",
        "collection_info": null
    },
    {
        "uuid": "6f606af58fa5d6d6e9c95311e07b5c2f",
        "title": "下弋阳江舟中代书寄裴侍御",
        "author": "独孤及",
        "content": "故乡隔西日，水去连长天。\n前路知几许，但指天南边。\n怆恨极浦外，隐映青山连。\n东风满帆来，五两如弓弦。\n遥羡绣衣客，冏然马首先。\n得餐武昌鱼，不顾浔阳田。\n屈指数别日，忽乎成两年。\n百花已满眼，春草渐碧鲜。\n岂是离居时，奈何于役牵。\n洞庭有深涉，曷日期归旋。\n且作异乡料，讵知携手缘。\n离忧未易销，莫道樽酒贤。",
        "dynasty": "唐",
        "collection_info": null
    },
    {
        "uuid": "ce48b880164b56ec4afd72652b85afa9",
        "title": "癸卯岁赴南丰道中闻京师失守寄权士繇韩幼深",
        "author": "独孤及",
        "content": "种田不遇岁，策名不遭时。\n胡尘晦落日，西望泣路岐。\n猛虎啸北风，麕麚皆载驰。\n深泥驾疲牛，踸踔余何之。\n诘屈白道转，缭绕清溪随。\n荒谷啸山鬼，深林啼子规。\n长叹指故山，三奏归来词。\n不逢眼中人，调苦车逶迟。\n士繇松筠操，幼深琼树姿。\n别来平安否，何阶一申眉。\n白云失帝乡，远水恨天涯。\n昂藏双威凤，曷月还西枝。\n努力爱华髮，盛年振羽仪。\n但令迍难康，不负沧洲期。\n莫作新亭泣，徒使夷吾嗤。",
        "dynasty": "唐",
        "collection_info": null
    },
    {
        "uuid": "f05ef47b1bee27499207652a12346d07",
        "title": "贾员外处见中书贾舍人巴陵诗集覧之怀旧代书寄赠",
        "author": "独孤及",
        "content": "海岸望青琐，云长天漫漫。\n十年不一展，知有关山难。\n适逢阮始平，立马问长安。\n取公咏怀诗，示我江海澜。\n暂若窥武库，森然矛戟寒。\n眼明遗头风，心悦忘朝餐。\n大驾今返正，熊罴扈鸣銮。\n公游凤凰沼，献可在笔端。\n繫越有长缨，封关祗一丸。\n冏然翔寥廓，仰望惭羽翰。\n嘉会不我与，相思岁云殚。\n唯当袖佳句，持比青琅玕。",
        "dynasty": "唐",
        "collection_info": null
    },
    {
        "uuid": "6b811501fb402865ed1bf81cab0d9fa3",
        "title": "代书寄上李广州",
        "author": "独孤及",
        "content": "皖水望番禺，迢迢青天末。\n鸿鴈飞不到，音尘何由达。\n独有舆人歌，隔云声諠聒。\n皆称府君仁，百越赖全活。\n推诚鱼鳖信，持正魑魅怛。\n疲民保中和，性足无夭阏。\n天子咨四岳，伫公济方割。\n几时復旋归，入践青琐闼。\n贱子託明德，缭若松上葛。\n别离鄙恡生，结念思所豁。\n门栏关山阻，岐路天地阔。\n唯凭万里书，持用慰饥渴。",
        "dynasty": "唐",
        "collection_info": null
    },
    {
        "uuid": "af9465cab2f328b0ef4b3de4f3b4e3ab",
        "title": "夏中詶于逖毕耀问病见赠",
        "author": "独孤及",
        "content": "救物智所昧，学仙愿未从。\n行藏两乖角，蹭蹬风波中。\n薄宦耻降志，卧痾非养蒙。\n闭关涉两旬，羇思浩无穷。\n鸑鷟何处来，双舞下碧空。\n离别隔云雨，惠然此相逢。\n把手贺疾间，举杯欣酒浓。\n新诗见久要，清论激深衷。\n高馆舒夜簟，开门延微风。\n火云赫嵯峨，日暮千万峯。\n遥指故山笑，相看抚号钟。\n声和由心清，事感知气同。\n出处未易料，且歌缓愁容。\n愿君崇明德，岁暮如青松。",
        "dynasty": "唐",
        "collection_info": null
    },
    {
        "uuid": "726c7b97487d9d8dc15ba01c0dbdea0f",
        "title": "詶梁二十宋中所赠兼留别梁少府",
        "author": "独孤及",
        "content": "少读黄帝书，肯不笑机事。\n意犹负深衷，未免名迹累。\n厌贫学干禄，欲徇宾王利。\n甘为风波人，岂復江海意。\n担簦平台下，是日饮羇思。\n逢君道寸心，暂喜一交臂。\n绪言未及竟，离念已復至。\n宁[陵]望南丘，云雨成两地。\n途殊迹方间，河广流且驶。\n暮帆望不及，览赠心欲醉。\n爱君如金锡，昆弟皆茂异。\n奕赫连丝衣，荣养能锡类。\n君子道未长，深藏青云器。\n巨鳞有纵时，今日不足议。\n唯当加餐饭，好我袖中字。\n别离动经年，莫道分首易。",
        "dynasty": "唐",
        "collection_info": null
    },
    {
        "uuid": "fda401256c129b81dcf60d238f6a7f4f",
        "title": "庚子岁避地至玉山詶韩司马所赠",
        "author": "独孤及",
        "content": "沧海疾风起，洪波骇恬鳞。\n已无济川分，甘作乘桴人。\n挥手谢秣陵，举帆指瓯闽。\n安和风尘表，偶与琼瑶亲。\n共悲行路难，况逢江南春。\n故园忽如梦，返復知何辰。\n旷野豺虎满，深山兰蕙新。\n枉君灞陵什，回首徒酸辛。",
        "dynasty": "唐",
        "collection_info": null
    },
    {
        "uuid": "0d9eb46c1d99234e381b55fe4406cbab",
        "title": "奉和李大夫同吕评事太行苦热行兼寄院中诸公",
        "author": "独孤及",
        "content": "驷马上太行，修途亘辽碣。\n王程无留驾，日昃未遑歇。\n请问此何时，恢台朱明月。\n长蛇稽天讨，上将方北伐。\n明主命使臣，皇华得时杰。\n已忘羊肠险，岂惮湿风热。\n摇策汗滂沧，登岸思纡结。\n炎云如烟火，溪谷将恐竭。\n昼景赩可畏，凉飙何由发。\n山长飞鸟堕，目极行车绝。\n赵魏方俶扰，安危俟明哲。\n归路岂不怀，饮冰有苦节。\n会同传檄至，疑议立谈决。\n况有阮元瑜，翩翩秉书札。\n起予歌赤坂，永好踰白雪。\n谁念剖竹人，无因执羁绁。",
        "dynasty": "唐",
        "collection_info": null
    },
    {
        "uuid": "8dc482015fedab7d02407210b7bd78d1",
        "title": "詶皇甫侍御望天灊山见示之作",
        "author": "独孤及",
        "content": "早岁慕五岳，尝为尘机碍。\n孰知天柱峯，今与郡斋对。\n隐嶙抱元气，氤氲含青霭。\n云崖媚远空，石壁寒古塞。\n汉皇南游日，望秩此昭配。\n法驾到谷口，礼容振荒外。\n焚柴百神趋，执玉万方会。\n天旋物顺动，德布泽霶霈。\n讲武威已耀，学仙功未艾。\n黄金竟何成，洪业遽沦昧。\n度世若一瞬，昨朝已千载。\n如今封禅坛，唯见云雨晦。\n长望哀往古，劳生惭大块。\n清晖幸相娱，幽独知所赖。\n寒城春方正，初日明可爱。\n万殊喜阳和，余亦荷时泰。\n山色日夜绿，下有清浅濑。\n愧作拳偻人，沈迷簿书内。\n登临叹拘限，出处悲老大。\n况听郢中曲，復识湘南态。\n思免物累牵，敢令道机退。\n瞒然诵佳句，持此秋兰佩。",
        "dynasty": "唐",
        "collection_info": null
    },
    {
        "uuid": "9b2d1a139ea7e668896a90626b59c773",
        "title": "送陈兼应辟兼寄高适贾至",
        "author": "独孤及",
        "content": "结绿处燕石，卞和不必知。\n所以王佐才，未能忘茅茨。\n罢官梁山外，穫稻楚水湄。\n适会傅岩人，虚舟济川时。\n天网忽摇顿，公才难弃遗。\n凤凰翔千仞，今始一鸣岐。\n上马指国门，举鞭射书帷。\n预知大人赋，掩却归来词。\n天子方在宥，朝廷张四维。\n料君能献可，努力副畴咨。\n旧友满皇州，高冠飞翠蕤。\n相逢绛阙下，应道轩车迟。\n高侯秉戎翰，策马观西夷。\n方从幕中事，参谋王者师。\n贾生去洛阳，焜耀琳琅姿。\n芳名动北步，逸韵陵南皮。\n肃肃举鸿毛，冷然顺风吹。\n波流有同异，由是限别离。\n汉塞隔陇底，秦川连镐池。\n白云日夜满，道里安可思。\n梦想浩盈积，物华愁变衰。\n因君附错刀，送远益凄其。\n四海各横绝，九霄应易期。\n不知故巢燕，决起栖何枝。",
        "dynasty": "唐",
        "collection_info": null
    },
    {
        "uuid": "b03f093ac3de214eee460d9330a92c2f",
        "title": "送相里郎中赴江西",
        "author": "独孤及",
        "content": "君把一尺诏，南游济沧浪。\n受恩忘险艰，不道歧路长。\n戎狄方构患，休牛殊未遑。\n三秦千仓空，战卒如饿狼。\n委输资外府，诹谋寄贤良。\n有才当陈力，安得遂翱翔。\n岂不慎井赋，赋均人亦康。\n遥知轩车到，万室安耕桑。\n火伏金气腾，昊天欲苍茫。\n寒蝉惨巴邓，秋色愁沅湘。\n昨日携手西，于今芸再黄。\n欢娱讵几许，復向天一方。\n蹢躅话世故，惆怅举离觞。\n共求数刻欢，戏谑君此堂。\n今日把手笑，少时各他乡。\n身名同风波，聚散未易量。\n曷月还朝天，及时开智囊。\n前期傥犹阔，加饭勉自强。",
        "dynasty": "唐",
        "collection_info": null
    },
    {
        "uuid": "123bb8e6f291501abaac2f3f15e17f57",
        "title": "观海",
        "author": "独孤及",
        "content": "北登渤澥岛，回首秦东门。\n谁尸造物功，凿此天池源。\n澒洞吞百谷，周流无四垠。\n廓然混茫际，望见天地根。\n白日自中吐，扶桑如可扪。\n超遥蓬莱峰，想像金台存。\n秦帝昔经此，登临冀飞翻。\n扬旌百神会，望日羣山奔。\n徐福竟何成，羡门徒空言。\n唯见石桥足，千年潮水痕。",
        "dynasty": "唐",
        "collection_info": null
    },
    {
        "uuid": "6c355b925b5a061e30396f1a53c120e1",
        "title": "初晴抱琴登马退山对酒望远醉后作",
        "author": "独孤及",
        "content": "年长心易感，况为忧患缠。\n壮图迫世故，行止两茫然。\n王旅方伐叛，虎臣皆被坚。\n鲁人着儒服，甘就南山田。\n挈榼上高磴，超遥望平川。\n沧江大如綖，隐映入远天。\n荒服何所有，山花雪中然。\n寒泉得日景，吐溜鸣湔湔。\n举酒劝白云，唱歌慰颓年。\n微风度竹来，韵我号钟弦。\n一弹一引满，耳热知心宣。\n曲终余亦酣，起舞山水前。\n人生几何时，太半百忧煎。\n今日羇愁破，始知浊酒贤。",
        "dynasty": "唐",
        "collection_info": null
    },
    {
        "uuid": "8c11d8546cb252813d46c9a31817d705",
        "title": "同徐侍郎五云溪新庭重阳宴集作",
        "author": "独孤及",
        "content": "万峰苍翠色，双溪清浅流。\n已符东山趣，况值江南秋。\n白露天地肃，黄花门馆幽。\n山公惜美景，肯为芳樽留。\n五马照池塘，繁弦催献酬。\n临风孟嘉帽，乘兴李膺舟。\n骋望傲千古，当歌遗四愁。\n岂令永和人，独擅山阴游。",
        "dynasty": "唐",
        "collection_info": null
    },
    {
        "uuid": "f69f1cce9b3149d8874b1a382bf04212",
        "title": "雨晴后陪王员外泛后湖得溪字",
        "author": "独孤及",
        "content": "远山媚平楚，宿雨涨清溪。\n沿泝任舟檝，欢言无町畦。\n酒酣相视笑，心与白鸥齐。",
        "dynasty": "唐",
        "collection_info": null
    },
    {
        "uuid": "1f4d1fe0c12234b93e4e47cf361e5f43",
        "title": "题思禅寺上方",
        "author": "独孤及",
        "content": "溪口闻法鼓，停桡登翠屏。\n攀云到金界，合掌开禅扃。\n郁律众山抱，空蒙花雨零。\n老僧指香楼，云是不死庭。\n眇眇于越路，茫茫春草青。\n远山喷百谷，缭绕驰东溟。\n目极道何在，境照心亦冥。\n騞然诸根空，破结如破瓶。\n下视三界狭，但闻五浊腥。\n山中有良药，吾欲隳天形。",
        "dynasty": "唐",
        "collection_info": null
    },
    {
        "uuid": "58ccbefa149c9588569777994e7d0f5f",
        "title": "季冬自嵩山赴洛道中作",
        "author": "独孤及",
        "content": "皇运偶中变，长蛇食中土。\n天盖西北倾，众星陨如雨。\n胡尘动地起，千里闻战鼓。\n死人成为阜，流血涂草莽。\n策马何纷纷，捐躯抗豺虎。\n甘心赴国难，谁谓荼叶苦。\n天子初受命，省方造区宇。\n斩鲸安溟波，截鳌作天柱。\n三微復正统，五玉归文祖。\n不图汉官仪，今日忽再覩。\n升高望京邑，佳气连海浦。\n宝鼎歊景云，明堂舞干羽。\n虎臣囗激昂，囗囗囗御侮。\n腐儒着缝掖，何处议邹鲁。\n西上轘辕山，丘陵横今古。\n和气蒸万物，腊月春霭吐。\n得为太平人，穷达不足数。\n他日遇封禅，着书继三五。",
        "dynasty": "唐",
        "collection_info": null
    },
    {
        "uuid": "082875bfcf3c390cccb3ca3e0cf2ed6a",
        "title": "早发若岘驿望庐山",
        "author": "独孤及",
        "content": "雨罢山翠鲜，泠泠东风好。\n断崖云生处，是向峯顶道。\n谁谓峯顶远，跂予可瞻讨。\n忘缘祛天机，脱屐恨不早。\n祗恐岁云暮，遂与空名老。\n心往迹未幷，惭愧山上草。",
        "dynasty": "唐",
        "collection_info": null
    },
    {
        "uuid": "2e6f03fa03a5accf71d79df8a7b3e3f2",
        "title": "寒夜溪行舟中作",
        "author": "独孤及",
        "content": "日沈诸山昏，寂历羣动宿。\n孤舟独不繫，风水夜相逐。\n云归恆星白，霜下天地肃。\n月轮大如盘，金波入空谷。\n魏阙万里道，羇念千虑束。\n倦飞思故巢，敢望桐与竹。\n沈吟登楼赋，中夜起三復。\n忧来无良方，归候春酒熟。",
        "dynasty": "唐",
        "collection_info": null
    },
    {
        "uuid": "d6721fee1009ad4e6ec032c79f3d7e24",
        "title": "壬辰岁过旧居",
        "author": "独孤及",
        "content": "少年事远游，出入燕与秦。\n离居岁周天，犹作劳歌人。\n负劒渡颍水，归马自知津。\n缘源到旧庐，揽涕寻荒榛。\n邻里喜相劳，壶觞展殷勤。\n酒兰击筑语，及此离会因。\n丈夫随世波，岂料百年身。\n今日负鄙愿，多惭故山春。",
        "dynasty": "唐",
        "collection_info": null
    },
    {
        "uuid": "bc0908c81e850589b422b57620f4fb58",
        "title": "丙戌岁正月出洛阳书怀",
        "author": "独孤及",
        "content": "往岁衣褐见，受服金马门。\n拟将忠与贞，来酬主人恩。\n天地暂雷雨，洪波生平原。\n穷鳞遂蹭蹬，夙昔事罕存。\n幸逢帝出震，授钺清东藩。\n白日忽再中，万方咸骏奔。\n王风从西来，春光满干坤。\n蛰虫竞飞动，余亦辞笼樊。\n遭遇思自强，宠辱安足言。\n唯将四方志，回首谢故园。",
        "dynasty": "唐",
        "collection_info": null
    },
    {
        "uuid": "e92c188b53068f2389049de6b83589e3",
        "title": "伤春怀归",
        "author": "独孤及",
        "content": "谁谓乡可望，望在天地涯。\n但有时命同，万里共岁华。\n昨夜南山雨，殷雷坼萌芽。\n源桃不余欺，先发秦人家。\n寂寂户外掩，迟迟春日斜。\n源桃默无言，秦人独长嗟。\n不惜中肠苦，但言会合赊。\n思归吾谁诉，笑向南枝花。",
        "dynasty": "唐",
        "collection_info": null
    },
    {
        "uuid": "709d9931ab4fccfed122d2f3bb9d77a6",
        "title": "杂诗",
        "author": "独孤及",
        "content": "百花结成子，春物舍我去。\n流年惜不得，独坐空闺暮。\n心自有所待，甘为物华悞。\n未必千黄金，买得一人顾。",
        "dynasty": "唐",
        "collection_info": null
    },
    {
        "uuid": "8e8a7415871b82e33f7ffeff337a436e",
        "title": "山中春思",
        "author": "独孤及",
        "content": "獭祭川水大，人家春日长。\n独谣昼不暮，搔首惭年芳。\n靡草知节换，含葩向新阳。\n不嫌三径深，为我生池塘。\n亭午井竈闲，雀声响空仓。\n花落没屐齿，风动羣木香。\n归路云水外，天涯杳茫茫。\n独卷万里心，深入山鸟行。\n芳景勿相迫，春愁未遽忘。",
        "dynasty": "唐",
        "collection_info": null
    },
    {
        "uuid": "bf662ea67289688a1b4c0e0cd4b7247f",
        "title": "雨后公超谷北原眺望寄高拾遗",
        "author": "独孤及",
        "content": "崖口雨足收，清光洗高天。\n虹蜺敛残霭，山水含碧鲜。\n远空霞破露月轮，薄云片片成鱼鳞。\n五陵如荠渭如带，目极千里关山春。\n朝来爽气未易说，画取花峯赠远人。",
        "dynasty": "唐",
        "collection_info": null
    },
    {
        "uuid": "4982d470021c58ed30d85fdad5a012b6",
        "title": "自东都还濠州奉詶王八谏议见赠",
        "author": "独孤及",
        "content": "关西仕时俱稚容，彪彪之鬓始相逢。\n天地变化县城改，独有故人交态在。\n不言会合迹未幷，犹以岁寒心相待。\n洛阳居守寄酇侯，君着貂冠参运筹。\n高阁连云骑省夜，新文会友凉风秋。\n青袍白面昔携手，冉冉府趋君记否。\n云分雨散十五年，始得一笑樽酒前。\n未遑少留骤远别，况值旅鴈鸣秋天。\n二华旧游如梦想，他时再会何由缘。\n赖君赠我郢中曲，别后相思被管弦。",
        "dynasty": "唐",
        "collection_info": null
    },
    {
        "uuid": "496129f346273dd995089b5f9fb52f12",
        "title": "官渡柳歌送李员外承恩往扬州觐省",
        "author": "独孤及",
        "content": "君不见官渡河两岸，三月杨柳枝。\n千条万条色，一一胜绿丝。\n花作铅粉絮，叶成翠羽帐。\n此时送远人，怅望春水上。\n远客折杨柳，依依两含情。\n夹郎木兰舟，送郎千里行。\n郎把紫泥书，东征觐庭闱。\n脱却貂襜褕，新着五綵衣。\n双凤幷两翅，将雏东南飞。\n五两得便风，几日到扬州。\n莫贪扬州好，客行剩淹留。\n郎到官渡头，春阑已应久。\n殷勤道远别，为谢大堤柳。\n攀条傥相忆，五里一回首。\n明年柳枝黄，问郎还家否。",
        "dynasty": "唐",
        "collection_info": null
    },
    {
        "uuid": "1994bd26e11e1b60f23a5d3970551d0f",
        "title": "东平蓬莱驿夜宴平卢杨判官醉后赠别姚太守置酒留宴",
        "author": "独孤及",
        "content": "驿楼涨海壖，秋月寒城边。\n相见自不足，况逢主人贤。\n夜清酒浓人如玉，一斗何啻直十千。\n木兰为樽金为杯，江南急管卢女弦。\n齐童如花解郢曲，起舞激楚歌采莲。\n固知别多相逢少，乐极哀至心婵娟。\n少留莫辞醉，前路方悠然。\n明日分飞傥相忆，祗应遥望西南天。",
        "dynasty": "唐",
        "collection_info": null
    },
    {
        "uuid": "7a0aa1a25496628dcac17c558f5a7d1b",
        "title": "同岑郎中屯田韦员外花树歌",
        "author": "独孤及",
        "content": "东风动地吹花发，渭城桃李千树雪。\n芳菲可爱不可留，武陵归客心欲绝。\n金华省郎惜佳辰，秪持棣蕚照青春。\n君家自是成蹊处，况有庭花作主人。",
        "dynasty": "唐",
        "collection_info": null
    },
    {
        "uuid": "3be9cfa09acef40f12490b7205c80f3a",
        "title": "和李尚书画射虎图歌",
        "author": "独孤及",
        "content": "饥虎呀呀立当路，万夫震恐百兽怒。\n彤弓金镞当者谁，鸣鞭飞控流星驰。\n居然画中见真态，若务除恶不顾私。\n时和年丰五兵已，白额未诛壮士耻。\n分铢远迩悬彀中，不中不发思全功。\n舍矢如破石可裂，应弦尽敌山为空。\n杀气满堂观者骇，飒若崖谷生长风。\n精微入神在毫末，作缋造物可同功。\n方叔秉钺受命新，丹青起予气益振。\n底绥静难巧可拟，嗟叹不足声成文。\n他时代天育万物，亦以此道安斯民。",
        "dynasty": "唐",
        "collection_info": null
    },
    {
        "uuid": "b77f95ffda2933691f81de2f88d32a73",
        "title": "和赠远",
        "author": "独孤及",
        "content": "忆得去年春风至，中庭桃李映琐窗。\n美人挟瑟对芳树，玉颜亭亭与花双。\n今年新花如旧时，去年美人不在兹。\n借问离居恨深浅，祗应独有庭花知。",
        "dynasty": "唐",
        "collection_info": null
    },
    {
        "uuid": "bec77f96bfcb11d21ec119b2db304f27",
        "title": "和题藤架",
        "author": "独孤及",
        "content": "䔿䔿叶成幄，璀璀花落架。\n花前离心苦，愁至无日夜。\n人去藤花千里强，藤花无主为谁芳。\n相思历乱何由尽，春日迢迢如线长。",
        "dynasty": "唐",
        "collection_info": null
    },
    {
        "uuid": "9f269220f7c5ee559b941b1522550e58",
        "title": "江上代书寄裴使君",
        "author": "独孤及",
        "content": "何地离念剧，江皋风雪时。\n艰难伤远道，老大怯前期。\n畴昔行藏计，祗将力命推。\n能令书信数，犹足缓相思。",
        "dynasty": "唐",
        "collection_info": null
    },
    {
        "uuid": "ebf07e63d7244a349276a56eefbf973a",
        "title": "诣开悟禅师问心法次第寄韩郎中",
        "author": "独孤及",
        "content": "障深闻道晚，根钝出尘难。\n浊劫相从惯，迷途自谓安。\n得知身垢妄，始喜额珠完。\n欲识真如理，君尝法味看。",
        "dynasty": "唐",
        "collection_info": null
    },
    {
        "uuid": "c19f4b9cbcd245ee3e860a61d5a07387",
        "title": "登后湖伤春怀京师故旧",
        "author": "独孤及",
        "content": "昨日看摇落，惊秋方怨咨。\n几经开口笑，復及看花时。\n世事空名束，生涯素髮知。\n山山春草满，何处不相思。",
        "dynasty": "唐",
        "collection_info": null
    },
    {
        "uuid": "7b1659a636fabd25b3bc527867c06a69",
        "title": "暮春于山谷寺上方遇恩命加官赐服詶皇甫侍御见贺之作",
        "author": "独孤及",
        "content": "天书到法堂，朽质被荣光。\n自笑无功德，殊恩谬激扬。\n还登建礼署，犹忝会稽章。\n佳句惭相及，称仁岂易当。",
        "dynasty": "唐",
        "collection_info": null
    },
    {
        "uuid": "040423f937703781bf5f6e0261dfb03b",
        "title": "荅李滁州题庭前石竹花见寄",
        "author": "独孤及",
        "content": "殷疑曙霞染，巧类匣刀裁。\n不怕南风热，能迎小暑开。\n游蜂怜色好，思妇感年催。\n览赠添离恨，愁肠日几回。",
        "dynasty": "唐",
        "collection_info": null
    },
    {
        "uuid": "46b82cd15fc82ae8a82a4677030dc7ea",
        "title": "得李滁州书以玉潭庄见託因书春思以诗代荅",
        "author": "独孤及",
        "content": "春物行将老，怀君意讵堪。\n朱颜因酒强，白髮对花惭。\n日日思琼树，书书话玉潭。\n知同百口累，曷日办抽簪。",
        "dynasty": "唐",
        "collection_info": null
    },
    {
        "uuid": "5b99f5973ada3240f614c397efe186a1",
        "title": "荅李滁州忆玉潭新居见寄",
        "author": "独孤及",
        "content": "从来招隐地，未有剖符人。\n山水能成癖，巢夷拟独亲。\n猪肝无足累，马首敢辞勤。\n扫洒潭中月，他时望德邻。",
        "dynasty": "唐",
        "collection_info": null
    },
    {
        "uuid": "f4c8071fb25f6264b6c90a4c4d3d7937",
        "title": "将赴京答李纾赠别",
        "author": "独孤及",
        "content": "胶漆常投分，荆蛮各倦游。\n帝乡今独往，沟水便分流。\n甘作远行客，深惭不繫舟。\n思君带将缓，岂直日三秋。",
        "dynasty": "唐",
        "collection_info": null
    },
    {
        "uuid": "a5c9577c4fc98e49527f831d3ecfd2b7",
        "title": "和张大夫秋日有怀呈院中诸公",
        "author": "独孤及",
        "content": "至公无暇日，高阁闭秋天。\n肘印拘王事，篱花思长年。\n绩成心不有，虑澹物犹牵。\n窃效泉鱼跃，因闻郢曲妍。",
        "dynasty": "唐",
        "collection_info": null
    },
    {
        "uuid": "b89b262852c4db13e850ac5ed0bccbd8",
        "title": "和大夫秋夜书情即事",
        "author": "独孤及",
        "content": "上略当分阃，高情善闭关。\n忘机羣动息，无战五兵闲。\n铃阁风传漏，书窗月满山。\n方知秋兴作，非惜二毛斑。",
        "dynasty": "唐",
        "collection_info": null
    },
    {
        "uuid": "f91ed43a5d42c9894cad57a6919085b3",
        "title": "送虢州王录事之任",
        "author": "独孤及",
        "content": "谓子文章达，当年羽翼高。\n一经俄白首，三命尚青袍。\n未遇须藏器，安卑莫告劳。\n盘根傥相值，试用发硎刀。",
        "dynasty": "唐",
        "collection_info": null
    },
    {
        "uuid": "ab079da365341a2de5934152c7872c37",
        "title": "送长孙将军拜歙州之任",
        "author": "独孤及",
        "content": "临难敢横行，遭时取盛名。\n五兵常典校，四十又专城。\n浪逐楼船破，风从虎竹生。\n岛夷今可料，繫颈有长缨。",
        "dynasty": "唐",
        "collection_info": null
    },
    {
        "uuid": "2a4b7c564126993edde93d5162151544",
        "title": "送何员外使湖南",
        "author": "独孤及",
        "content": "夙昔皆黄绶，差池復琐闱。\n上田无晚熟，逸翮果先飞。\n前路舟休繫，故山云不归。\n王程傥未復，莫遣鲤书稀。",
        "dynasty": "唐",
        "collection_info": null
    },
    {
        "uuid": "424092bc9e89fe0f3691a2d2ebe0c36b",
        "title": "送江陵全少卿赴府任",
        "author": "独孤及",
        "content": "冢司方眘选，剧县得英髦。\n固是攀云渐，何嗟趋府劳。\n楚山迎驿路，汉水涨秋涛。\n骞翥方兹始，看君六翮高。",
        "dynasty": "唐",
        "collection_info": null
    },
    {
        "uuid": "327c040664f12617a3617a864919f261",
        "title": "送虞秀才擢第归长沙",
        "author": "独孤及",
        "content": "充赋名今遂，安亲事不违。\n甲科文比玉，归路锦为衣。\n海运同鵾化，风帆若鸟飞。\n知君到三径，松菊有光辉。",
        "dynasty": "唐",
        "collection_info": null
    },
    {
        "uuid": "e761b0821f4963aea3786bcd46105a37",
        "title": "送阳翟张主簿之任",
        "author": "独孤及",
        "content": "旧闻阳翟县，西接凤高山。\n作吏同山隐，知君处剧闲。\n少年当効用，远道岂辞艰。\n迟子扬名后，方期綵服还。",
        "dynasty": "唐",
        "collection_info": null
    },
    {
        "uuid": "2a243e84cd1938fe6ac90d6e0165561e",
        "title": "送游员外赴淮西",
        "author": "独孤及",
        "content": "多君有奇略，投笔佐元戎。\n已佩郎官印，兼乘御史骢。\n使星随驿骑，归路有秋风。\n莫道无书札，他年怀袖空。",
        "dynasty": "唐",
        "collection_info": null
    },
    {
        "uuid": "a442c9b067059b2e9acc317adc4d8620",
        "title": "送马郑州",
        "author": "独孤及",
        "content": "使君朱两轓，春日整东辕。\n芳草成皋路，青山凉水源。\n勉修循吏迹，以谢主人恩。\n当使仁风动，遥听舆颂諠。",
        "dynasty": "唐",
        "collection_info": null
    },
    {
        "uuid": "526b8083d40214660dd841a779528cf1",
        "title": "送义乌韦明府",
        "author": "独孤及",
        "content": "妙年能致身，陈力復安亲。\n不惮关山远，宁辞簿领勤。\n过江云满路，到县海为邻。\n每叹违心赏，吴门正早春。",
        "dynasty": "唐",
        "collection_info": null
    },
    {
        "uuid": "da59e635b748445e658def29b0d6d440",
        "title": "送陈王府张长史还京",
        "author": "独孤及",
        "content": "论齿弟兄列，为邦前后差。\n十年方一见，此别復何嗟。\n极目故关道，伤心南浦花。\n少时相忆处，招手望行车。",
        "dynasty": "唐",
        "collection_info": null
    },
    {
        "uuid": "8003159a1b051f1cb4b6ac3bb0ef86c3",
        "title": "水西馆泛舟送王员外",
        "author": "独孤及",
        "content": "单醪敢献酢，曲沼荷经过。\n泛览亲鱼鸟，夤缘涉芰荷。\n剧谈增惠爱，美景借清和。\n明日汀洲草，依依奈别何。",
        "dynasty": "唐",
        "collection_info": null
    },
    {
        "uuid": "20f15adca1f4acc00319c2d36bba3cec",
        "title": "李卿东池夜宴得池字",
        "author": "独孤及",
        "content": "政成机不扰，心惬宴忘疲。\n去烛延高月，倾罍就小池。\n舞盘回雪动，弦奏跃鱼随。\n自是山公兴，谁令下士知。",
        "dynasty": "唐",
        "collection_info": null
    },
    {
        "uuid": "b2816981d674b2da4a59d4cefd99e06d",
        "title": "九月九日李苏州东楼宴",
        "author": "独孤及",
        "content": "是菊花开日，当君乘兴秋。\n风前孟嘉帽，月下庾公楼。\n酒解留征客，歌能破别愁。\n醉归无以赠，祗奉万年酬。",
        "dynasty": "唐",
        "collection_info": null
    },
    {
        "uuid": "206ac5aff274bc84c50f0d5b06f95efb",
        "title": "萧文学山池宴集",
        "author": "独孤及",
        "content": "檀栾千亩绿，知是辟疆园。\n远岫当庭户，诸花覆水源。\n主人邀尽醉，林鸟助狂言。\n莫问愁多少，今皆付酒樽。",
        "dynasty": "唐",
        "collection_info": null
    },
    {
        "uuid": "5865e550d8587e299e655af9a23eae5f",
        "title": "与韩侍御同寻李七舍人不遇题壁留赠",
        "author": "独孤及",
        "content": "三径何寂寂，主人山上山。\n亭空檐月在，水落钓矶闲。\n药院鸡犬静，酒垆苔藓班。\n知君少机事，当待暮云还。",
        "dynasty": "唐",
        "collection_info": null
    },
    {
        "uuid": "b0de921bee9eb11844175fd0b62883a1",
        "title": "喜辱韩十四郎中书兼封近诗示代书题赠",
        "author": "独孤及",
        "content": "各牵于役间游遨，独坐相思正郁陶。\n长跪读书心蹔缓，短章投我曲何高。\n宦情缘木知非愿，王事敦人敢告劳。\n所叹在官成远别，徒言岏水纔容舠。",
        "dynasty": "唐",
        "collection_info": null
    },
    {
        "uuid": "836e27c4eb539a828c68c5f71dc8b218",
        "title": "早发龙沮馆舟中寄东海徐司仓郑司户",
        "author": "独孤及",
        "content": "沙禽相呼曙色分，渔浦鸣桹十里闻。\n正当秋风渡楚水，况值远道伤离羣。\n津头却望后湖岸，别处已隔东山云。\n停舻目送北归翼，惜无瑶华持寄君。",
        "dynasty": "唐",
        "collection_info": null
    },
    {
        "uuid": "33dfcc6024a2af23604b5d320e063948",
        "title": "詶常郿县见赠",
        "author": "独孤及",
        "content": "爱君修政若修身，鳏寡来归乳雉驯。\n堂上五弦销暇日，邑中千室有阳春。\n谓乘凫舄朝天子，却愧猪肝累主人。\n辞后读君怀县作，定知三岁字犹新。",
        "dynasty": "唐",
        "collection_info": null
    },
    {
        "uuid": "31aedfafc8c133f8a89e27962f5c3556",
        "title": "登山谷寺上方答皇甫侍御卧疾阙陪车骑之后",
        "author": "独孤及",
        "content": "梵宫香阁攀霞上，天柱孤峯指掌看。\n汉主马踪成蔓草，法王身相示空棺。\n云扶踊塔青霄庳，松荫禅庭白日寒。\n不见戴逵心莫展，赖将新赠比琅玕。",
        "dynasty": "唐",
        "collection_info": null
    },
    {
        "uuid": "bbeb58c69b76ab40898eb02c5d4a7b9d",
        "title": "答皇甫十六侍御北归留别作",
        "author": "独孤及",
        "content": "正当楚客伤春地，岂是骚人道别时。\n俱徇空名嗟欲老，况将行役料前期。\n劳生多故应同病，羸马单车莫自悲。\n明日相望隔云水，解颜唯有袖中诗。",
        "dynasty": "唐",
        "collection_info": null
    },
    {
        "uuid": "65b835a0f3dedd7e0c14b74900825647",
        "title": "答李滁州见寄",
        "author": "独孤及",
        "content": "相逢遽叹别离牵，三见江皋惠草鲜。\n白髮俱生欢未再，沧州独往意何坚。\n愁看郡内花将歇，忍过山中月屡圆。\n终日望君休汝骑，愧无堪报起予篇。",
        "dynasty": "唐",
        "collection_info": null
    },
    {
        "uuid": "80c185b411f6d1e4cf9e4833169f9ae0",
        "title": "得柳员外书封寄近诗书中兼报新主行营兵马因代书戏答",
        "author": "独孤及",
        "content": "郎官作掾心非好，儒服临戎政已闻。\n说劒尝宗漆园吏，戒严应笑棘门军。\n遥知抵掌论皇道，时復吟诗向白云。\n百越待君言即叙，相思不敢怆离羣。",
        "dynasty": "唐",
        "collection_info": null
    },
    {
        "uuid": "b9055a1e6b6cc9d4734fc16de7bec7f2",
        "title": "同皇甫侍御斋中春望见示之作",
        "author": "独孤及",
        "content": "望远思归心易伤，况将衰鬓偶年光。\n时攀芳树愁花尽，昼掩高斋厌日长。\n甘比流波辞旧浦，忍看新草遍横塘。\n因君赠我江枫咏，春思如今未易量。",
        "dynasty": "唐",
        "collection_info": null
    },
    {
        "uuid": "d5bba5b4cad37ba7c88304be50ade36d",
        "title": "伤春赠远",
        "author": "独孤及",
        "content": "去水流年日并驰，年光客思两相随。\n咨嗟斑鬓今承弁，惭愧新荷又发池。\n杨柳逶迤愁远道，鹧鸪啁哳怨南枝。\n忆君何啻同琼树，但向春风送别离。",
        "dynasty": "唐",
        "collection_info": null
    },
    {
        "uuid": "626653a3d04171bd9285927353ae0e13",
        "title": "奉和中书常舍人晚秋集贤院即事寄赠徐薛二侍御",
        "author": "独孤及",
        "content": "汉家金马署，帝座紫微郎。\n图籍凌羣玉，歌诗冠柏梁。\n阴阴万年树，肃肃五经堂。\n挥翰忘朝食，研精待夕阳。\n晴空露盘迥，秋月琐窗凉。\n远兴生斑鬓，高情寄缥囊。\n葳蕤双鸑鷟，夙昔并翱翔。\n汲冢同刊谬，蓬山共补亡。\n差池摧羽翮，流落限江湘。\n禁省一分袂，昊天三雨霜。\n石渠遗迹满，水国暮云长。\n早晚朝宣室，归时道路光。",
        "dynasty": "唐",
        "collection_info": null
    },
    {
        "uuid": "ca8a8470447466e7b5145ad91a94de36",
        "title": "江宁詶郑县刘少府兄赠别作",
        "author": "独孤及",
        "content": "往年脱缝掖，接武仕关西。\n结绶腰章并，趋阶手板齐。\n仙山不用买，朋酒日相携。\n抵掌夸潭壑，忘情向组珪。\n事迁时既往，年长迹逾暌。\n何为青云器，犹嗟浊水泥。\n役牵方远别，道在或先迷。\n莫见良田晚，遭时亦杖藜。",
        "dynasty": "唐",
        "collection_info": null
    },
    {
        "uuid": "29e0eb5cee9cb1cbc208007b788b9546",
        "title": "送李宾客荆南迎亲",
        "author": "独孤及",
        "content": "宗室刘中垒，文场谢客儿。\n当为天北斗，曾使海西陲。\n毛节精诚着，铜楼羽翼施。\n还申供帐别，言赴倚门期。\n恩渥霑行李，晨昏在路岐。\n君亲两报遂，不敢议伤离。",
        "dynasty": "唐",
        "collection_info": null
    },
    {
        "uuid": "869358d2d6e2a45f46da1ebf96023446",
        "title": "题玉潭",
        "author": "独孤及",
        "content": "碧玉徒强名，冰壶难比德。\n唯当寂照心，可并奫沦色。",
        "dynasty": "唐",
        "collection_info": null
    },
    {
        "uuid": "1d589fd95aa740ae23c02a94d8f9b4a8",
        "title": "海上怀华中旧游寄郑县刘少府造渭南王少府崟",
        "author": "独孤及",
        "content": "凉风台上三峯月，不夜城边万里沙。\n离别莫言关塞远，梦魂长在子真家。",
        "dynasty": "唐",
        "collection_info": null
    },
    {
        "uuid": "39e915894be50405181c2d3f8329da2e",
        "title": "和虞部韦郎中寻杨驸马不遇",
        "author": "独孤及",
        "content": "金屋琼台萧史家，暮春三月渭州花。\n到君仙洞不相见，谓已吹箫乘早霞。",
        "dynasty": "唐",
        "collection_info": null
    },
    {
        "uuid": "6002d18d032c8ceadc1aee42f4fbd39e",
        "title": "李张皇甫阎权等数公并有送别之作见寄因答",
        "author": "独孤及",
        "content": "洞庭正波苹叶衰，岂是秦吴远别时。\n谢君箧中绮端赠，何以报之长相思。",
        "dynasty": "唐",
        "collection_info": null
    },
    {
        "uuid": "0f8d9721905b5faefaac31f78c878253",
        "title": "将还越留别豫章诸公",
        "author": "独孤及",
        "content": "客鸟倦飞思旧林，裴徊犹恋众花阴。\n他时相忆双航苇，莫问吴江深不深。",
        "dynasty": "唐",
        "collection_info": null
    },
    {
        "uuid": "c2d56efd86203a3f8ae4398fc66849ae",
        "title": "送别荆南张判官",
        "author": "独孤及",
        "content": "輶车骆马往从谁，梦浦兰台日更迟。\n欲识桃花最多处，前程问取武陵儿。",
        "dynasty": "唐",
        "collection_info": null
    },
    {
        "uuid": "4f3e9cbffd9388befafa42499f9e95ad",
        "title": "陪王员外北楼宴待月",
        "author": "独孤及",
        "content": "劝酒论心夜不疲，含情有待问谁思。\n伫看晴月澄澄影，来照江楼酩酊时。",
        "dynasty": "唐",
        "collection_info": null
    },
    {
        "uuid": "b2bc5da4369c64f340770075f577d05e",
        "title": "垂花坞醉后戏题",
        "author": "独孤及",
        "content": "紫蔓青条拂酒壶，落花时与竹风俱。\n归时自负花前醉，笑向鯈鱼问乐无。",
        "dynasty": "唐",
        "collection_info": null
    },
    {
        "uuid": "c1b78a62f3b8b94e644aa6cf3143d82c",
        "title": "题刘相公三湘图",
        "author": "郎士元",
        "content": "昔别醉衡霍，迩来忆南州。\n今朝平津邸，兼得潇湘游。\n稍辨郢门树，依然芳杜洲。\n微明三巴峡，咫尺万里流。\n飞鸟不知倦，远帆生暮愁。\n涔阳指天末，北渚空悠悠。\n枕上见渔父，坐中常狎鸥。\n谁言魏阙下，自有东山幽。",
        "dynasty": "唐",
        "collection_info": null
    },
    {
        "uuid": "3e6f87fad36fbab3ae55f965ba329eef",
        "title": "长安逢故人",
        "author": "郎士元",
        "content": "数年音信断，不意在长安。\n马上相逢久，人中欲认难。\n一官今懒道，双鬓竟羞看。\n莫问生涯事，只应持钓竿。",
        "dynasty": "唐",
        "collection_info": null
    },
    {
        "uuid": "5bdf9274be8e20c491291b04c853a3dc",
        "title": "送韦湛判官",
        "author": "郎士元",
        "content": "高阁晴江上，重阳古戍闲。\n聊因送归客，更此望乡山。\n惜别心能醉，经秋鬓自斑。\n临流兴不尽，惆怅水云间。",
        "dynasty": "唐",
        "collection_info": null
    },
    {
        "uuid": "40db2850f8aa9d62d90c84830f872350",
        "title": "送长沙韦明府",
        "author": "郎士元",
        "content": "秋入长沙县，萧条旅宦心。\n烟波连桂水，官舍映枫林。\n云日楚天暮，沙汀白露深。\n遥知讼堂裏，佳政在鸣琴。",
        "dynasty": "唐",
        "collection_info": null
    },
    {
        "uuid": "e312c5650926fd544ae3bfc1487aa65d",
        "title": "送孙愿",
        "author": "郎士元",
        "content": "悠然富春客，忆与暮潮归。\n擢第人多羡，如君独步稀。\n乱流江渡浅，远色海山微。\n若访新安路，严陵有钓矶。",
        "dynasty": "唐",
        "collection_info": null
    },
    {
        "uuid": "9b1f2d7f72b5ccc5e847a69e792366c4",
        "title": "送林宗配雷州",
        "author": "郎士元",
        "content": "昨日三峰尉，今朝万里人。\n平生任孤直，岂是不防身。\n海雾多为瘴，山雷乍作隣。\n遥怜北户月，与子独相亲。",
        "dynasty": "唐",
        "collection_info": null
    },
    {
        "uuid": "06842e5b042cffa30d0af65238af1b65",
        "title": "送洪州李别驾之任",
        "author": "郎士元",
        "content": "南去秋江远，孤舟兴自多。\n能将流水引，更入洞庭波。\n夏口帆初上，浔阳鴈正过。\n知音在霄汉，佐郡岂蹉跎。",
        "dynasty": "唐",
        "collection_info": null
    },
    {
        "uuid": "5cfc1358aeb3a9e275d6e71bcea8137c",
        "title": "送杨中丞和蕃",
        "author": "郎士元",
        "content": "锦车登陇日，边草正萋萋。\n旧好寻君长，新愁听鼓鼙。\n河源飞鸟外，雪岭大荒西。\n汉垒今犹在，遥知路不迷。",
        "dynasty": "唐",
        "collection_info": null
    },
    {
        "uuid": "11153b0ae15209fbcd5a5c91e5b5409f",
        "title": "送李将军赴定州",
        "author": "郎士元",
        "content": "双旌汉飞将，万里授横戈。\n春色临边尽，黄云出塞多。\n鼓鼙悲绝漠，烽戍隔长河。\n莫断阴山路，天骄已请和。",
        "dynasty": "唐",
        "collection_info": null
    },
    {
        "uuid": "e7c942f22470741a77d00ba9bb7157d4",
        "title": "关羽祠送高员外还荆州",
        "author": "郎士元",
        "content": "将军禀天姿，义勇冠今昔。\n走马百战场，一剑万人敌。\n虽为感恩者，竟是思归客。\n流落荆巫间，裴回故乡隔。\n离筵对祠宇，洒酒暮天碧。\n去去勿復言，衔悲向陈迹。",
        "dynasty": "唐",
        "collection_info": null
    },
    {
        "uuid": "834ab7b8834f39ccf15aba767fa1ce16",
        "title": "送张南史",
        "author": "郎士元",
        "content": "雨余深巷静，独酌送残春。\n车马虽嫌僻，莺花不弃贫。\n虫丝黏户网，鼠迹印床尘。\n借问山阳会，如今有几人。",
        "dynasty": "唐",
        "collection_info": null
    },
    {
        "uuid": "9428af9b9fa2f06ea8894f28cced8fd5",
        "title": "送奚贾归吴",
        "author": "郎士元",
        "content": "东南富春渚，曾是谢公游。\n今日奚生去，新安江正秋。\n水清迎过客，霜叶落行舟。\n遥想赤亭下，闻猨应夜愁。",
        "dynasty": "唐",
        "collection_info": null
    },
    {
        "uuid": "42357341b65ded905e6b9e723c3312ff",
        "title": "送陆员外赴潮州",
        "author": "郎士元",
        "content": "含香台上客，剖竹海边州。\n楚地多归信，闽溪足乱流。\n今朝永嘉兴，重见谢公游。",
        "dynasty": "唐",
        "collection_info": null
    },
    {
        "uuid": "6dade410b9baa00fe137edc8a643d78c",
        "title": "送裴补阙入河南幕",
        "author": "郎士元",
        "content": "皎然青琐客，何事动行轩。\n苦节酬知己，清吟去掖垣。\n秋城临海树，寒月上营门。\n邹鲁诗书国，应无鼙鼓喧。",
        "dynasty": "唐",
        "collection_info": null
    },
    {
        "uuid": "129e420ec1dae4e5c9eb40443dba5d3c",
        "title": "送韩司直路出延陵",
        "author": "郎士元",
        "content": "游吴还适越，来往任风波。\n復送王孙去，其如春草何。\n岸明残雪在，潮满夕阳多。\n季子留遗庙，停舟试一过。",
        "dynasty": "唐",
        "collection_info": null
    },
    {
        "uuid": "5d1328f0141dfdc8b310aa23d14ceb50",
        "title": "盩厔县郑礒宅送钱大",
        "author": "郎士元",
        "content": "暮蝉不可听，落叶岂堪闻。\n共是悲秋客，那知此路分。\n荒城背流水，远鴈入寒云。\n陶令门前菊，余花可赠君。",
        "dynasty": "唐",
        "collection_info": null
    },
    {
        "uuid": "3781511e66c98de4e5de1e33516457c6",
        "title": "送元诜还丹阳别业",
        "author": "郎士元",
        "content": "已知成傲吏，復见解朝衣。\n应向丹阳郭，秋山独掩扉。\n草堂连古寺，江日动晴晖。\n一别沧州远，兰桡几岁归。",
        "dynasty": "唐",
        "collection_info": null
    },
    {
        "uuid": "7776607c617b2e09c88ba1eb0d98098f",
        "title": "送崔侍御往容州宣慰",
        "author": "郎士元",
        "content": "秦原独立望湘川，击隼南飞向楚天。\n奉诏不言空问俗，清时因得访遗贤。\n荆门晓色兼梅雨，桂水春风过客船。\n畴昔常闻陆贾说，故人今日岂徒然。",
        "dynasty": "唐",
        "collection_info": null
    },
    {
        "uuid": "3432616f7a5fdb08b3b99632c1975df7",
        "title": "朱方南郭留别皇甫冉",
        "author": "郎士元",
        "content": "萦迴枫叶岸，留滞木兰桡。\n吴岫新经雨，江天正落潮。\n故人劳见爱，行客自无憀。\n若问前程事，孤云入剡遥。",
        "dynasty": "唐",
        "collection_info": null
    },
    {
        "uuid": "00c8cd205887560f597bfaaed9222386",
        "title": "送王司马赴润州",
        "author": "郎士元",
        "content": "暂屈文为吏，聊将禄代耕。\n金陵且不远，山水復多名。\n楚塞因高出，寒潮入夜生。\n离心逐春草，直到建康城。",
        "dynasty": "唐",
        "collection_info": null
    },
    {
        "uuid": "e40aa6ffa3faa495b1550b3edb641c56",
        "title": "留卢秦卿",
        "author": "郎士元",
        "content": "知有前期在，欢如此夜中。\n无将故人酒，不及古淳风。",
        "dynasty": "唐",
        "collection_info": null
    },
    {
        "uuid": "414171a680ceb9d896814115c68bea8e",
        "title": "赠强山人",
        "author": "郎士元",
        "content": "或掉轻舟或杖藜。\n寻常适意钓前溪，草堂竹径在何处。\n落日孤烟寒渚西。",
        "dynasty": "唐",
        "collection_info": null
    },
    {
        "uuid": "a3019c768a9b87f3e4267b66b645b51c",
        "title": "赠韦司直",
        "author": "郎士元",
        "content": "闻君感叹二毛初，旧友相依万里余。\n烽火有时惊暂定，甲兵无处可安居。\n客来吴地星霜久，家在平陵音信疎。\n昨日风光还入户，登山临水意何如。",
        "dynasty": "唐",
        "collection_info": null
    },
    {
        "uuid": "dee2f42284916e3fe49a19d66ae067a9",
        "title": "石城馆酬王将军",
        "author": "郎士元",
        "content": "谁能绣衣客，肯驻木兰舟。\n连雁沙边至，孤城江上秋。\n归帆背南浦，楚塞入西楼。\n何处看离思，沧波日夜流。",
        "dynasty": "唐",
        "collection_info": null
    },
    {
        "uuid": "0153487b7926ce384913a1ed0c1af9cd",
        "title": "酬王季友题半日村别业兼呈李明府",
        "author": "郎士元",
        "content": "村映寒原日已斜，烟生密竹早归鸦。\n长溪南路当羣岫，半景东隣照数家。\n门通小径连芳草，马饮春泉踏浅沙。\n欲待主人林上月，还思潘岳县中花。",
        "dynasty": "唐",
        "collection_info": null
    },
    {
        "uuid": "8df889fa73e4624c26d5bd6582a0739a",
        "title": "酬二十八秀才见寄",
        "author": "郎士元",
        "content": "昨夜山月好，故人果相思。\n清光到枕上，袅袅凉风时。\n永意能在我，惜无携手期。",
        "dynasty": "唐",
        "collection_info": null
    },
    {
        "uuid": "9d74c94694fecdf1d4d196f840c4df4b",
        "title": "冬夕寄青龙寺源公",
        "author": "郎士元",
        "content": "敛屦入寒竹，安禅过漏声。\n高松残子落，深井冻痕生。\n罢磬风枝动，悬灯雪屋明。\n何当招我宿，乘月上方行。",
        "dynasty": "唐",
        "collection_info": null
    },
    {
        "uuid": "4a16d8e3d45cd18d5ba1ce163f08a96d",
        "title": "塞下曲",
        "author": "郎士元",
        "content": "宝刀塞下儿，身经百战曾百胜。\n壮心竟未嫖姚知，白草山头日初没。\n黄沙戍下悲歌发，萧条夜静边风吹，独倚营门望秋月。",
        "dynasty": "唐",
        "collection_info": null
    },
    {
        "uuid": "822b2d7d7fa72febbe9e3d730d2a2178",
        "title": "柏林寺南望",
        "author": "郎士元",
        "content": "溪上遥闻精舍钟，泊舟微径度深松。\n青山霁后云犹在，画出东南四五峰。",
        "dynasty": "唐",
        "collection_info": null
    },
    {
        "uuid": "a4ed0752f1622034b5983acac866d03d",
        "title": "宿杜判官江楼",
        "author": "郎士元",
        "content": "适楚岂吾愿，思归秋向深。\n故人江楼月，永夜千里心。\n叶落觉乡梦，鸟啼惊越吟。\n寥寥更何有，断续空城砧。",
        "dynasty": "唐",
        "collection_info": null
    },
    {
        "uuid": "6414f7e3bb7127c823a4844963f70960",
        "title": "春宴王补阙城东别业",
        "author": "郎士元",
        "content": "柳陌乍随州势转，花源忽傍竹阴开。\n能将瀑水清人境，直取流莺送酒杯。\n山下古松当绮席，檐前片雨滴春苔。\n地主同声復同舍，留欢不畏夕阳催。",
        "dynasty": "唐",
        "collection_info": null
    },
    {
        "uuid": "b5c4fa292c09104b57342c43c95a8ac7",
        "title": "郢城西楼吟",
        "author": "郎士元",
        "content": "连山尽处水萦迴，山上戍门临水开。\n朱栏直下一百丈，日暖游鳞自相向。\n昔人爱险闭层城，今日爱闲江復清。\n沙洲枫岸无来客，草绿花红山鸟鸣。",
        "dynasty": "唐",
        "collection_info": null
    },
    {
        "uuid": "17de88a3464925f6c883e92b89868c3e",
        "title": "听邻家吹笙",
        "author": "郎士元",
        "content": "凤吹声如隔綵霞，不知墙外是谁家。\n重门深锁无寻处，疑有碧桃千树花。",
        "dynasty": "唐",
        "collection_info": null
    },
    {
        "uuid": "ea068d42b01d45c31da5703f6ba2d899",
        "title": "登丹阳北楼",
        "author": "郎士元",
        "content": "寒皋那可望，旅望又初还。\n迢遰高楼上，萧条旷野闲。\n暮晴依远水，秋兴属连山。\n浮客时相见，霜凋动翠颜。",
        "dynasty": "唐",
        "collection_info": null
    },
    {
        "uuid": "e7cee59efda921300b5fef77a51115e6",
        "title": "题精舍寺",
        "author": "郎士元",
        "content": "石林精舍武溪东，夜扣禅关谒远公。\n月在上方诸品静，僧持半偈万缘空。\n秋山竟日闻猨啸，落木寒泉听不穷。\n惟有双峰最高顶，此心期与故人同。",
        "dynasty": "唐",
        "collection_info": null
    },
    {
        "uuid": "d0defd1e1a1bf12b79fc2eef4ec0e9a6",
        "title": "双林寺谒傅大士",
        "author": "郎士元",
        "content": "草露经前代，津梁及后人。\n此方今示灭，何国更分身。\n月色空知夜，松阴不记春。\n犹怜下生日，应在一微尘。",
        "dynasty": "唐",
        "collection_info": null
    },
    {
        "uuid": "546e16ec9443a93ed412d22e53ac34d8",
        "title": "题尹真人祠",
        "author": "郎士元",
        "content": "窅窅云旗去不还，阴阴祠宇闭空山。\n我来始悟丹青妙，稽首如逢冰雪颜。",
        "dynasty": "唐",
        "collection_info": null
    },
    {
        "uuid": "dbb024ebdc3022a709327a6d7837a680",
        "title": "山中即事",
        "author": "郎士元",
        "content": "入谷多春兴，乘舟棹碧浔。\n山云昨夜雨，溪水晓来深。",
        "dynasty": "唐",
        "collection_info": null
    },
    {
        "uuid": "c8ccce33b92883947b05ed49c2a7f07b",
        "title": "湘夫人二首 一",
        "author": "郎士元",
        "content": "蛾眉对湘水，遥哭苍梧山。\n万乘既已殁，孤舟谁忍还。\n至今楚竹上，犹有泪痕斑。",
        "dynasty": "唐",
        "collection_info": null
    },
    {
        "uuid": "c7a1ec39d98405c17f63cc0a352c4b80",
        "title": "湘夫人二首 二",
        "author": "郎士元",
        "content": "南有涔阳路，渺渺多新愁。\n桂酒神降时，迴风江上秋。\n彩云忽无处，碧水空安流。",
        "dynasty": "唐",
        "collection_info": null
    },
    {
        "uuid": "f01d514bcd012891e4948e90e3d313ff",
        "title": "盖少府新除江南尉问风俗",
        "author": "郎士元",
        "content": "闻君作尉向江潭，吴越风烟到自谙。\n客路寻常随竹影，人家大底傍山岚。\n缘溪花木偏宜远，避地衣冠尽向南。\n惟有夜猨啼海树，思乡望国意难堪。",
        "dynasty": "唐",
        "collection_info": null
    },
    {
        "uuid": "c080035dc4a51590669175ade4571bd9",
        "title": "春宴张舍人宅",
        "author": "郎士元",
        "content": "懒寻芳草径，来接侍臣筵。\n山色知残雨，墙阴觉暮天。\n莺啼汉宫柳，花隔杜陵烟。\n地与东城接，春光醉目前。",
        "dynasty": "唐",
        "collection_info": null
    },
    {
        "uuid": "ef3cb762e03d31a6f90ff9e6a0042154",
        "title": "寄李袁州桑落酒",
        "author": "郎士元",
        "content": "色比琼浆犹嫩，香同甘露仍春。\n十千提携一斗，远送潇湘故人。",
        "dynasty": "唐",
        "collection_info": null
    },
    {
        "uuid": "beed23ef1fb5126d83a67e024698fad8",
        "title": "赠万生下第还吴",
        "author": "郎士元",
        "content": "直道多不偶，美才应息机。\n灞陵春欲暮，云海独言归。\n为客成白首，入门嗟布衣。\n莼羹若可忆，惭出掩柴扉。",
        "dynasty": "唐",
        "collection_info": null
    },
    {
        "uuid": "8729d524dd371e90d027090d7ea8a148",
        "title": "送大德讲时河东徐明府招",
        "author": "郎士元",
        "content": "远近作人天，王城指日边。\n宰君迎说法，童子伴随缘。\n到处花为雨，行时杖出泉。\n今宵松月下，开阁想安禅。",
        "dynasty": "唐",
        "collection_info": null
    },
    {
        "uuid": "c7af201142f62417e3406023a2a6eb50",
        "title": "赴无锡别灵一上人",
        "author": "郎士元",
        "content": "高僧本姓竺，开士旧名林。\n一入春山裏，千峰不可寻。\n新年芳草徧，度日白云深。\n欲问微官去，悬知讶此心。",
        "dynasty": "唐",
        "collection_info": null
    },
    {
        "uuid": "3308e13f54d7ac99d2568548e2d185e3",
        "title": "送粲上人兼寄梁镇员外",
        "author": "郎士元",
        "content": "季月还乡独未能，林行溪宿厌层冰。\n尺素欲传三署客，雪山愁送五天僧。\n连空朔气横秦苑，满目寒云隔灞陵。\n借问从来香积寺，何时携手更同登。",
        "dynasty": "唐",
        "collection_info": null
    },
    {
        "uuid": "338cb61042e6572b5e7d4c47ca9a6c87",
        "title": "送韦逸人归钟山",
        "author": "郎士元",
        "content": "逸人归路远，弟子出山迎。\n服药颜犹驻，耽书癖已成。\n柴扉多岁月，藜杖见公卿。\n更作儒林传，应须载姓名。",
        "dynasty": "唐",
        "collection_info": null
    },
    {
        "uuid": "2aae6b7dadcd79bf103598bc9854708c",
        "title": "登无锡北楼",
        "author": "郎士元",
        "content": "秋兴因危堞，归心过远山。\n风霜征鴈早，江海旅人还。\n驿树寒仍密，渔舟晚更闲。\n仲宣何所赋，秪欲滞柴关。",
        "dynasty": "唐",
        "collection_info": null
    },
    {
        "uuid": "249575905b84014084435da7f4ed4853",
        "title": "和王相公题中书丛竹寄上元相公",
        "author": "郎士元",
        "content": "多时仙掖裏，色并翠琅玕。\n幽意含烟月，清阴庇蕙兰。\n枝繁宜露重，叶老爱天寒。\n竟日双鸾止，孤吟为一看。",
        "dynasty": "唐",
        "collection_info": null
    },
    {
        "uuid": "bf2eb9be3fa135180f5ff935e9b4b1dd",
        "title": "酬萧二十七侍御初秋言怀",
        "author": "郎士元",
        "content": "楚客秋多兴，江林月渐生。\n细枝凉叶动，极浦早鸿声。\n胜赏睽前夕，新诗报远情。\n曲高惭和者，惆怅闭寒城。",
        "dynasty": "唐",
        "collection_info": null
    },
    {
        "uuid": "982d0b4c32f4edfcfdd4199f52883acd",
        "title": "奉和杜相公益昌路作",
        "author": "郎士元",
        "content": "春半梁山正落花，台衡受律向天涯。\n南去猨声傍双节，西来江色遶千家。\n风吹画角孤城晓，林映蛾眉片月斜。\n已见庙谟能喻蜀，新文更喜报金华。",
        "dynasty": "唐",
        "collection_info": null
    },
    {
        "uuid": "c3e59c952dfdc8805110e379dc0d64ca",
        "title": "赋得长洲苑送李惠",
        "author": "郎士元",
        "content": "草深那可访，地久阻相传。\n散漫三秋雨，疎芜万里烟。\n都迷采兰处，强记馆娃年。\n客有游吴者，临风思眇然。",
        "dynasty": "唐",
        "collection_info": null
    },
    {
        "uuid": "dfff90cffcd6fce88e43dbedfbe7702a",
        "title": "别房士清",
        "author": "郎士元",
        "content": "世路还相见，偏堪泪满衣。\n那能郢门别，独向邺城归。\n平楚看蓬转，连山望鸟飞。\n苍苍岁阴暮，况復惜驰晖。",
        "dynasty": "唐",
        "collection_info": null
    },
    {
        "uuid": "6aade930a024d9a7afc7dbd20bea236a",
        "title": "送彭偃房由赴朝因寄钱大郎中李十七舍人",
        "author": "郎士元",
        "content": "衰病已经年，西峰望楚天。\n风光欺鬓髮，秋色换山川。\n寂寞浮云外，支离汉水边。\n平生故人远，君去话潸然。",
        "dynasty": "唐",
        "collection_info": null
    },
    {
        "uuid": "32e395c81b7110c2de298fab0920a4fe",
        "title": "送李遂之越",
        "author": "郎士元",
        "content": "未习风波事，初为东越游。\n露霑湖草晚，月照海山秋。\n梅市门何处，兰亭水向流。\n西兴待潮信，落日满孤舟。",
        "dynasty": "唐",
        "collection_info": null
    },
    {
        "uuid": "251429169e284180e6a3e2531100ef70",
        "title": "送郑正则徐州行营",
        "author": "郎士元",
        "content": "从军非陇头，师在古徐州。\n气劲三河卒，功全万户侯。\n元戎阃外略，才子握中筹。\n莫听关山曲，还生塞上愁。",
        "dynasty": "唐",
        "collection_info": null
    },
    {
        "uuid": "c06f8a70aa69bf9968cb66a5be05b622",
        "title": "送钱拾遗归兼寄刘校书",
        "author": "郎士元",
        "content": "墟落岁阴暮，桑榆烟景昏。\n蝉声静空馆，雨色隔秋原。\n归客不可望，悠然林外村。\n终当报芸阁，携手醉柴门。",
        "dynasty": "唐",
        "collection_info": null
    },
    {
        "uuid": "89077e99ef3fe680bbaf096cd84ec6d3",
        "title": "送郴县裴明府之任兼充宣慰",
        "author": "郎士元",
        "content": "白苹楚水三湘远，芳草秦城二月初。\n连鴈北飞看欲尽，孤舟南去意何如。\n渡江野老思求瘼，候馆郴人忆下车。\n别后天涯何所寄，故交惟有袖中书。",
        "dynasty": "唐",
        "collection_info": null
    },
    {
        "uuid": "1eda5f11ffb2dc6b0f8dc91baa5364e6",
        "title": "送李敖湖南书记",
        "author": "郎士元",
        "content": "怜君才与阮家同，掌记能资亚相雄。\n入楚岂忘看泪竹，泊舟应自爱江枫。\n诚知客梦烟波裏，肯厌猨鸣夜雨中。\n莫信衡湘书不到，年年秋鴈过巴东。",
        "dynasty": "唐",
        "collection_info": null
    },
    {
        "uuid": "2d0a84f9ab39618b9f7c41bb71fa99ba",
        "title": "送曲司直",
        "author": "郎士元",
        "content": "曙雪苍苍兼曙云，朔风烟鴈不堪闻。\n贫交此别无他赠，唯有青山远送君。",
        "dynasty": "唐",
        "collection_info": null
    },
    {
        "uuid": "a4d3a4562775daa13ddc4874b78f194a",
        "title": "送别",
        "author": "郎士元",
        "content": "穆陵关上秋云起，安陆城边远行子。\n薄暮寒蝉三两声，迴头故乡千万里。",
        "dynasty": "唐",
        "collection_info": null
    },
    {
        "uuid": "904f1fe4c0bcc3aa9161e2398265389b",
        "title": "咸阳西楼别窦审",
        "author": "郎士元",
        "content": "西楼迴起寒原上，霁日遥分万井间。\n小苑城隅连渭水，离宫曙色近京关。\n亭皋寂寞伤孤客，云雪萧条满众山。\n时命如今犹未偶，辞君拟欲拂衣还。",
        "dynasty": "唐",
        "collection_info": null
    },
    {
        "uuid": "2e3befcf083c36c400d5cea26357ac8e",
        "title": "闻蝉寄友人",
        "author": "郎士元",
        "content": "昨日始闻莺，今朝蝉又鸣。\n朱颜向华髮，定是几年程。\n故国白云远，闲居青草生。\n因垂数行泪，书寄十年兄。",
        "dynasty": "唐",
        "collection_info": null
    },
    {
        "uuid": "a5f2bf17327c6e2561a55af059b12dfa",
        "title": "送李骑曹之灵武宁侍",
        "author": "郎士元",
        "content": "一岁一归宁，凉天数骑行。\n河来当塞曲，山远与沙平。\n纵猎旗风卷，听笳帐月生。\n新鸿引寒色，迴日满京城。",
        "dynasty": "唐",
        "collection_info": null
    },
    {
        "uuid": "b48bc0a54954905fcfdf88ef073420df",
        "title": "冯翊西楼",
        "author": "郎士元",
        "content": "城上西楼倚暮天，楼中归望正凄然。\n近郭乱山横古渡，野庄乔木带新烟。\n北风吹鴈声能苦，远客辞家月再圆。\n陶令好文常对酒，相招一和白云篇。",
        "dynasty": "唐",
        "collection_info": null
    },
    {
        "uuid": "53730d9d0e6edc60413cc30956d81073",
        "title": "郢城秋望",
        "author": "郎士元",
        "content": "白首思归归不得，空山闻鴈鴈声哀。\n高城落日望西北，又见秋风逐水来。",
        "dynasty": "唐",
        "collection_info": null
    },
    {
        "uuid": "08f5fb4b510c98719d2b2def74813f92",
        "title": "夜泊湘江",
        "author": "郎士元",
        "content": "湘山木落洞庭波，湘水连云秋鴈多。\n寂寞舟中谁借问，月明只自听渔歌。",
        "dynasty": "唐",
        "collection_info": null
    },
    {
        "uuid": "d8e6efb73c2ef8c6a73d21100a4a7d8f",
        "title": "留别常着",
        "author": "郎士元",
        "content": "岁晏苍郊蓬转时，游人相见说归期。\n宓君堂上能留客，明日还家应未迟。",
        "dynasty": "唐",
        "collection_info": null
    },
    {
        "uuid": "c272ea7716f42d6ea66bb00fea36c50c",
        "title": "送张光归吴",
        "author": "郎士元",
        "content": "看取庭芜白露新，劝君不用久风尘。\n秋来多见长安客，解爱鲈鱼能几人。",
        "dynasty": "唐",
        "collection_info": null
    },
    {
        "uuid": "2e3aee47703cb6cd2d0ab4641ee61643",
        "title": "闻吹杨叶者二首 一",
        "author": "郎士元",
        "content": "妙吹杨叶动悲笳，胡马迎风起恨赊。\n若是鴈门寒月夜，此时应卷尽惊沙。",
        "dynasty": "唐",
        "collection_info": null
    },
    {
        "uuid": "58acf1ddb09ea570257175addac39026",
        "title": "闻吹杨叶者二首 二",
        "author": "郎士元",
        "content": "天生一艺更无伦，寥亮幽音妙入神。\n吹向别离攀折处，当应合有断肠人。",
        "dynasty": "唐",
        "collection_info": null
    },
    {
        "uuid": "6dda07627c453413dfa47fcc924013d8",
        "title": "润州南郭留别",
        "author": "皇甫冉",
        "content": "萦迴枫叶岸，留滞木兰桡。\n吴岫新经雨，江天正落潮。\n故人劳见爱，行客自无聊。\n君问前程事，孤云入剡遥。",
        "dynasty": "唐",
        "collection_info": null
    },
    {
        "uuid": "dd11f6442f29e0c80c69ef84b87f3454",
        "title": "祭张公洞二首 一",
        "author": "皇甫冉",
        "content": "尧心知稼穑，精意遶山川。\n风雨神祇应，笙镛诏命传。\n沐兰秪扫地，酌桂伫灵仙。\n拂雾陈金策，焚香拜玉筵。",
        "dynasty": "唐",
        "collection_info": null
    },
    {
        "uuid": "c79819ef7963f5fa03d4981acf0d2dbc",
        "title": "祭张公洞二首 二",
        "author": "皇甫冉",
        "content": "云开小有洞，日出大罗天。\n三鸟随王母，双童翊子先。\n何时种核桃，几度看桑田。\n倏忽烟霞散，空岩骑吏旋。",
        "dynasty": "唐",
        "collection_info": null
    },
    {
        "uuid": "be47923e3699dbea64487caf4463a41e",
        "title": "临平道赠同舟人",
        "author": "皇甫冉",
        "content": "远山谁辨江南北，长路空随树浅深。\n流荡飘飖此何极，唯应行客共知心。",
        "dynasty": "唐",
        "collection_info": null
    },
    {
        "uuid": "6cd3a337e776ad66de4fd5c6afcebfe3",
        "title": "巫山峡",
        "author": "皇甫冉",
        "content": "巫峡见巴东，迢迢出半空。\n云藏神女馆，雨到楚王宫。\n朝暮泉声落，寒暄树色同。\n清猿不可听，偏在九秋中。",
        "dynasty": "唐",
        "collection_info": null
    },
    {
        "uuid": "36203be12451f3ea087485713df9d1ef",
        "title": "长安路",
        "author": "皇甫冉",
        "content": "长安九城路，戚里五侯家。\n结束趋平乐，联翩抵狭斜。\n高楼临远水，复道出繁花。\n唯见相如宅，蓬门度岁华。",
        "dynasty": "唐",
        "collection_info": null
    },
    {
        "uuid": "8d267a3bc46f57341493cfaf66464419",
        "title": "送朱逸人",
        "author": "皇甫冉",
        "content": "时人多不见，出入五湖间。\n寄酒全吾道，移家爱远山。\n更看秋草暮，欲共白云还。\n虽在风尘裹，陶潜身自闲。",
        "dynasty": "唐",
        "collection_info": null
    },
    {
        "uuid": "506bc4bc136fff178770fddde4a2568d",
        "title": "西陵寄灵一上人",
        "author": "皇甫冉",
        "content": "西陵遇风处，自古是通津。\n终日空江上，云山若待人。\n汀洲寒事早，鱼鸟兴情新。\n迴望山阴路，心中有所亲。",
        "dynasty": "唐",
        "collection_info": null
    },
    {
        "uuid": "9b47449a49832c18e2caf595d2f44db4",
        "title": "赴无锡寄别灵一净虚二上人云门所居",
        "author": "皇甫冉",
        "content": "高僧本姓竺，开士旧名林。\n一入春山裏，千峰不可寻。\n新年芳草徧，终日白云深。\n欲徇微官去，悬知讶此心。",
        "dynasty": "唐",
        "collection_info": null
    },
    {
        "uuid": "a4666bc689b4b5fd878859d4743088ae",
        "title": "舟中送李八",
        "author": "皇甫冉",
        "content": "词客金门未有媒，游吴适越任舟迴。\n远水迢迢分手去，天边山色待人来。",
        "dynasty": "唐",
        "collection_info": null
    },
    {
        "uuid": "3c809b67b625feb62c96968951b64bfb",
        "title": "与张补阙王炼师自徐方清路同舟南下于台头寺留别赵员外裴补阙同赋杂题一首",
        "author": "皇甫冉",
        "content": "朝朝春事晚，泛泛行舟远。\n淮海思无穷，悠扬烟景中。\n幸将仙子去，復与故人同。\n高枕随流水，轻帆任远风。\n钟声野寺逈，草色故城空。\n送别高台上，裴回共惆怅。\n悬知白日斜，定是犹相望。",
        "dynasty": "唐",
        "collection_info": null
    },
    {
        "uuid": "9e278a58d267c6c2832764c24573426a",
        "title": "酬张二仲彝",
        "author": "皇甫冉",
        "content": "吴洲见芳草，楚客动归心。\n屈宋乡山古，荆衡烟雨深。\n艰难十载别，羁旅四愁侵。\n澧月通沅水，湘云入桂林。\n已看生白髮，当为乏黄金。\n江海时相见，唯闻梁甫吟。",
        "dynasty": "唐",
        "collection_info": null
    },
    {
        "uuid": "b23d4f6680e3a12a691a6000daca1d8a",
        "title": "三月三日义兴李明府后亭泛舟",
        "author": "皇甫冉",
        "content": "江南烟景復如何，闻道新亭更可过。\n处处蓻兰春浦绿，萋萋藉草远山多。\n壶觞须就陶彭泽，时俗犹传晋永和。\n更使轻桡徐转去，微风落日水增波。",
        "dynasty": "唐",
        "collection_info": null
    },
    {
        "uuid": "747d9f4f235b8f56647c483284c10e83",
        "title": "少室山韦炼师昇仙歌",
        "author": "皇甫冉",
        "content": "红霞紫气昼氲氲，绛节青幢迎少君。\n忽从林下昇天去，空使时人礼白云。",
        "dynasty": "唐",
        "collection_info": null
    },
    {
        "uuid": "c1b0d9a74acc880a222ea76b92f2acf7",
        "title": "独孤中丞筵陪饯韦君赴昇州",
        "author": "皇甫冉",
        "content": "中司龙节贵，上客虎符新。\n地控吴襟带，才高汉缙绅。\n泛舟应度腊，入境便行春。\n处处歌来暮，长江建业人。",
        "dynasty": "唐",
        "collection_info": null
    },
    {
        "uuid": "410542b0406f791e90abbcc624b34a83",
        "title": "送王绪剡中",
        "author": "皇甫冉",
        "content": "不见关山去，何时到郯中。\n已闻成竹木，更道长儿童。\n篱落云常聚，村墟水自通。\n朝朝忆玄度，非是对清风。",
        "dynasty": "唐",
        "collection_info": null
    },
    {
        "uuid": "7c6f1c33748c11d46d2e47218a0967d9",
        "title": "詶李郎中侍御秋夜登福州城楼见寄",
        "author": "皇甫冉",
        "content": "辛勤万里道，箫索九秋残。\n月照闽中夜，天凝海上寒。\n王程无地远，主意在人安。\n遥寄登楼作，空知行路难。",
        "dynasty": "唐",
        "collection_info": null
    },
    {
        "uuid": "393c09fc18d59b17418b9aefcadeb4ac",
        "title": "同李司直诸公暑夜南余馆",
        "author": "皇甫冉",
        "content": "何处多明月，津亭暑夜深。\n烟霞不可望，云树更沈沈。\n好是吴中隐，仍为洛下吟。\n微官朝復夕，牵强亦何心。",
        "dynasty": "唐",
        "collection_info": null
    },
    {
        "uuid": "07ee8e57ac2a56dacaa667eb109b49ac",
        "title": "赠普门上人",
        "author": "皇甫冉",
        "content": "支公身欲老，长在沃州多。\n慧力堪传敎，禅功久伏魔。\n山云随坐夏，江草伴头陀。\n借问迴心后，贤愚去几何。",
        "dynasty": "唐",
        "collection_info": null
    },
    {
        "uuid": "fa17357a19645385b6b035318c1b083b",
        "title": "与诸公同登无锡北楼",
        "author": "皇甫冉",
        "content": "秋兴因危堞，归心过远山。\n风霜征雁早，江海旅人闲。\n驿树寒仍密，渔舟晚自还。\n仲宣何所赋，秪叹在荆蛮。",
        "dynasty": "唐",
        "collection_info": null
    },
    {
        "uuid": "d056c9bfcdbde0d6bb5e34d5574ec3ea",
        "title": "同李苏州伤美人",
        "author": "皇甫冉",
        "content": "玉佩石榴裙，当年嫁使君。\n专房犹见宠，倾国众皆闻。\n歌舞常无对，幽明忽此分。\n阳台千万里，何处作朝云。",
        "dynasty": "唐",
        "collection_info": null
    },
    {
        "uuid": "d133f845a0fbcdeba3dd28820dcdcd03",
        "title": "送李录事赴饶州",
        "author": "皇甫冉",
        "content": "北人南去雪纷纷，雁叫汀沙不可闻。\n积水长天随远客，荒城极浦足寒云。\n山从建业千峰出，江至浔阳九派分。\n借问督邮纔弱冠，府中年少不如君。",
        "dynasty": "唐",
        "collection_info": null
    },
    {
        "uuid": "b4e87010aba3bd489532300bfdb74796",
        "title": "同诸公有怀绝句",
        "author": "皇甫冉",
        "content": "旧国迷江树，他乡近海门。\n移家南渡久，童稚解方言。",
        "dynasty": "唐",
        "collection_info": null
    },
    {
        "uuid": "00ab0372d6170e05a042e5339768c02c",
        "title": "题魏仲光淮山所居",
        "author": "皇甫冉",
        "content": "人群不相见，乃在白云间。\n问我将何适，羡君今独闲。\n朝朝汲淮水，暮暮上龟山。\n幸已安贫定，当从鬓髮斑。",
        "dynasty": "唐",
        "collection_info": null
    },
    {
        "uuid": "cb2ea833daecf20233be6f634fc19480",
        "title": "送郑判官赴徐州",
        "author": "皇甫冉",
        "content": "从军非陇头，师在古徐州。\n气劲三河卒，功多万里侯。\n元戎阃外令，才子幄中筹。\n莫听关山曲，还生出塞愁。",
        "dynasty": "唐",
        "collection_info": null
    },
    {
        "uuid": "0c69b1c53cf37755daf1c35c4aa745ba",
        "title": "送顾苌往新安",
        "author": "皇甫冉",
        "content": "由来山水客，復道向新安。\n半是乘潮便，全非行路难。\n晨装林月在，野饭浦沙寒。\n严子千年后，何人钓旧滩。",
        "dynasty": "唐",
        "collection_info": null
    },
    {
        "uuid": "e7b171559dc2871105d6c0ef65db20eb",
        "title": "秋夜有怀高三十五兼呈空和尚",
        "author": "皇甫冉",
        "content": "晚节闻君趋道深，结茅栽树近东林。\n大师几度曾摩顶，高士何年遂发心。\n北渚三更闻过雁，西城万里动寒砧。\n不见支公与玄度，相思拥膝坐长吟。",
        "dynasty": "唐",
        "collection_info": null
    },
    {
        "uuid": "8de924f784b68d338b090ff3e9893c65",
        "title": "途中送权三兄弟",
        "author": "皇甫冉",
        "content": "淮海风涛起，江关忧思长。\n同悲鹊遶树，独作雁随阳。\n山晚云初雪，汀寒月照霜。\n由来濯缨处，渔父爱沧浪。",
        "dynasty": "唐",
        "collection_info": null
    },
    {
        "uuid": "1c6f8e99a781f2a08297000e7fa1d0e4",
        "title": "送裴阐",
        "author": "皇甫冉",
        "content": "道向毗陵岂是归，客中谁与换春衣。\n今夜孤舟行近远，子荆零雨正霏霏。",
        "dynasty": "唐",
        "collection_info": null
    },
    {
        "uuid": "11e9adddc330dbc6777319c76671cb42",
        "title": "杂言湖山歌送许鸣谦",
        "author": "皇甫冉",
        "content": "湖中之山兮波上青，桂飒飒兮雨冥冥。\n君归兮春早，满山兮碧草。\n晨舂暮汲兮心何求，涧户岩扉兮身自老。\n东岭西峰兮同白云，鸡鸣犬吠兮时相闻。\n幽芳媚景兮当嘉月，践石扪萝兮恣超忽。\n空山寂寂兮颍阳人，旦夕孤云随一身。",
        "dynasty": "唐",
        "collection_info": null
    },
    {
        "uuid": "cdbf49289451e39ecd2308bb42933798",
        "title": "杂言迎神词二首 迎神",
        "author": "皇甫冉",
        "content": "启庭户，列芳鲜，目眇眇，心绵绵，因风託雨降琼筵。\n纷下拜，屡加笾，人心望岁祈丰年。",
        "dynasty": "唐",
        "collection_info": null
    },
    {
        "uuid": "dad9245f70c8c8746066d49e974cd2a3",
        "title": "杂言迎神词二首 送神",
        "author": "皇甫冉",
        "content": "露霑衣，月隐壁，气凄凄，人寂寂，风迴雨度虚瑶席。\n来无声，去无迹，神心降和福远客。",
        "dynasty": "唐",
        "collection_info": null
    },
    {
        "uuid": "74b80ae457e427d9498fe93a36183f29",
        "title": "屏风上各赋一物得携琴客",
        "author": "皇甫冉",
        "content": "不是向空林，应当就盘石。\n白云知隐处，芳草迷行迹。\n如何秪役心，见尔携琴客。",
        "dynasty": "唐",
        "collection_info": null
    },
    {
        "uuid": "a8364aa67a48612bb8e005931f42d26f",
        "title": "江草歌送卢判官",
        "author": "皇甫冉",
        "content": "江皋兮春早，江上兮芳草。\n杂蘼芜兮杜蘅，作丛秀兮欲罗生。\n被遥隰兮经长衍，雨中深兮烟中浅。\n目眇眇兮增愁，步迟迟兮堪搴。\n澧之浦兮湘之滨，思夫君兮送美人。\n吴洲曲兮楚乡路，远孤城兮依独戎。\n新月能分裛露时，夕阳照见连天处。\n问君行迈将何之，淹泊沿洄风日迟。\n处处汀洲有芳草，王孙讵肯念归期。",
        "dynasty": "唐",
        "collection_info": null
    },
    {
        "uuid": "472483a56a7bd9d886cd3f9620bf70cb",
        "title": "题画帐二首 山水",
        "author": "皇甫冉",
        "content": "桂水饶枫杉，荆南足烟雨。\n犹疑黛色中，復是雒阳岨。",
        "dynasty": "唐",
        "collection_info": null
    },
    {
        "uuid": "0ca87bbd266b01bcbeb5f69523d74b79",
        "title": "题画帐二首 远帆",
        "author": "皇甫冉",
        "content": "朝见巴江客，暮见巴江客。\n云帆傥暂停，中路阳台夕。",
        "dynasty": "唐",
        "collection_info": null
    },
    {
        "uuid": "18cd0f98ac3de8c9380600ef80ee07b7",
        "title": "落第后东游留别",
        "author": "皇甫冉",
        "content": "功成方自得，何事学干求。\n果以浮名误，深贻达士羞。\n九江连涨海，万里任虚舟。\n岁晚同怀客，相思波上鸥。",
        "dynasty": "唐",
        "collection_info": null
    },
    {
        "uuid": "0e59cfdacaa822c0fe870e411a840f57",
        "title": "杂言月洲歌送赵冽还襄阳",
        "author": "皇甫冉",
        "content": "汉之广矣中有洲，洲如月兮水环流。\n流聒聒兮湍与濑，草青青兮春更秋。\n苦竹林，香枫树，樵子罛师几家住。\n万山飞雨一川来，巴客归船傍洲去。\n归人不可迟，芳杜满洲时。\n无限风烟皆自悲，莫辞贫贱阻心期。\n家住洲头定近远，朝泛轻桡暮当返。\n不能随尔卧芳洲，自念天机一何浅。",
        "dynasty": "唐",
        "collection_info": null
    },
    {
        "uuid": "00e4712d0755d0395921e9309b71e526",
        "title": "寄刘八山中",
        "author": "皇甫冉",
        "content": "东皋若近远，苦雨隔还期。\n闺岁风霜晚，山田收穫迟。\n茅檐燕去后，樵路菊黄时。\n平子游都久，知君坐见嗤。",
        "dynasty": "唐",
        "collection_info": null
    },
    {
        "uuid": "fcdee522ae6b456aa39cee2e17f77b3e",
        "title": "答张諲刘方平兼呈贺兰广",
        "author": "皇甫冉",
        "content": "野性难驯狎，荒郊自闭门。\n心闲同海鸟，日夕恋山村。\n屡枉琼瑶赠，如今道术存。\n远峯时振策，春雨耐香源。\n復有故人在，宁闻庐鹊喧。\n青青草色绿，终是待王孙。",
        "dynasty": "唐",
        "collection_info": null
    },
    {
        "uuid": "2f0dc6a99a969c86c5c3614e558e57c6",
        "title": "沣水送郑鄠县读书",
        "author": "皇甫冉",
        "content": "麦秋中夏凉风起，送君西郊及沣水。\n孤烟远树动离心，隔岸江流若千里。\n早年江海谢浮名，此路云山惬尔情。\n上古全经皆在口，秦人如见济南生。",
        "dynasty": "唐",
        "collection_info": null
    },
    {
        "uuid": "4765237bc5bd34aaad2c6c40caf78557",
        "title": "九日寄郑丰",
        "author": "皇甫冉",
        "content": "重阳秋已晚，千里信仍稀。\n何处登高望，知君正忆归。\n还当采时菊，定未授寒衣。\n欲识离居恨，郊园正掩扉。",
        "dynasty": "唐",
        "collection_info": null
    },
    {
        "uuid": "f13096c44eaba9a8e89c724d18f62a76",
        "title": "酬包评事壁画山水见寄",
        "author": "皇甫冉",
        "content": "一官知所傲，本意在云泉。\n濡翰生新兴，群峰忽眼前。\n黛中分远近，笔下起风烟。\n岩翠深樵路，湖光出钓船。\n寒侵赤城顶，日照武陵川。\n若览名山志，仍闻招隐篇。\n遂令江海客，惆怅忆闲田。",
        "dynasty": "唐",
        "collection_info": null
    },
    {
        "uuid": "db1b1a5e61c5e3218be003329242b8fd",
        "title": "渡汝水向太和山",
        "author": "皇甫冉",
        "content": "落日事搴陟，西南投一峯。\n诚知秋水浅，但怯无人踪。",
        "dynasty": "唐",
        "collection_info": null
    },
    {
        "uuid": "aee6bae1d23f6ea87c0594c9051b2668",
        "title": "秋怨",
        "author": "皇甫冉",
        "content": "长信多秋气，昭阳借月华。\n那堪闭永巷，闻道选良家。",
        "dynasty": "唐",
        "collection_info": null
    },
    {
        "uuid": "4437b79668139b5ee75dd8b969e0e9c6",
        "title": "赠郑山人",
        "author": "皇甫冉",
        "content": "白首沧洲客，陶然得此生。\n庞公采药去，莱氏与妻行。\n乍见还州里，全非隐姓名。\n枉帆临海峤，贳酒秣陵城。\n伐木吴山晓，持竿越水清。\n家人恣贫贱，物外任衰荣。\n忽尔辞林壑，高歌至上京。\n避喧心已惯，念远梦频成。\n石路寒花发，江田腊雪明。\n玄纁倘有命，何以遂躬耕。",
        "dynasty": "唐",
        "collection_info": null
    },
    {
        "uuid": "658a4bef79d1c5896c07e6a5c953f187",
        "title": "刘方平西斋对雪",
        "author": "皇甫冉",
        "content": "对酒闲斋晚，开轩腊雪时。\n花飘疑节候，色净润帘帷。\n委树寒枝弱，萦空去雁迟。\n自然堪访戴，无復四愁诗。",
        "dynasty": "唐",
        "collection_info": null
    },
    {
        "uuid": "4185c59241d592f233507f8b11b18b83",
        "title": "福先寺寻湛然寺主不见",
        "author": "皇甫冉",
        "content": "寂然空伫立，往往报疎钟。\n高馆谁留客，东南二室峰。\n川原通霁色，田野变春容。\n惆怅层城暮，犹言归路逢。",
        "dynasty": "唐",
        "collection_info": null
    },
    {
        "uuid": "a5028bd992ed60b011e1470e93d6b16d",
        "title": "河南郑少尹城南亭送郑判官还河东",
        "author": "皇甫冉",
        "content": "使臣怀饯席，亚尹有前溪。\n客是仙舟裏，途从御苑西。\n泉声喧暗竹，草色引长堤。\n故绛青山在，新田绿树齐。\n天秋闻别鹄，关晓待鸣鸡。\n应叹沈冥者，年年津路迷。",
        "dynasty": "唐",
        "collection_info": null
    },
    {
        "uuid": "6977f6507d3b378d60cbd9ccd4698fde",
        "title": "登玄元庙",
        "author": "皇甫冉",
        "content": "古庙川原迥，重门禁籞连。\n海童纷翠盖，羽客事琼筵。\n御路分疎柳，离宫出苑田。\n兴新无向背，望久辨山川。\n物外将遗老，区中誓绝缘。\n函关若远近，紫气独依然。",
        "dynasty": "唐",
        "collection_info": null
    },
    {
        "uuid": "84736fa13ff83c71ef3f71f9d75c3edf",
        "title": "冬夜集赋得寒漏",
        "author": "皇甫冉",
        "content": "清冬洛阳客，寒漏建章台。\n出禁因风彻，萦窗共月来。\n偏将残濑杂，乍与远鸿哀。\n遥夜重城警，流年滴水催。\n闲斋堪坐听，况有故人杯。",
        "dynasty": "唐",
        "collection_info": null
    },
    {
        "uuid": "8cc726ec3fd360886432e1ded8d2e2d4",
        "title": "玄元观送李源李风还奉先华阴",
        "author": "皇甫冉",
        "content": "此去那知道路遥，寒原紫府上迢迢。\n莫辞别酒和琼液，乍唱离歌和凤箫。\n远水东流浮落景，缭垣西转失行镳。\n华山秦塞长相忆，无使音尘顿寂寥。",
        "dynasty": "唐",
        "collection_info": null
    },
    {
        "uuid": "9408ba2215ca8124c585cdfa6d72c73f",
        "title": "刘方平壁画山",
        "author": "皇甫冉",
        "content": "墨妙无前，性生笔先。\n迴溪已失，远嶂犹连。\n侧径樵客，长林野烟。\n青峰之外，何处云天。",
        "dynasty": "唐",
        "collection_info": null
    },
    {
        "uuid": "4bd9edc4178d7a0a2bf4b8e2b23cdefb",
        "title": "登山歌",
        "author": "皇甫冉",
        "content": "青山前，青山后，登高望两处。\n两处今何有？烟景满川原，离人堪白首。",
        "dynasty": "唐",
        "collection_info": null
    },
    {
        "uuid": "b25d428e1e206675b47d8c2afe3b8f56",
        "title": "和郑少尹祭中岳寺北访萧居士越上方",
        "author": "皇甫冉",
        "content": "肃寺祠灵境，寻真到隐居。\n夤缘幽谷远，萧散白云余。\n晚节持僧律，他年着道书。\n海边曾狎鸟，濠上正观鱼。\n寂静求无相，淳和覩太初。\n一峰绵岁月，万性任盈虚。\n篱隔溪钟度，窗临涧木疎。\n谢公怀旧壑，迴驾復何如。",
        "dynasty": "唐",
        "collection_info": null
    },
    {
        "uuid": "b15c4df5634ba0ecec40083c93e5bc8d",
        "title": "秋夜寄所思",
        "author": "皇甫冉",
        "content": "寂寞坐遥夜，清风何处来？天高散骑省，月冷建章台。\n邻笛哀声急，城砧朔气催。\n芙蓉已委绝，谁復可为媒。",
        "dynasty": "唐",
        "collection_info": null
    },
    {
        "uuid": "fedb2dedaf8271fe51c701b9f1785dbd",
        "title": "赋得郢路悲猨",
        "author": "皇甫冉",
        "content": "悲猨何处发？郢路第三声。\n远客知秋暮，空山益夜清。\n啾啾深众木，嗷嗷入孤城。\n坐觉盈心耳，翛然适楚情。",
        "dynasty": "唐",
        "collection_info": null
    },
    {
        "uuid": "72e13a8cbac423e72a112bee91c8f839",
        "title": "杂言无锡惠山寺流泉歌",
        "author": "皇甫冉",
        "content": "寺有泉兮泉在山，锵金鸣玉兮长潺潺。\n作潭镜兮澄寺内，泛岩花兮到人间。\n土膏脉动知春早，隈隩阴深长苔草。\n处处萦迴石磴喧，朝朝盥漱山僧老。\n僧自老，松自新，流活活，无冬春。\n任疏凿兮与汲引，若有意兮山中人。\n偏依佛界通仙境，明灭玲珑媚林岭。\n宛如太室临九潭，讵减天台望三井。\n我来结绶未经秋，已厌微官忆旧游。\n且復迟迴犹未去，此心秪为灵泉留。",
        "dynasty": "唐",
        "collection_info": null
    },
    {
        "uuid": "45e8157deb4efcaa075d565bd572d363",
        "title": "清明日青龙寺上方赋得多字",
        "author": "皇甫冉",
        "content": "上方偏可适。\n季月况堪过，远近水声至。\n东西山色多，夕阳留径草。\n新叶变庭柯，已度清明节。\n春秋如客何。",
        "dynasty": "唐",
        "collection_info": null
    },
    {
        "uuid": "046c8e3a5dc80b69e4994bebe9794374",
        "title": "与张諲宿刘八城东庄",
        "author": "皇甫冉",
        "content": "人闲当岁暮，田野尚逢迎。\n莱子多嘉庆，陶公得此生。\n寒芜连古渡，云树近严城。\n鸡黍无辞薄，贫交但贵情。",
        "dynasty": "唐",
        "collection_info": null
    },
    {
        "uuid": "44db2b526cd76ede08d96eb4603cc18d",
        "title": "寄刘方平",
        "author": "皇甫冉",
        "content": "坐忆山中人，穷栖事南亩。\n烟霞相亲外，墟落今何有。\n潘郎作赋年，陶令辞官后。\n达生遗自适，良愿固无负。\n田取颍水流，树入阳城口。\n岁暮忧思盈，离居不堪久。",
        "dynasty": "唐",
        "collection_info": null
    },
    {
        "uuid": "65eaea2ffe1afc774ffedb36cfd71635",
        "title": "曾东游以诗寄之",
        "author": "皇甫冉",
        "content": "出郭离言多，迴车始知远。\n寂然层城暮，更念前山转。\n总辔越成皋，浮舟背梁苑。\n朝朝劳延首，往住若在眼。\n落日孤云还，边愁迷楚关。\n如何溆花发，復对游子颜。\n古寺杉栝裏，连樯洲渚间。\n烟生海西岸，云见吴南山。\n惊风扫芦荻，翻浪连天白。\n正是扬帆时，偏逢江上客。\n由来许佳句，况乃惬所适。\n嵯峨天姥峰，翠色春更碧。\n气凄湖上雨，月净剡中夕。\n钓艇或相逢，江蓠又堪摘。\n迢迢始宁墅，芜没谢公宅。\n朱槿列摧墉，苍苔徧幽石。\n顾予任疎懒，期尔振羽翮。\n沧洲未可行，须售金门策。",
        "dynasty": "唐",
        "collection_info": null
    },
    {
        "uuid": "555f2a3d3bbfec523a4df165b9ae5837",
        "title": "适荆州途次南阳赠何明府",
        "author": "皇甫冉",
        "content": "千里独游日，有怀谁与同。\n言过细阳令，一遇郎陵公。\n清节迈多士，斯文传古风。\n闾阎知俗变，原野识年丰。\n吾道方在此，前程殊未穷。\n江天经岘北，客思满巴东。\n梦渚夕愁远，山丘晴望通。\n应嗟出处异，流荡楚云中。",
        "dynasty": "唐",
        "collection_info": null
    },
    {
        "uuid": "7ee8a86c605949a8e99d034eb03ca0b3",
        "title": "秋夜戏题刘方平壁",
        "author": "皇甫冉",
        "content": "鸿悲月白时将谢，正可招寻惜遥夜。\n翠帐兰房曲且深，宁知户外清霜下。",
        "dynasty": "唐",
        "collection_info": null
    },
    {
        "uuid": "86df585e92af559ca29ecb7b5c7a8ff5",
        "title": "问正上人疾",
        "author": "皇甫冉",
        "content": "医王犹有疾，妙理竞难穷。\n饵药应随病，观身转悟空。\n地闲花欲雨，窗冷竹生风。\n几日东林去，门人待远公。",
        "dynasty": "唐",
        "collection_info": null
    },
    {
        "uuid": "4b71faed87726983d761256a9d7dc92a",
        "title": "山中五咏 门柳",
        "author": "皇甫冉",
        "content": "接影武昌城，分行汉南道。\n何事闲门外，空对青山老。",
        "dynasty": "唐",
        "collection_info": null
    },
    {
        "uuid": "d4bc6d605920bc196a97367a8fed043e",
        "title": "山中五咏 远山",
        "author": "皇甫冉",
        "content": "少室尽西峯，鸣皋隐南面。\n柴门纵復关，终日窗中见。",
        "dynasty": "唐",
        "collection_info": null
    },
    {
        "uuid": "44be323275ea97985ba8904bc7b933dd",
        "title": "山中五咏 南涧",
        "author": "皇甫冉",
        "content": "上路各乘轩，高明尽鸣玉。\n宁知涧下人，自爱轻波渌。",
        "dynasty": "唐",
        "collection_info": null
    },
    {
        "uuid": "85cda6a881afb889dd03f43439d64352",
        "title": "山中五咏 春早",
        "author": "皇甫冉",
        "content": "草徧颍阳山，花开武陵水。\n春色既已同，人心亦相似。",
        "dynasty": "唐",
        "collection_info": null
    },
    {
        "uuid": "9f58ca538f474f2859d26f5dfd6cb821",
        "title": "山中五咏 山馆",
        "author": "皇甫冉",
        "content": "山馆长寂寂，闲云朝夕来。\n空庭復何有，落日照青苔。",
        "dynasty": "唐",
        "collection_info": null
    },
    {
        "uuid": "33eb2f0464792481cc3d7b109104113e",
        "title": "送窦十九叔向赴京",
        "author": "皇甫冉",
        "content": "冰结杨柳津，从吴去入秦。\n徒云还上国，谁为作中人。\n驿树同霜霰，渔舟伴苦辛。\n相如求一谒，词赋远随身。",
        "dynasty": "唐",
        "collection_info": null
    },
    {
        "uuid": "de7dbfbc42ee41323f6273f3ae9dbaec",
        "title": "登石城戍望海寄诸暨严少府",
        "author": "皇甫冉",
        "content": "平明登古戍，徙倚待寒潮。\n江海方回合，云林自寂寥。\n讵能知远近，徒见荡烟霄。\n即此沧洲路，嗟君久折腰。",
        "dynasty": "唐",
        "collection_info": null
    },
    {
        "uuid": "e79091910e47d480388a165e6a16034f",
        "title": "和樊润州秋日登城楼",
        "author": "皇甫冉",
        "content": "露冕临平楚，寒城带早霜。\n时同借河内，人是卧淮阳。\n积水澄天堑，连山入帝乡。\n因高欲见下，非是爱秋光。",
        "dynasty": "唐",
        "collection_info": null
    },
    {
        "uuid": "715f995f727bccaa34f8ff54c3748151",
        "title": "寄江东李判官",
        "author": "皇甫冉",
        "content": "远怀不可道，历稔倦离忧。\n洛下闻新雁，江南想暮秋。\n澄清佐八使，纲纪案诸侯。\n地识吴平久，才当晋用求。\n时贤几殂谢，摛藻继风流。\n更有西陵作，还成北固游。\n归途限尺牍，王事在扁舟。\n山色临湖尽，猿声入梦愁。",
        "dynasty": "唐",
        "collection_info": null
    },
    {
        "uuid": "ee1bf0bc7f4f55e844f10da17436d9f6",
        "title": "送蒋评事往福州",
        "author": "皇甫冉",
        "content": "江上春常早，闽中客去稀。\n登山怨迢递，临水惜芳菲。\n烟树何时尽，风帆几日归。\n还看復命处，盛府有光辉。",
        "dynasty": "唐",
        "collection_info": null
    },
    {
        "uuid": "7e88ff55bcad63150a81e0133fbfede8",
        "title": "送从弟豫贬远州",
        "author": "皇甫冉",
        "content": "何事成迁客，思归不见乡。\n游吴经万里，弔屈过三湘。\n水与荆巫接，山通鄢郢长。\n名嗟黄绶繫，才是白眉良。\n独结南枝恨，应思北雁行。\n忧来沽楚酒，玄鬓莫凝霜。",
        "dynasty": "唐",
        "collection_info": null
    },
    {
        "uuid": "ee263ac2b4521ade2a1612d84871c54d",
        "title": "送钱唐路少府赴制举",
        "author": "皇甫冉",
        "content": "公车待诏赴长安，客裏新正阻旧欢。\n迟日未能销野雪，晴花偏自犯江寒。\n东溟道路通秦塞，北阙威仪识汉官。\n共许郄诜工射策，恩荣请向一枝看。",
        "dynasty": "唐",
        "collection_info": null
    },
    {
        "uuid": "ce44b099bc3bb50a85cecf84e15ed2a3",
        "title": "赋得荆溪夜湍送蒋逸人归义兴山",
        "author": "皇甫冉",
        "content": "惊湍流不极，夜度识云岑。\n长带溪沙浅，时因山雨深。\n方同七里路，更遂五湖心。\n揭厉朝将夕，潺湲古至今。\n花源君若许，虽远亦相寻。",
        "dynasty": "唐",
        "collection_info": null
    },
    {
        "uuid": "5a8e896af5c493c2e2e0851e7587727e",
        "title": "送孔党赴举",
        "author": "皇甫冉",
        "content": "入贡列诸生，诗书业早成。\n家承孔圣后，身有鲁儒名。\n楚水通荥浦，春山拥汉京。\n爱君方弱冠，为赋少年行。",
        "dynasty": "唐",
        "collection_info": null
    },
    {
        "uuid": "b6e7f713847e01266ceedd967ddb6b0d",
        "title": "齐郎中筵赋得的的帆向浦留别",
        "author": "皇甫冉",
        "content": "一帆何处去，正在望中微。\n浦迥摇空色，汀迴见落晖。\n每争高鸟度，能送远人归。\n偏似南浮客，悠扬无所依。",
        "dynasty": "唐",
        "collection_info": null
    },
    {
        "uuid": "9135ace7c4f4475c4905f5754ddf8f7b",
        "title": "送陆鸿渐栖霞寺采茶",
        "author": "皇甫冉",
        "content": "采茶非采菉，远远上层崖。\n布叶春风暖，盈筐白日斜。\n旧知山寺路，时宿野人家。\n借问王孙草，何时泛椀花。",
        "dynasty": "唐",
        "collection_info": null
    },
    {
        "uuid": "fb14626d09dca3e57ff78d0671fe6270",
        "title": "泊丹阳与诸人同舟至马林溪遇雨",
        "author": "皇甫冉",
        "content": "云林不可望，溪水更悠悠。\n共载人皆客，离家春是秋。\n远山方对枕，细雨莫迴舟。\n来往南徐路，多为芳草留。",
        "dynasty": "唐",
        "collection_info": null
    },
    {
        "uuid": "a9a54aa2111c8f6411841f82f5e10327",
        "title": "太常魏博士远出贼庭江外相逢因叙其事",
        "author": "皇甫冉",
        "content": "烽火惊戎塞，豺狼犯帝畿。\n川原无稼穑，日月翳光辉。\n里社枌榆毁，宫城骑吏非。\n羣生被惨毒，杂虏耀轻肥。\n多士从芳饵，唯君识祸机。\n心同合浦叶，命寄首阳薇。\n耻作纤鳞喣，方随高鸟飞。\n山经商岭出，水泛汉池归。\n离别霜凝鬓，逢迎泪迸衣。\n京华长路绝，江海故人稀。\n秉节身常苦，求仁志不违。\n秪应穷野外，耕种且相依。",
        "dynasty": "唐",
        "collection_info": null
    },
    {
        "uuid": "2432a5a2d224d7d3301b79ec87b32168",
        "title": "送包佶赋得天津桥",
        "author": "皇甫冉",
        "content": "洛阳岁暮作征客，囗囗囗囗囗囗囗。\n相望依然一水间，相思已如千年隔。\n晴烟霁景满天津，凤阁龙楼暎水滨。\n岂无朝夕轩车度，其奈相逢非所亲。\n巩树甘陵愁远道，他乡一望人堪老。\n君报还期在早春，桥边日日看芳草。",
        "dynasty": "唐",
        "collection_info": null
    },
    {
        "uuid": "a048cfec6c65e8f0eec470e036c4a354",
        "title": "上礼部杨侍郎",
        "author": "皇甫冉",
        "content": "郢匠抡材日，辕轮必尽呈。\n敢言当一干，徒欲隶诸生。\n末学惭邹鲁，深仁录弟兄。\n余波知可挹，弱植更求荣。\n绩媿他年败，功期此日成。\n方因旧桃李，犹冀载飞鸣。\n道浅犹怀分，时移但自惊。\n关门惊暮节，林壑废春畊。\n十里嵩峯近，千秋颍水清。\n烟花迷戍谷，墟落接阳城。\n渺默思乡梦，迟迴知己情。\n劳歌终此曲，还是苦辛行。",
        "dynasty": "唐",
        "collection_info": null
    },
    {
        "uuid": "24f6f1253be554150e0921ae5866a819",
        "title": "宿严维宅送包七",
        "author": "皇甫冉",
        "content": "江湖同避地，分手自依依。\n尽室今为客，经秋空念归。\n岁储无别墅，寒服羡邻机。\n草色村桥晚，蝉声江树稀。\n夜凉宜共醉，时难惜相违。\n何事随阳侣，汀洲忽背飞。",
        "dynasty": "唐",
        "collection_info": null
    },
    {
        "uuid": "1122bef569aae4420c846c1c380a77d1",
        "title": "同张侍御咏兴宁寺经藏院海石榴花",
        "author": "皇甫冉",
        "content": "嫩叶生初茂，残花少更鲜。\n结根龙藏侧，故欲并青莲。",
        "dynasty": "唐",
        "collection_info": null
    },
    {
        "uuid": "f7b5cdf84f93c60b74b778875184bf65",
        "title": "崔十四宅各赋一物得檐柳",
        "author": "皇甫冉",
        "content": "官渡老风烟，浔阳媚云日。\n汉将营前见，胡笳曲中出。\n復在此檐端，垂阴仲长室。",
        "dynasty": "唐",
        "collection_info": null
    },
    {
        "uuid": "6865e978ed3e88491a352626a6077677",
        "title": "送段明府",
        "author": "皇甫冉",
        "content": "遥夜此何其，霜空残杳霭。\n方嗟异乡别，蹔是同公会。\n海林秋更疎，野水寒犹大。\n离人转吴岫，旅雁从燕塞。\n日夕望前期，劳心白云外。",
        "dynasty": "唐",
        "collection_info": null
    },
    {
        "uuid": "4954c014fb78163e08dabbfaaf76c283",
        "title": "送王司直",
        "author": "皇甫冉",
        "content": "西塞云山远，东风道路长。\n人心胜潮水，相送过浔阳。",
        "dynasty": "唐",
        "collection_info": null
    },
    {
        "uuid": "28864c87fba18e2af9da313c7ad12337",
        "title": "婕妤春怨",
        "author": "皇甫冉",
        "content": "花枝出建章，凤管发昭阳。\n借问承恩者，双蛾几许长。",
        "dynasty": "唐",
        "collection_info": null
    },
    {
        "uuid": "baa3de5a7126fed7c32e8a97e7b5b895",
        "title": "送魏十六还苏州",
        "author": "皇甫冉",
        "content": "秋夜深深北送君，阴虫切切不堪闻。\n归舟明日毗陵道，迴首姑苏是白云。",
        "dynasty": "唐",
        "collection_info": null
    },
    {
        "uuid": "5d3ae847a1424680a85c2198457e3389",
        "title": "婕妤怨",
        "author": "皇甫冉",
        "content": "由来咏团扇，今已值秋风。\n事逐时皆徃，恩无日再中。\n早鸿闻上苑，寒露下深宫。\n颜色年年谢，相如赋岂工。",
        "dynasty": "唐",
        "collection_info": null
    },
    {
        "uuid": "dbdd87ca19180503b434808c4c0b8a69",
        "title": "送客",
        "author": "皇甫冉",
        "content": "旗鼓军威重，关山客路赊。\n待封甘度陇，回首不思家。\n城下春山路，营中瀚海沙。\n河源虽万里，音信寄来查。",
        "dynasty": "唐",
        "collection_info": null
    },
    {
        "uuid": "91c80e36928a339bf53100ac18aeb96a",
        "title": "秋日东郊作",
        "author": "皇甫冉",
        "content": "闲看秋水心无事，卧对寒松手自栽。\n庐岳高僧留偈别，茅山道士寄书来。\n燕知社日辞巢去，菊为重阳冒雨开。\n浅薄将何称献纳，临岐终日自迟迴。",
        "dynasty": "唐",
        "collection_info": null
    },
    {
        "uuid": "0a16b5735f614ddeb2e44d4f5c36583d",
        "title": "秋夜宿严维宅",
        "author": "皇甫冉",
        "content": "昔闻玄度宅，门向会稽峯。\n君住东湖下，清风继旧踪。\n秋深临水月，夜半隔山钟。\n世故多离别，良宵讵可逢。",
        "dynasty": "唐",
        "collection_info": null
    },
    {
        "uuid": "763619959f385bfe998042cc52286fd9",
        "title": "见诸姬学玉台体",
        "author": "皇甫冉",
        "content": "艳唱召燕姬，清弦待卢女。\n由来道姓秦，谁不知家楚。\n传杯见目成，结带明心许。\n宁辞玉辇迎，自堪金屋贮。\n朝朝作行云，襄王迷处所。",
        "dynasty": "唐",
        "collection_info": null
    },
    {
        "uuid": "c0bda53f563c18d8c7828f8b94d45445",
        "title": "酬张二仓曹扬子所居见寄兼呈韩郎中",
        "author": "皇甫冉",
        "content": "孤云独鹤自悠悠，别后经年尚泊舟。\n渔父置词相借问，郎官能赋许依投。\n折芳远寄三春草，乘兴闲看万里流。\n莫怪杜门频乞假，不堪扶病拜龙楼。",
        "dynasty": "唐",
        "collection_info": null
    },
    {
        "uuid": "f51f365f4795c9310fb72c74dbbb4933",
        "title": "送安律师",
        "author": "皇甫冉",
        "content": "出家童子岁，爱此雪山人。\n长路经千里，孤云伴一身。\n水中应见月，草上岂伤春。\n永日空林下，心将何物亲。",
        "dynasty": "唐",
        "collection_info": null
    },
    {
        "uuid": "682a06e6bb3ab60c8c858d6c5fd89414",
        "title": "题卢十一所居",
        "author": "皇甫冉",
        "content": "春风来几日，先入辟疆园。\n身外无余事，闲吟昼闭门。",
        "dynasty": "唐",
        "collection_info": null
    },
    {
        "uuid": "731f372e5eb51e044e3cda084b9caeb7",
        "title": "送陆[澧]郭郧",
        "author": "皇甫冉",
        "content": "纔见吴洲百草春，已闻燕雁一声新。\n秋风何处催年急，偏逐山行水宿人。",
        "dynasty": "唐",
        "collection_info": null
    },
    {
        "uuid": "6d378d0a81108be53e571898f5e10474",
        "title": "山中横云",
        "author": "皇甫冉",
        "content": "湘水风日满，楚山朝夕空。\n连峰虽已见，犹念长云中。",
        "dynasty": "唐",
        "collection_info": null
    },
    {
        "uuid": "9fa44c0cd6db6832a5f1ab616c73585e",
        "title": "题裴二十一新园",
        "author": "皇甫冉",
        "content": "东郭访先生，西郊寻隐路。\n久为江南客，自有云阳树。\n已得闲园心，不知公府步。\n开门白日晚，倚杖青山暮。\n果熟任霜封，篱疎从水度。\n穷年无牵缀，往事惜沦悞。\n唯见耦耕人，朝朝自来去。",
        "dynasty": "唐",
        "collection_info": null
    },
    {
        "uuid": "8839e6a4dc4efdf1b03be81849f9b030",
        "title": "寄高云",
        "author": "皇甫冉",
        "content": "南徐风日好，怅望毘陵道。\n毘陵有故人，一见恨无因。\n独恋青山久，唯令白髮新。\n每嫌持手板，时见着头巾。\n烟景临寒食，农桑接仲春。\n家贫仍嗜酒，生事今何有。\n芳草遍江南，劳心忆携手。",
        "dynasty": "唐",
        "collection_info": null
    },
    {
        "uuid": "b16517b2747be8af255d05abd3361807",
        "title": "温泉即事",
        "author": "皇甫冉",
        "content": "天仗星辰转，霜冬景气和。\n树含温液润，山入缭垣多。\n丞相金钱赐，平阳玉辇过。\n鲁儒求一谒，无路独如何。",
        "dynasty": "唐",
        "collection_info": null
    },
    {
        "uuid": "074ae6ee692b51a5c4f1d2effc9ba260",
        "title": "送张南史",
        "author": "皇甫冉",
        "content": "马卿工词赋，位下年将暮。\n谢客爱云山，家贫身不闲。\n风波杳未极，几处逢相识。\n富贵人皆变，谁能念贫贱。\n岸有经霜草，林有故年枝。\n俱应待春色，独使客心悲。",
        "dynasty": "唐",
        "collection_info": null
    },
    {
        "uuid": "474813c10a82a75cadc6bda148300256",
        "title": "庐山歌送至弘法师兼呈薛江州",
        "author": "皇甫冉",
        "content": "释子去兮访名山，禅舟容与兮住仍前。\n猿啾啾兮怨月，江渺渺兮多烟。\n东林西林兮入何处，上方下方兮通石路。\n连湘接楚饶桂花，事久年深无杏树。\n使君爱人兼爱山，时引双旌万木间。\n政成人野皆不扰，遂令法侣性安闲。",
        "dynasty": "唐",
        "collection_info": null
    },
    {
        "uuid": "90a7ec5b4fd47b636a5e610f92555633",
        "title": "送薛秀才",
        "author": "皇甫冉",
        "content": "虽是寻山客，还同慢世人。\n读书惟务静，无褐不忧贫。\n野色春冬树，鸡声远近邻。\n郄公即吾友，合与尔相亲。",
        "dynasty": "唐",
        "collection_info": null
    },
    {
        "uuid": "75fc71b563aa7a3b6435a3ecd8319dfc",
        "title": "使往寿州淮路寄刘长卿",
        "author": "皇甫冉",
        "content": "榛草荒凉村落空，驱驰卒岁亦何功。\n蒹葭曙色苍苍远，蟋蟀秋声处处同。\n乡路遥知淮浦外，故人多在楚云东。\n日夕烟霜那可道，寿阳西去水无穷。",
        "dynasty": "唐",
        "collection_info": null
    },
    {
        "uuid": "d8b28f534657b06d4b04cffaecb99ded",
        "title": "酬李司兵直夜见寄",
        "author": "皇甫冉",
        "content": "江城闻鼓角，旅宿復何如。\n寒月此宵半，春风旧岁余。\n徒云资薄禄，未必胜闲居。\n见欲扁舟去，谁能畏简书。",
        "dynasty": "唐",
        "collection_info": null
    },
    {
        "uuid": "463b7048ccd9c3e69dce4503beb6ac45",
        "title": "送薛判官之越",
        "author": "皇甫冉",
        "content": "时难自多务，职小亦求贤。\n道路无辞远，云山併在前。\n樟亭待潮处，已是越人烟。",
        "dynasty": "唐",
        "collection_info": null
    },
    {
        "uuid": "f6000c3bd2f44a43e6f532127cf8ce5d",
        "title": "同温丹徒登万岁楼",
        "author": "皇甫冉",
        "content": "高楼独立思依依，极浦遥山合翠微。\n江客不堪频北顾，塞鸿何事復南飞。\n丹阳古渡寒烟积，瓜步空洲远树稀。\n闻道王师犹转战，谁能谈笑解重围。",
        "dynasty": "唐",
        "collection_info": null
    },
    {
        "uuid": "0b43f0c5a75c0e8877fd4e09d1f072c9",
        "title": "赋得檐燕",
        "author": "皇甫冉",
        "content": "拂水竞何忙，傍檐如有意。\n翻风去每远，带雨归偏驶。\n令君裁杏梁，更欲年年去。",
        "dynasty": "唐",
        "collection_info": null
    },
    {
        "uuid": "8fac90234508f68e1db28b3c1e91d5f2",
        "title": "送李万州赴饶州觐省",
        "author": "皇甫冉",
        "content": "前程观拜庆，旧馆惜招携。\n荀氏风流远，胡家清白齐。\n川迴吴岫失，塞阔楚云低。\n举目亲鱼鸟，惊心怯鼓鼙。\n人稀渔浦外，滩浅定山西。\n无限青青草，王孙去不迷。",
        "dynasty": "唐",
        "collection_info": null
    },
    {
        "uuid": "2fa7b38a9e5e7e9cf7267f6d51557c09",
        "title": "送邹判官赴河南",
        "author": "皇甫冉",
        "content": "看君发原隰，四牡去皇皇。\n始罢沧江吏，还随粉署郎。\n海沂军未息，河畔岁仍荒。\n征税人全少，榛芜虏近亡。\n所行知宋远，相隔叹淮长。\n早晚裁书寄，银钩伫八行。",
        "dynasty": "唐",
        "collection_info": null
    },
    {
        "uuid": "a1871c702e60788f0d6b45505fc81927",
        "title": "宿淮阴南楼酬常伯能",
        "author": "皇甫冉",
        "content": "淮阴日落上南楼，乔木荒城古渡头。\n浦外野风初入户，窗中海月早知秋。\n沧波一望通千里，画角三声起百忧。\n伫立分宵绝来客，烦君步屐忽相求。",
        "dynasty": "唐",
        "collection_info": null
    },
    {
        "uuid": "aba354f4cc85f88e3d5869378d868ce0",
        "title": "送归中丞使新罗",
        "author": "皇甫冉",
        "content": "诏使殊方远，朝仪旧典行。\n浮天无尽处，望日计前程。\n暂喜孤山出，长愁积水平。\n野风飘迭鼓，海雨湿危旌。\n异俗知文敎，通儒有令名。\n还将大戴礼，方外授诸生。",
        "dynasty": "唐",
        "collection_info": null
    },
    {
        "uuid": "8ef0c8fdf5b74ec0a9bf6549a5fc996f",
        "title": "小江怀灵一上人",
        "author": "皇甫冉",
        "content": "江上年年春早，津头日日人行。\n借问山阴远近，犹闻薄暮钟声。",
        "dynasty": "唐",
        "collection_info": null
    },
    {
        "uuid": "fec6579a7b6332720c3110af62636fbf",
        "title": "送唐别驾赴郢州",
        "author": "皇甫冉",
        "content": "莫叹辞家远，方看佐郡荣。\n长林通楚塞，高岭见秦城。\n雪向峣关下，人从郢路迎。\n翩翩骏马去，自是少年行。",
        "dynasty": "唐",
        "collection_info": null
    },
    {
        "uuid": "887eaf48acd60cf8fe83bd12fa46722a",
        "title": "送魏中丞还河北",
        "author": "皇甫冉",
        "content": "宁知贵公子，本是鲁诸生。\n上国风尘旧，中司印绶荣。\n辛勤戎旅事，雪下护羗营。",
        "dynasty": "唐",
        "collection_info": null
    },
    {
        "uuid": "56ce07cf1ba5619712774236c1b1009f",
        "title": "送李使君赴邵州",
        "author": "皇甫冉",
        "content": "出送东方骑，行安南楚人。\n城池春足雨，风俗夜迎神。\n郢路逢归客，湘川问去津。\n争看使君度，皂盖雪中新。",
        "dynasty": "唐",
        "collection_info": null
    },
    {
        "uuid": "2b2121c6d95cba8d87f3e9b404de5a10",
        "title": "寄振上人无碍寺所居",
        "author": "皇甫冉",
        "content": "恋亲时见在人羣，多在东山就白云。\n独坐焚香诵经处，深山古寺雪纷纷。",
        "dynasty": "唐",
        "collection_info": null
    },
    {
        "uuid": "20988a1914696f83a5226678a30d5fb1",
        "title": "酬李补阙",
        "author": "皇甫冉",
        "content": "十年归客但心伤，三径无人已自荒。\n夕宿灵台伴烟月，晨趋建礼逐衣裳。\n偶因麋鹿随丰草，谬荷鸳鸾借末行。\n纵有谏书犹未献，春风拂地日空长。",
        "dynasty": "唐",
        "collection_info": null
    },
    {
        "uuid": "ce075d7f9992905c6869309a7297871d",
        "title": "故齐王赠承天皇帝挽歌",
        "author": "皇甫冉",
        "content": "礼盛追崇日，人知友悌恩。\n旧居从代邸，新陇入文园。\n鸿宝仙书秘，龙旗帝服尊。\n苍苍松裏月，万古此高原。",
        "dynasty": "唐",
        "collection_info": null
    },
    {
        "uuid": "70b491afa7b4d4bb19b6a743669a003a",
        "title": "赠恭顺皇后挽歌",
        "author": "皇甫冉",
        "content": "徂谢年方久，哀荣事独稀。\n虽殊百两迓，同是九泉归。\n诏使归金策，神人送玉衣。\n空山竟不从，宁肯学湘妃。",
        "dynasty": "唐",
        "collection_info": null
    },
    {
        "uuid": "c8c144561c64fbadea2d428b1657f00f",
        "title": "病中对石竹花",
        "author": "皇甫冉",
        "content": "散点空阶下，闲凝细雨中。\n那能久相伴，嗟尔殢秋风。",
        "dynasty": "唐",
        "collection_info": null
    },
    {
        "uuid": "dec81aa006edb9768cf31bd6ba6b0495",
        "title": "寄郑二侍御归新郑无碍寺所居",
        "author": "皇甫冉",
        "content": "何事休官早，归来作郑人。\n云山随伴侣，伏腊见乡亲。\n南亩无三径，东林寄一身。\n谁当便静者，莫使甑生尘。",
        "dynasty": "唐",
        "collection_info": null
    },
    {
        "uuid": "70b449783157f2c7bf6bf199faa125bb",
        "title": "送庐山人归林虑山",
        "author": "皇甫冉",
        "content": "无论行远近，归向旧烟林。\n寥落人家少，青冥鸟道深。\n白云长满目，芳草自知心。",
        "dynasty": "唐",
        "collection_info": null
    },
    {
        "uuid": "dbd0cf8c4cae546269bc70f8e259d208",
        "title": "送荣别驾赴华州",
        "author": "皇甫冉",
        "content": "直到羣峯下，应无累日程。\n高车入郡舍，流水出关城。\n草色田家迥，槐阴府吏迎。\n还将海沂咏，籍甚汉公卿。",
        "dynasty": "唐",
        "collection_info": null
    },
    {
        "uuid": "abd32b34ec610ffadbf9eabcd2fb8f34",
        "title": "送常大夫加散骑常侍赴朔方",
        "author": "皇甫冉",
        "content": "故垒烟尘后，新军河塞间。\n金貂宠汉将，玉节度萧关。\n澶漫沙中雪，依稀汉口山。\n人知窦车骑，计日勒铭还。",
        "dynasty": "唐",
        "collection_info": null
    },
    {
        "uuid": "bb785ce92c28f05bcbf56a358c295afc",
        "title": "送王翁信还剡中旧居",
        "author": "皇甫冉",
        "content": "海岸耕残雪，溪沙钓夕阳。\n客中何所有，春草渐看长。",
        "dynasty": "唐",
        "collection_info": null
    },
    {
        "uuid": "eace45c88f0dc8a262546be3232b8bc7",
        "title": "酬张继",
        "author": "皇甫冉",
        "content": "怅望南徐登北固，迢遥西塞恨东关。\n落日临川问音信，寒潮唯带夕阳还。",
        "dynasty": "唐",
        "collection_info": null
    },
    {
        "uuid": "9c1395ea96a312faaa02d88635811b84",
        "title": "送柳八员外赴江西",
        "author": "皇甫冉",
        "content": "岐路穷无极，长江九派分。\n行人随旅雁，楚树入湘云。\n久在征南役，何殊蓟北勋。\n离心不可问，岁暮雪纷纷。",
        "dynasty": "唐",
        "collection_info": null
    },
    {
        "uuid": "b6c2aace84a55327f9618403b2c99c5e",
        "title": "赋长道一绝送陆邃潜夫",
        "author": "皇甫冉",
        "content": "高山迥欲登，远水深难渡。\n杳杳復漫漫，行人别家去。",
        "dynasty": "唐",
        "collection_info": null
    },
    {
        "uuid": "467add7f83976760fa54ec7c88f3acba",
        "title": "又得云字",
        "author": "皇甫冉",
        "content": "何事千年遇圣君，坐令双鬓老如云。\n南行更入深山浅，岐路悠悠水自分。",
        "dynasty": "唐",
        "collection_info": null
    },
    {
        "uuid": "82e32b324a0c229312719d0ce7b64acd",
        "title": "送陆潜夫往茅山赋得华阳洞",
        "author": "皇甫冉",
        "content": "游仙洞兮访真官，奠瑶席兮礼石坛。\n忽髣髴兮云扰，杳阴深兮夏寒。\n欲迴头兮挥手，便辞家兮可否。\n有婚嫁兮婴缠，绵归来兮已久。",
        "dynasty": "唐",
        "collection_info": null
    },
    {
        "uuid": "37149a15e11d904e705774af6fc818f0",
        "title": "又送陆潜夫茅山寻友",
        "author": "皇甫冉",
        "content": "登山自补屐，访友不赍粮。\n坐啸青枫晚，行吟白日长。\n人烟隔水见，草气入林香。\n谁作招寻侣，清斋宿紫阳。",
        "dynasty": "唐",
        "collection_info": null
    },
    {
        "uuid": "e97d86e61ad126c490ec173504e7b449",
        "title": "赋得越山三韵",
        "author": "皇甫冉",
        "content": "西陵犹隔水，北岸已春山。\n独鸟连天去，孤云伴客还。\n秪应结茅宇，出入石林间。",
        "dynasty": "唐",
        "collection_info": null
    },
    {
        "uuid": "b5f727a47ac98f5a820b34a2ad62bf62",
        "title": "送卢郎中使君赴京",
        "author": "皇甫冉",
        "content": "三年期上国，万里自东溟。\n曲盖遵长道，油幢憩短亭。\n楚云山隐隐，淮雨草青青。\n康乐多新兴，题诗纪所经。",
        "dynasty": "唐",
        "collection_info": null
    },
    {
        "uuid": "40ec28aa9cccbb36c3569f623c0dfe70",
        "title": "杨氏林亭探得古槎",
        "author": "皇甫冉",
        "content": "千年古貌多，八月秋涛晚。\n偶被主人留，那知来近远。",
        "dynasty": "唐",
        "collection_info": null
    },
    {
        "uuid": "371323612ea5cda01536a0f16abc1e9f",
        "title": "送郑二之茅山",
        "author": "皇甫冉",
        "content": "水流绝涧终日，草长深山暮春。\n犬吠鸡鸣几处，条桑种杏何人。",
        "dynasty": "唐",
        "collection_info": null
    },
    {
        "uuid": "4e024a886ca6875f104f134594dc7742",
        "title": "和王给事禁省梨花咏",
        "author": "皇甫冉",
        "content": "巧解逢人笑，还能乱蝶飞。\n春时风入户，几片落朝衣。",
        "dynasty": "唐",
        "collection_info": null
    },
    {
        "uuid": "5c3cdd8c02192112db5c21112f4f4c7a",
        "title": "送郑员外入茅山居",
        "author": "皇甫冉",
        "content": "但见全家去，宁知几日还。\n白云迎谷口，流水出人间。\n冠冕情遗世，神仙事满山。\n其中应有物，岂贵一身闲。",
        "dynasty": "唐",
        "collection_info": null
    },
    {
        "uuid": "36d81b1e7a4706d8f0ad2da9d9493ffb",
        "title": "送志弥师往淮南",
        "author": "皇甫冉",
        "content": "已能持律藏，復去礼禅亭。\n长老偏摩顶，时流尚诵经。\n独行寒野旷，旅宿远山青。\n眷属空相望，鸿飞已杳冥。",
        "dynasty": "唐",
        "collection_info": null
    },
    {
        "uuid": "85478537aa1b2d537066e02174ab559d",
        "title": "谢韦大夫柳栽",
        "author": "皇甫冉",
        "content": "本在胡笳曲，今从汉将营。\n浓阴方待庇，弱植岂无情。\n比雪花应吐，藏乌叶未成。\n五株蒙远赐，应使号先生。",
        "dynasty": "唐",
        "collection_info": null
    },
    {
        "uuid": "daf3896a887ddbf8483418b30d9c7ded",
        "title": "问李二司直所居云山",
        "author": "皇甫冉",
        "content": "门外水流何处，天边树遶谁家。\n山色东西多少，朝朝几度云遮。",
        "dynasty": "唐",
        "collection_info": null
    },
    {
        "uuid": "5e21f718c44f7ca0b6f4f1547b40fa8a",
        "title": "刘侍御朝命许停官归侍",
        "author": "皇甫冉",
        "content": "孟孙唯问孝，莱子復辞官。\n幸遂温凊愿，其甘稼穑难。\n采芝供上药，拾槿奉晨餐。\n栋裏云藏雨，山中暑带寒。\n非时应有笋，闲地尽生兰。\n赐告承优诏，长筵永日欢。",
        "dynasty": "唐",
        "collection_info": null
    },
    {
        "uuid": "0497ad2a65cd0f9ad61e674a09783882",
        "title": "送陆鸿渐赴越",
        "author": "皇甫冉",
        "content": "行随新树深，梦隔重江远。\n迢递风日间，苍茫洲渚晚。",
        "dynasty": "唐",
        "collection_info": null
    },
    {
        "uuid": "f71b3b530f9af4aef7c43ee9a77e277a",
        "title": "送窦叔向",
        "author": "皇甫冉",
        "content": "楚客怨逢秋，闲吟兴非一。\n弃官守贫病，作赋推文律。\n樵径未经霜，茅檐初负日。\n今看泛月去，偶见乘潮出。\n卜地会为隣，还依仲长室。",
        "dynasty": "唐",
        "collection_info": null
    },
    {
        "uuid": "843b17aa10cd186f09a8a628ce3e4aea",
        "title": "题蒋道士房",
        "author": "皇甫冉",
        "content": "轩窗缥缈起烟霞，诵诀存思白日斜。\n闻道昆崙有仙籍，何时青鸟送丹砂。",
        "dynasty": "唐",
        "collection_info": null
    },
    {
        "uuid": "84a1f74abbba3b3c67a91bceecdcfd5f",
        "title": "夜集张諲所居",
        "author": "皇甫冉",
        "content": "江南成久客，门馆日萧条。\n惟有图书在，多伤鬓髮凋。\n诸生陪讲诵，稚子给渔樵。\n虚室寒灯静，空阶落叶飘。\n沧洲自有趣，谁道隐须招。",
        "dynasty": "唐",
        "collection_info": null
    },
    {
        "uuid": "1647bc4f8e602d677ba5ae47c8ac9e14",
        "title": "酬权器",
        "author": "皇甫冉",
        "content": "南望江南满山雪，此情惆怅将谁说。\n徒随羣吏不曾闲，顾与诸生为久别。\n闻君静坐转耽书，种树葺茅还旧居。\n终日白云应自足，明年芳草又何如。\n人生有怀若不展，出入公门犹未免。\n迴舟朝夕待春风，先报华阳洞深浅。",
        "dynasty": "唐",
        "collection_info": null
    },
    {
        "uuid": "6814b6f3a7139c0a8c29d1dfb9d0c97f",
        "title": "寄刘方平大谷田家",
        "author": "皇甫冉",
        "content": "故山闻独往，樵路忆相从。\n冰结泉声绝，霜清野翠浓。\n篱边颍阳道，竹外少姨峯。\n日夕田家务，寒烟隔几重。",
        "dynasty": "唐",
        "collection_info": null
    },
    {
        "uuid": "6de5085750aa000d27d12094d92cffb6",
        "title": "送云阳少府",
        "author": "皇甫冉",
        "content": "渭曲春光无远近，池阳谷口倍芳菲。\n官舍村桥来几日，残花寥落待君归。",
        "dynasty": "唐",
        "collection_info": null
    },
    {
        "uuid": "74798eb519df11d23b99842503f94dda",
        "title": "鲁山送别",
        "author": "皇甫冉",
        "content": "凄凄游子若飘蓬，明月清罇秪暂同。\n南望千山如黛色，愁君客路在其中。",
        "dynasty": "唐",
        "collection_info": null
    },
    {
        "uuid": "875d2189e4ab2640728e7980bcd2dc32",
        "title": "题高云客舍",
        "author": "皇甫冉",
        "content": "孤兴日自深，浮云非所仰。\n窗中西城峻，树外东川广。\n晏起簪葛巾，闲吟倚藜杖。\n阮公道在醉，庄子生常养。\n五柳转扶疎，千峰恣来往。\n清秋香秔穫，白露寒菜长。\n吴国滞风烟，平陵延梦想。\n时人趋缨弁，高鸟违罗网。\n世事徒乱纷，吾心方浩荡。\n唯将山与水，处处谐真赏。",
        "dynasty": "唐",
        "collection_info": null
    },
    {
        "uuid": "53199464e8f790c40ace63cd1d3c3d93",
        "title": "台头寺愿上人院古松下有小松裁毫末新生与纤草不辨重其有凌云干霄之志与赵八员外裴十补阙同赋之",
        "author": "皇甫冉",
        "content": "细草亦全高，秋毫乍堪比。\n及至干霄日，何人復居此。",
        "dynasty": "唐",
        "collection_info": null
    },
    {
        "uuid": "67ef48ca2e96b341fc86ed253579cb94",
        "title": "渔子沟寄赵员外裴补阙",
        "author": "皇甫冉",
        "content": "欲逐淮潮上，暂停渔子沟。\n相望知不见，终是屡迴头。",
        "dynasty": "唐",
        "collection_info": null
    },
    {
        "uuid": "64032cccbb77ddc7a4e7f769a21c2805",
        "title": "送崔使君赴寿州",
        "author": "皇甫冉",
        "content": "列郡专城分国忧，彤幨皂盖古诸侯。\n仲华遇主年犹少，公瑾论兵位已酬。\n草色青青宜建隼，蝉声处处杂鸣驺。\n千里相思如可见，淮南木落早惊秋。",
        "dynasty": "唐",
        "collection_info": null
    },
    {
        "uuid": "d3fd796db7fa6cc0746cf5a4b89c03bf",
        "title": "送谢十二判官",
        "author": "皇甫冉",
        "content": "四牡驱驰千里余，越山稠迭海林疎。\n不辞终日离家远，应为刘公一纸书。",
        "dynasty": "唐",
        "collection_info": null
    },
    {
        "uuid": "a7e03203ccf37e11a2902d569b2a6c2a",
        "title": "送处州裴使君赴京",
        "author": "皇甫冉",
        "content": "使君朝北阙，车骑发东方。\n别喜天书召，宁忧地脉长。\n山行朝復夕，水宿露为霜。\n秋草连秦塞，孤帆落汉阳。\n新衔趋建礼，旧位识文昌。\n唯有东归客，应随南雁翔。",
        "dynasty": "唐",
        "collection_info": null
    },
    {
        "uuid": "08d0ba6ce928058a1f6f430ec8d2da36",
        "title": "送田济之扬州赴选",
        "author": "皇甫冉",
        "content": "家贫不自给，求禄为荒年。\n调补无高位，卑栖屈此贤。\n江山欲霜雪，吴楚接风烟。\n相去诚非远，离心亦渺然。",
        "dynasty": "唐",
        "collection_info": null
    },
    {
        "uuid": "5928e255339c3175b1e49e1322b8161b",
        "title": "送袁郎中破贼北归",
        "author": "皇甫冉",
        "content": "优诏亲贤时独稀，中途紫绂（一作「绶」）换征衣。\n黄香省闼登朝去，杨仆楼船振旅归。\n万里长闻随战角，十年不得掩（一作「偃」）郊扉。\n囗囗囗囗囗囗囗，但将词赋奉恩辉。",
        "dynasty": "唐",
        "collection_info": null
    },
    {
        "uuid": "5ea6b1c534e802b7c560e6d679844adb",
        "title": "同李万晚望南岳寺怀普门上人",
        "author": "皇甫冉",
        "content": "释子身心无垢纷，独将衣钵去人羣。\n相思晚望松林寺，唯有钟声出白云。",
        "dynasty": "唐",
        "collection_info": null
    },
    {
        "uuid": "a36a92e19a572a7a93c144a2061df89e",
        "title": "奉和独孤中丞游法华寺",
        "author": "皇甫冉",
        "content": "谢君临郡府，越国旧山川。\n访道三千界，当仁五百年。\n岩空驺驭响，树密斾旌连。\n阁影凌空壁，松声助乱泉。\n开门得初地，伏槛接诸天。\n向背春光满，楼台古制全。\n羣峰争彩翠，百谷会风烟。\n香象随僧久，祥乌报客先。\n清心乘暇日，稽首慕良缘。\n法证无生偈，诗成大雅篇。\n苍生望已久，迴驾独依然。",
        "dynasty": "唐",
        "collection_info": null
    },
    {
        "uuid": "d0ac48db79f5fd3de405ba9a6daac187",
        "title": "之京留别刘方平",
        "author": "皇甫冉",
        "content": "客子慕俦侣，含悽整晨装。\n邀欢日不足，况乃前期长。\n离袂惜嘉月，远还劳折芳。\n迟迴越二陵，迴首但苍茫。\n乔木清宿雨，故关愁夕阳。\n人言长安乐，其奈缅相望。",
        "dynasty": "唐",
        "collection_info": null
    },
    {
        "uuid": "a62cf97738d18ea56e035e802ade5756",
        "title": "出塞",
        "author": "皇甫冉",
        "content": "吹角出塞门，前瞻即胡地。\n三军尽迴首，皆洒望乡泪。\n转念关山长，行看风景异。\n由来征戍客，负得轻生义。",
        "dynasty": "唐",
        "collection_info": null
    },
    {
        "uuid": "aba395497214d4de3bbb15433c018fa6",
        "title": "赴李少府庄失路",
        "author": "皇甫冉",
        "content": "君家南郭白云连，正待情人弄石泉。\n月照烟花迷客路，苍苍何处是伊川。",
        "dynasty": "唐",
        "collection_info": null
    },
    {
        "uuid": "4b4321c48129ff9361207ec3d2e106dc",
        "title": "雨雪",
        "author": "皇甫冉",
        "content": "风沙悲久戍，雨雪更劳师。\n绝漠无人境，将军苦战时。\n山川迷向背，氛雾失旌旗。\n徒念天涯隔，中人芳草期。",
        "dynasty": "唐",
        "collection_info": null
    },
    {
        "uuid": "ff21c5671e54b4fa9c1cd3adfc03011d",
        "title": "馆陶李丞旧居",
        "author": "皇甫冉",
        "content": "盛名天下挹余芳，弃置终身不拜郎。\n词藻世传平子赋，园林人比郑公乡。\n门前坠叶浮秋水，篱外寒皋带夕阳。\n日日青松成古木，秪应来者为心伤。",
        "dynasty": "唐",
        "collection_info": null
    },
    {
        "uuid": "97eef6b768006a19a92d9e3c07b12dc4",
        "title": "送刘兵曹还陇山居",
        "author": "皇甫冉",
        "content": "离堂徒讌语，行子但悲辛。\n虽是还家路，终为陇上人。\n先秋雪已满，近夏草初新。\n唯有闻羌笛，梅花曲裏春。",
        "dynasty": "唐",
        "collection_info": null
    },
    {
        "uuid": "aa2f40e792308682d0cb4ad8dbdeda6b",
        "title": "同李三月夜作",
        "author": "皇甫冉",
        "content": "霜风惊度雁，月露皓疎林。\n处处砧声发，星河秋夜深。",
        "dynasty": "唐",
        "collection_info": null
    },
    {
        "uuid": "152c19b37a39b3b45f987e55b2531316",
        "title": "同裴少府安居寺对雨",
        "author": "皇甫冉",
        "content": "共结寻真会，还当退食初。\n炉烟云气合，林叶雨声余。\n溽暑销珍簟，浮凉入绮疏。\n归心从念远，怀此復何如。",
        "dynasty": "唐",
        "collection_info": null
    },
    {
        "uuid": "a62e5019d30f6eee3a84ea625514d5b1",
        "title": "送元晟归潜山所居",
        "author": "皇甫冉",
        "content": "深山秋事早，君去復何如。\n裛露收新稼，迎寒葺旧庐。\n题诗即招隐，作赋是闲居。\n别后空相忆，嵇康懒寄书。",
        "dynasty": "唐",
        "collection_info": null
    },
    {
        "uuid": "f0984f46c570014c6e5e2bdcf417bd6a",
        "title": "送康判官徃新安赋得江路西南永",
        "author": "皇甫冉",
        "content": "不向新安去，那知江路长。\n猿声比庐霍，水色胜潇湘。\n驿树收残雨，渔家带夕阳。\n何须愁旅泊，使者有辉光。",
        "dynasty": "唐",
        "collection_info": null
    },
    {
        "uuid": "40b411e9b18f85db0edcdf2e6ca54013",
        "title": "宿洞灵观",
        "author": "皇甫冉",
        "content": "孤烟灵洞远，积雪满山寒。\n松柏凌高殿，莓苔封古坛。\n客来清夜久，仙去白云残。\n明日开金箓，焚香更沐兰。",
        "dynasty": "唐",
        "collection_info": null
    },
    {
        "uuid": "9f2429f8ce48448bb25d6e7a0bc54dcb",
        "title": "酬卢十一过宿",
        "author": "皇甫冉",
        "content": "乞还方未遂，日夕望云林。\n况復逢春草，何劳问此心。\n闭门公务散，枉策故情深。\n遥夜他乡酒，同君梁甫吟。",
        "dynasty": "唐",
        "collection_info": null
    },
    {
        "uuid": "e95379507d69ab575c6598dec387b940",
        "title": "酬裴十四",
        "author": "皇甫冉",
        "content": "淮海各联翩，三年方一见。\n素心终不易，玄髮何须变。\n旧国想平陵，春山满阳羡。\n隣鸡莫遽唱，共惜良夜晏。",
        "dynasty": "唐",
        "collection_info": null
    },
    {
        "uuid": "41bd01aeac48085df036e44262fd4500",
        "title": "彭祖井",
        "author": "皇甫冉",
        "content": "上公旌节在徐方，旧井莓苔近寝堂。\n访古因知彭祖宅，得仙何必葛洪乡。\n清虚不共春池竟，盥漱偏宜夏日长。\n闻道延年如玉液，欲将调鼎献明光。",
        "dynasty": "唐",
        "collection_info": null
    },
    {
        "uuid": "86910bddcb23cbd208af755217b2c62a",
        "title": "奉和对雪",
        "author": "皇甫冉",
        "content": "春雪偏当夜，暄风却变寒。\n庭深不復扫，城晓更宜看。\n命酒闲令酌，披蓑晚未冠。\n连营鼓角动，忽似战桑干。",
        "dynasty": "唐",
        "collection_info": null
    },
    {
        "uuid": "f5d584f1cd8259c1db00cc7ae7ec8d3f",
        "title": "送萧献士",
        "author": "皇甫冉",
        "content": "惆怅烟郊晚，依然此送君。\n长河隔旅梦，浮客伴孤云。\n淇上春山直，黎阳大道分。\n西陵倘一弔，应有士衡文。",
        "dynasty": "唐",
        "collection_info": null
    },
    {
        "uuid": "6d31acdd84856d029ceac3c39f3d32c4",
        "title": "卖药人处得南阳朱山人书",
        "author": "皇甫冉",
        "content": "卖药何为者，逃名市井居。\n唯通远山信，因致逸人书。\n已报还丹効，全将世事疎。\n秋风景溪裏，萧散寄樵渔。",
        "dynasty": "唐",
        "collection_info": null
    },
    {
        "uuid": "9ba9a11b6787685c7ee015f9dc759b57",
        "title": "初出沅江夜入湖",
        "author": "皇甫冉",
        "content": "放溜出江口，迴瞻松栝深。\n不知舟中月，更引湖间心。",
        "dynasty": "唐",
        "collection_info": null
    },
    {
        "uuid": "0f461cde0926a5c693ec88f51d003b84",
        "title": "送裴员外往江南",
        "author": "皇甫冉",
        "content": "分务江南远，留欢幕下荣。\n枫林萦楚塞，水驿到湓城。\n岸草知春晚，沙禽好夜惊。\n风帆几泊处，处处暮潮清。",
        "dynasty": "唐",
        "collection_info": null
    },
    {
        "uuid": "47850343b803c1dfef5359eeedcde72e",
        "title": "奉和王相公早春登徐州城",
        "author": "皇甫冉",
        "content": "落日凭危堞，春风似故乡。\n川流通楚塞，山色遶徐方。\n壁垒依寒草，旌旗动夕阳。\n元戎资上策，南亩起耕桑。",
        "dynasty": "唐",
        "collection_info": null
    },
    {
        "uuid": "2bb4878b18259552c0b829565a252457",
        "title": "奉和对山僧",
        "author": "皇甫冉",
        "content": "吏散重门掩，僧来闭阁闲。\n远心驰北阙，春兴寄东山。\n草长风光裏，莺喧静默间。\n芳辰不可住，惆怅暮禽还。",
        "dynasty": "唐",
        "collection_info": null
    },
    {
        "uuid": "2129201a74c0d8544cc641086974fe47",
        "title": "奉和待勤照上人不至",
        "author": "皇甫冉",
        "content": "东洛居贤相，南方待本师。\n旌麾俨欲动，杯锡杳仍迟。\n积雪迷何处，惊风泊几时。\n大臣能护法，况有故山期。",
        "dynasty": "唐",
        "collection_info": null
    },
    {
        "uuid": "c7a8c62c191249c400dd7bdd9e6d41a0",
        "title": "奉和汉祖庙下之作",
        "author": "皇甫冉",
        "content": "古庙风烟积，春城车骑过。\n方修汉祖祀，更使沛童歌。\n寝帐巢禽出，香烟水雾和。\n神心降福处，应在故乡多。",
        "dynasty": "唐",
        "collection_info": null
    },
    {
        "uuid": "611d334b03f3e5dd7624428fef664a0c",
        "title": "和朝郎中扬子翫雪寄山阴严维",
        "author": "皇甫冉",
        "content": "凝阴晦长箔，积雪满通川。\n征客寒犹去，愁人昼更眠。\n谢家兴咏日，汉将出师年。\n闻有招寻兴，随君访戴船。",
        "dynasty": "唐",
        "collection_info": null
    },
    {
        "uuid": "5c94b5924eb22ea96cf60b43bbab809a",
        "title": "闲居作",
        "author": "皇甫冉",
        "content": "多病辞官罢，闲居作赋成。\n图书唯药箓，饮食止藜羹。\n学谢淹中术，诗无邺下名。\n不堪趋建礼，讵是厌承明。\n已辍金门步，方从石路行。\n远山期道士，高柳觅先生。\n性懒尤因疾，家贫自省营。\n种苗虽尚短，谷价幸全轻。\n篇咏投康乐，壶觞就步兵。\n何人肯相访，开户一逢迎。",
        "dynasty": "唐",
        "collection_info": null
    },
    {
        "uuid": "3c623e1faa978839f127a3bd433cf3f6",
        "title": "归渡洛水",
        "author": "皇甫冉",
        "content": "暝色赴春愁，归人南渡头。\n渚烟空翠合，滩月碎光流。\n澧浦饶芳草，沧浪有钓舟。\n谁知放歌客，此意正悠悠。",
        "dynasty": "唐",
        "collection_info": null
    },
    {
        "uuid": "0c4eb43fd7a3ea739d442d9d33c270be",
        "title": "送郑二员外",
        "author": "皇甫冉",
        "content": "置酒竟长宵，送君登远道。\n羇心看旅雁，晚泊依秋草。\n秋草尚芊芊，离忧亦渺然。\n元戎辟才彦，行子犯风烟。\n风烟积惆怅，淮海殊飘荡。\n明日是重阳，登高远相望。",
        "dynasty": "唐",
        "collection_info": null
    },
    {
        "uuid": "de4482a116bbc9f46ddd03d6af496a3d",
        "title": "酬崔侍御期籍道士不至兼寄",
        "author": "皇甫冉",
        "content": "一心求妙道，几岁候真师。\n丹竈今何在，白云无定期。\n昆崙烟景绝，汗漫徃还迟。\n君但焚香待，人间到有时。",
        "dynasty": "唐",
        "collection_info": null
    },
    {
        "uuid": "01dcf736241eab2e965706b1fafeddae",
        "title": "送裴陟归常州",
        "author": "皇甫冉",
        "content": "夜雨须停棹，秋风暗入衣。\n见君尝北望，何事却南归。",
        "dynasty": "唐",
        "collection_info": null
    },
    {
        "uuid": "09e2460e35ea18d2df753412016e5bf2",
        "title": "赠别",
        "author": "皇甫冉",
        "content": "南桥春日暮，杨柳带青渠。\n不得同携手，空成意有余。",
        "dynasty": "唐",
        "collection_info": null
    },
    {
        "uuid": "0dc085b9f682810d86fd0a45b8ac0836",
        "title": "和袁郎中破贼后经剡中山水",
        "author": "皇甫冉",
        "content": "武库分帷幄，儒衣事鼓鼙。\n兵连越徼外，寇尽海门西。\n节比全疎勒，功当雪会稽。\n旌旗迴剡岭，士马濯耶溪。\n受律梅初发，班师草未齐。\n行看佩金印，岂得访丹梯。",
        "dynasty": "唐",
        "collection_info": null
    },
    {
        "uuid": "6266d9c4f106d81dcc8d240d09a0afdd",
        "title": "徐州送丘侍御之越",
        "author": "皇甫冉",
        "content": "时鸟催春色，离人惜岁华。\n远山随拥传，芳草引还家。\n北固潮当阔，西陵路稍斜。\n纵令寒食过，犹有镜中花。",
        "dynasty": "唐",
        "collection_info": null
    },
    {
        "uuid": "3ac42a0218bcef44d225369c81976d22",
        "title": "闲居",
        "author": "皇甫冉",
        "content": "桃红復含宿雨，柳绿更带春烟。\n花落家童未扫，莺啼山客犹眠。",
        "dynasty": "唐",
        "collection_info": null
    },
    {
        "uuid": "9e45776c674e4b92720b8f3df3086fe1",
        "title": "送延陵陈法师赴上元",
        "author": "皇甫冉",
        "content": "延陵初罢讲，建业去随缘。\n翻译推多学，坛场最少年。\n浣衣逢野水，乞食向人烟。\n遍礼南朝寺，焚香古像前。",
        "dynasty": "唐",
        "collection_info": null
    },
    {
        "uuid": "dfbc5e417109a4715cadcac1cf88a1e4",
        "title": "赋得海边树",
        "author": "皇甫冉",
        "content": "历历缘荒岸，溟溟入远天。\n每同沙草发，长共水云连。\n摇落潮风早，离披海雨偏。\n故伤游子意，多在客舟前。",
        "dynasty": "唐",
        "collection_info": null
    },
    {
        "uuid": "3b5c8df6406aa598fe7a453cfb77c07d",
        "title": "题昭上人房",
        "author": "皇甫冉",
        "content": "沃州传敎后，百衲老空林。\n虑尽朝昏磬，禅随坐卧心。\n鹤飞湖草迥，门闭野云深。\n地与天台接，中峯早晚寻。",
        "dynasty": "唐",
        "collection_info": null
    },
    {
        "uuid": "fd10ad4d42d3c35a881a35f459fc0d5d",
        "title": "送李使君赴抚州",
        "author": "皇甫冉",
        "content": "远送临川守，还同康乐侯。\n岁时徒改易，今古接风流。\n五马嘶长道，双旌向本州。\n乡心寄西北，应上郡城楼。",
        "dynasty": "唐",
        "collection_info": null
    },
    {
        "uuid": "47b1694f7868d69e6a0c857f78f75ddc",
        "title": "同樊润州游郡东山",
        "author": "皇甫冉",
        "content": "北固多陈迹，东山復盛游。\n铙声发大道，草色引行驺。\n此地何时有，长江自古流。\n频随公府步，南客寄徐州。",
        "dynasty": "唐",
        "collection_info": null
    },
    {
        "uuid": "9d8db0b64ee5fa5c954aacc19d6d2670",
        "title": "酬杨侍御寺中见招",
        "author": "皇甫冉",
        "content": "贫居依柳市，闲步在莲宫。\n高阁宜春雨，长廊好啸风。\n诚如双树下，岂比一丘中。",
        "dynasty": "唐",
        "collection_info": null
    },
    {
        "uuid": "e24360fb590c8212d26525c15c1fece0",
        "title": "重阳日酬李观",
        "author": "皇甫冉",
        "content": "不见白衣来送酒，但令黄菊自开花。\n愁看日晚良辰过，步步行寻陶令家。",
        "dynasty": "唐",
        "collection_info": null
    },
    {
        "uuid": "90538798fbb758a70ddf9350a073a7d0",
        "title": "寄权器",
        "author": "皇甫冉",
        "content": "露湿青芜时欲晚，水流黄叶意无穷。\n节近重阳念归否，眼前篱菊带秋风。",
        "dynasty": "唐",
        "collection_info": null
    },
    {
        "uuid": "634b8ee85719b5672669673a52bde365",
        "title": "酬李判官度梨岭见寄",
        "author": "皇甫冉",
        "content": "陇首怨西征，岭南雁北顾。\n行人与流水，共向闽中去。",
        "dynasty": "唐",
        "collection_info": null
    },
    {
        "uuid": "a2e8e2f1ee561929a55c1eb5dc9c9f34",
        "title": "送魏六侍御葬",
        "author": "皇甫冉",
        "content": "哭葬寒郊外，行将何所从。\n盛曹徒列柏，新墓已栽松。\n海月同千古，江云覆几重。\n旧书曾谏猎，遗草议登封。\n畴昔轻三事，尝期老一峯。\n门临商岭道，窗引洛城钟。\n应积泉中恨，无因世上逢。\n招寻偏见厚，疎慢亦相容。\n张范唯通梦，求羊永绝踪。\n谁知长卿疾，歌赋不还邛。",
        "dynasty": "唐",
        "collection_info": null
    },
    {
        "uuid": "33a74d3d85a6572a9d7f44eace87510e",
        "title": "送张道士归茅山谒李尊师",
        "author": "皇甫冉",
        "content": "向山独有一人行，近洞应逢双鹤迎。\n尝以素书传弟子，还因白石号先生。\n无穷杏树行时种，几许芝田向月耕。\n师事少君年岁久，欲随旄节徃层城。",
        "dynasty": "唐",
        "collection_info": null
    },
    {
        "uuid": "1c2483b0322b4514d69fdee37fea3c1c",
        "title": "詶裴补阙吴寺见寻",
        "author": "皇甫冉",
        "content": "东林初结构，已有晚钟声。\n窻户背流水，房廊半架城。\n远山重迭见，芳草浅深生。\n每与君携手，多烦长老迎。",
        "dynasty": "唐",
        "collection_info": null
    },
    {
        "uuid": "3115047f15d2550fb2de7d7498a14ad5",
        "title": "送王相公之幽州",
        "author": "皇甫冉",
        "content": "自昔萧曹任，难兼卫霍功。\n勤劳无远近，旌节屡西东。\n不选三河卒，还令万里通。\n雁行缘古塞，马鬣起长风。\n遮虏关山静，防秋鼓角雄。\n徒思一攀送，羸老荜门中。",
        "dynasty": "唐",
        "collection_info": null
    },
    {
        "uuid": "46bfd444a35a02a15e11f154baa840fa",
        "title": "题竹扇赠别",
        "author": "皇甫冉",
        "content": "湘竹殊堪制，齐纨且未工。\n幸亲芳袖日，尤带旧林风。\n掩笑歌筵裏，传书卧阁中。\n竟将为别赠，宁与合欢同。",
        "dynasty": "唐",
        "collection_info": null
    },
    {
        "uuid": "65bc8a99d403f4706ce1c37850c67d1f",
        "title": "归阳羡兼送刘八长卿",
        "author": "皇甫冉",
        "content": "湖上孤帆别，江南谪宦归。\n前程愁更远，临水泪沾衣。\n云梦春山徧，潇湘过客稀。\n武陵招我隐，岁晚闭柴扉。",
        "dynasty": "唐",
        "collection_info": null
    },
    {
        "uuid": "4d48f93780bf3ffd3913f9f100c2302d",
        "title": "东郊迎春",
        "author": "皇甫冉",
        "content": "晓见苍龙驾，东郊春已迎。\n綵云天仗合，玄象太阶平。\n佳气山川秀，和风政令行。\n句陈霜骑肃，御道雨师清。\n律向韶阳变，人随草木荣。\n遥观上林树，今日遇迁莺。",
        "dynasty": "唐",
        "collection_info": null
    },
    {
        "uuid": "45bbe00227a04f938976ce102fcc50d6",
        "title": "招隐寺送阎判官还江州",
        "author": "皇甫冉",
        "content": "离别那逢秋气悲，东林更作上方期。\n共知客路浮云外，暂爱僧房坠叶时。\n长江九派人归少，寒岭千重雁度迟。\n借问浔阳在何处，每看潮落一相思。",
        "dynasty": "唐",
        "collection_info": null
    },
    {
        "uuid": "6cc5d425c68976c0d5334c841c962af8",
        "title": "送李山人还",
        "author": "皇甫冉",
        "content": "从来无检束，只欲老烟霞。\n鸡犬声相应，深山有几家。",
        "dynasty": "唐",
        "collection_info": null
    },
    {
        "uuid": "a45731b06b97ffa1998047b17bdcc06f",
        "title": "韦中丞西厅海榴",
        "author": "皇甫冉",
        "content": "海花争让候榴花，犯雪先开内史家。\n末客朝朝铃阁下，从公步履玩年华。",
        "dynasty": "唐",
        "collection_info": null
    },
    {
        "uuid": "e39edc77c5ac78b65f77fe26ec8683b6",
        "title": "洪泽馆壁见故礼部尚书题诗",
        "author": "皇甫冉",
        "content": "底事洪泽壁，空留黄绢词。\n年年淮水上，行客不胜悲。",
        "dynasty": "唐",
        "collection_info": null
    },
    {
        "uuid": "ed51a34fc2d3b2399ffbf46d783df197",
        "title": "望南山雪怀山寺普上人",
        "author": "皇甫冉",
        "content": "夜夜梦莲宫，无由见远公。\n朝来出门望，知在雪山中。",
        "dynasty": "唐",
        "collection_info": null
    },
    {
        "uuid": "1eb3ced23e8ddd9bf1f57af67112afb2",
        "title": "送夔州班使君",
        "author": "皇甫冉",
        "content": "晚日照楼边，三军拜峡前。\n白云随浪散，青壁与山连。\n万岭岷峨雪，千家橘柚川。\n还如赴河内，天上去经年。",
        "dynasty": "唐",
        "collection_info": null
    },
    {
        "uuid": "42005d6d3571aac495fddaae3ab8fea0",
        "title": "寻戴处士",
        "author": "皇甫冉",
        "content": "车马长安道，谁知大隐心。\n蛮僧留古镜，蜀客寄新琴。\n晒药竹斋暖，捣茶松院深。\n思君一相访，残雪似山阴。",
        "dynasty": "唐",
        "collection_info": null
    },
    {
        "uuid": "c4fdeb4e5427b251bb5d8a531eb9ce7b",
        "title": "早发中严寺别契上人",
        "author": "皇甫冉",
        "content": "苍苍松桂阴，残月半西岑。\n素壁寒灯暗，红炉夜火深。\n厨开山鼠散，钟尽岭猿吟。\n行役方如此，逢师懒话心。",
        "dynasty": "唐",
        "collection_info": null
    },
    {
        "uuid": "f90fd47b581ed74cedc59eb643c1bbb3",
        "title": "华清宫",
        "author": "皇甫冉",
        "content": "骊岫接新丰，岧峣驾翠空。\n凿山开秘殿，隐雾闭仙宫。\n绛阙犹栖凤，雕梁尚带虹。\n温泉曾浴日，华馆旧迎风。\n肃穆瞻云辇，沈深闭绮栊。\n东郊倚望处，瑞气霭蒙蒙。",
        "dynasty": "唐",
        "collection_info": null
    },
    {
        "uuid": "9abe9ff5314339bf4d47bc94abeab830",
        "title": "送孔巢父赴河南军",
        "author": "皇甫冉",
        "content": "江城相送阻烟波，况復新秋一雁过。\n闻道全师征北虏，更言诸将会南河。\n边心杳杳乡人绝，塞草青青战马多。\n共许陈琳工奏记，知君名宦未蹉跎。",
        "dynasty": "唐",
        "collection_info": null
    },
    {
        "uuid": "c4ac30fbd77ec79a6b0be7b5ed2f3d69",
        "title": "李二侍御丹阳东去新亭",
        "author": "皇甫冉",
        "content": "姑苏东望海陵间，几度裁书信未还。\n长在府中持白简，岂知天畔有青山。\n人归极浦寒流广，雁下平芜秋野闲。\n旧日新亭更携手，他乡风景亦相关。",
        "dynasty": "唐",
        "collection_info": null
    },
    {
        "uuid": "46d9c9fe320adce90ee60c6ead15a202",
        "title": "夜发沅江寄李颍川刘侍郎",
        "author": "皇甫冉",
        "content": "半夜回舟入楚乡，月明山水共苍苍。\n孤猨更发秋风裏，不是愁人亦断肠。",
        "dynasty": "唐",
        "collection_info": null
    },
    {
        "uuid": "7933709ab90f87840dc2334ca05715e3",
        "title": "浪淘沙二首 一",
        "author": "皇甫冉",
        "content": "蛮歌荳蔻北人愁，松雨蒲风野艇秋。\n浪起鵁鶄眠不得，寒沙细细入江流。",
        "dynasty": "唐",
        "collection_info": null
    },
    {
        "uuid": "118477a113330d86db682961e0125a01",
        "title": "浪淘沙二首 二",
        "author": "皇甫冉",
        "content": "濑头细草接疎林，恶浪罾船半欲沈。\n宿鹭眠洲非旧浦，去年沙觜是江心。",
        "dynasty": "唐",
        "collection_info": null
    },
    {
        "uuid": "fed9b72ed4ac0eb4a37f793617a12c11",
        "title": "春思",
        "author": "皇甫冉",
        "content": "莺啼燕语报新年，马邑龙堆路几千。\n家住秦城邻汉苑，心随明月到胡天。\n机中锦字论长恨，楼上花枝笑独眠。\n为问元戎窦车骑，何时反斾勒燕然。",
        "dynasty": "唐",
        "collection_info": null
    },
    {
        "uuid": "97bd53959be8e2a7a7daed488e0b4b76",
        "title": "逢庄纳因赠",
        "author": "皇甫冉",
        "content": "世故还相见，天涯共向东。\n春归江海上，人老别离中。\n郡吏名何晚，沙鸥道自同。\n甘泉须早献，且莫叹飘蓬。",
        "dynasty": "唐",
        "collection_info": null
    },
    {
        "uuid": "c96e98985eb4a2d82ab3ffc55cea7e76",
        "title": "送韦山人归钟山所居",
        "author": "皇甫冉",
        "content": "逸人归路远，弟子出山迎。\n服药颜虽驻，耽书癖已成。\n柴扉度岁月，藜杖见公聊。\n更作儒林传，还应有姓名。",
        "dynasty": "唐",
        "collection_info": null
    },
    {
        "uuid": "9c2c413282d1bbcbd7f2cbb649146ebf",
        "title": "送普门上人",
        "author": "皇甫冉",
        "content": "花宫难久别，道者忆千灯。\n残雪入林路，深山归寺僧。\n日光依嫩草，泉响滴春冰。\n何用求方便，看心是一乘。",
        "dynasty": "唐",
        "collection_info": null
    },
    {
        "uuid": "b0b69d0b4f468d20581a8b49649ce594",
        "title": "怨回纥歌二首 一",
        "author": "皇甫冉",
        "content": "白首南朝女，愁听异域歌。\n收兵颉利国，饮马胡芦河。\n毳布腥羶久，穹庐岁月多。\n雕巢城上宿，吹笛泪滂沱。",
        "dynasty": "唐",
        "collection_info": null
    },
    {
        "uuid": "18a672783fba0dd9748ad5b66ead94c2",
        "title": "怨回纥歌二首 二",
        "author": "皇甫冉",
        "content": "祖席驻征棹，开帆信候潮。\n隔烟桃叶泣，吹管杏花飘。\n船去鸥飞阁，人归尘上桥。\n别离惆怅泪，江路湿红蕉。",
        "dynasty": "唐",
        "collection_info": null
    },
    {
        "uuid": "04ebd9bfff55b6ff689e12aafdc5477d",
        "title": "句",
        "author": "皇甫冉",
        "content": "微官同侍苍龙阙，直谏偏推白马生。",
        "dynasty": "唐",
        "collection_info": null
    },
    {
        "uuid": "bf5c1cdb758b1e322f02297ca47a551b",
        "title": "代宛转歌二首 一",
        "author": "刘方平",
        "content": "星参差，明月二八灯五枝。\n黄鹤瑶琴将别去，芙蓉羽帐惜空垂。\n歌宛转，宛转恨无穷。\n愿为潮与浪，俱起碧流中。",
        "dynasty": "唐",
        "collection_info": null
    },
    {
        "uuid": "9e8cb481e17702fe546609356f92ce71",
        "title": "乌栖曲二首 二",
        "author": "刘方平",
        "content": "画舸双艚锦为缆，芙蓉花发莲叶暗。\n门前月色映横塘，感郎中夜度潇湘。",
        "dynasty": "唐",
        "collection_info": null
    },
    {
        "uuid": "6640ed1d438638f58ef45259d01f30f1",
        "title": "巫山神女",
        "author": "刘方平",
        "content": "神女藏难识，巫山秀莫羣。\n今宵为大雨，昨日作孤云。\n散漫愁巴峡，徘徊恋楚君。\n先王为立庙，春树几氛氲。",
        "dynasty": "唐",
        "collection_info": null
    },
    {
        "uuid": "2a5b903cff15796b6da44d539a5043df",
        "title": "梅花落",
        "author": "刘方平",
        "content": "新岁芳梅树，繁花四面同。\n春风吹渐落，一夜几枝空。\n少妇今如此，长城恨不穷。\n莫将辽海雪，来比后庭中。",
        "dynasty": "唐",
        "collection_info": null
    },
    {
        "uuid": "be8f2d2a024948d94306eef62368e5d8",
        "title": "铜雀妓",
        "author": "刘方平",
        "content": "遗令奉君王，嚬蛾强一妆。\n岁移陵树色，恩在舞衣香。\n玉座生秋气，铜台下夕阳。\n泪痕霑井榦，舞袖为谁长。",
        "dynasty": "唐",
        "collection_info": null
    },
    {
        "uuid": "6e868dc80bf5dcb82f910459e6b5dda2",
        "title": "秋夜思",
        "author": "刘方平",
        "content": "旅梦何时尽，征途望每赊。\n晚秋淮上水，新月楚人家。\n猨啸空山近，鸿飞极浦斜。\n明朝南岸去，言折桂枝花。",
        "dynasty": "唐",
        "collection_info": null
    },
    {
        "uuid": "59d831c56e90d8d06e6d9f2ba6dd247e",
        "title": "秋夜泛舟",
        "author": "刘方平",
        "content": "林塘夜发舟，虫响荻飕飕。\n万影皆因月，千声各为秋。\n岁华空復晚，乡思不堪愁。\n西北浮云外，伊川何处流。",
        "dynasty": "唐",
        "collection_info": null
    },
    {
        "uuid": "3b704de0af399a9720471a8c3052140e",
        "title": "折杨枝",
        "author": "刘方平",
        "content": "官渡初杨柳，风来亦动摇。\n武昌行路好，应为最长条。\n叶映黄鹂夕，花繁白雪朝。\n年年攀折意，流恨入纤腰。",
        "dynasty": "唐",
        "collection_info": null
    },
    {
        "uuid": "2ba5b52ae148716bd8edd5bc9a480600",
        "title": "班婕妤",
        "author": "刘方平",
        "content": "夕殿别君王，宫深月似霜。\n人幽在长信，萤出向昭阳。\n露浥红兰湿，秋凋碧树伤。\n惟当合欢扇，从此箧中藏。",
        "dynasty": "唐",
        "collection_info": null
    },
    {
        "uuid": "d93519da5d1d57d65205faec7c2eeba1",
        "title": "新春",
        "author": "刘方平",
        "content": "南陌春风早，东隣曙色斜。\n一花开楚国，双燕入卢家。\n眠罢梳雪髻，妆成上锦车。\n谁知如昔日，更浣越溪纱。",
        "dynasty": "唐",
        "collection_info": null
    },
    {
        "uuid": "9b0b90f0ec88450d5f271547ce2b2fcd",
        "title": "寄严八判官",
        "author": "刘方平",
        "content": "洛阳新月动秋砧，瀚海沙场天半阴。\n出塞能全仲叔策，安亲更切老莱心。\n汉家宫裏风云晓，羌笛声中雨雪深。\n怀袖未传三岁字，相思空作陇头吟。",
        "dynasty": "唐",
        "collection_info": null
    },
    {
        "uuid": "972452b31a400c53f94aad1c634948d8",
        "title": "秋夜寄皇甫冉郑丰",
        "author": "刘方平",
        "content": "洛阳清夜白云归，城裏长河列宿稀。\n秋后见飞千里鴈，月中闻捣万家衣。\n长怜西雍青门道，久别东吴黄鹄矶。\n借问客书何所寄，用心不啻两乡违。",
        "dynasty": "唐",
        "collection_info": null
    },
    {
        "uuid": "337574ee5746cebe2906225966d06030",
        "title": "寄陇右严判官",
        "author": "刘方平",
        "content": "副相西征重，苍生属望晨。\n还同周薄伐，不取汉和亲。\n虏阵摧枯易，王师决胜频。\n高旗临鼓角，太白静风尘。\n赤狄争归化，青羌已请臣。\n遥传阃外美，盛选幕中宾。\n玉劒光初发，冰壶色自真。\n忠贞期报主，章服岂荣身。\n边草含风绿，征鸿过月新。\n胡笳长出塞，陇水半归秦。\n绝漠多来往，连年厌苦辛。\n路经西汉雪，家掷后园春。\n谁念烟云裏，深居汝颍滨。\n一丛黄菊地，九日白衣人。\n松叶疎开岭，桃花密映津。\n缣书若有寄，为访许由邻。",
        "dynasty": "唐",
        "collection_info": null
    },
    {
        "uuid": "1a26a06643dee6c12cf8475080982048",
        "title": "拟娼楼节怨",
        "author": "刘方平",
        "content": "上苑离离莺度，昆明幂幂蒲生。\n时光春华可惜，何须对镜含情。",
        "dynasty": "唐",
        "collection_info": null
    },
    {
        "uuid": "6ddd3527508d65c227768a1187e65618",
        "title": "采莲曲",
        "author": "刘方平",
        "content": "落日晴江裏，荆歌艳楚腰。\n采莲从小惯，十五即乘潮。",
        "dynasty": "唐",
        "collection_info": null
    },
    {
        "uuid": "5912c10f6ca48645b9f060063c2246f1",
        "title": "长信宫",
        "author": "刘方平",
        "content": "梦裏君王近，宫中河汉高。\n秋风能再热，团扇不辞劳。",
        "dynasty": "唐",
        "collection_info": null
    },
    {
        "uuid": "08d7dae1c69a2404b6c55e59b335ac88",
        "title": "京兆眉",
        "author": "刘方平",
        "content": "新作蛾眉样，谁将月裏同。\n有来凡几日，相效满城中。",
        "dynasty": "唐",
        "collection_info": null
    },
    {
        "uuid": "864bd8d982af992dd588130c15c0d2b2",
        "title": "春雪",
        "author": "刘方平",
        "content": "飞雪带春风，裴回乱绕空。\n君看似花处，偏在洛阳东。",
        "dynasty": "唐",
        "collection_info": null
    },
    {
        "uuid": "ad286a17eb4f349f2eb85186e165f3ec",
        "title": "望夫石",
        "author": "刘方平",
        "content": "佳人成古石，藓驳覆花黄。\n犹有春山杏，枝枝似薄妆。",
        "dynasty": "唐",
        "collection_info": null
    },
    {
        "uuid": "58f519848847eb2f89ecc7f019a336ad",
        "title": "送别",
        "author": "刘方平",
        "content": "华亭霁色满今朝，云裏樯竿去转遥。\n莫怪山前深復浅，清淮一日两迴潮。",
        "dynasty": "唐",
        "collection_info": null
    },
    {
        "uuid": "d2d7fed61ea2db1c8d34e94fbc79058a",
        "title": "夜月",
        "author": "刘方平",
        "content": "更深月色半人家，北斗阑干南斗斜。\n今夜偏知春气暖，虫声新透绿窗纱。",
        "dynasty": "唐",
        "collection_info": null
    },
    {
        "uuid": "09fa290418e5bf9960d54e47da9b019a",
        "title": "春怨",
        "author": "刘方平",
        "content": "纱窗日落渐黄昏，金屋无人见泪痕。\n寂寞空庭春欲晚，梨花满地不开门。",
        "dynasty": "唐",
        "collection_info": null
    },
    {
        "uuid": "fde62a16df14413665e187b477bb63e4",
        "title": "代春怨",
        "author": "刘方平",
        "content": "朝日残莺伴妾啼，开帘只见草萋萋。\n庭前时有东风入，杨柳千条尽向西。",
        "dynasty": "唐",
        "collection_info": null
    },
    {
        "uuid": "4af87784e783d6cd52c1a3baf624271a",
        "title": "宣州东峰亭各赋一物得古壁苔",
        "author": "刘太真",
        "content": "苒苒温寒泉，绵绵古危壁。\n光含孤翠动，色与暮云寂。\n深浅松月间，幽人自登历。",
        "dynasty": "唐",
        "collection_info": null
    },
    {
        "uuid": "b0a8e44dcaa808c3fe1045866b9000c0",
        "title": "顾十二况左迁过韦苏州房杭州韦睦州三使君皆有郡中燕集诗辞章高丽鄙夫之所仰慕顾生既至留连笑语因亦成篇以继三君子之风焉",
        "author": "刘太真",
        "content": "宠至乃不惊，罪及非无由。\n奔迸历畏途，缅貌赴偏陬。\n牧此雕弊甿，属当赋敛秋。\n凤兴谅无补，旬暇焉敢休。\n前日怀友生，独登城上楼。\n迢迢西北望，远思不可收。\n今曰车骑来，旷然销人忧。\n晨迎东斋饭，晚度南溪游。\n以我碧流水，泊君青翰舟。\n莫将迁客程，不为胜境留。\n飞札谢三守，斯篇希见酬。",
        "dynasty": "唐",
        "collection_info": null
    },
    {
        "uuid": "b27f746f452f32b6dcd8b7afdb2e1ce0",
        "title": "贡院寄前主司萧尚书听",
        "author": "刘太真",
        "content": "独坐贡闱裏，愁心芳草生。\n山公昨夜事，应见此时情。",
        "dynasty": "唐",
        "collection_info": null
    },
    {
        "uuid": "fe4036f9d27ffa12aabf70c5e16eebb2",
        "title": "东峰亭同刘太真各赋一物得垂涧藤",
        "author": "袁傪",
        "content": "寒涧留不息，古藤终日垂。\n迎风仍未定，拂水更相宜。\n新花与旧叶，惟有幽人知。",
        "dynasty": "唐",
        "collection_info": null
    },
    {
        "uuid": "22de1f26efd121fcca2162d45abb7726",
        "title": "喜陆侍御破石埭草寇东峰亭赋诗",
        "author": "袁傪",
        "content": "古诗东峰上，登临兴有余。\n同观白简使，新报赤囊书。\n几处闲烽堠，千方庆里闾。\n欣欣夏木长，寂寂晚烟徐。\n战罢言归马，远师赋出车。\n因知越范蠡，湖海意[何如]。",
        "dynasty": "唐",
        "collection_info": null
    },
    {
        "uuid": "aa2e8afa425dcd15d34ed721fed73e0a",
        "title": "东峰亭各赋一物得岭上云",
        "author": "崔何",
        "content": "伫立增远意，中峰见孤云。\n溶溶傍危石，片片宜夕曛。\n渐向羣木尽，残飞更氤氲。",
        "dynasty": "唐",
        "collection_info": null
    },
    {
        "uuid": "26c8998c5c3165b81435e2398a149c64",
        "title": "喜陆侍御破石埭草寇东峰亭赋诗",
        "author": "崔何",
        "content": "绝景西溪寺，连延近郭山。\n高深清扃外，行止翠微间。\n江澈烟尘静，川源草树闲。\n中丞健步到，柱史捷书还。\n一战清戎越，三吴变险艰。\n功名麟阁上，得咏入秦关。",
        "dynasty": "唐",
        "collection_info": null
    },
    {
        "uuid": "cd5cc03c875d5be2a1fe6064edd5e5cd",
        "title": "东峰亭各赋一物得幽径石",
        "author": "王纬",
        "content": "片石东溪上，阴崖剩阻修。\n雨余青石霭，岁晚绿苔幽。\n从来不可转，今日为人留。",
        "dynasty": "唐",
        "collection_info": null
    }
]