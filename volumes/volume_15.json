[
    {
        "title": "和南安余宰题翠阴亭致爽轩二首  其二",
        "author": "黄公度",
        "content": "面势揖孤峙，交柯藏伯劳。\n日临公馆寂，人与此轩高。\n对酒屡中圣，题诗应仆骚。\n乔林思旧隠，咫尺听风号。",
        "dynasty": "宋",
        "collection_info": null
    },
    {
        "title": "癸亥秋行县夜寓下生院倦甚慨然有归欤之兴戏用壁间韵以盟泉石",
        "author": "黄公度",
        "content": "何须轮拥朱，不愿佩悬玉。\n青山得去且归去，谋生待足何时足。\n林间招提金碧开，门外过客谁能来。\n桂花落尽无人问，古墙秋径生青苔。\n旧山泉石故应好，菟裘不营亦可老。\n此身已与三径期，未分渊明迹如扫。",
        "dynasty": "宋",
        "collection_info": null
    },
    {
        "title": "晚泊同安林明府携酒相过戏集杜陵句为醉歌行",
        "author": "黄公度",
        "content": "疾风吹尘暗河县，去马来牛不復辨。\n黄昏始扣主人门，置酒张灯促华馔。\n夜如何其初促膝，人生会合难再得。\n簿书何急来相仍，且将欵曲终今夕。\n腐儒衰晚谬通籍，射策君门期第一。\n天门日射黄金榜，自怪一日声辉赫。\n三年奔走空皮骨，足茧荒山转愁疾。\n未有涓埃答圣朝，途穷反遭俗眼白。\n怀抱何时得好开，生前相遇且衔杯。\n儒术于我何有哉，黄帽青鞋归去来。",
        "dynasty": "宋",
        "collection_info": null
    },
    {
        "title": "贺吕守用中",
        "author": "黄公度",
        "content": "紫帽山颠秋色高，刺桐城头风怒号。\n干坤冲融忽异态，千里和气生旌旄。\n昴星之精来瑞世，要令致主唐虞际。\n骨相诞钟嵩岳灵，风流不泯磻溪裔。\n怀香握兰今几春，琐闼画省曾弥纶。\n他年揽辔探禹穴，平反所活凡千人。\n南土分忧宽主顾，棠阴好在来何暮。\n儒风郁郁蜀文翁，德量汪汪黄叔度。\n相种由来多山东，蝉联八叶属我公。\n百年耆旧讴歌裏，万里山河指顾中。\n声名合沓盖九州，人物中兴第一流。\n风云变化固有待，苍虬宁许池中留。\n青衫腐儒趋幕府，香火祝公如卫武。\n夹辅皇家不计年，长将朽质入陶甄。",
        "dynasty": "宋",
        "collection_info": null
    },
    {
        "title": "题定光寺",
        "author": "黄公度",
        "content": "为怜山色好，百里赴幽期。\n迭嶂生寒早，修林出日迟。\n年华空晼晚，时事竟艰危。\n咫尺故园在，题诗有所思。",
        "dynasty": "宋",
        "collection_info": null
    },
    {
        "title": "思归",
        "author": "黄公度",
        "content": "醉眼干坤大，归心日夜长。\n风霜岁云暮，尘土鬓成苍。\n俗物犹能在，危机只自防。\n可无田种秫，三径未宜荒。",
        "dynasty": "宋",
        "collection_info": null
    },
    {
        "title": "张云翔采兰堂",
        "author": "黄公度",
        "content": "丈夫贵成名，人子重养志。\n志养非鼎食，名成要身致。\n世上万男儿，二者少称遂。\n乐哉张公子，此事有余地。\n昔我游武林，始与张君值。\n津津紫芝眉，落落青云器。\n骅骝步康衢，鵰鹗腾秋翅。\n一官天南州，艰难已尝试。\n悠然望白云，归来为隠吏。\n轩裳非吾心，菽水重亲意。\n筑堂九畹边，远取南陔义。\n膳羞务馨洁，晨夕必躬视。\n老人嗜国香，幽怀时一寄。\n春风敷柔丝，色与恩袍类。\n不效荆楚俗，纫之为佩璲。\n不学会稽亭，徒然修褉事。\n愿言倚玉树，同作庭阶瑞。\n他年粉署握，永伴莱衣戏。",
        "dynasty": "宋",
        "collection_info": null
    },
    {
        "title": "次韵陈宜中携诗见访",
        "author": "黄公度",
        "content": "朝来干鹊啅檐牙，昨夜灯开送喜花。\n好事宁期贵公子，携诗肯访野人家。\n客愁到此逢寒食，薄宦羁人屡岁华。\n载酒他年问奇字，故园归去老桑麻。",
        "dynasty": "宋",
        "collection_info": null
    },
    {
        "title": "别方良翰",
        "author": "黄公度",
        "content": "海上曾闻属国归，归来依旧壮心违。\n风尘万里长为客，管库三年不救饥。\n尊酒欲谋良夜醉，庭花故就别时飞。\n看君好刷冲天翼，莫遣江城过鴈稀。",
        "dynasty": "宋",
        "collection_info": null
    },
    {
        "title": "题诗口铺",
        "author": "黄公度",
        "content": "一水曳修带，千山罗峻屏。\n客怀今古泪，人世短长亭。\n岁月身将老，功名梦未醒。\n长卿倦游久，归思满岩扃。",
        "dynasty": "宋",
        "collection_info": null
    },
    {
        "title": "过白衣庄",
        "author": "黄公度",
        "content": "草树天边碧，溪流雨外浑。\n仆夫经燕岫，筋力尽龙门。\n斜日当幽径，轻风度晚村。\n筑场茅屋底，约畧似东屯。",
        "dynasty": "宋",
        "collection_info": null
    },
    {
        "title": "题化度寺竹间亭",
        "author": "黄公度",
        "content": "羸骖踏遍乱山青，薄宦羁人醉未醒。\n破午停鞭得幽寺，眼明初见竹间亭。",
        "dynasty": "宋",
        "collection_info": null
    },
    {
        "title": "行安溪道中",
        "author": "黄公度",
        "content": "鸡豚殆尽官军过，豺虎犹存野老愁。\n万一皇恩更宽大，会令戈甲变锄耰。",
        "dynasty": "宋",
        "collection_info": null
    },
    {
        "title": "道间即事",
        "author": "黄公度",
        "content": "花枝已尽鶑将老，桑叶渐稀蚕欲眠。\n半湿半晴梅雨道，乍寒乍暖麦秋天。\n村垆沽酒谁能择，邮壁题诗尽偶然。\n方寸怡怡无一事，粗裘粝食地行僊。",
        "dynasty": "宋",
        "collection_info": null
    },
    {
        "title": "别吕守三首  其一",
        "author": "黄公度",
        "content": "家世唐萧瑀，风流晋谢安。\n胸中畜邱壑，笔下富波澜。\n耆旧讴歌惜，宾僚礼数宽。\n龚黄初报政，飞诏忽江干。",
        "dynasty": "宋",
        "collection_info": null
    },
    {
        "title": "别吕守三首  其二",
        "author": "黄公度",
        "content": "自此调元去，人今卧辙同。\n棠阴闽岭外，星传浙江东。\n四月黄梅雨，千山荔子风。\n离亭独归处，回首意无穷。",
        "dynasty": "宋",
        "collection_info": null
    },
    {
        "title": "别吕守三首  其三",
        "author": "黄公度",
        "content": "涉猎愧醇儒，南州入幕初。\n力疲三尺法，尘满一床书。\n不有刘宽恕，何堪阮籍踈。\n才微甘冗长，感激辱吹嘘。",
        "dynasty": "宋",
        "collection_info": null
    },
    {
        "title": "白沙夜闻滩声",
        "author": "黄公度",
        "content": "错认松风万壑传，又如急雨碎池莲。\n青灯孤馆元无寐，况復溪声到枕边。",
        "dynasty": "宋",
        "collection_info": null
    },
    {
        "title": "大水二首  其一",
        "author": "黄公度",
        "content": "巨浸滔天后，遗黎復业初。\n桑田皆变海，老稚半为鱼。\n凿石开新道，行人问故庐。\n客愁那对此，搔首重欷歔。",
        "dynasty": "宋",
        "collection_info": null
    },
    {
        "title": "大水二首  其二",
        "author": "黄公度",
        "content": "洚水应垂儆，高穹岂不仁。\n发陈遵故事，执咎定何人。\n岸落溪容改，山摧土色新。\n伤心问耆旧，谁与弔斯民。",
        "dynasty": "宋",
        "collection_info": null
    },
    {
        "title": "题分水岭两绝  其一",
        "author": "黄公度",
        "content": "呜咽泉流万仞峯，断肠从此各西东。\n谁知不作多时别，依旧相逢沧海中。",
        "dynasty": "宋",
        "collection_info": null
    },
    {
        "title": "题分水岭两绝  其二",
        "author": "黄公度",
        "content": "闽越江南此地分，鲍娘诗句尚能存。\n客怀未觉今宵好，家住壶山烟雨村。",
        "dynasty": "宋",
        "collection_info": null
    },
    {
        "title": "题崇安驿",
        "author": "黄公度",
        "content": "睡美生憎晓色催，丹心自愧未能灰。\n尘埃汩汩岁将暮，霜雾蒙蒙昼不开。\n身外百端俱长物，时危万事入羁怀。\n君恩早晚粗酬了，粝饭敝裘归去来。",
        "dynasty": "宋",
        "collection_info": null
    },
    {
        "title": "题紫溪驿",
        "author": "黄公度",
        "content": "离家一月断家书，家在闽山深处居。\n路入江南隔分水，山犹不见况吾庐。",
        "dynasty": "宋",
        "collection_info": null
    },
    {
        "title": "至日戏题天福寺",
        "author": "黄公度",
        "content": "去年至日老夫家，呼儿具酒对梅花。\n今年至日空奔走，岂止无花亦无酒。\n薄宦驱人无已时，客怀牢落强裁诗。\n君不见杜陵老诗伯，年年至日长为客。",
        "dynasty": "宋",
        "collection_info": null
    },
    {
        "title": "至日题江山驿",
        "author": "黄公度",
        "content": "客裏萍蓬愧此身，天涯风俗对兹辰。\n云容山意商量雪，梅蕾葭灰漏洩春。\n岁晚旅怀元自恶，夜长归梦为谁频。\n遥怜儿女团栾处，应念江山飘泊人。",
        "dynasty": "宋",
        "collection_info": null
    },
    {
        "title": "上陆盐生辰五首  其一",
        "author": "黄公度",
        "content": "拂拂秋风生桂枝，于门何日诞英奇。\n请看素魄初圆夜，正是奎星呈瑞时。",
        "dynasty": "宋",
        "collection_info": null
    },
    {
        "title": "上陆盐生辰五首  其二",
        "author": "黄公度",
        "content": "高议曾匡马上翁，声名凛凛尉佗宫。\n谁知千载经行地，犹有云来绍祖风。",
        "dynasty": "宋",
        "collection_info": null
    },
    {
        "title": "上陆盐生辰五首  其三",
        "author": "黄公度",
        "content": "嘉谟合补三公衮，余事聊分八使车。\n想得忠勤彻旒冕，天涯洗眼看征书。",
        "dynasty": "宋",
        "collection_info": null
    },
    {
        "title": "上陆盐生辰五首  其四",
        "author": "黄公度",
        "content": "名家诗礼有诸郎，飞入南宫鸿雁行。\n不向人前称阀阅，要须僊桂五枝芳。",
        "dynasty": "宋",
        "collection_info": null
    },
    {
        "title": "上陆盐生辰五首  其五",
        "author": "黄公度",
        "content": "可但人间五福全，飘飘真是地行僊。\n摩娑铜狄成追忆，游戏尘寰五百年。",
        "dynasty": "宋",
        "collection_info": null
    },
    {
        "title": "和泉上人",
        "author": "黄公度",
        "content": "芒鞋踏遍万山松，得得归来丈室中。\n破祴一身在悬罄，清谈对客似撞钟。\n名家要看惊人举，觅句何须效我穷。\n春雨地炉分半坐，便疑身住古禅丛。",
        "dynasty": "宋",
        "collection_info": null
    },
    {
        "title": "进元会诗",
        "author": "黄公度",
        "content": "昭代干戈戢，炎辉历数长。\n苍生久苏息，寰海屡丰穰。\n社稷基新命，朝廷举旧章。\n太平周礼乐，垂拱舜衣裳。\n拜寿先长乐，传声出未央。\n冕旒端黼座，仪物备明堂。\n阊阖星辰外，旗常日月旁。\n天颜春穆穆，云物晓苍苍。\n雪色残鳷鹊，韶音杂凤凰。\n严宸分羽卫，荒服走梯航。\n人正今行夏，民心旧戴商。\n观光环万国，班朔首三阳。\n列辟銮声哕，羣工玉佩锵。\n奉常陈雅奏，太史报殊祥。\n于穆前朝盛，丕承奕世昌。\n版图还大禹，风俗再陶唐。\n已格无为治，犹怀不敢康。\n几年修缛典，今日付吾皇。\n所愿终寅畏，无忘每赞襄。\n明良相际会，长奉万年觞。",
        "dynasty": "宋",
        "collection_info": null
    },
    {
        "title": "除夜",
        "author": "黄公度",
        "content": "暮景流年速，寒灯照夜长。\n艰危仍薄宦，时序更他乡。\n雪暗吴宫下，春归越峤傍。\n明朝对佳节，无处觅椒觞。",
        "dynasty": "宋",
        "collection_info": null
    },
    {
        "title": "元日次良翰韵",
        "author": "黄公度",
        "content": "老去低徊强北游，春来消息望南州。\n别离况復年华换，富贵难令少壮留。\n行李未知何处定，屠苏还解忆人不。\n可堪一夜寒江雨，滴作羁怀万斛愁。",
        "dynasty": "宋",
        "collection_info": null
    },
    {
        "title": "题方民瞻草堂",
        "author": "黄公度",
        "content": "结宇嚣尘外，寓形天地间。\n幽怀付松菊，高卧对云山。\n门巷来人少，琴书竟日閒。\n可怜朝市客，名利老朱颜。",
        "dynasty": "宋",
        "collection_info": null
    },
    {
        "title": "和咏陈贤良华表",
        "author": "黄公度",
        "content": "千年鹤表映溪滨，一代鸿文动至尊。\n仕路低徊唐老杜，才名合沓汉公孙。\n家风不减太丘令，盛事何如通德门。\n肯把浮荣衒流俗，欲遗典则到仍昆。",
        "dynasty": "宋",
        "collection_info": null
    },
    {
        "title": "试院中蒙相君惠茶和钱教授韵",
        "author": "黄公度",
        "content": "误向文闱齿搢绅，相君分赐壑源春。\n穷搜千卷非吾事，满引一杯如故人。\n无復睡魔能偃蹇，敢将诗律斗清新。\n西湖好趁清明约，泉活涓涓火不陈。",
        "dynasty": "宋",
        "collection_info": null
    },
    {
        "title": "将放榜用钱韵",
        "author": "黄公度",
        "content": "银袍健笔落云烟，入眼高文墨尚鲜。\n隠隠蚕声桑叶下，看看鹄立棘图前。\n空阶夜响催诗雨，平地雷轰造榜天。\n试问西湖好风景，何如华屋艷神僊。",
        "dynasty": "宋",
        "collection_info": null
    },
    {
        "title": "雨后陪省中诸公游竹阁",
        "author": "黄公度",
        "content": "红尽桃初实，青浓柳欲花。\n春归人迹少，山远市声譁。\n空有前朝树，难寻处士家。\n登临多感慨，况復客天涯。",
        "dynasty": "宋",
        "collection_info": null
    },
    {
        "title": "将归",
        "author": "黄公度",
        "content": "北首寒犹浅，南辕暑正深。\n马蹄长道路，鹿性本山林。\n客至能相勉，愁来可独禁。\n功名竟何物，造化久冥心。",
        "dynasty": "宋",
        "collection_info": null
    },
    {
        "title": "离临安",
        "author": "黄公度",
        "content": "细雨出江城，潮回江正清。\n未能捐俗累，不敢惮严程。\n落日行人少，空山独鸟鸣。\n离愁似春草，触处便能生。",
        "dynasty": "宋",
        "collection_info": null
    },
    {
        "title": "题须江驿诗后",
        "author": "黄公度",
        "content": "归来已负百花期，閒拂尘埃看旧诗。\n极目平芜二千里，乡心惟有杜鹃知。",
        "dynasty": "宋",
        "collection_info": null
    },
    {
        "title": "题白沙铺",
        "author": "黄公度",
        "content": "负郭可无三顷秫，盖头幸有两间茅。\n还乡且尽田家乐，举世谁非市道交。\n村酒一杯浇磊块，山程数驿更硗嶅。\n羸骖莫怪归鞭急，心在轻红荔子梢。",
        "dynasty": "宋",
        "collection_info": null
    },
    {
        "title": "和超然翁韵二首  其一",
        "author": "黄公度",
        "content": "才微祇合老荆扉，悞窃虚名及盛时。\n藜杖端须为刘烛，匏竽聊復预齐吹。\n亨衢腾踔非吾事，客路逢迎仰己知。\n莫讶归程秋向晚，也应去鲁自迟迟。",
        "dynasty": "宋",
        "collection_info": null
    },
    {
        "title": "和超然翁韵二首  其二",
        "author": "黄公度",
        "content": "西风回首故乡情，何日为园学邵平。\n已办孤帆衝夕浪，可堪万壑更秋声。\n折腰为米追时辈，当面输心愧老成。\n饮罢归来未能寝，微吟拥鼻数寒更。",
        "dynasty": "宋",
        "collection_info": null
    },
    {
        "title": "不见",
        "author": "黄公度",
        "content": "碧湘幽梦秋帷冷，玉滴宵壶声耿耿。\n平生不作等閒愁，风月故人长引领。\n青楼花开欢正新，当时握手欲留春。\n楼空花落春竟去，惟有纱窗锁暗尘。\n风流回首年华晚，愁与宫眉添宛转。\n不堪翠袖裛残香，六曲屏山为谁展。",
        "dynasty": "宋",
        "collection_info": null
    },
    {
        "title": "御赐阁额二首  其一",
        "author": "黄公度",
        "content": "杰阁侵霄汉，宸章焕壁奎。\n内庭颁宝宴，中使揭璇题。\n信誓山河固，厖恩雨露低。\n寒儒倚天禄，目断五云西。",
        "dynasty": "宋",
        "collection_info": null
    },
    {
        "title": "御赐阁额二首  其二",
        "author": "黄公度",
        "content": "功掩萧何第，名超崔氏堂。\n孤忠扶社稷，一德契穹苍。\n金碧飞翚外，鸾虬结绮傍。\n落成纷贺燕，弱羽得高翔。",
        "dynasty": "宋",
        "collection_info": null
    },
    {
        "title": "西湖会同年和巫子先韵",
        "author": "黄公度",
        "content": "一鹯独立鸟羣空，寂寞谁怜汉阁雄。\n鴈塔他年曾接武，乌台今日自生风。\n平湖入座摇寒碧，返照催人堕晚红。\n目断禁城骢马客，何时谭笑一尊同。",
        "dynasty": "宋",
        "collection_info": null
    },
    {
        "title": "黄宪生朝三首  其一",
        "author": "黄公度",
        "content": "国势巍巍盛，时髦衮衮生。\n云师绵世胄，汉相旧家声。\n学海波澜阔，神峰冰雪清。\n天涯逢诞日，目极曲江城。",
        "dynasty": "宋",
        "collection_info": null
    },
    {
        "title": "黄宪生朝三首  其二",
        "author": "黄公度",
        "content": "经术贤关望，吁谟帝席前。\n词场声掷地，宪府力回天。\n金鑑风流在，炎陬雨露偏。\n慇懃理归揖，早觐日华边。",
        "dynasty": "宋",
        "collection_info": null
    },
    {
        "title": "黄宪生朝三首  其三",
        "author": "黄公度",
        "content": "阴德千人活，霜威五岭寒。\n三持使者节，一着惠文冠。\n台省班联忝，宾僚礼数宽。\n微官惭束缚，称寿阻门阑。",
        "dynasty": "宋",
        "collection_info": null
    },
    {
        "title": "送陈应求赴官",
        "author": "黄公度",
        "content": "莫辞酒，且听歌，休被骊驹白玉珂。\n主人劝客终今夕，明日长亭可奈何。\n金风萧萧鏖余热，砌虫唧唧助凄切。\n此时景物不胜愁，况是离人心欲折。\n陈侯陈侯，貌岩岩而俊整，才浩浩而清绝。\n有如壶山之万仞巑岏，寿水之千寻莹澈。\n青芝赤箭药笼储，金钟大镛廊庙须。\n天生奇才为时出，容易弃掷天南隅。\n君不见马宾王，新丰一逆旅。\n又不见公孙弘，菑川一老儒。\n逢辰立谭取卿相，至今文采照天衢。\n广文官舍虽落莫，刀笔不与俗吏俱。\n公余更勤五车读，未必不是北门西掖之权舆。\n刺桐古城花欲燃，旧游人物想依然。\n凭君到彼访二陆，向道故人饱饭度残年。",
        "dynasty": "宋",
        "collection_info": null
    },
    {
        "title": "送弟士季赴永春",
        "author": "黄公度",
        "content": "赠君以宣城秋兔之颖，佩君以峄阳焦尾之琴。\n饯君以显父清壶之酒，送君以安仁金谷之吟。\n笔传洙泗之正印，琴弹单父之遗音。\n酒以陶百里醇醲之化，诗以写一时离别之心。\n门前车马气骎骎，黄叶飞飜秋正深。\n风雨对床连夜语，江山异地欲分襟。\n忆昔联名唱行殿，一日声华九垓遍。\n自知无用甘林泉，君亦何为尚州县。\n君今未用嘆滞留，丈夫勋业要晚收。\n信臣千载循吏传，密令当年褒德侯。\n高才所莅无全牛，民自不冤吏早休。\n倘免诛求急星火，行看寇盗尽锄耰。",
        "dynasty": "宋",
        "collection_info": null
    },
    {
        "title": "无题",
        "author": "黄公度",
        "content": "鸡虫底处觅得失，鳬鹤无心较短长。\n医国未能三折臂，忧时空费九回肠。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其一",
        "author": "黄公度",
        "content": "九重仁圣不忘远，庶狱哀矜轸虑深。\n本恕定知黄霸用，无刑端契有虞心。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其二",
        "author": "黄公度",
        "content": "遐陬赤子困侵牟，跳弄潢池今几秋。\n从此声威憺强梗，自然戈戟变锄耰。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其三",
        "author": "黄公度",
        "content": "石门酌水赋新诗，旧事曾闻吴隠之。\n习习清风化贪懦，不图今见古齐夷。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其四",
        "author": "黄公度",
        "content": "亲舆昔侍角方总，使节今持鬓未苍。\n竹马儿童半相识，分明遗爱在甘棠。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其五",
        "author": "黄公度",
        "content": "早晚芝函下九天，不容瓜戍更期年。\n苍生属望为霖久，肯使炎方雨露偏。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其六",
        "author": "黄公度",
        "content": "闻道韶阳一亩宫，居民奉祀曲江公。\n凭君到日酹尊酒，醖藉风流事事同。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其七",
        "author": "黄公度",
        "content": "怪底青云懒着鞭，年来余事觉真诠。\n圜扉昼闢庭无讼，时访曹溪六祖禅。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其八",
        "author": "黄公度",
        "content": "千里江山一鴈声，广文官舍冷如冰。\n祁奚若未忘公举，魏戊犹堪备内称。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其九",
        "author": "黄公度",
        "content": "新息功名晚始收，送君今去跕鸢州。\n男儿未上云台画，莫念平生马少游。",
        "dynasty": "宋",
        "collection_info": null
    },
    {
        "title": "送外兄方卿公美赴广东宪十绝  其一○",
        "author": "黄公度",
        "content": "十里红旗拥使星，一杯绿蚁话长亭。\n明朝车马各南北，谁唱阳关且细听。",
        "dynasty": "宋",
        "collection_info": null
    },
    {
        "title": "和宋永兄罢官还家途中见寄四绝  其一",
        "author": "黄公度",
        "content": "三年惠政留岩邑，千里归舟犯恶滩。\n乌鹊信传知渐近，白鸥盟在未应寒。",
        "dynasty": "宋",
        "collection_info": null
    },
    {
        "title": "和宋永兄罢官还家途中见寄四绝  其二",
        "author": "黄公度",
        "content": "流年忽忽双蓬鬓，薄宦纷纷一旅亭。\n惟有长官衫色在，至今犹与眼俱青。",
        "dynasty": "宋",
        "collection_info": null
    },
    {
        "title": "和宋永兄罢官还家途中见寄四绝  其三",
        "author": "黄公度",
        "content": "知稼堂中一味閒，卷帘终日卧看山。\n虽无微禄供贫病，幸有新诗伴往还。",
        "dynasty": "宋",
        "collection_info": null
    },
    {
        "title": "和宋永兄罢官还家途中见寄四绝  其四",
        "author": "黄公度",
        "content": "不比人心惊岁移，且看鴈影逐春归。\n明朝已办椒花颂，相对一尊忘是非。",
        "dynasty": "宋",
        "collection_info": null
    },
    {
        "title": "送余子美归淮上",
        "author": "黄公度",
        "content": "怪底穷途遭白眼，依然别酒对青春。\n百年甘旨为贫计，千里羁栖有故人。\n道在不妨轻去鲁，功成他日会归秦。\n江淮若遇南飞翼，尺素无忘东海滨。",
        "dynasty": "宋",
        "collection_info": null
    },
    {
        "title": "西郊步武地春将老矣不能一往朝吉侄今日为遨头涩雨大作非惟人心难并止或尼之枕上得小诗资宋永兄一噱因呈昔游兄弟速寻旧盟勿为天公所玩",
        "author": "黄公度",
        "content": "无復西郊访绮罗，任教佳景去如梭。\n残杯冷炙何曾梦，乱絮飞花积渐多。\n举世尽从忙裏过，几人能共醉时歌。\n不辞作意营春事，急雨狂风可奈何。",
        "dynasty": "宋",
        "collection_info": null
    },
    {
        "title": "己巳九日陪陆使君宴共乐台和庄倅韵",
        "author": "黄公度",
        "content": "一年秋色垂垂老，九日寒花处处同。\n落帽何人羞短髮，危台向晚易高风。\n黄云万顷峰峦下，白雪几声宵汉中。\n陌上行人尽回首，使君开宴在层空。",
        "dynasty": "宋",
        "collection_info": null
    },
    {
        "title": "和宋去华爱日楼之什",
        "author": "黄公度",
        "content": "百里平畴一望间，绿芜尽处见青山。\n孤云自在开仍合，白鸟羣飞去復还。\n竟日茶瓜留客坐，满床图史伴君閒。\n携醪许我问奇字，剥啄何妨屡扣关。",
        "dynasty": "宋",
        "collection_info": null
    },
    {
        "title": "和宋永兄爱日楼见寄八首  其一",
        "author": "黄公度",
        "content": "画图展处千山雪，渔艇归时一笛风。\n为爱东溟日色好，侧身楼外望壶公。",
        "dynasty": "宋",
        "collection_info": null
    },
    {
        "title": "和宋永兄爱日楼见寄八首  其二",
        "author": "黄公度",
        "content": "陈楼高卧真佳士，陶径归来有古风。\n只恐功名不相放，驱人须作黑头公。",
        "dynasty": "宋",
        "collection_info": null
    },
    {
        "title": "和宋永兄爱日楼见寄八首  其三",
        "author": "黄公度",
        "content": "野意楼前满，秋声树杪回。\n岁华行老矣，午梦思悠哉。\n碌碌甘捐弃，时时幸往来。\n不才诗有债，多病酒为媒。",
        "dynasty": "宋",
        "collection_info": null
    },
    {
        "title": "和宋永兄爱日楼见寄八首  其四",
        "author": "黄公度",
        "content": "医手无三折，愁肠漫九回。\n宦情聊復尔，世事转艰哉。\n狂态未能免，新诗特地来。\n从今罢歌舞，焦尾听无媒。",
        "dynasty": "宋",
        "collection_info": null
    },
    {
        "title": "和宋永兄爱日楼见寄八首  其五",
        "author": "黄公度",
        "content": "轩组挽人力，万中无一回。\n急流能退者，舍我有谁哉。\n此意何时遂，相携归去来。\n东皋春雨足，荷锸听鸠媒。",
        "dynasty": "宋",
        "collection_info": null
    },
    {
        "title": "和宋永兄爱日楼见寄八首  其六",
        "author": "黄公度",
        "content": "龆齓携书册，成名天上回。\n如公希世者，自古几人哉。\n山薮讵宜去，功名看鼎来。\n人间无伯乐，相马失龙媒。",
        "dynasty": "宋",
        "collection_info": null
    },
    {
        "title": "和宋永兄爱日楼见寄八首  其七",
        "author": "黄公度",
        "content": "秋心惊杵急，远目见潮回。\n衰日可爱也，楚风真快哉。\n卷开前圣对，竹动故人来。\n去鲁迟休怪，谋身耻自媒。",
        "dynasty": "宋",
        "collection_info": null
    },
    {
        "title": "和宋永兄爱日楼见寄八首  其八",
        "author": "黄公度",
        "content": "山林往不返，朝市去无回。\n能乐穷通者，真知出处哉。\n次山称漫仕，彭泽赋归来。\n堪笑胁肩子，相从不待媒。",
        "dynasty": "宋",
        "collection_info": null
    },
    {
        "title": "和使君劭农之什",
        "author": "黄公度",
        "content": "交情自许胶投漆，宾主相辉璧与琨。\n卖剑早书循吏传，种瓜时问故侯园。\n百年耆旧须亲访，千里耕桑戴上恩。\n一郡风流古来少，笔端珠玉富归轩。",
        "dynasty": "宋",
        "collection_info": null
    },
    {
        "title": "三瑞堂",
        "author": "黄公度",
        "content": "机云二子才孤标，妙龄驰声典午朝。\n今见远孙来海峤，儒雅雍容饰汉条。\n德化醇醲春有脚，天姿粹美玉不雕。\n无復犊牛充带佩，坐令襦袴成歌谣。\n藴藉斯人合台阁，暂把一麾亦不恶。\n铃阁正午槐阴清，讼庭无人鸟声乐。\n政成瑞应一何多，天香国艷骈花蕚。\n可但渔阳颂麦岐，会见西京纪神爵。\n吾闻作善天降祥，拭目泥封下建章。\n一时文采七闽郡，千载风流三瑞堂。\n坤珍效祉来未央，九茎怒芽抽且长。\n胡不图之献天子，播在乐府歌芝房。",
        "dynasty": "宋",
        "collection_info": null
    },
    {
        "title": "庚午秋观进士入试",
        "author": "黄公度",
        "content": "棘扉晓闢万袍趋，邹鲁虽微士所都。\n三献有人怀楚璞，滥吹何事试齐竽。\n要令廋语题韲臼，莫把元文覆醤瓿。\n袖手傍观君勿怪，箇中曾是老于菟。",
        "dynasty": "宋",
        "collection_info": null
    },
    {
        "title": "次韵宋永兄白髮",
        "author": "黄公度",
        "content": "银鬓讵如许，金丹奈若何。\n休垂髀肉涕，莫击唾壶歌。\n世事奕棋局，人材在沚莪。\n未须相料理，大器晚成多。",
        "dynasty": "宋",
        "collection_info": null
    },
    {
        "title": "回文绝句",
        "author": "黄公度",
        "content": "歌阕一尊清昼长，曲池小景晚风凉。\n波微动处见鱼戏，荷半开时过雨香。",
        "dynasty": "宋",
        "collection_info": null
    },
    {
        "title": "赠炊僮",
        "author": "黄公度",
        "content": "鸡唱度纔三，羸僮井臼探。\n缺瓶分晓月，古竈涌晴岚。\n口腹真吾累，庖厨頼尔堪。\n支离不耕者，对案敢无惭。",
        "dynasty": "宋",
        "collection_info": null
    },
    {
        "title": "和苏伯承题恂恂轩",
        "author": "黄公度",
        "content": "可但温恭九族敦，平生乡党更恂恂。\n山林得趣身长健，门馆无私物自春。\n一室琴尊对咸籍，百年胶漆付雷陈。\n共传宅相工题品，未数东坡德有邻。",
        "dynasty": "宋",
        "collection_info": null
    },
    {
        "title": "春日书怀",
        "author": "黄公度",
        "content": "才薄难任家国忧，年衰未免稻粱谋。\n权门虽好羞摇尾，世路多猜敢转喉。\n是处溪山可藏拙，何人庭院许寻幽。\n便须火急营春事，九十韶光一半休。",
        "dynasty": "宋",
        "collection_info": null
    },
    {
        "title": "次韵宋永兄春日放言寄秉彝广文兄",
        "author": "黄公度",
        "content": "君不见边孝先，才得午枕一觉眠。\n便遭弟子嘲便便，又不见马季长。\n横经高堂坐绛帐，背后女乐盈妖妍。\n青春一去少者老，白髮不分愚与贤。\n试看刻苦要称天下士，何如落魄且作地行仙。\n东风来习习，新月照娟娟。\n若逢花解语，须用酒为年。",
        "dynasty": "宋",
        "collection_info": null
    },
    {
        "title": "唱和盈轴而燕集未期小诗请广文兄为遨头",
        "author": "黄公度",
        "content": "烦君管领东君手，收拾风光尊俎中。\n与作遨头共春燕，何须拥鼻学秋虫。\n谁怜老子兴不浅，自笑穷人诗转工。\n趁取身閒酒价贱，明年此日又西东。",
        "dynasty": "宋",
        "collection_info": null
    },
    {
        "title": "宋永兄见和春怀再赋仍约秉彝兄寻春西郊",
        "author": "黄公度",
        "content": "朱毂常怀蹉跌忧，荜门长苦斗升谋。\n此生幸不贫到骨，未死何妨酒入喉。\n北里人随春渐老，西郊地与兴俱幽。\n凭君更语广文叟，饭足还须醉始休。",
        "dynasty": "宋",
        "collection_info": null
    },
    {
        "title": "宋永兄一访青帝而黄婆作恶累日戏作小诗问安二首  其一",
        "author": "黄公度",
        "content": "鸣钟伐鼓南山阿，倾城车马相戛摩。\n万釭高下照朱碧，百堵往来纷绮罗。\n身入醉乡颓红玉，月明归路湛金波。\n挽君一出卧三日，奈此陌上春光何。",
        "dynasty": "宋",
        "collection_info": null
    },
    {
        "title": "宋永兄一访青帝而黄婆作恶累日戏作小诗问安二首  其二",
        "author": "黄公度",
        "content": "陌上春光遽如许，花落花开任风雨。\n谁怜四印居士贤，苦遭造化小儿侮。\n古来医手罕折肱，老去流年剧飞羽。\n无復当时倒载归，羣童拍手山公舞。",
        "dynasty": "宋",
        "collection_info": null
    },
    {
        "title": "次韵宋永兄感旧五首  其一",
        "author": "黄公度",
        "content": "犹忆当年歌画空，乘欢直欲举千钟。\n韶光半老不相识，乐事一生能几逢。\n戏蝶狂蜂随意好，闲花蔓草向人浓。\n当垆春色今何在，病酒相如卧蜀邛。",
        "dynasty": "宋",
        "collection_info": null
    },
    {
        "title": "次韵宋永兄感旧五首  其二",
        "author": "黄公度",
        "content": "何用咄咄愁书空，何用鼎食鸣金钟。\n流行坎止随所值，穮蔉不忧年不逢。\n金钗困懒海棠睡，玉斚淋漓琥珀浓。\n安能辛勤炼石髓，苦学成周人姓邛。",
        "dynasty": "宋",
        "collection_info": null
    },
    {
        "title": "次韵宋永兄感旧五首  其三",
        "author": "黄公度",
        "content": "龆齓谈经动圣聪，山川英气向来钟。\n中书落笔万人绕，天陛赐袍千载逢。\n利锁名缰身半老，酒徒诗社意偏浓。\n莫欺犬子倦游久，得志犹能通筰卭。",
        "dynasty": "宋",
        "collection_info": null
    },
    {
        "title": "次韵宋永兄感旧五首  其四",
        "author": "黄公度",
        "content": "待价君方藏尺璧，知音谁解听号钟。\n渥漥天上非无种，伯乐人间那易逢。\n墨绶解来三岁改，白云飞处寸心浓。\n鸱翔鸾伏古如此，直道不容非孔邛。",
        "dynasty": "宋",
        "collection_info": null
    },
    {
        "title": "次韵宋永兄感旧五首  其五",
        "author": "黄公度",
        "content": "三分春色二分空，莫待春归怨晓钟。\n诗句逼人何太甚，酒徒知己信难逢。\n百年夜永昼愁短，千树红踈绿渐浓。\n尊俎班荆元不恶，试张云幕席苕邛。",
        "dynasty": "宋",
        "collection_info": null
    },
    {
        "title": "雨后春游",
        "author": "黄公度",
        "content": "鸣鸠乳燕报新晴，更被提壶苦劝人。\n万点桃花落红雨，十分蕉叶负青春。\n醉乡归去疑无路，诗笔拈来似有神。\n莫惜千金买一笑，余年乐事更关身。",
        "dynasty": "宋",
        "collection_info": null
    },
    {
        "title": "雨后行花圃",
        "author": "黄公度",
        "content": "习习春风软，迟迟春日暄。\n生意遍宇宙，尽托青皇恩。\n屏翳刚作恶，一夜如翻盆。\n奔流万壑怒，比晓千山昏。\n鸣鸠唤我起，杖屦行中园。\n呼僮理僵仆，春事无半存。\n蓬蒿增意气，兰药遭排根。\n虽无桃李妍，却有桑麻繁。\n万化相除谢，此理谁明论。\n去去勿復辨，荣枯任干坤。",
        "dynasty": "宋",
        "collection_info": null
    },
    {
        "title": "偶成",
        "author": "黄公度",
        "content": "野鸟春布谷，阶虫秋络丝。\n呶呶空过耳，终不救寒饥。",
        "dynasty": "宋",
        "collection_info": null
    },
    {
        "title": "赠泉守赵表之二首  其一",
        "author": "黄公度",
        "content": "禅翁笑拥两朱轮，麈尾蒲团付底人。\n千里讴吟真刺史，三朝出入老宗臣。\n春风半道旌旗转，南国一番桃李新。\n莫把蹄涔留尺鲤，早令图画上麒麟。",
        "dynasty": "宋",
        "collection_info": null
    },
    {
        "title": "赠泉守赵表之二首  其二",
        "author": "黄公度",
        "content": "扁舟昔舣浙江边，曾醉王孙玳瑁筵。\n竹杖芒鞵晚城上，金荷银烛夜堂前。\n宦游我辈聊復尔，聚散人间亦偶然。\n谁料天涯今八载，青灯相对各华颠。",
        "dynasty": "宋",
        "collection_info": null
    },
    {
        "title": "春日宴共乐台",
        "author": "黄公度",
        "content": "画栋朱甍插紫清，连山带水自纡萦。\n闾阎高下鱼鳞比，田亩纵横碁局平。\n花发鸟啼春耐事，夜阑客散月多情。\n寸阴自古千金重，一笑人间万虑轻。",
        "dynasty": "宋",
        "collection_info": null
    },
    {
        "title": "秋夜独酌",
        "author": "黄公度",
        "content": "溪山态足身无事，天地功深岁有秋。\n投老相从管城子，平生得意醉乡侯。\n捲帘清坐月排闼，横笛谁家风满楼。\n可是离人更遗物，自缘身世两无求。",
        "dynasty": "宋",
        "collection_info": null
    },
    {
        "title": "午睡起得富沙信",
        "author": "黄公度",
        "content": "閒处工夫要破除，茅堂一枕黑甜余。\n漆园栩栩看成蝶，边笥便便旧贮书。\n扫尽机心还罔象，了无行迹便华胥。\n故人千里能知我，远寄月团供燕居。",
        "dynasty": "宋",
        "collection_info": null
    },
    {
        "title": "题顺济庙",
        "author": "黄公度",
        "content": "枯木肇灵沧海东，参差宫殿崒晴空。\n平生不厌混巫媪，已死犹能效国功。\n万户牲醪无水旱，四时歌舞走儿童。\n传闻利泽至今在，千里危樯一信风。",
        "dynasty": "宋",
        "collection_info": null
    },
    {
        "title": "冬日道间",
        "author": "黄公度",
        "content": "岁熟牛羊饱，村寒鸟兽呼。\n霜余山骨露，水落涧毛枯。\n归艇收渔网，行人问酒垆。\n微躯任南北，未觉旅怀孤。",
        "dynasty": "宋",
        "collection_info": null
    },
    {
        "title": "赠延福端老二绝  其一",
        "author": "黄公度",
        "content": "飘然瓶锡信行藏，偶驻姜峰古道场。\n欲识高人用心处，白云堂下一炉香。",
        "dynasty": "宋",
        "collection_info": null
    },
    {
        "title": "赠延福端老二绝  其二",
        "author": "黄公度",
        "content": "我来欲问小乘禅，惭愧尘埃未了缘。\n忽忆去年秋夜话，共听风雨不成眠。",
        "dynasty": "宋",
        "collection_info": null
    },
    {
        "title": "将赴高要官守书怀",
        "author": "黄公度",
        "content": "古来仕路多机穽，我復情田少町畦。\n回首壮图犹拾渖，惊心往事屡吹韲。\n不因昏嫁那能许，此去声名敢厌低。\n但使安閒更强健，何妨流落在涂泥。",
        "dynasty": "宋",
        "collection_info": null
    },
    {
        "title": "题瘦牛岭",
        "author": "黄公度",
        "content": "自笑年来为食谋，扶携百指过南州。\n时平四野皆青草，此地何曾解瘦牛。",
        "dynasty": "宋",
        "collection_info": null
    },
    {
        "title": "中秋西江上",
        "author": "黄公度",
        "content": "月色今宵万里，笛声何处孤舟。\n世事堪惊流水，乡心不忍登楼。",
        "dynasty": "宋",
        "collection_info": null
    },
    {
        "title": "贺刘使君",
        "author": "黄公度",
        "content": "于门为国产英贤，淮海钟灵五百年。\n松竹千寻森气节，江湖万顷渺情田。\n白头未握封侯印，皂盖犹分刺史天。\n俗变农桑皆犊佩，家传恺悌只蒲鞭。\n敛容不动吏曹畏，清坐无言上意宣。\n四野欢声丰岁裏，西山爽气寿杯前。\n篱边陶菊千苞折，阶下尧蓂一叶鲜。\n香火祝公三入后，却来平地作飞僊。",
        "dynasty": "宋",
        "collection_info": null
    },
    {
        "title": "南来苦热戏作二首",
        "author": "黄公度",
        "content": "农夫烈日夏畦耕，僊家九转丹竈成。\n阿奴投烛婢翻羹，飞蛾赴焰鸡遭烹。\n汤为池兮火为城，未如三伏南州行。\n大旱赤地金将流，火炎昆冈玉石休。\n六月王师万貔貅，丛坐氊帐袭重裘。\n邻人延烧已焦头，未如三伏行南州。",
        "dynasty": "宋",
        "collection_info": null
    },
    {
        "title": "方帅务德生朝三首  其一",
        "author": "黄公度",
        "content": "一气潜回万物春，星躔降昴岳生申。\n钓台今古风流在，梅岭东西雨露均。\n再拥朱轓专节制，久虚清禁待经纶。\n衮衣莫讶公归晚，要使遐荒识凤麟。",
        "dynasty": "宋",
        "collection_info": null
    },
    {
        "title": "方帅务德生朝三首  其二",
        "author": "黄公度",
        "content": "一别帝城今几秋，忧时不復为身谋。\n枌榆故国三千里，桃李新阴四十州。\n谈笑折衝无鼠辈，平生推毂尽清流。\n急须整顿干坤了，鸣玉槐庭要黑头。",
        "dynasty": "宋",
        "collection_info": null
    },
    {
        "title": "方帅务德生朝三首  其三",
        "author": "黄公度",
        "content": "高门余庆自绵绵，唾手功名不作难。\n况是胸中绝畦町，更于笔下富波澜。\n家传元老谋猷壮，人乐将军礼数宽。\n香火祝公千百寿，姓名高并斗星寒。",
        "dynasty": "宋",
        "collection_info": null
    },
    {
        "title": "和谢单推宋卿惠诗",
        "author": "黄公度",
        "content": "逃空每喜足音闻，之子相逢真可人。\n知友无非大父行，求君须向古人伦。\n蛮烟倾盖情如故，蜀茧题诗墨尚新。\n文采风流百不俗，更余笔力挽千钧。",
        "dynasty": "宋",
        "collection_info": null
    },
    {
        "title": "寄题方机宜稚川恕斋",
        "author": "黄公度",
        "content": "恕斋且袖经纶手，他日能容吏吐茵。\n四壁琴书供宴坐，一言佩服要终身。\n襟怀但令有余地，刀笔从教不若人。\n想得清尊及閒暇，宾僚相对面生春。",
        "dynasty": "宋",
        "collection_info": null
    },
    {
        "title": "官舍閒居",
        "author": "黄公度",
        "content": "朝市竞纷华，山林甘寂寞。\n要之其间各有趣，飞鸟冲天鱼纵壑。\n我本麋鹿姿，误被簪绅缚。\n男婚女嫁苦逼人，薄宦天涯失身落。\n似吏非吏兮似隠非隠，谓强不强兮谓弱不弱。\n五斗红腐可以疗饥，一室琴书可以自乐。\n负暄扪虱度清昼，未觉岭南官况恶。",
        "dynasty": "宋",
        "collection_info": null
    },
    {
        "title": "谢傅参议彦济惠笋用山谷韵",
        "author": "黄公度",
        "content": "北方九月霜，宾盘无生菜。\n岭南信地暖，穷冬竹萌卖。\n君念庾郎贫，茧栗供庖宰。\n中有岁寒姿，真时久不坏。\n前身渭川侯，千亩偿宿债。\n珍可配天花，贱不数石芥。\n早薤与晚菘，奴仆望宾介。\n文园酒渴余，想不厌姑嘬。\n预恐吹作竹，明日东风噫。\n急须驱儿童，倾筐携采采。",
        "dynasty": "宋",
        "collection_info": null
    },
    {
        "title": "桂阳宰胡达信同年见赠三首次韵  其一",
        "author": "黄公度",
        "content": "场屋声名识子初，气吞杨孔况其余。\n十年流落犹州县，千里往来祇简书。\n卧雨餐风从鞅掌，昂霄耸壑正权舆。\n割鸡久屈屠牛手，洗眼天涯看诏除。",
        "dynasty": "宋",
        "collection_info": null
    },
    {
        "title": "桂阳宰胡达信同年见赠三首次韵  其二",
        "author": "黄公度",
        "content": "谁能了了学痴儿，身世从教事事违。\n百不如人甘鹢退，朅来此地看鸢飞。\n低徊共受微官缚，早晚要须三径归。\n頼有故人相慰荐，霏霏玉屑坐生辉。",
        "dynasty": "宋",
        "collection_info": null
    },
    {
        "title": "桂阳宰胡达信同年见赠三首次韵  其三",
        "author": "黄公度",
        "content": "万事人人咨伯始，他年文采动词场。\n轩墀喜色回天眄，鞍马青春照地光。\n社燕宾鸿催日月，乔松翠竹饱风霜。\n丈夫勋业莫嫌晚，良骥由来老更骧。",
        "dynasty": "宋",
        "collection_info": null
    },
    {
        "title": "题绿阴堂",
        "author": "黄公度",
        "content": "万里炎荒一草亭，微官挽我落南溟。\n谁栽古木围空翠，为翦卑枝纳远青。\n风雨半天秋缩瑟，江湖满地客伶俜。\n日长吏散无公事，欹枕看书门昼扃。",
        "dynasty": "宋",
        "collection_info": null
    },
    {
        "title": "和郑邦达主簿五绝  其一",
        "author": "黄公度",
        "content": "斗粟折腰真鄙夫，且图一饱似侏儒。\n渊明欲赋归来引，未免絃歌预计谟。",
        "dynasty": "宋",
        "collection_info": null
    },
    {
        "title": "和郑邦达主簿五绝  其二",
        "author": "黄公度",
        "content": "望重东京宪与香，自怜忝祖寸无长。\n高天厚地容蝼蚁，乞与江湖作漫郎。",
        "dynasty": "宋",
        "collection_info": null
    },
    {
        "title": "和郑邦达主簿五绝  其三",
        "author": "黄公度",
        "content": "长倩抱关真碌碌，仲升吐策但平平。\n头颅四十已自揣，空负林宗裁鉴明。",
        "dynasty": "宋",
        "collection_info": null
    },
    {
        "title": "和郑邦达主簿五绝  其四",
        "author": "黄公度",
        "content": "风姿眇眇志堂堂，诗句惊人易数长。\n高士行看三府辟，可容枳棘困仇香。",
        "dynasty": "宋",
        "collection_info": null
    },
    {
        "title": "和郑邦达主簿五绝  其五",
        "author": "黄公度",
        "content": "邂逅天涯一破颜，缁尘染素客途艰。\n休将俗眼轻游子，无数珠玑咳唾间。",
        "dynasty": "宋",
        "collection_info": null
    },
    {
        "title": "贺陆盐允济二首  其一",
        "author": "黄公度",
        "content": "商飈送喜满华轩，乔岳钟灵积庆门。\n天上台星对南极，人间佳节是中元。\n一时闽越看前辈，千载机云见远孙。\n香火祝公如卫武，他年勋业照干坤。",
        "dynasty": "宋",
        "collection_info": null
    },
    {
        "title": "贺陆盐允济二首  其二",
        "author": "黄公度",
        "content": "大手聊分八使车，腰丛六印益纡徐。\n圜扉鞠草刑无滥，万竈熬波国有储。\n航栈蛮琛纷络绎，权衡选路不崎岖。\n苍生久鬰为霖望，早晚征书下玉除。",
        "dynasty": "宋",
        "collection_info": null
    },
    {
        "title": "题潮阳石塔寺",
        "author": "黄公度",
        "content": "投檄真成出瘴乡，篮舆渐喜到僧坊。\n长风解事吹江雨，乞与行人五月凉。",
        "dynasty": "宋",
        "collection_info": null
    },
    {
        "title": "与方稚川",
        "author": "黄公度",
        "content": "南来厌见跕飞鸢，之子相逢意凛然。\n未用天涯叹沦落，要知幕府盛才贤。\n清谭霏屑论交地，迭鼓喧江送别筵。\n帆腹渐肥人渐远，离愁长在夕阳边。",
        "dynasty": "宋",
        "collection_info": null
    },
    {
        "title": "与洪景伯",
        "author": "黄公度",
        "content": "快笔三江倒，宏材太室须。\n平生阅人久，所识似君无。\n岭海非长策，干坤頼壮图。\n殷勤将寿斚，邂逅即亨衢。\n老骥心犹在，饥鹰寒易呼。\n何时殿门外，握手话江湖。",
        "dynasty": "宋",
        "collection_info": null
    },
    {
        "title": "题师吴堂",
        "author": "黄公度",
        "content": "夫子贤尧舜，老彭尝窃比。\n郯子及师襄，下问曾不耻。\n河汾一书生，自谓圣復起。\n西京投阁士，敢与孟轲齿。\n古人取名廉，后人取名侈。\n谁知今人中，復见古君子。\n方君帅南越，千载少伦拟。\n燕居榜师吴，一谦具四美。\n隠之经石门，得名一杯水。\n伯始万事优，可但清而已。\n官曹服公德，廉仁革贪鄙。\n民俗陶公化，淳厚胜姦宄。\n蛮獠畏公威，折棰制千里。\n老猾惮公明，束手敢干纪。\n三城有余力，一堂仍旧址。\n裘带自清閒，宾僚多燕喜。\n惟昔开元相，勋业照青史。\n胸蟠活国计，试手曾向此。\n我公廊庙具，劳外亦久矣。\n尺一趣归装，高蹈广平轨。",
        "dynasty": "宋",
        "collection_info": null
    },
    {
        "title": "题七星岩",
        "author": "黄公度",
        "content": "天上何时落斗星，化为巨石罗翠屏。\n洞拆三叉盘空曲，壁立万仞穿青冥。\n客寻旧路不知处，龙去千载犹闻腥。\n欲访僊子问真诀，岩扃寂寂水泠泠。",
        "dynasty": "宋",
        "collection_info": null
    },
    {
        "title": "赴南恩道间和杨体南三首  其一",
        "author": "黄公度",
        "content": "再岁大江滨，了无功可程。\n行行看绝塞，录录更专城。\n不作安巢鸟，应惭出谷鶑。\n頼同草玄手，时抱一经横。",
        "dynasty": "宋",
        "collection_info": null
    },
    {
        "title": "赴南恩道间和杨体南三首  其二",
        "author": "黄公度",
        "content": "身任东西南北居，心安到处即吾庐。\n穷途俗眼休相薄，沮洳焉知无大鱼。",
        "dynasty": "宋",
        "collection_info": null
    },
    {
        "title": "赴南恩道间和杨体南三首  其三",
        "author": "黄公度",
        "content": "白鸥应怪旧盟寒，斗粟低佪真强颜。\n更度桑干隔并土，不堪回首旧家山。",
        "dynasty": "宋",
        "collection_info": null
    },
    {
        "title": "邵监携诗相访用集中閒居韵为谢",
        "author": "黄公度",
        "content": "知君琢句用功深，屹立长城不受侵。\n纸上云烟惊老眼，笔端风雨起予心。\n万里初逢谈衮衮，一尊相对树阴阴。\n斯文入手岂易得，况復逃空喜足音。",
        "dynasty": "宋",
        "collection_info": null
    },
    {
        "title": "再用韵书怀",
        "author": "黄公度",
        "content": "行行渐入瘴乡深，官事从人笑我侵。\n越俎代庖真有愧，逢场作戏本无心。\n宾僚暇日一杯酒，杖屦西园十亩阴。\n政尔无能落閒处，且从猿鸟觅知音。",
        "dynasty": "宋",
        "collection_info": null
    },
    {
        "title": "西园二首  其一",
        "author": "黄公度",
        "content": "清樾纔十亩，炎陬别一天。\n华堂依怪石，老木插飞烟。\n长夏绝无暑，乘风几欲僊。\n心閒境自胜，底处觅林泉。",
        "dynasty": "宋",
        "collection_info": null
    },
    {
        "title": "西园二首  其二",
        "author": "黄公度",
        "content": "意得壶觞外，心清杖屦间。\n簿书休吏早，花鸟向人闲。\n旧隠在何许，倦游殊未还。\n天涯頼有此，退食一开颜。",
        "dynasty": "宋",
        "collection_info": null
    },
    {
        "title": "和邵观復见赠",
        "author": "黄公度",
        "content": "诗才千丈清且嵬，笔力万牛挽不回。\n平生用心有根柢，丱角指南得天才。\n江西波澜浩如海，一派流落天南垓。\n久谓升堂胔已哜，可是持鼓门过雷。\n诗能穷人岂其理，人穷乃工于诗尔。\n不妨俗眼自青白，第恐獠音无正始。\n俛首谁能兄孔方，高谈直欲妻法喜。\n眼高未伏下孔杨，渠肯碌碌数余子。\n我无寸长班俊髦，狐裘之傍羞缊袍。\n所得虚名真画餠，朅来穷海试铅刀。\n书生习气扫未尽，画诺闭门思和陶。\n锥处囊中颖立见，君欲逃名何可逃。\n君家故侯青门东，人物于今有祖风。\n落拓一官姑吏隠，敏捷千首追诗翁。\n何者蹄涔留尺鲤，未办斗水活蛟龙。\n丈夫功业不嫌晚，政恐夫君甘养蒙。",
        "dynasty": "宋",
        "collection_info": null
    },
    {
        "title": "西园招陈彦招同饮",
        "author": "黄公度",
        "content": "稻粱未饱且纷纷，鸿鹄低徊鸡鹜羣。\n万里归心闽峤月，十年旅梦瘴溪云。\n隣谙好事频赊酒，家不全贫肯卖文。\n未用天涯叹离索，一尊满意说桑枌。",
        "dynasty": "宋",
        "collection_info": null
    },
    {
        "title": "再用韵",
        "author": "黄公度",
        "content": "斗粟驱人堕世纷，卯申鳬鹜动成羣。\n桁杨閒卧吏休日，尊俎清谭士集云。\n久矣蛮荒真下策，信哉邹鲁号多文。\n酒酣预约鸡豚社，会见婆娑故国枌。",
        "dynasty": "宋",
        "collection_info": null
    },
    {
        "title": "镊白",
        "author": "黄公度",
        "content": "昨夜庭梧满意凉，秋风不贷鬓边霜。\n等閒镊白了时节，书策纵横日上廊。",
        "dynasty": "宋",
        "collection_info": null
    },
    {
        "title": "秋城晚望",
        "author": "黄公度",
        "content": "断续悲笳起丽谯，冥冥晚色四山椒。\n隔江人散虚分米，十里津喧蜑趁潮。\n夕照含山心悄怆，西风动地鬓飘萧。\n低头自笑微官缚，东望沧溟归路遥。",
        "dynasty": "宋",
        "collection_info": null
    },
    {
        "title": "秋旱祈雨",
        "author": "黄公度",
        "content": "万顷膏腴欲圻龟，祷祠曾不补毫釐。\n朝廷无事政刑简，天地何心岭海饥。\n绝徼难逢霖雨手，隠忧先到老农眉。\n谁能鞭策卧龙起，乞与滂沱一解颐。",
        "dynasty": "宋",
        "collection_info": null
    },
    {
        "title": "贺郑漕三首  其一",
        "author": "黄公度",
        "content": "当年画省与成均，联璧看君亲弟昆。\n清世几人兼五福，白头相对备三尊。\n朝班犹识尚书履，时论同推通德门。\n早晚芝函趣归骑，要令勋业照干坤。",
        "dynasty": "宋",
        "collection_info": null
    },
    {
        "title": "贺郑漕三首  其二",
        "author": "黄公度",
        "content": "天子欲宽南顾忧，绣衣曾是旧人求。\n山川不改元风采，父老能言昔政猷。\n襦裤疲民应枕奠，纪纲新度觉钱流。\n生灵一种同天地，雨露何偏十四州。",
        "dynasty": "宋",
        "collection_info": null
    },
    {
        "title": "贺郑漕三首  其三",
        "author": "黄公度",
        "content": "东京望重两儒先，经术传家几百年。\n派别九僊绵庆胄，运逢千载毓真贤。\n鼎槐未即登三事，社栎何知託二天。\n寿考祝公如卫武，愿赓淇澳入诗篇。",
        "dynasty": "宋",
        "collection_info": null
    },
    {
        "title": "体南先生戒途有日惠诗为别三復黯然和韵奉送言不逮情  其一",
        "author": "黄公度",
        "content": "可但儿曹学未成，鄙心蔓草要锄耕。\n劳君穷海坐宾馆，为我文坛作主盟。\n苜蓿阑干朝饭薄，图书跌荡夜谭清。\n便携琴剑东归得，信有人间桑梓情。",
        "dynasty": "宋",
        "collection_info": null
    },
    {
        "title": "体南先生戒途有日惠诗为别三復黯然和韵奉送言不逮情  其二",
        "author": "黄公度",
        "content": "抟沙聚散苦匆匆，岁晚山寒吾道东。\n万木飘萧催客老，一官去住任天公。\n情知今夕芳尊倒，魂断长亭返照红。\n却喜到家春正好，蛮烟洗尽见华风。",
        "dynasty": "宋",
        "collection_info": null
    },
    {
        "title": "和章守三咏 包公堂",
        "author": "黄公度",
        "content": "华堂存绘事，昭代得仪刑。\n迹与莓苔古，名争兰茝馨。\n清风无远近，乔木未雕零。\n今日斵泥手，依然瘦鹤形。",
        "dynasty": "宋",
        "collection_info": null
    },
    {
        "title": "和章守三咏 清心堂",
        "author": "黄公度",
        "content": "千里有余刃，一堂聊赏心。\n庭虚延远吹，檐敞受繁阴。\n休吏帘初下，忘怀机自沉。\n人间足尘土，无路到清襟。",
        "dynasty": "宋",
        "collection_info": null
    },
    {
        "title": "和章守三咏 披云楼",
        "author": "黄公度",
        "content": "飞楼跨危堞，云雾晓披披。\n形胜供临眺，公余来燕宜。\n江横睥睨阔，山入绮疏奇。\n风月本无价，君侯况有诗。",
        "dynasty": "宋",
        "collection_info": null
    },
    {
        "title": "次韵弟师白至日及弄璋之什二首  其一",
        "author": "黄公度",
        "content": "时序乡心破，烟波眼力催。\n城头乌信喜，海上鴈书来。\n一别壶山月，三看庾岭梅。\n天涯椒桂酒，泪堕伯仁杯。",
        "dynasty": "宋",
        "collection_info": null
    },
    {
        "title": "次韵弟师白至日及弄璋之什二首  其二",
        "author": "黄公度",
        "content": "未办谋生学计然，纷纷又落海西偏。\n痴心政尔了官事，坐啸何能作散僊。\n霜雪半头明镜裏，江湖归梦野鸥前。\n入怀双鲤诗材健，醒眼三珠喜气全。\n处处看云眠白日，时时举酒望青天。\n想应留客煮汤餠，弱柳犀钱细细穿。",
        "dynasty": "宋",
        "collection_info": null
    },
    {
        "title": "立春日有感",
        "author": "黄公度",
        "content": "三见春归人未归，天涯依旧赋春诗。\n一官得失不相补，万事乘除只自知。\n年去年来供屈指，岭南岭北入支颐。\n柳眉桃脸竞时节，难遣东风染鬓丝。",
        "dynasty": "宋",
        "collection_info": null
    },
    {
        "title": "春思",
        "author": "黄公度",
        "content": "红入西园早，青归平野多。\n日长花欲睡，风软幕微波。\n万户茅柴酒，一声欵乃歌。\n天涯春漫好，无奈客愁何。",
        "dynasty": "宋",
        "collection_info": null
    },
    {
        "title": "对瓶花独酌",
        "author": "黄公度",
        "content": "红红白白两铜瓶，软饱相看眼倍明。\n脔肉自能知鼎味，底寻酒海与花城。",
        "dynasty": "宋",
        "collection_info": null
    },
    {
        "title": "恩平灯夕忆上都旧游呈座客",
        "author": "黄公度",
        "content": "千尺鰲山面紫宸，豪华曾见夹城春。\n至今魂梦钧天奏，投老宦游穷海滨。\n随分尊罍奉佳客，记时灯火照严闉。\n年来大觉欢情减，聊与风光作主人。",
        "dynasty": "宋",
        "collection_info": null
    },
    {
        "title": "方斛石菖蒲",
        "author": "黄公度",
        "content": "勺水回环含浅清，寸茎苍翠冠峥嵘。\n扁舟浮玉山前过，想见江湖万里情。",
        "dynasty": "宋",
        "collection_info": null
    },
    {
        "title": "石博山",
        "author": "黄公度",
        "content": "谁琢翠岚如许工，晴峦汹涌欲穿空。\n一尘不动心斋处，寸缕初飞鼻孔通。",
        "dynasty": "宋",
        "collection_info": null
    },
    {
        "title": "章运干和绿阴堂用韵为谢",
        "author": "黄公度",
        "content": "工拙相悬几驿亭，敢将沮洳敌东溟。\n百年事契心先许，千里神交眼倍青。\n嗜酒杨雄官拓落，耽诗杜甫瘦伶俜。\n何时握笔论今古，经苦劳君一启扃。",
        "dynasty": "宋",
        "collection_info": null
    },
    {
        "title": "自恩平还题嵩台宋隆馆二绝  其一",
        "author": "黄公度",
        "content": "四山如画古端州，州在西江欲尽头。\n漫道江山解留客，老夫归思甚东流。",
        "dynasty": "宋",
        "collection_info": null
    },
    {
        "title": "自恩平还题嵩台宋隆馆二绝  其二",
        "author": "黄公度",
        "content": "松菊壶山手自栽，二年羁宦客嵩台。\n无端却被东风误，又作恩平一梦回。",
        "dynasty": "宋",
        "collection_info": null
    },
    {
        "title": "洪景卢赋素馨有遐陬不遇赏拔之嘆戏作反之",
        "author": "黄公度",
        "content": "不入东风桃李羣，结根远在瘴江濆。\n眼看南国添春色，天遣余波及宝熏。\n淡泊直疑梅失素，清幽欲与蕙争芬。\n上林託足虽无地，犹有香名万里闻。",
        "dynasty": "宋",
        "collection_info": null
    },
    {
        "title": "和宋永兄围棋青字韵因成五绝  其一",
        "author": "黄公度",
        "content": "翻劫解围心有兵，谋生政要眼双青。\n已收鹅阵乌巢幕，未放鹰扬鸥满汀。",
        "dynasty": "宋",
        "collection_info": null
    },
    {
        "title": "和宋永兄围棋青字韵因成五绝  其二",
        "author": "黄公度",
        "content": "块然木石本无情，底事纷纷如许争。\n天遣人间作仇敌，只缘黑白太分明。",
        "dynasty": "宋",
        "collection_info": null
    },
    {
        "title": "和宋永兄围棋青字韵因成五绝  其三",
        "author": "黄公度",
        "content": "一胜一负乃常事，七纵七擒真妙机。\n九械难窥墨翟守，六奇终破白登围。",
        "dynasty": "宋",
        "collection_info": null
    },
    {
        "title": "和宋永兄围棋青字韵因成五绝  其四",
        "author": "黄公度",
        "content": "哲匠观旁嘿若喑，衔枚勇士用功深。\n管中窥豹谁家子，技痒时时不自禁。",
        "dynasty": "宋",
        "collection_info": null
    },
    {
        "title": "和宋永兄围棋青字韵因成五绝  其五",
        "author": "黄公度",
        "content": "千里归来两鬓丝，清风永日对枯棋。\n红尘万事不到眼，此乐勿容儿辈知。",
        "dynasty": "宋",
        "collection_info": null
    },
    {
        "title": "送陈景明尚书赴召四首  其一",
        "author": "黄公度",
        "content": "物望唐姚宋，才名汉董晁。\n力陈治安策，亲际圣明朝。\n谠议裨宸极，高文灿斗杓。\n鹏程九万里，一举接扶摇。",
        "dynasty": "宋",
        "collection_info": null
    },
    {
        "title": "送陈景明尚书赴召四首  其二",
        "author": "黄公度",
        "content": "鼎轴今虚席，忧勤轸我皇。\n苍生思起谢，丹诏急征黄。\n风欲回三代，恩难私一方。\n愿公摅远业，吾道倍辉光。",
        "dynasty": "宋",
        "collection_info": null
    },
    {
        "title": "送陈景明尚书赴召四首  其三",
        "author": "黄公度",
        "content": "鴈塔相先后，麟台数往还。\n至今清夜梦，时共早朝班。\n岁月栖迟裏，云泥指顾间。\n天涯瞻马首，喜气动衰颜。",
        "dynasty": "宋",
        "collection_info": null
    },
    {
        "title": "送陈景明尚书赴召四首  其四",
        "author": "黄公度",
        "content": "薄宦跕鸢城，归来梦乍惊。\n壮图空老大，朴学误平生。\n有客嘲杨子，无人荐祢衡。\n盐车逢伯乐，作意一长鸣。",
        "dynasty": "宋",
        "collection_info": null
    },
    {
        "title": "次韵林梅卿尚书新塘之什",
        "author": "黄公度",
        "content": "翚翼东西势欲翔，高怀卜筑白云乡。\n虾鬚半捲山排闼，属玉双飞水拍塘。\n天上功名身未老，年来邱壑意何长。\n万间广厦须公办，政恐征书下建章。",
        "dynasty": "宋",
        "collection_info": null
    },
    {
        "title": "乙亥岁除渔梁村",
        "author": "黄公度",
        "content": "年来似觉道途熟，老去空更岁月频。\n爆竹一声乡梦破，残灯永夜客愁新。\n云容山意商量雪，柳眼桃腮领畧春。\n想得在家小儿女，地炉相对说行人。",
        "dynasty": "宋",
        "collection_info": null
    },
    {
        "title": "仙霞道中",
        "author": "黄公度",
        "content": "村村翁妪贺年华，不道行人亦念家。\n可是浮名能挽我，杖藜元日度僊霞。",
        "dynasty": "宋",
        "collection_info": null
    },
    {
        "title": "次师白弟元日韵",
        "author": "黄公度",
        "content": "且看时事惬心期，莫为流年作许悲。\n足慰羁愁缘鴈序，恐无奇策对龙墀。\n梅粧已觉香全减，柳线相将绿四垂。\n腊雪渐消春又到，人间底事不潜移。",
        "dynasty": "宋",
        "collection_info": null
    },
    {
        "title": "次李元泰见赠韵",
        "author": "黄公度",
        "content": "未遣枯桐逐竈煤，君今收拾到微才。\n东山谢傅为时起，前度刘郎何处来。\n自喜余年瞻日表，恐无奇策上云台。\n尊前不用悲流落，怀抱相逢且好开。",
        "dynasty": "宋",
        "collection_info": null
    },
    {
        "title": "别陈景明二首  其一",
        "author": "黄公度",
        "content": "董晁大策无今古，曾据龙头拜未央。\n天府带颁腰觉重，露门茗赐齿余香。\n麻词一扫千言就，玉节三持万里强。\n自是中朝人第一，更将威信憺要荒。",
        "dynasty": "宋",
        "collection_info": null
    },
    {
        "title": "别陈景明二首  其二",
        "author": "黄公度",
        "content": "冕旒目送出延英，鼓吹江喧引去程。\n三夏日迟心自急，百年恩重命还轻。\n贾胡久矣传诗句，蛮长依然识姓名。\n丹鼎刀圭应有在，愿随鸡犬上蓬瀛。",
        "dynasty": "宋",
        "collection_info": null
    },
    {
        "title": "輓乐全宋丈二首  其一",
        "author": "黄公度",
        "content": "吾道初雕丧，斯文竟老成。\n一经贻子训，万石擅家声。\n棠棣春阴重，芝兰晚节荣。\n余芳知未泯，奕世有簪缨。",
        "dynasty": "宋",
        "collection_info": null
    },
    {
        "title": "輓乐全宋丈二首  其二",
        "author": "黄公度",
        "content": "嘆息高人逝，仪形绘事传。\n耆年余八十，遗行满三千。\n朱绂沾新命，苍松鬰故阡。\n春风笳吹咽，桃李亦凄然。",
        "dynasty": "宋",
        "collection_info": null
    },
    {
        "title": "輓朱师禹母二首  其一",
        "author": "黄公度",
        "content": "安室全贞操，刑家蔼令仪。\n乘龙推快壻，干蛊有馨儿。\n未遂林乌报，俄缠风树悲。\n汗青他日传，不愧柏舟诗。",
        "dynasty": "宋",
        "collection_info": null
    },
    {
        "title": "輓朱师禹母二首  其二",
        "author": "黄公度",
        "content": "孝养空怀橘，严规想断机。\n影留生日面，棺掩嫁时衣。\n萱室言犹在，兰陔事已非。\n九原行楚挽，桃李惨春晖。",
        "dynasty": "宋",
        "collection_info": null
    },
    {
        "title": "輓方有成教授",
        "author": "黄公度",
        "content": "生平劲节朱丝直，老去清规玉斗寒。\n卜筑空存新第宅，典刑不见旧衣冠。\n百年世事随风烛，二纪才名独冷官。\n谢砌余芳知未泯，森森儿侄长芝兰。",
        "dynasty": "宋",
        "collection_info": null
    },
    {
        "title": "輓林惠州深父二首  其一",
        "author": "黄公度",
        "content": "吾道初雕丧，名公竟典刑。\n牧民沾汉玺，诏子有韦经。\n阻奉金銮对，虚埋石椁铭。\n登门人已往，遗范俨丹青。",
        "dynasty": "宋",
        "collection_info": null
    },
    {
        "title": "輓林惠州深父二首  其二",
        "author": "黄公度",
        "content": "昭代轻辞禄，高堂久击鲜。\n庆余黄雀报，梦契白鸡年。\n酹酒生刍外，归魂宿草边。\n伤生耆旧尽，执绋涕潸然。",
        "dynasty": "宋",
        "collection_info": null
    },
    {
        "title": "輓张直讲圣行二首  其一",
        "author": "黄公度",
        "content": "末学知归㝢，先生有典刑。\n家贫甘半菽，身后只羣经。\n尊俎言犹在，琼瑰梦已灵。\n林宗负全节，无愧冢中铭。",
        "dynasty": "宋",
        "collection_info": null
    },
    {
        "title": "輓张直讲圣行二首  其二",
        "author": "黄公度",
        "content": "故老復谁在，此邦嗟至今。\n文章千古事，忠孝一生心。\n客散门庭寂，尘留几杖深。\n莆人颂遗爱，南望泪横襟。",
        "dynasty": "宋",
        "collection_info": null
    },
    {
        "title": "輓蔡公南别驾二首  其一",
        "author": "黄公度",
        "content": "膴政渐遐俗，清风律懦夫。\n人怜埋玉树，谁復奠生刍。\n赋寿无三甲，传家有二雏。\n经纶才不展，身世一长吁。",
        "dynasty": "宋",
        "collection_info": null
    },
    {
        "title": "輓蔡公南别驾二首  其二",
        "author": "黄公度",
        "content": "往岁从新幕，逢君入瘴乡。\n但知期白首，谁意熟黄粱。\n星屏尘埃合，铭旌道路长。\n几经遗爱地，清泪湿甘棠。",
        "dynasty": "宋",
        "collection_info": null
    },
    {
        "title": "輓欧阳夫人许氏二首  其一",
        "author": "黄公度",
        "content": "断机贻子训，截髮具宾盘。\n异数行开邑，他乡忽盖棺。\n薤歌春日晚，萱树北堂寒。\n萧瑟青门道，莱衣泪不干。",
        "dynasty": "宋",
        "collection_info": null
    },
    {
        "title": "輓欧阳夫人许氏二首  其二",
        "author": "黄公度",
        "content": "曹范梅峯下，安舆晋水傍。\n百年亏上寿，五鼎富前丧。\n鸾鑑尘初合，龙龛木已苍。\n平生足阴德，亲受伯仁觞。",
        "dynasty": "宋",
        "collection_info": null
    },
    {
        "title": "輓方仲及签判二首  其一",
        "author": "黄公度",
        "content": "才华早岁妙中州，惠爱长存瘴岭头。\n陈迹他年循吏传，遗文何日茂陵求。\n平生业履一经在，投老功名万事休。\n惟有岿然岘山石，往来涕泪不胜流。",
        "dynasty": "宋",
        "collection_info": null
    },
    {
        "title": "輓方仲及签判二首  其二",
        "author": "黄公度",
        "content": "年来羣盗满南区，百指间关返旧庐。\n杖屦不辞还往数，尊罍犹想笑谭余。\n音容忽忽成千古，身世悠悠竟六如。\n修短穷通一无恨，可怜经济尽丘墟。",
        "dynasty": "宋",
        "collection_info": null
    },
    {
        "title": "輓蔡子应郎中二首  其一",
        "author": "黄公度",
        "content": "德齿周元老，风流汉二疏。\n千钟儿辈事，三径野人居。\n独行他年传，生涯几卷书。\n东山终不起，天意竟何如。",
        "dynasty": "宋",
        "collection_info": null
    },
    {
        "title": "輓蔡子应郎中二首  其二",
        "author": "黄公度",
        "content": "袭庆名臣胄，栖身世隠堂。\n忧时多鲠论，疾恶见刚肠。\n髣髴商楹奠，凄凉汉署香。\n老成无復见，雨泣路人伤。",
        "dynasty": "宋",
        "collection_info": null
    },
    {
        "title": "輓顾德将别驾",
        "author": "黄公度",
        "content": "襟怀渊海浩难量，仕路恩威见弛张。\n剧邑蒲鞭闲累月，潢池血剑肃如霜。\n朱门绝迹心常泰，银艾横腰鬓未苍。\n学不康时年半百，可怜天道竟茫茫。",
        "dynasty": "宋",
        "collection_info": null
    },
    {
        "title": "輓吴君与大夫",
        "author": "黄公度",
        "content": "吴侯大雅姿，妙龄饱经术。\n场屋早蜚声，囊锥颖立出。\n携书走帝阍，一第颔髭摘。\n夷途骋骏步，霄汉刷健翮。\n胸中万余卷，未试二三策。\n谁知廊庙具，反任州县责。\n官小不自卑，直道酬平昔。\n爱民如爱子，忧国如忧室。\n恺悌疲俗苏，廉介贪夫律。\n至今遗爱地，籍籍数嘉绩。\n松菊动归思，尘埃辞吏役。\n挂冠神武门，高卧扬雄宅。\n追念平生为，秋毫一无失。\n桎梏谢轩冕，膏肓嗜水石。\n十载州府间，不见庞公迹。\n万事同甑破，百年过箭疾。\n呜呼老成人，忽忽就窀穸。\n丰碑存众口，余庆有佳息。\n于公虽无憾，岂不为时惜。\n作诗遣哀情，诗成转悽恻。",
        "dynasty": "宋",
        "collection_info": null
    },
    {
        "title": "輓方宋贤四绝  其一",
        "author": "黄公度",
        "content": "少年挟策上皇都，晚岁论功向石渠。\n犹忆微才在天禄，铅丹曾为校遗书。",
        "dynasty": "宋",
        "collection_info": null
    },
    {
        "title": "輓方宋贤四绝  其二",
        "author": "黄公度",
        "content": "千年忠孝归图画，百卷风骚动冕旒。\n一尉南州成底事，可怜夜壑遽移舟。",
        "dynasty": "宋",
        "collection_info": null
    },
    {
        "title": "輓方宋贤四绝  其三",
        "author": "黄公度",
        "content": "管辂相无壬甲寿，郑玄梦告己辰年。\n收书恨未齐东观，作记虚传上九天。",
        "dynasty": "宋",
        "collection_info": null
    },
    {
        "title": "輓方宋贤四绝  其四",
        "author": "黄公度",
        "content": "平生好尚流俗表，无数交游气槩中。\n未觉门前车辙少，阿戎清赏有浑风。",
        "dynasty": "宋",
        "collection_info": null
    },
    {
        "title": "輓陈夫人卓氏二首  其一",
        "author": "黄公度",
        "content": "贵不改旧习，老犹遵幼仪。\n安贫偕隠者，急义胜男儿。\n余润河九里，宁馨桂一枝。\n秋毫有遗恨，石窌剖封迟。",
        "dynasty": "宋",
        "collection_info": null
    },
    {
        "title": "輓陈夫人卓氏二首  其二",
        "author": "黄公度",
        "content": "苹藻洁羞遗训在，芝兰奕叶庆源赊。\n何人诔德须千字，他日冢傍应万家。\n秋风摧谢忘忧草，古木悲啼反哺鸦。\n犹忆升堂初拜跪，依然象服俨笄珈。",
        "dynasty": "宋",
        "collection_info": null
    },
    {
        "title": "輓林闻远",
        "author": "黄公度",
        "content": "曾向文闱屈壮图，羞将华髮傍戎车。\n平生自致千金产，投老相辜一卷书。\n有子克家追羯末，何人会葬尽严徐。\n青天白日佳城闭，宰木萧萧繐帐虚。",
        "dynasty": "宋",
        "collection_info": null
    },
    {
        "title": "輓赵若愚母",
        "author": "黄公度",
        "content": "孟母邻兮陶母宾，祥麟威凤各才名。\n早持容德嫔天族，谁信艰勤老我生。\n双鹤跰跹来弔客，一牛赑屃得佳城。\n人间毫髮有遗恨，五桂纔看一桂荣。",
        "dynasty": "宋",
        "collection_info": null
    },
    {
        "title": "輓十一伯奉议四首  其一",
        "author": "黄公度",
        "content": "弓冶传家学，才名观国宾。\n谭经至白首，投老漫青纶。\n北去曾乘险，南归益自珍。\n要知超悟处，缥帙有离尘。",
        "dynasty": "宋",
        "collection_info": null
    },
    {
        "title": "輓十一伯奉议四首  其二",
        "author": "黄公度",
        "content": "丘壑性所乐，诗书老自娱。\n谭惟听两部，贫不种千奴。\n岁月柯间蚁，功名水上鳬。\n平生五车读，留得付诸孤。",
        "dynasty": "宋",
        "collection_info": null
    },
    {
        "title": "輓十一伯奉议四首  其三",
        "author": "黄公度",
        "content": "有子皆麟凤，承家頼一夔。\n朝班通籍日，纶诰锡封时。\n堂上兰羞罢，人间风树悲。\n生荣死不朽，犹恨未期颐。",
        "dynasty": "宋",
        "collection_info": null
    },
    {
        "title": "輓十一伯奉议四首  其四",
        "author": "黄公度",
        "content": "往者更声律，公兮独老成。\n余波及犹子，作赋得虚名。\n瘴海三年别，灵岩一梦惊。\n归来访遗迹，心折涕纵横。",
        "dynasty": "宋",
        "collection_info": null
    },
    {
        "title": "谒守浄禅师",
        "author": "黄公度",
        "content": "十方同聚会，箇箇学无为。\n此是选佛场，心空及第归。",
        "dynasty": "宋",
        "collection_info": null
    },
    {
        "title": "岳阳楼",
        "author": "黄公度",
        "content": "后乐先忧记饱观，兹楼今始得凭栏。\n吐吞五水波涛阔，出纳三光境界宽。\n黄帝乐声喧广宙，湘君山影浸晴澜。\n江山何独助张说，收拾清晖上笔端。",
        "dynasty": "宋",
        "collection_info": null
    },
    {
        "title": "句  其一",
        "author": "黄公度",
        "content": "欲治之主不世出，大名之下难久居。",
        "dynasty": "宋",
        "collection_info": null
    },
    {
        "title": "句  其二",
        "author": "黄公度",
        "content": "依旧家山万里，重新场屋三年。",
        "dynasty": "宋",
        "collection_info": null
    },
    {
        "title": "游虎丘岩偶题壁韵叶因分字联句",
        "author": "余子侯",
        "content": "无正文。",
        "dynasty": "宋",
        "collection_info": null
    },
    {
        "title": "乐山祷雨",
        "author": "黄瑀",
        "content": "直上云峰表，云间谒洞天。\n自惭无善政，来此乞丰年。",
        "dynasty": "宋",
        "collection_info": null
    },
    {
        "title": "留题授上人曲肱斋",
        "author": "汪澈",
        "content": "一室安巾钵，穨然了性空。\n曲肱忘世梦，行脚本家风。\n山静人稀到，窗开意不穷。\n我来频假寐，乐亦在其中。",
        "dynasty": "宋",
        "collection_info": null
    },
    {
        "title": "题瑞岩大泽塘",
        "author": "钱端礼",
        "content": "尘缨久欲濯沧浪，今日来游大泽塘。\n水似我心心似水，更无一事可商量。",
        "dynasty": "宋",
        "collection_info": null
    },
    {
        "title": "留题授上人曲肱斋",
        "author": "钱端礼",
        "content": "架屋巾山最上头，曲肱打睡百无忧。\n云容献状留残雨，海月横陈有去舟。\n闲裏琴书缘好客，向来钟鼓不惊鸥。\n会将一滴曹溪水，洗尽胸中万斛愁。",
        "dynasty": "宋",
        "collection_info": null
    },
    {
        "title": "题米元晖潇湘图",
        "author": "钱端礼",
        "content": "画手自高前辈，云山已属吾曹。\n若会潇湘物色，便当醉读离骚。",
        "dynasty": "宋",
        "collection_info": null
    },
    {
        "title": "咏般若台一首赠源□长□",
        "author": "钱端礼",
        "content": "□□云收出远林，两山不隔□□鸣。\n层台迥出层霄外，霜□还同霜月平。\n修竹可人无俗韵，疏梅能事□僧清。\n宝□遍□虚空界，深夜犹闻梵呗声。",
        "dynasty": "宋",
        "collection_info": null
    },
    {
        "title": "贺熊克进九朝要略转一官",
        "author": "李龟朋",
        "content": "翰苑前资汉硕儒，苦心何翅十年余。\n修成当代将来法，读尽生平未见书。\n黄帊奏篇登御府，紫纶加秩下宸除。\n近臣已是闻天语，鸾鹊催归定不虚。",
        "dynasty": "宋",
        "collection_info": null
    },
    {
        "title": "同谢子肃诸公饮巾山岊上人房",
        "author": "李龟朋",
        "content": "石磴行崎曲，缘云入翠微。\n山寒惊岁晚，渚绿认春归。\n绝境为谁设，清欢如此稀。\n轩窗生夜气，檐角有星飞。",
        "dynasty": "宋",
        "collection_info": null
    },
    {
        "title": "玉环山",
        "author": "曾觌",
        "content": "天宝胡尘暗两京，祸从妃子笑中生。\n玉环两字真堪恨，好与青山别改名。",
        "dynasty": "宋",
        "collection_info": null
    },
    {
        "title": "题杨补之雪梅图",
        "author": "曾觌",
        "content": "笔端造化出天巧，写出江南雪压枝。\n谁道春归无觅处，横斜全似越溪时。",
        "dynasty": "宋",
        "collection_info": null
    },
    {
        "title": "偈颂十五首  其一",
        "author": "释宝印",
        "content": "徧地残红春去也，拍天涨绿兴悠哉。\n道人觅甚安心法，达磨当时带不来。",
        "dynasty": "宋",
        "collection_info": null
    },
    {
        "title": "偈颂十五首  其二",
        "author": "释宝印",
        "content": "六月初一，烧空赤日。\n十字街头，雪深一尺。\n扫除不暇，回避不及。\n冻得东村廖胡子，半夜着鞋水上立。",
        "dynasty": "宋",
        "collection_info": null
    },
    {
        "title": "偈颂十五首  其三",
        "author": "释宝印",
        "content": "虎头带角人难措，石火电光须密布。\n假饶烈士荐应难，懵底如何善回互。",
        "dynasty": "宋",
        "collection_info": null
    },
    {
        "title": "偈颂十五首  其四",
        "author": "释宝印",
        "content": "便是犹陪句，如何已涉言。\n须知言句外，声色不相干。",
        "dynasty": "宋",
        "collection_info": null
    },
    {
        "title": "偈颂十五首  其五",
        "author": "释宝印",
        "content": "前箭射人可，后箭射人深。\n钟先生没后，此道少知音。",
        "dynasty": "宋",
        "collection_info": null
    },
    {
        "title": "偈颂十五首  其六",
        "author": "释宝印",
        "content": "来也宫殿随身，去也笙歌满路。\n侍者白头如新，赵州倾盖如故。",
        "dynasty": "宋",
        "collection_info": null
    },
    {
        "title": "偈颂十五首  其七",
        "author": "释宝印",
        "content": "佛高一丈，魔高一丈。\n正觉山前，无风起浪。\n金山箇裏，佛魔俱丧。\n明星现时，且莫欺诳。\n无牛乳糜，有德山棒。\n为甚如此，真法供养。",
        "dynasty": "宋",
        "collection_info": null
    },
    {
        "title": "偈颂十五首  其八",
        "author": "释宝印",
        "content": "雨足敛烟云，山晴开锦绣。\n良哉信心人，知有向上窍。\n携家上崔嵬，法席为宏开。\n五百阿罗汉，掷锡与浮杯。\n赴供如云集，寿山增岌岌。\n次男慧性开，念念皆迪吉。\n径山不覆藏，言外要承当。\n风云重际会，归去侍清光。",
        "dynasty": "宋",
        "collection_info": null
    },
    {
        "title": "偈颂十五首  其九",
        "author": "释宝印",
        "content": "说法不劳三寸舌，参禅惜取两茎眉。\n玉栏干畔青青柳，最好人间二月时。",
        "dynasty": "宋",
        "collection_info": null
    },
    {
        "title": "偈颂十五首  其一○",
        "author": "释宝印",
        "content": "何似生，合取口，三世诸佛不知有。\n日午打三更，面南看北斗。",
        "dynasty": "宋",
        "collection_info": null
    },
    {
        "title": "偈颂十五首  其一一",
        "author": "释宝印",
        "content": "律身行业凛冰霜，接物机关走雷电。\n七千余指渴思浆，愿为重提正法眼。",
        "dynasty": "宋",
        "collection_info": null
    },
    {
        "title": "偈颂十五首  其一二",
        "author": "释宝印",
        "content": "初三十一，中九下七。\n众眼难瞒，当机莫惜。",
        "dynasty": "宋",
        "collection_info": null
    },
    {
        "title": "偈颂十五首  其一三",
        "author": "释宝印",
        "content": "胡张三，黑李四。\n不会禅，不识字。\n蓦然相见闹篮头，话尽平生各归去。\n十日雨，五日风，讴歌鼓舞乐无穷。",
        "dynasty": "宋",
        "collection_info": null
    },
    {
        "title": "偈颂十五首  其一四",
        "author": "释宝印",
        "content": "浮玉山头留不住，相携夜过长芦渡。\n识得诸方第一机，踏翻船子先归去。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释宝印",
        "content": "千尺丝纶直下垂，锦鳞拨剌上鈎时。\n斜风细雨歌归去，醉倒蓬窗百不知。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释宝印",
        "content": "水因有月方知静，天为无云始觉高。\n独坐孤峯休更问，此时难着一丝毫。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释宝印",
        "content": "学佛人人被佛瞒，拨尘见得几何般。\n狂风卷地云吹散，独立栏干宇宙宽。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释宝印",
        "content": "日上月下，速如电毂。\n又是重新，一阳来復。\n湛不摇处，暖生寒谷。\n篱落梅华，枝枝粲玉。\n贺客街头，亚肩迭足。\n借婆裙子拜婆年，不识本来真面目。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释宝印",
        "content": "将心除妄妄难除，即妄明心道转迂。\n桶底趯穿无忌讳，等闲一步一芙蕖。",
        "dynasty": "宋",
        "collection_info": null
    },
    {
        "title": "梅林分韵得泽字",
        "author": "释宝印",
        "content": "江路岁峥嵘，酸风更萧瑟。\n发兴访梅花，主盟得诗伯。\n孤芳有余妍，初不带脂泽。\n香度竹篱短，影摇溪水碧。\n同时饮中仙，着我林下客。\n春槽沸滴红，满坐喧举白。\n浇胸独茗碗，臭味曾不隔。\n公今日边去，陛下正前席。\n请看枝头春，中有和羹实。\n反骚试与题，不碍心铁石。",
        "dynasty": "宋",
        "collection_info": null
    },
    {
        "title": "颂古十八首  其一",
        "author": "释宝印",
        "content": "有无语默谩徒劳，居士何曾动一毫。\n世祖功成三十六，云台争似钓台高。",
        "dynasty": "宋",
        "collection_info": null
    },
    {
        "title": "颂古十八首  其二",
        "author": "释宝印",
        "content": "手按吹毛岂易为，两堂要活死猫儿。\n赵州上树安身法，多少傍人眼搭𥉍。",
        "dynasty": "宋",
        "collection_info": null
    },
    {
        "title": "颂古十八首  其三",
        "author": "释宝印",
        "content": "一箇形骸两姓名，入泥入水可怜生。\n回头掣断黄金鏁，肯向毗卢顶上行。",
        "dynasty": "宋",
        "collection_info": null
    },
    {
        "title": "颂古十八首  其四",
        "author": "释宝印",
        "content": "竖起拂子封白纸，千里谁知有知己。\n行人莫与路为雠，四海五湖王化裏。",
        "dynasty": "宋",
        "collection_info": null
    },
    {
        "title": "颂古十八首  其五",
        "author": "释宝印",
        "content": "一桡提起定纲宗，直得干坤大地空。\n只为夹山轻放过，至今四海错流通。",
        "dynasty": "宋",
        "collection_info": null
    },
    {
        "title": "颂古十八首  其六",
        "author": "释宝印",
        "content": "临济惯白拈，普化惯掣颠。\n一场好笑具，后世作三玄。",
        "dynasty": "宋",
        "collection_info": null
    },
    {
        "title": "颂古十八首  其七",
        "author": "释宝印",
        "content": "全收全放不通风，点破将来已不中。\n礼拜起来虽悟去，街头笑倒李三翁。",
        "dynasty": "宋",
        "collection_info": null
    },
    {
        "title": "颂古十八首  其八",
        "author": "释宝印",
        "content": "山之峩峩，水之汤汤。\n冷眼觑着，无处惭惶。",
        "dynasty": "宋",
        "collection_info": null
    },
    {
        "title": "颂古十八首  其九",
        "author": "释宝印",
        "content": "忽然不然，如铗如钳。\n神仙秘诀，父子不传。",
        "dynasty": "宋",
        "collection_info": null
    },
    {
        "title": "颂古十八首  其一○",
        "author": "释宝印",
        "content": "不疑不彻不失，片片春风狼籍。\n至今江北江南，游子徒劳外觅。\n休外觅，明如杲日黑如漆。",
        "dynasty": "宋",
        "collection_info": null
    },
    {
        "title": "颂古十八首  其一一",
        "author": "释宝印",
        "content": "临机一味放憨痴，其毒尤深棒喝时。\n堪笑人来夸敏手，得便宜是落便宜。",
        "dynasty": "宋",
        "collection_info": null
    },
    {
        "title": "颂古十八首  其一二",
        "author": "释宝印",
        "content": "何必不必，金刀玉尺。\n甜者如檗，苦者如蜜。\n二十年来，无处雪屈。",
        "dynasty": "宋",
        "collection_info": null
    },
    {
        "title": "颂古十八首  其一三",
        "author": "释宝印",
        "content": "李公要劝张公酒，却被张公罚一杯。\n珠遶团团休错会，还家拍手笑哈哈。",
        "dynasty": "宋",
        "collection_info": null
    },
    {
        "title": "颂古十八首  其一四",
        "author": "释宝印",
        "content": "应口曹源一滴时，谁知依样画猫儿。\n袖中三尺龙泉劒，落尽髑髅人不知。",
        "dynasty": "宋",
        "collection_info": null
    },
    {
        "title": "颂古十八首  其一五",
        "author": "释宝印",
        "content": "衲僧悟易要迷难，无限渔翁失钓竿。\n点铁成金犹自可，点金成铁太无端。",
        "dynasty": "宋",
        "collection_info": null
    },
    {
        "title": "颂古十八首  其一六",
        "author": "释宝印",
        "content": "正月孟春犹寒，从头万种千般。\n昨夜虚空落地，和风搭在阑干。",
        "dynasty": "宋",
        "collection_info": null
    },
    {
        "title": "颂古十八首  其一七",
        "author": "释宝印",
        "content": "胡张三背手张弓，黑李四反身架箭。\n直饶囓镞古将军，对面髑髅穿一穿。",
        "dynasty": "宋",
        "collection_info": null
    },
    {
        "title": "颂古十八首  其一八",
        "author": "释宝印",
        "content": "生铁铸就昆崙儿，眼耳鼻舌如泥块。\n西天此土谩纷纭，铁眼铜睛看不破。",
        "dynasty": "宋",
        "collection_info": null
    },
    {
        "title": "寓宿洞霄",
        "author": "释宝印",
        "content": "窈窕门前九锁山，琮琤石角千层水。\n白云影裏阅羣仙，风断木犀香未已。\n我从青城大面来，羽衣驾鹤欣相陪。\n五峯去此在咫尺，肯惜杖屦时徘徊。",
        "dynasty": "宋",
        "collection_info": null
    },
    {
        "title": "句",
        "author": "释宝印",
        "content": "满屋挂碑光耿耿。",
        "dynasty": "宋",
        "collection_info": null
    },
    {
        "title": "和洪容斋锁院作",
        "author": "叶黯",
        "content": "文章万言抵杯水，世上虚名徒尔耳。\n我常自笑一生痴，那更将痴笑羣子。\n大屋沈沈余百年，到今所阅知几士。\n看渠得失自偶然，其间悲喜从何起。\n君闻我言亦大笑，为说万事总如此。\n□□□□□□□，□□□□□□□。\n急须了却公家事，门外不知春有几。\n□□□□□□□，□□□□□□□。\n□□□□□□□，飞雨时闻打窗纸。\n他年万一復相从，未必从容今日似。",
        "dynasty": "宋",
        "collection_info": null
    },
    {
        "title": "送容斋自福倅满归  其一",
        "author": "叶黯",
        "content": "一门伯仲知谁似，四海文章正数君。\n何事与予如旧识，由来于世两相闻。\n闲官各喜光阴剩，胜地空多物色分。\n忽復翩然从此去，便应变化上青云。",
        "dynasty": "宋",
        "collection_info": null
    },
    {
        "title": "送容斋自福倅满归  其二",
        "author": "叶黯",
        "content": "此地相从惊岁晚，登临况是客归时。\n却将襟抱向谁可，正尔艰难唯子知。\n情到中年工作恶，别于生世易为悲。\n梅花尽醉清江上，黯澹西风冻雨垂。",
        "dynasty": "宋",
        "collection_info": null
    },
    {
        "title": "雾",
        "author": "李靓",
        "content": "树在溪无影，禽来鹘未知。\n爱花留润与，避日卷阴移。",
        "dynasty": "宋",
        "collection_info": null
    },
    {
        "title": "春寒",
        "author": "胡仔",
        "content": "小院春寒闭寂寥，杏花枝上雨潇潇。\n午窗归梦无人唤，银叶龙涎香渐销。",
        "dynasty": "宋",
        "collection_info": null
    },
    {
        "title": "咏黄白菊花",
        "author": "胡仔",
        "content": "何处金钱与玉钱，化为蝴蝶夜翩翩。\n青丝网住芳丛上，开作秋花取意妍。",
        "dynasty": "宋",
        "collection_info": null
    },
    {
        "title": "对月用促句换韵格",
        "author": "胡仔",
        "content": "青玻璃色莹长空，烂银盘挂屋山东，晚凉徐度一襟风。\n天分风月相管领，对之技痒谁能忍，吟哦自恨诗才窘。\n扫宽露坐发兴新，浮蛆琰琰抛青春，不妨举盏成三人。",
        "dynasty": "宋",
        "collection_info": null
    },
    {
        "title": "和人咏蜡梅绝句因纪其事",
        "author": "胡仔",
        "content": "新诗湔拂自苏黄，想见当年喜色香。\n草木无情遇真赏，岂知千载有余芳。",
        "dynasty": "宋",
        "collection_info": null
    },
    {
        "title": "题苕溪渔隠图  其一",
        "author": "胡仔",
        "content": "溪边短短长长柳，波上来来去去船。\n鸥鸟近人浑不畏，一双飞下镜中天。",
        "dynasty": "宋",
        "collection_info": null
    },
    {
        "title": "题苕溪渔隠图  其二",
        "author": "胡仔",
        "content": "秋云漠漠烟苍苍，芦花初白莲叶黄。\n钓船尽日来往处，南村北村秔稻香。",
        "dynasty": "宋",
        "collection_info": null
    },
    {
        "title": "题苕溪渔隠图  其三",
        "author": "胡仔",
        "content": "卷起纶竿撇棹归，短篷斜掩宿渔矶。\n日高春睡无人唤，撩乱杨花绕梦飞。",
        "dynasty": "宋",
        "collection_info": null
    },
    {
        "title": "咏苕溪水阁",
        "author": "胡仔",
        "content": "三间小阁贾耘老，一首佳词沈会宗。\n无限当时好风月，如今总属绩溪翁。",
        "dynasty": "宋",
        "collection_info": null
    },
    {
        "title": "和人七夕诗",
        "author": "胡仔",
        "content": "乞巧筵开玉露秋，一鈎凉月挂西楼。\n人间百巧方无奈，寄语天孙好罢休。",
        "dynasty": "宋",
        "collection_info": null
    },
    {
        "title": "足子苍和人诗",
        "author": "胡仔",
        "content": "执戟老人双鬓斑，陆沉三世不迁官。\n穷如老鼠穿牛角，拙似鮎鱼上竹竿。\n岂有葡萄博名郡，空余苜蓿上朝盘。\n荣华气象无丝许，正坐平生骨相寒。",
        "dynasty": "宋",
        "collection_info": null
    },
    {
        "title": "歌风台",
        "author": "胡仔",
        "content": "碑存溪石高嵯峨，汉字漫灭新镌讹，台非旧筑行人过。\n赤帝当年布衣起，老妪悲啼白龙死，芒砀生云凝夜紫。\n一朝花发咸阳春，老剑磨血消京尘，归来故里天上人。\n千古斜阳愁色裏，草没荒城狐掉尾，不信英雄化为鬼。",
        "dynasty": "宋",
        "collection_info": null
    },
    {
        "title": "句  其一",
        "author": "胡仔",
        "content": "壮图鹏翼九万里，末路羊肠百八盘。",
        "dynasty": "宋",
        "collection_info": null
    },
    {
        "title": "句  其二",
        "author": "胡仔",
        "content": "话尽春愁双紫燕，唤回午梦一黄鹂。",
        "dynasty": "宋",
        "collection_info": null
    },
    {
        "title": "句  其三",
        "author": "胡仔",
        "content": "润资宿麦两歧秀，寒勒新花几信风。",
        "dynasty": "宋",
        "collection_info": null
    },
    {
        "title": "句  其四",
        "author": "胡仔",
        "content": "鹦鹉杯且酌清浊，麒麟阁懒画丹青。",
        "dynasty": "宋",
        "collection_info": null
    },
    {
        "title": "句  其五",
        "author": "胡仔",
        "content": "为官两部喧朝梦，在野千机促妇功。",
        "dynasty": "宋",
        "collection_info": null
    },
    {
        "title": "句  其六",
        "author": "胡仔",
        "content": "钓艇江湖千里梦，客毡风雪十年寒。",
        "dynasty": "宋",
        "collection_info": null
    },
    {
        "title": "句  其七",
        "author": "胡仔",
        "content": "霞抹晚空鱼尾赤，水生春渚鸭头青。",
        "dynasty": "宋",
        "collection_info": null
    },
    {
        "title": "句  其八",
        "author": "胡仔",
        "content": "愁随竹叶消春盏，喜入灯花缀夜缸。",
        "dynasty": "宋",
        "collection_info": null
    },
    {
        "title": "句  其九",
        "author": "胡仔",
        "content": "飞花红千点，芳草绿万里。",
        "dynasty": "宋",
        "collection_info": null
    },
    {
        "title": "句  其一○",
        "author": "胡仔",
        "content": "白髮惟公道，春风不世情。",
        "dynasty": "宋",
        "collection_info": null
    },
    {
        "title": "句  其一一",
        "author": "胡仔",
        "content": "飞絮落花春向晚，疾风甚雨暮生寒。",
        "dynasty": "宋",
        "collection_info": null
    },
    {
        "title": "句  其一",
        "author": "李缜",
        "content": "疑与月相吞。",
        "dynasty": "宋",
        "collection_info": null
    },
    {
        "title": "句  其二",
        "author": "李缜",
        "content": "借发明年最早花。",
        "dynasty": "宋",
        "collection_info": null
    },
    {
        "title": "句  其三",
        "author": "李缜",
        "content": "客愁春恨两茫茫。",
        "dynasty": "宋",
        "collection_info": null
    },
    {
        "title": "句  其四",
        "author": "李缜",
        "content": "南园北园花满风。",
        "dynasty": "宋",
        "collection_info": null
    },
    {
        "title": "句  其五",
        "author": "李缜",
        "content": "岂待世间桃李风。",
        "dynasty": "宋",
        "collection_info": null
    },
    {
        "title": "句  其六",
        "author": "李缜",
        "content": "莫嫌春浅花房小。",
        "dynasty": "宋",
        "collection_info": null
    },
    {
        "title": "句  其七",
        "author": "李缜",
        "content": "酥滴寒英露滴香。",
        "dynasty": "宋",
        "collection_info": null
    },
    {
        "title": "句  其八",
        "author": "李缜",
        "content": "兰替天香蜜替黄。",
        "dynasty": "宋",
        "collection_info": null
    },
    {
        "title": "句  其九",
        "author": "李缜",
        "content": "疑是西湖处士魂。",
        "dynasty": "宋",
        "collection_info": null
    },
    {
        "title": "句  其一○",
        "author": "李缜",
        "content": "又遣相思梦到家。",
        "dynasty": "宋",
        "collection_info": null
    },
    {
        "title": "句  其一一",
        "author": "李缜",
        "content": "直似山阴雪下时。",
        "dynasty": "宋",
        "collection_info": null
    },
    {
        "title": "句  其一二",
        "author": "李缜",
        "content": "可怜几许怀春意。",
        "dynasty": "宋",
        "collection_info": null
    },
    {
        "title": "句  其一三",
        "author": "李缜",
        "content": "眼明初识道家装。",
        "dynasty": "宋",
        "collection_info": null
    },
    {
        "title": "句  其一四",
        "author": "李缜",
        "content": "仙衣襞积素中单。",
        "dynasty": "宋",
        "collection_info": null
    },
    {
        "title": "句  其一五",
        "author": "李缜",
        "content": "鶗鴂一声春事空。",
        "dynasty": "宋",
        "collection_info": null
    },
    {
        "title": "句  其一六",
        "author": "李缜",
        "content": "几回梦作花间蝶。",
        "dynasty": "宋",
        "collection_info": null
    },
    {
        "title": "句  其一七",
        "author": "李缜",
        "content": "似嫌时世妆梳浅。",
        "dynasty": "宋",
        "collection_info": null
    },
    {
        "title": "句  其一八",
        "author": "李缜",
        "content": "女鬟夸巧幻寒芳。",
        "dynasty": "宋",
        "collection_info": null
    },
    {
        "title": "句  其一九",
        "author": "李缜",
        "content": "惆怅晚来风定后。",
        "dynasty": "宋",
        "collection_info": null
    },
    {
        "title": "句  其二○",
        "author": "李缜",
        "content": "从教革带减诗镮。",
        "dynasty": "宋",
        "collection_info": null
    },
    {
        "title": "句  其二一",
        "author": "李缜",
        "content": "几回醉嚼春风骨。",
        "dynasty": "宋",
        "collection_info": null
    },
    {
        "title": "句  其二二",
        "author": "李缜",
        "content": "天与风流春与娇。",
        "dynasty": "宋",
        "collection_info": null
    },
    {
        "title": "句  其二三",
        "author": "李缜",
        "content": "暗香都自着人来。",
        "dynasty": "宋",
        "collection_info": null
    },
    {
        "title": "句  其二四",
        "author": "李缜",
        "content": "童初宫裏雨斑斑。",
        "dynasty": "宋",
        "collection_info": null
    },
    {
        "title": "句  其二五",
        "author": "李缜",
        "content": "浅笑微颦尽断肠。",
        "dynasty": "宋",
        "collection_info": null
    },
    {
        "title": "句  其二六",
        "author": "李缜",
        "content": "行人将底酬春色。",
        "dynasty": "宋",
        "collection_info": null
    },
    {
        "title": "句  其二七",
        "author": "李缜",
        "content": "蜂撩蝶嬲不相饶。",
        "dynasty": "宋",
        "collection_info": null
    },
    {
        "title": "句  其二八",
        "author": "李缜",
        "content": "芒鞵远觅香来处。",
        "dynasty": "宋",
        "collection_info": null
    },
    {
        "title": "句  其二九",
        "author": "李缜",
        "content": "驼裘几折犯寒花。",
        "dynasty": "宋",
        "collection_info": null
    },
    {
        "title": "句  其三○",
        "author": "李缜",
        "content": "何人月下此幽寻。",
        "dynasty": "宋",
        "collection_info": null
    },
    {
        "title": "句  其三一",
        "author": "李缜",
        "content": "江头千树玉模糊。",
        "dynasty": "宋",
        "collection_info": null
    },
    {
        "title": "句  其三二",
        "author": "李缜",
        "content": "可怜风味故依然。",
        "dynasty": "宋",
        "collection_info": null
    },
    {
        "title": "和王丞绝胜亭",
        "author": "员兴宗",
        "content": "时序一转毂，干坤双旅亭。\n此日即昨日，春过秋峥嵘。\n如何万象间，寓我七尺形。\n忽忆县以西，远览目屡经。\n前峰一鳌伏，遥巘千螺青。\n是穷天外胜，谁託世上名。\n翩翩佳公子，语秀含余清。\n来此集宾客，溪山两钟情。\n亭如栖烟树，客乃委浪萍。\n共此一时胜，遐哉万古城。\n长歌白云遏，落日金杯倾。\n我至将无时，庶以娱瞻听。\n三嵎此其一，松柏争敷荣。\n地灵莹骨秀，不受红尘撄。\n今朝动清兴，有人踏皇扃。\n胜绝定何如，同起为苍生。",
        "dynasty": "宋",
        "collection_info": null
    },
    {
        "title": "游城西李氏园李仁甫谢伯坚同会席中得当字",
        "author": "员兴宗",
        "content": "吾生会如寄，俯仰岁月荒。\n安得无尽境，寓乐穷时觞。\n朅来古城隅，露坐荫石床。\n皎皎月在野，山光映低昂。\n诸公饮文字，歌黛何由将。\n环客者谁欤，青青在吾傍。\n此君有令质，简洁韵自长。\n一扫尘土想，化作冰雪肠。\n岁寒知几何，众木谁能霜。\n独此抱身正，有耻踰平当。\n高度竟凛凛，不以外物攘。\n此会定清真，此怀为君忘。",
        "dynasty": "宋",
        "collection_info": null
    },
    {
        "title": "春游分韵得雨字",
        "author": "员兴宗",
        "content": "疎疎来往舟，续续后前雨。\n湖光不自持，春色遽如许。\n日车忍停轮，塔铃幸无语。\n冲怀宇宙宽，空蒙我当取。",
        "dynasty": "宋",
        "collection_info": null
    },
    {
        "title": "诸公饮海棠下因赋韦陶体二首  其一",
        "author": "员兴宗",
        "content": "相与饮花下，饮极人自歌。\n有酒不共尽，奈此春光何。\n翻愁白日短，勿厌红树多。\n树多尚云可，红落无停柯。\n万象悬悲端，归卧山之阿。",
        "dynasty": "宋",
        "collection_info": null
    },
    {
        "title": "诸公饮海棠下因赋韦陶体二首  其二",
        "author": "员兴宗",
        "content": "雨露下泽泽，众卉含新滋。\n彼美海外棠，嫣然自繁枝。\n枝繁不忍折，与春作容姿。\n春容无定好，纷落青门道。\n故山菖蒲花，九节石上老。",
        "dynasty": "宋",
        "collection_info": null
    },
    {
        "title": "遗任子渊省元六首  其一",
        "author": "员兴宗",
        "content": "山花乱纷葩，崇兰度轻馥。\n谓言抱正身，何以堪众目。\n离披委丛萃，万物困幽独。\n美人寻当来，纫之佩空谷。",
        "dynasty": "宋",
        "collection_info": null
    },
    {
        "title": "遗任子渊省元六首  其二",
        "author": "员兴宗",
        "content": "平生数任李，异质苦同调。\n饥作一饱营，词欲四裔照。\n虫鱼慎勿笺，皇坟可敷奥。\n我亦玩世者，畸言期久要。\n斯人竟天游，出语仍奇妙。",
        "dynasty": "宋",
        "collection_info": null
    },
    {
        "title": "遗任子渊省元六首  其三",
        "author": "员兴宗",
        "content": "何劳话前三，俱共入不二。\n耕耕我村田，自免荆棘累。\n因兹等用舍，已作舟不繫。\n枯风掩我情，零露泫我泪。",
        "dynasty": "宋",
        "collection_info": null
    },
    {
        "title": "遗任子渊省元六首  其四",
        "author": "员兴宗",
        "content": "妙想语不周，中夜兴抱膝。\n忆昨亲蛟蜃，风浪身恻恻。\n天意增吴涛，沧江渺何极。\n君舟且勿理，南首快所历。\n何如西楼观，蕉花红正滴。",
        "dynasty": "宋",
        "collection_info": null
    },
    {
        "title": "遗任子渊省元六首  其五",
        "author": "员兴宗",
        "content": "我有二三子，文字粲彪炳。\n一说为波臣，或传近华省。\n岂徒异荣寂，又堕生灭境。\n悬知羣物摄，大类任毛颖。\n不如洗故习，长笑天地永。",
        "dynasty": "宋",
        "collection_info": null
    },
    {
        "title": "遗任子渊省元六首  其六",
        "author": "员兴宗",
        "content": "我兴一枯枿，空此岁月度。\n公干仍多难，病亦沉绵屡。\n象犀竟谁揽，漫衝江海雾。\n谁说官异人，我才止堪簿。",
        "dynasty": "宋",
        "collection_info": null
    },
    {
        "title": "送李省元周辅",
        "author": "员兴宗",
        "content": "舟亦不肯驻，人亦不肯息。\n君有浩荡志，我带憔悴色。\n欣然别我去，吾宁旅终极。\n念昔始知子，气度流辈百。\n元佑明公孙，对面想宿昔。\n冯翁口吃吃，遇子亦宾客。\n悼徃怀今兹，俯见江汉窄。\n一官家万里，怅恍冻饥逼。",
        "dynasty": "宋",
        "collection_info": null
    },
    {
        "title": "管宁",
        "author": "员兴宗",
        "content": "幼安湖海士，气杳秋空云。\n远目隘九州，谁识中领军。\n真命寒柏独，逸气崇兰熏。\n超遥首阳山，夫子犹二君。",
        "dynasty": "宋",
        "collection_info": null
    },
    {
        "title": "阮籍",
        "author": "员兴宗",
        "content": "我爱阮嗣宗，天怀达而放。\n理觞堕沉冥，出语辄清旷。\n驾言穷所之，途穷涕亦浪。\n伊人已真契，谁谓失之荡。\n夷庚得神超，世以多岐丧。",
        "dynasty": "宋",
        "collection_info": null
    },
    {
        "title": "李巽岩四望楼",
        "author": "员兴宗",
        "content": "青青十二楼，万瓦浮云棱。\n居者谁氏子，酒肉堆丘陵。\n一一閒峨眉，舍此不为登。\n清梦几时回，何曾舍虚凝。\n本欲了万境，竟为景所绳。\n我友子真子，士以古谊征。\n载书来上都，结朿车不胜。\n插架备小筑，且以觞宾朋。\n或人指之笑，谓此不能宏。\n有如短尾航，又如朿翅鹰。\n团疑恋殻龟，局类遭寒蝇。\n卑卑形覆缶，短短射依堋。\n行行频壁碍，倚倚难轩凭。\n风立苦打头，月坐伤横肱。\n寒足笼拥掩，炎躯甑炊蒸。\n俯首忽见地，闭目可数层。\n何当揽星辰，惟堪挂用缯。\n君子促改办，不尔陋可憎。\n我兴听是说，诸友无乃称。\n交从二十年，我能识其膺。\n彼腹椰子大，千卷贮亦曾。\n体作黄冠朴，言乃水云僧。\n岂其八尺高，而能碍晨兴。\n瞻想西南北，众万皆环緪。\n奈此归思何，犹然间骞腾。\n世好巍粉饰，是态恶可惩。\n元规尘可谢，肝胆醒春冰。\n但使居者乐，勿使疑者升。\n诸公敛戏语，俄然迭嗟矜。\n携酒共过之，窗虚纳清澄。\n员子眼力到，数来数归鹏。\n拟乎天上人，天门杳不应。\n为君出登赋，归来伴龛灯。\n三年京国梦，一柱立不能。\n我数无何乡，神尻以为乘。",
        "dynasty": "宋",
        "collection_info": null
    },
    {
        "title": "平等寺",
        "author": "员兴宗",
        "content": "万籁久已息，幽鸣竟天和。\n川灵如有知，野鸟时惊柯。\n明月照我衣，我起聊自歌。\n无酒今可觞，如此良夜何。",
        "dynasty": "宋",
        "collection_info": null
    },
    {
        "title": "即事",
        "author": "员兴宗",
        "content": "我本不即世，世网以维之。\n维之意何伤，俯仰百念衰。\n清真寓天壤，诚尽復谁欺。\n情忘物自遣，深虞未忘时。\n平生寄笔墨，幽解畧自兹。",
        "dynasty": "宋",
        "collection_info": null
    },
    {
        "title": "述古",
        "author": "员兴宗",
        "content": "道浑语不枯，意尽文自止。\n思成茧抽绪，涣若风行水。\n恭惟古先民，吾今亦如此。\n谁欤章句绘，碌碌寄余子。",
        "dynasty": "宋",
        "collection_info": null
    },
    {
        "title": "自荆入沌至鄂凡十日沌中",
        "author": "员兴宗",
        "content": "长芦衝短芦，挽船如挽车。\n一缕江摇天，萦带千里余。\n时焉忽断岸，依依见幽居。\n试问居者谁，此地家焉如。\n居者顾我笑，官何问之愚。\n一生宅莽苍，岂觉城市娱。\n出户舟为步，入户羹为鱼。\n田牧我有时，牛羊与之俱。\n但愿秔稻丰，俯仰无所须。\n山河总白日，城市仍丘墟。\n我兴愧其言，劳生嘆囚拘。\n因笑永民鼠，人大长狙狙。",
        "dynasty": "宋",
        "collection_info": null
    },
    {
        "title": "送校理梁同年子辅守彭门",
        "author": "员兴宗",
        "content": "众万欣有託，我兴渺无依。\n轲雄去则久，道论何其衰。\n味薄成抱恶，时趋化心低。\n岂谓杳莽中，有子相嬉嬉。\n君乃柏下苓，我乃松间丝。\n河关两值遇，绸缪竟天姿。\n直我我即敬，晓我我自思。\n如何万里舟，忽去不可维。\n频变觉情易，人远中自移。\n持杯动孤影，秋风又凄其。\n去日悬几许，重来傍衰迟。\n浑浑皓首交，愿言固来兹。",
        "dynasty": "宋",
        "collection_info": null
    },
    {
        "title": "送关国录守简州",
        "author": "员兴宗",
        "content": "生世事忧喜，扰扰合与分。\n合即海上鸥，分乃风中云。\n分合悬有定，谁能预戚忻。\n心空等行脚，得酒且策勋。\n念昔求见子，相看每相羣。\n夤缘再值遇，天南话乡枌。\n朝声并屋喧，夜饮竟面醺。\n我遇不易振，但知祖皇坟。\n君言时作我，神机谢锄耘。\n如何日蹙唧，蹙唧向我云。\n自来越上吟，五别西山芹。\n缅然动中怀，羁心为之焚。\n辞殚起后虑，徃勇稽前闻。\n归思溢浩浩，江流泛沄沄。\n君鞭先我着，我其敢后君。\n蜀远谁肯顾，万里乘华勋。\n国恩自丘山，彼此当勤勤。\n况復坐红日，椒桂来奇芬。\n人生行乐尔，妙寄穷天垠。\n却写分外虑，太空鼓蝇蚊。\n君行不作痴，我将理吾军。\n渐营卓锥地，遗书收放纷。\n故家通社腊，与子同朝曛。\n斯言不自领，请移北山文。",
        "dynasty": "宋",
        "collection_info": null
    },
    {
        "title": "宜宾别杨同年",
        "author": "员兴宗",
        "content": "江行骇湍涛，文字无暇寻。\n满听舟人歌，胸中垢秽侵。\n宜宾夷獠乡，繫缆日欲沉。\n仓卒拜年契，外堂闻韶音。\n鸡肥为予烹，酒美亦共斟。\n语笑不知夕，蟾蜍满衣襟。\n首陈兵战谋，西北敌可擒。\n次论月蚀诗，独采仝愈心。\n未憎轻簿走，窃誉希山林。\n儒学规矩奇，约绳固所钦。\n誓将革愚鲁，庶异柴与参。\n会浅别又长，情重愁愈深。\n愿终保壮节，勿作涧松吟。\n天子思太平，此非久滞淫。",
        "dynasty": "宋",
        "collection_info": null
    },
    {
        "title": "哭待制许先生",
        "author": "员兴宗",
        "content": "平生一灵台，机智得深屏。\n出使星移天，归朝月生岭。\n上书肺肝露，不事颊舌逞。\n事状严历历，九原忽苏醒。",
        "dynasty": "宋",
        "collection_info": null
    },
    {
        "title": "梦邴征君",
        "author": "员兴宗",
        "content": "我梦穷跻攀，滑滑泥掩胯。\n我自摩天岭，而转风木榭。\n有客冠甚峩，见之惊已乍。\n邴姓原其名，风流蔑曹谢。\n宾我復坐我，丰草殊可藉。\n英言有深吐，微论亦高驾。\n与原阔千祀，待我仍管华。\n斯人竟天游，神尻不暂卸。\n愿言赴汗漫，同予观物化。",
        "dynasty": "宋",
        "collection_info": null
    },
    {
        "title": "题山月水月二亭",
        "author": "员兴宗",
        "content": "山月照我形，水月澡我神。\n对月泪已波，尚想亭之人。\n高怀寓玄照，清晤逃时纷。\n老我竟谁怜，岁月空峥嵘。\n寒光注夜夜，琼树舒冥冥。\n而子于是间，逸抱回天真。\n我时走浩荡，干坤渺虚营。\n文字挂众陋，一纵不可循。\n子起笑谓言，世念违红尘。\n忘言亦忘默，第饮千杯醇。\n藉我月下草，枕我亭边云。\n游将蹑天去，寸步逶迤亲。\n故人今何许，白日仍西倾。\n悼徃迹已迈，趋交意弥屯。\n尚尔一径迷，烟草空亭亭。\n何当三千秋，归鹤惊四邻。",
        "dynasty": "宋",
        "collection_info": null
    },
    {
        "title": "挽二叔通直",
        "author": "员兴宗",
        "content": "知公经术富，少小足奇尚。\n堂堂兰茁芽，愿言契新赏。\n萧条度风霜，汴西鞍马上。\n暂行几羊肠，世路蛛自网。\n绿衣一秋荷，而能脱尘鞅。\n圣言得微奥，理明词亦畅。\n有文不带酸，余味甚熊掌。\n其中殆天全，识解自超旷。\n事佛当晚年，精神着内朗。\n禅谈水月澄，逸韵天风爽。\n我昔尚童子，门戟过双敞。\n而公见之喜，单辞幸相广。\n励我多苦心，寒庖对珍享。\n山花草然然，胡为岁月往。\n瑞兰期远插，庶以慰黄壤。",
        "dynasty": "宋",
        "collection_info": null
    },
    {
        "title": "州以隆名诚盛事也父老欢喜一词仆亦感且慰因赋诗以志其盛",
        "author": "员兴宗",
        "content": "青峰高隆隆，赤县垂世世。\n俯仰或百年，兴衰寄一字。\n有人纪国勋，今日起天意。\n父老欢不彻，衢歌传盛事。",
        "dynasty": "宋",
        "collection_info": null
    },
    {
        "title": "咏鷄头",
        "author": "员兴宗",
        "content": "桃李妍众目，取次红绿插。\n练练湖中姿，佳菓鬚作铁。\n名字胜且高，意亦仿鷄舌。\n黧面君莫侮，满腹珠玑列。\n昔者灵沼会，赋就苏子辙。\n只今风味远，是说非密说。",
        "dynasty": "宋",
        "collection_info": null
    },
    {
        "title": "咏蛤蜊",
        "author": "员兴宗",
        "content": "君起西南思，为予迭前篇。\n我兴乐东南，珍烹口同然。\n佳哉有蛤氏，商略依舜泉。\n马刀形则古，瓦屋虫能天。\n入手意便韵，况余谢荤羶。\n何必逢曲车，为君口流涎。",
        "dynasty": "宋",
        "collection_info": null
    },
    {
        "title": "咏江鳐",
        "author": "员兴宗",
        "content": "鲜鲜眼中瑶，玉柱出珍抱。\n吾家天万里，识君恨不早。\n携来定雪儿，中膏非外槁。\n不知何物尤，醉脸兹一扫。\n平生珠为邻，冰盘仗幽讨。\n或言比丹荔，同传韩非老。",
        "dynasty": "宋",
        "collection_info": null
    },
    {
        "title": "贺雨",
        "author": "员兴宗",
        "content": "岁若大旱作霖雨，祷而雨兮旱不苦。\n诚之一字与天参，往古圣贤珍此语。\n岁星在蜀二十年，触处丰登多黍稌。\n世不少惜蹂践之，枉使宝稼弃如土。\n况復纵恣相凭凌，气焰熏天遽如许。\n三纲五常沦且斁，以故伤和逢瘅怒。\n旱魃为灾炽袢暑，扑鹿阳乌乘九数。\n火云釜甑蒸肉山，不奈炎官云我所。\n公方忧民心愈愈，扫除热瘴还清楚。\n却忆曾侍玉帝旁，授以金科行按部。\n办狱更过颜鲁公，一路传呼御史雨。\n不闻匹妇且衔冤，西蜀向安谁敢侮。\n和以致祥应止止，喜见太平旧官府。\n肃时若是号休征，甘泽霑霈来以叙。\n石燕漫飞商羊舞，穴处那能问狐鼠。\n巫觋罢散鼓笛閒，龙德欲归江海去。\n为言西成祀田祖，饱食不骄民乐聚。\n昔何戚嗟今怡悦，力回造化公为主。\n濯濯厥灵玉不焚，伊格皇天归宰辅。\n燄燄无若雨反风，燮理阴阳且封鲁。\n御灾捍患世亦希，可但明时继前古。\n愿言霖雨思贤佐，镌入坚珉作诗谱。",
        "dynasty": "宋",
        "collection_info": null
    },
    {
        "title": "游汉嘉明月湖次宇文子重韵",
        "author": "员兴宗",
        "content": "君不见天台贺季真，鑑湖一曲光泠泠。\n又不见钱塘林处士，西湖千载成高名。\n千顷菰蒲抹岸白，几树寒梅踈影横。\n呼吸湖光映湖绿，两公便谓得此生。\n吾僚胸次本丘壑，中有林贺之高情。\n银盘夜色清镜动，便欲邀汝成三人。\n旋喜叵罗金在眼，肯议仙桂来无根。\n前时六浊皆运出，招此不夜归重城。\n未蒙濡沫到恶客，先苦诗句来缤纷。\n思君对洗同一静，大胜狂歌归四明。",
        "dynasty": "宋",
        "collection_info": null
    },
    {
        "title": "紫云洞",
        "author": "员兴宗",
        "content": "君不见茂州长史文章翁，生平姓字悬天东。\n英言撼帝帝不从，建隆以来无此忠。\n今焉栖神寓玄躬，道在翳嘶峰外之高峰。\n是间真趣排天胸，指顾可了荆岱嵩。\n迩年秋练春光融，离离渡汉舒溟蒙。\n状殊宋车非越龙，亦非石壁浮青红。\n望之云远讨其踪，类风飘烟欺雾浓。\n直排阊阖贯紫宫。\n父老语我昭我聋，疑是先生不掩之精雄。\n自尔支拄琼崖中，要把英爽飞摩空。\n有如韩王结襦腾腾化异气，亦如卫生食昴迭迭欺长虹。\n诚于斯民有愿力，此段奇特将无同。\n先生英名无有尽，乃云无心洞无穷。\n或云砻凿发天秘，不知的的胜事符阿戎。\n劝君不必昆阆通，五云之祥由李宗。\n君家种义昭玄穹，可隶黄字驱青童。\n扫洒愿勿俗子容，斗酒为嗔王无功。",
        "dynasty": "宋",
        "collection_info": null
    },
    {
        "title": "瑞芝",
        "author": "员兴宗",
        "content": "君不见翳嘶路转重行行，玉几有洞含余清。\n跨鳌栖魂正尔所，合沓万古遗忠名。\n洞口云腾紫羃羃，洞外草茁未英英。\n从来精爽自难没，地不爱宝天敷荣。\n嘉祥一书世则瑞，而况君家二者并。\n请原昨日杯酒事，公子沃客金杯倾。\n有童有童跪再拜，云得异本由天成。\n主人于于众客笑，春入四座欢纵横。\n夜如何其不忍去，翦烛细看枝琼琼。\n有同魏县玉三干，大似汉宫金九茎。\n岩间义气埋不得，宛转再露干坤情。\n公子世猷亦有相，他山之石何由生。\n愿言勿隠东郭几，稳出卧护南阳城。\n天边瑞盖两旌节，我相公子非癯卿。",
        "dynasty": "宋",
        "collection_info": null
    },
    {
        "title": "歌两淮",
        "author": "员兴宗",
        "content": "君不见北风吹淮风浪黑，铁马千羣凝一色。\n当时庙论孰经济，将相无言潜动魄。\n或云南纪当何忧，今代诸葛身姓刘。\n陆下唤取守淮甸，彼有胜算踰干矛。\n登时诏语从天坠，汜为先锋锜制置。\n併遣健士付阿权，等是两淮兵马地。\n岂期将溃兵川流，翻手忽忽无十州。\n前时冠剑错准拟，此事吐口贻人羞。\n幸哉天祸不终极，至尊避殿忧思集。\n枢臣督战侍臣谋，上则倚公叅赞职。\n征鞍此日去皇皇，所过骑士多羸伤。\n不见何人出声鼓意气，但见十十五五坐路傍。\n公趣下马询众语，众共来前致辞苦。\n平时节使驱为奴，逐逐无聊战无主。\n而今侧身堕两失，官骑已亡难再得。\n诚令军政日月悬，我有微躯人不惜。\n公闻瑟缩涕潸然，汝曹寄命真可怜。\n朝今清明万乘圣，权已殛死家南迁。\n若等是行能奋死，朝建勋名暮朱紫。\n官今付我诰如山，节使察使皆在此。\n军家闻此逐蹄轮，喜气酣酣如遇春。\n当时战死身昧昧，今日分付当其人。\n兵官来见同听命，适有时张王戴盛。\n分麾列伍摆布毕，髣髴平戎万全阵。\n斯须望敌来何多，千里断岸皆遮逻。\n天低野旷笳鼓咽，众寡不敌将奈何。\n是时仲冬日建丑，羣雄争先莫肯后。\n濯缨刑马震天地，燄燄兵威古无有。\n旋见飞台天样齐，黄盖团团傍赤旗。\n指挥渡河在顷刻，我默战义人安知。\n公呼时俊腾口说，汝每四方闻胆决。\n只今战态作儿女，便恐汝名从此歇。\n长啸激俊挥戈迴，万斧并下声如雷。\n十舟先粉百舟败，连艟接舰成飞埃。\n嗟敌初来何草草，一夕崩摧如电扫。\n命踰破竹青离离，血溃江流红杲杲。\n明朝北阵更奔波，坐料强敌成蹉跎。\n堤防更藉盛新力，为我往护杨林河。\n运去一朝同覆水，敌再渡江终送死。\n射人射将数不彻，何况更问舟中指。\n移时巉天送哭喧，弃舟而遁舟自焚。\n公命火攻列火伞，船焦檝烂无逃门。\n敌愁惊心疑鹤唳，十步迴头九堕泪。\n又疑官军尾其众，清野数州无食地。\n众残北顾心悠悠，金亮更欲抵死留。\n放言京口少备者，曷若举兵由润州。\n大将显忠来是日，执杖升阶光照席。\n公先劳苦甚生平，遂借百舟如过鹢。\n迤逦仲冬日十二，旅食无烟寝无寐。\n公来督府见相公，便及瓜洲防拓事。\n督视推公胆有余，此事岂忍他人徂。\n昨来兵试威万万，别遣诸将无乃迂。\n公仍禀命侵星过，或传铁骑金山破。\n淮西万姓舍惟烟，淮东居民泪潜堕。\n公摆吴艟异水嬉，势压海浸倾天维。\n一见使敌无可奈，再见使敌心骨悲。\n敌亡傲兀犹不悟，尚呼达官招万户。\n岁云暮矣无北归，我所思兮决南渡。\n达官再拜乞徐徐，波浪驾天千丈余。\n比前采石三倍恶，主其急我吾其鱼。\n金亮尚嫉忠言丑，快剑垂垂拟其首。\n只今速渡汝得活，不尔爱身身在否。\n万户相顾归相言，慓悍难容血面论。\n北人项领不易保，如此郎主何足存。\n此夜踈星江泪湿，敌将一一弯弓入。\n御寨三重侍卫郎，对面公然如不识。\n帐中方嬖花不如，帐外忽飞金仆姑。\n投哀赊死身困苦，软语不类平时粗。\n骨肉披离头万里，魂飞却作他乡鬼。\n杀气漫天烟草迷，不归州绝风尘起。\n君不见昔日秦魏之兵扼上流，阿坚阿瞒皆老谋。\n淝水血腥赤壁溃，两豪一蹷泯默至死休。\n况我中都徃颓促，千古丧师无此酷。\n沉冤万众衔已久，合沓天心宜下烛。\n三十年飞战马尘，支吾多用豪杰人。\n但传凶势时未减，不见度外加经纶。\n须信更生无尽福，高价属公勋誉逐。\n不费两淮千斛水，一洗万古干坤辱。\n近来分陕从天阙，悬解西民愁百结。\n三军鼎鼎礼意浓，七兵堂堂恩数绝。\n行并咸秦脉络通，更遣诸将图山东。\n为君再赋洗兵马，下客敢继唐诗翁。",
        "dynasty": "宋",
        "collection_info": null
    },
    {
        "title": "永嘉水",
        "author": "员兴宗",
        "content": "郑侯兴言水于温，厥灾茫昧数莫源。\n于时顽秋后中元，淫虹曳曳妖晕喷。\n夜星不呈墨微垣，鬰律撼怒排天根。\n摆磨杂岳涛飞轩，豁惊瞥悚势荡浑。\n凶飓埽宽震虚垠，瀿倾渎裂轴转坤。\n腷膊万马来声喧，众鼓骇骇阗箎埙。\n湠漫沏送无回沄，阴旄威纛空飞骞。\n婴鲐漂沛趋冥门，带不不属隳巾裈。\n啾呶直上声天冤，元驱鬼绁俱奔奔。\n肉不拥掩张髀臀，母识子死翁号孙。\n凌耶厉耶千山髠，而况下数鷄鼠豚。\n泞淖飞溅疑翻盆，岸津水溽沸鵰猿。\n目材耳井其能存，我知其端义可援。\n无乃水伯真少恩，翘翘抉抉凶凌屯。\n手擘三山巨灵翻，大沤幕岛丛旗㠾。\n天吴不仁闪双湲，主张龙孽龟鱼鼋。\n牙眼怖鰐翼厉鲲，唅呀摆掉齿腭反。\n禹手不胼息两跟，四载难乘驻厥轓。\n汉家循河昔垫昏，侧身以蔽太守尊。\n淛东之东孰于藩，赤子鱼头浸莫言。\n帝阶修修闢重阍，媕娿欺天树幽怨。\n沉家十万忍不论，谁欤广骚些其魂。\n幸哉皇明煦朝暾，罗金走帛恩丘园。\n我咨温人为周爰，河魁之应颠昆崙。\n嗟嗟奚自理不烦，常盘喜鲜口吐吞。\n剜元剔鬣命蜿蜿，毫髮不备唏空飧。\n以是眩客诏后昆，帝敕海若浇愁痕。\n自今起仁略炮燔，纵彼川泳鳞鳍掀。\n物不暴殄帝所敦，永嘉于于福以蕃。\n呜呼愈也惟戒焚，我则解摘哀穷樊，其亦灭愧心可扪。",
        "dynasty": "宋",
        "collection_info": null
    },
    {
        "title": "游九顶清音亭次宇文子重韵",
        "author": "员兴宗",
        "content": "君不见昔贤声名渺云边，追慕茫茫千百载。\n东山遗墨不尘埃，南海碑辞尚光彩。\n是公胸怀冰镜清，当时玉署厌残更。\n惟余清梦到古寺，因为亭宇加修名。\n亭边古洞可治易，何必竹溪师六逸。\n清音不断山不磨，人间衮衮成今昔。\n徃日中都朋党兴，贤者皆思御李膺。\n元佑谏纸今最重，此亭返不蒙知音。\n我闻胶西黄楼宾主列，赋就价喧君弟辙。\n彼楼虽已陷幽都，名号犹为人记别。",
        "dynasty": "宋",
        "collection_info": null
    },
    {
        "title": "菜食",
        "author": "员兴宗",
        "content": "员子一寒世无有，爱簇生盘如爱酒。\n菠薐铁甲几戟唇，老苋绯裳公染口。\n骈头攒玉春试笋，掐指探金暮翻韮。\n达官堂馔化沟坑，我诵菜君人解否。",
        "dynasty": "宋",
        "collection_info": null
    },
    {
        "title": "酬新安仁孝主簿",
        "author": "员兴宗",
        "content": "汴水奔流天子都，海涵百谷来羣儒。\n黑笠白袍纷盈衢，清才落笔各有徒。\n人人怀矛戈戟殳，文阵未战磨以须。\n我方整旅备不虞，坐惊絷微党援孤。\n闻君烈烈真丈夫，外视宫室呈廉隅。\n于时委身愿投壶，亦既见止心则愉。\n联翩折趐同嗟吁，奈何西归不得俱。\n地远天高成异区，尺书相问药困痡。\n继之诗句非常模，字妙羲献堪仆奴。\n幽怀感深长鬰纡，鱼目安可酬骊珠。\n古今穷达犹摴蒱，慎无致意荣且枯。\n六经且务评精粗，一朝良媒聘闾娵，神房山馆魁众姝。",
        "dynasty": "宋",
        "collection_info": null
    },
    {
        "title": "哭友人故校书王君夷仲",
        "author": "员兴宗",
        "content": "天台插天天一色，先生乃在山之侧。\n拥书万卷日逍遥，户外绝无尘土客。\n自迹诗书分战场，垂垂六甲皆科郎。\n治言说尽万物理，亦有苦语原天荒。\n保宁之军愤苛取，大夫回回军吏苦。\n公来约束仗忠信，健儿三千胆如鼠。\n倦游俯仰栖瀛洲，吏非散仙矧肯留。\n金门间作林下语，对之使我销百忧。\n人皆病心公病膝，归卧轻舟江月夕。\n君不见书剑只今谁访君，灵鹫萧萧墓三尺。",
        "dynasty": "宋",
        "collection_info": null
    },
    {
        "title": "赠吕德璋道人",
        "author": "员兴宗",
        "content": "世纲连天天地窄，君乃对人眼青白。\n口占道论余五千，身徃仙山寻八百。\n赵侯精灵足诗态，员子惭愧今词伯。\n不须对月人自三，他年共作沧浪客。",
        "dynasty": "宋",
        "collection_info": null
    },
    {
        "title": "别眉山源上人",
        "author": "员兴宗",
        "content": "我生喜际招提客，欲宜沤幻了尘色。\n偶然挥斥仍六极，无相光中岂南北。\n上人得我慰寂寞，相与含笑了一默。\n生死夺机无瞬息，禅谈鹘落霜后翼。\n中间鹄鹄露白黑，我欲角角急不得。\n终朝为子写胸臆，回首江山忘乡国。\n相看一梦非空质，山风吹衣马去枥。\n君不见九华虽堕名利场，逢人也解吞荆棘。",
        "dynasty": "宋",
        "collection_info": null
    },
    {
        "title": "赠云上人",
        "author": "员兴宗",
        "content": "君不见昔日中岩印元发，声名宇县何煌煌。\n层冰莹骨语秀静，松风入齿诗清狂。\n有时健笔赋岩石，天地万象随低昂。\n儒流稽首颂舌相，徃徃谓带花木香。\n自从别我无消息，江鰐无情江浪黑。\n至今夹岸枫林青，岁老迷魂招不得。\n古来英才多薄命，杳杳湘潭丝五色。\n世间妙质便恐无，使我哀吟缠八极。\n岂料嘉川余旧游，云来云来开我愁。\n时吐芳鲜恣吞嚼，软语髣髴从汤休。\n劳生干坤我已倦，饮半一啸沧浪舟。\n三峨联子憩寂寞，下视华屋皆山丘。",
        "dynasty": "宋",
        "collection_info": null
    },
    {
        "title": "挽喻夫人",
        "author": "员兴宗",
        "content": "太丘落日东郊昏，兰风桂露啼幽痕。\n年周九十笑语温，衝头雪矣花仍存。\n仙裾拂拂始倚门，扶挟何必烦诸孙。\n二鶵前起慰心魂，喻宗老人五院尊。\n众口咽矣遍地恩，柔则之余六四坤。",
        "dynasty": "宋",
        "collection_info": null
    },
    {
        "title": "送崔子渊登第西归",
        "author": "员兴宗",
        "content": "少日家邻社，生年说二崔。\n诸孙接高第，吾子更长才。\n意逐归鸿急，身疑社燕回。\n再逢却持酒，同上望乡台。",
        "dynasty": "宋",
        "collection_info": null
    },
    {
        "title": "春日过僧舍",
        "author": "员兴宗",
        "content": "青春了无事，挈客上伽蓝。\n遥指翠微树，来寻尊者庵。\n不须谈九九，何必论三三。\n且坐吃茶去，留禅明日叅。",
        "dynasty": "宋",
        "collection_info": null
    },
    {
        "title": "海波",
        "author": "员兴宗",
        "content": "上妙空王殿，灵神不敢窥。\n干坤捧兜率，日月遶须弥。\n八柱真如宰，三山自不奇。\n海鲸吞巨浪，只要十分诗。",
        "dynasty": "宋",
        "collection_info": null
    },
    {
        "title": "秋兴",
        "author": "员兴宗",
        "content": "商君宁暂驻，日毂不停翻。\n白鸟归何处，黄花又一番。\n异乡曾蝶梦，今日伴鳌山。\n幽事仍关目，岩云相对还。",
        "dynasty": "宋",
        "collection_info": null
    },
    {
        "title": "挽喻朝奉",
        "author": "员兴宗",
        "content": "九十老生涯，绯衣落照斜。\n长安三度客，蜀县半庭花。\n饭素匙抄雪，麻头韈带沙。\n秋风空色相，飞入梵王家。",
        "dynasty": "宋",
        "collection_info": null
    },
    {
        "title": "挽夔路帅韩徽猷  其一",
        "author": "员兴宗",
        "content": "先声一鹗天，万点蜀山悬。\n天子留英阁，君王问进贤。\n玉书遗二册，金马独三年。\n胄子文书活，花间愧管弦。",
        "dynasty": "宋",
        "collection_info": null
    },
    {
        "title": "挽夔路帅韩徽猷  其二",
        "author": "员兴宗",
        "content": "敌舫浪花翻，瞿塘动暗关。\n君因汉戈甲，守固蜀江山。\n轸域澧渝接，楼船滟滪閒。\n如何宁邑事，不属迩臣删。",
        "dynasty": "宋",
        "collection_info": null
    },
    {
        "title": "挽夔路帅韩徽猷  其三",
        "author": "员兴宗",
        "content": "若试迁都策，山东自不灰。\n政刑仍玉雪，议论亦风雷。\n瑞竹双光断，灵襟一梦摧。\n而今夔子国，庙貌日悠哉。",
        "dynasty": "宋",
        "collection_info": null
    },
    {
        "title": "挽待制许先生  其一",
        "author": "员兴宗",
        "content": "尚忆西方守，输忠北斗边。\n疲氓千里裕，破竈万家烟。\n桃李不言处，虎狼今满廛。\n传闻澈泉泪，半在蜀南偏。",
        "dynasty": "宋",
        "collection_info": null
    },
    {
        "title": "挽待制许先生  其二",
        "author": "员兴宗",
        "content": "宣室来何暮，都门价已喧。\n皂囊说二六，白髮任三千。\n国老躬为地，羣飞哭刺天。\n门扃许见否，真气閟元泉。",
        "dynasty": "宋",
        "collection_info": null
    },
    {
        "title": "挽待制许先生  其三",
        "author": "员兴宗",
        "content": "卫幕昔年开，西英续续来。\n诸公叅牧政，愧我忝书台。\n徃事风流尽，于今志念灰。\n侯芭万感集，空抱报恩顋。",
        "dynasty": "宋",
        "collection_info": null
    },
    {
        "title": "哭刘夷叔  其一",
        "author": "员兴宗",
        "content": "迥迥江湖兴，干坤堕渺茫。\n近传行在信，为报故人亡。\n莲社今谁继，诗坛竟不昌。\n无家成句法，伫立泣斜阳。",
        "dynasty": "宋",
        "collection_info": null
    },
    {
        "title": "哭刘夷叔  其二",
        "author": "员兴宗",
        "content": "何人言旷远，吾子了希微。\n幸有青云志，如何白骨归。\n空江流蜀恨，哀雁帖云飞。\n若箇情亲者，沧洲有愿违。",
        "dynasty": "宋",
        "collection_info": null
    },
    {
        "title": "哭黄省元贡  其一",
        "author": "员兴宗",
        "content": "故国地灵处，人文天意深。\n公从扪膝子，句亦掉头吟。\n白雪双歌断，归云无路寻。\n祈招浑简远，我念正愔愔。",
        "dynasty": "宋",
        "collection_info": null
    },
    {
        "title": "哭黄省元贡  其二",
        "author": "员兴宗",
        "content": "惜昔豺狼路，喧卑燕雀羣。\n谁欤非楚咻，何者避秦人。\n黄卷中如律，青云断后尘。\n幼安湖海趣，百世不荆榛。",
        "dynasty": "宋",
        "collection_info": null
    },
    {
        "title": "挽范通直",
        "author": "员兴宗",
        "content": "羁游不记春，书剑老风尘。\n为问长头事，无踰四乳人。\n青衫经济念，白髮苦吟身。\n尚想忠文旧，天涯泪满巾。",
        "dynasty": "宋",
        "collection_info": null
    },
    {
        "title": "寿虞丞相  其一",
        "author": "员兴宗",
        "content": "今年辅相得真儒，和气融融庆历初。\n一柱擎天隆庙社，三边无地着兵车。\n功名入手归谈笑，操畧随时自卷舒。\n万岁千秋臣主愿，未饶两纪说中书。",
        "dynasty": "宋",
        "collection_info": null
    },
    {
        "title": "寿虞丞相  其二",
        "author": "员兴宗",
        "content": "敬捧仙家九醖觞，试将窥管述铅黄。\n功名采石干坤大，议论襄城日月长。\n收拾元勋归鼎鼐，扶持公道起膏粱。\n敌人正尔咨年貌，莫放青青鬓染霜。",
        "dynasty": "宋",
        "collection_info": null
    },
    {
        "title": "寿虞丞相  其三",
        "author": "员兴宗",
        "content": "海上三神绝地维，巨鳌移着剑峰西。\n山高自昔翔鸾凤，人杰于今拔象犀。\n梦说已知箕尾近，生申还与岳嵩齐。\n他年要作封留地，便觉峨眉气象低。",
        "dynasty": "宋",
        "collection_info": null
    },
    {
        "title": "寿虞丞相  其四",
        "author": "员兴宗",
        "content": "命圭相印锡元勋，天子龙飞第八春。\n昨夜老人推甲子，明朝宝牒换庚寅。\n壶中日月胚胎久，掌上干坤把握新。\n二十四年黄閤样，坐看霜雪到松筠。",
        "dynasty": "宋",
        "collection_info": null
    },
    {
        "title": "寿虞丞相  其五",
        "author": "员兴宗",
        "content": "中使传声出禁闱，晓庭乌鹊绕檐飞。\n天香暗度金虬暖，诏墨遥迎彩凤归。\n四海每年歌咏满，两宫传贺古今稀。\n殷勤更有南星极，长伴文昌拱太微。",
        "dynasty": "宋",
        "collection_info": null
    },
    {
        "title": "寿虞丞相  其六",
        "author": "员兴宗",
        "content": "三边骑火照桃林，髀骨浑惊岁月深。\n衮绣东征非有意，衣冠南渡不甘心。\n人皆稳步金悬印，公为捐躯雪满簪。\n将相勋名千古事，试将全传细推寻。",
        "dynasty": "宋",
        "collection_info": null
    },
    {
        "title": "寿虞丞相  其七",
        "author": "员兴宗",
        "content": "吐握勤劳只自卑，人希宾退欲归时。\n一编灯火重帘静，万里关河梦枕欹。\n周召成名须保义，萧曹何事尽规随。\n维新造化今将始，鱼跃鸢飞物物宜。",
        "dynasty": "宋",
        "collection_info": null
    },
    {
        "title": "寿虞丞相  其八",
        "author": "员兴宗",
        "content": "千龄期运到如今，古佛更生愿力深。\n鼎铸万方陶冶地，灯传一点圣贤心。\n全机径度曹溪水，大地同霑傅野霖。\n从此不须忧岁旱，桑麻处处树阴阴。",
        "dynasty": "宋",
        "collection_info": null
    },
    {
        "title": "寿虞丞相  其九",
        "author": "员兴宗",
        "content": "黄道初开御幄新，山呼动地听丝纶。\n人间喜见新丞相，江上犹呼旧舍人。\n此事十年争屈指，于今四海在洪钧。\n调元别有无边手，付与江山自在春。",
        "dynasty": "宋",
        "collection_info": null
    },
    {
        "title": "寿虞丞相  其一○",
        "author": "员兴宗",
        "content": "冠裳初集大明宫，祗倚堂堂庙柱雄。\n门外问年惊潞国，阵前克敌记莱公。\n肯穿豹尾趋南极，羣向螭头拜下风。\n转物工夫浑不动，折衝端在笑谈中。",
        "dynasty": "宋",
        "collection_info": null
    },
    {
        "title": "寿虞丞相  其一一",
        "author": "员兴宗",
        "content": "凌烟漫说古丹青，玉立堂堂耸大庭。\n仗内留班隆体貌，端门扈从看仪形。\n槐阴匝地中书静，榆塞无忧外户扃。\n乞与八荒安稳地，河沙一一是修龄。",
        "dynasty": "宋",
        "collection_info": null
    },
    {
        "title": "寿虞丞相  其一二",
        "author": "员兴宗",
        "content": "此生恩地更何之，教育偏深未第时。\n举世尽知牛马走，从公看到凤凰池。\n应怜弱质含春浅，岂是阳和变杏迟。\n愿上君臣千万寿，白头东阁赋新诗。",
        "dynasty": "宋",
        "collection_info": null
    },
    {
        "title": "次韵送邓祭酒  其一",
        "author": "员兴宗",
        "content": "雪态垂垂鬓两边，官身底事厌蓬旋。\n秋风莼鲙归张子，春草池塘赋惠连。\n诗卷清思出冰玉，扁舟活计任湖天。\n南山得去初心遂，冷笑襄阳孟浩然。",
        "dynasty": "宋",
        "collection_info": null
    },
    {
        "title": "次韵送邓祭酒  其二",
        "author": "员兴宗",
        "content": "欲去未去重湖边，赠公一言公即旋。\n念无三径作陶令，好继七人追少连。\n官路行持荷叶橐，清罇且趁菊花天。\n悬知投老护四印，到处南綦心嗒然。",
        "dynasty": "宋",
        "collection_info": null
    },
    {
        "title": "次韵送邓祭酒  其三",
        "author": "员兴宗",
        "content": "我家西土官南边，学省愁卧思言旋。\n羡公散吏一龙小，去卜真隠三龟连。\n贤哉復有大夫叹，倦矣羞题刺史天。\n作恼岷峨限牛斗，梦魂相值意翛然。",
        "dynasty": "宋",
        "collection_info": null
    },
    {
        "title": "次韵送邓祭酒  其四",
        "author": "员兴宗",
        "content": "去去不忧豺虎边，阳关几作絮飞旋。\n挥金将对父老语，锄豆勿遣根株连。\n闭目时教风扫地，沉心大似水涵天。\n西湖淡粧君念否，十客何时十指然。",
        "dynasty": "宋",
        "collection_info": null
    },
    {
        "title": "知郡前日见过顾念雨霪不止盖苗而未穟频雨者嘉生之祥也继此真可以止矣因赋二篇拜呈  其一",
        "author": "员兴宗",
        "content": "东田水决西田流，十日雨汁少日休。\n勿厌唾金夜缕缕，准拟炊玉秋浮浮。\n我欣清肠免牛吼，坐快赤子非鱼头。\n社鬼豚蹄政浪得，使君端是监河侯。",
        "dynasty": "宋",
        "collection_info": null
    },
    {
        "title": "知郡前日见过顾念雨霪不止盖苗而未穟频雨者嘉生之祥也继此真可以止矣因赋二篇拜呈  其二",
        "author": "员兴宗",
        "content": "欲堕之雨天垂垂，三山容态无定姿。\n陇边风回香作饵，头上云黑疑催诗。\n粘壁蜗牛心得计，沸天蚊豹口何施。\n请占锦绣纹开后，勿把琉璃钟自持。",
        "dynasty": "宋",
        "collection_info": null
    },
    {
        "title": "用子文韵呈李参议彦泽  其一",
        "author": "员兴宗",
        "content": "行殿青冥天尽头，草间祇解老伊周。\n中吴谁命虎牙将，重赵几成牛后羞。\n君去忘家勿忘国，我悲非剑亦非缑。\n动容乞予功名地，不作西南斗样州。",
        "dynasty": "宋",
        "collection_info": null
    },
    {
        "title": "用子文韵呈李参议彦泽  其二",
        "author": "员兴宗",
        "content": "驱车翻盖电非追，有客有客公门驰。\n双鸿西至一书堕，五马南边三峡迟。\n况值神倾意豁士，无愁岁暮日斜时。\n张眸指注话乡国，为说两川犹漏巵。",
        "dynasty": "宋",
        "collection_info": null
    },
    {
        "title": "贺阳帅  其一",
        "author": "员兴宗",
        "content": "使节西来快旧游，淳和一洗蜀鹃愁。\n文章星斗三千帙，号令风雷六十州。\n北虏竚瞻司马相，南夷祇畏卧龙侯。\n愿君翻出调元手，万亿春兮万亿秋。",
        "dynasty": "宋",
        "collection_info": null
    },
    {
        "title": "贺阳帅  其二",
        "author": "员兴宗",
        "content": "西掖北门明辩余，道家岂与法家殊。\n父为鸿渐子鹏举，兄是龙驹弟凤雏。\n金版六韬回地轴，玉衡七政总天枢。\n谁知左相兵刑外，草就歌诗颂有虞。",
        "dynasty": "宋",
        "collection_info": null
    },
    {
        "title": "云安赠张殿直",
        "author": "员兴宗",
        "content": "旅愁不放上双眉，倚杖长吟李杜诗。\n虎胆狼心须畏伏，凤肌鹤骨恣诙奇。\n章非索海无成日，句想穿天有得时。\n珍重公孙才力健，着鞭努力看追随。",
        "dynasty": "宋",
        "collection_info": null
    },
    {
        "title": "送张郎中出守潼川",
        "author": "员兴宗",
        "content": "亭筑休休未作难，晚因观物遂观澜。\n不赊日月霑新渥，肯对星辰恋旧官。\n龟策幽幽余处索，牛头衮衮静中看。\n杜鹃口血老臣泪，勿信东川甫也叹。",
        "dynasty": "宋",
        "collection_info": null
    },
    {
        "title": "与利州守  其一",
        "author": "员兴宗",
        "content": "一襟和气敌春阳，教本宽仁镇益昌。\n未问禁中留召毕，且欣剑外得龚黄。\n奔驰蜀道三千远，控制秦关百二强。\n况是太平今有象，边城处处乐耕桑。",
        "dynasty": "宋",
        "collection_info": null
    },
    {
        "title": "与利州守  其二",
        "author": "员兴宗",
        "content": "剑关云栈蜀西头，公在平川最上流。\n五百里中为甸服，一千年裏作贤侯。\n城乌想尔齐师遁，边马从他魏使愁。\n燕寝凝香无所事，姓名料想覆金瓯。",
        "dynasty": "宋",
        "collection_info": null
    },
    {
        "title": "与利州守  其三",
        "author": "员兴宗",
        "content": "夙称无尽老先生，况復乡贤继踵荣。\n和气四时调玉烛，德辉千里照金城。\n羣歌太守来何暮，细数长安去几程。\n仰察帝心应有在，时分台曜近周京。",
        "dynasty": "宋",
        "collection_info": null
    },
    {
        "title": "和何知郡子文跨鳌观灯",
        "author": "员兴宗",
        "content": "山中胜践蜀中稀，炯炯鳌头吐火齐。\n牛斗下流明夜径，蟾轮飞窟堕山西。\n诸公泛泛千觞稳，我梦蘧蘧一蝶迷。\n异日端门千仗散，也能拥首听朝鷄。",
        "dynasty": "宋",
        "collection_info": null
    },
    {
        "title": "送喻志夫登第西归",
        "author": "员兴宗",
        "content": "羡翁诗礼饱丘园，况有诸孙名义传。\n得雨蛟龙势逐逐，接翰鳬凤声联联。\n灵明入地含一笑，痴客问天今九年。\n合沓高名吉人后，会题影响迭前篇。",
        "dynasty": "宋",
        "collection_info": null
    },
    {
        "title": "游西林寺",
        "author": "员兴宗",
        "content": "寺外青骢拥月题，寺中笑语逐云低。\n不知春色老不老，来访禅林西復西。\n心地虚明檐外竹，舌声长广眼前溪。\n幽寻寓我清凉境，何必羁愁念故栖。",
        "dynasty": "宋",
        "collection_info": null
    },
    {
        "title": "游湖",
        "author": "员兴宗",
        "content": "湖光无碍雨溟蒙，且任兰桡去路通。\n珍重羣仙三日约，忍教春色二分空。\n人言羁思鸥前破，天遣清樽我辈同。\n笑指城闉倦归思，晚晴对起舞雩风。",
        "dynasty": "宋",
        "collection_info": null
    },
    {
        "title": "寿李巽岩",
        "author": "员兴宗",
        "content": "乌衣巷陌尽清閒，鸾鹤飘然任往还。\n九棘三槐前鲁国，一椿五桂老燕山。\n姓名玉笈琅函上，班次珠宫贝阙间。\n数百年来传洛学，尽从尹喜望秦关。",
        "dynasty": "宋",
        "collection_info": null
    },
    {
        "title": "寿张母",
        "author": "员兴宗",
        "content": "楚玉骚头云锦裳，天然智术自成章。\n仙娥宫裏香风远，慈姥岩前慧日长。\n良夜北阴循轨革，清秋西母荐壶觞。\n愿言桐桂皆萧吕，叶数宏开八九行。",
        "dynasty": "宋",
        "collection_info": null
    },
    {
        "title": "六月初雨中渡西湖因至道人庵烧佛香略憩灵隠与乡僧同啜茶乘晚以归  其一",
        "author": "员兴宗",
        "content": "猎猎风欹袖，垂垂雨打船。\n最怜荷似屋，不障水如天。",
        "dynasty": "宋",
        "collection_info": null
    },
    {
        "title": "六月初雨中渡西湖因至道人庵烧佛香略憩灵隠与乡僧同啜茶乘晚以归  其二",
        "author": "员兴宗",
        "content": "溪头断续雨，松下送迎僧。\n世境不到处，心融意自澄。",
        "dynasty": "宋",
        "collection_info": null
    },
    {
        "title": "六月初雨中渡西湖因至道人庵烧佛香略憩灵隠与乡僧同啜茶乘晚以归  其三",
        "author": "员兴宗",
        "content": "久困尘埃梦，暂随香火缘。\n栖鸦急残照，我亦踏归船。",
        "dynasty": "宋",
        "collection_info": null
    },
    {
        "title": "燕居",
        "author": "员兴宗",
        "content": "今我非故我，行禅坐亦禅。\n送风当八面，一钵老三川。",
        "dynasty": "宋",
        "collection_info": null
    },
    {
        "title": "新滩险恶不可前遂出乘滩下舟作诗送滩上舟",
        "author": "员兴宗",
        "content": "水面数千里，頼公託此身。\n如何阻恶滩，与我为参辰。",
        "dynasty": "宋",
        "collection_info": null
    },
    {
        "title": "代舟答",
        "author": "员兴宗",
        "content": "我实假众力，送君游蛮荆。\n滩危不可前，徒有济川名。",
        "dynasty": "宋",
        "collection_info": null
    },
    {
        "title": "再送舟",
        "author": "员兴宗",
        "content": "公非不通险，任重载者浅。\n此去荷责轻，又得先归便。",
        "dynasty": "宋",
        "collection_info": null
    },
    {
        "title": "舟再答",
        "author": "员兴宗",
        "content": "此去责虽轻，恐为商贾资。\n细瓷枉压我，使我成徇私。",
        "dynasty": "宋",
        "collection_info": null
    },
    {
        "title": "木樨花二首  其一",
        "author": "员兴宗",
        "content": "承露珠微微，弄态金浅浅。\n秋风一披拂，清意忽作远。",
        "dynasty": "宋",
        "collection_info": null
    },
    {
        "title": "木樨花二首  其二",
        "author": "员兴宗",
        "content": "山空花更幽，日透香自永。\n只欠欹月梅，同汝弄疎影。",
        "dynasty": "宋",
        "collection_info": null
    },
    {
        "title": "和何知郡子文冬日即事",
        "author": "员兴宗",
        "content": "甲观吾何事，丁年岁又周。\n霜余一尊在，梅过百花羞。",
        "dynasty": "宋",
        "collection_info": null
    },
    {
        "title": "上许大卿  其一",
        "author": "员兴宗",
        "content": "因嗟零落栖迟客，旧注聱牙诘屈书。\n脚踏红尘愧泉石，身无清梦到蓬壶。",
        "dynasty": "宋",
        "collection_info": null
    },
    {
        "title": "上许大卿  其二",
        "author": "员兴宗",
        "content": "晴雾青冥马首来，道逢双剑倚天开。\n北轩赋就含经纬，斗觉灵光气象推。",
        "dynasty": "宋",
        "collection_info": null
    },
    {
        "title": "病中春尽言怀",
        "author": "员兴宗",
        "content": "万象无涯春有涯，愁肠几逐梦魂赊。\n解吟整整堂堂句，胜看红红白白花。",
        "dynasty": "宋",
        "collection_info": null
    },
    {
        "title": "往省陇阡遭雨有感",
        "author": "员兴宗",
        "content": "村烟渐稀村径失，山雨或过山花泣。\n此身浩浩几转蓬，此口离离当挂壁。",
        "dynasty": "宋",
        "collection_info": null
    },
    {
        "title": "走笔送王省干",
        "author": "员兴宗",
        "content": "秦树青冥马首来，路逢双剑倚天开。\n江山细入骚人眼，好带诗囊古锦迴。",
        "dynasty": "宋",
        "collection_info": null
    },
    {
        "title": "遣兴十首  其一",
        "author": "员兴宗",
        "content": "好在青山成独往，无端赤县拥清曹。\n会须披草对田叟，岂问无豪即易高。",
        "dynasty": "宋",
        "collection_info": null
    },
    {
        "title": "遣兴十首  其二",
        "author": "员兴宗",
        "content": "闭门不出我何为，词之洽矣昌其诗。\n暗边沈谢可摸索，高处曹刘任指挥。",
        "dynasty": "宋",
        "collection_info": null
    },
    {
        "title": "遣兴十首  其三",
        "author": "员兴宗",
        "content": "月鍜便驱诗入社，年侵何頼酒为徒。\n而今便作顾夫子，白绢搭头閒着书。",
        "dynasty": "宋",
        "collection_info": null
    },
    {
        "title": "遣兴十首  其四",
        "author": "员兴宗",
        "content": "文到黄初扫地无，我辈乃欲窥唐虞。\n崇崇笔冢遽如许，劫劫饥坑有是夫。",
        "dynasty": "宋",
        "collection_info": null
    },
    {
        "title": "遣兴十首  其五",
        "author": "员兴宗",
        "content": "草色当阶绿渐侵，我观物化岂无心。\n风轩纳絮春无頼，雨屋关愁夜不禁。",
        "dynasty": "宋",
        "collection_info": null
    },
    {
        "title": "遣兴十首  其六",
        "author": "员兴宗",
        "content": "墙外遥峯列黛眉，堂开尚友好栖迟。\n且栽筠篠成千箇，与管烟霞当一司。",
        "dynasty": "宋",
        "collection_info": null
    },
    {
        "title": "遣兴十首  其七",
        "author": "员兴宗",
        "content": "手弄茶月玉川子，肠入诗星贾浪仙。\n寒吟苦饮息万动，两公等是区中贤。",
        "dynasty": "宋",
        "collection_info": null
    },
    {
        "title": "遣兴十首  其八",
        "author": "员兴宗",
        "content": "陕府东郊魏仲先，曾言无事小神仙。\n而今懒残浑到我，去子百年仍着鞭。",
        "dynasty": "宋",
        "collection_info": null
    },
    {
        "title": "遣兴十首  其九",
        "author": "员兴宗",
        "content": "一秋病暑暑纔退，终日倦书书不翻。\n生怕朝衫夸若若，且容居士号闲闲。",
        "dynasty": "宋",
        "collection_info": null
    },
    {
        "title": "遣兴十首  其一○",
        "author": "员兴宗",
        "content": "舍南百尺树骇绿，篱外一梢梅破春。\n不须访我伶俜事，尽有幽花料理人。",
        "dynasty": "宋",
        "collection_info": null
    },
    {
        "title": "题岘山图",
        "author": "员兴宗",
        "content": "樽俎当年缓带公，山月自高亭自远。\n荣荣枯枯几晋余，世外蓬莱忽清浅。",
        "dynasty": "宋",
        "collection_info": null
    },
    {
        "title": "题灞桥图",
        "author": "员兴宗",
        "content": "百篇醉倒长安市，古今只数骑鲸李。\n何事骑馿踏玉沙，诗叟一寒乃如此。",
        "dynasty": "宋",
        "collection_info": null
    },
    {
        "title": "春事已深终日坐忘有感",
        "author": "员兴宗",
        "content": "静中我不记吾谁，户外春摇百卉腓。\n何处圣贤留箇箇，勿喧孔老竞师师。",
        "dynasty": "宋",
        "collection_info": null
    },
    {
        "title": "江头送别  其一",
        "author": "员兴宗",
        "content": "别语离离风作恶，羁情滚滚江何尽。\n石头路滑好一驱，入境迟公提正令。",
        "dynasty": "宋",
        "collection_info": null
    },
    {
        "title": "江头送别  其二",
        "author": "员兴宗",
        "content": "乙夜览奏天震动，甲科除郎君等閒。\n玉堂再至不小却，语边勿惜鬓毛斑。",
        "dynasty": "宋",
        "collection_info": null
    },
    {
        "title": "白云洞  其一",
        "author": "员兴宗",
        "content": "我有孤心寓白云，白云起处自心亲。\n白衣苍狗今休问，且伴研朱点易人。",
        "dynasty": "宋",
        "collection_info": null
    },
    {
        "title": "白云洞  其二",
        "author": "员兴宗",
        "content": "归岩无定出无心，过客从何议浅深。\n只欠太湖三万顷，吞空不许世尘侵。",
        "dynasty": "宋",
        "collection_info": null
    },
    {
        "title": "石照",
        "author": "员兴宗",
        "content": "吴中市井汉淮阴，落拓钱郎用意深。\n希世异人人不识，却因顽石遂知音。",
        "dynasty": "宋",
        "collection_info": null
    },
    {
        "title": "题普慈官舍竹轩",
        "author": "员兴宗",
        "content": "一生悯悯寄儒冠，客路羁愁特地寒。\n拟倩幽梅当供给，旋添疎竹报平安。",
        "dynasty": "宋",
        "collection_info": null
    },
    {
        "title": "虎丘生公说法堂",
        "author": "员兴宗",
        "content": "折天一径入林幽，乱石牙牙蹲虎丘。\n不为生公夜点首，世间般若自头头。",
        "dynasty": "宋",
        "collection_info": null
    },
    {
        "title": "赠金山老",
        "author": "员兴宗",
        "content": "一铃自语风薄林，千涛夜涌月翻金。\n寺内何人口生醭，阿师政尔息深深。",
        "dynasty": "宋",
        "collection_info": null
    },
    {
        "title": "距西湖五里至白塔院名蓝连五六最幽绝云",
        "author": "员兴宗",
        "content": "清流汩汩树斜斜，胜地金山底处家。\n总是光明拳下路，任人击竹笑桃花。",
        "dynasty": "宋",
        "collection_info": null
    },
    {
        "title": "偶经西湖林逋故宅四圣观见旁畜野鹤立草径对之萧然有怀  其一",
        "author": "员兴宗",
        "content": "未分幽容相料理，只缘老子合婆娑。\n此中琢句出氷玉，曾吸湖光奈尔何。",
        "dynasty": "宋",
        "collection_info": null
    },
    {
        "title": "偶经西湖林逋故宅四圣观见旁畜野鹤立草径对之萧然有怀  其二",
        "author": "员兴宗",
        "content": "霜草深披野径开，幽情端有鹤相媒。\n笔椽拟欲题三尺，悔欠一龟行李来。",
        "dynasty": "宋",
        "collection_info": null
    },
    {
        "title": "再往上竺游渡西湖忽晴忽雨凄然有感  其一",
        "author": "员兴宗",
        "content": "湖头接城城满烟，湖尾乱树昏连连。\n从前触境关心事，万里桥边家可怜。",
        "dynasty": "宋",
        "collection_info": null
    },
    {
        "title": "再往上竺游渡西湖忽晴忽雨凄然有感  其二",
        "author": "员兴宗",
        "content": "乍浓乍散后前雨，相笑相迎来往舟。\n四山眩转我作恶，不惯长湖生许愁。",
        "dynasty": "宋",
        "collection_info": null
    },
    {
        "title": "游凌云寺",
        "author": "员兴宗",
        "content": "半日缘云看九峯，江狂树怪满双瞳。\n可怜玉磬僧廊下，未奏一声郊庙中。",
        "dynasty": "宋",
        "collection_info": null
    },
    {
        "title": "射潮",
        "author": "员兴宗",
        "content": "望中劈箭度轻篙，谁省侬家意气豪。\n潮落潮生不关汝，三吴是处有风涛。",
        "dynasty": "宋",
        "collection_info": null
    },
    {
        "title": "秋中再至西湖荷花半残凄然有后时之叹纵步投夜归城中  其一",
        "author": "员兴宗",
        "content": "未暇鸥前弄清泚，都缘帽底踏黄埃。\n荷花浄尽有底急，不待商量细细开。",
        "dynasty": "宋",
        "collection_info": null
    },
    {
        "title": "秋中再至西湖荷花半残凄然有后时之叹纵步投夜归城中  其二",
        "author": "员兴宗",
        "content": "禁当芳意忽蝉噪，张主客愁惟雁声。\n頼有清沂舞雩态，湖穷却与月同行。",
        "dynasty": "宋",
        "collection_info": null
    },
    {
        "title": "送王检讨年丈以足疾辞归天台  其一",
        "author": "员兴宗",
        "content": "孤心琳宇事无事，再拜玉门山上山。\n重至玉堂合小却，好抽金匮为重删。",
        "dynasty": "宋",
        "collection_info": null
    },
    {
        "title": "送王检讨年丈以足疾辞归天台  其二",
        "author": "员兴宗",
        "content": "天台真人分天章，曾为诗翁扫粃糠。\n公过故山忽呼出，物从众昧视荒荒。",
        "dynasty": "宋",
        "collection_info": null
    },
    {
        "title": "送王检讨年丈以足疾辞归天台  其三",
        "author": "员兴宗",
        "content": "幽情不作宦情薄，众足羣知尊足存。\n收拾青鞋聊示病，踏鲲却遍水云村。",
        "dynasty": "宋",
        "collection_info": null
    },
    {
        "title": "李太白古风高奇或曰能促为竹枝歌体何如戏促李歌为数章  其一",
        "author": "员兴宗",
        "content": "黄河溟溟日落海，逝川流光不相待。\n春容去我秋髮衰，拟欲餐霞驻光彩。",
        "dynasty": "宋",
        "collection_info": null
    },
    {
        "title": "李太白古风高奇或曰能促为竹枝歌体何如戏促李歌为数章  其二",
        "author": "员兴宗",
        "content": "天津三月桃与李，朝能断肠暮流水。\n绿珠黄犬悲相续，何如湖海鸱夷子。",
        "dynasty": "宋",
        "collection_info": null
    },
    {
        "title": "李太白古风高奇或曰能促为竹枝歌体何如戏促李歌为数章  其三",
        "author": "员兴宗",
        "content": "郢客遗音飞上天，谁歌此曲谁为传。\n但闻色声纷唱和，使我默叹心悽然。",
        "dynasty": "宋",
        "collection_info": null
    },
    {
        "title": "李太白古风高奇或曰能促为竹枝歌体何如戏促李歌为数章  其四",
        "author": "员兴宗",
        "content": "郑客入关行未已，逢人见谓祖龙死。\n秦人竟去无来踪，千载桃源隔流水。",
        "dynasty": "宋",
        "collection_info": null
    },
    {
        "title": "隆州  其一",
        "author": "员兴宗",
        "content": "有客张陵曾寓此，仙乎仙乎生实死。\n鸿名制作往事空，盛蹟今应颂天子。",
        "dynasty": "宋",
        "collection_info": null
    },
    {
        "title": "隆州  其二",
        "author": "员兴宗",
        "content": "笑杀丹渊吐语轻，山城都不似川城。\n不知禁路春风透，几放溪山照眼明。",
        "dynasty": "宋",
        "collection_info": null
    },
    {
        "title": "隆州  其三",
        "author": "员兴宗",
        "content": "众山环环万山过，骈首三峯当道卧。\n斗分蛇鼠旧何人，绘入麒麟今几箇。",
        "dynasty": "宋",
        "collection_info": null
    },
    {
        "title": "隆州  其四",
        "author": "员兴宗",
        "content": "语我冯公有味哉，巨灵恰续断鳌回。\n从今东道君公贵，免唤西州市令来。",
        "dynasty": "宋",
        "collection_info": null
    },
    {
        "title": "赠休上人",
        "author": "员兴宗",
        "content": "碧眼不输岩下电，清诗迸出陇头泷。\n何须更下牢关铁，出没无心月在江。",
        "dynasty": "宋",
        "collection_info": null
    },
    {
        "title": "挽归颍川喻夫人",
        "author": "员兴宗",
        "content": "夫人不讶容髮暮，八十解将杯酒度。\n不见岁寒今浩亭，花开花落悲行路。",
        "dynasty": "宋",
        "collection_info": null
    },
    {
        "title": "清贤堂",
        "author": "员兴宗",
        "content": "夫子宦游三十年，乞身归老旧林泉。\n须知朝路抽簪后，不要乡人负弩前。\n儒素生涯图史富，官清门户子孙贤。\n羡君此去浑无事，满眼青山剑外天。",
        "dynasty": "宋",
        "collection_info": null
    },
    {
        "title": "天府",
        "author": "员兴宗",
        "content": "渊渊西土，惟天之府。\n昔际大吏，以貙以虎。\n不宽如之何，民亦仇止。\n不俭如之何，人亦悴止。\n有羡其输，有丰其橐。\n左公右卿，则觊我得。\n厥佐联联，乃翼乃前。\n嗟我君子，则噤不言。\n戾极而倾，疾用不宁。\n既殛既鉏，伊我皇明。\n皇曰西土，惟我有痌。\n其守自今，惟宽俭是庸。\n格其难顽，慰其嚬呻。\n皇言载恩，侯心载仁。\n孰是远斯，而不率驯。\n瞻彼江梁，我民我阜。\n惟皇之德，惟侯之守。\n敢耻于词，以诏不朽。",
        "dynasty": "宋",
        "collection_info": null
    },
    {
        "title": "将军树",
        "author": "员兴宗",
        "content": "细马轻裘缓缓归，一樽原野亦光辉。\n如今更讶将军树，土木如何衣锦衣。",
        "dynasty": "宋",
        "collection_info": null
    },
    {
        "title": "清风洞  其一",
        "author": "员兴宗",
        "content": "晚衝白鸟几飞迴，夜度清猿一啸哀。\n洞閟何人获幽践，可须高李共登台。",
        "dynasty": "宋",
        "collection_info": null
    },
    {
        "title": "清风洞  其二",
        "author": "员兴宗",
        "content": "万壑森寒如泼水，也復萧萧吹醉耳。\n飞乘何处觅莲莱，试唤茶颠玉川子。",
        "dynasty": "宋",
        "collection_info": null
    },
    {
        "title": "朝霞洞  其一",
        "author": "员兴宗",
        "content": "欲落未落天疎星，东方作矣绛楼明。\n人间但眩长春洞，此地真如不夜城。",
        "dynasty": "宋",
        "collection_info": null
    },
    {
        "title": "朝霞洞  其二",
        "author": "员兴宗",
        "content": "何事杯深若邀月，端有空明供眼缬。\n朝霞□合当朝餐，绝胜石髓坚如铁。",
        "dynasty": "宋",
        "collection_info": null
    },
    {
        "title": "寻春",
        "author": "陈丰",
        "content": "尽日寻春不见春，杖藜踏破几山云。\n归来试把梅花看，春在梅稍已十分。",
        "dynasty": "宋",
        "collection_info": null
    },
    {
        "title": "春夜",
        "author": "徐蒇",
        "content": "斜光月映纱窗小，美荫云连翠竹高。\n花露染成香地暖，隔帘轻吹晚骚骚。",
        "dynasty": "宋",
        "collection_info": null
    },
    {
        "title": "漾花池",
        "author": "徐蒇",
        "content": "咽咽声残吐水龙，玉炉烟断宝樽空。\n窗前尽日无人到，只有荷花满意红。",
        "dynasty": "宋",
        "collection_info": null
    },
    {
        "title": "题颜鲁公祠",
        "author": "蔡柟",
        "content": "太师駡贼眼欲裂，由来大刚不获阙。\n堂堂忠义八十年，与贼共生宁共灭。\n泰山可摧地可陷，不可夺者公之节。\n姦邪卢杞知不知，舌舐忠臣头上血。",
        "dynasty": "宋",
        "collection_info": null
    },
    {
        "title": "咏军山",
        "author": "蔡柟",
        "content": "远岫迴环碧四围，一峰清绝万峰低。\n浮云復作人间雨，天上长晴世不知。",
        "dynasty": "宋",
        "collection_info": null
    },
    {
        "title": "题秋雨堂",
        "author": "蔡柟",
        "content": "太宗之治万国新，梯山航海来珠珍。\n当时宝藏尽充溢，暇日从容延近臣。\n君无骄吝臣不谄，博哉仁言吾所闻。\n乃知不能正君者，虽有议论徒纷纷。\n至今华堂扁秋雨，衮衮积善归云仍。\n谁能岁晚事斯语，堂中主人丞相孙。",
        "dynasty": "宋",
        "collection_info": null
    },
    {
        "title": "题广昌县平西台",
        "author": "蔡柟",
        "content": "层台跨青空，溪水出其侧。\n千峰竞神秀，万里无限隔。\n王侯贤令尹，心匠巧经画。\n平生不凡处，眼高四海窄。\n坐令荆棘场，化作山川国。\n登临有胜集，而我非佳客。\n听候妙谈兵，四座皆辟易。\n冰霜绕牙齿，韬略贯胸臆。\n乃知杜元凯，不特有传癖。\n风尘犹澒洞，早试平戎策。\n当沉岘山铭，更效燕然勒。",
        "dynasty": "宋",
        "collection_info": null
    },
    {
        "title": "题崇觉寺",
        "author": "蔡柟",
        "content": "溪云障微阴，竹风消午暑。\n行穷紫翠间，金榜开梵宇。\n残僧四五辈，衣破貌淳古。\n碧筒𣂏寒泉，屋角挂飞雨。\n高堂俨遗像，丹青烂圭且。\n当时立廊庙，兄弟皆接武。\n谁知百世士，今作一丘土。\n石麟卧斜阳，断碣枕庭庑。\n悟此笑世人，微荣何足数。",
        "dynasty": "宋",
        "collection_info": null
    },
    {
        "title": "登稽古阁晚眺",
        "author": "蔡柟",
        "content": "檐外川原迥，烟中草树微。\n山城暮吹角，客子泪沾衣。\n岁月经身老，行藏与愿违。\n归禽带落日，渺渺背人飞。",
        "dynasty": "宋",
        "collection_info": null
    },
    {
        "title": "泊钓台",
        "author": "蔡柟",
        "content": "高台百尺凌云碧，维舟夜久霜月白。\n瘿木窣窣摇枯藤，寒濑潺潺落苍石。\n先生退隠知几年，汉家钟鼎徒凌烟。\n高风千古磨不尽，山水照映长明鲜。\n我来俯仰惭羁旅，衝寒愁怕玄冬暮。\n此身不负白鸥盟，暂此迟留亦何预。\n起来搔首江茫茫，孤篷却逐雁随阳。\n人生游行岂易得，惟有此夕难相忘。",
        "dynasty": "宋",
        "collection_info": null
    },
    {
        "title": "咏新荷",
        "author": "蔡柟",
        "content": "朱栏桥下水平池，四面无风柳自垂。\n疑是水仙吟意懒，碧罗笺卷未题诗。",
        "dynasty": "宋",
        "collection_info": null
    },
    {
        "title": "泸江亭",
        "author": "虞允文",
        "content": "映水林峦影颠倒，济川舟楫势峥嵘。\n东行万里欲乘兴，更待一篙春水生。",
        "dynasty": "宋",
        "collection_info": null
    },
    {
        "title": "以笔墨送周子允发策玉堂",
        "author": "刘仪凤",
        "content": "腹囊英物吐长虹，翰墨区区有底功。\n也要同盟作旗鼓，三山直上一帆风。",
        "dynasty": "宋",
        "collection_info": null
    },
    {
        "title": "咏范志玄",
        "author": "刘仪凤",
        "content": "谁家游冶郎，闯首窥幽闼。\n但见脸如花，不知心似铁。\n一夕变其躯，雪姿映云髮。\n昔为桃李姿，今作松篁节。",
        "dynasty": "宋",
        "collection_info": null
    },
    {
        "title": "饮王龟龄瑞白堂秉烛观跳珠分韵得珠字",
        "author": "刘仪凤",
        "content": "别来世故朝昏殊，相与言之汗模糊。\n两翁得酒促坐席，感深念极气欲苏。\n箨龙亦解作水供，细绎寻丈如渴乌。\n衣巾生秋背毛竖，金石相印环佩趋。\n江山豪壮旁尊俎，醉中频贯纍纍珠。\n此时一事復挂口，为乐未竟成喑呜。\n夔州忧民困汤火，润泽有志无坦途。\n眼前焦熬十万户，欠伸戏笑皆霑濡。\n自操量鼓入官廪，不输一钱分水符。\n读书功名无表畔，久矣俗吏轻吾儒。",
        "dynasty": "宋",
        "collection_info": null
    },
    {
        "title": "自归州陆行至夔州  其一",
        "author": "刘仪凤",
        "content": "户口村无几，犁锄力不堪。\n林荒樗栎寿，月黑虎狼贪。\n幽绝云眠稳，清閒谷饮甘。\n故山深未极，壤断盖茅庵。",
        "dynasty": "宋",
        "collection_info": null
    },
    {
        "title": "自归州陆行至夔州  其二",
        "author": "刘仪凤",
        "content": "旷野无人宿，危亭犯雨过。\n岭云堆屃赑，剎海现兜罗。\n酒触秋怀壮，天留暮色多。\n不胜行役苦，裁入竹枝歌。",
        "dynasty": "宋",
        "collection_info": null
    },
    {
        "title": "句",
        "author": "刘仪凤",
        "content": "嘉陵从东来，水上山突兀。\n松竹相蔽亏，烟霞互明灭。",
        "dynasty": "宋",
        "collection_info": null
    },
    {
        "title": "和曾几留客亭  其一",
        "author": "沈度",
        "content": "汩汩多尘事，长怀鸠杖游。\n每因门可款，岂为醉相留。\n静契竹林胜，幽非草树秋。\n公今国耆艾，砥柱屹中流。",
        "dynasty": "宋",
        "collection_info": null
    },
    {
        "title": "和曾几留客亭  其二",
        "author": "沈度",
        "content": "持节推仍世，林园记昔游。\n深藏事幽讨，长辔讵淹留。\n已见山无盗，欣同岁有秋。\n时容一啸咏，窃比晋名流。",
        "dynasty": "宋",
        "collection_info": null
    },
    {
        "title": "赠陈常翁",
        "author": "谢天民",
        "content": "一经教子足三冬，议论孤高有孟公。\n学到内融多乐地，心无外慕自春风。\n我惭言偃絃歌化，君在周公礼乐中。\n三百三千烦指示，许谁蹊径一源通。",
        "dynasty": "宋",
        "collection_info": null
    },
    {
        "title": "殷仲堪读书堂二首  其一",
        "author": "向子贲",
        "content": "云藏山色水连空，楼阁参差一望中。\n重作书台继前迹，几回池上想遗风。",
        "dynasty": "宋",
        "collection_info": null
    },
    {
        "title": "殷仲堪读书堂二首  其二",
        "author": "向子贲",
        "content": "山遶溪潭碧涧开，人言中有读书堂。\n仲堪出处君休问，且对溪山酒一杯。",
        "dynasty": "宋",
        "collection_info": null
    },
    {
        "title": "呈开善道谦禅师",
        "author": "释吴十三",
        "content": "元来无缝罅，触着便光辉。\n既是千金宝，何须弹雀儿。",
        "dynasty": "宋",
        "collection_info": null
    },
    {
        "title": "句",
        "author": "曹泳",
        "content": "偏宜滴漏春朝雨，尤近裴公盛德堂。",
        "dynasty": "宋",
        "collection_info": null
    },
    {
        "title": "送曹泳",
        "author": "厉德斯",
        "content": "断尾雄鸡不畏牺，凭依掇祸復何疑。\n八千里路新州瘴，归骨中原是几时。",
        "dynasty": "宋",
        "collection_info": null
    },
    {
        "title": "观古鱼鳬城",
        "author": "孙松寿",
        "content": "野寺依修竹，鱼鳬迹半存。\n高城归野壠，故国霭荒村。\n古意凭谁问，行人谩苦论。\n眼前兴废事，烟水又黄昏。",
        "dynasty": "宋",
        "collection_info": null
    },
    {
        "title": "过张白云先生故居",
        "author": "孙松寿",
        "content": "世外烟霞未易期，可人平野淡秋曦。\n篮舆出郭梦差好，竹杖临流意共迟。\n已觉此怀飞缥渺，不须明月问盈亏。\n仙翁骑鹤归来否，旧隠林高绿更奇。",
        "dynasty": "宋",
        "collection_info": null
    },
    {
        "title": "赋成都张氏蜀锦园  其一",
        "author": "孙松寿",
        "content": "池南池北蜀宫春，红湿花枝压锦城。\n袖手纵观花似笑，相看一脉话尤情。",
        "dynasty": "宋",
        "collection_info": null
    },
    {
        "title": "赋成都张氏蜀锦园  其二",
        "author": "孙松寿",
        "content": "干坤开关记王春，剑阁峥嵘拱帝城。\n不许此花归阆苑，锦台南畔古今情。",
        "dynasty": "宋",
        "collection_info": null
    },
    {
        "title": "赋成都碧鸡坊李氏石君",
        "author": "孙松寿",
        "content": "造化小儿斲山骨，几年流落蛟龙窟。\n太湖一碧浸玻璃，澜吞浪吐穷奔突。\n瑰奇未许困泥沙，漂出江皋空㟮屼。\n清寒偃蹇如高人，肯向蓬蒿念埋没。\n曩闻上苑饶奇珍，千形万状高嶙峋。\n当年搜索困山海，氊包席裹车辚辚。\n规模岂但肖五岳，气象直欲凌三神。\n一朝胡马窥城下，例随矢石荒荆榛。\n怜君分落幽人手，不逐尔辈污尘垢。\n首阳寂寞伯夷清，潇湘冷落三闾瘦。\n李侯胸中饱云梦，得君不用斯琼玖。\n馆之旧隠与周旋，竹士松宾三益友。\n相看一洗名利心，眉宇更清元德秀。\n君今几世德未衰，霜寒玉立癯而寿。\n咄嗟世眼多嗜好，玩形忘理十八九。\n奇章所蓄森琅玕，名标甲乙空纷然。\n到溉奇礓高崒嵂，一掷徒为负进钱。\n石君于汝非不厚，较其所得无何有，愿公世济此君为不朽。",
        "dynasty": "宋",
        "collection_info": null
    },
    {
        "title": "赋张白云先生故居溪上菊",
        "author": "孙松寿",
        "content": "金衣绿裳仙，不嗅春风余。\n飘摇清江练，服佩玄圃珠。\n欲骖冲霄鸾，鞭起横海鱼。\n天游浩无际，妙寄良可娱。",
        "dynasty": "宋",
        "collection_info": null
    },
    {
        "title": "赋蘧仙观古楠",
        "author": "孙松寿",
        "content": "风雨纵横八面看，巍然此柱欲擎天。\n壮心已与云龙会，弹指消摩八百年。",
        "dynasty": "宋",
        "collection_info": null
    },
    {
        "title": "纪申提学高行",
        "author": "孙松寿",
        "content": "忆昔儿童饱梨栗，斑衣偃伏先君侧。\n每闻正色说我翁，口口奇奇长太息。\n先君墓草今芊芊，尚想遗言过庭日。\n恨无佳传掬芳馨，洗我肝心百非僻。\n一朝幽镌晃入手，刓忍如怀夜光璧。\n男儿大节要奇伟，一日成就天所锡。\n我翁当年鸾鹤雏，一别旧巢无处觅。\n桑弧射处掩蓬蒿，独把窅窊飞俊翮。\n杨宗不绝仅如线，大义欲归归不得。\n凝香夜半祷灵空，愿杨有子归宫室。\n果然天助两飞鸿，翁喜当兴子云宅。\n绛霄回首拟归来，抚我恩深重嗟惜。\n弃官十载营旨甘，送死养生无一失。\n寸心安矣指白云，百拜双亲泪濡席。\n茅檐虽陋生处所，此心不以万钟易。\n几年夜泪湿衾裯，今作儿啼情自适。\n登堂悲喜动行人，里巷喧呼手加额。\n珠还合浦已无憾，老蚌沙泥忍遗逸。\n穷檐忽见相抱持，孺慕丹心始云毕。\n一子来归咏白华，三家孝爱融春色。\n雍容去就良可观，无乃扶持有神物。\n始知造化惜颓波，畀以难能令一出。\n玉堂丈人风教手，一日得之几折屐。\n何不荐之陛下圣，蜀有孝子声藉藉。\n奇人异行感至尊，凤诏褒华宠其实。\n人间一日传万口，坐使浇风四方激。\n佥谋方欲置廊庙，病卧王州嗟易箦。\n短生梦幻何足悲，此念未随生死隔。\n百身莫赎叹朝露，端合天公任其责。\n真人慨念录其孤，椽笔大书光史策。\n丈夫乃尔亦何憾，鬼哭人号空怨忆。\n萧萧绿野长安道，万里羁魂动行客。\n只今四海归宗议，字字秋霜凛寒日。\n一言我欲招翁魂，香骨有灵宜可格。\n圣朝当今以孝治，好树丰碑旌洁白。\n磨崖百丈置岩阿，当有山灵夜呵诘。\n诸郎况是足风规，请叩帝阍为此策。\n长使千秋孝子碑，屹与岷峩对翁室。",
        "dynasty": "宋",
        "collection_info": null
    },
    {
        "title": "句",
        "author": "萧肃",
        "content": "钟声出峡口，塔影落潭心。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释元妙",
        "content": "黄昏鸡报晓，半夜日头明。\n惊起雪狮子，瞠开红眼睛。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释元妙",
        "content": "南泉肚裏饱齁齁，庄主虽饥解点头。\n侍者只闻歌乐响，不知洪饮在高楼。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释元妙",
        "content": "万卷诗书，一时头角，纔跨宗门，便施谋略。\n古归宗，真老作。\n只顾满弯弓，不知谁见双雕落。\n绝毫绝釐，如山如岳。\n堂堂气宇冠儒林，浩浩清风播寥廓。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释元妙",
        "content": "常侍举笔，万事皆吉。\n直下承当，急急如律。\n米胡参官，忘前失后。\n且告贵人，为我相救。",
        "dynasty": "宋",
        "collection_info": null
    },
    {
        "title": "句",
        "author": "姚小彭",
        "content": "山接衡湘多爽气，湖如杭颍共佳名。",
        "dynasty": "宋",
        "collection_info": null
    },
    {
        "title": "罗浮",
        "author": "郑康佐",
        "content": "泰华端培塿，罗浮霄汉邻。\n俯视云烟飞，冠盖摩星辰。\n凝神想至道，窈窕难具陈。\n未究访安期，伫立空逡巡。",
        "dynasty": "宋",
        "collection_info": null
    },
    {
        "title": "卓锡泉",
        "author": "郑康佐",
        "content": "大士西方来，诛茆老幽麓。\n振锡风云上，飞泉涌山腹。\n一泓自清甘，千里田畴足。\n源深而流长，何必贵川渎。",
        "dynasty": "宋",
        "collection_info": null
    },
    {
        "title": "蓬莱阁",
        "author": "郑康佐",
        "content": "独占林泉胜，金碧耀青冥。\n凭阑俯八极，缥缈降玉京。\n羣仙日往还，箫韶闻九成。\n鸾凤为君导，恍然游蓬瀛。",
        "dynasty": "宋",
        "collection_info": null
    },
    {
        "title": "铁桥",
        "author": "郑康佐",
        "content": "青蜺跨两山，龙凤互撑拄。\n颉颃来双鳬，孰云通步武。\n壶中杳霭閒，遐想神仙侣。\n梦锡九霞丹，翩翩游紫府。",
        "dynasty": "宋",
        "collection_info": null
    },
    {
        "title": "水帘洞",
        "author": "郑康佐",
        "content": "仙人开碧户，玉溜泻潺淙。\n飞流散珠玑，洒落随天风。\n三伏不知暑，有如水晶宫。\n平生邱壑性，歌啸翠微中。",
        "dynasty": "宋",
        "collection_info": null
    },
    {
        "title": "石楼",
        "author": "郑康佐",
        "content": "危桥横碧汉，隠约山之巅。\n下窥沧海大，宇宙相连延。\n天风吹寒水，恍惚游飞仙。\n飘飘吹凌虚，还为尘俗牵。",
        "dynasty": "宋",
        "collection_info": null
    },
    {
        "title": "夜乐池",
        "author": "郑康佐",
        "content": "清籁起虚壑，笙竽惊夜眠。\n音调自谐畅，恍如奏钧天。\n真仙聚临赏，鸾鹤舞蹁跹。\n凌晨日杲杲，濯缨弄潺湲。",
        "dynasty": "宋",
        "collection_info": null
    },
    {
        "title": "邝仙骑牛石",
        "author": "郑康佐",
        "content": "横笛骑青牛，岩扉自开闢。\n倏然乘风驭，云收烟灭迹。\n真人不可见，空遗旧泉石。\n我来独徘徊，日暮千山碧。",
        "dynasty": "宋",
        "collection_info": null
    },
    {
        "title": "葛仙祠",
        "author": "郑康佐",
        "content": "乘云朝太清，烟霞锁故宅。\n逍遥十洲上，遂与人寰隔。\n泉石独泠泠，遗竈粲朱碧。\n欲追汗漫游，安得生羽翮。",
        "dynasty": "宋",
        "collection_info": null
    },
    {
        "title": "黄野人庵",
        "author": "郑康佐",
        "content": "至人隠洞天，苍苔满涧石。\n长啸响空岩，咫尺云雾隔。\n白鹤未归来，何以慰晨夕。\n流泉自涓涓，秋宵山月白。",
        "dynasty": "宋",
        "collection_info": null
    },
    {
        "title": "白云庵谒先君寺丞诗",
        "author": "郑康佐",
        "content": "清癯野鹤姿，问道羽衣客。\n白云濯飞泉，青霞窥裂石。\n閒猿啸清晓，药鸟鸣日夕。\n幽人不可见，百拜访遗迹。",
        "dynasty": "宋",
        "collection_info": null
    },
    {
        "title": "雍千秋有东岩诗信师古和之矣次其韵",
        "author": "侯宾",
        "content": "漥山插曾云，古诗荫修柏。\n琅玕缭疏垣，为供窗户碧。\n地灵轻俗驾，尽扫尘埃迹。\n一新堂殿容，共诧今胜昔。\n朅来厕嘉践，深衣曳方舄。\n荒□障□风，积润藓侵壁。\n可人茶供甘，乳窦出寒液。\n□龛明石像，断碑摸铁画。\n湍江激崩岸，道路几更易。\n羣山碧参差，眼境多克获。\n穷幽老不能，负我登山屐。\n狂歌击唾壶，醉墨纷狼藉。",
        "dynasty": "宋",
        "collection_info": null
    },
    {
        "title": "和元微之春游韵寄洪景伯",
        "author": "李端民",
        "content": "东阁经年别，穷愁客路难。\n望尘惊岳峙，怀旧各云散。\n茵醉恩逾厚，樯敧兴未残。\n冯唐嗟已老，范叔敢言寒。\n玉烛调魁柄，阳春在笔端。\n应怜扫门役，白首滞江干。",
        "dynasty": "宋",
        "collection_info": null
    },
    {
        "title": "瑞岩夜闻声有感",
        "author": "李端民",
        "content": "苍宫环合碧崔嵬，风动空山隠转雷。\n逸响已随天籁发，余音犹和玉琴哀。\n夜阑谁辨龙蛇势，岁久俱为栋柱材。\n拟欲寻声问卢老，耳根清浄了无猜。",
        "dynasty": "宋",
        "collection_info": null
    },
    {
        "title": "题上方壁",
        "author": "李端民",
        "content": "寓居萧寺便为家，问舍求田事未涯。\n平昔孤踪犹可表，少年豪气不须夸。\n雪消野径生春荠，风动荒林噪晚鸦。\n极目悠然千里思，祇将诗句傲烟霞。",
        "dynasty": "宋",
        "collection_info": null
    },
    {
        "title": "留题浄应寺",
        "author": "李端民",
        "content": "方床藤枕梦蘧蘧，睡足高堂乐有余。\n茶乳泛瓯香篆息，明窗重理读残书。",
        "dynasty": "宋",
        "collection_info": null
    },
    {
        "title": "储福宫玉真公主像",
        "author": "胡叔豹",
        "content": "弃形如遗但养神，阿兄烂醉梨园春，人百撼之耳不闻。\n何物女子乃独醒，径来穷山卧白云，不见渔阳胡马尘。",
        "dynasty": "宋",
        "collection_info": null
    },
    {
        "title": "句  其一",
        "author": "胡叔豹",
        "content": "宫徙渎山方得地，阁藏宸翰不知年。",
        "dynasty": "宋",
        "collection_info": null
    },
    {
        "title": "句  其二",
        "author": "胡叔豹",
        "content": "先生只此在山中，莫道云深不知处。",
        "dynasty": "宋",
        "collection_info": null
    },
    {
        "title": "冬",
        "author": "吴曾",
        "content": "看了青灯梦不成，东风辊雪落寒声。\n半生客裏无穷恨，告诉梅花说到明。",
        "dynasty": "宋",
        "collection_info": null
    },
    {
        "title": "罗山",
        "author": "吴曾",
        "content": "儿时闻罗山，窟穴居神仙。\n念念每欲往，终为俗累牵。\n兹晨復何夕，风日媚晴暄。\n偶与二三子，径来践前言。\n崎岖涉冈涧，峭蒨凌云烟。\n崖断或如泻，坡平俄若川。\n有泉何自来，但觉声涓涓。\n萦纡若蛇走，往注山腹田。\n徘徊一濯足，入袖风翩翩。\n俄登最高岭，中观屋数椽。\n嶙峋老石像，摩挲不记年。\n桃花破丛菅，一笑为嫣然。\n石屏与翠壁，拥从相后先。\n物色恣观览，万界满眼前。\n适问同游人，兹为第几天。\n不然何秀拔，不与众峰连。\n长安在何许，无乃落日边。\n十年苦抢攘，战血腥戈鋋。\n谁知尘外客，一壑能自专。\n徜徉得此乐，疑已飘飘然。\n兹游恐难再，迟留不能前。\n如何林间月，弄影明娟娟。\n催归犹恨早，正恐陵谷迁。\n到家追悔甚，誓将世务捐。\n却寻向来路，迹断难攀援。\n春雨正蒙密，涧水鸣潺湲。\n徘徊不可上，愧尔无仙缘。",
        "dynasty": "宋",
        "collection_info": null
    },
    {
        "title": "南湖诗上晁侍郎",
        "author": "吴曾",
        "content": "已将政事继龚黄，更与风光作主张。\n见说南湖桃与李，郡人今復比甘棠。",
        "dynasty": "宋",
        "collection_info": null
    },
    {
        "title": "挽和靖先生诗三首  其一",
        "author": "吕稽中",
        "content": "往在伊川学，他时洙泗传。\n从来有高第，未觉丧前贤。\n缪列三千士，于今二十年。\n山颓与梁坏，泪尽会稽前。",
        "dynasty": "宋",
        "collection_info": null
    },
    {
        "title": "挽和靖先生诗三首  其二",
        "author": "吕稽中",
        "content": "四海尊师席，斯文特未衰。\n何其两楹梦，遽使哲人萎。\n阆水从容意，稽山疾病时。\n勤勤付斯道，矢死奉成规。",
        "dynasty": "宋",
        "collection_info": null
    },
    {
        "title": "挽和靖先生诗三首  其三",
        "author": "吕稽中",
        "content": "垂老朝三聘，生平食一箪。\n绝知斯道在，遗恨得时难。\n庙谨先师祀，书传后代看。\n形容铭墓石，三发喟然嘆。",
        "dynasty": "宋",
        "collection_info": null
    },
    {
        "title": "句  其一",
        "author": "孙道绚",
        "content": "别墅苍烟萦古木，寒溪白浪捲轻沙。",
        "dynasty": "宋",
        "collection_info": null
    },
    {
        "title": "句  其二",
        "author": "孙道绚",
        "content": "大虚万籁息，人散一帘斜。",
        "dynasty": "宋",
        "collection_info": null
    },
    {
        "title": "畎亩十首  其一",
        "author": "王十朋",
        "content": "畎亩有遗士，妄怀葵藿心。\n朝夕倾太阳，不耐氛秽侵。\n肝胆有古剑，愿言决群阴。\n兹志尚鬰鬰，抱膝成悲吟。",
        "dynasty": "宋",
        "collection_info": null
    },
    {
        "title": "畎亩十首  其二",
        "author": "王十朋",
        "content": "古道日云邈，古意谁復知。\n阳春漠无和，流水空含悲。\n郢曲变新调，郑声入朱丝。\n喟然三嘆余，默与羲皇期。",
        "dynasty": "宋",
        "collection_info": null
    },
    {
        "title": "畎亩十首  其三",
        "author": "王十朋",
        "content": "读书不知道，言语徒自工。\n求道匪云远，近在义命中。\n吾儒有仲尼，道德无比崇。\n传参十八章，入道知其宗。\n后学昧极致，徒知授儿童。\n孰识孝与弟，理与神明通。\n为臣不知此，事上焉能忠。",
        "dynasty": "宋",
        "collection_info": null
    },
    {
        "title": "畎亩十首  其四",
        "author": "王十朋",
        "content": "仲尼作春秋，垂训千万年。\n古者父母雠，义不共戴天。\n庄同父何在，乃与齐侯田。\n鲁国无臣子，君亲义茫然。\n齐纪不并立，诸儿得称贤。\n善恶不可掩，笔削至今传。",
        "dynasty": "宋",
        "collection_info": null
    },
    {
        "title": "畎亩十首  其五",
        "author": "王十朋",
        "content": "飞飞古帝魂，哀哀寄春怨。\n异乡节物新，故国人事变。\n诉亡谁肯怜，啼苦血空溅。\n云安再拜人，伤哉不復见。",
        "dynasty": "宋",
        "collection_info": null
    },
    {
        "title": "畎亩十首  其六",
        "author": "王十朋",
        "content": "彼微双鹡鸰，飞飞同一原。\n急难喻兄弟，义着周雅篇。\n周公代武王，大义今古传。\n人孰无兄弟，急难斯见焉。\n愿怀周公心，无媿诗人言。",
        "dynasty": "宋",
        "collection_info": null
    },
    {
        "title": "畎亩十首  其七",
        "author": "王十朋",
        "content": "竹有君子节，青青贯四时。\n桃李媚春光，千株弄妖姿。\n世眼悦繁艳，畴能赏幽奇。\n君看桃李蹊，蹄毂纷争驰。\n君看竹林下，形影谁相随。\n七贤久沦没，高躅犹可追。\n吾家植千竿，风月足自怡。\n岂不竞时好，聊为岁寒期。",
        "dynasty": "宋",
        "collection_info": null
    },
    {
        "title": "畎亩十首  其八",
        "author": "王十朋",
        "content": "兀兀窗下士，笔耕志良苦。\n黄卷对圣贤，慷慨深自许。\n一朝出干禄，得失战匈宇。\n曲意阿有司，谀言狥人主。\n贪荣无百年，贻谤有千古。\n丈夫宜自贵，清议重刀斧。",
        "dynasty": "宋",
        "collection_info": null
    },
    {
        "title": "畎亩十首  其九",
        "author": "王十朋",
        "content": "我岂不欲仕，时命不吾与。\n曷不枉尺求，权门正旁午。\n非道吾弗由，兹心已先许。\n愿言安贫贱，顺命为出处。",
        "dynasty": "宋",
        "collection_info": null
    },
    {
        "title": "畎亩十首  其一○",
        "author": "王十朋",
        "content": "儒冠误身世，偃蹇二十年。\n岂不怀明主，富贵乃在天。\n平生学忠孝，自致无由前。\n青灯照夜长，感激徒自怜。",
        "dynasty": "宋",
        "collection_info": null
    },
    {
        "title": "观国朝故事  其一",
        "author": "王十朋",
        "content": "昔在景德初，胡虏犯中原。\n朝廷用莱公，决策幸澶渊。\n高琼虽武夫，能发忠义言。\n咏诗退虏骑，用丑枢相颜。\n銮舆至北城，断桥示不还。\n一箭毙挞览，夜半却腥羶。\n至仁不忍杀，和好垂百年。\n伟哉澶渊功，天子能用贤。",
        "dynasty": "宋",
        "collection_info": null
    },
    {
        "title": "观国朝故事  其二",
        "author": "王十朋",
        "content": "昔在康定初，元昊叛西陲。\n朝廷起韩范，节制阃外师。\n二公人中龙，材畧超等夷。\n匈中百万兵，对面千里机。\n不比大老子，而令虏能欺。\n深期復灵夏，重勒燕然碑。\n军中果兴谣，西贼心胆隳。\n逆节遂称臣，战士解甲归。\n社稷安泰山，四海绝疮痍。\n堂堂宁復有，为作思贤诗。",
        "dynasty": "宋",
        "collection_info": null
    },
    {
        "title": "观国朝故事  其三",
        "author": "王十朋",
        "content": "昔在元佑初，朝廷用老成。\n元恶首窜殛，贤隽皆彙征。\n帘帏八年政，内外咸清明。\n四夷各自守，天下几太平。\n绍圣党论起，宵人坏典刑。\n二蔡唱继述，曲学尊金陵。\n忠良投海岛，党籍编姓名。\n春秋亦获罪，学者专三经。\n心术遂大坏，风俗从此倾。\n养成前日祸，中原厌羶腥。\n我欲着一书，善恶深劝惩。\n姦谀诛朽骨，潜德发幽馨。\n六贼未足罪，祸端首熙宁。",
        "dynasty": "宋",
        "collection_info": null
    },
    {
        "title": "观国朝故事  其四",
        "author": "王十朋",
        "content": "富公昔使虏，厉色争献纳。\n臣节安敢亏，君恩以死答。\n煌煌中国尊，忍为豺狼屈。\n堂堂汉使者，刚气不可折。\n斯人嗟已亡，英风復谁接。\n衔命虏庭人，偷生真婢妾。",
        "dynasty": "宋",
        "collection_info": null
    },
    {
        "title": "㶁㶁岸下水",
        "author": "王十朋",
        "content": "㶁㶁岸下水，汝流欲何之。\n但见日东注，宁有还源期。\n尼父川上嘆，逝者亦如斯。\n人生百年间，扰扰无已时。\n利名役初心，百欢无一追。\n待汝后知悔，桑榆景堪悲。\n感此盍悟彼，毋为浪吁嘻。",
        "dynasty": "宋",
        "collection_info": null
    },
    {
        "title": "宣和乙巳冬大雪次表叔贾元实韵",
        "author": "王十朋",
        "content": "天公昨夜屑琼花，三尺深深晓更加。\n柳不待春先起絮，梅非因笛自飞华。\n牧羊大窖人何在，驻马蓝关路更赊。\n安得晴天开万里，行人愁思渺无涯。",
        "dynasty": "宋",
        "collection_info": null
    },
    {
        "title": "伤时感怀  其一",
        "author": "王十朋",
        "content": "三万六千成掷梭，欢娱常少愁常多。\n干戈今日犹未定，书剑他年知若何。\n淡荡三秋冷时节，萧条万里空山河。\n伤时眼泪满襟血，更把少陵诗句哦。",
        "dynasty": "宋",
        "collection_info": null
    },
    {
        "title": "伤时感怀  其二",
        "author": "王十朋",
        "content": "帝乡五载乱离中，亿万苍生陷犬戎。\n二圣远征沙漠北，六龙遥渡浙江东。\n斩姦盍请朱云剑，射虏宜贯李广弓。\n借问秦庭谁恸哭，草茅无路献孤忠。",
        "dynasty": "宋",
        "collection_info": null
    },
    {
        "title": "驾幸温州次僧宗觉韵",
        "author": "王十朋",
        "content": "圣主南巡驻六飞，邦人咫尺见天威。\n间关高帝尚鞍马，谨厚汉光犹绛衣。\n北斗城池增王气，东瓯山水发清辉。\n伫看天仗还京阙，无復旄头彗紫微。",
        "dynasty": "宋",
        "collection_info": null
    },
    {
        "title": "次韵谦仲见寄",
        "author": "王十朋",
        "content": "湖山蓝黛青，湖水琉璃碧。\n我时湖边游，山水正秋色。\n诗翁偶乘兴，来作湖边客。\n谈锋两初交，意气已相得。\n诗坛予与盟，文会公为伯。\n豪词肆滂沛，淡语入幽寂。\n心匠巧雕斵，物态穷搜觅。\n壮哉五言城，卓尔万仞壁。\n初疑公肠胃，百怪所窟宅。\n吐气干云霄，宜欲斗霹雳。\n妙夺解牛术，奏刀声砉剨。\n我才寸莛微，洪钟讵能击。\n又如鸣蟋蟀，啾然和金石。\n未窥学藩篱，敢语讨奥赜。\n缪为马慕韩，浪作赤效白。\n奬拔非所蒙，猖狂固宜责。\n新篇又拜嘉，开缄光艳射。\n藏之比明珠，长使夜照席。\n惜哉不遇时，岂为臧仓隔。\n儒冠五十年，世路疲行役。\n操矛赴文场，战艺輙败北。\n书剑两无成，泥涂困踪迹。\n龙钟似东野，穷愁揽怀臆。\n空吟三百篇，高视古无敌。\n霜风剪林木，黄叶满泽国。\n我思公不见，羸马未能策。\n恨无神仙术，安得生两翼。\n因召管城颖，免冠加拂拭。\n书帛寄征鸿，心目两俱极。",
        "dynasty": "宋",
        "collection_info": null
    },
    {
        "title": "送凌知监赴玉环次觉无象韵",
        "author": "王十朋",
        "content": "晨兴趣行装，秋色满离席。\n悲风苦送声，短晷频移刻。\n兰舟薄暮发，去去转遐僻。\n极目望官所，沉沉烟霭积。\n清有濯缨水，白有潄齿石。\n悠然水石间，官情聊自适。\n朝焉游其南，暮焉戏其北。\n彼微山中鸟，亦将识公德。\n公无赋归去，田园付人役。",
        "dynasty": "宋",
        "collection_info": null
    },
    {
        "title": "答毛唐卿虞卿借昌黎集",
        "author": "王十朋",
        "content": "予少不知学古难，学古直欲学到韩。\n柰何韩实不易学，怛觉昼夜心力殚。\n茫然故步亦已失，有类寿陵学邯郸。\n虽然予心未肯已，尚欲勉强求其端。\n跬步不休效驽马，千里未至空长嘆。\n羡君兄弟俱早慧，家学岂止传柔温。\n圣经贤传饫已久，百家诸子皆蠹残。\n学文要须学韩子，此外众说徒曼曼。\n韩子皇皇慕仁义，力排佛老回狂澜。\n三百年来道益贵，太山北斗世仰观。\n我生于今望之远，时时开卷相欣懽。\n岂惟庐陵惜旧本，我亦惜此祇自看。\n子今欲假敢违命，愿子宝之同琅玕。",
        "dynasty": "宋",
        "collection_info": null
    },
    {
        "title": "辛亥九日侍家君同孙子渊子昭子尚登高于家之东山时菊花未开坐客皆以为恨至十月望独步东篱下见前日青枝已烂熳矣东坡云凉天佳月即中秋菊花开日乃重阳不以日月断也于是命酒肴呼邻里饮于丛畔云",
        "author": "王十朋",
        "content": "前日重阳日，与客同登翫。\n有酒无菊花，把杯一长嘆。\n良辰苦易失，十月今又半。\n缅焉想前游，独到东篱畔。\n鲜鲜霜中菊，满地金钱粲。\n我思东坡言，隣里乃相唤。\n斩新作重九，不以日月断。\n人生贵适意，世俗岂能绊。\n遇酒即欢乐，取醉期烂熳。\n羲和驭白日，疾剧走丸弹。\n百年能几何，不饮乃痴汉。",
        "dynasty": "宋",
        "collection_info": null
    },
    {
        "title": "次韵季仲默见寄",
        "author": "王十朋",
        "content": "予少择交游，有友四五子。\n仲默姿不凡，好学喜观史。\n寄我新诗章，我惊欲掩耳。\n昔日心未降，而今已降矣。\n我久事章句，滋味一杯水。\n平生况多愚，于己不自揣。\n林间等蝉噪，井底作蛙视。\n今焉见君诗，吾诚二虫比。\n岂敢妬且热，低头拜不止。\n思欲和其音，兀坐輙忘起。\n沉吟竟不成，徒觉倦两髀。\n从今焚笔砚，不復坐书几。",
        "dynasty": "宋",
        "collection_info": null
    },
    {
        "title": "题湖边庄",
        "author": "王十朋",
        "content": "十里青山荫碧湖，湖边风物画难如。\n夕阳茅舍客沽酒，明月小桥人钓鱼。\n旧卜草庄临水竹，来寻野叟问耕锄。\n他年待挂衣冠后，乘兴扁舟取次居。",
        "dynasty": "宋",
        "collection_info": null
    },
    {
        "title": "湖边怀刘谦仲",
        "author": "王十朋",
        "content": "湖山如画水如蓝，杖屦湖边酒半酣。\n往事萧条谁共说，旧游零落我何堪。\n炎凉世态从他变，生死交情祇自谙。\n诗客有魂招不得，秋风依旧满江南。",
        "dynasty": "宋",
        "collection_info": null
    },
    {
        "title": "寄孙永之",
        "author": "王十朋",
        "content": "咏歌沂水舞雩风，气压当时冠与童。\n人似贾生年更少，家传孙绰赋尤工。\n孤罴傲兀深丛裏，一鹗轩昂众鸟中。\n早取功名寄衣钵，古来相种出山东。",
        "dynasty": "宋",
        "collection_info": null
    },
    {
        "title": "寄毛虞卿",
        "author": "王十朋",
        "content": "文会今年喜重寻，葭姿玉质又同林。\n弟兄并秀如君少，朋友相知独我深。\n一别几劳终夜梦，相逢更话百年心。\n长卿赋有凌云志，却笑区区蚓窍吟。",
        "dynasty": "宋",
        "collection_info": null
    },
    {
        "title": "次韵虞卿送别",
        "author": "王十朋",
        "content": "喜君直谅更多闻，共惜光阴寸与分。\n萤照夜窗纔暖席，蝉吟秋树又离群。\n尊前忍听阳关曲，江上愁看日暮云。\n别后谁能慰牢落，锦囊长带故人文。",
        "dynasty": "宋",
        "collection_info": null
    },
    {
        "title": "次韵刘方叔见寄",
        "author": "王十朋",
        "content": "交情贵久岂须频，我辈尤宜率且真。\n子政有孙诚益友，长卿何代乏诗人。\n论文初喜逢知己，言志深期共致身。\n箕斗相望正南北，颍川何夕聚荀陈。",
        "dynasty": "宋",
        "collection_info": null
    },
    {
        "title": "寄方叔",
        "author": "王十朋",
        "content": "故人一别路漫漫，又觉春生到水村。\n鱼跃雁飞空注目，柳开梅落自消魂。\n唱酬应有诗千首，谈笑长怀酒一尊。\n正是刚肠九回处，子规声断月黄昏。",
        "dynasty": "宋",
        "collection_info": null
    },
    {
        "title": "潘岐哥",
        "author": "王十朋",
        "content": "君不见凤之雏，骥之子，潘家岐哥无乃是。\n鹤溪仙子降英灵，雁荡名山钟秀美。\n颜色纯明白玉璞，精神皎洁秋江水。\n胸中之气已吞牛，开眼睛光如虎视。\n此儿奇绝非常儿，小子观人盖多矣。\n宁非汉代偷桃朔，别是唐家谪仙李。\n愚知先生百不忧，但患此儿名盛耳。\n先生才高爵未绾，頼渠力振家声起。\n鹿岩他日筑高门，车马煌煌塞闾里。",
        "dynasty": "宋",
        "collection_info": null
    },
    {
        "title": "赠余取新",
        "author": "王十朋",
        "content": "小邑那能敌大邦，与君角力固非双。\n气骄欲纵偏师战，势屈翻求北面降。\n深惧操戈重入室，自惭阁笔久临窗。\n定知纸价从今贵，余子诗名满蜃江。",
        "dynasty": "宋",
        "collection_info": null
    },
    {
        "title": "次韵昝监务早梅",
        "author": "王十朋",
        "content": "群芳避路放梅开，奔走游人满砌苔。\n半树溪边衝雪破，一枝头上带春回。\n月移瘦影供吟兴，风荐幽香袭酒杯。\n刚被西湖都道尽，至今诗客句难裁。",
        "dynasty": "宋",
        "collection_info": null
    },
    {
        "title": "寄贾一节",
        "author": "王十朋",
        "content": "无奈穷冬易感伤，况添离别助凄凉。\n五更月残频成梦，十里青山几断肠。\n短棹未乘晨雪去，尺书聊遣暮鸿将。\n少年勉力亲灯火，要使家声继洛阳。",
        "dynasty": "宋",
        "collection_info": null
    },
    {
        "title": "孙子尚过明庆以诗见招未及往次韵",
        "author": "王十朋",
        "content": "剡溪未起子猷寻，空对溪山恨满襟。\n孤雁远来天杳杳，故人相望雪深深。\n思君一日成三岁，寄我行书直万金。\n惆怅今宵一尊酒，自邀明月伴孤斟。",
        "dynasty": "宋",
        "collection_info": null
    },
    {
        "title": "送子尚如浙西",
        "author": "王十朋",
        "content": "嗟我穷居海之角，人物素殊邹鲁俗。\n年虽及冠无交游，孤陋寡闻嗟独学。\n闭门不出长太息，思得其人共磨琢。\n孙子往从西北来，头角轩轩真一鹗。\n飘飘逸气凌云霄，凛凛高谈吐锋锷。\n文辞翰墨两奇绝，世上群儿徒碌碌。\n我昔风期一相遇，欣然握手论心腹。\n衡茅三度枉车轩，书剑连年共灯烛。\n论交自喜得房杜，言志端能效来郝。\n长篇短韵迭赓唱，明月清风共斟酌。\n囊无一钱身不忧，食止一箪贫自乐。\n有友如君復何憾，百不为多一已足。\n今焉舍我将何之，遂使江乡復萧索。\n南国初寒旅雁来，吴江已冷丹枫落。\n惜君不尽与君别，兀坐无言情更恶。\n干戈未息行路难，胡马今独饮河洛。\n京国有家归未得，钱塘此去仍栖託。\n会须徒步谒天子，慨然一吐胸中畧。\n请缨缚虏壮志士，庶使平时语无怍。\n相将暖律破寒梅，驿筒远寄无辞数。",
        "dynasty": "宋",
        "collection_info": null
    },
    {
        "title": "怀子尚",
        "author": "王十朋",
        "content": "满眼干戈行路难，故人千里驻征鞍。\n几劳终日驰魂梦，安得乘风插羽翰。\n水北山南春寂寂，天涯海角路漫漫。\n欲凭人寄新消息，手把梅枝仔细看。",
        "dynasty": "宋",
        "collection_info": null
    },
    {
        "title": "乐清僧寮有过客钱之翰题二绝有伤时之嘆因次其韵  其一",
        "author": "王十朋",
        "content": "终日伤心泪溅花，干戈满眼恨无涯。\n衣冠南渡如东晋，安得车书混一家。",
        "dynasty": "宋",
        "collection_info": null
    },
    {
        "title": "乐清僧寮有过客钱之翰题二绝有伤时之嘆因次其韵  其二",
        "author": "王十朋",
        "content": "功名谁復汉嫖姚，壮士逢时岂惮劳。\n半夜飞来看宝剑，此身端许掷鸿毛。",
        "dynasty": "宋",
        "collection_info": null
    },
    {
        "title": "读亲征诏书二首  其一",
        "author": "王十朋",
        "content": "逆虏何时正典刑，久闻诸将拥彊兵。\n中原未雪十年耻，圣主自劳千里征。\n楚国羣臣谁恸哭，杜陵野客自吞声。\n君恩压顶丘山重，命掷鸿毛未是轻。",
        "dynasty": "宋",
        "collection_info": null
    },
    {
        "title": "读亲征诏书二首  其二",
        "author": "王十朋",
        "content": "诸将年来已极荣，回看烟阁欠功名。\n八年犹未平淮甸，一战那能復帝京。\n畎亩忠臣自忧国，闾阎小子妄谈兵。\n凭谁决得天河水，一洗干坤万里清。",
        "dynasty": "宋",
        "collection_info": null
    },
    {
        "title": "次韵题曹大夫怀忠阁",
        "author": "王十朋",
        "content": "小阁谁怀畎亩情，遥瞻天日眼增明。\n平生忧国丹心在，一饭思君血泪横。\n豊沛功臣真有种，并汾壮士素蜚声。\n区区问舍求田者，应被元龙一笑轻。",
        "dynasty": "宋",
        "collection_info": null
    },
    {
        "title": "闻韩帅世忠退保丹阳远近忧惧州县议结乡兵以备不虞闾巷少年贯弓走马若有得色感而有作",
        "author": "王十朋",
        "content": "逆虏纵横未剪齐，王师退保浙江西。\n羽书日报犹未息，戎捷远来何太稽。\n千里战云新鬼哭，满天阴雨夜乌啼。\n臂弓腰箭谁家子，竟日鸣鞭跃马蹄。",
        "dynasty": "宋",
        "collection_info": null
    },
    {
        "title": "和刘方叔溪上一绝",
        "author": "王十朋",
        "content": "杖屦徘徊驻碧溪，遥看飞瀑下崔嵬。\n乘槎欲访吹箫客，烟草茫茫没旧台。",
        "dynasty": "宋",
        "collection_info": null
    },
    {
        "title": "和方叔见赠二绝  其一",
        "author": "王十朋",
        "content": "相对清谈味有余，始知胜读十年书。\n尘襟不用频挥麈，自有清风为扫除。",
        "dynasty": "宋",
        "collection_info": null
    },
    {
        "title": "和方叔见赠二绝  其二",
        "author": "王十朋",
        "content": "一舍萧然学有余，窗间遮眼尽文书。\n已将事业盟灯火，万事何烦酒破除。",
        "dynasty": "宋",
        "collection_info": null
    },
    {
        "title": "得陈商霖书",
        "author": "王十朋",
        "content": "山馆无人慰索居，喜君交契有终初。\n扁舟方起雪溪兴，尺素又传鱼腹书。\n炊黍定寻前日约，题诗宁怨故人踈。\n好来相共亲灯火，可惜青春度莫虚。",
        "dynasty": "宋",
        "collection_info": null
    },
    {
        "title": "昔与南浦刘谦仲大梁孙子尚游自刘死横阳孙亦有浙西之役交旧零落为之慨然感而有作",
        "author": "王十朋",
        "content": "刘翁泯泯已新鬼，孙子飘飘犹旅人。\n诗酒旧游谁在眼，江山回首自伤神。\n招魂拟向横阳道，有梦长飞霅水滨。\n死者不生生者别，死生离别两沾巾。",
        "dynasty": "宋",
        "collection_info": null
    },
    {
        "title": "次韵李刑曹病起书怀",
        "author": "王十朋",
        "content": "中原回首尚尘飞，书剑南来早识机。\n方事高眠学安石，却愁多病似王徽。\n肠枯谩有书千卷，腰瘦难胜带十围。\n志士未逢聊尔耳，古人何用泣牛衣。",
        "dynasty": "宋",
        "collection_info": null
    },
    {
        "title": "又用前韵",
        "author": "王十朋",
        "content": "文园病思乱如飞，禅榻逍遥谩息机。\n渐喜珠丝封药裹，未容鹤髮上簪徽。\n酒能伐性聊须止，碁恐劳神未敢围。\n惟有诗怀禁不得，任他憔瘦不胜衣。",
        "dynasty": "宋",
        "collection_info": null
    },
    {
        "title": "送曹大夫赴行在所",
        "author": "王十朋",
        "content": "西北连年杀气高，群盗横行如猬毛。\n廉颇李牧不世出，吾皇侧席心焦劳。\n汾阳自古多壮士，曹侯意气千人豪。\n年今四十犹偃蹇，拊髀长叹淹龙韬。\n慨然挥袂谒行在，报国已淬腰间刀。\n登坛拜将预指日，看君举手清风涛。",
        "dynasty": "宋",
        "collection_info": null
    },
    {
        "title": "送表叔贾元范赴省试",
        "author": "王十朋",
        "content": "河东先生才行高，昔游太学联烝髦。\n雄文伟论万人敌，糠秕歆向奴刘曹。\n抟风自许九万里，肯作斥鷃游蓬蒿。\n礼闱一战果得隽，妙割不折庖丁刀。\n礼部无端抑韩子，至今士论犹嗷嗷。\n霜蹄暂蹶志益锐，不学郊岛徒悲号。\n圣君图治方侧席，兹復下诏求贤豪。\n壮怀思雪会稽耻，广场猛效兰皋鏖。\n焚舟决胜在此举，乡闾属望心焦劳。\n天庭射策决素藴，忠言为国驱腥臊。\n区区一第溷君耳，要将事业窥伊皋。\n琼林宴罢跃归骑，熏风拂面吹恩袍。",
        "dynasty": "宋",
        "collection_info": null
    },
    {
        "title": "答季仲宜",
        "author": "王十朋",
        "content": "我昔从君伯氏游，短素长笺日唱酬。\n凌云健笔驱山丘，欲追李杜参曹刘。\n子今又復振风流，可人一气真吾俦。\n明珠白璧蒙暗投，自揣无堪但增羞。\n君家棠棣才俱优，吾知徐公百不忧。\n更能勉力追前修，俯舍青紫何须求。",
        "dynasty": "宋",
        "collection_info": null
    },
    {
        "title": "夜听双瀑同刘方叔毛虞卿联句",
        "author": "王十朋",
        "content": "夜静双瀑喧，遥闻疑雨来。\n涧壑生清风，襟宇捐纤埃。\n飞鸣撼半空，暗想飘琼瑰。\n前观阻步屧，侧耳成徘徊。\n萧然山馆间，此兴何悠哉。\n子晋不復见，月白空萧台。",
        "dynasty": "宋",
        "collection_info": null
    },
    {
        "title": "对月同方叔联句",
        "author": "王十朋",
        "content": "与君坐阶除，遥望海上月。\n试举太白杯，借问几圆缺。\n人生易分散，动作隔年别。\n今宵对婵娟，莫放酣歌绝。",
        "dynasty": "宋",
        "collection_info": null
    },
    {
        "title": "游箫峯",
        "author": "王十朋",
        "content": "蜡屐穿云去，山深喜路通。\n人家烟色裏，古寺水声中。\n金溅星犹在，丹成竈已空。\n吹箫人不见，台下想仙风。",
        "dynasty": "宋",
        "collection_info": null
    },
    {
        "title": "题双瀑",
        "author": "王十朋",
        "content": "瀑水箫峯下，灵源不可寻。\n倚天双宝剑，点石万星金。\n势合鲸鲵斗，声联虎豹吟。\n我来游胜境，洗耳听清音。",
        "dynasty": "宋",
        "collection_info": null
    },
    {
        "title": "送刘方叔兼简全之",
        "author": "王十朋",
        "content": "相见无多日，依前又素居。\n断魂梅的皪，过眼柳萧踈。\n疋马来时路，征鸿别后书。\n君归见温叟，为我问何如。",
        "dynasty": "宋",
        "collection_info": null
    },
    {
        "title": "送陈商霖",
        "author": "王十朋",
        "content": "相逢犹未欵，作别太匆匆。\n日落江东莫，人归冀北空。\n音尘应暂隔，谈笑更谁同。\n回首箫峰外，明朝我亦东。",
        "dynasty": "宋",
        "collection_info": null
    },
    {
        "title": "昼卧书怀",
        "author": "王十朋",
        "content": "书斋终日无人过，闭户便便事高卧。\n炎蒸烁体汗流珠，蚊蚋费拍蝇劳驱。\n南窗清风可供客，一枕万钱无计得。\n梦魂未到乡无何，起来搔首空吟哦。",
        "dynasty": "宋",
        "collection_info": null
    },
    {
        "title": "用前韵赠刘全之",
        "author": "王十朋",
        "content": "一声啼鸟檐间过，唤起幽人午窗卧。\n瓮头一滴价如珠，穷愁衮衮凭谁驱。\n溪畔相逢尽诗客，豪迈独输刘梦得。\n篇章自有神谁何，讵须元白参吟哦。",
        "dynasty": "宋",
        "collection_info": null
    },
    {
        "title": "有客赠酒同舍终夕尽欢復用前韵",
        "author": "王十朋",
        "content": "浊醪不向墙头过，吏部方思瓮间卧。\n书斋得酒胜得珠，万事尽向杯中驱。\n坐中俱是高阳客，一笑相逢宁易得。\n明朝酒醒奈愁何，劝君莫惜同吟哦。",
        "dynasty": "宋",
        "collection_info": null
    },
    {
        "title": "復用前韵",
        "author": "王十朋",
        "content": "岁月侵寻等闲过，草庐尚作南阳卧。\n报国未为蛇吐珠，许身定与谁齐驱。\n谩比凌云词赋客，意气飘飘真自得。\n金溪风月价几何，要须买断共吟哦。",
        "dynasty": "宋",
        "collection_info": null
    },
    {
        "title": "戏酬毛虞卿见和",
        "author": "王十朋",
        "content": "杜门不愿高轩过，聊学东山谢公卧。\n伤时泪泣鲛人珠，挥毫写懑风雨驱。\n友生笑我为狂客，齐楚未须论失得。\n他年功业定如何，醉中细把君诗哦。",
        "dynasty": "宋",
        "collection_info": null
    },
    {
        "title": "怀归预别同舍",
        "author": "王十朋",
        "content": "长念双亲垂素髮，不奉甘旨今数月。\n溪山虽好何如归，吾心已逐秋云飞。\n欲别良朋重呜咽，催人啼鸟声何切。\n明日琴书随我东，何如尊酒重相逢。",
        "dynasty": "宋",
        "collection_info": null
    },
    {
        "title": "寄僧觉无象",
        "author": "王十朋",
        "content": "我昔居鹿岩，时来潜涧游。\n西坡访觉老，终日为迟留。\n高谈穷古今，满坐风生秋。\n令我名利心，一听浑欲休。\n论诗出古律，有唱无不酬。\n篇章溢缣素，锦绣烂然浮。\n此老岂易得，当于前辈求。\n吾生限太晚，见师已白头。\n儒释道不同，相从苦无由。\n三年游金溪，兀坐颜常愀。\n出门无游从，独赋临清流。\n金溪可无僧，孰是西坡俦。\n深房锁花木，妙供罗珍羞。\n益作潜涧思，刚肠如转辀。\n魂梦不自禁，夜夜飞山陬。\n前日遇诸涂，一笑忘百忧。\n相视未及语，归袖风飕飕。\n别来能几时，不觉岁月遒。\n闻师结莲社，旦莫事真修。\n我狂似灵运，此志那能投。",
        "dynasty": "宋",
        "collection_info": null
    },
    {
        "title": "秋日山林即事次叔父宝印师韵  其一",
        "author": "王十朋",
        "content": "萧萧苹末生秋声，登临遐想兰台英。\n天高气清水碧色，明月相映光如琼。\n脱叶翩翻下深樾，莲社高人诗兴发。\n讲外吟余心更闲，白云满袖眠禅窟。\n竹径通幽人不来，鸟鸣山静独徘徊。\n应笑世间名利客，一生扰扰徒悲哀。",
        "dynasty": "宋",
        "collection_info": null
    },
    {
        "title": "秋日山林即事次叔父宝印师韵  其二",
        "author": "王十朋",
        "content": "清凉涤烦襟，尘虑脱心境。\n山城过踈雨，水国生新景。\n虫鸣月满林，雁度云横岭。\n感物夜九起，谋身日三省。\n平生功名心，鬰鬰犹未逞。\n深美白云人，身闲时自永。",
        "dynasty": "宋",
        "collection_info": null
    },
    {
        "title": "和怀孙子尚二绝  其一",
        "author": "王十朋",
        "content": "泽国萧萧晚吹凉，东篱黄菊为谁香。\n故人一别路千里，夜雨何时更对床。",
        "dynasty": "宋",
        "collection_info": null
    },
    {
        "title": "和怀孙子尚二绝  其二",
        "author": "王十朋",
        "content": "记得年时访我游，壁间文字数行留。\n溪山风月依然好，不对芳尊又一秋。",
        "dynasty": "宋",
        "collection_info": null
    },
    {
        "title": "季令生日",
        "author": "王十朋",
        "content": "佳气光芒蔼剑池，庆门呈瑞应熊罴。\n人间秋色平分际，天上冰轮欲满时。\n何处楚丘占季子，自应无忌似牢之。\n姮娥预把蟾宫桂，岁岁飘香荐寿巵。",
        "dynasty": "宋",
        "collection_info": null
    },
    {
        "title": "徐丞生日",
        "author": "王十朋",
        "content": "日月俱阳节物新，先期谁应菊花辰。\n未于崧岳生贤佐，且向柯山出异人。\n月吐霜天钟气象，江涵秋水聚精神。\n华堂献寿人多少，尽是明朝落帽宾。",
        "dynasty": "宋",
        "collection_info": null
    },
    {
        "title": "思友",
        "author": "王十朋",
        "content": "夜雨暗点滴，窗风冷掀翻。\n藜床卧幽独，好梦俄惊残。\n故人在何处，远隔烟水村。\n欹枕不復见，伤心涕汍澜。",
        "dynasty": "宋",
        "collection_info": null
    },
    {
        "title": "县学落成百韵",
        "author": "王十朋",
        "content": "炎正中微后，皇家再造年。\n斯文天未丧，吾道圣相传。\n黼扆端周冕，岩廊拱舜絃。\n宸章丽朝日，奎画焕中天。\n贾马朝丹阙，皇夔捧御筵。\n云龙庆相遇，星凤快争先。\n金马袍披锦，戎亭帐褫氊。\n崇儒符汉武，復古慕周宣。\n方议成均制，仍增博士员。\n伫观旗茷茷，行贲帛戋戋。\n词赋扬群彦，贤良策万全。\n圜桥汉亿万，鼓箧鲁三千。\n狂客休歌凤，骚人肯钓鳊。\n文风畅蛮貊，士气压腥羶。\n王化诚无外，吾邦素自偏。\n鱼盐人竞习，刀笔世相沿。\n甘学樊迟稼，纷求许汜田。\n揶揄戏缝掖，膜呗奉真诠。\n未振寒乡陋，那经杀气缠。\n闾阎森白刃，庠序燎寒烟。\n断简嗟何考，青衿痛自怜。\n诗存伤瓠叶，礼废忆豚肩。\n磬碎交州石，弓焚矍相弦。\n水流空涣涣，草碧自芊芊。\n有识思兴起，无知分弃捐。\n桑弧谁復射，城阙孰思还。\n弟子贫原宪，先生冷郑虔。\n嗣音几泯灭，素业遂迍邅。\n屡应三年诏，曾微万选钱。\n龙门无几到，虎榜不多联。\n愈赋徒伤感，郊肠厌炒煎。\n儒冠空嘆误，铁砚莫知研。\n白日非偏照，寒灰自不然。\n百年嗟委靡，今日幸夤缘。\n令尹真人杰，同僚命世贤。\n崔丞老文学，梅尉旧神仙。\n乐善诚何笃，承流志更专。\n下车伤弊俗，修泮慕遗编。\n浮议畴能夺，良谋断不愆。\n商财方萃聚，卜日肯迁延。\n役命诸生董，基谋爽垲迁。\n邓林搜蓊鬰，淇竹翦婵娟。\n秘殿雄千尺，修廊跨百廛。\n虹梁挂天宇，云栋轶星躔。\n缥缥飞鸳瓦，沉沉耀采椽。\n沚茂春色早，坛杏午阴圆。\n方沼分寒溜，明窗瞰碧涟。\n前山昂马首，胜地夺龙眠。\n瀑水灵源近，箫峯秀色妍。\n规模何廓廓，气象更绵绵。\n先圣风流远，新宫象貌鲜。\n森罗龙衮列，肃穆雁行连。\n剑佩星辰上，丹青日月边。\n衣裳明黼黻，冠冕饰纮綖。\n祀事修崇报，心斋务至蠲。\n新仪仍再习，吉日已重涓。\n漏箭催庭燎，鸾刀待饩牵。\n充庭端弁服，夹道拥车骈。\n秉笏趍帷幄，升阶省豆笾。\n馨香登黍稷，肥腯荐牲牷。\n蔬撷罗芹藻，鱼羞备薧鱻。\n牺尊澄玉液，宝篆喷龙涎。\n荐裸仍更貌，观瞻竞曲拳。\n礼文稽戴郑，乐舞奏韶卷。\n设礼筵初秩，登门屦已填。\n盍簪联桂玉，纫佩杂兰荃。\n饰喜捐丝竹，论文具管笺。\n献酬咸偻伛，进退各周旋。\n挥麈谈飞屑，濡毫思涌泉。\n妙词歌郢客，醉墨洒张颠。\n共喜从于迈，俱忘咏式遄。\n武纷堂上接，衣拥坐隅褰。\n父鄙金籯满，师夸腹笥便。\n雩风开性柳，教雨长材楩。\n鼓瑟求曾点，攀鳞至闵骞。\n水平翻振鹭，天阔戾飞鸢。\n鶑思友迁木，骅群尽着鞭。\n草空收七壁，雀过堕三鳣。\n道也将行矣，辰乎盍勉旃。\n搜寻罗简札，点勘费丹铅。\n洁浄穷爻象，温柔考注笺。\n典谟稽古学，仓制究残编。\n异教排韩子，遗绖抱玉川。\n壮夫羞篆刻，童子悟幽玄。\n道德勤钻仰，文章变俨骈。\n科名真溷尔，翰墨盖游焉。\n雪耻终兴越，成功必覇燕。\n真成两阙里，别是一陶甄。\n化出文翁表，功居范宁前。\n声莘终不朽，琬琰岂须镌。\n未学成鸠拙，穷居类兔跧。\n肠枯无锦绣，门冷乏貂蝉。\n箪食虽云乐，藜床已厌穿。\n室空司马壁，食窘鲁公饘。\n误拜殽陵赐，长怀渭水畋。\n断絃音寂寞，抱玉涕潺湲。\n览镜时犹在，焚舟志益坚。\n燕归欣遇厦，鱼得敢忘筌。\n愿赴功名会，终归造化权。\n唯凭大炉火，早晚铸颜渊。",
        "dynasty": "宋",
        "collection_info": null
    },
    {
        "title": "送刘方叔季文游鴈山",
        "author": "王十朋",
        "content": "二客骚肠不耐秋，飘然蜡屐去寻幽。\n荡中若要穷青眼，岩下先须问白头。\n诗社不容添异姓，名山应岂遇清流。\n会须乘兴天台去，涧水桃花访旧游。",
        "dynasty": "宋",
        "collection_info": null
    },
    {
        "title": "游西岑遇雨",
        "author": "王十朋",
        "content": "西岑风物秋更嘉，杖藜出郭欢无涯。\n深村有酒隔烟渚，共乘小艇穿芦花。\n罗裙绰约越溪女，茅舍迫窄吴侬家。\n床头新酿喜正熟，千金倒瓮倾流霞。\n天公妬我一日乐，俄然雨脚来如麻。\n醉归扶路泥没股，冠巾不整头鬖髿。\n人生贵在适意耳，安能局缩身如蜗。\n杖头有钱即相觅，明日更泛仙源槎。",
        "dynasty": "宋",
        "collection_info": null
    },
    {
        "title": "幽居三咏 修竹",
        "author": "王十朋",
        "content": "我得家传好此君，剩栽干挺拂青云。\n尘埃不扫自然去，风月有余谁可分。\n万箨苍龙春后见，满轩鸣玉夜深闻。\n时时助我毫端兴，宜与江山共策勋。",
        "dynasty": "宋",
        "collection_info": null
    },
    {
        "title": "幽居三咏 黄杨",
        "author": "王十朋",
        "content": "兵火回头二十年，吾家此树实青氊。\n儿时尚及见封植，乱后那知独保全。\n虽荷生成能蓊鬰，不轻剪拂岂团圆。\n主翁不忍加斤斧，旧物于人最可怜。",
        "dynasty": "宋",
        "collection_info": null
    },
    {
        "title": "幽居三咏 丁香花",
        "author": "王十朋",
        "content": "玄冬万木落如扫，苦恨江梅开不早。\n谁言菊后便无花，更有丁香慰枯槁。\n雨膏碧叶剪琉璃，风荐幽葩喷龙脑。\n小轩深院夜凄清，月白霜寒天色好。\n素面含情宋玉愁，仙肌带湿真妃澡。\n何人为取药中名，端为花能除病恼。\n我时独步琼枝边，相向无言意倾倒。\n临风三嗅更徘徊，研墨为花加品藻。",
        "dynasty": "宋",
        "collection_info": null
    },
    {
        "title": "郑丞生日  其一",
        "author": "王十朋",
        "content": "九日人间气象新，郑公家诞少康成。\n玉山肌骨侵人莹，秋水精神照坐明。\n奕世簪缨真烜赫，冲天头角正峥嵘。\n愿公此日身长健，醉把茱萸泛寿觥。",
        "dynasty": "宋",
        "collection_info": null
    },
    {
        "title": "郑丞生日  其二",
        "author": "王十朋",
        "content": "贤关当日厕英游，意气轩轩压辈流。\n心授广文真翰墨，家传北海旧春秋。\n棠阴惠爱留三邑，莲幕声名重一州。\n宾客盈门望推毂，蓝田松竹可能留。",
        "dynasty": "宋",
        "collection_info": null
    },
    {
        "title": "县学别同舍",
        "author": "王十朋",
        "content": "萧瑟秋声起桂枝，登临谁赋送将归。\n伴人灯火情犹在，过眼烟云事已非。\n记取虀盐同冷落，忍教襟袂遽分违。\n明朝一笑江山隔，望断日边鸿雁飞。",
        "dynasty": "宋",
        "collection_info": null
    },
    {
        "title": "次韵曾尉易任青田留别",
        "author": "王十朋",
        "content": "梅仙乐教意尤勤，绛帐煎膏至夜分。\n心学尽传隋董薛，词章高压汉卿云。\n谁知有力能攘我，不许诸生久借君。\n驷马重来定何日，好看双挂散清芬。",
        "dynasty": "宋",
        "collection_info": null
    },
    {
        "title": "淫雨",
        "author": "王十朋",
        "content": "春雨无端苦浸淫，满天飞雾日光沉。\n出门蒸润濡衣重，归路泥涂没股深。\n欲与阳乌开烈艳，试呼风伯扫烦阴。\n明朝会见佳天气，只恐春归无处寻。",
        "dynasty": "宋",
        "collection_info": null
    },
    {
        "title": "仰先生挽词",
        "author": "王十朋",
        "content": "诸生衮衮登科第，造物苦公深可怜。\n身到蟾宫都几日，名书鬼录已经年。\n数同子厚无如命，才似韩公合在天。\n慎水诸生哭相向，筑场无计媿前贤。",
        "dynasty": "宋",
        "collection_info": null
    },
    {
        "title": "寄潘先生",
        "author": "王十朋",
        "content": "萧踈鬓髮老安仁，才出人头未免贫。\n书剑一生长骯脏，虀盐到处只酸辛。\n招提夜永眠无室，绛帐春寒坐乏茵。\n莫怪闇梨不具眼，先生未见宰官身。",
        "dynasty": "宋",
        "collection_info": null
    },
    {
        "title": "次韵潘先生莫春感怀见寄",
        "author": "王十朋",
        "content": "缅想长安觉夜长，先生投老困文场。\n几吟白雪眠萧寺，谁荐凌云达未央。\n鼠目麞头多富贵，兔葵燕麦自悲伤。\n感春情思如云乱，排闷题诗寄草堂。",
        "dynasty": "宋",
        "collection_info": null
    },
    {
        "title": "至乐斋读书",
        "author": "王十朋",
        "content": "权门迹不到，颜巷自安贫。\n独与圣贤对，更于灯火亲。\n夜观常及子，昼讽直从寅。\n莫恨成名晚，诗书不负人。",
        "dynasty": "宋",
        "collection_info": null
    },
    {
        "title": "用前韵酬昌龄弟",
        "author": "王十朋",
        "content": "原宪曾非病，陈平岂久贫。\n路遥骐骥困，原近鹡鸰亲。\n窗几坐穷夕，更筹听报寅。\n田园劳尔辈，媿是素餐人。",
        "dynasty": "宋",
        "collection_info": null
    },
    {
        "title": "怀孙子尚",
        "author": "王十朋",
        "content": "孙郎何事久无书，又见青春柳拂渠。\n千里阻山仍阻水，三年无鴈亦无鱼。\n弟兄官况宁多好，囊橐年来莫久虚。\n海角天涯两形影，别时长记涕涟如。",
        "dynasty": "宋",
        "collection_info": null
    },
    {
        "title": "怀姜渭叟兼简谢守中用前韵",
        "author": "王十朋",
        "content": "姜郎何事久无书，令君青春最忆渠。\n别后又孤诗与酒，怪来都断雁并鱼。\n守株身世俱非巧，画餠声名总是虚。\n隔壁惠连无恙否，池塘春草句何如。",
        "dynasty": "宋",
        "collection_info": null
    },
    {
        "title": "怀刘方叔兼简全之用前韵",
        "author": "王十朋",
        "content": "刘郎何事久无书，梦裏频频却见渠。\n往事真同塞翁马，此身何异蠹书鱼。\n严亲白髮皆如许，吾辈青春度莫虚。\n意气飘飘羡温叟，凌云词赋压相如。",
        "dynasty": "宋",
        "collection_info": null
    },
    {
        "title": "述怀",
        "author": "王十朋",
        "content": "吾年三十百无堪，世事如麻总未谙。\n杨子家贫那嗜酒，卢仝丁白更添男。\n回头场屋心几折，混迹泥涂分固甘。\n頼有东皋遗业在，剩栽桑柘教妻蚕。",
        "dynasty": "宋",
        "collection_info": null
    },
    {
        "title": "夜雨述怀",
        "author": "王十朋",
        "content": "夜深风雨撼庭芭，唤起新愁似乱麻。\n梦觉尚疑身是蝶，病苏方悟影非蛇。\n浇肠竹叶频生翚，照眼银缸自结花。\n我在故乡非逆旅，不烦杜宇唤归家。",
        "dynasty": "宋",
        "collection_info": null
    },
    {
        "title": "送元范赴省",
        "author": "王十朋",
        "content": "清峭霜天振羽翰，共观一鹗气轩轩。\n愿将拄腹书千卷，尽作忧时策万言。\n请繫单于同太傅，不阿人主异公孙。\n龙头素是君家物，又见传呼贾状元。",
        "dynasty": "宋",
        "collection_info": null
    },
    {
        "title": "送刘政孙",
        "author": "王十朋",
        "content": "蚤岁声蜚舍法中，漕台前日始收功。\n辛勤半世虀盐学，慷慨平生畎亩忠。\n作佛肯居灵运后，登仙更与阮郎同。\n琼林宴罢游天禄，太一然藜定照公。",
        "dynasty": "宋",
        "collection_info": null
    },
    {
        "title": "送刘全之",
        "author": "王十朋",
        "content": "綵衣堂上别慈颜，匹马扬鞭指帝关。\n千里清风生腋下，十分黄气满眉间。\n手探春信寻梅去，袖带天香折桂还。\n定向蓬莱燕仙侣，为言子晋在江山。",
        "dynasty": "宋",
        "collection_info": null
    },
    {
        "title": "前诗送三乡文行虽各献芹然非所以勉子大夫茂明大对之意更为古诗一章",
        "author": "王十朋",
        "content": "逆胡残喘仍跳梁，中兴事业犹渺茫。\n当今取士异平日，非为故事开科场。\n庙堂方讳口打贼，翻抵正论为猖狂。\n纷纷儿辈苟富贵，妄引申伯深阿王。\n公孙老儒亦曲学，不敢正色言尧汤。\n徒令天下慷慨士，肝胆一剑生光芒。\n前年胡公以言逐，言今已验官未復。\n近日径山缘赋诗，裹头衣白投荒服。\n忠良自此多结舌，道路相看徒以目。\n谁能言事如靖康，陈东已死欧阳戮。\n国家养士恩至渥，千戈不废菁莪育。\n诸公报国当如何，莫把刚肠慕粱肉。\n丈夫一第何足道，幸勿以此存怀抱。\n贾生当献太息流涕痛哭书，更施三表五饵请为属国繫单于。\n大刘小刘展尽畎亩惓惓忠，弘恭石显辈视之当与奴仆同。",
        "dynasty": "宋",
        "collection_info": null
    },
    {
        "title": "咏柳",
        "author": "王十朋",
        "content": "东君于此最钟情，粧点村村入画屏。\n向我无言眉自展，与人非故眼犹青。\n萦牵别恨丝千尺，断送春光絮一亭。\n叶底黄鹂音更好，隔溪烟雨醉时听。",
        "dynasty": "宋",
        "collection_info": null
    },
    {
        "title": "次韵潘先生寒食有感  其一",
        "author": "王十朋",
        "content": "花媚韶光柳弄烟，箫声处处卖饧天。\n谁知子厚怀桑梓，北望长号又一年。",
        "dynasty": "宋",
        "collection_info": null
    },
    {
        "title": "次韵潘先生寒食有感  其二",
        "author": "王十朋",
        "content": "无頼杨花趁暖风，旅中节物与愁逢。\n一声杜宇啼春怨，知在花梢第几重。",
        "dynasty": "宋",
        "collection_info": null
    },
    {
        "title": "次韵潘先生寒食有感  其三",
        "author": "王十朋",
        "content": "人间寒食几经年，甲子谁能记后先。\n且尽一杯蓝尾酒，莫将身事恼生前。",
        "dynasty": "宋",
        "collection_info": null
    },
    {
        "title": "悼僧德芬  其一",
        "author": "王十朋",
        "content": "身着方袍十一年，缁林头角稍轩轩。\n参禅早悟前三旨，学道思归不二门。\n花落絮飞浮世尽，风清月白片心存。\n异时我作高僧传，为记严公有此孙。",
        "dynasty": "宋",
        "collection_info": null
    },
    {
        "title": "悼僧德芬  其二",
        "author": "王十朋",
        "content": "妙龄萧洒脱尘笼，高揖禅林话苦空。\n万水千山新道眼，一瓶二钵旧家风。\n圆镜肇论能知趣，笔法诗章稍自工。\n圆泽精魂定何所，想随流水到天童。",
        "dynasty": "宋",
        "collection_info": null
    },
    {
        "title": "悼禅法师",
        "author": "王十朋",
        "content": "阁中高隠岁华深，龟鹤精神老不侵。\n宝剑妙传驱鬼术，灵丹长有济人心。\n弥明石鼎方联句，弘景袈裟遽掩衾。\n借问青牛何处去，九天云路杳难寻。",
        "dynasty": "宋",
        "collection_info": null
    },
    {
        "title": "毛虞卿见过",
        "author": "王十朋",
        "content": "故人访吾庐，况是清和节。\n高槐绿成阴，芳草碧未歇。\n携手山间行，清兴浩然发。\n呼童具鷄黍，浊酒醅初泼。\n贫居媿荒凉，野蔌草罗列。\n盘实饤梅豆，蔬餐荐薇蕨。\n主礼虽甚微，客色未尝觖。\n醉翁山水意，不为壶觞设。\n蟹眼煎新汲，雀舌烹春撷。\n浇君文字肠，掉我清谈舌。\n人生会面难，岁月易飘忽。\n君姑为我留，怱怱莫言别。",
        "dynasty": "宋",
        "collection_info": null
    },
    {
        "title": "读孙子尚旧所寄书",
        "author": "王十朋",
        "content": "故人之书不易得，片纸隻字皆可惜。\n收拾永为巾笥藏，纵得千金不愿易。\n开缄展转时一读，读未能终泪横臆。\n之人门地盛衣冠，万里家居帝王宅。\n干戈缭绕飘吾乡，倾盖论交似畴昔。\n我年初冠君犹少，握手游从忝联璧。\n金溪风月供醉吟，君唱我酬常即席。\n君诗句句清且新，高压曹刘倒元白。\n我才短浅何足论，彊伴宁容小生敌。\n追风骏足横海鳞，暂困盐车与污泽。\n掉头一去不可寻，南北茫茫烟水隔。\n往年雁字时復传，近日诗筒杳难觅。\n眼中不见故人面，纸上空怀故人迹。\n人生会合能几回，一别八年同瞬息。\n我去无由君不来，尊酒相逢更何夕。",
        "dynasty": "宋",
        "collection_info": null
    },
    {
        "title": "宋彦才挽词",
        "author": "王十朋",
        "content": "德着吾乡月旦评，丘园萧散傲虚名。\n袍虽不夺诗尤好，秋不曾悲赋自清。\n早挂儒冠知有命，晚凭贝叶悟无生。\n人间月落天池后，定向维摩顶上行。",
        "dynasty": "宋",
        "collection_info": null
    },
    {
        "title": "宋孺人挽词",
        "author": "王十朋",
        "content": "晚岁归来奉伯鸾，力将勤俭济艰难。\n鹿车共挽甘从鲍，熊胆亲调欲慕韩。\n镜裏玉容犹未老，梦中银漏忽惊残。\n通家贱子非房杜，长记登门酒尽欢。",
        "dynasty": "宋",
        "collection_info": null
    },
    {
        "title": "先君子去世五十日孤某入四友室睹平生遗迹哀号痛哭绝而復苏既而书四十字以寄罔极之思",
        "author": "王十朋",
        "content": "先子神何在，人亡迹尚存。\n业余经史案，趣寄圣贤尊。\n榻冷宁欹枕，堂虚已盖棺。\n晨昏徒泣血，无路报深恩。",
        "dynasty": "宋",
        "collection_info": null
    },
    {
        "title": "李府君挽词",
        "author": "王十朋",
        "content": "利涂名路两崎嵚，甘向田园事陆沉。\n一顷膏腴生计足，四时香火佛缘深。\n筑门东海于公意，教子燕山窦老心。\n衔涕为公铭隠德，不缘谀墓欲黄金。",
        "dynasty": "宋",
        "collection_info": null
    },
    {
        "title": "陈景公挽词  其一",
        "author": "王十朋",
        "content": "冠玉堂堂骨相奇，起家消息露蓍龟。\n齿牙不妄千金诺，度量难窥万顷陂。\n车辙过门多长者，箕裘传业有佳儿。\n西园新卜松楸地，记得公颜向此怡。",
        "dynasty": "宋",
        "collection_info": null
    },
    {
        "title": "陈景公挽词  其二",
        "author": "王十朋",
        "content": "先子于公分颇深，晚年出处恨商参。\n虽修北海通家好，未遂香山会老心。\n尽道吉人俱未艾，谁知凶讣遽相寻。\n三年落尽思亲泪，今日登门又满襟。",
        "dynasty": "宋",
        "collection_info": null
    },
    {
        "title": "次韵万乔年李唐英二绝  其一",
        "author": "王十朋",
        "content": "七贤林下共忘机，更有新诗为发挥。\n竹叶一尊添逸兴，熏风吹散脸红微。",
        "dynasty": "宋",
        "collection_info": null
    },
    {
        "title": "次韵万乔年李唐英二绝  其二",
        "author": "王十朋",
        "content": "黉舍炎炎畏日长，竹亭取次纳新凉。\n文章风月须兼美，莫使时人恨海棠。",
        "dynasty": "宋",
        "collection_info": null
    },
    {
        "title": "送章生端武",
        "author": "王十朋",
        "content": "麟经绝笔今几年，学者异说何纷然。\n操矛入室务相伐，谁能浚井得美泉。\n梅溪野人独好古，遗经独抱期心传。\n从予讲论有赵陆，得趣往往忘蹄筌。\n章生妙龄固可畏，圣经贤传思穷研。\n赢粮远来若有意，席未及暖俄言还。\n岂厌先生纸上语，奥境不见徒留连。\n春秋明日遂东矣，情钟我辈徒拳拳。",
        "dynasty": "宋",
        "collection_info": null
    },
    {
        "title": "送罗生少陆",
        "author": "王十朋",
        "content": "罗生黄山来，从我梅溪游。\n齿髮最年少，学问能自修。\n短檠照深夜，细字书蝇头。\n大业心欲潜，遗编力旁搜。\n新文有佳趣，日进殊未休。\n吾愧河汾翁，子学常与收。\n行将拭老眼，万里看骅骝。\n一叶下庭皋，大火当西流。\n遥望河阳云，俄登李膺舟。\n交朋重惜别，挽袖终不留。\n吾肠百炼刚，亦作茧绪抽。\n籍也不吾叛，寻盟定高秋。",
        "dynasty": "宋",
        "collection_info": null
    },
    {
        "title": "送茹生履",
        "author": "王十朋",
        "content": "灯火勤劳觉瘦生，望云心断涕从横。\n贤关春信无多日，手折梅花赠子行。",
        "dynasty": "宋",
        "collection_info": null
    },
    {
        "title": "乙丑冬罢会呈诸友",
        "author": "王十朋",
        "content": "缪意开家塾，微才愧斗筲。\n虽逃有若叱，宁兑孝先嘲。\n尚頼知心友，能全耐久交。\n殷勤惜别意，终日在梅梢。",
        "dynasty": "宋",
        "collection_info": null
    },
    {
        "title": "江上遇风二绝  其一",
        "author": "王十朋",
        "content": "薄暮登舟海飓生，短蓬欹侧浪峥嵘。\n江神正好怜行客，莫待他时却世情。",
        "dynasty": "宋",
        "collection_info": null
    },
    {
        "title": "江上遇风二绝  其二",
        "author": "王十朋",
        "content": "弭棹干门浪未平，同舟太半已山行。\n自惭不是娄师德，免葬江鱼頼友生。",
        "dynasty": "宋",
        "collection_info": null
    },
    {
        "title": "宿黄岩妙智院",
        "author": "王十朋",
        "content": "问讯开山始，于今二百年。\n径幽微见竹，社废尚遗莲。\n观颂思元老，游庵忆旧禅。\n怱怱一宿客，未尽涤尘缘。",
        "dynasty": "宋",
        "collection_info": null
    },
    {
        "title": "过黄岩",
        "author": "王十朋",
        "content": "三日离家客，悠然觉路长。\n梅花十里眼，竹叶一杯肠。\n诗思贪佳境，眉头忆故乡。\n江山看未足，回首隔沧浪。",
        "dynasty": "宋",
        "collection_info": null
    },
    {
        "title": "宿庆善寺",
        "author": "王十朋",
        "content": "刚被篙工误，迟留一日装。\n川涂隔浩渺，灯火乱昏黄。\n呼仆回行李，寻僧宿上方。\n山前十里雪，夜入梦魂香。",
        "dynasty": "宋",
        "collection_info": null
    },
    {
        "title": "过天台",
        "author": "王十朋",
        "content": "目逆神仙路，丹成未暇跻。\n雪深封佛壠，云暗锁桃溪。\n流水无还有，乱山高復低。\n欲寻刘阮洞，归路恐成迷。",
        "dynasty": "宋",
        "collection_info": null
    },
    {
        "title": "过新昌",
        "author": "王十朋",
        "content": "杖屦登关岭，山行无住时。\n客情浑在眼，乡思苦关眉。\n石现金仙像，溪蟠阮肇祠。\n越山都几点，收拾上新诗。",
        "dynasty": "宋",
        "collection_info": null
    },
    {
        "title": "观石佛",
        "author": "王十朋",
        "content": "土木涂金巧逼真，总随浮幻化埃尘。\n何人着意镌山骨，长现金刚不坏身。",
        "dynasty": "宋",
        "collection_info": null
    },
    {
        "title": "戴溪亭",
        "author": "王十朋",
        "content": "高士逃名隠此溪，凭栏遐想独徘徊。\n不知吾祖乘舟后，得得谁从雪裏来。",
        "dynasty": "宋",
        "collection_info": null
    },
    {
        "title": "曹娥庙",
        "author": "王十朋",
        "content": "恸哭无寻处，投江竟得尸。\n风高烈女传，名重外孙碑。\n荒草没孤冢，洪涛舂古祠。\n怀沙为谁死，翻媿是男儿。",
        "dynasty": "宋",
        "collection_info": null
    },
    {
        "title": "宿驿奥",
        "author": "王十朋",
        "content": "未是他乡客，思家已断魂。\n明朝春色好，宿处近花村。",
        "dynasty": "宋",
        "collection_info": null
    },
    {
        "title": "题灵峰三绝  其一",
        "author": "王十朋",
        "content": "家在梅溪水竹间，穿云蜡屐可曾闲。\n雁山新入春游眼，却笑平生未见山。",
        "dynasty": "宋",
        "collection_info": null
    },
    {
        "title": "题灵峰三绝  其二",
        "author": "王十朋",
        "content": "洞中大士半千身，住世端能了世因。\n应笑玉箫峰下客，马蹄长践利名尘。",
        "dynasty": "宋",
        "collection_info": null
    },
    {
        "title": "题灵峰三绝  其三",
        "author": "王十朋",
        "content": "三宿灵峰不为禅，茶瓯随分结僧缘。\n明朝杖屦丹丘去，带得烟霞过海船。",
        "dynasty": "宋",
        "collection_info": null
    },
    {
        "title": "出雁山",
        "author": "王十朋",
        "content": "三宿山中始出山，出山心尚在山间。\n浮名夺我林泉趣，不及高僧一味闲。",
        "dynasty": "宋",
        "collection_info": null
    },
    {
        "title": "关岭遇雪",
        "author": "王十朋",
        "content": "路近剡溪春雪深，此行有媿子猷寻。\n驱驰千里争蜗角，孤负扁舟自在心。",
        "dynasty": "宋",
        "collection_info": null
    },
    {
        "title": "过鑑湖  其一",
        "author": "王十朋",
        "content": "谁把青铜铸鑑湖，湖光冷浸越王都。\n东风二月西游客，买得扁舟入画图。",
        "dynasty": "宋",
        "collection_info": null
    },
    {
        "title": "过鑑湖  其二",
        "author": "王十朋",
        "content": "春水如天浪未生，扁舟真在鑑中行。\n渔人不问君王觅，占得湖光亦自荣。",
        "dynasty": "宋",
        "collection_info": null
    },
    {
        "title": "月夜独酌",
        "author": "王十朋",
        "content": "月色撩人不忍眠，杖头独挂百青钱。\n一杯竹叶那能醉，浇起乡心更黯然。",
        "dynasty": "宋",
        "collection_info": null
    },
    {
        "title": "太学寄梦龄昌龄弟",
        "author": "王十朋",
        "content": "东望家山几断魂，白云飞尽路漫漫。\n须知太学虀盐味，不似亲闱菽水欢。\n事业未应孤铁砚，弟兄犹喜尽儒冠。\n行飞直待秋风便，好作排空雁字看。",
        "dynasty": "宋",
        "collection_info": null
    },
    {
        "title": "丁卯秋赴鹿鸣宴次太守赵殿撰韵",
        "author": "王十朋",
        "content": "食苹开燕副招求，梦草诗成宠士流。\n要得异才联虎榜，亦容下客盗狐裘。\n早修慧业钦灵运，妄赞元经媿子游。\n刺史笑谈风满席，定应吹拂到瀛洲。",
        "dynasty": "宋",
        "collection_info": null
    },
    {
        "title": "赴省治装有感",
        "author": "王十朋",
        "content": "记得离家柳未黄，归来三径菊花香。\n一年强半身为客，席未遑安又趣装。",
        "dynasty": "宋",
        "collection_info": null
    },
    {
        "title": "再过雁山三绝 大龙湫",
        "author": "王十朋",
        "content": "龙大那容在此湫，银河得得为飞流。\n好乘风雨昂头角，直到天池最上头。",
        "dynasty": "宋",
        "collection_info": null
    },
    {
        "title": "再过雁山三绝 天柱峯",
        "author": "王十朋",
        "content": "女蜗石烂若为修，四海咸怀杞国忧。\n谁识山中真柱石，擎天功业胜伊周。",
        "dynasty": "宋",
        "collection_info": null
    },
    {
        "title": "再过雁山三绝 天聪洞",
        "author": "王十朋",
        "content": "重华疑到此山中，凿石疏岩达四聪。\n端为草茅忧世士，不教无路献孤忠。",
        "dynasty": "宋",
        "collection_info": null
    },
    {
        "title": "思归",
        "author": "王十朋",
        "content": "窗外西风竹数竿，秋声终夜趣归鞍。\n吾庐此去八百里，归到家时天未寒。",
        "dynasty": "宋",
        "collection_info": null
    },
    {
        "title": "别太学同舍",
        "author": "王十朋",
        "content": "二年客贤关，倾盖皆故人。\n况我同舍郎，何异手足亲。\n虀盐共牢落，灯火同悲辛。\n坐觉岁月忘，所頼朋友仁。\n西风起天末，淅沥吹江苹。\n思归适所愿，惜别还霑巾。\n祖席歌骊驹，别肠转车轮。\n离索恐孤陋，重来约新春。",
        "dynasty": "宋",
        "collection_info": null
    },
    {
        "title": "戊辰闰八月归临安观旧题修竹黄杨丁香慨然有感復书三绝于后  其一",
        "author": "王十朋",
        "content": "吾家风物富檀栾，最爱青青耐岁寒。\n千里归来面苍玉，不烦时復报平安。",
        "dynasty": "宋",
        "collection_info": null
    },
    {
        "title": "戊辰闰八月归临安观旧题修竹黄杨丁香慨然有感復书三绝于后  其二",
        "author": "王十朋",
        "content": "同日种松今合抱，后来栽柳已参天。\n笑看轩外黄杨树，我亦如君厄闰年。",
        "dynasty": "宋",
        "collection_info": null
    },
    {
        "title": "戊辰闰八月归临安观旧题修竹黄杨丁香慨然有感復书三绝于后  其三",
        "author": "王十朋",
        "content": "蕙兰憔悴菊萎秋，叶底藏春已数头。\n诗客不知花韵别，却言空结雨中愁。",
        "dynasty": "宋",
        "collection_info": null
    },
    {
        "title": "次韵宝印叔题止庵三绝  其一",
        "author": "王十朋",
        "content": "凿石依山作小庵，花香入座月侵檐。\n虽然眼界无多地，解使人天竞耸瞻。",
        "dynasty": "宋",
        "collection_info": null
    },
    {
        "title": "次韵宝印叔题止庵三绝  其二",
        "author": "王十朋",
        "content": "容膝茅庵不妄开，欲令人悟止由来。\n箇中妙意知谁解，多作休休莫莫猜。",
        "dynasty": "宋",
        "collection_info": null
    },
    {
        "title": "次韵宝印叔题止庵三绝  其三",
        "author": "王十朋",
        "content": "晚学无由识道真，前贤未许继芳尘。\n道从何进从何止，敢叩无为绝学人。",
        "dynasty": "宋",
        "collection_info": null
    },
    {
        "title": "翁府君挽词",
        "author": "王十朋",
        "content": "场屋收功不在身，兰馨玉润总奇人。\n过庭诗礼家风变，坦腹门阑喜气新。\n华屋产芝虽美瑞，白头生齿误青春。\n篮舆方起南游兴，无奈今年岁在辰。",
        "dynasty": "宋",
        "collection_info": null
    },
    {
        "title": "十月十九日雷二十一日雪",
        "author": "王十朋",
        "content": "前日始惊雷失令，今朝忽见雪漫天。\n寒窗夜拥黄紬坐，闲读春秋隠九年。",
        "dynasty": "宋",
        "collection_info": null
    },
    {
        "title": "次韵表叔余叔成示儿",
        "author": "王十朋",
        "content": "父子乃天性，钟情谁不然。\n教之以义方，先贤有名言。\n日严在所尚，私念宜舍旃。\n君子不自教，遣随师友肩。\n青紫乃余事，要当知圣贤。\n居家务孝弟，立行防悔愆。\n穷当慕颜回，达勿为公孙。\n庶几幼所学，终身可行焉。\n不见下邳丈，秀发从妙年。\n束书入贤关，日与英隽联。\n忽作何蕃归，甘旨奉晨昏。\n丘园事高尚，腹笥常便便。\n过庭有奇儿，诗礼得家传。\n勉哉尊所闻，慎勿学乡原。",
        "dynasty": "宋",
        "collection_info": null
    },
    {
        "title": "表叔陈景韶挽词  其一",
        "author": "王十朋",
        "content": "问舍求田事，元龙意本轻。\n功名孤壮志，诗酒送平生。\n李密伤为弟，刘牢喜有甥。\n诗书已三世，二子盍升卿。",
        "dynasty": "宋",
        "collection_info": null
    },
    {
        "title": "表叔陈景韶挽词  其二",
        "author": "王十朋",
        "content": "先友嗟无几，公今亦古人。\n平门散车辙，蕃榻锁埃尘。\n甚媿常公厚，深知管子贫。\n平生谈笑地，感激泪沾巾。",
        "dynasty": "宋",
        "collection_info": null
    },
    {
        "title": "咏述师葡萄",
        "author": "王十朋",
        "content": "柱杖拈余戏插泥，草龙珠帐挂檐西。\n荔枝体物差胜枣，毕竟俱非善品题。",
        "dynasty": "宋",
        "collection_info": null
    },
    {
        "title": "十一月七日东山省坟因思先子昔年题壁有山光水色两依依之句，旧屋已坏墨迹不留山水依然感叹不已因成一绝",
        "author": "王十朋",
        "content": "松楸一见一伤心，亭院凄凉惨树阴。\n记得先君旧题壁，水光山色恨难禁。",
        "dynasty": "宋",
        "collection_info": null
    },
    {
        "title": "寄万大年",
        "author": "王十朋",
        "content": "九万程遥共退飞，江南竹叶后先归。\n儒冠到底输纨袴，关吏还应笑布衣。\n虽欠姓名联桂籍，不妨欢笑奉亲闱。\n殷勤尊酒论文约，却恨还乡与愿违。",
        "dynasty": "宋",
        "collection_info": null
    },
    {
        "title": "万季梁和诗留别再用前韵",
        "author": "王十朋",
        "content": "三年燕雁不同飞，一笑相逢慰远归。\n搜我肺肠茶着令，饮君文字酒淋衣。\n诗方唱和如仙馆，人遽飘零似省闱。\n毕竟此心元不别，祇应形影暂相违。",
        "dynasty": "宋",
        "collection_info": null
    },
    {
        "title": "将过万桥用前韵寄大年先之",
        "author": "王十朋",
        "content": "三年在阜不鸣飞，侧翅俱从旧路归。\n师德量宽真耐事，沈郎诗瘦不胜衣。\n都缘有职供甘旨，可是无心恋阙闱。\n酒发葡萄螯斫雪，定知此愿不吾违。",
        "dynasty": "宋",
        "collection_info": null
    },
    {
        "title": "种兰有感",
        "author": "王十朋",
        "content": "芝友产岩壑，无人花自芳。\n苗分郑七穆，秀发谢诸郎。\n世竞怜春色，人谁赏国香。\n自全幽静操，不采亦何伤。",
        "dynasty": "宋",
        "collection_info": null
    },
    {
        "title": "再用前韵",
        "author": "王十朋",
        "content": "谁棹深林秀，遥分奕叶芳。\n秉殊溱上客，握拟殿中郎。\n眼凈见幽韵，心清闻远香。\n当门不及种，践履恐成伤。",
        "dynasty": "宋",
        "collection_info": null
    },
    {
        "title": "三月晦日与同舍送春于梅溪因诵贾阆仙诗云三月更当三十日，风光别我苦吟身共君今夜不须睡未到晓钟犹是春时有二十八人遂以齿序分韵",
        "author": "王十朋",
        "content": "记得来时手自探，预知今日思难堪。\n树头绿暗鶑如诉，地上红多蝶尚贪。\n此夜钟声那忍听，明朝酒盏可能酣。\n却因送别还惊我，老境如蚕已食三。",
        "dynasty": "宋",
        "collection_info": null
    },
    {
        "title": "为麦祈实",
        "author": "王十朋",
        "content": "阳律临姑洗，宸心念岁饥。\n时羞方庙献，麦实为民祈。\n日暖轻花吐，风和翠浪微。\n敢言因鲔荐，愿勿作蛾飞。\n会续来牟颂，宁闻告籴讥。\n崆峒今岁熟，登荐定无违。",
        "dynasty": "宋",
        "collection_info": null
    },
    {
        "title": "次韵万先之读庄子",
        "author": "王十朋",
        "content": "庄生蔽于天，先儒已能言。\n六经有真味，奚用食马肝。\n王何佐其高，遗害今犹存。\n夫君高明士，寄趣名理间。\n恐蹈贤者过，因诗与君论。",
        "dynasty": "宋",
        "collection_info": null
    },
    {
        "title": "己巳梅溪同舍三十人其九人者游从之旧也酌别之夕独五人在焉谢子与能犹在予馆而四人者且去矣遂各以其姓赋诗送之 周仲翔",
        "author": "王十朋",
        "content": "梅溪闢家塾，辱与英俊游。\n回首五年旧，子独终始周。\n善交固耐久，厚德堪镇浮。\n异时行所藴，无媿祖绛侯。",
        "dynasty": "宋",
        "collection_info": null
    },
    {
        "title": "己巳梅溪同舍三十人其九人者游从之旧也酌别之夕独五人在焉谢子与能犹在予馆而四人者且去矣遂各以其姓赋诗送之 李大鼎",
        "author": "王十朋",
        "content": "贤哉予外兄，厚德着乡里。\n积善有天报，钟秀在吾子。\n学问如驰马，着鞭殊未已。\n西游不负盟，早早戒行李。",
        "dynasty": "宋",
        "collection_info": null
    },
    {
        "title": "己巳梅溪同舍三十人其九人者游从之旧也酌别之夕独五人在焉谢子与能犹在予馆而四人者且去矣遂各以其姓赋诗送之 许辉先",
        "author": "王十朋",
        "content": "子昔从予游，方读纸上语。\n磨砻出圭角，翦拂就规矩。\n不为中道废，当振大岳许。\n行将拭老眼，看子惊人举。",
        "dynasty": "宋",
        "collection_info": null
    },
    {
        "title": "己巳梅溪同舍三十人其九人者游从之旧也酌别之夕独五人在焉谢子与能犹在予馆而四人者且去矣遂各以其姓赋诗送之 谢鹏",
        "author": "王十朋",
        "content": "之子方妙龄，耻为聋俗化。\n三年游梅溪，灯火读深夜。\n男儿四方志，万里思高跨。\n愿如芝与兰，毋媿古诸谢。",
        "dynasty": "宋",
        "collection_info": null
    },
    {
        "title": "别宋孝先",
        "author": "王十朋",
        "content": "楚台风骚客，遥遥有奇孙。\n去岁始识面，未遑叩渊源。\n但见眉宇间，一点阳春温。\n琴书忽来游，文字获细论。\n经术有根蒂，词章富波澜。\n时时戏翰墨，动辄千万言。\n子固予所畏，语蒙子推尊。\n予尝语所学，文当气为先。\n气治古可到，何止科第间。\n子贤且乐善，服膺每拳拳。\n临行出新诗，殷勤记诸篇。\n好学见雅志，予言未应然。\n惜哉有离别，后会何夤缘。\n男儿各自勉，事业无穷年。",
        "dynasty": "宋",
        "collection_info": null
    },
    {
        "title": "送黄岩三友",
        "author": "王十朋",
        "content": "聚散本常理，未应轻感伤。\n祇因三益友，故断九回肠。\n子少才俱美，予穷老更忙。\n相将亦行客，后会恐参商。",
        "dynasty": "宋",
        "collection_info": null
    },
    {
        "title": "又各赠一绝 余如晦",
        "author": "王十朋",
        "content": "遥遥华胄自由余，识量深沉岂浅夫。\n半载从游殊半面，临行一语可能无。",
        "dynasty": "宋",
        "collection_info": null
    },
    {
        "title": "又各赠一绝 郑逊志",
        "author": "王十朋",
        "content": "灯火相亲臭味同，来何太晚去匆匆。\n未曾箴我膏肓失，堪嘆康成道已东。",
        "dynasty": "宋",
        "collection_info": null
    },
    {
        "title": "又各赠一绝 施良臣",
        "author": "王十朋",
        "content": "学传士丐旧家声，诗法肩吾句已成。\n尊酒论文两经岁，却因送别倍钟情。",
        "dynasty": "宋",
        "collection_info": null
    },
    {
        "title": "别余谐",
        "author": "王十朋",
        "content": "我昔自总角，识君先大夫。\n闺门修子职，乡里号名儒。\n仁者偶不寿，善人宜有孤。\n肯堂能自勉，泉下慰榛芜。",
        "dynasty": "宋",
        "collection_info": null
    },
    {
        "title": "别余壁",
        "author": "王十朋",
        "content": "之子有家学，妙龄殊众儿。\n参乎宜语孝，鲤也早闻诗。\n谩习雕虫技，终絺吐凤词。\n五车书读尽，定有起家期。",
        "dynasty": "宋",
        "collection_info": null
    },
    {
        "title": "别周浚",
        "author": "王十朋",
        "content": "莫恨知书失太迟，妙龄聪子本非奇。\n好因椎鲁加鞭策，会见火然泉达时。",
        "dynasty": "宋",
        "collection_info": null
    },
    {
        "title": "后七夕二夜同梦龄宿湖边庄  其一",
        "author": "王十朋",
        "content": "无用干坤一腐儒，年来踪迹转崎岖。\n身名未就耕桑废，何日投闲老此湖。",
        "dynasty": "宋",
        "collection_info": null
    },
    {
        "title": "后七夕二夜同梦龄宿湖边庄  其二",
        "author": "王十朋",
        "content": "弟兄身事各茫然，頼有先人二顷田。\n他日青山映黄髮，长如今夜对床眠。",
        "dynasty": "宋",
        "collection_info": null
    },
    {
        "title": "次夜予宿湖南梦龄犹在别业再和前韵寄之  其一",
        "author": "王十朋",
        "content": "家世衣冠误袭儒，年几四十尚嵚岖。\n营营世事何时了，乞取湖边作鑑湖。",
        "dynasty": "宋",
        "collection_info": null
    },
    {
        "title": "次夜予宿湖南梦龄犹在别业再和前韵寄之  其二",
        "author": "王十朋",
        "content": "一襟秋色已凄然，云水初空眼界田。\n那更萧萧风雨夜，弟兄分影隔湖眠。",
        "dynasty": "宋",
        "collection_info": null
    },
    {
        "title": "宿灵山院",
        "author": "王十朋",
        "content": "灵山未是别乡山，回首吾庐咫尺间。\n明日出山家渐远，乡心从此上愁颜。",
        "dynasty": "宋",
        "collection_info": null
    },
    {
        "title": "登姚奥岭望家山有感",
        "author": "王十朋",
        "content": "已作一宿客，渐为千里人。\n吾亲白云下，回首一沾巾。",
        "dynasty": "宋",
        "collection_info": null
    },
    {
        "title": "与万先之登丹芳岭路人有手持桂花者戏觅之概然相赠且言欲施此花久矣又言花名秋香一名十里香遂与先之分之记以一绝",
        "author": "王十朋",
        "content": "携手丹梯语话长，不知身到碧云乡。\n行人相见如相识，赠得岩花十里香。",
        "dynasty": "宋",
        "collection_info": null
    },
    {
        "title": "题石梁",
        "author": "王十朋",
        "content": "荡中天柱见已久，山外石梁今始观。\n尊者力能回造化，会须移向柱头安。",
        "dynasty": "宋",
        "collection_info": null
    },
    {
        "title": "过雁山",
        "author": "王十朋",
        "content": "清秋天气过山中，征雁行人路不同。\n从此又劳千里翼，传书来往浙西东。",
        "dynasty": "宋",
        "collection_info": null
    },
    {
        "title": "次先之过雁山韵",
        "author": "王十朋",
        "content": "云山缭绕几千重，撩我秋来逸兴浓。\n欲向灵岩移卓笔，与君同扫万人锋。",
        "dynasty": "宋",
        "collection_info": null
    },
    {
        "title": "张施二生自黄岩拏舟送别于台城赠以二绝  其一",
        "author": "王十朋",
        "content": "不放离人独解舟，片帆相逐到丹丘。\n客情乡思从今日，更有思君一段愁。",
        "dynasty": "宋",
        "collection_info": null
    },
    {
        "title": "张施二生自黄岩拏舟送别于台城赠以二绝  其二",
        "author": "王十朋",
        "content": "行役那堪八月时，肠非宋玉也应悲。\n烦君为寄梅溪信，少慰吾亲别后思。",
        "dynasty": "宋",
        "collection_info": null
    },
    {
        "title": "过仙人渡",
        "author": "王十朋",
        "content": "此去神仙路不迷，直从洞口到桃溪。\n仙人心境无名利，笑我频年渡此溪。",
        "dynasty": "宋",
        "collection_info": null
    },
    {
        "title": "过百度岭",
        "author": "王十朋",
        "content": "乘舟刚怕两难恶，度岭俄惊百步高。\n僮仆相看话良苦，纵教轻担亦疲劳。",
        "dynasty": "宋",
        "collection_info": null
    },
    {
        "title": "关岭旅邸观林同季野去秋题壁",
        "author": "王十朋",
        "content": "去岁还家秋正杪，今年行役暑初残。\n同行壁上留题处，特下篮舆子细看。",
        "dynasty": "宋",
        "collection_info": null
    },
    {
        "title": "望天台赤城山感而有作",
        "author": "王十朋",
        "content": "神仙境界无战争，奚用漆此巍巍城。\n吾闻秦皇昔多慾，富贵已极贪长生。\n蓬莱方丈欲亲到，车辙马迹无时停。\n万骑南巡适吴越，天台咫尺行将登。\n仙山不容肉眼见，天为设险藏神灵。\n山中采药使未返，鲍鱼向已沙丘腥。\n秦为防胡筑紫塞，连年不恤生灵害。\n天亦防秦甚防胡，赤城高峙烟霞外。\n神仙要非求可得，祖龙可笑徒劳役。\n当时刘阮本无心，花笑水迎山自闢。\n我向丹丘数往来，羣仙杖舄未容陪。\n挥毫欲续孙公赋，愧无掷地金声才。\n目极苍崖千万丈，世无仙骨那能上。\n直须内外两丹成，驾鹤骖鸾如指掌。",
        "dynasty": "宋",
        "collection_info": null
    },
    {
        "title": "柘溪道傍有班竹百余挺萧洒可爱与先之赏翫移时因念乡间无是种约异日移其根予戏诵君看江上千竿竹不是男儿泪点班之句遂发一笑既而作数语解异世妇人之嘲且志不必移根也",
        "author": "王十朋",
        "content": "男儿有泪不染竹，当作包胥贾生哭。\n湘源遗种虽可爱，节目尚余儿女态。\n谁能千里移此根，出门又恐添啼痕。\n不如还家种慈竹，不厌千竿万竿绿。",
        "dynasty": "宋",
        "collection_info": null
    },
    {
        "title": "代妇人答",
        "author": "王十朋",
        "content": "君勿题诗訾湘竹，君勿笑他儿女哭。\n人为钟情故生爱，夫妇相思乃常态。\n为君飘荡太无根，两脸尽是思君痕。\n安得相依似双竹，长保千秋万秋绿。",
        "dynasty": "宋",
        "collection_info": null
    },
    {
        "title": "题刘阮祠用过仙人渡韵",
        "author": "王十朋",
        "content": "涧水桃花路易迷，不同人世下成蹊。\n自从重入山中去，烟雨深深锁旧溪。",
        "dynasty": "宋",
        "collection_info": null
    },
    {
        "title": "至剡溪寄梦龄昌龄",
        "author": "王十朋",
        "content": "歉岁为行客，清秋别故园。\n自从离雁荡，长是念鸰原。\n世路疲来往，亲闱废凊温。\n缄书付归仆，销尽旅中魂。",
        "dynasty": "宋",
        "collection_info": null
    },
    {
        "title": "剡溪舟中有感",
        "author": "王十朋",
        "content": "又作游吴客，重登入越船。\n西风桑叶岸，细雨菊花天。\n旅思秋偏恶，乡心夜不眠。\n钱塘江上月，行见十分圆。",
        "dynasty": "宋",
        "collection_info": null
    },
    {
        "title": "前中秋一日舟过山阴晚稻方熟忽动乡思呈先之",
        "author": "王十朋",
        "content": "西风吹白苹，游子千里征。\n扁舟入鑑湖，水月相涵明。\n山阴晚稻熟，万顷黄云平。\n凭湖属远目，动我乡曲情。\n岂不有一饱，胡为苦营营。\n五年倦来往，争此蜗角名。\n未知得失间，奚辱亦奚荣。\n何当毕所愿，同归及春耕。",
        "dynasty": "宋",
        "collection_info": null
    },
    {
        "title": "夜泊萧山酒醒梦觉月色满船感而有作",
        "author": "王十朋",
        "content": "候届星虚午夜凉，更堪停棹水中央。\n短蓬破处漏明月，归梦断时思故乡。\n客裏未忘诗酒趣，老来厌逐利名场。\n明朝又向钱塘去，十里西风桂子香。",
        "dynasty": "宋",
        "collection_info": null
    },
    {
        "title": "十月二十八日母氏劬劳之日也哀痛中书二十八字",
        "author": "王十朋",
        "content": "县弧谩喜生良月，看镜堪嗟已二毛。\n不见双亲空泣血，此生无计报劬劳。",
        "dynasty": "宋",
        "collection_info": null
    },
    {
        "title": "次韵昌龄游白石二诗 东际",
        "author": "王十朋",
        "content": "飞流喷沫下烟岚，肯使名同盗与贪。\n莫讶来时多汩汩，定知止处却潭潭。\n遥通雁荡灵湫两，巍压龙门巨浪三。\n好景不烦摩诘画，尽归诗客句中含。",
        "dynasty": "宋",
        "collection_info": null
    },
    {
        "title": "次韵昌龄游白石二诗 道岩",
        "author": "王十朋",
        "content": "未穷脚力上层霄，想象名山兴亦高。\n物外游人身插羽，洞中仙客体生毛。\n利名奔走嗟吾老，杖屦徜徉羡子豪。\n鳬舄共游端有日，预期木叶下亭皋。",
        "dynasty": "宋",
        "collection_info": null
    },
    {
        "title": "再和二首  其一",
        "author": "王十朋",
        "content": "佛国飞来百尺岚，要将法水洗嗔贪。\n仙人错认蓬莱岛，骚客羞谈钴鉧潭。\n观尽岂须穷莫四，悟来初不异前三。\n莫将七际观东际，法界三千际际含。",
        "dynasty": "宋",
        "collection_info": null
    },
    {
        "title": "再和二首  其二",
        "author": "王十朋",
        "content": "少和丹就已登霄，岩与仙风两并高。\n甚欲此身参鹤驭，尚嫌多事类牛毛。\n云间鸡犬年犹永，世上英雄意谩豪。\n堪羡北山山下客，不缘射雉亦如皋。",
        "dynasty": "宋",
        "collection_info": null
    },
    {
        "title": "赠万序",
        "author": "王十朋",
        "content": "弦诵先闾里，东平典则存。\n残膏沾后学，余庆在重孙。\n事业年方少，功名志可吞。\n时人贪择脔，慎勿为财婚。",
        "dynasty": "宋",
        "collection_info": null
    },
    {
        "title": "过万桥哭潘先生",
        "author": "王十朋",
        "content": "投老西游志不成，死生贫贱见交情。\n江头昨夜潮声怒，却为先生气不平。",
        "dynasty": "宋",
        "collection_info": null
    },
    {
        "title": "夏伯虎赠双鲤",
        "author": "王十朋",
        "content": "知我山间久食蔬，遥分七十二鳞鱼。\n不妨时遣长鬚至，要得频看尺素书。",
        "dynasty": "宋",
        "collection_info": null
    },
    {
        "title": "贫家连岁蚕荒今年尤甚，妻孥有号寒之患每欲以酒自宽酒恶竟不能醉拙于生事殊可笑也表弟万大年家蚕熟酒醇有足乐者因思旧诗有剩栽桑柘教妻蚕句遂和以寄之",
        "author": "王十朋",
        "content": "年踰四十尚何堪，愈老生涯愈不谙。\n何以代耕犹未仕，初无可乐误为男。\n号寒儿讶桑条沃，饮酒宾嫌蜜汁甘。\n堪羡通家万公子，细君善酿更能蚕。",
        "dynasty": "宋",
        "collection_info": null
    },
    {
        "title": "大年和诗再用韵",
        "author": "王十朋",
        "content": "年少如君种种堪，文场世事两俱谙。\n何忧晁错不高第，未怕杜陵无好男。\n况有田园足耕养，好穷水陆奉肥甘。\n更须猛割闺房爱，来与荀卿共赋蚕。",
        "dynasty": "宋",
        "collection_info": null
    },
    {
        "title": "李梗和诗復用前韵",
        "author": "王十朋",
        "content": "维摩老病思何堪，药性从今却渐谙。\n掩卷正思眠丈室，论文俄喜遇奇男。\n共嗟世路羊肠险，刚怕人情鼠口甘。\n耸壑昂霄君未晚，吾衰已是食三蚕。",
        "dynasty": "宋",
        "collection_info": null
    },
    {
        "title": "用前韵寄周光宗",
        "author": "王十朋",
        "content": "炎凉世态可能堪，肺腑唯蒙长者谙。\n耐久敢忘三世好，同庚况有两家男。\n我嗟风树徒悲苦，君奉庭闱备旨甘。\n他日相看两黄髮，愿为隣舍话田蚕。",
        "dynasty": "宋",
        "collection_info": null
    },
    {
        "title": "送李梗",
        "author": "王十朋",
        "content": "梅始花时送子归，梅黄雨细又分离。\n不堪旅食见飞燕，那更催归闻子规。\n太白读书容有趣，少卿惜别可无诗。\n霜台清峭家风在，努力功名少壮时。",
        "dynasty": "宋",
        "collection_info": null
    },
    {
        "title": "壬申中秋交朋解散不期而会者郑生逊志夏生伯虎因小饮玩月二子各以诗赠依韵酬之  其一",
        "author": "王十朋",
        "content": "郑生襟宇绝纤埃，夏子心希好学回。\n谁遣吾人来破愿，可能良夜不衔杯。\n从来月罕中秋见，那更尊无俗子陪。\n遥指桂枝因贺客，文星近岁属温台。",
        "dynasty": "宋",
        "collection_info": null
    },
    {
        "title": "壬申中秋交朋解散不期而会者郑生逊志夏生伯虎因小饮玩月二子各以诗赠依韵酬之  其二",
        "author": "王十朋",
        "content": "犹胜太白号三人，又免韩公诮聚蚊。\n薄有壶觞非独酌，共将文字作清醺。\n天高云散悬金餠，风峭溪凉皱縠文。\n却恨钟情未能遣，愁肠终夜转车轮。",
        "dynasty": "宋",
        "collection_info": null
    },
    {
        "title": "书小成室",
        "author": "王十朋",
        "content": "万言杯水北窗裏，慷慨悲歌五夜长。\n骨肉未知苏季子，乡闾谁敬马宾王。\n为人心尽同毛颖，与世交疏类孔方。\n晦迹溪山可无恨，萧然一室任凄凉。",
        "dynasty": "宋",
        "collection_info": null
    },
    {
        "title": "哭孟丙  其一",
        "author": "王十朋",
        "content": "三岁甜酸学语儿，能来壁下看题诗。\n当时戏发十年问，添我无穷今日悲。",
        "dynasty": "宋",
        "collection_info": null
    },
    {
        "title": "哭孟丙  其二",
        "author": "王十朋",
        "content": "萧瑟杨雄宅一区，不堪老境失童乌。\n数茎鬚似经霜叶，为汝钟情一夜枯。",
        "dynasty": "宋",
        "collection_info": null
    },
    {
        "title": "哭孟丙  其三",
        "author": "王十朋",
        "content": "帘外飞飞燕哺雏，道傍儿戏聚游鱼。\n老人含泪坐书几，不见吾儿已月余。",
        "dynasty": "宋",
        "collection_info": null
    },
    {
        "title": "哭孟丙  其四",
        "author": "王十朋",
        "content": "偃蹇衰翁四十余，梅花溪上结茅庐。\n窗明几凈还如旧，不见儿来觅纸书。",
        "dynasty": "宋",
        "collection_info": null
    },
    {
        "title": "哭孟丙  其五",
        "author": "王十朋",
        "content": "偶作吾儿真梦寐，暂来人世误娄罗。\n虽然修短由天命，致汝无辜我罪多。",
        "dynasty": "宋",
        "collection_info": null
    },
    {
        "title": "哭孟丙  其六",
        "author": "王十朋",
        "content": "七年娇姹慰衰翁，回首追思一梦中。\n与汝夙缘如未断，重来当似顾非熊。",
        "dynasty": "宋",
        "collection_info": null
    },
    {
        "title": "家童拾栗因念亡儿作数语以写钟情之悲",
        "author": "王十朋",
        "content": "去年觅栗嫌汝痴，责汝曾赋渊明诗。\n今年栗熟不汝见，凄然白骨埋荒陂。\n西风簌簌黄叶飞，家僮拾栗门前归。\n汝兄汝妹争来取，汝父伤心泪如雨。",
        "dynasty": "宋",
        "collection_info": null
    },
    {
        "title": "林知常惠白酒六尊仍示酒法作十韵谢之",
        "author": "王十朋",
        "content": "老去生涯付杯酒，种秫辛勤三百亩。\n东皋遗法嗟失传，蜜汁虀浆不通口。\n迩来软饱经月无，岂有清欢对朋友。\n百钱强就村媪醉，终夜蔬肠作雷吼。\n先生祇把文字耕，妙意能施杜康手。\n怜我新愁余万斛，那更浇肠无五斗。\n分惠青州六从事，秘法兼蒙传肘后。\n便同北海歌不空，免似东坡叹乌有。\n嗟予偃蹇老更饕，感激故人情意厚。\n会须续遣白衣来，篱畔黄花欲重九。",
        "dynasty": "宋",
        "collection_info": null
    },
    {
        "title": "九日饮酒会趣堂者十九人老者与焉既醒念不可以无诗因用赠林知常韵示诸友",
        "author": "王十朋",
        "content": "我似杨雄贫嗜酒，笔作耕犁纸为亩。\n辛勤耕植三十年，往往糟醨罕濡口。\n今年九日瓮盎空，谁馔先生荷诸友。\n衰颜迎醉生嫩红，馋腹随餐失饥吼。\n菊花不上老人头，酒盏聊传此时手。\n文字饮韩嘉数子，礼法拘髠惟一斗。\n衰翁兴尽辄先归，不待杯盘狼籍后。\n坐客高歌惊四隣，吾乡已在无何有。\n明朝黄花亦不恶，俗眼无端自疏厚。\n酒醒聊记坐中人，有似平原凡十九。",
        "dynasty": "宋",
        "collection_info": null
    },
    {
        "title": "陈元佐和诗赠以前韵",
        "author": "王十朋",
        "content": "无功懒仕由堪酒，故向东皋事田亩。\n自惭耕稼非老农，岁入何曾给糊口。\n通功易事媿无术，谩闢书斋会乡友。\n出技惭如鼯鼠穷，说法强为师子吼。\n交游渐觉不在眼，老拙自知当缩手。\n陈生慷慨真可人，文似良金胆如斗。\n论交何止十年前，耐久遥期十年后。\n把酒殷勤问黄菊，十年故旧宁多有。\n士穷要使节义敦，不见韩公称子厚。\n北窗捉笔书恶诗，醉中戏赠陈三九。",
        "dynasty": "宋",
        "collection_info": null
    },
    {
        "title": "周仲翔和诗赠以前韵",
        "author": "王十朋",
        "content": "与子十年同把酒，贫贱未能离陇亩。\n今年依旧对黄花，会意何由笑开口。\n老来钟爱有三儿，迩岁从师得吾友。\n祝螟方拟为蠃飞，舐犊俄惊作牛吼。\n幼儿已作一觉梦，大匠徒施两年手。\n乙子沉痾頼营牧，再生岂止由南斗。\n嗟予屯厄世所弃，急难谁肯相先后。\n论交最喜子善终，报德深惭我无有。\n犹怜甲乙二孺子，莫景于渠意加厚。\n烦君为我严诲之，毋惜鞭笞九十九。",
        "dynasty": "宋",
        "collection_info": null
    },
    {
        "title": "陈献可宋孝先万孝杰夏伯虎和诗復用前韵",
        "author": "王十朋",
        "content": "准拟重阳会诗酒，手种菊花凡数亩。\n佳节相逢俱可人，一一篇章堪适口。\n扬庭醖籍更清新，晋宋间人颜谢友。\n舜卿词源浩万斛，下笔惊人风雨吼。\n季梁萧洒诗如人，飘然自是风骚手。\n用之年少富文墨，日出珠玑不论斗。\n诚叔思深希仲逸，齐驱未识谁先后。\n老朽那能敌年少，胸中空洞嗟无有。\n张我三军得数子，造物遗予非不厚。\n明年秋战岂无人，云梦定须吞八九。",
        "dynasty": "宋",
        "collection_info": null
    },
    {
        "title": "九日把酒十九人和诗者数人而已今已后期不復追索许以来年九日还用前韵发一笑",
        "author": "王十朋",
        "content": "劝君须饮文字酒，劝君耕耨心中亩。\n饮非文字犹聚蚊，心田不耕棘生口。\n登高佳节岂易得，况此相逢皆胜友。\n谈倾坐上冰玉清，兴生笔下波涛吼。\n我亦逢场聊戏剧，韵语殊非三昧手。\n试投瓦砾已成堆，辱报骊珠未盈斗。\n和之者寡岂阳春，高才料耻居王后。\n嗟我穷愁无以遣，酒债诗篇行处有。\n与兹饮会类平原，逃我诗盟几高厚。\n如今并许隔年还，直须日月逢重九。",
        "dynasty": "宋",
        "collection_info": null
    },
    {
        "title": "宋孝先示读自宽集復用前韵",
        "author": "王十朋",
        "content": "渊明酷爱尊中酒，季子贫无负郭亩。\n我生薄与二子同，俯仰人间亦缘口。\n一室萧然仅容膝，毛颖陶泓自相友。\n会心终日雌声读，排闷有时粗气吼。\n感秋诗集名自宽，雕琢更惭非妙手。\n篇章不工如子固，声名敢望星之斗。\n宋生輙作过情语，十韵殷勤为跋后。\n誉之韩柳谁敢当，意古语奇吾岂有。\n何如操矛时入室，鍼我膏肓乃相厚。\n床头周易深且神，毋惜徃来论六九。",
        "dynasty": "宋",
        "collection_info": null
    },
    {
        "title": "再用前韵述怀并简诸友",
        "author": "王十朋",
        "content": "太白徉狂喜杯酒，元龙豪气耻求亩。\n挥毫烂吐风月篇，济世高谈覇王口。\n古人可作谁与归，白也吾师登可友。\n万言窗下杯水冷，百尺楼头鼻声吼。\n丈夫未遇聊尔耳，肯向权门思炙手。\n凈扫一室安吾贫，昼阅诗书夜星斗。\n休论生天与作佛，灵运甘居丈人后。\n吾侪慎分慕富贵，鸣鼓定须攻冉有。\n但愿相从文字乐，交情合向穷中厚。\n倚看前席坐间人，平步登瀛参二九。",
        "dynasty": "宋",
        "collection_info": null
    },
    {
        "title": "郑逊志胡叔成谢鹏刘敦信万廓邬一唯和诗復用前韵",
        "author": "王十朋",
        "content": "前日中秋一壶酒，交朋解散归南亩。\n把杯邀月止三人，中有客来从谷口。\n首登诗坛出险语，张我孤军真畏友。\n重阳佳句更奇绝，西风猛向松关吼。\n中庸伯始遥遥胄，颖然作赋吟诗手。\n谢客篇章似春草，分得家传才一斗。\n句法天然自圆熟，长庆诗豪今有后。\n妙龄能作老成语，必大奇儿亦希有。\n邬郡太守司马孙，文与其人两温厚。\n我与数子无熏莸，文字相从十常九。",
        "dynasty": "宋",
        "collection_info": null
    },
    {
        "title": "九日会饮予为唱首自和凡数篇皆因事叙情尔未作重九诗也今再和一篇每句用事而不见姓名末联外余皆略存对偶必有能和之者",
        "author": "王十朋",
        "content": "独坐东篱嘆无酒，种秫西畴谩盈亩。\n菊花丛畔来白衣，桑落杯中付馋口。\n汝南风俗有故事，龙山宴集多佳友。\n静闻彭泽三径香，遥想蓝田双涧吼。\n顺时习射马嘶风，随俗登山囊繫手。\n慈恩塔冷旧衣冠，戏马台空古刁斗。\n三嗅馨香感槩中，细看茱萸酩酊后。\n应制赋诗人孰在，坐湖联句今还有。\n明朝见花心已别，此日登高意宜后。\n日月并应节物嘉，独恨今年无闰九。",
        "dynasty": "宋",
        "collection_info": null
    },
    {
        "title": "九日寄昌龄弟  其一",
        "author": "王十朋",
        "content": "忆昔逢重九，登临不惮遥。\n弟兄同把酒，行乐兴飘飘。",
        "dynasty": "宋",
        "collection_info": null
    },
    {
        "title": "九日寄昌龄弟  其二",
        "author": "王十朋",
        "content": "去岁重九日，吾亲窀穸期。\n东篱自黄菊，泪眼可曾知。",
        "dynasty": "宋",
        "collection_info": null
    },
    {
        "title": "九日寄昌龄弟  其三",
        "author": "王十朋",
        "content": "此日黄花酒，深期酌弟兄。\n谁知有离别，西望不胜情。",
        "dynasty": "宋",
        "collection_info": null
    },
    {
        "title": "九日寄昌龄弟  其四",
        "author": "王十朋",
        "content": "我有茱萸沜，遥同辋川底。\n登高少一人，又是王家弟。",
        "dynasty": "宋",
        "collection_info": null
    },
    {
        "title": "九日寄昌龄弟  其五",
        "author": "王十朋",
        "content": "嘉节苦难遇，故山随俗登。\n未能如郑谷，一榻对高僧。",
        "dynasty": "宋",
        "collection_info": null
    },
    {
        "title": "九日寄昌龄弟  其六",
        "author": "王十朋",
        "content": "白石登山客，新诗句必豪。\n宁容杜陵老，独步玉山高。",
        "dynasty": "宋",
        "collection_info": null
    },
    {
        "title": "九日寄昌龄弟  其七",
        "author": "王十朋",
        "content": "我思鴈荡游，欲与鴈行去。\n羽翼本天生，谁令分两处。",
        "dynasty": "宋",
        "collection_info": null
    },
    {
        "title": "九日寄昌龄弟  其八",
        "author": "王十朋",
        "content": "乐事苦无多，良辰岂长见。\n明年缀席时，要使茱萸徧。",
        "dynasty": "宋",
        "collection_info": null
    },
    {
        "title": "九日寄昌龄弟  其九",
        "author": "王十朋",
        "content": "庭前有晚菊，青蘂未堪插。\n开日即重阳，归来酒同呷。",
        "dynasty": "宋",
        "collection_info": null
    },
    {
        "title": "九日寄昌龄弟  其一○",
        "author": "王十朋",
        "content": "载酒觞黄菊，登山臂紫茱。\n重修汝南事，灾厄自今无。",
        "dynasty": "宋",
        "collection_info": null
    },
    {
        "title": "九日寄昌龄弟  其一一",
        "author": "王十朋",
        "content": "老去悲秋甚，兴来聊自娱。\n明年知健否，子细看茱萸。",
        "dynasty": "宋",
        "collection_info": null
    },
    {
        "title": "九日寄昌龄弟  其一二",
        "author": "王十朋",
        "content": "穷途嗟我衰，中岁伤儿夭。\n兄弟止三人，尊前岂宜少。",
        "dynasty": "宋",
        "collection_info": null
    },
    {
        "title": "九日寄昌龄弟  其一三",
        "author": "王十朋",
        "content": "嗅菊谩劳三，赐安得萸一。\n聊分故园枝，不负重阳日。",
        "dynasty": "宋",
        "collection_info": null
    },
    {
        "title": "九日寄昌龄弟  其一四",
        "author": "王十朋",
        "content": "节物岂不好，吾家何太贪。\n一尊聊尔寄，重意媿先人。",
        "dynasty": "宋",
        "collection_info": null
    },
    {
        "title": "万叔永诞日在孟秋，乃以重九开燕俟佳节也予不获与称觞之列作诗以贺",
        "author": "王十朋",
        "content": "种德尤胜窦十郎，灵椿未老桂先芳。\n一门此去无疑大，五福他年未易量。\n凤穴生雏梧正碧，龙山开宴菊初黄。\n吾乡此会从来少，恨不登堂举寿觞。",
        "dynasty": "宋",
        "collection_info": null
    },
    {
        "title": "九月十二夜独步梅溪翫月人迹悄然秋色满眼微风不动岩桂自香初不劳思偶得四句盖心境中静时语也归小成室对短灯檠索纸书之",
        "author": "王十朋",
        "content": "独步溪头夜初寂，扫空尘念心清凉。\n月明眼底见秋色，境静鼻根闻桂香。",
        "dynasty": "宋",
        "collection_info": null
    },
    {
        "title": "前日寓邑偶值乍寒陈刘二生济我以衣童生济我以衾既别为二诗以赠 赠陈元佐刘士宗",
        "author": "王十朋",
        "content": "肌体生鳞鬚飒毛，衰年怯冷欲儿号。\n无人来绽韩公袄，有友能施范叔袍。\n入手乍惊儒袖阔，披身尤喜义襟高。\n书生忍冻谁相顾，共弊轻裘頼我曹。",
        "dynasty": "宋",
        "collection_info": null
    },
    {
        "title": "前日寓邑偶值乍寒陈刘二生济我以衣童生济我以衾既别为二诗以赠 赠童伟侃",
        "author": "王十朋",
        "content": "凛冽霜风夜薄人，谁能暖我曲勾身。\n寒欺三幅范衾陋，睡美一宵姜被新。\n体粟不愁生旅舍，鼻雷想见撼比隣。\n梦回却念君兄弟，苫块无眠痛慕亲。",
        "dynasty": "宋",
        "collection_info": null
    },
    {
        "title": "万先之生两男作洗儿歌贺之",
        "author": "王十朋",
        "content": "君不见徐卿二子生绝奇，熊罴入梦非同时。\n徒烦孔子与释氏，两回抱送麒麟儿。\n又不见昔日梁嬴亦双乳，生止一男仍一女。\n过期毕竟非其人，未免终身亦妾圉。\n鬰葱佳气充门闾，龙穴盛事从来无。\n蓂阶良月吐三荚，蚌腹甲夜生双珠。\n相对抱持翁妪喜，眉目分明巧相似。\n慈颜戏语綵衣郎，汝子他年胜我子。\n郎君拜舞笑答翁，翁生六儿年岂同。\n何如今日一巵酒，手抱两孙头未童。\n二雏庆诞相先后，未省如何分长幼。\n商家尚质周尚文，唤取何休细推究。\n庆门兰玉行满庭，伯仲叔季双命名。\n他时四乳类周士，森森八桂同敷荣。\n我忝通家同笔砚，闻君得子欢无间。\n殷勤为作洗儿歌，觅取金钱三百万。",
        "dynasty": "宋",
        "collection_info": null
    },
    {
        "title": "黄府君挽词  其一",
        "author": "王十朋",
        "content": "不杂商山绮与园，生涯占得小桃源。\n平生隠德知多少，跨竈诜诜已六孙。",
        "dynasty": "宋",
        "collection_info": null
    },
    {
        "title": "黄府君挽词  其二",
        "author": "王十朋",
        "content": "纷然紾臂已成风，一爨谁能再世同。\n野史他年书逸事，定须记此富家翁。",
        "dynasty": "宋",
        "collection_info": null
    },
    {
        "title": "黄府君挽词  其三",
        "author": "王十朋",
        "content": "扬州别驾知名士，肝胆崔嵬百炼刚。\n谁谓公家有兰玉，解令高选继东床。",
        "dynasty": "宋",
        "collection_info": null
    },
    {
        "title": "黄府君挽词  其四",
        "author": "王十朋",
        "content": "齿髮如公自古稀，定应含笑九原归。\n春风白石岩前路，忍见杨花作雪飞。",
        "dynasty": "宋",
        "collection_info": null
    },
    {
        "title": "予自乙丑冬如临安赴补逮今凡五往矣是行也痛慈亲之不见伤幼儿之蚤死登途泫然因成是诗",
        "author": "王十朋",
        "content": "八岁五行役，兹行最感伤。\n思亲啼血泪，忆子断刚肠。\n游远有遗恨，钟情难遽忘。\n离家两夜梦，长遶白岩旁。",
        "dynasty": "宋",
        "collection_info": null
    },
    {
        "title": "初拟过雁山既而取道乌石寄梦龄昌龄",
        "author": "王十朋",
        "content": "不度丹芳七七盘，非缘杖屦厌间关。\n要留来岁高风便，兄弟成行过此山。",
        "dynasty": "宋",
        "collection_info": null
    },
    {
        "title": "过白溪",
        "author": "王十朋",
        "content": "朝离黄塘憩乌石，莫宿青江过白溪。\n岭上回头观赤水，山川五色望中迷。",
        "dynasty": "宋",
        "collection_info": null
    },
    {
        "title": "过盘山宿旅邸",
        "author": "王十朋",
        "content": "一岭迢迢十里赊，行人半日踏烟霞。\n青山遮莫盘千匝，归梦何曾不到家。",
        "dynasty": "宋",
        "collection_info": null
    },
    {
        "title": "登皇华亭",
        "author": "王十朋",
        "content": "不是四方衔命士，偶来亭上赋皇华。\n凭栏回首三百里，烟水茫茫思故家。",
        "dynasty": "宋",
        "collection_info": null
    },
    {
        "title": "宿浮桥",
        "author": "王十朋",
        "content": "落日丹丘下，西江十里西。\n浮桥通古道，逆旅傍清溪。\n夜静水声细，晓阴山色迷。\n吾乡在何处，天远白云低。",
        "dynasty": "宋",
        "collection_info": null
    },
    {
        "title": "与郑时敏登楼把酒书二绝  其一",
        "author": "王十朋",
        "content": "十里青山接郡城，危楼四望眼添明。\n海冥天阔乡心切，更听飞飞鸿雁声。",
        "dynasty": "宋",
        "collection_info": null
    },
    {
        "title": "与郑时敏登楼把酒书二绝  其二",
        "author": "王十朋",
        "content": "登楼能赋非王粲，沽酒忘形有郑虔。\n千里相从文字饮，不辞费尽杖头钱。",
        "dynasty": "宋",
        "collection_info": null
    },
    {
        "title": "途中见早梅",
        "author": "王十朋",
        "content": "山行初逢建子月，始见寒梅第一枝。\n遥想吾庐亦如此，谁能千里赠相思。\n梅花发后思家切，竹间水际出横枝。\n暗香踈影和新月，自是离情禁不得，触物那堪此时节。\n春前腊后定归来，要看溪上千株雪。",
        "dynasty": "宋",
        "collection_info": null
    },
    {
        "title": "乙丑冬西游观南明石像作诗一绝至壬申十月四日復往观焉和前韵并书于佛阁",
        "author": "王十朋",
        "content": "儿戏团沙欲象真，谁将愿力历三尘。\n八年来徃箫峰客，两度来瞻百尺身。",
        "dynasty": "宋",
        "collection_info": null
    },
    {
        "title": "西征",
        "author": "王十朋",
        "content": "绍兴建元二十二，良月壬午时丁未。\n王家辞弟游帝都，出门满眼思亲泪。\n鹡鸰送我过原隰，朋友携尊宿萧寺。\n朝离黄塘惜分别，莫宿青山嗟独自。\n初心满拟游雁山，行止非人辄乖异。\n黄岩留连越三宿，故旧过从日沈醉。\n郑生伴我千里行，近世人无此风义。\n皇华亭上一回首，陡觉眉头起乡思。\n西江十里浮桥边，把酒登楼吟拥鼻。\n山行初逢建子月，入眼梅花已春意。\n前观三渡觉非旧，下视两滩真可畏。\n渡头仙人还笑我，髭鬚如棘犹名利。\n欲入天台观石桥，行来匆匆未能遂。\n途中邂逅张老丞，十五年前乐清尉。\n自嗟吾非沈谢辈，面目从来苦难记。\n飞泉枕上梦成魔，达旦思家何曾睡。\n细雨蒙蒙入关岭，旅邸重寻旧题字。\n雨脚微收过天姥，洗出峯峦迭苍翠。\n刘阮祠荒土犹赤，溪山真是神仙地。\n道旁石现小金仙，传舍荒凉谁废置。\n柘溪竹染儿女痕，石岭松含栋梁器。\n路入南明观石佛，楼阁岧嶤更深邃。\n八年行役两来游，岩上题诗记前事。\n乘兴剡溪寻故人，久别相逢杂悲喜。\n义风吹水送行舟，越国江山满瞻视。\n十四岁娥孝且烈，三百里湖明更媚。\n千岩竞秀壑争流，终日贪看趣遥寄。\n西兴渡口声如雷，银浪崔嵬魄惊悸。\n江神为我风色平，天阙煌煌瞻象魏。\n贤关访旧话酸辛，更食虀盐旧滋味。\n学官欲以职事留，自媿非才力辞避。\n观台云物端可书，宫线初长日南至。\n龙山僦舍观大礼，仪仗森然典文备。\n人臣贵盛古今无，秦公父子俱为使。\n景灵告谢乐声回，鹓鹭花枝侈君赐。\n西游连日覩天颜，和气氤氲散憔悴。\n岁云莫矣却归来，捉笔书为于役志。",
        "dynasty": "宋",
        "collection_info": null
    },
    {
        "title": "癸酉三月二十五日至剡溪旅舍观曹梦良题壁有撩我思家第一篇之句仆离家半月亦未尝作诗因次其韵",
        "author": "王十朋",
        "content": "客舍那堪闻杜鹃，梦魂惊断竟无眠。\n定知此境撩乡思，我亦曾非第二篇。",
        "dynasty": "宋",
        "collection_info": null
    },
    {
        "title": "剡之市人以崇奉东岳为名设盗跖以戏先圣所不忍观因书一绝",
        "author": "王十朋",
        "content": "里巷无端戏大儒，恨无司马为行诛。\n不知陈蔡当时厄，还似如今嵊县无。",
        "dynasty": "宋",
        "collection_info": null
    },
    {
        "title": "周德远植瑞香于窗前戏成一绝",
        "author": "王十朋",
        "content": "主人贪睡为贪香，花植窗前意味长。\n见说有时魂梦裏，化为蝴蝶遶花旁。",
        "dynasty": "宋",
        "collection_info": null
    },
    {
        "title": "游明心院",
        "author": "王十朋",
        "content": "精舍傍修岭，道心随眼明。\n泉余偃公迹，山接剡溪城。\n无雨竹亦凈，有风松更清。\n谁名上方阁，撩我欲归情。",
        "dynasty": "宋",
        "collection_info": null
    },
    {
        "title": "游圆超院登挟溪亭次卢公韵",
        "author": "王十朋",
        "content": "路入剡山腰，风生玉川腋。\n孤亭物外高，双溪眼中碧。\n山僧作亭知几春，赏音端怕逢诗人。\n自从妙语发丘壑，遂使绝境多蹄轮。\n我来首访维摩诘，问讯双溪自何出。\n发源应与婺溪同，赋物惭无沈郎笔。\n凭栏欲洗名利尘，入眼翻惊客恨新。\n山城重重水如带，可能挽住思乡人。",
        "dynasty": "宋",
        "collection_info": null
    },
    {
        "title": "寄梦龄昌龄弟",
        "author": "王十朋",
        "content": "老去生涯集百忧，一身萍泛剡溪头。\n钓鱼温水同侯喜，旅食新丰类马周。\n长铗有时思海味，短檠终夜照离愁。\n也知四海皆兄弟，能似天生羽翼不。",
        "dynasty": "宋",
        "collection_info": null
    },
    {
        "title": "高和叔生日",
        "author": "王十朋",
        "content": "高标绰有鲁王风，天为勋门庆诞公。\n挥麈笑谈倾坐上，传家韬畧藴匈中。\n暂从剡水高人隠，行继澶渊盖世功。\n长愿红颜似今日，寿尊鲸吸百川空。",
        "dynasty": "宋",
        "collection_info": null
    },
    {
        "title": "天子始絺",
        "author": "王十朋",
        "content": "盛德方居火，天王始服絺。\n熏风生殿早，畏日到官迟。\n莹雪罗初迭，含风葛乍披。\n汗宁濡玉体，暑不近天肌。\n表饰遵尼父，恩荣彼拾遗。\n中宫同俭德，无媿葛覃诗。",
        "dynasty": "宋",
        "collection_info": null
    },
    {
        "title": "渊源堂十二诗 渊源堂",
        "author": "王十朋",
        "content": "像貌崇贤圣，名言训子孙。\n日亲师与友，力学探渊源。",
        "dynasty": "宋",
        "collection_info": null
    },
    {
        "title": "渊源堂十二诗 细论堂",
        "author": "王十朋",
        "content": "不饮红裙酒，祇将文字论。\n江东渭北客，日日对芳尊。",
        "dynasty": "宋",
        "collection_info": null
    },
    {
        "title": "渊源堂十二诗 宜桂轩",
        "author": "王十朋",
        "content": "主人端不俗，景物亦相宜。\n手种轩前桂，联芳共几枝。",
        "dynasty": "宋",
        "collection_info": null
    },
    {
        "title": "渊源堂十二诗 藴秀轩",
        "author": "王十朋",
        "content": "剡溪藴秀异，久鬰少陵诗。\n今向轩前看，人如晋宋时。",
        "dynasty": "宋",
        "collection_info": null
    },
    {
        "title": "渊源堂十二诗 同襟馆",
        "author": "王十朋",
        "content": "安道家何处，溪山深更深。\n扁舟不惮远，得得访同襟。",
        "dynasty": "宋",
        "collection_info": null
    },
    {
        "title": "渊源堂十二诗 富学斋",
        "author": "王十朋",
        "content": "金玉本非富，诗书元不贫。\n平生无尽用，学问在吾身。",
        "dynasty": "宋",
        "collection_info": null
    },
    {
        "title": "渊源堂十二诗 辉声斋",
        "author": "王十朋",
        "content": "功名就烜赫，遗训可能忘。\n待献明光赋，蜚声满四方。",
        "dynasty": "宋",
        "collection_info": null
    },
    {
        "title": "渊源堂十二诗 集彦斋",
        "author": "王十朋",
        "content": "独学恐孤陋，要须亲友朋。\n虚斋集群彦，共对短灯檠。",
        "dynasty": "宋",
        "collection_info": null
    },
    {
        "title": "渊源堂十二诗 擢秀斋",
        "author": "王十朋",
        "content": "好似东山谢，满庭芝与兰。\n义方能不倦，擢秀固非难。",
        "dynasty": "宋",
        "collection_info": null
    },
    {
        "title": "渊源堂十二诗 恢义斋",
        "author": "王十朋",
        "content": "忆昔杜陵老，恨无千万间。\n君能恢大义，吾党悉欢颜。",
        "dynasty": "宋",
        "collection_info": null
    },
    {
        "title": "渊源堂十二诗 兰馨室",
        "author": "王十朋",
        "content": "一室虽方丈，游从必舜徒。\n芬馨不自觉，身化与之俱。",
        "dynasty": "宋",
        "collection_info": null
    },
    {
        "title": "渊源堂十二诗 足鲤池",
        "author": "王十朋",
        "content": "堂上论文客，异时还索居。\n池中鲤鱼足，好寄别来书。",
        "dynasty": "宋",
        "collection_info": null
    },
    {
        "title": "书院杂咏 牡丹",
        "author": "王十朋",
        "content": "今古几池馆，人人栽牡丹。\n主翁兼种德，要与子孙看。",
        "dynasty": "宋",
        "collection_info": null
    },
    {
        "title": "书院杂咏 芍药",
        "author": "王十朋",
        "content": "已过花王候，纔闻近侍香。\n来游禁酒地，免作退之狂。",
        "dynasty": "宋",
        "collection_info": null
    },
    {
        "title": "书院杂咏 岩桂",
        "author": "王十朋",
        "content": "岩桂何时种，遥闻月窟香。\n君家似燕窦，会见五枝芳。",
        "dynasty": "宋",
        "collection_info": null
    },
    {
        "title": "书院杂咏 江梅",
        "author": "王十朋",
        "content": "园林尽摇落，氷雪独相宜。\n预报春消息，花中第一枝。",
        "dynasty": "宋",
        "collection_info": null
    },
    {
        "title": "书院杂咏 酴醾",
        "author": "王十朋",
        "content": "日烘香倍远，雨浥韵尤清。\n谁把玉钱比，恐花羞此名。",
        "dynasty": "宋",
        "collection_info": null
    },
    {
        "title": "书院杂咏 红梅",
        "author": "王十朋",
        "content": "桃李莫相妬，天姿元不同。\n犹余雪霜态，未肯十分红。",
        "dynasty": "宋",
        "collection_info": null
    },
    {
        "title": "书院杂咏 海棠",
        "author": "王十朋",
        "content": "欲与春争媚，嫣然一笑芳。\n雨中如有恨，疑是为无香。",
        "dynasty": "宋",
        "collection_info": null
    },
    {
        "title": "书院杂咏 瑞香",
        "author": "王十朋",
        "content": "曾入江南梦，故宜名瑞香。\n何人好谈论，雅目误更张。",
        "dynasty": "宋",
        "collection_info": null
    },
    {
        "title": "书院杂咏 菊花",
        "author": "王十朋",
        "content": "不恨开时晚，自知能傲霜。\n慎毋同琐细，采撷上君堂。",
        "dynasty": "宋",
        "collection_info": null
    },
    {
        "title": "书院杂咏 蜡梅",
        "author": "王十朋",
        "content": "非蜡復非梅，梅将蜡染腮。\n游蜂见还讶，疑自蜜中来。",
        "dynasty": "宋",
        "collection_info": null
    },
    {
        "title": "书院杂咏 榴花",
        "author": "王十朋",
        "content": "客馆逢重午，石榴花正芳。\n吾庐开亦好，归去嚼天浆。",
        "dynasty": "宋",
        "collection_info": null
    },
    {
        "title": "书院杂咏 薝卜",
        "author": "王十朋",
        "content": "禅友何时到，远从毘舍园。\n妙香通鼻观，应悟佛根源。",
        "dynasty": "宋",
        "collection_info": null
    },
    {
        "title": "书院杂咏 千叶黄梅",
        "author": "王十朋",
        "content": "菊以黄为正，梅惟白最佳。\n徒劳染千叶，不似雪中花。",
        "dynasty": "宋",
        "collection_info": null
    },
    {
        "title": "书院杂咏 千叶红桃",
        "author": "王十朋",
        "content": "在处飘红雨，临窗照夕阳。\n何时清禁裏，一笑伴仙郎。",
        "dynasty": "宋",
        "collection_info": null
    },
    {
        "title": "书院杂咏 千叶白桃",
        "author": "王十朋",
        "content": "岂有夭桃艷，淡然群卉中。\n全身是清白，那肯媚春风。",
        "dynasty": "宋",
        "collection_info": null
    },
    {
        "title": "书院杂咏 佛见笑",
        "author": "王十朋",
        "content": "学得酴醾白，更能相继芳。\n金仙粲然笑，鼻观不多香。",
        "dynasty": "宋",
        "collection_info": null
    },
    {
        "title": "书院杂咏 荷花",
        "author": "王十朋",
        "content": "十里西湖上，红云照绿波。\n何如吾凈友，臭味不须多。",
        "dynasty": "宋",
        "collection_info": null
    },
    {
        "title": "书院杂咏 蓼花",
        "author": "王十朋",
        "content": "秋色在何许，蓼花含浅红。\n客情禁不得，归兴逐西风。",
        "dynasty": "宋",
        "collection_info": null
    },
    {
        "title": "书院杂咏 萱花",
        "author": "王十朋",
        "content": "有客看萱草，终身悔远游。\n向人空自绿，无復解忘忧。",
        "dynasty": "宋",
        "collection_info": null
    },
    {
        "title": "书院杂咏 斑竹",
        "author": "王十朋",
        "content": "苍梧巡不返，斑竹至今存。\n今日稽山下，几枝忠孝痕。",
        "dynasty": "宋",
        "collection_info": null
    },
    {
        "title": "书院杂咏 燕竹",
        "author": "王十朋",
        "content": "问讯东墙竹，佳名今始知。\n龙孙初迸日，燕子却来时。",
        "dynasty": "宋",
        "collection_info": null
    },
    {
        "title": "书院杂咏 西河柳",
        "author": "王十朋",
        "content": "潇洒西河种，谁移向浙东。\n青枝太纤细，莫近楚王宫。",
        "dynasty": "宋",
        "collection_info": null
    },
    {
        "title": "书院杂咏 葡萄",
        "author": "王十朋",
        "content": "珠帐临檐挂，龙鬚满架抽。\n也知堪酿酒，不要博凉州。",
        "dynasty": "宋",
        "collection_info": null
    },
    {
        "title": "书院杂咏 芭蕉",
        "author": "王十朋",
        "content": "草木一般雨，芭蕉声独多。\n主人栽未足，其奈客愁何。",
        "dynasty": "宋",
        "collection_info": null
    },
    {
        "title": "书院杂咏 石菖蒲",
        "author": "王十朋",
        "content": "天上玉衡散，结根泉石间。\n要须生九节，长为驻红颜。",
        "dynasty": "宋",
        "collection_info": null
    },
    {
        "title": "书院杂咏 慎火草",
        "author": "王十朋",
        "content": "禁殿安蚩尾，骚人逐毕方。\n何如栽此草，有火自能妨。",
        "dynasty": "宋",
        "collection_info": null
    },
    {
        "title": "书院杂咏 盆中新荷",
        "author": "王十朋",
        "content": "首夏盘池裏，新荷点数圆。\n主人行中选，故为作青钱。",
        "dynasty": "宋",
        "collection_info": null
    },
    {
        "title": "书院杂咏 假山",
        "author": "王十朋",
        "content": "君有好山僻，迭山亭院间。\n不遮山外眼，又得见真山。",
        "dynasty": "宋",
        "collection_info": null
    },
    {
        "title": "书院杂咏 盆池",
        "author": "王十朋",
        "content": "不比儿童戏，埋盆作小池。\n要令盆底水，长满不倾欹。",
        "dynasty": "宋",
        "collection_info": null
    },
    {
        "title": "书院杂咏 书架",
        "author": "王十朋",
        "content": "君富端不俗，有钱长买书。\n家藏三万轴，不怕腹空虚。",
        "dynasty": "宋",
        "collection_info": null
    },
    {
        "title": "书院杂咏 鹤",
        "author": "王十朋",
        "content": "雅志在冲霄，长思振羽毛。\n风前怱相和，声彻九天高。",
        "dynasty": "宋",
        "collection_info": null
    },
    {
        "title": "书院杂咏 鹅",
        "author": "王十朋",
        "content": "善鸣聊自适，不愿遇知音。\n深恐山阴妪，误猜君子心。",
        "dynasty": "宋",
        "collection_info": null
    },
    {
        "title": "书院杂咏 花鸭",
        "author": "王十朋",
        "content": "毛羽不多异，浪于花得名。\n深疑杜陵误，黑白未分明。",
        "dynasty": "宋",
        "collection_info": null
    },
    {
        "title": "书院杂咏 鸂鶒",
        "author": "王十朋",
        "content": "文采真为累，飞鸣不自由。\n小池新水涨，相对谩沉浮。",
        "dynasty": "宋",
        "collection_info": null
    },
    {
        "title": "剡溪杂咏 剡溪",
        "author": "王十朋",
        "content": "千古剡溪水，无穷名利舟。\n閒乘雪中兴，惟有一王猷。",
        "dynasty": "宋",
        "collection_info": null
    },
    {
        "title": "剡溪杂咏 了溪",
        "author": "王十朋",
        "content": "禹迹始壶口，禹功终了溪。\n余粮散幽谷，归去锡玄圭。",
        "dynasty": "宋",
        "collection_info": null
    },
    {
        "title": "剡溪杂咏 挟溪亭",
        "author": "王十朋",
        "content": "远水从台婺，同归古嵊州。\n巍亭压山顶，千古挟双流。",
        "dynasty": "宋",
        "collection_info": null
    },
    {
        "title": "剡溪杂咏 龙宫碑",
        "author": "王十朋",
        "content": "曾到龙宫寺，拂尘观古碑。\n何时无短李，肉眼可能知。",
        "dynasty": "宋",
        "collection_info": null
    },
    {
        "title": "剡溪杂咏 戴颙墓",
        "author": "王十朋",
        "content": "旷野冢纍纍，子孙犹不知。\n千年戴颙墓，三字道旁碑。",
        "dynasty": "宋",
        "collection_info": null
    },
    {
        "title": "剡溪杂咏 阮仙翁宅",
        "author": "王十朋",
        "content": "再入山中去，烟霞锁翠微。\n故乡遗宅在，何日更来归。",
        "dynasty": "宋",
        "collection_info": null
    },
    {
        "title": "剡溪杂咏 戴溪亭",
        "author": "王十朋",
        "content": "剡水照人碧，剡山随眼青。\n我来非雪兴，惭上戴溪亭。",
        "dynasty": "宋",
        "collection_info": null
    },
    {
        "title": "剡溪杂咏 偃公泉",
        "author": "王十朋",
        "content": "泉自何时有，得名从偃公。\n谁能继张陆，为载水经中。",
        "dynasty": "宋",
        "collection_info": null
    },
    {
        "title": "书院挂额展筵雅会也戏集诸堂轩斋名作诗",
        "author": "王十朋",
        "content": "黉馆名初挂，银鈎势欲翻。\n人才藴秀异，学业扣渊源。\n俊彦方群集，文章可细论。\n辉声迈前辈，擢秀蔼诸孙。\n心友居兰室，天香满桂轩。\n兹为学者富，难与俗流言。\n恢义高风倡，同襟旧好敦。\n池中神鲤足，一一上龙门。",
        "dynasty": "宋",
        "collection_info": null
    },
    {
        "title": "别周德远诸友",
        "author": "王十朋",
        "content": "山城过踈雨，客馆生新秋。\n乡心杂病思，浩荡不可留。\n忆昨初来时，园花弄春柔。\n俯仰节物变，木杪风飕飕。\n旅食百日余，故人情已周。\n论文有深味，惜别添牢愁。\n槐花物色老，琴书散交游。\n暖律回南枝，相期泛仙舟。",
        "dynasty": "宋",
        "collection_info": null
    },
    {
        "title": "宿石佛",
        "author": "王十朋",
        "content": "修径入幽壑，梵宫摩碧霄。\n仰头惊突兀，跬步怯岧嶤。\n宝相石间涌，钟声云外飘。\n明朝路南北，身世各尘嚣。",
        "dynasty": "宋",
        "collection_info": null
    },
    {
        "title": "白若遇水以小舟从石门渡势危甚因书数语示图南文卿时八月二日也",
        "author": "王十朋",
        "content": "归途阻秋潦，溪涨不可涉。\n迂从石门渡，未见心已怯。\n壮哉龙伯宫，幽据雁山胁。\n岩如峙城壁，南北本相接。\n众流欲朝宗，天为开岌嶪。\n泓澄潭百尺，臲卼舟一叶。\n吾生何自轻，内顾无可挟。\n所頼二友生，千里同负笈。\n忠信傥可仗，免作飞鸢跕。\n来归从剡溪，山水颇涉猎。\n石啮天台舟，浪拍临海楫。\n可曾如此境，令我魂震慑。\n连年作行客，川涂但取捷。\n不因风雨暴，谁𣊟远步屧。\n兹渡虽云恶，观览意亦惬。\n谩赋石门篇，添入剡游箧。",
        "dynasty": "宋",
        "collection_info": null
    },
    {
        "title": "孟甲生日",
        "author": "王十朋",
        "content": "记汝初生际，灯花达旦然。\n门阑增喜庆，翁妪最矜怜。\n已过周天岁，行临志学年。\n勉修愚鲁质，诗礼称家传。",
        "dynasty": "宋",
        "collection_info": null
    },
    {
        "title": "孟甲孟乙好蓄古钱因示以诗",
        "author": "王十朋",
        "content": "世人多好钱，今汝独好古。\n书中阅平准，壁上按图谱。\n广拾汉五铢，远及周九府。\n惜哉生我家，此物罕曾覩。\n百中时得一，喜笑见眉宇。\n所蓄虽不多，其志颇可取。\n闾阎富家子，绕床堆阿堵。\n一字不识丁，碌碌何足数。\n更宜移此力，典坟读三五。\n纵未到圣贤，定可过乃父。",
        "dynasty": "宋",
        "collection_info": null
    },
    {
        "title": "周光宗赠蛎房报以溪莼",
        "author": "王十朋",
        "content": "珠屿蛎房魁海错，左原莼线冠溪毛。\n韩公南食可曾见，张翰东归徒自高。\n鼎俎珍庖输肉食，江湖佳味属吾曹。\n有无相易通家事，僮仆往来毋惮劳。",
        "dynasty": "宋",
        "collection_info": null
    },
    {
        "title": "刘府君挽词  其一",
        "author": "王十朋",
        "content": "歆向诜然萃一门，过庭诗礼尽公恩。\n奇儿不负义方教，旧治至今遗爱存。\n心境欲明凭贝叶，寿藏预卜傍祇园。\n髯郎行烛青藜杖，定见荣光达九泉。",
        "dynasty": "宋",
        "collection_info": null
    },
    {
        "title": "刘府君挽词  其二",
        "author": "王十朋",
        "content": "贱子无天衅早钟，记观先友涕亡从。\n士林方喜荣三桂，丞舍俄惊惨二松。\n剡水凄凉回棹速，丹丘恸哭过车凶。\n发扬门户胜他族，深羡公家有蔡邕。",
        "dynasty": "宋",
        "collection_info": null
    },
    {
        "title": "贾府君挽词",
        "author": "王十朋",
        "content": "鹿岩重见鹿门翁，襟宇浑然太古风。\n负郭良田全种德，起家难弟已收功。\n花间麟冢经年就，木杪龟趺指日丰。\n门婿自惭非李汉，鄙文何足状韩公。",
        "dynasty": "宋",
        "collection_info": null
    },
    {
        "title": "陈夫人挽词",
        "author": "王十朋",
        "content": "伟节声名盖一时，夫人淑德最相宜。\n便甘布素从高隠，不惜花钿拯众饥。\n萱草未干堂下土，杨花已应梦中诗。\n如今多少王孙饿，进食哀怜復有谁。",
        "dynasty": "宋",
        "collection_info": null
    },
    {
        "title": "纳凉偶成",
        "author": "王十朋",
        "content": "架松却烦暑，梳竹来清风。\n顽然七尺躯，寄此微凉中。\n高枕傲有道，深杯醉无功。\n山林有余乐，此兴谁吾同。",
        "dynasty": "宋",
        "collection_info": null
    },
    {
        "title": "悼演述二老僧",
        "author": "王十朋",
        "content": "迭石峯前二老僧，相逢一笑见真情。\n社中对酒日初永，林下围碁秋始清。\n尚拟维摩眠丈室，遽惊圆泽厌浮生。\n通幽亭冷西楼古，过客伤心涕泪横。",
        "dynasty": "宋",
        "collection_info": null
    },
    {
        "title": "黄杨",
        "author": "王十朋",
        "content": "嘉彼黄杨，鬰焉其苍。\n匪瓮而圆，匪盖而张。\n百干同根，森如弟昆。\n千枝其子，万叶其孙。\n惟此黄杨，先子所植。\n草木有义，先子之德。\n愿言我家，兄弟子孙。\n如此嘉树，永为义门。",
        "dynasty": "宋",
        "collection_info": null
    },
    {
        "title": "林下十二子诗 竹子修",
        "author": "王十朋",
        "content": "万木萧踈怯岁寒，子修相见喜平安。\n世间宁有扬州鹤，休讶平生肉食难。",
        "dynasty": "宋",
        "collection_info": null
    },
    {
        "title": "林下十二子诗 井子深",
        "author": "王十朋",
        "content": "席量泓泓井子深，客来车辖总能沉。\n定须再筑新亭覆，不负先君好事心。",
        "dynasty": "宋",
        "collection_info": null
    },
    {
        "title": "林下十二子诗 梅子先",
        "author": "王十朋",
        "content": "竹外溪头手自栽，群芳推让子先开。\n好将正味调金鼎，莫似樱桃太不才。",
        "dynasty": "宋",
        "collection_info": null
    },
    {
        "title": "林下十二子诗 桂子苍",
        "author": "王十朋",
        "content": "学仙深愧似吴郎，頼有吾庐两子苍。\n疑是广寒宫裏种，一秋三度送天香。",
        "dynasty": "宋",
        "collection_info": null
    },
    {
        "title": "林下十二子诗 兰子芳",
        "author": "王十朋",
        "content": "国香入鼻忽扬扬，知是光风泛子芳。\n林下自全幽静操，纵无人采亦何伤。",
        "dynasty": "宋",
        "collection_info": null
    },
    {
        "title": "林下十二子诗 昌阳子仙",
        "author": "王十朋",
        "content": "天上星郎字子仙，结根拳石傍清泉。\n豨苓方入医师手，谁识仙姿解引年。",
        "dynasty": "宋",
        "collection_info": null
    },
    {
        "title": "林下十二子诗 黄子嘉",
        "author": "王十朋",
        "content": "保绿轩前黄子嘉，非松非柏亦非花。\n故应唤作思人树，数十年前阅我家。",
        "dynasty": "宋",
        "collection_info": null
    },
    {
        "title": "林下十二子诗 丁子素",
        "author": "王十朋",
        "content": "雨底含愁雪裏芳，琉璃叶映小何郎。\n世人竞重熏笼锦，子素何曾怯瑞香。",
        "dynasty": "宋",
        "collection_info": null
    },
    {
        "title": "林下十二子诗 柳子春",
        "author": "王十朋",
        "content": "夹道青青柳子春，自从栽植几番新。\n如今已作参天树，应笑衰迟老主人。",
        "dynasty": "宋",
        "collection_info": null
    },
    {
        "title": "林下十二子诗 槐子夏",
        "author": "王十朋",
        "content": "方苦炎炎畏日长，欣蒙子夏惠清凉。\n三槐雅是王家物，为榜新亭拟旧堂。",
        "dynasty": "宋",
        "collection_info": null
    },
    {
        "title": "林下十二子诗 菊子秀",
        "author": "王十朋",
        "content": "子秀霜中色更嘉，金钱粲粲满庭阶。\n渊明异日开三径，端仗兹花慰老怀。",
        "dynasty": "宋",
        "collection_info": null
    },
    {
        "title": "林下十二子诗 王子野",
        "author": "王十朋",
        "content": "场屋虚名且罢休，归来聊效晋人游。\n林间诸子总非俗，肯与野人为友不。",
        "dynasty": "宋",
        "collection_info": null
    },
    {
        "title": "昌龄闢圃植花索诗于老者戏作数语兼简梦龄",
        "author": "王十朋",
        "content": "东园小小花木稀，西园廓廓规模奇。\n西园主人但置酒，东园老人甘赋诗。\n朝游西园饮千斛，莫向东园吟百幅。\n更约南园好事人，酒盏诗篇日相续。",
        "dynasty": "宋",
        "collection_info": null
    },
    {
        "title": "西园新闢昌龄索诗予以其未开尊也戏作数语既饮復用前韵",
        "author": "王十朋",
        "content": "阿连好事由来稀，开轩闢圃幽更奇。\n峯峦罗列富遐览，气象收拾归新诗。\n百挺琅玕花数斛，宛似辋川图一幅。\n朝莫过从有弟兄，长愿歌声无断续。",
        "dynasty": "宋",
        "collection_info": null
    },
    {
        "title": "予与二弟连日赋诗饮酒诗成命二子书之亦居家之一乐也復用前韵",
        "author": "王十朋",
        "content": "不愁地闢车马稀，自喜兄弟俱好奇。\n阿连举觞劝我酒，阿买研墨书翁诗。\n长泛郑生船百斛，日赋邺侯三四幅。\n何用身封万户侯，但愿青箱有人续。",
        "dynasty": "宋",
        "collection_info": null
    },
    {
        "title": "昌龄和诗以不得志于贤关有欲退隠之语復用前韵勉其涵养俟时未可真作休休计也",
        "author": "王十朋",
        "content": "出门休叹知己稀，开卷揽取前人奇。\n西园松菊聊笑傲，未可遽赋休休诗。\n涵养胸襟容万斛，仰视青天纸盈幅。\n行看富贵来逼人，江左家声子当续。",
        "dynasty": "宋",
        "collection_info": null
    },
    {
        "title": "昌龄频开尊再用前韵",
        "author": "王十朋",
        "content": "人生常患如意稀，利名扰扰何足奇。\n谁能如我惠连弟，有园有酒兼能诗。\n种秫西畴都几斛，时见小童驰片幅。\n风轩洒扫又相呼，适有嘉鱼馈羊续。",
        "dynasty": "宋",
        "collection_info": null
    },
    {
        "title": "用前韵题东园",
        "author": "王十朋",
        "content": "吾园小小游人稀，吾腹便便空自奇。\n径草青青可煎饮，雨竹涓涓堪赋诗。\n鲜鲜菊满东篱斛，扬扬兰入骚人幅。\n牡丹芍药紫薇梅，四时花卉开相续。",
        "dynasty": "宋",
        "collection_info": null
    },
    {
        "title": "贾元识和诗酬以前韵",
        "author": "王十朋",
        "content": "河东丈人年及稀，精神矍铄心瑰奇。\n新来移居向山谷，一尊时得同论诗。\n酒量汪汪可胜斛，醉后挥毫动盈幅。\n新诗疏越似朱弦，不才何用煎胶续。",
        "dynasty": "宋",
        "collection_info": null
    },
    {
        "title": "次韵昌龄西园即事",
        "author": "王十朋",
        "content": "世态蝇营已厌驱，小园初闢称幽居。\n杯深转觉利名薄，心静更宜花木踈。\n窗几吟余山色好，轩斋梦觉日华舒。\n尤怜不弃东园老，时復相从辨鲁鱼。",
        "dynasty": "宋",
        "collection_info": null
    },
    {
        "title": "东园小閤丹粉一新昌龄有诗次韵",
        "author": "王十朋",
        "content": "小园小閤无奇新，但喜有酒堪娱宾。\n西畴种秫可自酿，不用勤买抛青春。\n月明星稀乌择木，吾爱吾庐堪寓目。\n须知主父五鼎珍，不似王猷数竿竹。\n丈夫未遇当安贫，带经且作锄园人。\n诗酒过从老兄弟，一笑可破双眉颦。\n见说西园相继闢，好将因果同栽植。\n子孙清白世相传，莫同阮氏分南北。",
        "dynasty": "宋",
        "collection_info": null
    },
    {
        "title": "梦龄得男老者喜甚汤餠会中出诗以贺",
        "author": "王十朋",
        "content": "梅溪佳气夜葱葱，果得奇儿应梦熊。\n汤餠笑欢良不浅，桑弧时节稍相同。\n喜将老眼看犹子，首出新诗贺乃翁。\n从此吾门如谢傅，芝兰玉树满庭中。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 小小园",
        "author": "王十朋",
        "content": "预作休休计，先开小小园。\n杖藜成日涉，得趣与心论。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 便便閤",
        "author": "王十朋",
        "content": "一閤仅容膝，闭门尘虑捐。\n读书心已懒，高卧腹便便。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 青青径",
        "author": "王十朋",
        "content": "小径循园闢，青青草色都。\n主人犹未仕，时得理荒芜。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 娟娟林",
        "author": "王十朋",
        "content": "遶舍种修竹，清风长满筵。\n天姿本来凈，不雨亦娟娟。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 扬扬畹",
        "author": "王十朋",
        "content": "九畹何人种，光风泛国香。\n林间今几许，鼻观日扬扬。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 鲜鲜砌",
        "author": "王十朋",
        "content": "吾圃岂不富，黄金无数钱。\n谁云何用好，霜裏白鲜鲜。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 牡丹",
        "author": "王十朋",
        "content": "人道此花贵，岂宜颜巷栽。\n春风情不世，红紫一般开。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 芍药",
        "author": "王十朋",
        "content": "十花称近客，千叶重维扬。\n世上无姚魏，还他霸众芳。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 早梅",
        "author": "王十朋",
        "content": "北陆寒未半，南枝春已回。\n方于雪中种，便向雪中开。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 双竹",
        "author": "王十朋",
        "content": "本是一根出，相期同化龙。\n慎毋轻剪伐，云路定相从。",
        "dynasty": "宋",
        "collection_info": null
    },
    {
        "title": "予有书閤仅容膝东有隙地初甚荒芜偶于暇日理成小园径以通之杖藜日涉于其间几欲成趣然花木萧疏不足播之吟咏谩赋十一小诗以记园中之仅有者时甲戌仲冬也 紫微花",
        "author": "王十朋",
        "content": "盛夏绿遮眼，兹花红满堂。\n自惭终日对，岂是紫微郎。",
        "dynasty": "宋",
        "collection_info": null
    },
    {
        "title": "梅花次贾元识韵",
        "author": "王十朋",
        "content": "南枝昨夜暖先回，压尽群芳独自开。\n仙客风中飘素袂，玉妃月下试新裁。\n未凭驿使殷勤寄，首辱新诗特地来。\n明日雪晴须共赏，为花拚却饮千杯。",
        "dynasty": "宋",
        "collection_info": null
    },
    {
        "title": "岁暮雨雪连作稍阻会集贾元识有诗次韵",
        "author": "王十朋",
        "content": "自从春色上孤根，淫雨经时步不前。\n爱日未能供宿润，愁云依旧蔽青天。\n溪山咫尺成千里，棋酒因循又一年。\n今夕篮舆定相过，尊前行乐兴无边。",
        "dynasty": "宋",
        "collection_info": null
    },
    {
        "title": "万府君挽词  其一",
        "author": "王十朋",
        "content": "东平隠君子，当以古人看。\n孝却豺群易，恩全雁序难。\n人如心画正，度胜酒肠宽。\n粲粲三株树，门阑已壮观。",
        "dynasty": "宋",
        "collection_info": null
    },
    {
        "title": "万府君挽词  其二",
        "author": "王十朋",
        "content": "老成嗟不见，里巷尚能谈。\n衣解因周急，簪还务激贪。\n蹶蹄心不愠，折翼泪常含。\n瞑目应无恨，声名与佛参。",
        "dynasty": "宋",
        "collection_info": null
    },
    {
        "title": "万府君挽词  其三",
        "author": "王十朋",
        "content": "吾母昔逃难，携孥依舅船。\n态多朝暮警，恩独始终全。\n滥与高门出，尤蒙长者怜。\n未能成宅相，徒有泪如泉。",
        "dynasty": "宋",
        "collection_info": null
    },
    {
        "title": "林府君挽词",
        "author": "王十朋",
        "content": "我昔游庠序，夤缘识令孙。\n雅知苗裔远，更喜典刑存。\n俗子犹迁善，偷儿最感恩。\n佳城明日闭，堕泪满江村。",
        "dynasty": "宋",
        "collection_info": null
    },
    {
        "title": "表兄璐挺二道人以山茶一根见赠植于便便閤前每黑甜余开窗寓目茗碗不捧精神自清因成小诗",
        "author": "王十朋",
        "content": "一枕春眠到日斜，梦回喜对小山茶。\n道人赠我岁寒种，不是寻常儿女花。",
        "dynasty": "宋",
        "collection_info": null
    },
    {
        "title": "又觅没利花",
        "author": "王十朋",
        "content": "没利名嘉花亦嘉，远从佛国到中华。\n老来耻逐蝇头利，故向樿房觅此花。",
        "dynasty": "宋",
        "collection_info": null
    },
    {
        "title": "二道人以抹利及东山兰为赠再成一章",
        "author": "王十朋",
        "content": "西域名花最孤洁，东山芳友更清幽。\n远烦丈室维摩诘，分韵小园王子猷。\n入鼻顿除浮利尽，同心端与国香侔。\n从今日讲通家好，诗往花来卒未休。",
        "dynasty": "宋",
        "collection_info": null
    },
    {
        "title": "觅海棠",
        "author": "王十朋",
        "content": "好事高人重海棠，两株分植舫斋旁。\n恰当燕子来时放，更向禅房深处芳。\n道眼想应怜不俗，痴人何苦恨无香。\n梅溪野叟曾经眼，欲觅一根栽草堂。",
        "dynasty": "宋",
        "collection_info": null
    },
    {
        "title": "郁师赠海棠酬以前韵",
        "author": "王十朋",
        "content": "珍重高人赠海棠，殷勤封植弊庐旁。\n固宜花裏称名友，已向园中压众芳。\n万树总含儿女态，一根独带佛炉香。\n杜陵应恨未曾识，空向成都结草堂。",
        "dynasty": "宋",
        "collection_info": null
    },
    {
        "title": "札上人许赠山丹花且云此花三月尽开俟蕊成移去至上巳日以诗索之",
        "author": "王十朋",
        "content": "人间花木眼曾经，未识兹花状与名。\n丹却青山暮春色，续他红树堕时英。\n梅溪野老栽成癖，莲社高人诺不轻。\n小小园林绿将暗，早移芳蘂看敷荣。",
        "dynasty": "宋",
        "collection_info": null
    },
    {
        "title": "表弟津上人有瑞香抹利戏觅之",
        "author": "王十朋",
        "content": "瑞香早入江南梦，抹利来从毘舍园。\n久与道人同寂寞，不如来荐孔融尊。",
        "dynasty": "宋",
        "collection_info": null
    },
    {
        "title": "觅季仲权碧桃",
        "author": "王十朋",
        "content": "红雨纷纷空自繁，碧云一朵胜桃源。\n君家独有神仙种，分我闹花深处根。",
        "dynasty": "宋",
        "collection_info": null
    },
    {
        "title": "觅季仲达酴醾",
        "author": "王十朋",
        "content": "名园羽盖谩童童，不似青虬出瓮中。\n好事主人仍好施，定移韵友乞山翁。",
        "dynasty": "宋",
        "collection_info": null
    },
    {
        "title": "和宝印叔送春二绝  其一",
        "author": "王十朋",
        "content": "潜涧园林幽更奇，送春归去有新诗。\n风光流转身长健，又见明年花满枝。",
        "dynasty": "宋",
        "collection_info": null
    },
    {
        "title": "和宝印叔送春二绝  其二",
        "author": "王十朋",
        "content": "青春不觉去堂堂，把酒谁分此日光。\n偶读高人送春句，味回齿颊有余香。",
        "dynasty": "宋",
        "collection_info": null
    },
    {
        "title": "族兄文通赠山茶",
        "author": "王十朋",
        "content": "野性无端喜种花，吾兄得得赠山茶。\n鶑声老后移虽晚，鹤顶丹时看始嘉。\n雨叶鳞鳞成小盖，春枝艷艷首羣葩。\n自惭欲报无琼玖，来徃同看本一家。",
        "dynasty": "宋",
        "collection_info": null
    },
    {
        "title": "兄弟邻里日讲率会因书一绝且戒其早纳租税也",
        "author": "王十朋",
        "content": "屏迹山林颇自安，里闾率会有余欢。\n但须及早输租税，不用低颜见长官。",
        "dynasty": "宋",
        "collection_info": null
    },
    {
        "title": "万府君挽词  其一",
        "author": "王十朋",
        "content": "前辈风流久，之人尚典刑。\n抱才虽汩没，种德自芬馨。\n养浩眠龙穴，流光属鲤庭。\n乡评推燕窦，所欠独年龄。",
        "dynasty": "宋",
        "collection_info": null
    },
    {
        "title": "万府君挽词  其二",
        "author": "王十朋",
        "content": "太学称多士，奇儿占上游。\n贤书连得隽，舍选復居优。\n善教由狐突，兴家出万修。\n板舆游未遂，风树已萧飕。",
        "dynasty": "宋",
        "collection_info": null
    },
    {
        "title": "万府君挽词  其三",
        "author": "王十朋",
        "content": "屈指吾乡党，如公今几何。\n门犹毕万大，男类陆终多。\n壮志埋蒿里，幽光发薤歌。\n河梁嗟未就，遗恨满沧波。",
        "dynasty": "宋",
        "collection_info": null
    },
    {
        "title": "张廷直挽词",
        "author": "王十朋",
        "content": "意气轩轩盖一时，林头周易造深几。\n芹芳泮水声蜚早，花满河阳迹到稀。\n方外客携因果去，道旁人汲义泉归。\n柳川池馆规模壮，一夕花妖世已非。",
        "dynasty": "宋",
        "collection_info": null
    },
    {
        "title": "左原纪异",
        "author": "王十朋",
        "content": "君不见温公年方髫龀时，奋然击瓮活小儿。\n至今遗事在图画，活人手段良可奇。\n又不见耿恭昔年困疏勒，孤城凿井踰千尺。\n整衣一拜精诚通，俄顷枯泉飞为液。\n乐清有地名左原，地幽井古知几年。\n一朝陷溺谁氏子，万石压脑沉黄泉。\n路隔幽冥生望绝，三宿沉魂岂能活。\n鬼神莫救功莫施，天遣仁人为之出。\n彩棒来临驱五丁，抉石求尸俄有声。\n头颅半露语未辩，人疑鬼物相视惊。\n拯溺辛勤功未果，土圮石欹纷欲堕。\n争言陷者不復生，救者徒遭颓压祸。\n梅仙恻然临井旁，焚香再拜祈彼苍。\n散金募众蹈死救，手植板干加堤防。\n土石相衔危不倒，韲粉余生仅能保。\n须臾夺命鬼窟中，万口讙呼喜填道。\n翕然舆论咸奇公，异事行将达帝聪。\n感物诚居耿恭上，活人手与温公同。\n况公才学俱超绝，吏隠那能久淹屈。\n使君前日飞鹗章，莅事详明己廉洁。\n鲰生桑梓居此间，具书目见非妄传。\n太史采诗傥见取，愿付银笔书青编。\n将见大书特书屡书不止此，史笔芬香此其始。",
        "dynasty": "宋",
        "collection_info": null
    },
    {
        "title": "法灯俊上人惠杜鹃花",
        "author": "王十朋",
        "content": "杜鹃嘉树状非常，久向缁林压众芳。\n春去尚疑啼蜀魄，客来还错认丁香。\n高人好事栽莲社，野叟移根植草堂。\n习气未除端自笑，赏花衔惠意难忘。",
        "dynasty": "宋",
        "collection_info": null
    },
    {
        "title": "法灯闻上人和杜鹃诗酬以前韵",
        "author": "王十朋",
        "content": "道眼相看颇异常，遥遥莲社有遗芳。\n两篇诗好无蔬气，四季花然带佛香。\n杖锡何时离竹径，寻山莫惜访槐堂。\n小园花疏烦题注，诗徃花来未可忘。",
        "dynasty": "宋",
        "collection_info": null
    },
    {
        "title": "孙先觉毋夫人正月四日生时年八十",
        "author": "王十朋",
        "content": "蓂开四荚瑞新春，瓦弄幽闺应此辰。\n蛇虺梦中祥女子，凤凰占裏吉佳人。\n平生不负三从义，老去兼全五福身。\n他日奇儿亦黄髮，捧觞犹得寿慈亲。",
        "dynasty": "宋",
        "collection_info": null
    },
    {
        "title": "明庆忏院上方地爽而幽盖精蓝之胜也予因会友託迹于其间一日探囊中得石刻诗一本乃王瞻叔国博先生题台人秀野堂也摹写景物颇类于此因置之壁间意有感触遂借其韵",
        "author": "王十朋",
        "content": "下帷精舍远尘繁，境静心清事不关。\n案上忘机有黄卷，眼中得趣是青山。\n林泉欲共高僧老，事业未容吾辈闲。\n准拟他年挂冠后，飘然杖履白云间。",
        "dynasty": "宋",
        "collection_info": null
    },
    {
        "title": "忏院种兰次宝印叔韵  其一",
        "author": "王十朋",
        "content": "偶向缁林植子芳，光风入院泛幽香。\n他时倘免芟锄患，余馥犹堪供道场。",
        "dynasty": "宋",
        "collection_info": null
    },
    {
        "title": "忏院种兰次宝印叔韵  其二",
        "author": "王十朋",
        "content": "不放凡花染道场，故栽芳友伴友郎。\n一盘喜遇高人赏，却胜家园十八香。",
        "dynasty": "宋",
        "collection_info": null
    },
    {
        "title": "次济上人韵",
        "author": "王十朋",
        "content": "老来未厌短檠光，又集青衿就故乡。\n却荷道人能具眼，不同时辈有他肠。\n心传潜涧源流别，首出新诗意味长。\n我亦笔头为佛事，未应中国异西方。",
        "dynasty": "宋",
        "collection_info": null
    },
    {
        "title": "玄鸟至",
        "author": "王十朋",
        "content": "昆虫方启户，玄鸟亦知辰。\n去自盲风候，来逢化日春。\n深条烟雨湿，广厦羽毛新。\n故垒寻遗迹，雕梁拂旧尘。\n早鶑宜结友，秋雁不同宾。\n嘉尔能知义，无忘旧主人。",
        "dynasty": "宋",
        "collection_info": null
    },
    {
        "title": "陈希仲赠山茶",
        "author": "王十朋",
        "content": "都胜名花入小园，群芳无復敢争妍。\n童童翠盖藏春色，艷艷繁灯照雪天。\n青蘂似开吾辈眼，高标不染俗流钱。\n此花端有岁寒意，好赋甘棠蔽芾篇。",
        "dynasty": "宋",
        "collection_info": null
    },
    {
        "title": "酴醾次贾元节韵",
        "author": "王十朋",
        "content": "春山杜宇唤人归，归见酴醾满架垂。\n叶底半开千颗白，鬓边斜插一枝奇。\n园林绿树成阴后，亭院青春欲老时。\n把酒对花歌数阕，濡毫更和鹿岩诗。",
        "dynasty": "宋",
        "collection_info": null
    },
    {
        "title": "觅海松赠僧希月",
        "author": "王十朋",
        "content": "海石真宜植海松，青青不改四时容。\n道人妙得栽培力，乞与书斋待化龙。",
        "dynasty": "宋",
        "collection_info": null
    },
    {
        "title": "浴佛无雨",
        "author": "王十朋",
        "content": "俗言浴佛天必雨，今年浴佛天愈晴。\n招提钟磬集梵侣，世尊尘埃思一清。\n纷然膜拜口诵偈，举头看天红日明。\n或云天意与佛拗，不放雨师龙伯行。\n天虽不雨佛亦浴，误此亿万苍生情。\n庙堂何人职调燮，劝天与佛无使争。\n沛然一雨四方足，亿万苍生俱沐浴。",
        "dynasty": "宋",
        "collection_info": null
    },
    {
        "title": "喜雨用前韵",
        "author": "王十朋",
        "content": "去年春夏人苦雨，今年春夏人厌晴。\n水枯秧老农务急，霈然膏泽来太清。\n小民易怨亦易喜，不知天意常分明。\n何须频祷应上公，但起夏禹陈五行。\n五风十雨尧舜世，自古天意缘人情。\n今兹一雨荷帝力，龙神社鬼无妄争。\n南亩有余人意足，蚕已三眠更三浴。",
        "dynasty": "宋",
        "collection_info": null
    },
    {
        "title": "雨止復用前韵",
        "author": "王十朋",
        "content": "水枯秧老农欲雨，麦黄桑绿蚕欲晴。\n一朝大霈满四泽，云收雾扫天还清。\n曰旸曰雨岂人力，圣德仰荷吾君明。\n庙堂况无痴宰相，不怕泥泞妨牛行。\n布谷催耕最知务，鸣鸠呼妇殊有情。\n平原出水云吐日，阴阳得所无战争。\n明日阳光照临足，今日阳乌已先浴。",
        "dynasty": "宋",
        "collection_info": null
    },
    {
        "title": "孟夏十有一日时雨初霁晨登高阁极目四望烟锁日出气象一新復用前韵",
        "author": "王十朋",
        "content": "蝶梦惊回听残雨，鸟声唤起欣初晴。\n梵宫烟火带余湿，黉舍几席生微清。\n披衣登阁忽四顾，顿觉远目增双明。\n樵渔欵乃雾中出，舟楫荡漾田间行。\n清和节物满眼界，柳垂暗绿花含情。\n窗明几凈日渐永，天开地廓阴不争。\n俯视沧浪堪濯足，遥看扶桑观日浴。",
        "dynasty": "宋",
        "collection_info": null
    },
    {
        "title": "再用前韵勉诸友",
        "author": "王十朋",
        "content": "蚕妇欲晴农欲雨，书生事业无雨晴。\n况兹长日足可惜，熏风入户精神清。\n虚窗文字遮眼暗，短檠灯火通宵明。\n纸为良田力耕穫，一廛稼穑嗤许行。\n太山北斗仰韩子，千态万状穷周情。\n群居涵养务浑厚，藩篱剖破销纷争。\n拭目天衢骧骥足，下视污池雀儿浴。",
        "dynasty": "宋",
        "collection_info": null
    },
    {
        "title": "颖师赠榧栽",
        "author": "王十朋",
        "content": "自从儿时食火榧，思欲移根向乡里。\n年来花木浪经心，品色徒多真戏耳。\n道人赠我方外根，不比寻常桃与李。\n枝柯宛类秦大夫，功效端如使君子。\n殷勤栽植同因果，众目纷纷等奴婢。\n他年摘实荐新时，杖屦相从莲社裏。",
        "dynasty": "宋",
        "collection_info": null
    },
    {
        "title": "月上人以拳石植海松莳菖阳于四际苍姿秀色钟清气于几案间以为梅溪之野人赠兼惠诗章因与酬唱凡四首  其一",
        "author": "王十朋",
        "content": "苍苍千尺大夫松，不似湖嵌植小茏。\n枕水一拳形崒嵂，凌云三干色尨茸。\n王衡星化姿兼茂，莲社诗高席可重。\n乞与书窗端不恶，萧然如对德人容。",
        "dynasty": "宋",
        "collection_info": null
    },
    {
        "title": "月上人以拳石植海松莳菖阳于四际苍姿秀色钟清气于几案间以为梅溪之野人赠兼惠诗章因与酬唱凡四首  其二",
        "author": "王十朋",
        "content": "处士何须种七松，剩栽海上绿髯龙。\n灵根频灌苍如玉，黛色初抽软似茸。\n蘸水小山形凿凿，引年昌歜节重重。\n道人分得岁寒种，一洗梅溪憔悴容。",
        "dynasty": "宋",
        "collection_info": null
    },
    {
        "title": "月上人以拳石植海松莳菖阳于四际苍姿秀色钟清气于几案间以为梅溪之野人赠兼惠诗章因与酬唱凡四首  其三",
        "author": "王十朋",
        "content": "禅杖西游覩万松，归栽九节伴苍龙。\n何须偃盖藏龟甲，自可延年胜鹿茸。\n赞老房幽看更好，昼公诗险和难重。\n为师旦旦加浇濯，不遣尘埃上绿容。",
        "dynasty": "宋",
        "collection_info": null
    },
    {
        "title": "月上人以拳石植海松莳菖阳于四际苍姿秀色钟清气于几案间以为梅溪之野人赠兼惠诗章因与酬唱凡四首  其四",
        "author": "王十朋",
        "content": "涧毛纤细荫青松，会见成仙与化龙。\n孤屿两峯多臭味，一茎九节异香茸。\n羡师得句侵澄观，顾我谈经媿叔重。\n明日还家带沧海，园林小小可能容。",
        "dynasty": "宋",
        "collection_info": null
    },
    {
        "title": "忏院种红蕉用宝印叔韵",
        "author": "王十朋",
        "content": "新植灵根续蕙兰，缁林佳处占清闲。\n深红应费化工染，浓绿疑从帝所颁。\n正色可曾娱俗眼，晚英犹足慰衰颜。\n它年解组归三径，多种青青满故山。",
        "dynasty": "宋",
        "collection_info": null
    },
    {
        "title": "题佛阁三绝  其一",
        "author": "王十朋",
        "content": "佛阁阅人久，儒官涉世踈。\n伽蓝真长者，容我半年居。",
        "dynasty": "宋",
        "collection_info": null
    },
    {
        "title": "题佛阁三绝  其二",
        "author": "王十朋",
        "content": "桑下不三宿，阁中经半年。\n青山满庭户，虽好莫留连。",
        "dynasty": "宋",
        "collection_info": null
    },
    {
        "title": "题佛阁三绝  其三",
        "author": "王十朋",
        "content": "灵运本狂客，偶来莲社游。\n钟鱼听已厌，归去故园休。",
        "dynasty": "宋",
        "collection_info": null
    },
    {
        "title": "题郭庄路",
        "author": "王十朋",
        "content": "南山有井名黄花，我卜别业临其涯。\n酌泉潄石思徃事，天遗景与名俱嘉。\n东篱采菊隠君子，悠然凝望南山赊。\n兹人高躅已千古，三径芜没堪咨嗟。\n我生本抱丘壑尚，误涉尘世争浮蜗。\n十年太学志未遂，归来陇亩躬桑麻。\n草庄新筑亦不恶，青山远近光交加。\n会须移住效杜老，终赋归去师陶家。\n新凉入郊九日近，西风渐欲吹乌纱。\n龙山风俗有故事，撩我清兴凌烟霞。",
        "dynasty": "宋",
        "collection_info": null
    },
    {
        "title": "率饮亭二十绝  其一",
        "author": "王十朋",
        "content": "吾门非北海，安得客满坐。\n有亭名率饮，邻里日相过。",
        "dynasty": "宋",
        "collection_info": null
    },
    {
        "title": "率饮亭二十绝  其二",
        "author": "王十朋",
        "content": "苍头稍知耕，赤脚颇能酿。\n有田俱种秫，我日坐亭上。",
        "dynasty": "宋",
        "collection_info": null
    },
    {
        "title": "率饮亭二十绝  其三",
        "author": "王十朋",
        "content": "幽亭阔方丈，修竹种千百。\n有时人不来，影月为吾客。",
        "dynasty": "宋",
        "collection_info": null
    },
    {
        "title": "率饮亭二十绝  其四",
        "author": "王十朋",
        "content": "富贵有天命，安贫士之常。\n聊为真率饮，未用利名忙。",
        "dynasty": "宋",
        "collection_info": null
    },
    {
        "title": "率饮亭二十绝  其五",
        "author": "王十朋",
        "content": "老去识交情，兴来怀酒伴。\n山林车马稀，风月壶觞满。",
        "dynasty": "宋",
        "collection_info": null
    },
    {
        "title": "率饮亭二十绝  其六",
        "author": "王十朋",
        "content": "文举客满坐，渊明酒盈尊。\n虽无古高躅，妙意亦常存。",
        "dynasty": "宋",
        "collection_info": null
    },
    {
        "title": "率饮亭二十绝  其七",
        "author": "王十朋",
        "content": "文字粗能饮，圣贤时復中。\n林间十二子，宾主自清风。",
        "dynasty": "宋",
        "collection_info": null
    },
    {
        "title": "率饮亭二十绝  其八",
        "author": "王十朋",
        "content": "富饮不解文，翁意非在酒。\n三杯聊遣兴，一醉岂缘口。",
        "dynasty": "宋",
        "collection_info": null
    },
    {
        "title": "率饮亭二十绝  其九",
        "author": "王十朋",
        "content": "我游醉乡中，常在软饱后。\n谁修醉乡记，添我姓名不。",
        "dynasty": "宋",
        "collection_info": null
    },
    {
        "title": "率饮亭二十绝  其一○",
        "author": "王十朋",
        "content": "吾家数兄弟，薄有古人风。\n生计何曾足，酒杯无日空。",
        "dynasty": "宋",
        "collection_info": null
    },
    {
        "title": "率饮亭二十绝  其一一",
        "author": "王十朋",
        "content": "我性野而率，山林谩求安。\n有酒固可乐，无酒亦自宽。",
        "dynasty": "宋",
        "collection_info": null
    },
    {
        "title": "率饮亭二十绝  其一二",
        "author": "王十朋",
        "content": "亭上可率饮，林间宜率吟。\n每于诗酒裏，寓我率然心。",
        "dynasty": "宋",
        "collection_info": null
    },
    {
        "title": "率饮亭二十绝  其一三",
        "author": "王十朋",
        "content": "结交虽不泛，绝物亦何曾。\n莫问亲踈客，过门无不应。",
        "dynasty": "宋",
        "collection_info": null
    },
    {
        "title": "率饮亭二十绝  其一四",
        "author": "王十朋",
        "content": "交游聚散中，身世浮沉裏。\n观书悟昨非，把酒知今是。",
        "dynasty": "宋",
        "collection_info": null
    },
    {
        "title": "率饮亭二十绝  其一五",
        "author": "王十朋",
        "content": "有酒或无客，有客或无酒。\n何时此亭中，客酒两常有。",
        "dynasty": "宋",
        "collection_info": null
    },
    {
        "title": "率饮亭二十绝  其一六",
        "author": "王十朋",
        "content": "是非何足论，时酒谩消遣。\n但把无它肠，聊为在家善。",
        "dynasty": "宋",
        "collection_info": null
    },
    {
        "title": "率饮亭二十绝  其一七",
        "author": "王十朋",
        "content": "灯火散交游，园林寄幽兴。\n万事付无心，随缘不求胜。",
        "dynasty": "宋",
        "collection_info": null
    },
    {
        "title": "率饮亭二十绝  其一八",
        "author": "王十朋",
        "content": "心向静中求，身宜闲处着。\n閤已号便便，亭宜名莫莫。",
        "dynasty": "宋",
        "collection_info": null
    },
    {
        "title": "率饮亭二十绝  其一九",
        "author": "王十朋",
        "content": "吾家老兄弟，杖屦日相过。\n对酒欢无限，论诗味更多。",
        "dynasty": "宋",
        "collection_info": null
    },
    {
        "title": "率饮亭二十绝  其二○",
        "author": "王十朋",
        "content": "有口但饮酒，无悰亦作诗。\n它年宦南北，还忆在家时。",
        "dynasty": "宋",
        "collection_info": null
    },
    {
        "title": "横山连氏妻方奉姑甚谨姑死刻木像事之越十年不怠郡守张公子韶下车命诸邑访孝义予披牒至其家获观木像感嘆不已因书四十字时绍兴丙子七月十四日也",
        "author": "王十朋",
        "content": "纯孝世稀有，事亡人所难。\n堪嘉里曾子，况有妇丁兰。\n守令方尊礼，乡闾竞耸观。\n名将闻帝阙，旌表及门阑。",
        "dynasty": "宋",
        "collection_info": null
    },
    {
        "title": "登姚奥岭望家山有感",
        "author": "王十朋",
        "content": "昔年度兹岭，回首念慈亲。\n如今望云处，惟有泪沾巾。",
        "dynasty": "宋",
        "collection_info": null
    },
    {
        "title": "题驿奥张店思周光宗",
        "author": "王十朋",
        "content": "忆昔同行宿此村，重来堪嘆止吾存。\n芙蓉雁荡重经眼，旧事无人与共论。",
        "dynasty": "宋",
        "collection_info": null
    },
    {
        "title": "度雁山",
        "author": "王十朋",
        "content": "雁山五经眼，兹行尤可观。\n初冬天气佳，雁归山未寒。\n有日照幽谷，无云翳层峦。\n入境见祥云，振衣登马鞍。\n瀑水飞玉龙，羽旗导翔鸾。\n石柱屹天外，卓笔书云端。\n灵峯观石室，杖屦穿巑岏。\n山禽知我来，好音若相欢。\n群峯列春笋，丹青状尤难。\n行色媿匆匆，更约它时看。",
        "dynasty": "宋",
        "collection_info": null
    },
    {
        "title": "度谢公岭",
        "author": "王十朋",
        "content": "十年九行役，屡经此山中。\n爱山不厌观，每媿行匆匆。\n大士瞻矩罗，骚人思谢公。\n一生看不足，语如白头翁。",
        "dynasty": "宋",
        "collection_info": null
    },
    {
        "title": "腊日与守约同舍赏梅西湖",
        "author": "王十朋",
        "content": "西湖处士安在哉，湖山如旧梅花开。\n见花如见处士面，神清骨冷无纤埃。\n不将时节较早晚，风味自是花中魁。\n暗香和月入佳句，压尽今古无诗才。\n武林深处景益胜，十里眼界多琼瑰。\n北枝贪睡南枝醒，枝屦得得搀出来。\n旅中兹游殊不恶，况有佳友衔清杯。\n手折林间一枝雪，头上带得新春回。",
        "dynasty": "宋",
        "collection_info": null
    },
    {
        "title": "同舍再约赏梅用前韵",
        "author": "王十朋",
        "content": "梅溪野人真野哉，老眼长为寒梅开。\n朅来西湖探春色，濡毫一洗匈襟埃。\n却将梅花比和靖，花与人物俱奇魁。\n同行二十五佳客，一一尽是离骚才。\n新诗一出花价长，穅秕桃李奴玫瑰。\n湖山已槁处士骨，风月未厌吾侪来。\n欣闻好事约重赏，准拟餐玉尝春杯。\n预办长笺收白雪，载取十里清香回。",
        "dynasty": "宋",
        "collection_info": null
    },
    {
        "title": "前日探梅李元翁以疾不往和诗有玉华野人多病恼独守寒炉煨芋魁句復用前韵约同赏",
        "author": "王十朋",
        "content": "西湖十里真佳哉，百花未放梅先开。\n吾侪好事颇成癖，探春不惮衝风埃。\n李生不出苦病恼，书阅肘后占河魁。\n胆瓶相对数点雪，锦肠写出飘然才。\n人如西湖有涵养，句与和靖争奇瑰。\n重寻胜游有新约，湖山准拟诗仙来。\n寒炉蹲鸱不必煨，为花痛饮拚千杯。\n愿君及早理杖屦，莫令立马头频回。",
        "dynasty": "宋",
        "collection_info": null
    },
    {
        "title": "送王司业守永嘉",
        "author": "王十朋",
        "content": "中兴天子初龙翔，临轩策士当维扬。\n艰难果见异人出，龙虎甲乙俱非常。\n先生大对过晁董，指切时务言激昂。\n麟经绝笔二千载，收拾纸上生光芒。\n自从曲江到今日，劲气独得南方强。\n权门用事手可炙，申枨亦减平生刚。\n先生闭门玩爻象，簸弄日月潮之阳。\n帝忧南国命共理，袁连二政俱循良。\n公道方行正人用，诏起韩愈师虞庠。\n先生不作进学解，直言慷慨投封章。\n一麾出守山水郡，十行诏墨加恩光。\n东嘉得贤类京兆，前政有张今有王。\n张公到官席未暖，犹有遗爱如甘棠。\n先生况是儒宗师，敛此大惠施一方。\n入境愿问民疾苦，下车宜诛吏奸赃。\n首延璆孺坐贤榻，无使杨墨登门墙。\n河内借恂岂容久，宸衷念贾殊未忘。\n鲰生抠衣恨太晚，执经未获时登堂。\n私心窃喜父母国，圣恩特许来龚黄。\n愿同何坚首率化，归见颍川鸣凤凰。",
        "dynasty": "宋",
        "collection_info": null
    },
    {
        "title": "春日游西湖",
        "author": "王十朋",
        "content": "山色绿如染，湖光青似磨。\n峯高捧日久，波阔浸天多。\n瑞气浮城阙，春光醉绮罗。\n能将比西子，妙句有东坡。",
        "dynasty": "宋",
        "collection_info": null
    },
    {
        "title": "和韩秋怀十一首  其一",
        "author": "王十朋",
        "content": "孟夏游会稽，禾稼方薿薿。\n南风翼新苗，生意殊未已。\n重来觉非久，相去百日耳。\n黄云万顷空，苹末凉风起。\n园林亦摇落，触目成疑似。\n人生过隙驹，朱颜何足恃。\n胡为向迷涂，奔走不停轨。\n得失无荣辱，归来实堪喜。",
        "dynasty": "宋",
        "collection_info": null
    },
    {
        "title": "和韩秋怀十一首  其二",
        "author": "王十朋",
        "content": "草木无利名，时来自荣悴。\n人生异草木，百念起心地。\n困穷斯感伤，利达或骄恣。\n一朝同物化，荣辱两何异。\n有酒且行乐，不必富与贵。",
        "dynasty": "宋",
        "collection_info": null
    },
    {
        "title": "和韩秋怀十一首  其三",
        "author": "王十朋",
        "content": "直道疾伊优，壮怀增靡曼。\n海上豕方牧，夜中牛屡饭。\n半生营一名，偃蹇未如愿。\n青铜忽自照，白髮已堪叹。\n斥鷃适蓬蒿，大鹏抟九万。\n物情贵得所，奚用求自献。\n富贵似可喜，贫贱亦何怨。",
        "dynasty": "宋",
        "collection_info": null
    },
    {
        "title": "和韩秋怀十一首  其四",
        "author": "王十朋",
        "content": "秋雨浸成潦，秋霜渐为凌。\n老树喑寒蝉，腥盘集痴蝇。\n天涯有归客，面目吁可憎。\n吟余自扪腹，肝胆空棱棱。\n临渊不善渔，篱头挂寒罾。\n数椽茅屋下，养此百不能。",
        "dynasty": "宋",
        "collection_info": null
    },
    {
        "title": "和韩秋怀十一首  其五",
        "author": "王十朋",
        "content": "秋怀虫共悲，秋夜鹤同警。\n辉辉玉绳低，耿耿银汉永。\n静思鳬舄乔，遐慕螭蟠猛。\n途远慵着鞭，井深艰下绠。\n鸟倦当知还，马失亦云幸。\n穷通委天命，尘虑可深屏。",
        "dynasty": "宋",
        "collection_info": null
    },
    {
        "title": "和韩秋怀十一首  其六",
        "author": "王十朋",
        "content": "客路厌繁暑，归怀惬新景。\n枕冷梦自清，夜明窗更炯。\n聊栖明月枝，胜逐西风梗。\n支床甘自息，伏枥倦思骋。\n惟有问目心，拳拳慕回请。",
        "dynasty": "宋",
        "collection_info": null
    },
    {
        "title": "和韩秋怀十一首  其七",
        "author": "王十朋",
        "content": "窗几生新凉，灯火照初暗。\n省己有昨非，探怀无宿憾。\n古书恣掀翻，古意薄窥瞰。\n心将游寂寞，语復攻苦淡。\n实歉名忌浮，才踈得惩滥。\n守志惧不坚，入道恐成暂。\n性抑戒戕贼，心猿思繫缆。\n有友频琢磨，无官自校勘。\n澹然学杨雄，不恨储无甔。",
        "dynasty": "宋",
        "collection_info": null
    },
    {
        "title": "和韩秋怀十一首  其八",
        "author": "王十朋",
        "content": "贤关蔼多士，头角争轩轩。\n中有倦游客，虚名厌驰奔。\n学为忠与孝，思践阳城言。\n高秋赋归去，戏舞庭闱前。\n东园柿栗熟，采摘供盘餐。\n兄弟各赋诗，集作棣蕚编。\n甲乙二孺子，日诵言半千。\n学语三岁时，笑味生甜酸。\n欣然动我怀，长夜不成眠。\n归来有此乐，亦可终残年。",
        "dynasty": "宋",
        "collection_info": null
    },
    {
        "title": "和韩秋怀十一首  其九",
        "author": "王十朋",
        "content": "吾庐有修竹，滴翠凝不干。\n天风一吹拂，终夜鸣琅玕。\n黄杨亦嘉树，一瓮何团团。\n日暮飞禽归，啾然欲求安。\n嗟予欲何为，屡涉吴江澜。\n一名竟未就，举弹空飞丸。\n对竹赏佳树，聊繫予征鞍。",
        "dynasty": "宋",
        "collection_info": null
    },
    {
        "title": "和韩秋怀十一首  其一○",
        "author": "王十朋",
        "content": "商飈起何处，古树生秋声。\n肃肃夜气寂，悠悠月华明。\n兀兀念前古，孜孜殚寸诚。\n默默守孤陋，兢兢防满盈。\n兴至役诗匠，愁来驱酒兵。\n自适布衣愿，未觉青衫荣。\n长鬚与赤脚，亦足供使令。",
        "dynasty": "宋",
        "collection_info": null
    },
    {
        "title": "和韩秋怀十一首  其一一",
        "author": "王十朋",
        "content": "鲜鲜霜中菊，谁云晚不好。\n开日即重阳，虽晚亦同蚤。\n对景便须醉，浮生苦难保。\n胡为楚大夫，不饮致枯槁。\n何如醉乡人，虽醉亦有道。",
        "dynasty": "宋",
        "collection_info": null
    },
    {
        "title": "和韩符读书城南示孟甲孟乙",
        "author": "王十朋",
        "content": "性无有不善，兹言闻子舆。\n学所以修性，杨雄着之书。\n欲知人之生，灵台湛然虚。\n习善裕乃身，习恶丧厥初。\n下惠与盗跖，不生两门闾。\n所趋一不同，相去霄壤如。\n是以吾夫子，诗礼教伯鱼。\n当时非义方，圣门亦萧疏。\n我似杜陵翁，有儿最怜渠。\n徒爱不知教，惧如馿与猪。\n讵望登丹霄，折桂骑蟾蜍。\n粗令有闻见，免为瓮中蛆。\n丱角入小学，首诵仲尼居。\n要知先孝弟，余力哉乎欤。\n我家素孤寒，金玉苦无储。\n旧业止青箱，辛勤二星余。\n遗尔以清白，尔曹宜念且。\n性情乃良田，学问为耘锄。\n勿患远难致，跬步驰蹇馿。\n勿忧年不逢，六经有新畬。\n勿随奔竞流，伺候人庭除。\n勿学田舍儿，黄金买冠裾。\n在我能自修，不患无声誉。\n我久困笔砚，退思老山墟。\n拭眼看尔曹，庶使愁肠舒。\n诗篇和韩公，座右宜书诸。\n青春最堪惜，勉矣无踌躇。",
        "dynasty": "宋",
        "collection_info": null
    },
    {
        "title": "和韩醉赠张秘书寄万大年先之申之",
        "author": "王十朋",
        "content": "良友不易得，清谈苦难闻。\n前夕知何夕，我来访诸君。\n共对灯烛光，芳尊细论文。\n通家忝孔李，促席联机云。\n杯盘畧荷礼，气味同清芬。\n一盏洗穷愁，三杯话离群。\n春舟会稽别，秋袂钱塘分。\n顾我与三友，新当败孤军。\n飘零各南北，对酒无復醺。\n客况饱牢落，时光负氤氲。\n聚散实堪恨，荣枯何足云。\n归来已三月，俗状日纷纷。\n幸此同一笑，盘餐饤腥荤。\n蚝山荐巨房，龟脚烹修裙。\n良辰属严冬，败懽无蝇蚊。\n痛饮竟长夜，高歌和南熏。\n虽非韩孟张，所饮亦典坟。\n何时脱场屋，南亩同耕耘。\n昼为鸡豚社，夜策诗酒勋。\n此言宜早践，勿待桑榆曛。",
        "dynasty": "宋",
        "collection_info": null
    },
    {
        "title": "和韩县斋有怀四十韵",
        "author": "王十朋",
        "content": "读书窥古今，掩卷成叱咤。\n唐虞昔垂衣，禹稷起躬稼。\n人材各超绝，王业迭兴谢。\n典谟光日月，雅颂蔼兰麝。\n孟轲论易地，颜回堪并驾。\n穷达虽殊途，圣贤实同价。\n避就乡隣斗，泣笑疏戚谢。\n甘心惟饮瓢，没齿不谈霸。\n斯人嗟已亡，末俗遂多诈。\n禄从枉道求，气为权门下。\n争为邑犬吠，翻取猎师駡。\n幽人思隠盘，高士欲耕灞。\n予生苦多难，安迹殊未暇。\n冬行皲两足，夜坐痹双髂。\n黄卷徒自劳，青云未能跨。\n借势乏王公，成名无仆射。\n大学厌虀盐，亲闱疏脍炙。\n眷眷日怀归，区区每求假。\n飞同鹢过宋，闲若马归华。\n陋巷怀哲人，短檠烧午夜。\n对床有兄弟，通家足姻娅。\n谈笑开芳尊，尘劳释征靶。\n篇章日盈囊，卷帙时抽架。\n咏歌同舞雩，叹息殊观蜡。\n有田聊代禄，无谪不祈赦。\n未为雄草玄，谩学愈苴罅。\n啸傲穷朝曛，絃歌达冬夏。\n头角姑自藏，齿牙谁肯借。\n眠从弟子嘲，醉不金吾怕。\n心知得失妄，眼见炎凉乍。\n造物岂吾苦，交情勿渠讶。\n马来未为福，火尽安足藉。\n孝弟傥自修，长幼必能化。\n力耕西畴禾，剩种东皋柘。\n旨甘奉盘餐，温凊饰台榭。\n斗粟鉴汉谣，一爨共崔舍。\n仰效慈乌哺，俯笑寒鸱吓。\n但令尊不空，莫厌客频迓。\n风篁观掩冉，山禽听娇姹。\n困穷乃吾幸，此祸不须嫁。",
        "dynasty": "宋",
        "collection_info": null
    },
    {
        "title": "和韩桃源图",
        "author": "王十朋",
        "content": "嬴秦斩新开混茫，傲睨前古无虞唐。\n诗书为灰儒鬼哭，李斯秉笔中书堂。\n长城丁壮无还者，送徒更住骊山下。\n避世高人何所之，出门永与家乡辞。\n入山惟恐不深远，岂是得已巢于斯。\n来时六合为秦室，未省今为何岁日。\n吏不到门租不输，子长丁添更何恤。\n春入山中桃自花，招邀隠侣倾流霞。\n男耕女织自婚嫁，派别支分都几家。\n谁泛渔舟迷处所，山开洞闢闻人语。\n乍相惊问卒相欢，设酒烹鷄讲宾主。\n可怜秦事已茫然，帝业初期万万年。\n犹道祖龙长在世，岂知异姓早三传。\n邻里殷勤争饷馈，人情与世无相异。\n未信壶中别有天，却讶身游与梦寐。\n山花乱眼鸟哀鸣，数日留连喜復惊。\n更从洞口寻乡路，逢人欲话疑非情。\n异日扁舟欲重顾，水眩山迷红日暮。\n后来图画了非真，作志渊明乃晋人。",
        "dynasty": "宋",
        "collection_info": null
    },
    {
        "title": "和韩永贞行",
        "author": "王十朋",
        "content": "君不见天为元和开号令，先遣憸人窃朝柄。\n奉天难平闲虎貔，弈客待诏来京师。\n口中班班谈治道，贞观开元何足为。\n党与纷纷自标置，远借伊周供佞媚。\n望尘附火皆美官，怨修睚眦曾不难。\n梯媒爵位由货赂，斥遂朝士因杯盘。\n珣瑜卧第郢佑默，谁为唐室回狂澜。\n朝攘利权未为怪，莫夺兵柄尤可叹。\n仙李蟠根未当艾，十叶神器那容干。\n禁中大义知谁主，东宫受禅同三祖。\n越儿涕泣吴儿悲，从此豺狼不生羽。\n刚明天子位初登，翦除元恶流凶朋。\n八州司马才可称，节已扫地谁復矜。\n子厚年少躁飞腾，身陷丑党罹熏蒸。\n着文拟骚愁思凝，欲自辨白终莫曾。\n王孙尸虫託駡憎，色岂不媿明窗灯。\n所记先友时良肱，忍使柳氏家声崩。\n吁嗟匪人何足凭，士勿妄进当战兢。\n退之鲠直愤不胜，诗篇史笔两可征，永贞覆辙宜痛惩。",
        "dynasty": "宋",
        "collection_info": null
    },
    {
        "title": "和韩短灯檠歌寄刘长方",
        "author": "王十朋",
        "content": "我与君游最久长，短檠夜夜分清光。\n初从乡校共牢落，晚入太学同凄凉。\n眼看儿辈尽腾踏，尚磨铁砚穿藜床。\n君今已作青云客，万言曾射天庭策。\n蓝袍归拜七十翁，寿酒十分倾太白。\n嗟予偃蹇只如前，日高空作卢仝眠。\n乐事已输君自恣，银烛高烧环翡翠。\n直形空腹旧时灯，墙角未应容易弃。",
        "dynasty": "宋",
        "collection_info": null
    },
    {
        "title": "和韩苦寒",
        "author": "王十朋",
        "content": "羲和错冬令，寒燠常相兼。\n在人为不常，时焉作贪廉。\n玄冥当用事，如忌还如谦。\n宜寒噤不嘘，羣萌误抽尖。\n既燠俄吹冷，夜寐黑不甜。\n水行失其理，厥疾不可砭。\n前日当孟冬，雷声震铜蟾。\n三日輙大雪，飞花眩观觇。\n逮此始踰月，屡变寒与炎。\n晨起坐东窗，阳光快恩霑。\n霜畦秀蔬苗，欣焉自腰镰。\n顷刻变凛冽，枯藤怯提拈。\n齿牙战霜风，缩舌疑衔箝。\n架抽纷掀翻，谁能正牙籤。\n酒杯觉无力，瓶罄劳频添。\n貂裘尚不暖，况无或衣缣。\n兀坐拥黄紬，脰作寒龟潜。\n气血粟肌体，涕涶冰鬚髯。\n红炉炽薪炭，旋觉寒星歼。\n静思天壤间，万类何繁纤。\n路傍泣冻馁，海角愁废淹。\n羽毛有不庇，腥血有不燖。\n岂堪当此时，可以吾身占。\n殷勤语妻子，汝勿多怨嫌。\n破被尚禁絮，漏茅可添苫。\n人生苟知足，处此意亦恬。\n但愿王化行，东西俱被渐。\n尧天日舒长，有目皆可瞻。\n寒生在陋巷，甘心事虀盐。\n何须傍人门，炙手随姦憸。\n耽耽王侯宅，笙歌下珠帘。\n寒暑止温凉，焉知有穷檐。\n否泰迭徃来，祸福相依黏。\n勿用倚彼玉，自分安吾蒹。\n饱腹日三饭，蔽形衣一襜。\n祁寒勿怨咨，庶用惩无厌。",
        "dynasty": "宋",
        "collection_info": null
    },
    {
        "title": "和韩南食",
        "author": "王十朋",
        "content": "海错千万族，惟蚝不能行。\n潮来腹自饱，亦足遂厥生。\n翻笑鱼蟹虾，晨夜何营营。\n风味与江瑶，可以次第名。\n荐身炮炙间，殻破材始呈。\n北客昔南食，一见生怪惊。\n故人居海滨，群鲜厌庖烹。\n酷爱此味真，不假姜桂橙。\n遥怜山间友，混迹黎与骍。\n蔬肠久不饱，肌骨尫且狞。\n巨房饷馋腹，一笑百念平。\n岂为饮食欲，实见亲旧情。\n谁知虀盐余，盘餐味常并。\n故乡实堪恋，未用图西行。",
        "dynasty": "宋",
        "collection_info": null
    },
    {
        "title": "和韩听颖师琴",
        "author": "王十朋",
        "content": "七絃自相语，唱予仍和汝。\n千指忽凄凉，骚人悲战场。\n大絃温和小消越，惠风夷韵参悠扬。\n琴瑟鸣寒泉，仪仪舞鸾凰。\n山高水远听愈淡，花奴羯鼓声方彊。\n施生幽雅士，不好笙与篁。\n千金买焦尾，悠然坐藜床。\n顾我非知音，感激涕自滂。\n三听辄三嘆，羲皇在我虀盐肠。",
        "dynasty": "宋",
        "collection_info": null
    },
    {
        "title": "和韩忆昨行示梦龄",
        "author": "王十朋",
        "content": "忆昨少年气锐心未灰，平明出门薄暮迴。\n解衣换酒期必醉，乱花压面欹条枚。\n年华荏苒今半世，触事徃徃生悲哀。\n欢娱无復少年味，勉强谈笑陪尊罍。\n饮纔过量輙成疾，秋霜入鬓刚肠摧。\n子年少我气鼎盛，琅玕夜诵声如雷。\n匈中平时足藴藉，颐神养素成婴孩。\n松姿柏质异蒲柳，坚刚不怕霜霰漼。\n凌云变化未可料，岂比嵲屼风中桅。\n胡为鬰鬰乃如许，与我老者同虺隤。\n岂缘心事未如愿，一念遂觉忧愁来。\n还惊世态多险阻，忤意未兑生嫌猜。\n壮怀千里力未致，龃龉翻类三足能。\n伤和伐性致坎轲，两眉蹙恨凭谁开。\n吾闻君子贵知命，数者于我何有哉。\n又闻古人亦迍蹇，在易固有无妄灾。\n闭门静坐养时晦，拂拭心镜捐尘埃。\n他年定作仁者寿，齿背会见同鲵鲐。\n圣贤遗训载子腹，此事宁不知所裁。\n否徃泰来固有日，坦涂利毂宁须推。",
        "dynasty": "宋",
        "collection_info": null
    },
    {
        "title": "和韩燕河南府秀才送周光宗",
        "author": "王十朋",
        "content": "吾皇尚柔理，北客来输平。\n投戈讲文艺，虞庠萃群英。\n蔼蔼六年间，人物如西京。\n菁莪各成材，龙虎巍标名。\n东嘉号多士，半作鸿都生。\n昭然藻鑑中，不负事业精。\n先进日通显，天衢作雷轰。\n后生益可畏，行艺方蜚声。\n贤哉汝南丈，头角令人惊。\n撑肠饱文史，欲振三年鸣。\n偃蹇未如志，造物殊无情。\n归来务遵养，绝意蜗角争。\n高堂有慈亲，禄养须大烹。\n壮怀不能已，千里提短檠。\n掉头脱尘鞅，举翼摩太清。\n贱子忝交末，平生荷推诚。\n缅怀去年春，驾言共西征。\n悠悠旧时路，君今独先行。\n江梅弄春色，爱日烘新晴。\n勿惮行役苦，会见归来荣。",
        "dynasty": "宋",
        "collection_info": null
    },
    {
        "title": "和韩答张辙寄曹梦良",
        "author": "王十朋",
        "content": "故旧别云久，话言犹未聆。\n岁暮念愈剧，宵长梦形频。\n忆昔始倾盖，相看俱妙龄。\n参乎方越席，鲤也纔趋庭。\n乐泮共采藻，泛江同食萍。\n玄深探羲画，狂妄窥麟经。\n端能辨箕荄，未省分雷霆。\n卷帙发晨架，膏油燃夜櫺。\n君才富八斗，我字识一丁。\n轻愿苦窘幅，高屋钦建瓴。\n低头愿为愈，割席终惭宁。\n结游指寥廓，约泛航清泠。\n骥足骋天骏，鳌头缗海腥。\n涂远困尘鞅，棹迴阁寒汀。\n壮怀誓白水，愤气干青冥。\n孤屿散形影，双溪隔沧溟。\n耿耿月遥共，悠悠门独扃。\n论文忆李白，对酒怀刘伶。\n乡校鼓沂瑟，颂章赓鲁駉。\n濯暑振风袂，破寒操雪舲。\n胜游仿栗里，雅会修兰亭。\n瓶罄沽瓮蚁，烛残照囊萤。\n猖狂却大雅，酩酊还独醒。\n槐市忽飞诏，英才先振翎。\n短檠歌慷慨，长剑磨晶荧。\n旧耻雪赤壁，奇功收井陉。\n高价压群玉，新文丽繁星。\n乡闾借光艳，庠序资仪刑。\n随群袍暂白，唾手衫当青。\n残生适孤苦，举足方伶俜。\n文房泣遗泽，座右悲先铭。\n犬马不填壑，凫鹥卒同泾。\n射缟服彊箭，撞钟施寸筳。\n惟求免场屋，讵望扬王庭。\n师旋约奏凯，案就期脱囹。\n势屈战徒力，命奇文不灵。\n秋翼困燕雀春苗害蟊螟。\n日念返桑梓，愿言和鸾铃。\n溪山有偕隠，风雨无独听。\n悬崖踏苍翠，怪石穿珑玲。\n豹闲眠雾窟，鸟倦栖云屏。\n世情自翻覆，交态长芳馨。\n岁时觉荏苒，咫尺如飘零。\n盈亏屡瞻桂，开落频观蓂。\n欲去废负米，念来方祝蛉。\n何时掺子手，一笑空吾瓶。\n注目杳云雁，缄书附原鸰。\n鄙吝伫涤胃，钝顽资发铏。\n得得戒徒驭，迟迟趋阙廷。\n犹胜炙手辈，奔走趋公厅。",
        "dynasty": "宋",
        "collection_info": null
    },
    {
        "title": "己巳元日读韩送杨郎中贺正诗因和其韵",
        "author": "王十朋",
        "content": "晓日五更鸡咿喔，银缸明灭烧余脂。\n家家呼牛逐耗鬼，牛归谁家鬼何之。\n皇都朝会我无与，西畴春事行及期。\n弟兄成行拜亲老，犹胜去年身未归。",
        "dynasty": "宋",
        "collection_info": null
    },
    {
        "title": "人日过电山随行有昌黎集因读城南登高诗遂次韵留别孙先觉",
        "author": "王十朋",
        "content": "腊去梅已稀，阳浮柳初弄。\n北斗新转梢，东风渐消冻。\n为人节固佳，顾我身无用。\n命驾访亲交，肩舆劳仆从。\n门阑念久别，灯烛忻此共。\n兴来酒自斟，欢至欹频送。\n提壶劝衔杯，播谷催除葑。\n农耕方迫归，行乐未能纵。\n人生苦离别，俗状嗟倥偬。\n春风桃李花，把盏何时重。",
        "dynasty": "宋",
        "collection_info": null
    },
    {
        "title": "和韩李花  其一",
        "author": "王十朋",
        "content": "春风入园林，万卉以艷争相夸。\n胡为此仙李，颜色憔悴堪咨嗟。\n棱棱瘦树数点雪，半醒半睡风欹斜。\n枯枝肤剥少生意，况有疥癣相孽芽。\n不如免葵及燕麦，妍媚春色摇纤葩。\n下自成蹊直虚语，谁肯顾盼留香车。\n顾我逢春少行乐，老眼日有文书遮。\n自怜衰飒已如许，那更对此愁人花。",
        "dynasty": "宋",
        "collection_info": null
    },
    {
        "title": "和韩李花  其二",
        "author": "王十朋",
        "content": "皇都二月桃李盛，朱轮翠盖方纷拏。\n东君世情亦太甚，十分春在侯门花。\n试吟怨句问苍昊，一种春工何损加。\n白华秉烛光照夜，此树不属孤寒家。\n造化无言意潜告，我爱万物初无差。\n物情禀受苦自异，奚有厚薄施萌芽。\n劝君勿为花致怨，居易俟命思无邪。",
        "dynasty": "宋",
        "collection_info": null
    },
    {
        "title": "和韩答柳柳州食虾蟆",
        "author": "王十朋",
        "content": "虫鱼千万族，一一异状貌。\n飞潜同一性，巨细何必校。\n彼微水中鼃，四足伛而疱。\n自从科蚪初，生育在泥淖。\n好鸣乃其性，非故欲喧闹。\n蝈氏职洒灰，恐非圣人教。\n吾闻人间世，生死同梦觉。\n杀物伤吾仁，忍听声熚爆。\n况我儒衣冠，絃诵生乡校。\n彼亦呼子曰，有意欲吾效。\n人虫各好生，奚用苦相挠。\n退之惮食蛇，得得释笼罩。\n子厚放鹧鸪，仁心亦稍稍。\n胡为于此虫，未尽忘嗜乐。\n荐祠用枭獍，穿穽诛虎豹。\n古人岂妄杀，去害除不孝。\n愿留兹鼓吹，驻我寒溪棹。",
        "dynasty": "宋",
        "collection_info": null
    },
    {
        "title": "伏牺  其一",
        "author": "王十朋",
        "content": "太古民淳事简稀，圣人牛首号包羲。\n如今四海皆人面，心似山川更崄巇。",
        "dynasty": "宋",
        "collection_info": null
    },
    {
        "title": "伏牺  其二",
        "author": "王十朋",
        "content": "六画中含万象殊，洪荒一变遂归儒。\n河图不授包牺氏，民到于今目尚涂。",
        "dynasty": "宋",
        "collection_info": null
    },
    {
        "title": "神农",
        "author": "王十朋",
        "content": "民食腥膻鸟兽同，那知土谷利无穷。\n后人只祀勾龙弃，谁念艰难起帝功。",
        "dynasty": "宋",
        "collection_info": null
    },
    {
        "title": "黄帝",
        "author": "王十朋",
        "content": "百年功就蜕干坤，鼎冷湖空迹尚存。\n别有庆源流不尽，皇朝叶叶是神孙。",
        "dynasty": "宋",
        "collection_info": null
    },
    {
        "title": "唐尧",
        "author": "王十朋",
        "content": "仁德如天帝业隆，四凶不去付重瞳。\n当时黄屋如传子，千古那知楫逊风。",
        "dynasty": "宋",
        "collection_info": null
    },
    {
        "title": "夏禹",
        "author": "王十朋",
        "content": "洪流浩浩浸寰区，民杂蛇龙鸟兽居。\n长叹当时微帝力，苍生今日尽为鱼。",
        "dynasty": "宋",
        "collection_info": null
    },
    {
        "title": "启",
        "author": "王十朋",
        "content": "尧舜与贤真可法，夏王传子若堪疑。\n讴欹自属吾君子，不是当时禹德哀。",
        "dynasty": "宋",
        "collection_info": null
    },
    {
        "title": "少康",
        "author": "王十朋",
        "content": "虞仍靡艾共输忠，一旅中兴復禹功。\n较德宜优汉高帝，知音惟有贵乡公。",
        "dynasty": "宋",
        "collection_info": null
    },
    {
        "title": "桀",
        "author": "王十朋",
        "content": "大禹辛勤造夏邦，子孙何苦事淫荒。\n国亡不悟生平罪，翻悔当时不杀汤。",
        "dynasty": "宋",
        "collection_info": null
    },
    {
        "title": "成汤",
        "author": "王十朋",
        "content": "大乙兴仁兽网中，鸣条一战遂成功。\n归来犹自怀惭德，事与唐虞已不同。",
        "dynasty": "宋",
        "collection_info": null
    },
    {
        "title": "高宗",
        "author": "王十朋",
        "content": "须信精诚可动天，高宗一梦得真贤。\n济川不頼良舟楫，安得中兴五千年。",
        "dynasty": "宋",
        "collection_info": null
    },
    {
        "title": "纣",
        "author": "王十朋",
        "content": "酿酒为池肉作林，深宫长夜恣荒淫。\n何如早散桥仓粟，结取臣民亿万心。",
        "dynasty": "宋",
        "collection_info": null
    },
    {
        "title": "周文王",
        "author": "王十朋",
        "content": "民疾商辛若寇雠，三分天下二归周。\n文王终世全臣节，不念前时羑里囚。",
        "dynasty": "宋",
        "collection_info": null
    },
    {
        "title": "武王",
        "author": "王十朋",
        "content": "八百诸侯会孟津，民心天意总归仁。\n须知不食干戈粟，自有登山采蕨人。",
        "dynasty": "宋",
        "collection_info": null
    },
    {
        "title": "成王",
        "author": "王十朋",
        "content": "姬旦推诚相幼冲，流言交乱出居东。\n谁云王是中才主，一启金縢即悟公。",
        "dynasty": "宋",
        "collection_info": null
    },
    {
        "title": "宣王",
        "author": "王十朋",
        "content": "北伐南征万国臣，中兴周室頼贤人。\n崧高千古英灵在，何独当时降甫申。",
        "dynasty": "宋",
        "collection_info": null
    },
    {
        "title": "幽王",
        "author": "王十朋",
        "content": "文武基图未易量，可怜中叶坏幽王。\n神龙流沫生尤物，赫赫宗周一笑亡。",
        "dynasty": "宋",
        "collection_info": null
    },
    {
        "title": "秦始皇",
        "author": "王十朋",
        "content": "鲸吞六国帝人寰，遣使遥寻海上山。\n仙药未来身已死，銮舆空载鲍鱼还。",
        "dynasty": "宋",
        "collection_info": null
    },
    {
        "title": "二世",
        "author": "王十朋",
        "content": "始皇一怒逐扶苏，天欲亡秦果在胡。\n翻被四方黔首笑，不分鹿马是谁愚。",
        "dynasty": "宋",
        "collection_info": null
    },
    {
        "title": "汉高帝  其一",
        "author": "王十朋",
        "content": "百战功成汉业新，咸阳置酒问群臣。\n区区高起王陵辈，岂识龙颜善用人。",
        "dynasty": "宋",
        "collection_info": null
    },
    {
        "title": "汉高帝  其二",
        "author": "王十朋",
        "content": "仗剑崎岖起沛丰，祇将嫚駡驭英雄。\n虽然能用三人杰，已失商山四老翁。",
        "dynasty": "宋",
        "collection_info": null
    },
    {
        "title": "文帝",
        "author": "王十朋",
        "content": "文帝兴王自代来，百金不费亦仁哉。\n后人不务师恭俭，万户千门几露台。",
        "dynasty": "宋",
        "collection_info": null
    },
    {
        "title": "武帝",
        "author": "王十朋",
        "content": "武帝英雄类始皇，甘心黩武国几亡。\n晚年頼有知人术，解把婴儿付霍光。",
        "dynasty": "宋",
        "collection_info": null
    },
    {
        "title": "宣帝",
        "author": "王十朋",
        "content": "道杂覇王非美事，治先刑法少仁恩。\n盖杨韩赵犹诛死，谁谓当时狱不冤。",
        "dynasty": "宋",
        "collection_info": null
    },
    {
        "title": "元帝",
        "author": "王十朋",
        "content": "德化欲遵周轨辙，刑名思革汉规模。\n更生踈斥萧生戮，元帝何曾善用儒。",
        "dynasty": "宋",
        "collection_info": null
    },
    {
        "title": "光武  其一",
        "author": "王十朋",
        "content": "大命由来自有真，子舆徒号汉家亲。\n须知炎祚中兴主，元是南阳谨厚人。",
        "dynasty": "宋",
        "collection_info": null
    },
    {
        "title": "光武  其二",
        "author": "王十朋",
        "content": "鬰鬰葱葱瑞气浮，南阳兵起再兴刘。\n将军大敌非常勇，文叔平生本好柔。",
        "dynasty": "宋",
        "collection_info": null
    },
    {
        "title": "明帝",
        "author": "王十朋",
        "content": "万乘临雍事老更，桥门亿万会诸生。\n永平天子真儒雅，只恨容人度未宏。",
        "dynasty": "宋",
        "collection_info": null
    },
    {
        "title": "章帝",
        "author": "王十朋",
        "content": "民苦繁苛厌永平，科除惨狱慰群情。\n不穷窦宪欺君罪，翻被宽柔坏典刑。",
        "dynasty": "宋",
        "collection_info": null
    },
    {
        "title": "魏武帝",
        "author": "王十朋",
        "content": "董吕袁刘电扫空，阿瞒独步骋姦雄。\n岂知权备皆人杰，未肯全将鼎付公。",
        "dynasty": "宋",
        "collection_info": null
    },
    {
        "title": "吴大帝",
        "author": "王十朋",
        "content": "拔刀斫案气如虹，独倚周郎立隽功。\n一战果摧曹孟德，不妨高枕覇江东。",
        "dynasty": "宋",
        "collection_info": null
    },
    {
        "title": "蜀先主",
        "author": "王十朋",
        "content": "曹公姦黠世无双，玄德雄才肯见容。\n谁把荆州资覇业，一朝云雨起蛟龙。",
        "dynasty": "宋",
        "collection_info": null
    },
    {
        "title": "晋宣帝",
        "author": "王十朋",
        "content": "四朝天子寄安危，寡妇孤儿岂忍欺。\n见说五湖扛鼎日，又胜三马食槽时。",
        "dynasty": "宋",
        "collection_info": null
    },
    {
        "title": "晋武帝",
        "author": "王十朋",
        "content": "早岁膺图帝业光，晚年何事政多荒。\n算来不用平吴好，毕竟吴平速晋亡。",
        "dynasty": "宋",
        "collection_info": null
    },
    {
        "title": "元帝",
        "author": "王十朋",
        "content": "金陵王气为谁钟，五马南浮一化龙。\n四海民心共思晋，江东何事却从容。",
        "dynasty": "宋",
        "collection_info": null
    },
    {
        "title": "宋武帝",
        "author": "王十朋",
        "content": "宋武英雄世莫加，长驱千里定中华。\n乘机不据金汤险，自剖干坤作两家。",
        "dynasty": "宋",
        "collection_info": null
    },
    {
        "title": "齐太祖",
        "author": "王十朋",
        "content": "天厌金刀水德终，一时人望属萧公。\n能论魏武周文事，独有区区谢侍中。",
        "dynasty": "宋",
        "collection_info": null
    },
    {
        "title": "梁武帝",
        "author": "王十朋",
        "content": "不法先王治用儒，拾身倾国事浮屠。\n堪嗟饿病台城日，曾得空王救死无。",
        "dynasty": "宋",
        "collection_info": null
    },
    {
        "title": "简文帝",
        "author": "王十朋",
        "content": "青丝白马渡江来，宫殿酣酣尽委灰。\n不解开门纳桃棒，空悲明镜不安台。",
        "dynasty": "宋",
        "collection_info": null
    },
    {
        "title": "陈武帝",
        "author": "王十朋",
        "content": "一旦权臣外召君，已知天帝欲兴陈。\n江淮若道无神物，谁报齐兵至寿春。",
        "dynasty": "宋",
        "collection_info": null
    },
    {
        "title": "后主",
        "author": "王十朋",
        "content": "临春阁上醉流霞，狎客酣歌兴未涯。\n江左半无陈日月，君臣犹听后庭花。",
        "dynasty": "宋",
        "collection_info": null
    },
    {
        "title": "魏道武",
        "author": "王十朋",
        "content": "火举南征破弱燕，拓开中土奠山川。\n功成若更能修德，自可延年度厄年。",
        "dynasty": "宋",
        "collection_info": null
    },
    {
        "title": "北齐神武",
        "author": "王十朋",
        "content": "浮图入海天亡魏，鹦鹉兴谣运启齐。\n邺下兵兴黄螘死，营中星陨众馿嘶。",
        "dynasty": "宋",
        "collection_info": null
    },
    {
        "title": "齐后主",
        "author": "王十朋",
        "content": "峩冠食禄鷄开府，摇尾承恩大郡君。\n将士焉能死征战，盍驱尔辈赴三军。",
        "dynasty": "宋",
        "collection_info": null
    },
    {
        "title": "周文帝",
        "author": "王十朋",
        "content": "传檄东征贺六浑，亲迎天子入长安。\n剩栽沙苑千株柳，长使齐军破胆寒。",
        "dynasty": "宋",
        "collection_info": null
    },
    {
        "title": "隋文帝",
        "author": "王十朋",
        "content": "孽后邪臣造衅端，房陵幽闭抱深冤。\n一朝变起宫闱内，方信当时用妇言。",
        "dynasty": "宋",
        "collection_info": null
    },
    {
        "title": "炀帝",
        "author": "王十朋",
        "content": "汴水东流岸柳春，龙舟南下锦帆新。\n鸟声劝酒梅花笑，笑杀隋亡亦似陈。",
        "dynasty": "宋",
        "collection_info": null
    },
    {
        "title": "唐太宗",
        "author": "王十朋",
        "content": "仁义谁云不可行，文皇亲见治功成。\n德彝可惜身先死，岂信人间有太平。",
        "dynasty": "宋",
        "collection_info": null
    },
    {
        "title": "高宗",
        "author": "王十朋",
        "content": "贞观基图极盛隆，谁将神器付昏童。\n倒持剑柄归房闼，仙李枝柯一剪空。",
        "dynasty": "宋",
        "collection_info": null
    },
    {
        "title": "明皇",
        "author": "王十朋",
        "content": "天宝君臣玩太平，梨园弟于奏新声。\n贵妃一笑天颜喜，不觉胡尘暗两京。",
        "dynasty": "宋",
        "collection_info": null
    },
    {
        "title": "肃宗",
        "author": "王十朋",
        "content": "张后宫中巧弄权，上皇西内老谁怜。\n杜陵独念君臣义，长向云安拜杜鹃。",
        "dynasty": "宋",
        "collection_info": null
    },
    {
        "title": "德宗",
        "author": "王十朋",
        "content": "虏箭侵陵御幄时，君臣相顾不胜悲。\n难平犹自推天命，卢杞姦邪竟不知。",
        "dynasty": "宋",
        "collection_info": null
    },
    {
        "title": "宪宗",
        "author": "王十朋",
        "content": "叛将连头就典刑，元和功业竟无成。\n晚年误信妖人术，祸自丹砂药裏生。",
        "dynasty": "宋",
        "collection_info": null
    },
    {
        "title": "文宗",
        "author": "王十朋",
        "content": "辇路青青春草多，凭高无语涕滂沱。\n禁中夜召词臣语，受制家奴可奈何。",
        "dynasty": "宋",
        "collection_info": null
    },
    {
        "title": "梁太祖",
        "author": "王十朋",
        "content": "天下人心共恶梁，祇应无奈虎狼彊。\n可怜千尺黄河水，投尽清流始灭唐。",
        "dynasty": "宋",
        "collection_info": null
    },
    {
        "title": "唐庄宗",
        "author": "王十朋",
        "content": "十年征战不知劳，三矢功成意气豪。\n自咤身为李天下，焉知祸起郭门高。",
        "dynasty": "宋",
        "collection_info": null
    },
    {
        "title": "晋高祖",
        "author": "王十朋",
        "content": "玉帛和蕃辱已深，那堪割地侈戎心。\n关南一陷腥膻后，遗患寥寥直至今。",
        "dynasty": "宋",
        "collection_info": null
    },
    {
        "title": "汉高祖",
        "author": "王十朋",
        "content": "石氏君臣尽播迁，晋阳兵起据中原。\n早知只有三年汉，何似捐躯报晋恩。",
        "dynasty": "宋",
        "collection_info": null
    },
    {
        "title": "周太祖",
        "author": "王十朋",
        "content": "出镇雄藩势已危，拥兵乘衅袭京师。\n谁知一代生灵主，元是雕青郭雀儿。",
        "dynasty": "宋",
        "collection_info": null
    },
    {
        "title": "周世宗",
        "author": "王十朋",
        "content": "高平决战破刘旻，北取三关速若神。\n大业未成天命改，殿前点检是真人。",
        "dynasty": "宋",
        "collection_info": null
    },
    {
        "title": "许由",
        "author": "王十朋",
        "content": "肥遁箕山不可寻，高名不朽到于今。\n尚留昔日洗耳水，为洗世人争竞心。",
        "dynasty": "宋",
        "collection_info": null
    },
    {
        "title": "后稷",
        "author": "王十朋",
        "content": "洪水横流四海饥，教民稼穑务三时。\n后王欲识艰难业，读取豳风七月诗。",
        "dynasty": "宋",
        "collection_info": null
    },
    {
        "title": "伊尹",
        "author": "王十朋",
        "content": "穷居乐道自躬耕，那肯要君用割烹。\n汤后不加三聘礼，未应改志为苍生。",
        "dynasty": "宋",
        "collection_info": null
    },
    {
        "title": "箕子",
        "author": "王十朋",
        "content": "谏君不听念君深，被髮徉狂自鼓琴。\n千古共传箕子操，一时难悟狡童心。",
        "dynasty": "宋",
        "collection_info": null
    },
    {
        "title": "比干",
        "author": "王十朋",
        "content": "谏君不听盍亡身，岂忍求生却害仁。\n不向天庭剖心死，安知心异世间人。",
        "dynasty": "宋",
        "collection_info": null
    },
    {
        "title": "伯夷",
        "author": "王十朋",
        "content": "避纣穷居北海滨，归来端为有仁人。\n武王不听车前谏，饿死西山志亦伸。",
        "dynasty": "宋",
        "collection_info": null
    },
    {
        "title": "太伯",
        "author": "王十朋",
        "content": "太伯高风不可追，雁行接羽共南蜚。\n莫言断髮便无用，犹有荆蛮慕义归。",
        "dynasty": "宋",
        "collection_info": null
    },
    {
        "title": "太公",
        "author": "王十朋",
        "content": "隠迹磻溪七十余，钓滩清浅鬓萧踈。\n满怀韬畧为香饵，只钓文王不钓鱼。",
        "dynasty": "宋",
        "collection_info": null
    },
    {
        "title": "周公",
        "author": "王十朋",
        "content": "明堂摄政朝群后，四海流言孺子疑。\n何事召公犹不说，丹心惟有鬼神知。",
        "dynasty": "宋",
        "collection_info": null
    },
    {
        "title": "召公",
        "author": "王十朋",
        "content": "鼠牙雀角岂能欺，召伯聪明听不疑。\n南国政成公已去，甘棠长结后人思。",
        "dynasty": "宋",
        "collection_info": null
    },
    {
        "title": "齐威公",
        "author": "王十朋",
        "content": "诸侯九合霸图成，晋宋江黄尽会盟。\n惟有召陵功最直，包茅不贡故来征。",
        "dynasty": "宋",
        "collection_info": null
    },
    {
        "title": "晋文公",
        "author": "王十朋",
        "content": "逆旅栖栖十九年，五蛇夹负遂升天。\n却惭不及齐威正，卿相由无管仲贤。",
        "dynasty": "宋",
        "collection_info": null
    },
    {
        "title": "宋襄公",
        "author": "王十朋",
        "content": "小国争盟祸莫逃，託名仁义直徒劳。\n杀人祭鬼宁非忍，犹自临戎惜二毛。",
        "dynasty": "宋",
        "collection_info": null
    },
    {
        "title": "秦穆公",
        "author": "王十朋",
        "content": "秦穆平生善用兵，孟明三败始功成。\n后人不识兵家势，异议纷从胜负生。",
        "dynasty": "宋",
        "collection_info": null
    },
    {
        "title": "楚庄王",
        "author": "王十朋",
        "content": "周衰夷狄最跳梁，楚入春秋势更强。\n能用一言存灭国，贤哉犹有一庄王。",
        "dynasty": "宋",
        "collection_info": null
    },
    {
        "title": "鲁隠公",
        "author": "王十朋",
        "content": "唐尧授舜由天命，太伯奔吴避圣人。\n鲁隠效颦端可笑，逊威不正自亡身。",
        "dynasty": "宋",
        "collection_info": null
    },
    {
        "title": "威公",
        "author": "王十朋",
        "content": "菟裘有意身将老，社圃无端衅已萌。\n篡鲁由来因羽父，过齐争奈遇彭生。",
        "dynasty": "宋",
        "collection_info": null
    },
    {
        "title": "庄公",
        "author": "王十朋",
        "content": "先君出会不生还，鲁弱无由可报冤。\n祢庙岂宜姜氏见，庄同何忍与雠婚。",
        "dynasty": "宋",
        "collection_info": null
    },
    {
        "title": "闵公",
        "author": "王十朋",
        "content": "庆父哀姜产祸芽，龂龂鲁道可胜嗟。\n武闱难起无人救，季子来归未足嘉。",
        "dynasty": "宋",
        "collection_info": null
    },
    {
        "title": "僖公",
        "author": "王十朋",
        "content": "僖公能继伯禽风，盛德揄扬鲁颂中。\n惟有春秋用王法，不轻一字曲褒公。",
        "dynasty": "宋",
        "collection_info": null
    },
    {
        "title": "文公",
        "author": "王十朋",
        "content": "时无闰月那成年，庙有先君岂上贤。\n鲁国从来秉周礼，文公何事独无天。",
        "dynasty": "宋",
        "collection_info": null
    },
    {
        "title": "宣公",
        "author": "王十朋",
        "content": "东门无道敢欺天，过市哀姜语可怜。\n和气致祥乖致异，如公自合大无年。",
        "dynasty": "宋",
        "collection_info": null
    },
    {
        "title": "成公",
        "author": "王十朋",
        "content": "周室孤危若旅人，诸侯谁復肯来臣。\n成公不是朝天子，假道京师会伐秦。",
        "dynasty": "宋",
        "collection_info": null
    },
    {
        "title": "襄公",
        "author": "王十朋",
        "content": "侯伯谁修二霸公，大夫专政自襄公。\n堂堂鲁国车千乘，翻在三家掌握中。",
        "dynasty": "宋",
        "collection_info": null
    },
    {
        "title": "昭公",
        "author": "王十朋",
        "content": "昭公失国寓干侯，方伯无人肯见忧。\n如晋适齐徒取辱，祇缘不用予家谋。",
        "dynasty": "宋",
        "collection_info": null
    },
    {
        "title": "定公",
        "author": "王十朋",
        "content": "春秋疆场埸事纷然，齐鲁干戈几载连。\n若使真儒长见用，来归何止汶阳田。",
        "dynasty": "宋",
        "collection_info": null
    },
    {
        "title": "哀公",
        "author": "王十朋",
        "content": "诸侯失政陪臣僭，中国无君左袵专。\n欲问哀公后来事，春秋书止获麟年。",
        "dynasty": "宋",
        "collection_info": null
    },
    {
        "title": "郑庄公",
        "author": "王十朋",
        "content": "天地深恩讵可忘，寤生忠孝两俱亡。\n身从何出翻囚母，国是谁封敢射王。",
        "dynasty": "宋",
        "collection_info": null
    },
    {
        "title": "齐襄王",
        "author": "王十朋",
        "content": "诸儿帷薄可曾修，敝笱诗包两国羞。\n何事春秋尤讳恶，祇缘能报祖宗雠。",
        "dynasty": "宋",
        "collection_info": null
    },
    {
        "title": "齐顷公",
        "author": "王十朋",
        "content": "敌国行人讵可轻，等闲戏笑祸胎成。\n胥闾竟日知何语，回首齐郊已被兵。",
        "dynasty": "宋",
        "collection_info": null
    },
    {
        "title": "邓祁侯",
        "author": "王十朋",
        "content": "舅甥杯酒结绸缪，岂忍阴怀盗贼谋。\n不听三臣言亦是，未须深罪邓祁侯。",
        "dynasty": "宋",
        "collection_info": null
    },
    {
        "title": "晋献公",
        "author": "王十朋",
        "content": "齿髮衰残志虑昏，谗兴妇口可心寒。\n不知尤物能为祸，却为骊姬寝食安。",
        "dynasty": "宋",
        "collection_info": null
    },
    {
        "title": "楚灵王",
        "author": "王十朋",
        "content": "章华台就国被繇，征会诸侯意气骄。\n楚众已离犹不悟，近臣徒为颂祈招。",
        "dynasty": "宋",
        "collection_info": null
    },
    {
        "title": "楚怀王",
        "author": "王十朋",
        "content": "怀王误与虎狼亲，身死咸阳一旅人。\n见说国人怀旧德，楚虽三户亦亡秦。",
        "dynasty": "宋",
        "collection_info": null
    },
    {
        "title": "吴王夫差",
        "author": "王十朋",
        "content": "西施未必解亡吴，祇为谗臣害覇图。\n早使夫差诛宰嚭，不应麋鹿到姑苏。",
        "dynasty": "宋",
        "collection_info": null
    },
    {
        "title": "越王勾践",
        "author": "王十朋",
        "content": "机会由来贵速投，姑苏事与会稽侔。\n谋臣不早麾兵进，尝胆徒劳二十秋。",
        "dynasty": "宋",
        "collection_info": null
    },
    {
        "title": "颍考叔",
        "author": "王十朋",
        "content": "衣冠肉食谩纷纷，谁解杯羹感悟君。\n颍谷封人虽贱士，却能纯孝至今闻。",
        "dynasty": "宋",
        "collection_info": null
    },
    {
        "title": "石碏",
        "author": "王十朋",
        "content": "人情谁忍弃天伦，公独能将义灭亲。\n何惜一时诛贼子，不妨千古作纯臣。",
        "dynasty": "宋",
        "collection_info": null
    },
    {
        "title": "孔父",
        "author": "王十朋",
        "content": "春秋死难止三人，皆欲求仁未得仁。\n节义可书惟孔父，胜如仇牧胜如荀。",
        "dynasty": "宋",
        "collection_info": null
    },
    {
        "title": "仇牧",
        "author": "王十朋",
        "content": "春秋死难止三人，皆欲求仁未得仁。\n仇牧捐躯为君父，不如孔氏胜如荀。",
        "dynasty": "宋",
        "collection_info": null
    },
    {
        "title": "荀息",
        "author": "王十朋",
        "content": "春秋死难止三人，皆欲求仁未得仁。\n荀息捐躯为私暱，也胜贼子与姦臣。",
        "dynasty": "宋",
        "collection_info": null
    },
    {
        "title": "祭仲",
        "author": "王十朋",
        "content": "庶子虽贤宁夺嫡，人臣惟圣可行权。\n区区祭仲何为者，卖国容身岂足贤。",
        "dynasty": "宋",
        "collection_info": null
    },
    {
        "title": "管仲",
        "author": "王十朋",
        "content": "小节区区岂足羞，功名未显分纍囚。\n平生自有真知己，宁患威公怨射鈎。",
        "dynasty": "宋",
        "collection_info": null
    },
    {
        "title": "大夫种",
        "author": "王十朋",
        "content": "狩罢吴郊鸟兔空，果烹猎犬废良弓。\n大夫自为知几晚，岂是陶朱计不忠。",
        "dynasty": "宋",
        "collection_info": null
    },
    {
        "title": "范蠡",
        "author": "王十朋",
        "content": "久与君王共苦辛，功成身退肯逡巡。\n五湖渺渺烟波阔，谁是扁舟第二人。",
        "dynasty": "宋",
        "collection_info": null
    },
    {
        "title": "李广  其一",
        "author": "王十朋",
        "content": "李广才名汉世稀，孝文犹自未深知。\n辍餐长叹无颇牧，翻惜将军不遇时。",
        "dynasty": "宋",
        "collection_info": null
    },
    {
        "title": "李广  其二",
        "author": "王十朋",
        "content": "陇右英豪真有种，将军才气更无双。\n功高不得封侯赏，祇为当时杀已降。",
        "dynasty": "宋",
        "collection_info": null
    },
    {
        "title": "娄师德",
        "author": "王十朋",
        "content": "忤意由来勿校难，谁能唾面自令干。\n直须事过心平后，方服娄公度量宽。",
        "dynasty": "宋",
        "collection_info": null
    },
    {
        "title": "狄仁杰",
        "author": "王十朋",
        "content": "武火方炎李欲灰，忠良何力可能回。\n斗南人有擎天手，为向虞渊取日来。",
        "dynasty": "宋",
        "collection_info": null
    },
    {
        "title": "徐有功",
        "author": "王十朋",
        "content": "狱兴罗织陷忠良，公亦几遭虎口伤。\n蹈死救人人免死，论功何止汉于张。",
        "dynasty": "宋",
        "collection_info": null
    },
    {
        "title": "丁丑二月二十一日集英殿赐第",
        "author": "王十朋",
        "content": "太平天子崇儒术，寒贱书生荷作成。\n槐市育才叨舍选，枫宸唱第冠时英。\n圣恩宽大容愚直，御墨褒嘉佩宠荣。\n却笑刘蕡不遭际，徒令纸上有虚名。",
        "dynasty": "宋",
        "collection_info": null
    },
    {
        "title": "游天竺赠同年",
        "author": "王十朋",
        "content": "雅会清时不易逢，吾侪今日此游从。\n逼人英气湖光莹，照眼恩袍草色浓。\n文盛一时俱俊杰，名先千佛媿疏庸。\n致身许国宜相勉，莫学平津但取容。",
        "dynasty": "宋",
        "collection_info": null
    },
    {
        "title": "赠阎同年",
        "author": "王十朋",
        "content": "飘飘吴蜀两衰翁，尊酒论文偶会同。\n名在儒科虽后我，言关国体岂如公。\n休嗟世路多巇崄，共报君恩有朴忠。\n此日游从足可惜，行将渭北与江东。",
        "dynasty": "宋",
        "collection_info": null
    },
    {
        "title": "阎和诗叙别再用前韵",
        "author": "王十朋",
        "content": "我本东嘉田舍翁，登科偶与蜀龙同。\n盍簪经月钦高谊，分袂令人念此公。\n幕府可能淹俊杰，宸襟应亦记精忠。\n他年揽辔游吴越，访我茅庐浙水东。",
        "dynasty": "宋",
        "collection_info": null
    },
    {
        "title": "赠梁同年",
        "author": "王十朋",
        "content": "君家锦水边，我居浙江东。\n各在天一涯，芳尊偶相同。\n君方富青春，劲气吐长虹。\n我老志亦衰，倚麻媿蒿蓬。\n会合已踰月，周旋见高风。\n久客思故乡，归心各怱怱。\n赠君无别言，相期尽孤忠。",
        "dynasty": "宋",
        "collection_info": null
    },
    {
        "title": "次韵陈大监见赠",
        "author": "王十朋",
        "content": "中兴天子尤崇儒，众贤彙进如联珠。\n邹枚待诏萃金马，皋夔接武相俞都。\n策士初期异人出，不尚虚文与声律。\n况当盛世多贾生，晁错岂容为第一。\n自惭俗学非名家，遗经独抱居东嘉。\n齑盐太学浪十载，岂有文许时人夸。\n刍言旅奏宸庭策，狂妄误蒙明主择。\n生天偶在千佛先，材劣名浮有余责。\n颍川丈人诗绝奇，长篇勉我毋趋时。\n欲报君恩答知己，胸中耿耿何当施。",
        "dynasty": "宋",
        "collection_info": null
    },
    {
        "title": "次韵刘长方司户见赠",
        "author": "王十朋",
        "content": "枫宸昔羡君登第，莲幕今惭我效官。\n相见可嗟头并白，老来自合量俱宽。\n不嫌此日成名晚，最喜平生取友端。\n待报君恩知死所，却同神武挂衣冠。",
        "dynasty": "宋",
        "collection_info": null
    },
    {
        "title": "陈大监用赏梅韵以赠依韵酬之",
        "author": "王十朋",
        "content": "颍川丈人贤矣哉，青眼喜为清流开。\n诗章翰墨两奇绝，笔下一字无尘埃。\n品题人物奬后进，搢绅乐善公为魁。\n东嘉贱子生太晚，犹幸识此真人才。\n朅来西游也不恶，锦囊所得俱琼瑰。\n区区科第何足道，此行似为诗篇来。\n客中拜贶更重复，丙穴鱼及郫筒杯。\n寒乡故旧问归橐，首言带得公诗回。",
        "dynasty": "宋",
        "collection_info": null
    },
    {
        "title": "大监復赠诗纸尾有留饭语再用韵以谢",
        "author": "王十朋",
        "content": "平生漫学乎欤哉，心茅胸棘锄不开。\n得公新诗一再读，便觉胸宇清无埃。\n银鈎妙画发光艷，照眼有如参与魁。\n鲰生肺腑非太白，公似工部尤怜才。\n旅中屡获锦绣段，但媿欲报无琼瑰。\n豫章一榻不妄下，贤非徐孺安敢来。\n荷公此意最敦笃，一笑当奉论文杯。\n乡心如飞不可遏，更为长者迟迟回。",
        "dynasty": "宋",
        "collection_info": null
    },
    {
        "title": "谢荣帅赠御书孝经用陈大监韵",
        "author": "王十朋",
        "content": "辇毂之下先弹压，兹言虽佳未足法。\n丈人身居弹压地，抚字心劳民自洽。\n神圣当天万物春，王畿共理嘉得人。\n云汉昭回赐优渥，不特为公端为民。\n圣经一章公独得，黄堂葱鬰生春色。\n贤哉名卿才大夫，匪懈事君端可则。\n石刻分余犹及我，荣耀惊闻浙江左。\n从今蔀屋光属天，更有宠褒云八朵。\n愿公勉为不朽传，长如治吴与治川。\n要令列郡法青白，了无一吏横索钱。",
        "dynasty": "宋",
        "collection_info": null
    },
    {
        "title": "陈大监饯别用前诗珠字韵以谢",
        "author": "王十朋",
        "content": "宸廷侥冒先诸儒，宠褒况获骊龙珠。\n青衫黄牒拜君赐，红莲绿水官留都。\n明日扁舟欲东出，访别长忧碍新律。\n丈人呼酒如韩公，贱子媿非张十一。\n酒阑未放客还家，活火煎泉烹叶嘉。\n西来频下豫章榻，盛事当作还乡夸。\n始终尚頼公鞭策，邪正途中知所择。\n捐躯誓报明主恩，青史庶逃千古责。\n况公自是人中奇，境邻吕望逢明时。\n行持从橐奉清问，美恶愿分嫫与施。",
        "dynasty": "宋",
        "collection_info": null
    },
    {
        "title": "用陈大监韵谢王国录季羔见赠",
        "author": "王十朋",
        "content": "吾宗神秀时名儒，赠我三百隋侯珠。\n野人不识希世宝，但见照眼清而都。\n我昔遥从雁山出，旅食贤关淹岁律。\n雅钦陆子常患多，更叹张融可无一。\n长淮久绝谁起家，青箱有君殊可嘉。\n祠科得隽诮子厚，何止文许后生夸。\n我拙惭无济时策，老境初官尚何择。\n江南莲幕君故乡，窃芘聊逃简书责。\n寒贱误蒙君见奇，祖别赠言荣一时。\n明日东归诧闾里，五绝首称虞伯施。",
        "dynasty": "宋",
        "collection_info": null
    },
    {
        "title": "陈郎中赠韩子苍集",
        "author": "王十朋",
        "content": "唐宋诗人六七作，李杜韩柳欧苏黄。\n近来江西立宗派，妙句更推韩子苍。\n非坡非谷自一家，鼎中一脔曾已尝。\n丈人珍重赠全集，开卷烂然光焰长。\n诗如此公固足贵，赐出仁者尤难忘。\n兼金白璧不足道，愿宝兹集为家藏。\n鲰生幸脱场屋累，老境欲入诗门墙。\n古诗三百未能学，句法且学今陵阳。",
        "dynasty": "宋",
        "collection_info": null
    },
    {
        "title": "章季子赠端砚",
        "author": "王十朋",
        "content": "有客赠端紫，刚方如正人。\n裔传家万石，力助笔千钧。\n磨铁嗟吾老，着书欣尔新。\n何当与毛颖，相约侍严宸。",
        "dynasty": "宋",
        "collection_info": null
    },
    {
        "title": "次韵陈大监赴天申节宴",
        "author": "王十朋",
        "content": "圣主仁心等南北，燧息边庭兵不宿。\n两阶干羽来远人，大度端能包濮祝。\n万岁三呼诞弥月，四海千秋太平曲。\n宴开文德赐群臣，喜溢天颜明四目。\n向来献寿人谁在，元凯重登共鲧逐。\n武夷戎监老风骚，去国十年官始復。\n捧觞首赋天保章，遥指南山祝君福。\n更献曲江金鑑录，不但能歌连理木。\n贱臣逢时最侥倖，归美宁辞管城秃。\n愿同韩愈颂元和，兼美武公歌绿竹。",
        "dynasty": "宋",
        "collection_info": null
    },
    {
        "title": "谢李侍郎赠御书",
        "author": "王十朋",
        "content": "君不见西京孝武称材雄，致治欲与唐虞同。\n诏求贤良论阙政，翻取曲学公孙弘。\n又不见文宗在唐号儒雅，制诏勤勤策群下。\n刘蕡切直弃不收，卒使太阿归宦者。\n吾皇策士亲临轩，不为故事求空言。\n犹疑有司效冯宿，或恐前列登公孙。\n九天赐下飞奎翰，照眼昭回悼云汉。\n抑尚忠谀有训词，品题高下由宸断。\n儒宗被命持文衡，银鈎拜赐恩非轻。\n归将乐石刊圣语，分贶下及狂愚生。\n畎畆惓倦蓄忠愤，射策自惭言不尽。\n它日倘陪鸳鹭行，愿效魏公摅底藴。",
        "dynasty": "宋",
        "collection_info": null
    },
    {
        "title": "涂中得宝印叔二诗次韵  其一",
        "author": "王十朋",
        "content": "十年行役厌间关，一第初收鬓已斑。\n重念此生难报处，君亲恩德重丘山。",
        "dynasty": "宋",
        "collection_info": null
    },
    {
        "title": "涂中得宝印叔二诗次韵  其二",
        "author": "王十朋",
        "content": "双亲不见不胜悲，衔恨何曾有住时。\n二叔尚存俱白首，归来犹足慰衰迟。",
        "dynasty": "宋",
        "collection_info": null
    },
    {
        "title": "次韵宝印叔题壁二绝  其一",
        "author": "王十朋",
        "content": "风扫园林万木残，道人眼界却宜看。\n北窗趺坐对松柏，人物青青俱岁寒。",
        "dynasty": "宋",
        "collection_info": null
    },
    {
        "title": "次韵宝印叔题壁二绝  其二",
        "author": "王十朋",
        "content": "早已心潜不二门，犹将土苴与人论。\n未须隻履西归去，且作人间老世尊。",
        "dynasty": "宋",
        "collection_info": null
    },
    {
        "title": "万府君挽词  其一",
        "author": "王十朋",
        "content": "不废东平业，思兴毕万门。\n短檠书自照，铁砚志长存。\n冠玉贫宁久，兰亭秀更蕃。\n一门今盛大，诗礼荷公恩。",
        "dynasty": "宋",
        "collection_info": null
    },
    {
        "title": "万府君挽词  其二",
        "author": "王十朋",
        "content": "肯叹儒冠误，长随举子忙。\n阿戎成雅志，小阮发幽光。\n原冷鸰犹近，椿摧桂始芳。\n老成嗟不见，犹记貌堂堂。",
        "dynasty": "宋",
        "collection_info": null
    },
    {
        "title": "致政宋承事挽词",
        "author": "王十朋",
        "content": "兰玉盈庭戏綵衣，颜如童子寿期颐。\n临行四绝胜四偈，遯世五休高五噫。\n蓝袖晚霑天子命，芳樽首致使君词。\n谁云汲冢藏书富，应媿无公千首诗。",
        "dynasty": "宋",
        "collection_info": null
    },
    {
        "title": "张德惠挽词",
        "author": "王十朋",
        "content": "隠居高躅已茫然，潜德如公亦足贤。\n早见乡评称孝子，晚闻诗史记凶年。\n事殊伯道儿宜有，行过王珪庙已先。\n满腹玄谈共谁语，九原归去访伊川。",
        "dynasty": "宋",
        "collection_info": null
    },
    {
        "title": "宿罗汉三绝  其一",
        "author": "王十朋",
        "content": "梵舍十八所，道场皆矩罗。\n兹独号罗汉，想应无漏多。",
        "dynasty": "宋",
        "collection_info": null
    },
    {
        "title": "宿罗汉三绝  其二",
        "author": "王十朋",
        "content": "雁荡屡经眼，箇中方再游。\n何时脱尘鞅，来此饱清幽。",
        "dynasty": "宋",
        "collection_info": null
    },
    {
        "title": "宿罗汉三绝  其三",
        "author": "王十朋",
        "content": "故乡从此去，借问几时还。\n先自思兄弟，那堪宿雁山。",
        "dynasty": "宋",
        "collection_info": null
    },
    {
        "title": "游大龙湫和前韵",
        "author": "王十朋",
        "content": "十年重到大龙湫，千尺新流胜旧流。\n会见四方霖雨足，老龙还向此藏头。",
        "dynasty": "宋",
        "collection_info": null
    },
    {
        "title": "游灵岩辉老索诗至灵峯寄数语",
        "author": "王十朋",
        "content": "雁荡冠天下，灵岩尤绝奇。\n烟霞列屏障，日月明旌旗。\n岩前有卓笔，可以书雄词。\n天聪况非遥，𣶈然听无疑。\n愿起灵湫龙，霖雨行何为。\n愿用真柱石，永支廊庙危。\n愿煽造化炉，四海归淳熙。\n愿招鸾凤友，朝廷相羽仪。\n何人梦石室，妄诞夸一时。\n那能了世缘，未兑贪嗔痴。\n名山误见污，公议安可欺。\n愿借灵湫水，一洗了堂碑。\n诗以寄老禅，狂言勿吾嗤。",
        "dynasty": "宋",
        "collection_info": null
    },
    {
        "title": "题瑞岩",
        "author": "王十朋",
        "content": "雁荡看不足，瑞岩游更贪。\n斗奇虽有媿，藴秀了无惭。\n涧古水鸣玉，寺幽山染蓝。\n怱怱一宿去，未暇问三三。",
        "dynasty": "宋",
        "collection_info": null
    },
    {
        "title": "题天台国清寺",
        "author": "王十朋",
        "content": "十里松声接涧泉，清音入耳夜无眠。\n宜于四绝中称绝，谁向三贤后更贤。\n寺就已无陈日月，时清长是宋山川。\n明朝杖屦寻刘阮，不待桃花入洞天。",
        "dynasty": "宋",
        "collection_info": null
    },
    {
        "title": "题大慈寺",
        "author": "王十朋",
        "content": "巍岭迢迢入翠微，梵宫佛陇锁烟霏。\n断碑古寺曾经眼，刚笑陈隋徃事非。",
        "dynasty": "宋",
        "collection_info": null
    },
    {
        "title": "题石桥二绝  其一",
        "author": "王十朋",
        "content": "路隔仙凡意可通，石桥容我踏长虹。\n桥旁方广人游久，不在登临杖屦中。",
        "dynasty": "宋",
        "collection_info": null
    },
    {
        "title": "题石桥二绝  其二",
        "author": "王十朋",
        "content": "石桥未到已先知，入眼端如入梦时。\n僧唤我为严首坐，前生曾写此桥碑。",
        "dynasty": "宋",
        "collection_info": null
    },
    {
        "title": "万年赠乡僧贲老  其一",
        "author": "王十朋",
        "content": "梦魂惊断石桥边，身带烟霞入万年。\n宾主相逢意良厚，永嘉缝掖永嘉禅。",
        "dynasty": "宋",
        "collection_info": null
    },
    {
        "title": "万年赠乡僧贲老  其二",
        "author": "王十朋",
        "content": "学通儒释浩无边，江浙声名二十年。\n见说胸中有论语，欲从师向此参禅。",
        "dynasty": "宋",
        "collection_info": null
    },
    {
        "title": "过鑑湖",
        "author": "王十朋",
        "content": "朔风吹水鑑湖寒，千里扁舟赴幕官。\n路入蓬莱天尺五，眼中见日与长安。",
        "dynasty": "宋",
        "collection_info": null
    },
    {
        "title": "民事堂",
        "author": "王十朋",
        "content": "亲擢深蒙圣主恩，宜知民事训词温。\n仰惟睿意思邦本，要使书生识治原。\n不惮勤劳驰禹会，敢忘精白奉尧言。\n它时上问苍生事，愿竭孤忠慷慨论。",
        "dynasty": "宋",
        "collection_info": null
    },
    {
        "title": "腊月望日出郊探春游告成观谒大禹祠酌菲饮泉遂至龙瑞宫观禹穴薄暮而还",
        "author": "王十朋",
        "content": "禹葬稽山不记年，丹青落尽庙依然。\n神文秘在藏书穴，俭德流为菲饮泉。\n龙瑞峯峦高近日，鑑湖烟水阔浮天。\n东州佳处畧经眼，自笑好奇如马迁。",
        "dynasty": "宋",
        "collection_info": null
    },
    {
        "title": "采蕺  其一",
        "author": "王十朋",
        "content": "陟彼越山，言采其蕺。\n我思古人，中心悒悒。\n维国有耻，吴弗遑粒。\n胆于坐隅，霸勋以集。",
        "dynasty": "宋",
        "collection_info": null
    },
    {
        "title": "采蕺  其二",
        "author": "王十朋",
        "content": "陟彼越山，言采其茗。\n我思古人，中心炳炳。\n维国有耻，夕弗遑瞑。\n焦心以思，沼吴之境。",
        "dynasty": "宋",
        "collection_info": null
    },
    {
        "title": "采蕺  其三",
        "author": "王十朋",
        "content": "厥草匪甘，厥蔬匪香。\n维其味之，岂曰嗜之。\n心焉孔焦，胆焉亟尝。\n唯其苦之，是以取之。",
        "dynasty": "宋",
        "collection_info": null
    },
    {
        "title": "采蕺  其四",
        "author": "王十朋",
        "content": "我陟高岗，瞻望东越。\n访王之祀，旷古有阙。\n宜庙于山，世享不绝。\n何以荐之，蕺茗是撷。",
        "dynasty": "宋",
        "collection_info": null
    },
    {
        "title": "秦望",
        "author": "王十朋",
        "content": "瞻彼秦望，崇于会稽。\n曷云其崇，登焉而紫。\n孰登是山，西方之人兮。\n瞻彼秦望，轻于会稽。\n曷崇而轻，名之以嬴。\n孰名是山，东方之人兮。\n我登稽山，思禹之绩。\n吾侪不鱼，繄帝之力。\n我瞻秦望，哀秦之过。\n虐彼黔首，其谁之祸。\n禹驾而游，夏民以休。\n有翼其行，稷卨是谋。\n政辙而狩，嬴随以仆。\n孰稔其恶，斯高左右。\n孤竹兄弟，殍于首阳。\n山与其人，嘉名孔章。\n溪辱以愚，泉汚以盗。\n物之不幸，名恶而暴。\n浙涛如银，鑑流如绅。\n濯彼崔嵬，勿汚以秦。",
        "dynasty": "宋",
        "collection_info": null
    },
    {
        "title": "迎春遇雪",
        "author": "王十朋",
        "content": "飞雪送残腊，带花迎早春。\n西畴农事及，媿是不耕人。",
        "dynasty": "宋",
        "collection_info": null
    },
    {
        "title": "元日冒雪赴天庆观朝拜既趋府拜表还舍饮屠苏酒因思去年元日亦不在家感而有作",
        "author": "王十朋",
        "content": "幕府初官媿不才，琳宫朝拜获参陪。\n篮舆去踏搀先雪，蓬鬓归衔最后杯。\n禹穴地幽寒未歇，尧天日近暖先回。\n年年元日身为客，孤负吾庐溪上梅。",
        "dynasty": "宋",
        "collection_info": null
    },
    {
        "title": "贺何正言用蔡君谟韵",
        "author": "王十朋",
        "content": "御笔亲除真谏官，翕然舆论已腾欢。\n正人得路言无讳，圣主虚怀听不难。\n莫厌封章箴衮阙，要令奸胆落毫端。\n鲰生雅服阳公德，时把昌黎谏论看。",
        "dynasty": "宋",
        "collection_info": null
    },
    {
        "title": "寓小能仁寺即事书怀",
        "author": "王十朋",
        "content": "小国青径梅溪老，绿水红莲越幕宾。\n药裹随身多半夏，花枝照眼只常春。\n郡楼鼓角听殊远，僧舍钟鱼闻已频。\n窗外清风数竿竹，澹然相对浄无尘。",
        "dynasty": "宋",
        "collection_info": null
    },
    {
        "title": "同莫教授朱县丞朱司理游西园",
        "author": "王十朋",
        "content": "黎明出城郭，偶作西园游。\n春浅花未都，池寒绿初抽。\n湖山欲纵目，烟霭浮不收。\n初来兴非浅，心赏殊未酬。\n頼有三君子，清谈洗牢愁。\n更期春色浓，携樽泛仙舟。",
        "dynasty": "宋",
        "collection_info": null
    },
    {
        "title": "次韵濮十太尉赏梅",
        "author": "王十朋",
        "content": "春向群芳顶上来，可人风味亦奇哉。\n未于茅舍踈篱见，先为金枝玉叶开。\n竹外横斜纔数点，笛中摇落已千堆。\n因公撩我惜花意，深忆去年湖上杯。",
        "dynasty": "宋",
        "collection_info": null
    },
    {
        "title": "题寿乐堂用东坡韵赠杨元宾佥判",
        "author": "王十朋",
        "content": "蓬莱阁下苍龙古，万壑千岩拥仙府。\n寿乐堂西面卧龙，壑月岩风满窗户。\n苍松溜雨大十围，绿水浮荷深一股。\n作堂主人久黄壤，仁智风犹似邹鲁。\n诗仙骑龙已上天，妙句光芒照寰宇。\n青山偃蹇只如昔，高处去天无尺五。\n杨侯淮泗老儒学，文字撑肠笔风雨。\n朅来赞幕古东州，要与青山作盟主。\n虚堂宴坐饱风月，此外一毫端不取。\n它日从公物外游，贝阙珠宫酌琼乳。",
        "dynasty": "宋",
        "collection_info": null
    },
    {
        "title": "元宾赠红梅数枝",
        "author": "王十朋",
        "content": "江梅孤洁太绝俗，红杏酣酣风味薄。\n梅花精神杏花色，春入莲洲初破蕚。\n胆瓶分赠两三枝，醒我沉痾不须药。\n愿公及早办芳樽，酒晕冰肌易销落。",
        "dynasty": "宋",
        "collection_info": null
    },
    {
        "title": "廨舍有修竹数竿潇洒可爱",
        "author": "王十朋",
        "content": "谁栽窗外碧琅玕，潇洒尤宜老眼看。\n寄语后人毋翦伐，更须时为报平安。",
        "dynasty": "宋",
        "collection_info": null
    },
    {
        "title": "龙瑞道士赠兰",
        "author": "王十朋",
        "content": "有客赠芳友，满堂闻国香。\n清含道流气，轻带羽衣黄。\n缀佩风光别，横琴旨趣长。\n重须寻禹穴，一曲听扬扬。",
        "dynasty": "宋",
        "collection_info": null
    },
    {
        "title": "吴秀才以寿乐莲洲中千叶梅花为赠酬以诗",
        "author": "王十朋",
        "content": "东君次第染群芳，更与南枝别样粧。\n水涨春洲浮鸭绿，日烘花脸带鹅黄。\n雪中琼蘂不多办，酒后玉肌无此香。\n玉润冰清总佳士，驿筒相继赠春光。",
        "dynasty": "宋",
        "collection_info": null
    },
    {
        "title": "上丁释奠备数献官书十二韵呈莫子齐教授赵可大察推",
        "author": "王十朋",
        "content": "鲁人呼东家，陈蔡不火食。\n当时虽高第，往往亦愠色。\n孰知梦奠后，庙祀亘无极。\n嵬然衮冕尊，王侯面俱北。\n武成祭上戊，龙弃配社稷。\n隆杀良不同，论功岂如德。\n去载游上庠，观礼杏坛侧。\n备乐阅九奏，银袍烂千亿。\n兹焉客莲幕，滥与俎豆职。\n登阶瞻睿容，炳睟若亲识。\n壮哉芹藻宫，不减鲁侯国。\n归赓泮水颂，才劣惭史克。",
        "dynasty": "宋",
        "collection_info": null
    },
    {
        "title": "会稽三贤祠诗 吴先生祠",
        "author": "王十朋",
        "content": "安定先生贤矣哉，一时高第俱英材。\n诜然达者播廊庙，贫贱亦足光蓬莱。\n会稽吴君更超绝，至今士子犹能说。\n讲堂鸣鼓规使君，可使清风耸朝烈。\n求田问舍遗子孙，钱愚地僻何纷纷。\n不惜池塘种芹药，一段奇事前无闻。\n君不见唐室蓬山称贺老，乞得鑑湖归去好。\n却将儒服变流沙，更遣门阑亦归道。\n又不见晋朝名士高阳公，才名上下王谢中。\n乃心欲出三界外，山阴宅化瞿昙宫。\n先生识见高流俗，不作二公缘祸福。\n寄语多才郑广文，乞与毫端记高躅。",
        "dynasty": "宋",
        "collection_info": null
    },
    {
        "title": "会稽三贤祠诗 旌忠庙",
        "author": "王十朋",
        "content": "国家徃徃艰难中，搢绅节义扫地空。\n靖康有一忠愍公，建炎独有唐侯忠。\n唐侯爵位何曾隆，身居行伍侪罴熊。\n平生经史漫不通，严霜烈日藴在衷。\n愤然一奋不顾躬，太尉夺笏嗟怱怱。\n子房铁椎计已穷，张巡就缚气尚雄。\n杲卿锯解駡未终，忠血义肉涂地红。\n烈气英魂薄苍穹，事惊朝野闻帝聪。\n立庙旌忠浙江东，睢阳双庙同高风。\n名书青史等岱崧，当时开门谁纳戎，贻臭千古如蛆虫。",
        "dynasty": "宋",
        "collection_info": null
    },
    {
        "title": "会稽三贤祠诗 愍孝庙",
        "author": "王十朋",
        "content": "我昔尝读黄绢碑，长叹越国无男儿。\n孰知种山山下水，千载有此一段奇。\n呜呼哀哉蔡孝子，风烈远过恢与覊。\n乃翁白首困缧绁，半年不脱儿心悲。\n请身荷械代父罪，或甘黥涅居军麾。\n况遇兵兴击叛卒，身先矢石死不辞。\n当时非无贤太守，孝子抱志终不施。\n人间无路可赴诉，投命河伯祈天知。\n自为铭志及讼牒，欲愬以魂赎以尸。\n精哀意切语不怨，孝与忠厚俱天资。\n临河更效结缨死，颠沛于礼曾无亏。\n父脱纍囚子愿毕，身在九泉甘若饴。\n名闻九重获旌表，赐庙愍孝风华夷。\n胡为祠宇乃如许，一间破屋河之湄。\n未闻设诔有度尚，绝妙更欠邯郸词。\n我来赞幕钦孝烈，顾瞻庙貎成吁嘻。\n他年太史作佳传，愿于纸尾书吾诗。",
        "dynasty": "宋",
        "collection_info": null
    },
    {
        "title": "某比缘职事朝拜殡宫瞻望松柏怆然悲涕遂成小诗",
        "author": "王十朋",
        "content": "崇观升平主，神游在九霄。\n稽山嗟葬禹，寰海痛思尧。\n天上仙宫别，人间宝祚遥。\n微臣望松柏，魂思黯然销。",
        "dynasty": "宋",
        "collection_info": null
    },
    {
        "title": "鑑湖行",
        "author": "王十朋",
        "content": "苍苍凉凉红日生，葱葱鬰鬰佳气横。\n鑑湖春色三百里，桃花水涨扁舟行。\n花间啼鸟传春意，声落行舟惊梦寐。\n胡床兀坐心境清，转觅湖山有风味。\n鑑中风物几经春，身在鑑中思古人。\n禹迹茫茫千载后，疏凿功归马太守。\n太守湖成坐鬼责，后代风流属狂客。\n狂客不长家鑑湖，惟有渔人至今得。\n日暮东风吹棹回，花枝照眼入蓬莱。\n回首湖山何处是，欵乃声中画图裏。",
        "dynasty": "宋",
        "collection_info": null
    },
    {
        "title": "禹庙歌",
        "author": "王十朋",
        "content": "君不见蜂目英雄吞四海，血祀初期千万载。\n稽山木像弃长江，逆泝波涛鬼无馁。\n鸟喙辛勤十九年，平吴覇越世称贤。\n故国无人念遗烈，山间庙貌何凄然。\n马守开湖利源迥，岁沃黄云九千顷。\n年来遗迹半湮芜，庙锁湖边篆烟冷。\n吴越国王三节还，尽将锦绣裹江山。\n自从王气熄牛斗，庙比昭王屋一间。\n乃知流光由德厚，祀典谁能如夏后。\n九年洪水滔天流，下民昏垫尧心忧。\n帝惧万国生鱼头，锡禹洪范定九州。\n功成执玉朝冕旒，奔走讼狱归歌讴。\n南巡会稽觐诸侯，书藏䰠穴千丈幽。\n蝉脱尘寰不肯留，千古灵庙依松楸。\n吾皇盛德与禹侔，菲食卑宫恶衣裘。\n思禹旧绩祀事修，小臣效职躬荐羞。\n仰瞻黻冕怀远猷，退惜分阴惭惰偷。\n嗟乎越山高兮可夷而丘，鑑湖深兮可理而畴。\n惟有禹贡声名长不朽，告成世祀无时休。",
        "dynasty": "宋",
        "collection_info": null
    },
    {
        "title": "与赵安抚乞疏狱",
        "author": "王十朋",
        "content": "小麦青青大麦熟，秧老欲移蚕欲簇。\n皇天弥旬作淫雨，害及农桑一何酷。\n麦枯秧腐蚕不丝，无食无衣岂能育。\n使君今世贤方伯，政过龚黄同舜牧。\n僦金蠲放官与私，喜气欢声倾比屋。\n仁风已慰黎庶心，诚感苍穹理宜速。\n胡为烝泄尚如许，阴沴干阳埋日毂。\n岂惟泥泞困牛车，更恐鱼龙上平陆。\n闾阎竞画指日蛮，香火遥祈上天竺。\n伤和无乃有冤民，蠹政尚疑多大族。\n使君有术开青天，按劾奸赃疏滞狱。",
        "dynasty": "宋",
        "collection_info": null
    },
    {
        "title": "次韵濮十太尉咏知宗牡丹七绝  其一",
        "author": "王十朋",
        "content": "忆昔洛阳花盛日，品第况逢欧六一。\n姚黄一品价无双，更有左花千叶密。",
        "dynasty": "宋",
        "collection_info": null
    },
    {
        "title": "次韵濮十太尉咏知宗牡丹七绝  其二",
        "author": "王十朋",
        "content": "月陂春色满花枝，国色天香照雪肌。\n当日栽陪恐无地，如今谁保旧园池。",
        "dynasty": "宋",
        "collection_info": null
    },
    {
        "title": "次韵濮十太尉咏知宗牡丹七绝  其三",
        "author": "王十朋",
        "content": "开元往事感伤中，遗种犹余一擫红。\n借问通宵配妃子，何如及早念姚崇。",
        "dynasty": "宋",
        "collection_info": null
    },
    {
        "title": "次韵濮十太尉咏知宗牡丹七绝  其四",
        "author": "王十朋",
        "content": "春色遥兴洛阳念，风俗聊于记中验。\n今日苎罗山下魂，犹向人间吐妖艷。",
        "dynasty": "宋",
        "collection_info": null
    },
    {
        "title": "次韵濮十太尉咏知宗牡丹七绝  其五",
        "author": "王十朋",
        "content": "地近尧天饶雨露，花王窈窕多风度。\n书生不办买花钱，空解摇毫为花赋。",
        "dynasty": "宋",
        "collection_info": null
    },
    {
        "title": "次韵濮十太尉咏知宗牡丹七绝  其六",
        "author": "王十朋",
        "content": "香苞初拆晓霞凝，甲第名园冠绍兴。\n玉叶金枝老诗伯，更将好语为褒称。",
        "dynasty": "宋",
        "collection_info": null
    },
    {
        "title": "次韵濮十太尉咏知宗牡丹七绝  其七",
        "author": "王十朋",
        "content": "造化无私处处芳，家山想见亦春藏。\n无端窃禄身为客，孤负吾庐十八香。",
        "dynasty": "宋",
        "collection_info": null
    },
    {
        "title": "送僧游径山",
        "author": "王十朋",
        "content": "潜涧家风不芜没，禅讲诜诜尽瓜葛。\n如今更有奇儿孙，云水飘然继衣钵。\n径山禅伯僧中龙，向来名节真无双。\n我昔题诗已推许，两度相逢不曾语。\n子今此行真得师，扫除妄想叩深机。\n我待衣冠挂林下，迟子归来话潇洒。",
        "dynasty": "宋",
        "collection_info": null
    },
    {
        "title": "三月晦日邵宪宴僚属于西园某与焉赵提干即席赋诗次韵",
        "author": "王十朋",
        "content": "送春开宴种山西，翠幄重重眼界迷。\n一段清和人共物，十分幽胜地临溪。\n鸳鸿曲水阁中集，鶑燕落花枝上啼。\n贤榻获陪文字饮，不嫌踪迹间云泥。",
        "dynasty": "宋",
        "collection_info": null
    },
    {
        "title": "送昌龄弟还乡兼简梦龄",
        "author": "王十朋",
        "content": "束书千里赴王畿，战艺贤关事偶违。\n鑑水天高鸿雁集，左原山远鹡鸰啼。\n夜床风雨客情恶，春草池塘诗思飞。\n勉力还家对灯火，待看双桂擢秋闱。",
        "dynasty": "宋",
        "collection_info": null
    },
    {
        "title": "粜米行",
        "author": "王十朋",
        "content": "诏书发廪周饥荒，使君减价粜黄粱。\n奉行上意固已良，小人用心胡不臧。\n斗米大半杂以糠，横索民钱名贴量。\n怨语嗷嗷盈道傍，我惭寸禄偷太仓。\n见之不言咎谁当，言之人指为轻狂，作诗聊语同舍郎。",
        "dynasty": "宋",
        "collection_info": null
    },
    {
        "title": "送会稽林簿弃官还乡",
        "author": "王十朋",
        "content": "望秦秦望山苍苍，未秋先作归意浓。\n三山深处孟园好，松菊恨君归不早。\n拂衣高举追冥鸿，不将诗别乖崖翁。\n年来处士径尤捷，美秩清资等闲躐。\n君独高歌慕隠沦，林下何曾见一人。\n芋魁豆饭吾亦有，深愧折腰贪五斗。",
        "dynasty": "宋",
        "collection_info": null
    },
    {
        "title": "戊辰岁尝和韩退之赠张彻诗寄曹梦良至今十年梦良方和以寄因赠一绝",
        "author": "王十朋",
        "content": "欲识交情久远期，十年方和和韩诗。\n他时更践诗中语，偕隠溪山不可迟。",
        "dynasty": "宋",
        "collection_info": null
    },
    {
        "title": "送赵可大如浙西",
        "author": "王十朋",
        "content": "幕府游从盛一时，之人襟宇更瑰奇。\n西风莫作鲈莼恋，越国江山日要诗。",
        "dynasty": "宋",
        "collection_info": null
    },
    {
        "title": "中秋赏月蓬莱阁呈同官",
        "author": "王十朋",
        "content": "中秋翫月小蓬莱，风送婵娟入座来。\n樽俎论文清有味，湖山照眼凈无埃。\n云生脚底蛟龙卧，影落人间鼓角催。\n把酒问天兼问月，何时此夜更衔杯。",
        "dynasty": "宋",
        "collection_info": null
    },
    {
        "title": "中秋见月方以为喜既而阴蔽意殊不满东坡云良天佳月即中秋不以日月断也诸君有醵会之约復用前韵",
        "author": "王十朋",
        "content": "中秋翫月小蓬莱，云掩清光不放来。\n颇觉襟怀增梗槩，欲凭栏槛扫氛埃。\n清宵忍放嘉宾散，明日还惊俗务催。\n底用区区校时节，良天佳月即倾杯。",
        "dynasty": "宋",
        "collection_info": null
    },
    {
        "title": "记梦",
        "author": "王十朋",
        "content": "夜梦随先君，梅溪策黎杖。\n杉径早开闢，归休预标榜。\n魂思惊晓醒，精神发秋爽。\n披衣照孤灯，洒涕书惚怳。",
        "dynasty": "宋",
        "collection_info": null
    },
    {
        "title": "士人僧道俱赠岩桂",
        "author": "王十朋",
        "content": "岩桂来三家，清标共秋风。\n联芳近禹穴，擢秀疑蟾宫。\n胆瓶金粟妍，鼻观天香通。\n无心妄区别，妙契将无同。",
        "dynasty": "宋",
        "collection_info": null
    },
    {
        "title": "府吏有以老求退者询其年犹未六十诘其去之由云欲全身避祸耳予善其知机勇退可以媿嗜进之士夫有感而作",
        "author": "王十朋",
        "content": "升高蝜蝂堕，粘壁蜗牛枯。\n搢绅鸩粱肉，是亦蜗蝜徒。\n抽身棰楚中，勇退媿此胥。\n衣冠与刀笔，未可分贤愚。",
        "dynasty": "宋",
        "collection_info": null
    },
    {
        "title": "观习水胜",
        "author": "王十朋",
        "content": "汉武英雄思拓边，昆明习战遗风传。\n吾皇仁心异武帝，思患姑为预防计。\n尔曹生长行伍间，操舟习水便宜闲。\n异日捐躯宜报国，勿效水乌为盗贼。",
        "dynasty": "宋",
        "collection_info": null
    },
    {
        "title": "龙瑞道士赠岩桂",
        "author": "王十朋",
        "content": "岩桂遥从禹穴来，天香全似月宫栽。\n金风凄峭飘龙脑，想见吾庐烂熳开。",
        "dynasty": "宋",
        "collection_info": null
    },
    {
        "title": "九日登蕺山",
        "author": "王十朋",
        "content": "九日同登古蕺山，眼明天阔兴清闲。\n杯传但觉欢无尽，帽落俄惊鬓已斑。\n乡思遥驰三径裏，秋声近在八松间。\n茱萸未许陪朝士，頼有清流数徃还。",
        "dynasty": "宋",
        "collection_info": null
    },
    {
        "title": "梦龄九日有诗兼怀昌龄次韵",
        "author": "王十朋",
        "content": "长记去年今日好，门外秋香喷沉脑。\n弟兄隣里同登高，把菊行觞乐非少。\n山殽海错乡味佳，银瓶索酒不用赊。\n醉中不记脱巾卧，明日头上犹黄花。\n今年岂不欲行乐，窃禄东州官事束。\n那堪送酒无白衣，旋粜黄粱买桑落。\n何如与子俱休休，谁能长抱离乡忧。\n移书问讯惠连弟，三径许我归来不。",
        "dynasty": "宋",
        "collection_info": null
    },
    {
        "title": "赠庄童子",
        "author": "王十朋",
        "content": "日诵千言七岁儿，方员动静早能知。\n还家更读韩公序，器业他年必大奇。",
        "dynasty": "宋",
        "collection_info": null
    },
    {
        "title": "送朱丞",
        "author": "王十朋",
        "content": "一片秋怀似乱云，不堪行客话离群。\n红莲绿水尚留我，鉅竹老槐深忆君。\n千里从今遥共月，一樽何日更论文。\n好将平昔家传学，勉力登朝立世勋。",
        "dynasty": "宋",
        "collection_info": null
    },
    {
        "title": "赠梦龄兼怀昌龄",
        "author": "王十朋",
        "content": "我缘窃禄寓东州，子亦相从千里游。\n铁砚功名壮心在，短檠灯火夜窗幽。\n治书晁错宜登第，射策公孙定取侯。\n他日三人老兄弟，结庐相共保松楸。",
        "dynasty": "宋",
        "collection_info": null
    },
    {
        "title": "和梦龄十月朔日书怀",
        "author": "王十朋",
        "content": "岁事遽如许，玄冥威欲伸。\n地炉犹未火，客坐况无茵。\n日短惊瞻昴，天寒怯报寅。\n尤怜对床弟，尚与短檠亲。",
        "dynasty": "宋",
        "collection_info": null
    },
    {
        "title": "赠喻叔奇县尉",
        "author": "王十朋",
        "content": "同舍同年友，天资迥不群。\n诗文侵晋宋，兄弟类机云。\n梅市访仙侣，兰亭怀右军。",
        "dynasty": "宋",
        "collection_info": null
    },
    {
        "title": "赠王吉老县尉",
        "author": "王十朋",
        "content": "臣子大节孝与忠，父母仇雠天不同。\n贤哉会稽王孝子，感槩有古烈士风。\n松楸一夕盗破冢，亲获鼠辈闻之公。\n有司守法贷其命，孝子衔恨无终穷。\n谁谓书生胆如许，貌若尫羸中甚武。\n手斩凶人提髑髅，请死申冤诣公府。\n君不见齐襄内行世所羞，春秋贤之缘復讐。\n又不见子胥鞭尸报父怨，太史为之作佳传。\n君今枕戈志已伸，更须移孝为忠臣。\n他年当作傅介子，誓斩楼兰雪国耻。",
        "dynasty": "宋",
        "collection_info": null
    },
    {
        "title": "十月望日买菊一株颇佳  其一",
        "author": "王十朋",
        "content": "秋去菊方好，天寒花自香。\n深怀傲霜意，那肯媚重阳。",
        "dynasty": "宋",
        "collection_info": null
    },
    {
        "title": "十月望日买菊一株颇佳  其二",
        "author": "王十朋",
        "content": "菊晚不害好，固宜登我堂。\n书生自头白，奚用泣馨香。",
        "dynasty": "宋",
        "collection_info": null
    },
    {
        "title": "闻诗生日",
        "author": "王十朋",
        "content": "良天逢十月，嘉节过三元。\n汝父初生子，吾亲喜抱孙。\n长成今若许，气习有余温。\n雁序自相友，麟经可与言。\n志宜存远大，学必探渊源。\n但务勤修德，年龄不用论。",
        "dynasty": "宋",
        "collection_info": null
    },
    {
        "title": "十月十六日欲与梦龄弟及闻诗闻礼同游兰亭仍约喻叔奇偕行会天气不佳喻亦以疾辞出门而止兀坐终日怀抱殊恶",
        "author": "王十朋",
        "content": "我欲游兰亭，天气殊不佳。\n同行感微恙，杖屦不可偕。\n出门兴遽阑，兹游竟未谐。\n遗文阅永和，聊用慰此怀。",
        "dynasty": "宋",
        "collection_info": null
    },
    {
        "title": "和喻叔奇集兰亭序语四绝  其一",
        "author": "王十朋",
        "content": "我自扁舟入越初，兰亭已向梦中如。\n崇山峻岭至今阻，唱和诗成无处书。",
        "dynasty": "宋",
        "collection_info": null
    },
    {
        "title": "和喻叔奇集兰亭序语四绝  其二",
        "author": "王十朋",
        "content": "群贤少长毕经过，曲水流觞忆永和。\n一代风流已陈迹，世殊事异感伤多。",
        "dynasty": "宋",
        "collection_info": null
    },
    {
        "title": "和喻叔奇集兰亭序语四绝  其三",
        "author": "王十朋",
        "content": "晤言一室许谁亲，相过无非我辈人。\n放浪形骸嗟老矣，仰观宇宙尚艰辛。",
        "dynasty": "宋",
        "collection_info": null
    },
    {
        "title": "和喻叔奇集兰亭序语四绝  其四",
        "author": "王十朋",
        "content": "茂林修竹未成徃，游目骋怀聊自欣。\n畅叙幽情有齐契，一觞一咏细论文。",
        "dynasty": "宋",
        "collection_info": null
    },
    {
        "title": "和韩退之晚菊赠喻叔奇",
        "author": "王十朋",
        "content": "嘉菊何太晚，十月纔黄花。\n既晚好何益，三嗅良可嗟。\n开日乃佳节，芳樽对年家。\n今夕苟不饮，如此黄花何。",
        "dynasty": "宋",
        "collection_info": null
    },
    {
        "title": "夜读书于民事堂意有所感和韩公县斋读书韵",
        "author": "王十朋",
        "content": "宦游寓幕府，幽怀属山林。\n兀坐窗几间，默求圣贤心。\n沉潜偶会意，嘆息常弥襟。\n世涂岂能骛，古道聊自斟。\n䰠穴思欲探，丹书未容寻。\n青铜每自照，白髮已见侵。\n事业浩无穷，筋力媿不任。\n丈夫固有志，宁在官与金。",
        "dynasty": "宋",
        "collection_info": null
    },
    {
        "title": "李资深赠古瓦砚及诗",
        "author": "王十朋",
        "content": "世贵铜雀砚，常患僞乱真。\n千金买渴雀，虚名何足珍。\n李生心好古，身困道不贫。\n得此佳陶泓，制由万道人。\n慇懃持赠我，器古诗清新。\n置之窗几间，日与毛颖亲。\n未能草太玄，姑用注获麟。\n罗文及端紫，贵幸无比伦。\n屈尔居蓬窗，与我同艰辛。\n研磨媚权贵，挥染劳精神。\n兹我所不敢，铭以书诸绅。",
        "dynasty": "宋",
        "collection_info": null
    },
    {
        "title": "喻叔奇惠川墨",
        "author": "王十朋",
        "content": "子墨客卿来自蜀，绣川家藏尤不恶。\n明窗研磨出珠玉，客卿于君德良渥。\n嗟予经年客莲幕，交绝方兄涩囊橐。\n文房诸子亦萧索，同年于予契非薄。\n特遣卿来助予学，不才拜赐心愧怍。\n客卿之意殊不乐，陶泓毛颖登台阁。\n陈玄待诏同着作，卿从予游失所託。\n惟清惟静惟寂寞，但有诗篇日酬酢。",
        "dynasty": "宋",
        "collection_info": null
    },
    {
        "title": "戴夫人挽词",
        "author": "王十朋",
        "content": "勤俭肥家福亦肥，晚年门户更光辉。\n满庭兰玉俱蓝袖，照眼云仍尽綵衣。\n方外客携因果去，月中人折桂枝归。\n回头徃事梦幻影，丹旐五云原上飞。",
        "dynasty": "宋",
        "collection_info": null
    },
    {
        "title": "和赵可大四绝 僧舍雨中",
        "author": "王十朋",
        "content": "僧居岑寂异官居，索句搜肠捻断鬚。\n那更雨中思底事，梦魂归到种山隅。",
        "dynasty": "宋",
        "collection_info": null
    },
    {
        "title": "和赵可大四绝 闻子规",
        "author": "王十朋",
        "content": "杜宇声中春欲归，少陵老泪不禁挥。\n与君共被浮蜗误，不似渊明早见几。",
        "dynasty": "宋",
        "collection_info": null
    },
    {
        "title": "和赵可大四绝 不寐",
        "author": "王十朋",
        "content": "唾手科名尚少年，无穷事业更居前。\n辛勤不寐思经意，却笑边韶好昼眠。",
        "dynasty": "宋",
        "collection_info": null
    },
    {
        "title": "和赵可大四绝 朝永佑陵",
        "author": "王十朋",
        "content": "万壑千岩拥越冈，朝陵追念旧天王。\n自嗟无路攀弓剑，尚忍兴言及虎狼。",
        "dynasty": "宋",
        "collection_info": null
    },
    {
        "title": "送黄机宜游四明",
        "author": "王十朋",
        "content": "游宦东州识老成，坐间谈笑欲风生。\n人如元佑气尤直，诗不江西语自清。\n雪棹非缘寻旧隠，夜床端欲对难兄。\n行闻太史奏星聚，四皓联珠临四明。",
        "dynasty": "宋",
        "collection_info": null
    },
    {
        "title": "卢仁及县丞挽辞",
        "author": "王十朋",
        "content": "妙龄才誉冠东嘉，百战功成暮景斜。\n人在卢前有惭色，礼从戴后独名家。\n蓝田美绩谁能记，绛帐奇儿最可夸。\n乡里搢绅官业冷，因公沦落倍兴嗟。",
        "dynasty": "宋",
        "collection_info": null
    },
    {
        "title": "赠术者",
        "author": "王十朋",
        "content": "枉道贵何益，正涂穷亦荣。\n谁辞谈义命，试问小君平。",
        "dynasty": "宋",
        "collection_info": null
    },
    {
        "title": "游天衣寺",
        "author": "王十朋",
        "content": "拂晓篮舆出蠡城，稽山照眼鑑湖明。\n千岩深处十峯好，万壑流中双涧清。\n香霭嘘成普贤像，风松吹作法华声。\n灵乌不肯来城郭，长伴高僧避宠荣。",
        "dynasty": "宋",
        "collection_info": null
    },
    {
        "title": "次梁尉韵",
        "author": "王十朋",
        "content": "探春连骑入山城，更喜梅仙亦会盟。\n文字偶同吾辈饮，圣贤满为使君倾。\n诗逢好境天然好，山为清流分外清。\n潇洒宗之最年少，我惭叨预八仙名。",
        "dynasty": "宋",
        "collection_info": null
    },
    {
        "title": "酬陆宰用梁尉韵",
        "author": "王十朋",
        "content": "收拾湖山付管城，士衡独步张文盟。\n涌泉诗思逼人捷，屑玉笑谈终席倾。\n天色亦缘吾辈好，路人能道长官清。\n要令巧匠镌山骨，记取同行八士名。",
        "dynasty": "宋",
        "collection_info": null
    },
    {
        "title": "和喻叔奇游天衣四十韵",
        "author": "王十朋",
        "content": "稽山高入云，鑑湖阔浮空。\n禹秦有余迹，晋宋多鉅公。\n我来岁及周，梦寐怀清风。\n兹欣天气佳，扶桑欲瞳昽。\n驾言天衣游，盍簪尽鸳鸿。\n经夕戒行李，如期集仙宫。\n联骑出城南，行行指秦峯。\n千岩竞吐秀，眼界清无穷。\n招提在何许，十里松阴浓。\n林端忽钟磬，与客为先容。\n群簪拥花界，双佩鸣寒空。\n试将比天台，大畧如思丰。\n首读邑浩碑，妙理开昏蒙。\n细观元白诗，丘壑罗胸中。\n萧壁尚堪面，梁薪几经烘。\n兹宫现有相，禅客谈无同。\n朝阳最崭绝，白云抹其胸。\n杜鹃天下无，至今映山红。\n鷄僧始开山，道业闻清衷。\n思举照不起，高价倾江东。\n袈裟缕黄金，宫女自针工。\n昭明亲抱送，礼意何太恭。\n白马忽渡江，台城丧英雄。\n国破遗衣在，丹青落尘容。\n我辈皆书生，意气飘如虹。\n蜡屐共寻幽，宁求香火功。\n载酒怀贺老，招隠思戴颙。\n赋诗效吹台，一饭敢不忠。\n况我贤使君，德宇尤踈通。\n楚醴饷百榼，白衣走山中。\n嗟余何为者，天资媿倥侗。\n谬与酒中仙，偶同蕺山松。\n同年妙词章，况有山水供。\n古诗如古琴，山高水溶溶。\n背囊小奚奴，捧砚长鬚僮。\n胜游与佳作，二美今具逢。\n品题徧群英，波澜及孤踪。\n掬水弄华句，比拟何凡庸。\n兹会如兰亭，同行类荀龙。\n盛事在诗史，奚用呼画工。",
        "dynasty": "宋",
        "collection_info": null
    },
    {
        "title": "州宅",
        "author": "王十朋",
        "content": "鑑水稽山拥卧龙，黄堂人似坐仙宫。\n风流惟有元才子，终日赋诗屏障中。",
        "dynasty": "宋",
        "collection_info": null
    },
    {
        "title": "蓬莱阁",
        "author": "王十朋",
        "content": "祖龙车辙遍尘寰，只道蓬莱在海间。\n空上望秦山上望，不知此处是神山。",
        "dynasty": "宋",
        "collection_info": null
    },
    {
        "title": "清白堂",
        "author": "王十朋",
        "content": "钱清地古思刘宠，泉白堂虚忆范公。\n印绶纷纷会稽守，谁能无愧一贤风。",
        "dynasty": "宋",
        "collection_info": null
    },
    {
        "title": "清白泉",
        "author": "王十朋",
        "content": "圣人达节犹憎盗，志士清心肯饮贪。\n试问卧龙山下酌，世间无似此泉甘。",
        "dynasty": "宋",
        "collection_info": null
    },
    {
        "title": "观风堂",
        "author": "王十朋",
        "content": "薄俗浇风有万端，欲将眼力见应难。\n但令心境无尘垢，端坐斯堂便可观。",
        "dynasty": "宋",
        "collection_info": null
    },
    {
        "title": "望月台",
        "author": "王十朋",
        "content": "明珠遥吐卧龙头，渐觉清光万里浮。\n人望使君如望月，要须如镜莫如鈎。",
        "dynasty": "宋",
        "collection_info": null
    },
    {
        "title": "秦望阁",
        "author": "王十朋",
        "content": "纸上观秦尚过秦，那堪山作眼中尘。\n为言高阁登临者，莫作秦人视越人。",
        "dynasty": "宋",
        "collection_info": null
    },
    {
        "title": "望海亭",
        "author": "王十朋",
        "content": "踏雪遥登望海亭，扶桑日上卧龙醒。\n微臣望处非沧海，只望尧天万里青。",
        "dynasty": "宋",
        "collection_info": null
    },
    {
        "title": "卧龙山",
        "author": "王十朋",
        "content": "鑑水连天仅可容，稽山照眼五云浓。\n只忧旱岁无霖雨，谁识东州有卧龙。",
        "dynasty": "宋",
        "collection_info": null
    },
    {
        "title": "种山",
        "author": "王十朋",
        "content": "决策平吴覇业成，青山长占大夫名。\n子胥忠义无生死，怒气随潮到越城。",
        "dynasty": "宋",
        "collection_info": null
    },
    {
        "title": "竞秀阁",
        "author": "王十朋",
        "content": "宪台高阁偶跻攀，万壑千岩指顾间。\n山色元来本无竞，人心自是错看山。",
        "dynasty": "宋",
        "collection_info": null
    },
    {
        "title": "戢山",
        "author": "王十朋",
        "content": "十九年间胆厌尝，盘羞野菜当含香。\n春风又长新芽甲，好撷青青荐越王。",
        "dynasty": "宋",
        "collection_info": null
    },
    {
        "title": "八松",
        "author": "王十朋",
        "content": "潇洒荀家好弟兄，秦封不污有余清。\n钟成一种栋梁气，散作八方风雨声。",
        "dynasty": "宋",
        "collection_info": null
    },
    {
        "title": "右军祠堂",
        "author": "王十朋",
        "content": "欲弔右军千载魂，祠堂荆棘断碑存。\n老僧相见话前事，问我兰亭几世孙。",
        "dynasty": "宋",
        "collection_info": null
    },
    {
        "title": "鹅池",
        "author": "王十朋",
        "content": "鶂鶂能鸣异众禽，池边墨客最知音。\n世间多是山阴妪，应恐悞猜君子心。",
        "dynasty": "宋",
        "collection_info": null
    },
    {
        "title": "砚池",
        "author": "王十朋",
        "content": "凤翥龙蟠字字奇，陶泓汤沐向斯池。\n波心雨后一鱼跃，犹似当年吞墨时。",
        "dynasty": "宋",
        "collection_info": null
    },
    {
        "title": "题扇桥",
        "author": "王十朋",
        "content": "右军一画千金重，妙意宁容市妪知。\n明日重来堪一笑，管城那肯更临池。",
        "dynasty": "宋",
        "collection_info": null
    },
    {
        "title": "雷门",
        "author": "王十朋",
        "content": "吴越兴亡事若何，谯门遗迹枕山阿。\n大声曾作雷霆震，应笑人间布鼓多。",
        "dynasty": "宋",
        "collection_info": null
    },
    {
        "title": "曲水阁",
        "author": "王十朋",
        "content": "王谢兰亭久寂寥，茂林修竹自萧骚。\n蒋侯近代风流守，曲水流觞意亦高。",
        "dynasty": "宋",
        "collection_info": null
    },
    {
        "title": "西园",
        "author": "王十朋",
        "content": "西园风物冠东州，飞盖纷纷烂熳游。\n惟有红莲幕中客，倚栏纔得片时留。",
        "dynasty": "宋",
        "collection_info": null
    },
    {
        "title": "望湖亭",
        "author": "王十朋",
        "content": "杖屦登临望鑑湖，湖中一半已湮芜。\n谁能更继东都守，长使山阴水旱无。",
        "dynasty": "宋",
        "collection_info": null
    },
    {
        "title": "吴先生祠",
        "author": "王十朋",
        "content": "右军宅化空王寺，秘监家为羽士宫。\n惟有先生旧池舘，春风归在杏坛中。",
        "dynasty": "宋",
        "collection_info": null
    },
    {
        "title": "贺知章祠",
        "author": "王十朋",
        "content": "贺老祠堂枕鑑湖，霓裳羽化宅荒芜。\n无人更问君王觅，转使高风千载孤。",
        "dynasty": "宋",
        "collection_info": null
    },
    {
        "title": "鑑湖",
        "author": "王十朋",
        "content": "胸中万顷元才子，方外孤标贺季真。\n鑑水萦回三百里，风流何止两唐人。",
        "dynasty": "宋",
        "collection_info": null
    },
    {
        "title": "禹庙",
        "author": "王十朋",
        "content": "越国遗民念帝功，稽山庙貌胜卑宫。\n少陵莫叹丹青落，纸上丹青自不穷。",
        "dynasty": "宋",
        "collection_info": null
    },
    {
        "title": "菲泉",
        "author": "王十朋",
        "content": "梵王宫近夏王宫，一水清含节俭风。\n越俗不知王好恶，泉名却在酒名中。",
        "dynasty": "宋",
        "collection_info": null
    },
    {
        "title": "禹穴",
        "author": "王十朋",
        "content": "好古贪奇司马迁，胸中史记越山川。\n如今禹穴无寻处，洞锁阳明石一拳。",
        "dynasty": "宋",
        "collection_info": null
    },
    {
        "title": "马太守庙",
        "author": "王十朋",
        "content": "会稽疏凿自东都，太守功从禹后无。\n能使越人怀旧德，至今庙食贺家湖。",
        "dynasty": "宋",
        "collection_info": null
    },
    {
        "title": "吴越王庙",
        "author": "王十朋",
        "content": "一剑功成三节还，尽将锦绣裹江山。\n斗牛气灭英灵泯，庙比昭王屋一间。",
        "dynasty": "宋",
        "collection_info": null
    },
    {
        "title": "望秦山",
        "author": "王十朋",
        "content": "洛思昔有人思洛，秦望今无客望秦。\n回首长安在何处，谁能念彼下泉人。",
        "dynasty": "宋",
        "collection_info": null
    },
    {
        "title": "少微山",
        "author": "王十朋",
        "content": "出郭舟行十里间，少微山近若蕡山。\n山中处士已长往，一点客星云外闲。",
        "dynasty": "宋",
        "collection_info": null
    },
    {
        "title": "梅梁",
        "author": "王十朋",
        "content": "结实几调商鼎味，成材宜作禹祠梁。\n世间何岁无风雨，铁锁无端误见殃。",
        "dynasty": "宋",
        "collection_info": null
    },
    {
        "title": "窆石",
        "author": "王十朋",
        "content": "越俗流传素可疑，禹陵窆石果何时。\n只应便是专车骨，未可呼为没字碑。",
        "dynasty": "宋",
        "collection_info": null
    },
    {
        "title": "和昌龄弟见寄",
        "author": "王十朋",
        "content": "经年游宦思家乡，枕间魂梦长飞扬。\n瓯越相望数百里，鱼雁来徃安能常。\n水绿莲红王俭幕，我愧才踈笔常阁。\n居官不事羡长卿，执一无权犹子莫。\n昔年姜被今独眠，何时更作三珠连。\n左原风物亦不恶，溪莼抽丝蕨吐拳。\n阿连春草诗篇好，劝我归来宜及早。\n代笠亭前烟雨中，共把锄犁宁待老。",
        "dynasty": "宋",
        "collection_info": null
    },
    {
        "title": "怀喻叔奇",
        "author": "王十朋",
        "content": "结得贤关雁塔因，东州相遇益相亲。\n凌云三赋我惭马，清唱百篇君胜秦。\n冀北群空殊昔别，江东日暮倍伤神。\n同年四百二十六，莫逆论交能几人。",
        "dynasty": "宋",
        "collection_info": null
    },
    {
        "title": "次韵周尧夫赠睡香",
        "author": "王十朋",
        "content": "长向春前腊后开，要将风味斗梅魁。\n名从庐阜梦中得，根自鄮山嘉处来。\n风拆锦囊香不断，日烘宝盖翠成堆。\n定须移向梅溪去，栽伴吾庐桂与槐。",
        "dynasty": "宋",
        "collection_info": null
    },
    {
        "title": "送陈元佐游四明",
        "author": "王十朋",
        "content": "鑑水悠悠接鄮川，宦情客况两凄然。\n扁舟乘兴梅花月，樽酒送行灯火天。\n我似郑虔官舍冷，君如冯子主人贤。\n虞庠春榜无多日，行看香名动日边。",
        "dynasty": "宋",
        "collection_info": null
    },
    {
        "title": "闻礼生日",
        "author": "王十朋",
        "content": "桃水仲春月，蓂阶双荚生。\n添丁慰卢老，小子庆徐卿。\n禀得中和气，看成远大名。\n青春已如许，勉力继家声。",
        "dynasty": "宋",
        "collection_info": null
    },
    {
        "title": "次韵赵观使鸳鸯梅",
        "author": "王十朋",
        "content": "奴视纷纷晳与休，芳心那肯贮离愁。\n结成冰玉岳湛侣，开伴纻罗施郑流。\n影照婵娟如并卧，枝横清浅似双浮。\n不知他日调金鼎，胜得樱桃气味不。",
        "dynasty": "宋",
        "collection_info": null
    },
    {
        "title": "亡友孙子尚藁葬会稽山大禹寺之侧某至官八日出郊访其墓不获明年春被命祀禹访而得之又明年春再往酹酒因植柏十根哭之以诗",
        "author": "王十朋",
        "content": "畴昔相知似弟昆，那知半世死生分。\n无缘更饮杯中物，想见能修地下文。\n有愧乘车葬元伯，仅同解劔弔徐君。\n他年黛色参天处，是子会稽山下坟。",
        "dynasty": "宋",
        "collection_info": null
    },
    {
        "title": "子尚墓种柏",
        "author": "王十朋",
        "content": "子尚乃如许，壮年坟已荒。\n我来亲种柏，含泪待苍苍。",
        "dynasty": "宋",
        "collection_info": null
    },
    {
        "title": "郑夫人挽词",
        "author": "王十朋",
        "content": "好溪太守非常好，慈母端如孟母贤。\n熊胆调成真器业，鱼轩游徧旧山川。\n颜间日有平反喜，方外时修香火缘。\n身世九龄家万石，定应含笑向重泉。",
        "dynasty": "宋",
        "collection_info": null
    },
    {
        "title": "钱夫人挽词",
        "author": "王十朋",
        "content": "忠孝之家女亦良，教传彤管有遗芳。\n藁砧旧擢儒林秀，桂子新飘月窟香。\n方拟鱼轩霑宠渥，遽惊风树变凄凉。\n稽山鑑水青春暮，薤露声中恨更长。",
        "dynasty": "宋",
        "collection_info": null
    },
    {
        "title": "连月不雨农事失时府帅决狱廪饥德政动天霈然而雨某吟成律诗一章以贺",
        "author": "王十朋",
        "content": "旱魃为灾罕似今，霈然一雨慰群心。\n非关菩萨解为泽，自是使君能作霖。\n躬虑滞囚寃尽释，广开义廪惠尤深。\n伫公归国调元气，散尽愆阳与伏阴。",
        "dynasty": "宋",
        "collection_info": null
    },
    {
        "title": "次韵濮十太尉喜雨",
        "author": "王十朋",
        "content": "去岁秋大水，民食方苦艰。\n丁壮尚流离，而况白与班。\n今春又不雨，事与安危関。\n使符下列郡，呼雩舞童鬟。\n投文责老龙，贪睡何痴顽。\n我闻救灾术，乃在人事间。\n兴师古有卫，决狱唐称颜。\n年因弔伐有，雨送轺车还。\n嗟此旱魃虐，和气知谁干。\n半岁幸一雨，人心宁不欢。\n麦秀禾可植，田里庶少安。\n上纾当宁忧，吏责亦稍宽。\n我家箫峯下，山长路漫漫。\n东皋有先业，颇亦知艰难。\n归耕愿及早，免起将芜嘆。",
        "dynasty": "宋",
        "collection_info": null
    },
    {
        "title": "叔父宝印师往永嘉妙果院未期年而退弟子德纯住龙翔一日归省其师亦退居林下缁素挽留之乃遁于异郡不踰月间师弟子相继退休识者高之目为僧中二疏某窃禄将一考矣有媿二高僧因书一绝庶几他日或蹈其高躅云",
        "author": "王十朋",
        "content": "挂冠林下近来无，谁谓僧中有二疏。\n应笑红莲幕中客，故园三径已荒芜。",
        "dynasty": "宋",
        "collection_info": null
    },
    {
        "title": "寄黄簿",
        "author": "王十朋",
        "content": "六一移书责司谏，聱隅闻命避徂徕。\n兹风不作已久矣，吾子所为何壮哉。\n在列诸公颜有媿，附炎群小胆应摧。\n要须终始全名节，莫遣心随利禄回。",
        "dynasty": "宋",
        "collection_info": null
    },
    {
        "title": "次韵濮十太尉题禹穴",
        "author": "王十朋",
        "content": "寰瀛三十六名郡，越在东南雄四镇。\n宛委周回三百里，草木山川有光润。\n秦山鑑水藴秀异，人物风流夸汉晋。\n传闻禹穴自太史，好古无人若为问。\n杖屦飘然寻洞天，照眼千岩若攒刃。\n细看盘石心愈疑，遐想丹书气犹振。\n禹贡无传岂其阙，遁甲所书何足训。\n彜伦叙自九畴锡，水土平繇五行顺。\n洛书六十有五字，王业巍巍此途进。\n八卷飞沉天与泉，兹说荒唐理难信。\n吾侪去古恨大远，企首难窥禹墙仞。\n穴傍有井清且甘，一酌端能洗骄吝。",
        "dynasty": "宋",
        "collection_info": null
    },
    {
        "title": "薛师约抚干召饭于圆通寺主僧瀹茗索诗",
        "author": "王十朋",
        "content": "绿暗梅欲雨，风熏麦初秋。\n官舍厌卑湿，僧庐访清幽。\n儒餐惯蔬饭，道话便茶瓯。\n鑑湖倘容觅，杖屦时来游。",
        "dynasty": "宋",
        "collection_info": null
    },
    {
        "title": "潘知县弟抚干和诗復用前韵",
        "author": "王十朋",
        "content": "堂堂紫微公，气节横清秋。\n风流属犹子，胸壑罗奇幽。\n诗篇粲华萼，名字宜金瓯。\n州县聊尔耳，行矣天池游。",
        "dynasty": "宋",
        "collection_info": null
    },
    {
        "title": "酬富阳张叔清县尉",
        "author": "王十朋",
        "content": "尺素遥传到越城，入怀珠玉照人明。\n登科雅服才名早，筮仕喜闻官业清。\n空把交情对山色，要令音问续潮声。\n怱怱作答无他语，莫羡人间势利荣。",
        "dynasty": "宋",
        "collection_info": null
    },
    {
        "title": "周德贻得子以钱果为贶仆不获为汤餠客贺之以诗",
        "author": "王十朋",
        "content": "双鲤来从古嵊州，喜闻英物诞东州。\n清和时节绿阴满，秀异溪山佳气浮。\n分贶金钱意殊厚，欲为汤餠客无由。\n乃翁指日身龙虎，况有奇儿气食牛。",
        "dynasty": "宋",
        "collection_info": null
    },
    {
        "title": "喻叔奇迎侍赴桐川榜其堂曰戏綵书来求诗寄题一绝",
        "author": "王十朋",
        "content": "桐州綵棒暂宣威，首闢萱堂上寿巵。\n堂上慈颜笑还语，老莱文采媿吾儿。",
        "dynasty": "宋",
        "collection_info": null
    },
    {
        "title": "女子生日",
        "author": "王十朋",
        "content": "吾女何时见，熏风欲半时。\n年龄今稍长，礼法要须知。\n好读班姬诫，休吟谢女诗。\n萱堂有慈母，淑德可为师。",
        "dynasty": "宋",
        "collection_info": null
    },
    {
        "title": "范文正公祠堂诗",
        "author": "王十朋",
        "content": "堂堂范公真天人，配我仁祖为元臣。\n材兼文武怀经纶，先忧后乐不为身。\n上与夔卨相等伦，正色朝端批逆鳞。\n三黜愈光名愈闻，一麾东游禹所巡。\n作诗怀蠡祠季真，卧龙山麓井久湮。\n绠而汲之清且新，堂于其旁记厥因。\n名标清白垂不泯，规尔官师意谆谆。\n洗贪濯盗思还淳，人亡迹在嗟己陈。\n断碑徃徃埋荆榛，后人不识真天人。\n但能日饮堂中春，使君好事贤且仁。\n治民律己惟公遵，登堂感槩怀斯人。\n刻石绘像扬清芬，丹青炳耀如麒麟。\n凛然如生见如亲，躬修祀事率幕宾。\n手酌寒泉羞涧苹，一酌清我僚吏民。\n再酌为国清簪绅，要将清白风无垠。\n庶俾范公遗志伸，公乎为仙为明神。\n为泽为瑞为星辰，当宁焦劳思若人，九原唤起清边尘。",
        "dynasty": "宋",
        "collection_info": null
    },
    {
        "title": "次韵梁尉秦碑古风",
        "author": "王十朋",
        "content": "姬嬴遗迹存者希，世传石鼓稽山碑。\n石鼓揄扬得韩子，文与二雅争驱驰。\n秦碑夸大颂功德，埋没草莽无人知。\n或言山顶石犹在，上有虎豹龙蛇螭。\n神藏鬼护荆棘蔽，崖悬磴绝登无岐。\n广文好奇穴探禹，梅仙喜事僧寻支。\n我赞其行要亲睹，勿受世俗流传欺。\n望秦秦望两崭绝，何山壁立东南涯。\n豊碑屹植最高处，不知磨灭从何时。\n剔苔扫墨了无有，模糊片纸亦足奇。\n浓云霮䨴黯将雨，古木槎牙蟠老枝。\n归来走笔出险语，诃政叱斯同小儿。\n诗成得得写寄我，词严意伟法退之。\n我闻秦人灭六国，酷若犬磔临江麋。\n先王法为秦所负，负秦况有秦有司。\n五经灰飞儒溅血，尧舜周孔何能为。\n上蔡猎师妙小篆，奴视俗体徒肥皮。\n东封太山南入越，大书深刻光陆离。\n沙丘风腥人事变，鬼饥族赤谁嗟咨。\n汉兴万事一扫去，惟有篆刻余刑仪。\n磨崖欲作不朽计，其如历数不及期。\n蚩尤五兵纣漆器，人物美恶宁相疵。\n我虽过秦爱遗画，南山入望频支颐。\n不须峄阳访枣刻，不用迁史观雄辞。\n虚堂默坐对此纸，闭眼暗想君勿嗤。\n要知秦碑没字本，却类周雅无辞诗。",
        "dynasty": "宋",
        "collection_info": null
    },
    {
        "title": "府帅王公中秋宴客蓬莱阁分茶赏月于清白亭某以幕僚与焉坐上成二绝  其一",
        "author": "王十朋",
        "content": "使君开宴小蓬瀛，幕客参陪亦与荣。\n茗煮寒泉饮清白，酒斟佳月赏分明。",
        "dynasty": "宋",
        "collection_info": null
    },
    {
        "title": "府帅王公中秋宴客蓬莱阁分茶赏月于清白亭某以幕僚与焉坐上成二绝  其二",
        "author": "王十朋",
        "content": "白髮青衫老幕官，蓬莱秋月两年看。\n兴来端欲乘风去，不怕琼楼玉宇寒。",
        "dynasty": "宋",
        "collection_info": null
    },
    {
        "title": "又和赵仲永抚干二首  其一",
        "author": "王十朋",
        "content": "冰轮飞出暮云端，更向蓬莱顶上看。\n端似虹桥翫金餠，绝胜华屋见银盘。\n光浮酒面杯尤滑，清入诗肠句不寒。\n又与鑑湖添胜事，一时宾主尽鸳鸾。",
        "dynasty": "宋",
        "collection_info": null
    },
    {
        "title": "又和赵仲永抚干二首  其二",
        "author": "王十朋",
        "content": "千岩竞秀越王州，地胜钱塘与虎丘。\n龙卧半天头吐月，鑑湖千里影涵楼。\n宴开秋色平分际，人在蓬壶最上头。\n不负良天更输我，此中此夜两年游。",
        "dynasty": "宋",
        "collection_info": null
    },
    {
        "title": "再和  其一",
        "author": "王十朋",
        "content": "峥嵘高阁耸云端，万壑千岩坐上看。\n八百里湖寒鑑莹，二千年国卧龙盘。\n金风吹面扫残暑，明月入怀生嫩寒。\n见说神山正相偶，醉中端欲驾仙鸾。",
        "dynasty": "宋",
        "collection_info": null
    },
    {
        "title": "再和  其二",
        "author": "王十朋",
        "content": "家在东嘉山水州，玉箫丹竈古仙丘。\n两年秋月登蓬阁，千里乡心绕谢楼。\n作赋端同比窗裏，思归长咏大刀头。\n与君何日脱尘鞅，杖屦逍遥物外游。",
        "dynasty": "宋",
        "collection_info": null
    },
    {
        "title": "又用看字韵酬赵仲永",
        "author": "王十朋",
        "content": "红莲分幕忝同官，秋月扬辉并席看。\n句好湖山添秀气，谈清齿颊带微寒。",
        "dynasty": "宋",
        "collection_info": null
    },
    {
        "title": "故参政李公挽诗三首  其一",
        "author": "王十朋",
        "content": "一代高明学，三朝骨鲠臣。\n淮南惮长孺，楚国忌灵均。\n死尚忧王室，生宁问大钧。\n姜山同岘首，千古泪行人。",
        "dynasty": "宋",
        "collection_info": null
    },
    {
        "title": "故参政李公挽诗三首  其二",
        "author": "王十朋",
        "content": "方面功尤着，朝端气最刚。\n身能缚元济，城不陷睢阳。\n思奋少连笏，耻同袁盎堂。\n永嘉瞻五马，遗爱可能忘。",
        "dynasty": "宋",
        "collection_info": null
    },
    {
        "title": "故参政李公挽诗三首  其三",
        "author": "王十朋",
        "content": "公在南荒日，迹危名愈尊。\n芝兰坐奇祸，瓜葛醖谗言。\n斥去权臣力，生还圣主恩。\n卫公精爽在，何用些招魂。",
        "dynasty": "宋",
        "collection_info": null
    },
    {
        "title": "九日与同官游戒珠寺用去年韵",
        "author": "王十朋",
        "content": "九日重登古蕺山，劳生又得片时闲。\n菊花今岁殊不恶，蓬鬓去年犹未班。\n蓝水楚山诗兴裏，鑑湖秦望酒杯间。\n醉中同访右军迹，题扇桥边踏月还。",
        "dynasty": "宋",
        "collection_info": null
    },
    {
        "title": "显仁皇后挽词三首  其一",
        "author": "王十朋",
        "content": "妫汭嫔天子，涂山毓圣人。\n聪明配昭献，慈俭继宣仁。\n汤沐宁私己，园陵不病民。\n鸿休耀彤管，无復数娀㜪。",
        "dynasty": "宋",
        "collection_info": null
    },
    {
        "title": "显仁皇后挽词三首  其二",
        "author": "王十朋",
        "content": "八秩年无憾，三仁谥有辉。\n瑶池燕仙侣，窆石葬遗衣。\n忽睹龙輴去，犹疑騩驭归。\n圣情哀不尽，泪向禹陵挥。",
        "dynasty": "宋",
        "collection_info": null
    },
    {
        "title": "显仁皇后挽词三首  其三",
        "author": "王十朋",
        "content": "代邸迎归日，炎图喜中兴。\n解将天下养，惟有圣人能。\n方庆朝长乐，俄惊望献陵。\n寝园祗奉处，拥绋泪垂膺。",
        "dynasty": "宋",
        "collection_info": null
    },
    {
        "title": "胡氏挽诗",
        "author": "王十朋",
        "content": "婺女生贤女，端宜配德星。\n登堂饮姑乳，调胆教儿经。\n子舍春犹盛，孙枝叶已青。\n韩碑纪遗懿，彤管继芳馨。",
        "dynasty": "宋",
        "collection_info": null
    },
    {
        "title": "次韵喻叔奇追感去冬天衣之游",
        "author": "王十朋",
        "content": "去年同会类高阳，蜡屐登临雅兴长。\n可但山光向人好，更欣天气为吾良。\n路经禹穴深怀白，目对秦峯远忆黄。\n日线又添人正远，尺书千里慰相望。",
        "dynasty": "宋",
        "collection_info": null
    },
    {
        "title": "次韵刘判官见赠",
        "author": "王十朋",
        "content": "箧藏诗墨尚澄鲜，长记东嘉共绮筵。\n游宦俱为莲幕客，异乡重见菊花天。\n谢池一别真成梦，鑑水相逢似有缘。\n小小园林吾欲老，看君功业上凌烟。",
        "dynasty": "宋",
        "collection_info": null
    },
    {
        "title": "赵仲永以御茗密云龙熏衣香见赠仍惠小诗次韵",
        "author": "王十朋",
        "content": "天上人回餠赐龙，香沾衣袖十分浓。\n明珠照室光生艳，三绝全胜万石封。",
        "dynasty": "宋",
        "collection_info": null
    },
    {
        "title": "仲永再和三绝復和以酬  其一",
        "author": "王十朋",
        "content": "间世宗英学海龙，交情尤为野人浓。\n天香御茗分奇绝，尽是殷勤手自封。",
        "dynasty": "宋",
        "collection_info": null
    },
    {
        "title": "仲永再和三绝復和以酬  其二",
        "author": "王十朋",
        "content": "手汲寒泉碾小龙，天香一炷满衣浓。\n与君慷慨论时事，欲吐丹心上实封。",
        "dynasty": "宋",
        "collection_info": null
    },
    {
        "title": "仲永再和三绝復和以酬  其三",
        "author": "王十朋",
        "content": "长记中秋踏卧龙，尚余诗兴至今浓。\n羡君豪迈如韩子，联句犹容李正封。",
        "dynasty": "宋",
        "collection_info": null
    },
    {
        "title": "寄题周尧夫碧梧轩",
        "author": "王十朋",
        "content": "凤凰梧栖竹实食，胡为使之在枳棘。\n开轩种梧高几尺，凤兮凰兮聊尔息。\n莫羡风微燕雀高，一飞定展冲天翼。\n览辉瑞世鸣朝阳，此梧长向人间碧。",
        "dynasty": "宋",
        "collection_info": null
    },
    {
        "title": "留别民事堂",
        "author": "王十朋",
        "content": "二年宦东州，民事了无补。\n俯仰媿斯堂，何以报明主。\n故家萧峯下，归耕及春雨。\n平生畎亩心，感槩聊自许。",
        "dynasty": "宋",
        "collection_info": null
    },
    {
        "title": "题双峰资深堂  其一",
        "author": "王十朋",
        "content": "书生纸上诵糟粕，释子舌端谈葛藤。\n道在湛然方寸地，不知深造有谁能。",
        "dynasty": "宋",
        "collection_info": null
    },
    {
        "title": "题双峰资深堂  其二",
        "author": "王十朋",
        "content": "我到双峯寻宝月，为留一宿话资深。\n但能造得儒宗语，便是能传佛陇心。",
        "dynasty": "宋",
        "collection_info": null
    },
    {
        "title": "题双峰资深堂  其三",
        "author": "王十朋",
        "content": "雁山门户此中入，南北两峯相对尖。\n我与林泉有盟约，问师觅取一峯潜。",
        "dynasty": "宋",
        "collection_info": null
    },
    {
        "title": "题双峰资深堂  其四",
        "author": "王十朋",
        "content": "千峯已见见双峯，瓯越山川在眼中。\n吾祖吹箫定何所，会须乘鹤访遗风。",
        "dynasty": "宋",
        "collection_info": null
    },
    {
        "title": "题双峰资深堂  其五",
        "author": "王十朋",
        "content": "堂名石刻两俱存，令我深怀旧长官。\n学道资深更深处，居安能使庶民安。",
        "dynasty": "宋",
        "collection_info": null
    },
    {
        "title": "宿灵岩赠长老敏行",
        "author": "王十朋",
        "content": "篮舆谢公岭，杖屦矩罗室。\n凈名访维摩，一庵仅容膝。\n寻僧画屏中，徃徃多八十。\n平生看不足，灵岩最奇绝。\n老禅蜀中来，心印传佛日。\n脚力穷天下，称此为第一。\n兹山昔未开，藏闭最深密。\n倘不遇熙朝，造物肯容出。\n孙公赋天台，胜地尚遗佚。\n我欲续金声，愿借山中笔。",
        "dynasty": "宋",
        "collection_info": null
    },
    {
        "title": "己卯腊月七日解官离越十九日至家明年正月二日被命除秘书省校书郎卜以八日行书二十字",
        "author": "王十朋",
        "content": "梅花照归眼，春色戒行装。\n君命不俟驾，安敢怀故乡。",
        "dynasty": "宋",
        "collection_info": null
    },
    {
        "title": "次韵冯员仲正字湖上有作",
        "author": "王十朋",
        "content": "瓯蜀异乡客，西湖同日看。\n浪花随去棹，风絮逐归鞍。\n水浸吴天阔，山涵佛界宽。\n春光无限好，共媿缚微官。",
        "dynasty": "宋",
        "collection_info": null
    },
    {
        "title": "次韵赵仲永悠然阁",
        "author": "王十朋",
        "content": "越绝山川深更深，不须登览自来临。\n胸中丘壑忽相遇，眼底尘埃无復侵。\n得趣早同彭泽径，把杯时赴广文襟。\n知君指日归天禄，莫负平生阁上心。",
        "dynasty": "宋",
        "collection_info": null
    },
    {
        "title": "次韵皇子建王题明远楼",
        "author": "王十朋",
        "content": "百尺崇珠邸，恩隆地更亲。\n壮侔巢凤阁，危切饮牛津。\n眼凈全无碍，心明自不尘。\n登高宜暇日，为善及良辰。\n炳焕瞻宸画，沉潜味道真。\n书中端得趣，笔下已如神。\n语带江山好，名随栋宇新。\n应怜天下士，蜗舍不容身。",
        "dynasty": "宋",
        "collection_info": null
    },
    {
        "title": "刘韶美辞试馆职",
        "author": "王十朋",
        "content": "学问称博洽，向后无此刘。\n太一然青藜，迟君天禄游。\n给札试玉堂，故事久不修。\n遴选先实才，闻之辄掉头。\n我乃行秘书，肯随铅椠流。\n三日扫虚室，伫想心悠悠。\n张罗君不顾，窃食吾怀羞。\n西风吹兼葭，倚玉嗟无由。",
        "dynasty": "宋",
        "collection_info": null
    },
    {
        "title": "再用前韵赠韶美",
        "author": "王十朋",
        "content": "平生少相识，摸索能记刘。\n东南小蓬莱，二年同宦游。\n濯缨鑑湖水，佩兰以洁修。\n自倚骯脏门，不撼富贵头。\n西泛吴江澜，委身谩乘流。\n回首望故乡，天高路遐悠。\n慷慨君自喜，伊优吾亦羞。\n乘桴倘有志，愿言呼仲由。",
        "dynasty": "宋",
        "collection_info": null
    },
    {
        "title": "次韵韶美送刘夷叔二诗 悼夷叔",
        "author": "王十朋",
        "content": "蜀山高岩岩，英物世非少。\n青藜卯金子，高步绝云杪。\n思苦鸣辄悲，词深谊难晓。\n知音有古人，纸上自倾倒。\n我昔贤关游，相逄粲衣表。\n东归拜言赠，箧笥至今好。\n重来已鬼录，魂魄蜀天渺。\n蓬山访高躅，空舍不停绕。\n定寻穷孟郊，相酬类双鸟。\n莫作人间来，世路转难拗。",
        "dynasty": "宋",
        "collection_info": null
    },
    {
        "title": "次韵韶美送刘夷叔二诗 赠韶美",
        "author": "王十朋",
        "content": "西南有佳士，岷峨秀匈中。\n标高语更妙，写出岷峨容。\n青天道路难，冥冥慕蜚鸿。\n翩然下人间，海阔洪涛舂。\n寻幽入禹穴，杖屦谁相从。\n万卷蟠腹笥，一榻眠禅丛。\n时来访予语，自愧贤非戎。\n世态冷处薄，交情淡中浓。\n去岁鑑湖别，分甘老岩松。\n行藏果谁使，离合情无穷。\n田园有深约，耘耔当自充。\n异时瓯蜀间，林下见两翁。",
        "dynasty": "宋",
        "collection_info": null
    },
    {
        "title": "皇子建王生日",
        "author": "王十朋",
        "content": "黄花过后梅花前，云披爱日烘青天。\n月良阴剥阳欲旋，蓂余八荚时半千。\n鬰葱佳气烛星躔，帝子来从天日边。\n淑质岐嶷貌端然，少亲师傅学问专。\n六籍奥旨能心传，百家诸司咸穷研。\n余事翰墨工诗篇，平居为善心拳拳。\n君亲忠孝尤两全，放远声色尘管絃。\n明窗自结贤圣缘，吾皇知子能择贤。\n断自宸衷爱不牵，九重一日丹诏宣。\n欢声喜气溢幅员，愿王自爱思无愆。\n仰佩天眷奉周旋，保持王体如临渊。\n日亲端士远佞便，纸上兴衰鉴古先。\n诞宸朱邸锡玳筵，鼎来福禄方绵绵。\n不须丹竈求神仙，不用贝叶慕真诠。\n诚存性尽万善圆，身与国寿俱千年。",
        "dynasty": "宋",
        "collection_info": null
    },
    {
        "title": "寄新历日与梦龄昌龄弟",
        "author": "王十朋",
        "content": "老去惊看历日新，宦情尤忆故园春。\n吾乡亲旧如相问，为道明年已五旬。",
        "dynasty": "宋",
        "collection_info": null
    },
    {
        "title": "送查元章二首  其一",
        "author": "王十朋",
        "content": "圣主德宽大，小臣言激昂。\n虏情殊未测，淮甸可无防。\n直气思开日，寒威误陨霜。\n芳姿等兰蕙，摧折更芬香。",
        "dynasty": "宋",
        "collection_info": null
    },
    {
        "title": "送查元章二首  其二",
        "author": "王十朋",
        "content": "肝脑不自爱，精忠为上殚。\n危言犯颜易，直道立身难。\n去国名逾重，还家迹始安。\n相将吾亦去，林下挂衣冠。",
        "dynasty": "宋",
        "collection_info": null
    },
    {
        "title": "秘书省后园修竹可爱胡正字有诗次韵",
        "author": "王十朋",
        "content": "不俗更嫌俗，风枝时拂墙。\n青青映藜烛，细细杂芸香。\n劲节老方见，清阴寒欲藏。\n萧疎似吾辈，味向静中长。",
        "dynasty": "宋",
        "collection_info": null
    },
    {
        "title": "魏邦式通判挽词  其一",
        "author": "王十朋",
        "content": "挺挺魏公后，重闻别乘贤。\n有时同贞观，无地上凌烟。\n雨足嘉禾穗，风清婺女莲。\n吟魂招不返，遗恨越江边。",
        "dynasty": "宋",
        "collection_info": null
    },
    {
        "title": "魏邦式通判挽词  其二",
        "author": "王十朋",
        "content": "耆旧嗟零落，公年又不长。\n双旌空入梦，半刺横罹殃。\n子舍三珠秀，吾乡一鑑亡。\n平生可书事，椽笔有星郎。",
        "dynasty": "宋",
        "collection_info": null
    },
    {
        "title": "次韵程泰之正字雪中五绝  其一",
        "author": "王十朋",
        "content": "幻玉蜚花湿帝城，蓬莱灯火冷中清。\n人间草木旧相识，顷刻还惊面目生。",
        "dynasty": "宋",
        "collection_info": null
    },
    {
        "title": "次韵程泰之正字雪中五绝  其二",
        "author": "王十朋",
        "content": "栖乌惊起天无月，化鹤归来顶不朱。\n错认湖山作西子，眩人疑是玉肌肤。",
        "dynasty": "宋",
        "collection_info": null
    },
    {
        "title": "次韵程泰之正字雪中五绝  其三",
        "author": "王十朋",
        "content": "点缀工夫巧更奇，昆崙玉果半葳蕤。\n嗅梅咀雪欲肠断，况读高生人日诗。",
        "dynasty": "宋",
        "collection_info": null
    },
    {
        "title": "次韵程泰之正字雪中五绝  其四",
        "author": "王十朋",
        "content": "预知禾麦定登场，六出搀先瑞众芳。\n更喜江梅自萧洒，不缘摧压减清香。",
        "dynasty": "宋",
        "collection_info": null
    },
    {
        "title": "次韵程泰之正字雪中五绝  其五",
        "author": "王十朋",
        "content": "卧闻征雁作回音，遥想吾庐玉满林。\n乘兴扁舟定归去，草堂深处伴猿吟。",
        "dynasty": "宋",
        "collection_info": null
    },
    {
        "title": "泰之用欧苏颍中故事再作五绝勉强继韵  其一",
        "author": "王十朋",
        "content": "君诗雅胜五言城，白雪篇章分外清。\n不许同僚持寸铁，笔尖战退老书生。",
        "dynasty": "宋",
        "collection_info": null
    },
    {
        "title": "泰之用欧苏颍中故事再作五绝勉强继韵  其二",
        "author": "王十朋",
        "content": "寒侵睡思那成梦，酒着衰颜误抹朱。\n待诏先生应怯冷，餐毡使者可称肤。",
        "dynasty": "宋",
        "collection_info": null
    },
    {
        "title": "泰之用欧苏颍中故事再作五绝勉强继韵  其三",
        "author": "王十朋",
        "content": "谷精蜚处人为日，冰鑑颁时律应蕤。\n照耀元宵更盈尺，不容灯火占新诗。",
        "dynasty": "宋",
        "collection_info": null
    },
    {
        "title": "泰之用欧苏颍中故事再作五绝勉强继韵  其四",
        "author": "王十朋",
        "content": "煮海神功不计场，逼真冷焰夺春芳。\n东君深恐成堆积，急遣雷公唤阿香。",
        "dynasty": "宋",
        "collection_info": null
    },
    {
        "title": "泰之用欧苏颍中故事再作五绝勉强继韵  其五",
        "author": "王十朋",
        "content": "夜静微闻折竹音，惊禽何处更投林。\n寒生习气无繇扫，遥对湖山忍冻吟。",
        "dynasty": "宋",
        "collection_info": null
    },
    {
        "title": "赵仲永和东坡汝阴雪诗并举赵德麟赈济故事见示遂次其韵",
        "author": "王十朋",
        "content": "不作秦人视越人，深怜里舍甑生尘。\n恨无广厦容寒士，安得洪炉暖曲身。\n草木照人俱有艷，珠玑满地不忧贫。\n凭谁扶取浮云破，莫待功成始放春。",
        "dynasty": "宋",
        "collection_info": null
    },
    {
        "title": "次韵洪景卢编修省中红梅",
        "author": "王十朋",
        "content": "不为怕寒贪睡迟，东君妙意端可知。\n雪英零落眼界寂，放此孤瘦红南枝。\n蓬莱更向逸远地，草木宁有夭饶姿。\n氷容戏作桃杏色，醉脸雅与神仙宜。\n江兄蜡友已前辈，黄生后出非同时。\n丹心独与劲节侣，疏影共浸清涟漪。\n骚人相顾最不恶，何用车马纷蚩蚩。\n典衣莫惜共携酒，对华一展思乡眉。",
        "dynasty": "宋",
        "collection_info": null
    },
    {
        "title": "李德远寺簿敢言勇退今之古人也东嘉王某赋诗以高其行",
        "author": "王十朋",
        "content": "吴山苍苍烟霭横，皇都日日春风生。\n利涂捷径走轮毂，古道荆棘惟君行。\n吴江洪涛拍天汹，万楫千帆日相踵。\n六鰲入钓犹不归，急流知退惟君勇。\n斜川胜事今临川，锦袍风月追谪仙。\n芋魁豆饭吾亦有，脱屣有媿君翩然。\n我辈情钟惜离索，为国惜贤情更恶。\n江头送别春尚寒，回首冥鸿已寥廓。",
        "dynasty": "宋",
        "collection_info": null
    },
    {
        "title": "省中黄梅盛开同舍命予赋诗戏成四韵",
        "author": "王十朋",
        "content": "照眼非梅亦非菊，千叶繁英刻琮玉。\n色含天苑鹅儿黄，影蘸瀛波鸭头绿。\n日烘喜气光烛鬚，雨洗道装鲜映肉。\n此梅开后更无梅，莫惜攀条饮醽醁。",
        "dynasty": "宋",
        "collection_info": null
    },
    {
        "title": "送王嘉叟编修",
        "author": "王十朋",
        "content": "上书请劔人未復，开口荐贤君又行。\n堂上伊优笑绝倒，纷纷去国皆狂生。\n搢绅敢言似庆历，风俗渐美如东京。\n手揩老眼看除目，一迁一去知谁荣。\n南昌别驾亦不恶，三王高阁寻宗盟。\n吴江漫漫楚天阔，羡君一叶春舟轻。",
        "dynasty": "宋",
        "collection_info": null
    },
    {
        "title": "送陈阜卿出守吴兴",
        "author": "王十朋",
        "content": "台阁辍名士，符竹分帝忧。\n搢绅有清议，欲为朝端留。\n才名四十年，骯脏成白头。\n方开公道口，遽中谗人鈎。\n触邪孤壮志，敛惠施一州。\n命义二大戒，能言亦能由。\n去矣霅水清，孰障天下流。\n愿言如季路，乘桴共公浮。",
        "dynasty": "宋",
        "collection_info": null
    },
    {
        "title": "次韵程泰之酴醾",
        "author": "王十朋",
        "content": "青春果作堂堂去，啼鸟唤春春不住。\n明珠万颗玉为钱，欲买风光嗟已莫。\n蓬山地冷花木稀，祗有寒梅已先雨。\n谁遣虬枝上高架，稍觉云阴覆行路。\n雨余景物犹未佳，叶底精神不多露。\n鼻观疑闻班马香，姿比何郎更风度。\n平生惜春如惜别，老眼待花如待哺。\n幽亭相对止三人，草草杯盘为花具。",
        "dynasty": "宋",
        "collection_info": null
    },
    {
        "title": "送胡正字分韵得来字",
        "author": "王十朋",
        "content": "武夷之山高崔嵬，武夷先生贤矣哉。\n山中高卧似孤竹，颜苍节劲清无埃。\n吾君养老过西伯，不远千里归乎来。\n胸中万卷可医国，首荐廊庙真人才。\n人言朝奏暮必逐，天颜独为忠言开。\n崇文三馆不浪闢，端为天下收奇瓌。\n平时论议即涵养，富贵岂以三缄媒。\n西京老儒作符命，苍黄投阁良可哀。\n何如皇朝有欧范，开口不惮干霆雷。\n先生学力到前辈，一时盛事光麟台。\n宸衷宵旰急忠谠，伫观前席延邹枚。\n先生掉头竟不往，扁舟自载高风回。\n道山游从尽英隽，顾我晚进宁容陪。\n梅花满枝柳弄色，赋诗送别同衔杯。\n吾庐三径亦荒草，松菊怪我何迟徊。",
        "dynasty": "宋",
        "collection_info": null
    },
    {
        "title": "四月四日祀赤帝于慈云岭凈名寺祀毕游易安斋至江次送黄子升通判还乡",
        "author": "王十朋",
        "content": "祀罢灯花喜，山游晓色新。\n江头送归客，我亦是行人。",
        "dynasty": "宋",
        "collection_info": null
    },
    {
        "title": "送太学生徐易归天台",
        "author": "王十朋",
        "content": "天台古仙山，药物固非一。\n采之年可延，厥品惟参朮。\n兹诚笼中物，不可亡一日。\n良医苟能用，可治天下疾。",
        "dynasty": "宋",
        "collection_info": null
    },
    {
        "title": "章季子教授惠顾渚茶报以宣城笔戏成三绝  其一",
        "author": "王十朋",
        "content": "春回顾渚雪芽生，香味尤宜秘水亭。\n搜我枯肠欠书卷，饮君清德頼诗情。",
        "dynasty": "宋",
        "collection_info": null
    },
    {
        "title": "章季子教授惠顾渚茶报以宣城笔戏成三绝  其二",
        "author": "王十朋",
        "content": "白齿新芽不出山，青囊谁遣到人间。\n午窗惊觉还乡梦，纱帽笼头捧兔班。",
        "dynasty": "宋",
        "collection_info": null
    },
    {
        "title": "章季子教授惠顾渚茶报以宣城笔戏成三绝  其三",
        "author": "王十朋",
        "content": "霅水书来寄叶嘉，中山人去代琼华。\n定将绛帐铸人手，散出毫端千种花。",
        "dynasty": "宋",
        "collection_info": null
    },
    {
        "title": "赵仲永和胡正字竹诗见赠用韵以酬",
        "author": "王十朋",
        "content": "忆昔游莲幕，获登君子墙。\n蓬莱醉秋月，龙凤啜天香。\n台阁子将集，山林予欲藏。\n新诗似修竹，风味更高长。",
        "dynasty": "宋",
        "collection_info": null
    },
    {
        "title": "张阁学挽词  其一",
        "author": "王十朋",
        "content": "南渡已三纪，衣冠今几存。\n伤心失遗老，回首慨中原。\n去国权臣力，全躯圣主恩。\n致君尧舜术，妙意託空言。",
        "dynasty": "宋",
        "collection_info": null
    },
    {
        "title": "张阁学挽词  其二",
        "author": "王十朋",
        "content": "公在南昌日，含沙祸最奇。\n语蜚无限谤，狱具不过诗。\n天道何尝远，人心自太危。\n盖棺公论定，盛德合丰碑。",
        "dynasty": "宋",
        "collection_info": null
    },
    {
        "title": "宝月师刻予旧题以寄因书二绝  其一",
        "author": "王十朋",
        "content": "资深堂上偶留题，多谢高僧不扫泥。\n更与慇懃琢山骨，恶诗传到浙江西。",
        "dynasty": "宋",
        "collection_info": null
    },
    {
        "title": "宝月师刻予旧题以寄因书二绝  其二",
        "author": "王十朋",
        "content": "册府经年已倦游，梦魂随雁到峯头。\n山中老宿如相问，为道归期不待秋。",
        "dynasty": "宋",
        "collection_info": null
    },
    {
        "title": "五月十八日去国明日宿富阳庙山怀馆中同舍",
        "author": "王十朋",
        "content": "去国怀明主，离群念旧游。\n翻令到家梦，终夜绕瀛洲。",
        "dynasty": "宋",
        "collection_info": null
    },
    {
        "title": "寄冯员仲",
        "author": "王十朋",
        "content": "相见惟言去，吾今去已成。\n着鞭先几日，不及送君行。",
        "dynasty": "宋",
        "collection_info": null
    },
    {
        "title": "钓台",
        "author": "王十朋",
        "content": "汉高嫚駡四皓隠，周武干戈伯夷饿。\n南阳故人幸无失，先生胡为亦高卧。\n清风却在夷皓上，千古真能激贪懦。\n客星夜向钓滩明，想像年时临帝座。",
        "dynasty": "宋",
        "collection_info": null
    },
    {
        "title": "严州龙门院满散天申节",
        "author": "王十朋",
        "content": "棹弭龙门下，诚驰天阙边。\n平生畎亩意，祝圣更惓惓。",
        "dynasty": "宋",
        "collection_info": null
    },
    {
        "title": "宿永康县黄塘店观稼有感",
        "author": "王十朋",
        "content": "路入黄塘喜更疑，地名虽是里闾非。\n眼中禾稼已如许，薄有田园宜早归。",
        "dynasty": "宋",
        "collection_info": null
    },
    {
        "title": "永康有岭名花锦被",
        "author": "王十朋",
        "content": "要将山水替埃尘，六月还家不惮辛。\n炎暑厌闻花锦被，清凉宜近竹夫人。",
        "dynasty": "宋",
        "collection_info": null
    },
    {
        "title": "舟中偶题",
        "author": "王十朋",
        "content": "绿水客星濑，熏风婺女溪。\n来寻处士隠，归向斗中栖。",
        "dynasty": "宋",
        "collection_info": null
    },
    {
        "title": "游石门洞",
        "author": "王十朋",
        "content": "雁山饱见两龙湫，洗眼新观石洞流。\n欲向故乡寻白鹿，先来仙隠访青牛。\n破荒喜诵刘郎句，跻险思从谢客游。\n天下林泉看未足，分将身世早休休。",
        "dynasty": "宋",
        "collection_info": null
    },
    {
        "title": "林明仲自梅屿挐舟招丁道济道揆张思豫及予同饮索诗坐间成六绝七月朔日 赠明仲",
        "author": "王十朋",
        "content": "君家梅屿我梅溪，一笑相逢郡治西。\n要使众山同对酒，芰荷香裏具亲携。",
        "dynasty": "宋",
        "collection_info": null
    },
    {
        "title": "林明仲自梅屿挐舟招丁道济道揆张思豫及予同饮索诗坐间成六绝七月朔日 怀旧游",
        "author": "王十朋",
        "content": "塘余春草遥思谢，楼面苍陂重忆刘。\n人昔共游今孰在，芦花飞雪上吾头。",
        "dynasty": "宋",
        "collection_info": null
    },
    {
        "title": "林明仲自梅屿挐舟招丁道济道揆张思豫及予同饮索诗坐间成六绝七月朔日 赠诸公 其一",
        "author": "王十朋",
        "content": "五人二百六十五，尊酒相逢非偶然。\n把手共为他日约，莫缘富贵负林泉。",
        "dynasty": "宋",
        "collection_info": null
    },
    {
        "title": "林明仲自梅屿挐舟招丁道济道揆张思豫及予同饮索诗坐间成六绝七月朔日 赠诸公 其二",
        "author": "王十朋",
        "content": "遥岑出碧明双目，境入韩诗已饱参。\n湖上轩窗对遥碧，新诗写出旧城南。",
        "dynasty": "宋",
        "collection_info": null
    },
    {
        "title": "林明仲自梅屿挐舟招丁道济道揆张思豫及予同饮索诗坐间成六绝七月朔日 题宋庄",
        "author": "王十朋",
        "content": "地环碧玉轩窗莹，舟入红云笑语香。\n下笔惭无少陵句，老怀徒爱宋公庄。",
        "dynasty": "宋",
        "collection_info": null
    },
    {
        "title": "林明仲自梅屿挐舟招丁道济道揆张思豫及予同饮索诗坐间成六绝七月朔日 题西岑",
        "author": "王十朋",
        "content": "西岑风物冠吾乡，十里烟波兴味长。\n不用扁舟鑑湖去，余生甘向此徜徉。",
        "dynasty": "宋",
        "collection_info": null
    },
    {
        "title": "次韵昌龄至乐斋读书",
        "author": "王十朋",
        "content": "端慕颜回乐，真同陋巷居。\n息心容膝地，得趣满床书。\n檠短灯宵永，窗明日晷舒。\n相看有修竹，心为主人虚。",
        "dynasty": "宋",
        "collection_info": null
    },
    {
        "title": "宝印叔示诗且索碑刻以南明山六大字为献仍次韵",
        "author": "王十朋",
        "content": "不才讵可登台省，早问君王觅闲冷。\n聊寻商岭绮与园，未羡云台寇并耿。\n挂碑满屋宁寮饥，嗜好与叔真相宜。\n试寄南明六大字，想像年少西游时。",
        "dynasty": "宋",
        "collection_info": null
    },
    {
        "title": "宝印叔辩上人各赠瑞香花",
        "author": "王十朋",
        "content": "小小园林意自怜，名花十八拟唐贤。\n瑞香一种来潜涧，学士新添两少年。",
        "dynasty": "宋",
        "collection_info": null
    },
    {
        "title": "曹梦良自许峰来访留山间数日赋诗数十章復出四绝见赠次韵  其一",
        "author": "王十朋",
        "content": "径荒犹有渊明菊，囊涩宁求季子金。\n老矣此身何处着，入山惟恐未能深。",
        "dynasty": "宋",
        "collection_info": null
    },
    {
        "title": "曹梦良自许峰来访留山间数日赋诗数十章復出四绝见赠次韵  其二",
        "author": "王十朋",
        "content": "谩有忠怀徒耿耿，恨无长策捄元元。\n张仪舌在知何用，莫莫休休且勿言。",
        "dynasty": "宋",
        "collection_info": null
    },
    {
        "title": "曹梦良自许峰来访留山间数日赋诗数十章復出四绝见赠次韵  其三",
        "author": "王十朋",
        "content": "平生风义慕相如，笔砚从游二纪余。\n直许交情定金石，肯同余耳但光初。",
        "dynasty": "宋",
        "collection_info": null
    },
    {
        "title": "曹梦良自许峰来访留山间数日赋诗数十章復出四绝见赠次韵  其四",
        "author": "王十朋",
        "content": "与君连夕灯前语，胜读千年窗下书。\n八斗文章千里足，未应低首掾桐庐。",
        "dynasty": "宋",
        "collection_info": null
    },
    {
        "title": "先人旧题东山墓亭三绝  其一",
        "author": "王十朋",
        "content": "入堂无復见双亲，建此来宁似在神。\n天地深恩难以报，含悲唯有泪霑巾。",
        "dynasty": "宋",
        "collection_info": null
    },
    {
        "title": "先人旧题东山墓亭三绝  其二",
        "author": "王十朋",
        "content": "门枕青山户傍溪，青山流水助悽悽。\n双亲既远神何在，对此追思独怨啼。",
        "dynasty": "宋",
        "collection_info": null
    },
    {
        "title": "先人旧题东山墓亭三绝  其三",
        "author": "王十朋",
        "content": "新筑茅庐涧壑围，山光水色共依依。\n野人不为闲中趣，谁会朝来与暮归。",
        "dynasty": "宋",
        "collection_info": null
    },
    {
        "title": "某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和  其一",
        "author": "王十朋",
        "content": "残生无计可荣亲，一见松楸一损神。\n惟有青山知此意，晨昏长戴白云巾。",
        "dynasty": "宋",
        "collection_info": null
    },
    {
        "title": "某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和  其二",
        "author": "王十朋",
        "content": "重葺山亭浚旧溪，杖藜来徃独悲悽。\n追思四十年间事，风为哀号鸟为啼。",
        "dynasty": "宋",
        "collection_info": null
    },
    {
        "title": "某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和  其三",
        "author": "王十朋",
        "content": "丘木森森已十围，满林清荫可栖依。\n每忧樵牧伤松柏，游宦三年两度归。",
        "dynasty": "宋",
        "collection_info": null
    },
    {
        "title": "送万先之赴清湘教官",
        "author": "王十朋",
        "content": "早岁声名满上庠，青衫今始赴清湘。\n得官已晚岂宜冷，行路正难那更长。\n平昔心期良不浅，异时官业可能量。\n鹏程九万从今日，行见飞飞到帝旁。",
        "dynasty": "宋",
        "collection_info": null
    },
    {
        "title": "送曹梦良赴桐庐户掾  其一",
        "author": "王十朋",
        "content": "年少论交老愈坚，交情尽在和韩篇。\n短檠业共贤关舍，淡墨名同桂籍年。\n筮仕暂为三语掾，摛词行践八花砖。\n许峯佳谶亦聊耳，何止蓬莱山上仙。",
        "dynasty": "宋",
        "collection_info": null
    },
    {
        "title": "送曹梦良赴桐庐户掾  其二",
        "author": "王十朋",
        "content": "鷄黍相寻岂偶然，论文尊酒荷留连。\n秋风初送雁群至，乔木喜闻鶑友迁。\n劝我鑑湖行甚力，送君钓濑去无缘。\n愿将清白师韩范，从此高堂有四贤。",
        "dynasty": "宋",
        "collection_info": null
    },
    {
        "title": "送曹梦良赴桐庐户掾  其三",
        "author": "王十朋",
        "content": "需次家乡五载迟，便便腹笥愈添围。\n才如子建岂论斗，性类西门能佩韦。\n车马戒涂涂君欲去，田园迷径我初归。\n男儿所尚惟名节，莫堕人间富贵机。",
        "dynasty": "宋",
        "collection_info": null
    },
    {
        "title": "十月朔日偶书",
        "author": "王十朋",
        "content": "去年此日对清光，圣德能容一介狂。\n言畧施行非不遇，身虽疏外亦何妨。",
        "dynasty": "宋",
        "collection_info": null
    },
    {
        "title": "剪拂花木戏成二绝  其一",
        "author": "王十朋",
        "content": "洒扫衡茅端欲老，剪裁花木自为春。\n权门炙手非吾事，祇合丘园作散人。",
        "dynasty": "宋",
        "collection_info": null
    },
    {
        "title": "剪拂花木戏成二绝  其二",
        "author": "王十朋",
        "content": "蔓草芟夷莫许侵，好花封植待成阴。\n每于小小园林裏，长抱惓惓畎亩心。",
        "dynasty": "宋",
        "collection_info": null
    },
    {
        "title": "小小园十月杜鹃花盛开有共蔕双头之异因以数语记之",
        "author": "王十朋",
        "content": "一声杜宇啼春风，明朝绯挂千山丛。\n岁寒此色岂易得，那更朶朶双头红。\n共蔕联芳友于爱，一吐一含分次第。\n造物私我小园林，此花大胜金腰带。",
        "dynasty": "宋",
        "collection_info": null
    },
    {
        "title": "题月师桂堂",
        "author": "王十朋",
        "content": "道人以月名身，以桂名堂。\n胸中负所有，志在丹霄旁。\n冠巾倘可加，唾手得天香。\n惜哉已世外，此志终莫偿。\n山中作堂侔月窟，禅定吟余思清越。\n要令坐上生清风，须使心中似明月。",
        "dynasty": "宋",
        "collection_info": null
    },
    {
        "title": "十一月二日自金溪访钱用章于白石览山川景物之奇以东道之姓为韵",
        "author": "王十朋",
        "content": "朝离文君故宅边，莫寻谢守旧行田。\n黄羊先示神仙迹，白石俄开洞府天。\n两派崇峥鸣玉涧，一声欵乃钓鱼船。\n王孙占得湖山胜，明月清风不计钱。",
        "dynasty": "宋",
        "collection_info": null
    },
    {
        "title": "同钱用明用章游白石岩",
        "author": "王十朋",
        "content": "谢公好山水，得郡古东瓯。\n造物惜佳境，雅志多不酬。\n松萝蔽雁荡，烟霭埋龙湫。\n行田经白石，不到仙山头。\n寥寥数百年，天付黄冠流。\n巍然万仞崖，壁立东南州。\n谁将补天手，化出白玉楼。\n两龛藏洞府，中有群仙游。\n上通尺五天，下接三神洲。\n飞泉落岩腰，碧涧鸣山陬。\n群峯真培塿，沧海为渠沟。\n隘视人间世，万象同蜉蝣。\n我家雁山阳，崎岖厌经丘。\n翩翩钱公子，呼我寻岩幽。\n初惊小雨密，忽扫群阴浮。\n杖屦穷巑岏，一洗尘埃眸。\n山林有真乐，富贵何足求。\n但愿乞二山，不愿万户侯。",
        "dynasty": "宋",
        "collection_info": null
    },
    {
        "title": "又书岩上",
        "author": "王十朋",
        "content": "十里湖山翠黛横，两溪寒玉鬬琮琤。\n路从飞鸟上头过，人在白云高处行。\n岩下行田谢康乐，洞中辟谷李先生。\n凭栏不瞰人间世，转觉此心名利轻。",
        "dynasty": "宋",
        "collection_info": null
    },
    {
        "title": "屑玉泉",
        "author": "王十朋",
        "content": "白石岩腰屑玉泉，佳名初自长官传。\n浑疑齿颊冰霜论，终日霏霏落半天。",
        "dynasty": "宋",
        "collection_info": null
    },
    {
        "title": "李少和像",
        "author": "王十朋",
        "content": "少和辛苦学飞仙，遗像今犹在洞天。\n都似先生能辟谷，何须太守为行田。",
        "dynasty": "宋",
        "collection_info": null
    },
    {
        "title": "游东际",
        "author": "王十朋",
        "content": "白石三峯下，悬崖七际流。\n穿云来汩汩，朝海去悠悠。\n石是谁家妇，龙居第几湫。\n平生不行险，到此即回头。",
        "dynasty": "宋",
        "collection_info": null
    },
    {
        "title": "次韵宝印叔观海三绝  其一",
        "author": "王十朋",
        "content": "载地浮天浩莫穷，气营楼阁耸虚空。\n道人妙得观澜术，万里沧溟碧眼中。",
        "dynasty": "宋",
        "collection_info": null
    },
    {
        "title": "次韵宝印叔观海三绝  其二",
        "author": "王十朋",
        "content": "榴屿何年改玉环，望中犹是旧青山。\n遗民不记当时事，惟有潮声日徃还。",
        "dynasty": "宋",
        "collection_info": null
    },
    {
        "title": "次韵宝印叔观海三绝  其三",
        "author": "王十朋",
        "content": "误入蓬莱朝未央，至今魂梦记微茫。\n扁舟欲效鸱夷子，遥望沧波兴已狂。",
        "dynasty": "宋",
        "collection_info": null
    },
    {
        "title": "李镇夫闢圃筑堂效孟氏之养吾表兄杖屦其间得日涉之趣某来游名堂曰双植因书三绝  其一",
        "author": "王十朋",
        "content": "不到君家几换春，眼中风物一番新。\n吾园小小知何用，不似兹园可养亲。",
        "dynasty": "宋",
        "collection_info": null
    },
    {
        "title": "李镇夫闢圃筑堂效孟氏之养吾表兄杖屦其间得日涉之趣某来游名堂曰双植因书三绝  其二",
        "author": "王十朋",
        "content": "琴书得趣有真乐，轩冕倘来何足干。\n种德种花兼着力，要须留与子孙看。",
        "dynasty": "宋",
        "collection_info": null
    },
    {
        "title": "李镇夫闢圃筑堂效孟氏之养吾表兄杖屦其间得日涉之趣某来游名堂曰双植因书三绝  其三",
        "author": "王十朋",
        "content": "绕堂花木随宜种，堆案文书取次翻。\n我待衣冠挂林下，杖藜时復到君园。",
        "dynasty": "宋",
        "collection_info": null
    },
    {
        "title": "刘长方自豫章寄书称砮焦蛎房之美恨未知味书一绝以寄之",
        "author": "王十朋",
        "content": "珠屿小蛎圆带石，砮焦巨房深若杯。\n吾乡此味亦不恶，故人游宦盍归来。",
        "dynasty": "宋",
        "collection_info": null
    },
    {
        "title": "宝印叔得小假山以长篇模写进士钦逢辰和之某次韵并简钦",
        "author": "王十朋",
        "content": "越绝天台温雁荡，万壑千岩各形状。\n钱塘风物更奇绝，杖屦年时记曾访。\n归来戏闢小园林，十里西湖藏瓮盎。\n悠然入眼皆吾山，罗列轩窗一何壮。\n止庵道人真有道，种竹莳花近丘圹。\n何人好事赠假山，潜涧新添小屏嶂。\n却疑迁徙从平泉，更恐飞来自秦望。\n世间贋物何止此，沙佛儒衣龙亦象。\n道人于物意岂留，异日从教散天壤。\n花木篇章两游戏，林下高风真可尚。\n来游莲社有诗人，句比昌黎更豪放。\n我休说假復论真，真假通同归一相。",
        "dynasty": "宋",
        "collection_info": null
    },
    {
        "title": "次韵昌龄西园十咏 黄杨藓復有生意",
        "author": "王十朋",
        "content": "黄杨庚甲与吾同，树已萧踈我亦翁。\n藤蔓稍除苔藓去，岁寒犹解傲霜风。",
        "dynasty": "宋",
        "collection_info": null
    },
    {
        "title": "次韵昌龄西园十咏 莆萄",
        "author": "王十朋",
        "content": "满架龙鬚卷復伸，堆盘马乳酿青春。\n泼醅一斗宜延客，莫博凉州学汉人。",
        "dynasty": "宋",
        "collection_info": null
    },
    {
        "title": "次韵昌龄西园十咏 修竹",
        "author": "王十朋",
        "content": "至乐斋西碧玉竿，清阴时过酒杯寒。\n明年看长纤纤笋，解箨当为汉帝冠。",
        "dynasty": "宋",
        "collection_info": null
    },
    {
        "title": "次韵昌龄西园十咏 梅",
        "author": "王十朋",
        "content": "拂云修竹遶吾家，竹裏仍栽第一花。\n好句更同林处士，月黄昏后影横斜。",
        "dynasty": "宋",
        "collection_info": null
    },
    {
        "title": "次韵昌龄西园十咏 桃",
        "author": "王十朋",
        "content": "欲留王母盘中核，兼采秦人洞裏薪。\n此事渺茫花笑我，不如聊赏故园春。",
        "dynasty": "宋",
        "collection_info": null
    },
    {
        "title": "次韵昌龄西园十咏 李",
        "author": "王十朋",
        "content": "长念诗人咏子嗟，团栾绕树日欹斜。\n冰盘行荐炎天实，不用东门学种瓜。",
        "dynasty": "宋",
        "collection_info": null
    },
    {
        "title": "次韵昌龄西园十咏 杉",
        "author": "王十朋",
        "content": "记得先人手自栽，森然千尺尽成材。\n翠丝结作思人树，它日儿孙岂忍摧。",
        "dynasty": "宋",
        "collection_info": null
    },
    {
        "title": "次韵昌龄西园十咏 桂",
        "author": "王十朋",
        "content": "丹霄休叹路难通，学取燕山种桂丛。\n异日天香满亭院，吾庐当似广寒宫。",
        "dynasty": "宋",
        "collection_info": null
    },
    {
        "title": "次韵昌龄西园十咏 柳",
        "author": "王十朋",
        "content": "何幸先人有弊庐，不妨同种柳千株。\n垂阴覆地宁无日，作雪漫天肯似榆。",
        "dynasty": "宋",
        "collection_info": null
    },
    {
        "title": "次韵昌龄西园十咏 菊",
        "author": "王十朋",
        "content": "百花春放菊秋荣，霜裏鲜鲜照眼明。\n岁晚不妨开自好，何须三嗅泣繁英。",
        "dynasty": "宋",
        "collection_info": null
    },
    {
        "title": "题如存亭壁  其一",
        "author": "王十朋",
        "content": "不见慈亲已一星，佳城松柏惨然青。\n此生难报劬劳德，空对铭碑涕泗零。",
        "dynasty": "宋",
        "collection_info": null
    },
    {
        "title": "题如存亭壁  其二",
        "author": "王十朋",
        "content": "年来游宦远松楸，越雪吴霜带满头。\n乞得祠宫养衰病，白岩香火共僧修。",
        "dynasty": "宋",
        "collection_info": null
    },
    {
        "title": "刘义夫欲与先陇植兰寄数根",
        "author": "王十朋",
        "content": "思亲何忍陟南陔，采得幽兰祇自哀。\n寄与东山刘孝子，佳城侧畔好亲栽。",
        "dynasty": "宋",
        "collection_info": null
    },
    {
        "title": "义夫许赠丁香蜡梅",
        "author": "王十朋",
        "content": "刘郎不独种桃花，蜡蘂柔香更可嘉。\n臭味相同林下友，从今花木亦通家。",
        "dynasty": "宋",
        "collection_info": null
    },
    {
        "title": "义夫以赵清献谏垣集易柳文次其韵",
        "author": "王十朋",
        "content": "文集何须较少多，有无相易共渐磨。\n宪台清献柳州柳，唐宋人才未易过。",
        "dynasty": "宋",
        "collection_info": null
    },
    {
        "title": "雁山僧景暹求文记本觉殿",
        "author": "王十朋",
        "content": "归来欲效老夫潜，喜见游方旧杜暹。\n本觉殿成功德满，媿无笔力助庄严。",
        "dynasty": "宋",
        "collection_info": null
    },
    {
        "title": "又六言",
        "author": "王十朋",
        "content": "笔下何曾有口，囊中更媿无钱。\n聊把一言讚嘆，助成此段因缘。",
        "dynasty": "宋",
        "collection_info": null
    },
    {
        "title": "书不欺室",
        "author": "王十朋",
        "content": "室明室暗两何疑，方寸长存不可欺。\n勿谓天高鬼神远，要须先畏自家知。",
        "dynasty": "宋",
        "collection_info": null
    },
    {
        "title": "人日有雪竹间种兰",
        "author": "王十朋",
        "content": "人日又飞雪，竹林仍种兰。\n阳浮屑琼玖，风泛馥檀栾。\n花点黄金胜，丛依碧玉竿。\n世间桃李眼，肯向此中看。",
        "dynasty": "宋",
        "collection_info": null
    },
    {
        "title": "张思豫主簿送丹桂蜡梅  其一",
        "author": "王十朋",
        "content": "通家天上张公子，桂种遥分月窟香。\n三径殷勤自栽植，异时会见五枝芳。",
        "dynasty": "宋",
        "collection_info": null
    },
    {
        "title": "张思豫主簿送丹桂蜡梅  其二",
        "author": "王十朋",
        "content": "莲幕何人送此花，不容一蘂污贫家。\n归来自觅清河种，馨德如人最可嘉。",
        "dynasty": "宋",
        "collection_info": null
    },
    {
        "title": "余全之赠菊栽二十品并示三十绝走笔二绝酬之  其一",
        "author": "王十朋",
        "content": "老觉山林兴味长，归来三径嘆荒凉。\n分君嘉菊二十品，增我东园十八香。",
        "dynasty": "宋",
        "collection_info": null
    },
    {
        "title": "余全之赠菊栽二十品并示三十绝走笔二绝酬之  其二",
        "author": "王十朋",
        "content": "余郎萧洒似何郎，事业它年未易量。\n寄我新诗三十绝，笔头直与菊争芳。",
        "dynasty": "宋",
        "collection_info": null
    },
    {
        "title": "二月二日焚黄天色开霁宾游并集存没有光悲痛之余因成鄙语",
        "author": "王十朋",
        "content": "三釜深悲不逮亲，九天命下贲双坟。\n痛将泪杂香醪奠，忍见衣随告墨焚。\n漠漠浓阴初阁雨，晖晖暖日旋披云。\n余生难报劬劳德，犹有孤忠可报君。",
        "dynasty": "宋",
        "collection_info": null
    },
    {
        "title": "送陈元佐游剡",
        "author": "王十朋",
        "content": "杖屦昔游剡，梦魂犹至今。\n欣闻戒行李，遥访旧同襟。\n斅学功相半，渊源力可寻。\n池中神鲤足，时为寄乡音。",
        "dynasty": "宋",
        "collection_info": null
    },
    {
        "title": "双桂",
        "author": "王十朋",
        "content": "先人植双桂，馨德满吾庐。\n不老儿孙长，联芳合似渠。",
        "dynasty": "宋",
        "collection_info": null
    },
    {
        "title": "东篱",
        "author": "王十朋",
        "content": "我岂规彭泽，兹篱偶在东。\n悠然见山处，仍向菊花丛。",
        "dynasty": "宋",
        "collection_info": null
    },
    {
        "title": "左原诗三十二首 东高山",
        "author": "王十朋",
        "content": "峯头日出已停午，山半云横疑在天。\n要使名如越山重，直须人似谢公贤。",
        "dynasty": "宋",
        "collection_info": null
    },
    {
        "title": "左原诗三十二首 西高山",
        "author": "王十朋",
        "content": "压顶花枝红欲燎，导前旌节闹如诃。\n倚窗拄颊时时好，何止朝来爽气多。",
        "dynasty": "宋",
        "collection_info": null
    },
    {
        "title": "左原诗三十二首 南高山",
        "author": "王十朋",
        "content": "山后风来闻县鼓，荡中秋至集宾鸿。\n我归种菊东篱下，长在悠然眼界中。",
        "dynasty": "宋",
        "collection_info": null
    },
    {
        "title": "左原诗三十二首 北高山",
        "author": "王十朋",
        "content": "群山如囿秀回环，秀拔群山是北山。\n我恐山中猿鹤怨，移文未至已先还。",
        "dynasty": "宋",
        "collection_info": null
    },
    {
        "title": "左原诗三十二首 龟山",
        "author": "王十朋",
        "content": "众山环遶一山横，形似真龟势欲行。\n不向九江资纳锡，临溪曳尾自全生。",
        "dynasty": "宋",
        "collection_info": null
    },
    {
        "title": "左原诗三十二首 卧虎山",
        "author": "王十朋",
        "content": "昂然虎踞一原东，回首眈眈气象雄。\n不放众山随逝水，溪头高卧自威风。",
        "dynasty": "宋",
        "collection_info": null
    },
    {
        "title": "左原诗三十二首 梅溪",
        "author": "王十朋",
        "content": "我向梅花溪上家，几看清浅浸横斜。\n手栽木已如人老，雪鬓萧疏对雪花。",
        "dynasty": "宋",
        "collection_info": null
    },
    {
        "title": "左原诗三十二首 杨溪",
        "author": "王十朋",
        "content": "一涧泓澄会众流，脉分俄类婺溪头。\n临溪更种青青木，故事端同柳柳州。",
        "dynasty": "宋",
        "collection_info": null
    },
    {
        "title": "左原诗三十二首 戏綵岩",
        "author": "王十朋",
        "content": "烟霞屏障列西岑，戏綵标名自始今。\n我过岩前每流涕，斑衣空有老莱心。",
        "dynasty": "宋",
        "collection_info": null
    },
    {
        "title": "左原诗三十二首 杜鹃岩",
        "author": "王十朋",
        "content": "游宦三年乐事违，岩花笑我鸟催归。\n归来又被岩花笑，笑我登岩何太稀。",
        "dynasty": "宋",
        "collection_info": null
    },
    {
        "title": "左原诗三十二首 碁盘岩",
        "author": "王十朋",
        "content": "杜鹃岩北一拳石，石面平平堪弈棋。\n路僻山深罕人到，烂柯仙客未应知。",
        "dynasty": "宋",
        "collection_info": null
    },
    {
        "title": "左原诗三十二首 撒水岩",
        "author": "王十朋",
        "content": "龙卧灵湫志未伸，时时喷水撒行人。\n虽然未捄苍生旱，聊欲澄清世上尘。",
        "dynasty": "宋",
        "collection_info": null
    },
    {
        "title": "左原诗三十二首 松罗岩",
        "author": "王十朋",
        "content": "插天万仞绝攀跻，岩顶松罗不是栽。\n廊庙须材作梁栋，人间斤斧可能来。",
        "dynasty": "宋",
        "collection_info": null
    },
    {
        "title": "左原诗三十二首 障岩",
        "author": "王十朋",
        "content": "岩如法吏面清泠，石似端人真直方。\n谁解移兹障边境，犬羊安敢肆猖狂。",
        "dynasty": "宋",
        "collection_info": null
    },
    {
        "title": "左原诗三十二首 人面岩",
        "author": "王十朋",
        "content": "看尽人间古与今，苍颜一任藓苔侵。\n岂惟有面如人面，更喜无心似兽心。",
        "dynasty": "宋",
        "collection_info": null
    },
    {
        "title": "左原诗三十二首 天柱岩",
        "author": "王十朋",
        "content": "雁山一柱插云霄，三井松罗柱亦高。\n蓬荜深怀杞人念，擎天端頼柱坚牢。",
        "dynasty": "宋",
        "collection_info": null
    },
    {
        "title": "左原诗三十二首 幞头岩",
        "author": "王十朋",
        "content": "闹处身宜及早抽，山林迟我挂冠游。\n不须花裏寻腰带，且向田间置幞头。",
        "dynasty": "宋",
        "collection_info": null
    },
    {
        "title": "左原诗三十二首 宋家尖",
        "author": "王十朋",
        "content": "皇恩西被復东渐，四海苍生尽仰瞻。\n畎亩微臣尤戴宋，结庐长向此峯尖。",
        "dynasty": "宋",
        "collection_info": null
    },
    {
        "title": "左原诗三十二首 小雁荡",
        "author": "王十朋",
        "content": "归雁行飞集涧阿，不贪江海稻粱多。\n峯头一荡虽然小，饮啄犹堪避网罗。",
        "dynasty": "宋",
        "collection_info": null
    },
    {
        "title": "左原诗三十二首 左岭",
        "author": "王十朋",
        "content": "北望吾庐山最好，南通萧寺境逾幽。\n白云夜向原中宿，几度随人过岭头。",
        "dynasty": "宋",
        "collection_info": null
    },
    {
        "title": "左原诗三十二首 左湖",
        "author": "王十朋",
        "content": "渔樵欵乃日相呼，舟楫生涯在画图。\n我与渔樵同隠逸，不须乞作自家湖。",
        "dynasty": "宋",
        "collection_info": null
    },
    {
        "title": "左原诗三十二首 莼湖",
        "author": "王十朋",
        "content": "水晶银线满湖中，遥与吴江气象同。\n我辈他年厌游宦，思归应不待秋风。",
        "dynasty": "宋",
        "collection_info": null
    },
    {
        "title": "左原诗三十二首 南瀑布",
        "author": "王十朋",
        "content": "飞瀑来从小雁荡，灵源颇类大龙湫。\n矩罗尊者不须占，乞与山翁取次游。",
        "dynasty": "宋",
        "collection_info": null
    },
    {
        "title": "左原诗三十二首 北瀑布",
        "author": "王十朋",
        "content": "兹潭谁主復谁宾，清世宁容有隠沦。\n独我山林养衰病，不妨来作主潭人。",
        "dynasty": "宋",
        "collection_info": null
    },
    {
        "title": "左原诗三十二首 嘶水涧",
        "author": "王十朋",
        "content": "岭头寒涧远无声，夜静风恬忽自鸣。\n山水有灵人不识，老农常用卜阴晴。",
        "dynasty": "宋",
        "collection_info": null
    },
    {
        "title": "左原诗三十二首 雁潭",
        "author": "王十朋",
        "content": "九日登临涧水滨，荡中征雁亦来宾。\n如今雁至应相感，不见名潭旧主人。",
        "dynasty": "宋",
        "collection_info": null
    },
    {
        "title": "左原诗三十二首 三井",
        "author": "王十朋",
        "content": "源泉高似银河落，石井泓然鼎足分。\n闻说井中鱼已化，定从三级上青云。",
        "dynasty": "宋",
        "collection_info": null
    },
    {
        "title": "左原诗三十二首 孝感井",
        "author": "王十朋",
        "content": "纶竿临井重欷歔，诚感幽潜遂获鱼。\n解道随鈎得玄鲫，秘书好句实堪书。",
        "dynasty": "宋",
        "collection_info": null
    },
    {
        "title": "左原诗三十二首 白岩庵",
        "author": "王十朋",
        "content": "飞凤吹归思竹实，蟠龙高卧恋山泉。\n吾家松槚今三世，僧舍钟鱼已百年。",
        "dynasty": "宋",
        "collection_info": null
    },
    {
        "title": "左原诗三十二首 贾公庵",
        "author": "王十朋",
        "content": "贾公名德重吾乡，慈母难兄窆此岗。\n手种松楸及因果，青山流水共高长。",
        "dynasty": "宋",
        "collection_info": null
    },
    {
        "title": "左原诗三十二首 如在亭",
        "author": "王十朋",
        "content": "东山一到一霑巾，记得先人昔念亲。\n强把兹亭号如在，松悲柏惨见无因。",
        "dynasty": "宋",
        "collection_info": null
    },
    {
        "title": "左原诗三十二首 如存亭",
        "author": "王十朋",
        "content": "北堂犹绿旧时萱，寒暑无繇復凊温。\n戏綵岩边白云下，慈颜彷佛尚如存。",
        "dynasty": "宋",
        "collection_info": null
    },
    {
        "title": "小小园纳凉",
        "author": "王十朋",
        "content": "屏迹丘园世事轻，澹然滋味似孤僧。\n平生愿学昌黎伯，宰相三书独不能。",
        "dynasty": "宋",
        "collection_info": null
    },
    {
        "title": "赠甥万膺",
        "author": "王十朋",
        "content": "诗书为田笔砚耕，着意治此清白生。\n它年门户大可必，东平有孙吾有甥。",
        "dynasty": "宋",
        "collection_info": null
    },
    {
        "title": "万孝杰用韵见寄酬之",
        "author": "王十朋",
        "content": "堂有慈亲养且耕，游从毛颖楮先生。\n新诗寄我尤清绝，深喜牢之有外甥。",
        "dynasty": "宋",
        "collection_info": null
    },
    {
        "title": "题从侄慎庄",
        "author": "王十朋",
        "content": "风雨漂我庐，无地寄食宿。\n小阮知所敦，舍我道旁屋。\n震凌得帡幪，幸免泥涂辱。\n明白归旧巢，鹪鹩一枝足。",
        "dynasty": "宋",
        "collection_info": null
    },
    {
        "title": "万孝全惠小龙团",
        "author": "王十朋",
        "content": "贡余龙餠非常品，绝胜卢仝得月团。\n岂有诗情可甞此，荷君分贶及粗官。",
        "dynasty": "宋",
        "collection_info": null
    },
    {
        "title": "赴召",
        "author": "王十朋",
        "content": "圣主龙飞纔十日，微臣得郡古严陵。\n诏书又趣归天阙，愿竭孤忠赞中兴。",
        "dynasty": "宋",
        "collection_info": null
    },
    {
        "title": "曹梦良赠炭戏成一绝",
        "author": "王十朋",
        "content": "乌龙书至送乌薪，郎舍严冬觉有春。\n未暇吞为哑口汉，旦须暖作直身人。",
        "dynasty": "宋",
        "collection_info": null
    },
    {
        "title": "宿学呈同官",
        "author": "王十朋",
        "content": "不听梧桐雨，回头已六年。\n虀盐谙旧味，灯火结前缘。\n进学思韩愈，同襟有郑虔。\n诸生不待劝，忠孝素惓惓。",
        "dynasty": "宋",
        "collection_info": null
    },
    {
        "title": "某去五月罢馆职还乡涂中以诗寄同舍云去国怀明主离群念旧游翻令到家梦中夜绕瀛洲今以史职復至道山访旧或迁或去惟后园修竹乃故人也感嘆良久因成短篇",
        "author": "王十朋",
        "content": "蓬莱隔弱水，三年两来游。\n群仙各何之，翩然蜕神洲。\n园中旧箨龙，劲节含清幽。\n手摘岁寒叶，恍惚乘归舟。",
        "dynasty": "宋",
        "collection_info": null
    },
    {
        "title": "冯员仲赴阙奏事士君子咸欲其留闻为魏公所辟势不可夺遂成鄙语兼简查元章",
        "author": "王十朋",
        "content": "名德重夷夏，皇朝两魏公。\n平淮已得愈，论将更资冯。\n报主男儿志，知恩国士风。\n尽收良马去，冀北遂群空。",
        "dynasty": "宋",
        "collection_info": null
    },
    {
        "title": "程泰之郎中以诗三绝觅省中梅花因次其韵  其一",
        "author": "王十朋",
        "content": "长记蓬山旧赏梅，芳樽一笑共君开。\n重游未见梅花面，应误君诗得得来。",
        "dynasty": "宋",
        "collection_info": null
    },
    {
        "title": "程泰之郎中以诗三绝觅省中梅花因次其韵  其二",
        "author": "王十朋",
        "content": "诗似西湖处士诗，十篇三绝斗清奇。\n更将正味森严句，压倒屋檐斜入枝。",
        "dynasty": "宋",
        "collection_info": null
    },
    {
        "title": "程泰之郎中以诗三绝觅省中梅花因次其韵  其三",
        "author": "王十朋",
        "content": "竹亭不到几经时，来徃逢梅似退之。\n遥想吾庐溪上好，十分乡思又关眉。",
        "dynasty": "宋",
        "collection_info": null
    },
    {
        "title": "依韵奉酬胡秘监",
        "author": "王十朋",
        "content": "平生恨未识刚者，今日岂期亲见之。\n欲把江梅比孤洁，江梅无此岁寒枝。",
        "dynasty": "宋",
        "collection_info": null
    },
    {
        "title": "次韵胡秘监酴醾",
        "author": "王十朋",
        "content": "红紫纷争先，酴醾分甘晚。\n谁栽群玉府，童童翠张幰。\n华共芸芬香，韵随官逸远。\n奚用燃青藜，端能照书苑。\n先生海上归，平步到蓬巘。\n招邀饮醇酎，刚肠出清婉。\n遥思吴宫魂，故作楚辞挽。\n勿为花所留，兴尽要知返。",
        "dynasty": "宋",
        "collection_info": null
    },
    {
        "title": "馆中三月晦日闻鶑胡邦衡有诗用东坡酴醾韵有君侧无谗人发口不须婉句某次韵",
        "author": "王十朋",
        "content": "久伤伐木废，每嘆吾生晚。\n黄鸟从何来，乔林绿垂幰。\n忽作相呼声，朋来无近远。\n高翥凌云烟，斜飞集池苑。\n中有幽谷姿，迟迟下遥巘。\n羣音巧相和，出语独不婉。\n哑哑如老乌，闻者弓欲挽。\n知心有杜鹃，劝尔故园返。",
        "dynasty": "宋",
        "collection_info": null
    },
    {
        "title": "上赐讲读官建茶某以说书与焉以十餠分赠太学同舍苪太博有诗次韵",
        "author": "王十朋",
        "content": "天表初容咫尺亲，云龙重拜太官珍。\n赐从明主恩尤渥，分及清流事更新。\n搜卷要须尝七椀，乘风便合到三神。\n诸公异日沾君贶，愿寄江湖老散人。",
        "dynasty": "宋",
        "collection_info": null
    },
    {
        "title": "四月从驾诣德寿宫与诸公会食于和乐楼是日借洪景严承旨马戏云从驾滥骑承旨马朝天叨缀舍人班异日再集胡舍人邦衡云不可不成篇也遂于楼中足之",
        "author": "王十朋",
        "content": "殿坳经幄侍清閒，学术空踈媿在颜。\n从驾滥骑承旨马，朝天叨缀舍人班。\n登楼虽喜民和乐，论事还惊世险艰。\n圣主英姿同艺柤，诸君何苦恋湖山。",
        "dynasty": "宋",
        "collection_info": null
    },
    {
        "title": "用登和乐楼韵酬胡邦衡送别兼简刘韶美秘监",
        "author": "王十朋",
        "content": "未访鄱阳范与颜，雁山深处且投閒。\n紫泥长记曾同召，丹陛何繇更对班。\n我媿未行平日志，公应不创昔时艰。\n笔端能制人生死，兼有刘郎在道山。",
        "dynasty": "宋",
        "collection_info": null
    },
    {
        "title": "去国",
        "author": "王十朋",
        "content": "去国常忧国，还家未有家。\n君恩报无所，含媿出京华。",
        "dynasty": "宋",
        "collection_info": null
    },
    {
        "title": "重游钓台  其一",
        "author": "王十朋",
        "content": "三年两泝钓滩涛，来徃何曾补一毫。\n圣主雅恢光武量，微臣当遂子陵高。",
        "dynasty": "宋",
        "collection_info": null
    },
    {
        "title": "重游钓台  其二",
        "author": "王十朋",
        "content": "弭棹祠堂下，一天星斗明。\n客星寻不见，影浸钓滩清。",
        "dynasty": "宋",
        "collection_info": null
    },
    {
        "title": "过婺女同年王节推黄教授乡人华主簿会饮双溪楼",
        "author": "王十朋",
        "content": "年时尝泛婺溪舟，未上清风八咏楼。\n天为故人偿夙愿，水知吾辈喜清流。\n沈郎不为吟诗瘦，王粲长怀去国忧。\n明日山川共人远，乡情年契两悠悠。",
        "dynasty": "宋",
        "collection_info": null
    },
    {
        "title": "游仙都",
        "author": "王十朋",
        "content": "皇都归客过仙都，厌看西湖看鼎湖。\n洞接龙泓片云近，山分雁荡一峯孤。\n香清天上碧华落，音好林间青鸟呼。\n天遣林泉慰吾辈，不容身世老迷涂。",
        "dynasty": "宋",
        "collection_info": null
    },
    {
        "title": "游洞溪",
        "author": "王十朋",
        "content": "段公不到溪岂好，李守已亡诗更奇。\n偶向思贤亭上坐，爱溪兼爱昔人诗。",
        "dynasty": "宋",
        "collection_info": null
    },
    {
        "title": "重游石门洞  其一",
        "author": "王十朋",
        "content": "石洞几时闢，石门长不扃。\n贪看一派水，三载两回经。",
        "dynasty": "宋",
        "collection_info": null
    },
    {
        "title": "重游石门洞  其二",
        "author": "王十朋",
        "content": "谁把银河水，直从天半倾。\n好流人世去，一洗四维清。",
        "dynasty": "宋",
        "collection_info": null
    },
    {
        "title": "寄题喻叔奇亦好园",
        "author": "王十朋",
        "content": "喻子有园堪养亲，栽花种竹清且新。\n堂中戏罢即策杖，在家有此何忧贫。\n弟兄既好园亦好，大胜吾家园小小。\n两园松竹怀主人，他日归来各须早。",
        "dynasty": "宋",
        "collection_info": null
    },
    {
        "title": "种蔬",
        "author": "王十朋",
        "content": "归来日弹铗，食无肉与鱼。\n却将种花地，町畦毓嘉蔬。\n骄阳每抱瓮，时雨亲荷鉏。\n青青有生意，令我颜色舒。\n宁忧馑与饥，亦有瓶中储。\n前身老阇梨，蔬气端未除。\n文字亦宿业，復生鱼蠹书。\n蠹书仍食蔬，苦淡味有余。\n况兹清凈根，分来自僧居。\n端能纳须弥，聊尔秀郊墟。\n洗我腥羶肠，襟宇生清虚。\n岂惟陶渊明，吾亦爱吾庐。\n荒园涉成趣，枯藤当安舆。\n困枕案头卷，饥着盘中菹。\n孔门陈蔡色，借问何如予。",
        "dynasty": "宋",
        "collection_info": null
    },
    {
        "title": "予素不善棋孙先觉万大年林大和见访戏与对垒偶皆胜之因作数语",
        "author": "王十朋",
        "content": "予手不善谈，临局气先怯。\n偶逢孙万林，三战辄三捷。\n都缘敌不勍，非以台威胁。\n孺子滥成名，凯奏意殊惬。\n三君皆壮士，小挫未肯厌。\n予今务持胜，坚壁不容劫。",
        "dynasty": "宋",
        "collection_info": null
    },
    {
        "title": "大年和棋诗復次前韵",
        "author": "王十朋",
        "content": "君棋如龙且，初笑韩信怯。\n我棋似公瑾，赤壁真横捷。\n但知贪旁角，不觉攻背胁。\n主人本无竞，胜负两俱惬。\n嘉宾傥再集，鏖战定谁厌。\n新篇尤逼人，我辈徒劫劫。",
        "dynasty": "宋",
        "collection_info": null
    },
    {
        "title": "太白昼见",
        "author": "王十朋",
        "content": "煌煌太白生东方，追逐残月生光芒。\n太阳中天不肯藏，过午一点犹微茫。\n太史占之此何祥，咸忧兵起人流亡。\n金行用事多灾伤，大风地震水旱蝗。\n有一于此宜预防，杂然并见何以当。\n臣言天意未可量，滔天赤地兴尧汤，偃禾拔木悟成王。\n宋景一言国乃昌，灾异不作忧楚庄。\n吾皇修德应彼苍，去谗远佞任忠良。\n推诚纳谏正纪纲，内修政事仍外攘。\n誓雪国耻还封疆，强虏当弱吾当强。\n天戒为福非为殃，愿勿徒以虚文禳。",
        "dynasty": "宋",
        "collection_info": null
    },
    {
        "title": "荆妇夜绩",
        "author": "王十朋",
        "content": "凉飈堕黄叶，促织催女工。\n鬓丝不堪织，细君哀我穷。\n青灯绩深夜，绩成寒素风。\n愿为隠者衣，德耀随梁鸿。",
        "dynasty": "宋",
        "collection_info": null
    },
    {
        "title": "术者谓予命犯元辰故每仕辄已予笑曰有是哉戏作问答语",
        "author": "王十朋",
        "content": "问君胡为入台省，问君胡为官辄冷。\n宣尼犹且畏元辰，羊鼠龙猪作君梗。\n退之宿直斗牛箕，声名谤毁常相随。\n死生穷达端有命，予知之矣当安之。",
        "dynasty": "宋",
        "collection_info": null
    },
    {
        "title": "再至双植堂呈表兄李克明",
        "author": "王十朋",
        "content": "此日一樽酒，再游双植堂。\n湖山浮野色，草木带秋光。\n东道德已熟，西风花更香。\n相看俱老矣，会合意尤长。",
        "dynasty": "宋",
        "collection_info": null
    },
    {
        "title": "九日寄表叔贾司理",
        "author": "王十朋",
        "content": "忆昔从师学絃诵，年与贾生相伯仲。\n九日登高鹿岩脊，感物题诗笔初弄。\n旧游回首半零落，三十六年真一梦。\n当时唱和三四老，尚有残篇可吟讽。\n今年节物身在家，行乐山间谩随众。\n弟兄劝我登高山，身似驽骀不容鞚。\n河东先生今靖节，有酒宁须白衣送。\n朋尊聊献菲蒙泉，赐茗仍分小团凤。\n愿公一饮寿千龄，三物年年敢驰贡。",
        "dynasty": "宋",
        "collection_info": null
    },
    {
        "title": "九日不登高与兄弟邻里就敝舍饮菊",
        "author": "王十朋",
        "content": "中秋对明月，九日逢黄花。\n节物岂不好，而况身在家。\n樽酒醵邻里，盘餐饤鱼虾。\n何必登高山，清欢自无涯。",
        "dynasty": "宋",
        "collection_info": null
    },
    {
        "title": "仙居陈少曾寄锦石杯书至乃九日也方与坐客把菊遂用以劝酒",
        "author": "王十朋",
        "content": "九日登临有雁来，书传坐上手亲开。\n呼儿满酌黄花酒，为子深倾锦石杯。",
        "dynasty": "宋",
        "collection_info": null
    },
    {
        "title": "仆夫浚井得双鲫一鳗未及烹也藏之泥水间予见而放之因作数语",
        "author": "王十朋",
        "content": "三秋不雨泉脉枯，仆夫浚井欣得鱼。\n刀砧已具未及杀，我偶见之鱼再活。\n亲投不敢使校人，圉圉洋洋生意新。\n莫嫌井小思沧海，尺水相忘聊自在。",
        "dynasty": "宋",
        "collection_info": null
    },
    {
        "title": "得张大猷尚书书云比每进对屡以待御为言而邦衡舍人言尤数切云云某为群邪所疾独见知二公因读邦衡和和乐楼诗復用前韵",
        "author": "王十朋",
        "content": "一月霜台屡犯颜，未回天听已身閒。\n爱君忧国寸心赤，感物伤时双鬓班。\n文举才踈意徒广，子云思苦语尤艰。\n尚书左史虽知我，超海应难挟太山。",
        "dynasty": "宋",
        "collection_info": null
    },
    {
        "title": "次韵题宝印叔兰若堂",
        "author": "王十朋",
        "content": "何处名兰若，依山结草堂。\n花枝法雨润，心地佛灯光。\n浮世嚣尘隔，空门岁月长。\n林间有啼鸟，听法亦来翔。",
        "dynasty": "宋",
        "collection_info": null
    },
    {
        "title": "藤杖",
        "author": "王十朋",
        "content": "头角槎牙万岁藤，徧身节目更棱棱。\n山僧赠我非无意，要我清闲亦似僧。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 扫室",
        "author": "王十朋",
        "content": "洒扫学者事，陈蕃胡不然。\n要令天下凈，端自室中先。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 焚香",
        "author": "王十朋",
        "content": "扫地眼尘凈，焚香心境清。\n案头时一炷，邪虑不应生。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 读书",
        "author": "王十朋",
        "content": "入政惭无学，还家更读书。\n翻同小儿辈，相共惜居诸。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 赋诗",
        "author": "王十朋",
        "content": "秋兴最难遣，诗怀如乱云。\n虽无少陵笔，一饭不忘君。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 饮酒",
        "author": "王十朋",
        "content": "我意岂在酒，衔杯聊乐天。\n客来同一醉，客去独高眠。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 啜茶",
        "author": "王十朋",
        "content": "滥与金华讲，赐沾龙凤团。\n却归林下饮，更媿是粗官。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 弈棋",
        "author": "王十朋",
        "content": "光景老尤惜，忍销枰弈间。\n娱宾欠丝竹，一局战清闲。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 暴书",
        "author": "王十朋",
        "content": "秋日更可畏，所宜惟暴书。\n反身还自笑，均是蠹书鱼。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 策杖",
        "author": "王十朋",
        "content": "园小日思涉，山高时欲登。\n老来疲脚力，兴至策枯藤。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 汲水",
        "author": "王十朋",
        "content": "山中久不雨，汲水欲何从。\n一夜井泉达，灵鳗恐是龙。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 浇花",
        "author": "王十朋",
        "content": "花木正憔悴，秋阳那更骄。\n驱童绠深井，聊助化工浇。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 赏月",
        "author": "王十朋",
        "content": "还舍八十日，三逢明月圆。\n停杯试一问，归去定何年。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 采菊",
        "author": "王十朋",
        "content": "既晚开何益，采之聊泛觞。\n书生自头白，奚用泣馨香。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 览镜",
        "author": "王十朋",
        "content": "可正宜频览，无尘亦自磨。\n少陵今老矣，功业欲如何。",
        "dynasty": "宋",
        "collection_info": null
    },
    {
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 浚井",
        "author": "王十朋",
        "content": "旱久井垂涸，汲多泉更浑。\n浚教泥凈尽，何患不逢原。",
        "dynasty": "宋",
        "collection_info": null
    },
    {
        "title": "酬林明仲寄书并长篇",
        "author": "王十朋",
        "content": "江头一别九十日，路隔烟波望欲迷。\n风送雁群来雁荡，书从梅屿到梅溪。\n羡君笔力能豪健，赠我诗篇过品题。\n谢客江山富观览，城南何日手重携。",
        "dynasty": "宋",
        "collection_info": null
    },
    {
        "title": "昌龄欲游白石兴尽而止予亦思前年之游遂次其韵",
        "author": "王十朋",
        "content": "前年蜡屐远寻幽，洞府曾经一宿留。\n诗句亲题碧云裏，梦魂时到白岩头。\n风生见说欲飞去，兴尽何如且罢休。\n他日相呼老兄弟，飘然杖屦共翱游。",
        "dynasty": "宋",
        "collection_info": null
    },
    {
        "title": "洪丞不负轩",
        "author": "王十朋",
        "content": "坐此轩无媿，问君何以能。\n所行皆是学，不负岂惟丞。\n鳬鹜文书静，槐松诗思凝。\n博陵徒种绩，践履亦何曾。",
        "dynasty": "宋",
        "collection_info": null
    },
    {
        "title": "周丞奉挽诗",
        "author": "王十朋",
        "content": "平生义方教，真是起家媒。\n有子愿已足，无心官自来。\n兴随鸠杖逸，情为雁行哀。\n想见长塘水，凄凉遶夜台。",
        "dynasty": "宋",
        "collection_info": null
    },
    {
        "title": "黄岩赵十朋贤士也有诗云四枚豚犬教知书二顷良田尽有余鲁酒三杯棋一局客来浑不问亲疏予亦有东皋二顷，两子皆学读书客至则弈棋饮酒遂用赵君诗意成一绝",
        "author": "王十朋",
        "content": "薄有田园种斗升，两儿传授读书灯。\n客来一局三杯酒，王十朋如赵十朋。",
        "dynasty": "宋",
        "collection_info": null
    },
    {
        "title": "陈商英挽词",
        "author": "王十朋",
        "content": "贵似金张富石崇，纷纷老死利名中。\n退居不见香山老，肥遁谁知秀野翁。\n溪上园因种花闢，床头金为好宾空。\n潸然痛念公兄弟，二十年前笔砚同。",
        "dynasty": "宋",
        "collection_info": null
    },
    {
        "title": "陈商霖挽词",
        "author": "王十朋",
        "content": "畴昔游从分不轻，十年乡校读书灯。\n德星会聚三兄弟，诗社追随八友朋。\n去国悲凉老王粲，还乡牢落失陈登。\n诵君生死炎凉句，斜日寒天涕满膺。",
        "dynasty": "宋",
        "collection_info": null
    },
    {
        "title": "万清之有诗三绝呈司理贾丈并简某因次其韵  其一",
        "author": "王十朋",
        "content": "灯花端为故人然，留客殷勤为击鲜。\n更觉门阑增喜气，氷清玉润两俱贤。",
        "dynasty": "宋",
        "collection_info": null
    },
    {
        "title": "万清之有诗三绝呈司理贾丈并简某因次其韵  其二",
        "author": "王十朋",
        "content": "世路尘埃逐日生，鹿岩高卧自风清。\n吾皇有诏求遗逸，行见临雍拜老更。",
        "dynasty": "宋",
        "collection_info": null
    },
    {
        "title": "万清之有诗三绝呈司理贾丈并简某因次其韵  其三",
        "author": "王十朋",
        "content": "甘言耻效蜜翁翁，逆耳空余畎亩忠。\n愿子他年似房杜，好将一语记文中。",
        "dynasty": "宋",
        "collection_info": null
    },
    {
        "title": "再用前韵 呈司理",
        "author": "王十朋",
        "content": "论文尊酒意欢然，蜡炬高烧夜色鲜。\n得壻端同权相国，传经更似老韦贤。",
        "dynasty": "宋",
        "collection_info": null
    },
    {
        "title": "再用前韵 酬清之",
        "author": "王十朋",
        "content": "僚壻欣逢旧友生，人如王谢气尤清。\n十年前已心相许，细看新诗貌愈更。",
        "dynasty": "宋",
        "collection_info": null
    },
    {
        "title": "再用前韵 赠大老",
        "author": "王十朋",
        "content": "士论乡评重乃翁，贤如狐突教儿忠。\n治安策就君宜献，宣室开时夜正中。",
        "dynasty": "宋",
        "collection_info": null
    },
    {
        "title": "未腊而雪丰年兆也大老有诗次韵  其一",
        "author": "王十朋",
        "content": "明年禾黍定千钟，瑞雪搀先舞晓风。\n更愿平淮捷书至，西平禽贼献司空。",
        "dynasty": "宋",
        "collection_info": null
    },
    {
        "title": "未腊而雪丰年兆也大老有诗次韵  其二",
        "author": "王十朋",
        "content": "主人开燕倒金钟，坐客俱吟柳絮风。\n应念人间有贫者，炉星拨尽酒瓶空。",
        "dynasty": "宋",
        "collection_info": null
    },
    {
        "title": "雪中寄梅花与清之大老",
        "author": "王十朋",
        "content": "天花除恼腊前雪，香蘂报春溪上梅。\n分赠鹿岩龙穴友，异时俱是百花魁。",
        "dynasty": "宋",
        "collection_info": null
    },
    {
        "title": "题梦龄五桂堂",
        "author": "王十朋",
        "content": "我昔曾栽会趣堂，子今封植更芬芳。\n胜它福峙三珠树，赛却东嘉五马坊。\n靖节柳青宁耐久，大夫松老恨无香。\n何如移得蟾宫种，不媿灵椿窦十郎。",
        "dynasty": "宋",
        "collection_info": null
    },
    {
        "title": "寄鲤鱼与万大年",
        "author": "王十朋",
        "content": "江枫摇落江梅破，江上诗人有佳句。\n欲于龙穴觅明珠，试遣鲤鱼传尺素。",
        "dynasty": "宋",
        "collection_info": null
    },
    {
        "title": "梁府君挽诗",
        "author": "王十朋",
        "content": "两郡三乡頼保全，乃翁剑学不虚传。\n黄巢讵敢臣周朴，赵胜那能爵鲁连。\n仁里化成儒气象，心田种得佛因缘。\n奇儿自是青云士，行见荣光烛九泉。",
        "dynasty": "宋",
        "collection_info": null
    },
    {
        "title": "永嘉卢仲修永年袖文见访酬以短句",
        "author": "王十朋",
        "content": "地僻原名左，天寒岁欲徂。\n遥遥屈佳客，得得访潜夫。\n一第且慁子，八篇真起予。\n蜚声参四杰，谁復敢前卢。",
        "dynasty": "宋",
        "collection_info": null
    },
    {
        "title": "林明仲和诗復用前韵",
        "author": "王十朋",
        "content": "屡战夷吾卒覇齐，棘栖鸾凤暂沉迷。\n探春想见登梅屿，乘兴何访从雪溪。\n楼上清欢庾公兴，桥间壮志马卿题。\n四场笔力媒身策，平步青云岂待携。",
        "dynasty": "宋",
        "collection_info": null
    },
    {
        "title": "张器先和诗復用前韵",
        "author": "王十朋",
        "content": "心欲齐贤媿未齐，远蒙佳句警昏迷。\n音如鼓瑟铿清庙，味似煎茶斗建溪。\n忧国非同长卿病，感时端类少陵题。\n二松岂是淹贤地，鳬鹜文书谩抱携。",
        "dynasty": "宋",
        "collection_info": null
    },
    {
        "title": "寄蒲墨与明仲",
        "author": "王十朋",
        "content": "四友共文房，蒲君最异常。\n研磨发文采，好去奉仇香。",
        "dynasty": "宋",
        "collection_info": null
    },
    {
        "title": "寄沈敦谟",
        "author": "王十朋",
        "content": "二十年前旧友生，缄封远寄见交情。\n旧游回首多零落，大噐如君合晚成。",
        "dynasty": "宋",
        "collection_info": null
    },
    {
        "title": "送谢任之  其一",
        "author": "王十朋",
        "content": "七岁吾从乃祖游，童蒙深媿未能求。\n堪嗟四十五年事，昔未裹头今白头。",
        "dynasty": "宋",
        "collection_info": null
    },
    {
        "title": "送谢任之  其二",
        "author": "王十朋",
        "content": "梅溪闢馆子来游，回首如今二十秋。\n端似韩张互传授，要令编刬绍箕裘。",
        "dynasty": "宋",
        "collection_info": null
    },
    {
        "title": "送谢任之  其三",
        "author": "王十朋",
        "content": "去年还家已半年，盍簪尊酒数留连。\n岁穷送别溪头路，手把梅花思黯然。",
        "dynasty": "宋",
        "collection_info": null
    },
    {
        "title": "题双瀑",
        "author": "王十朋",
        "content": "女娲石烂几经修，天漏犹余两派流。\n离合无心元不静，朝宗得路却相投。\n干云宝劔真同气，出荡神龙不异湫。\n何用筑门防俗驾，林泉自是少人游。",
        "dynasty": "宋",
        "collection_info": null
    },
    {
        "title": "癸未守岁",
        "author": "王十朋",
        "content": "岁宜乡里守，杯共弟兄衔。\n明日人相问，行年五十三。",
        "dynasty": "宋",
        "collection_info": null
    },
    {
        "title": "张器先復和诗作五言以寄",
        "author": "王十朋",
        "content": "短棹别孤屿，故山归左原。\n遥烦雁足字，重到雀罗门。\n岁月添新老，文章忆旧论。\n见诗如见面，气象有余温。",
        "dynasty": "宋",
        "collection_info": null
    },
    {
        "title": "万孝全赠金华洞石名雪洒遥峯作进退诗次韵",
        "author": "王十朋",
        "content": "天闢金华一洞奇，洞中石是化羊遗。\n浑疑雪向闽山落，更讶峯从天竺飞。\n溪上又添乘棹兴，案头如照读书时。\n故人重我膏肓疾，田不荒芜应亦归。",
        "dynasty": "宋",
        "collection_info": null
    },
    {
        "title": "元宵邻里携具就弊庐张灯辞之不获因成一绝",
        "author": "王十朋",
        "content": "凶年犹幸在家乡，邻里相过具豆觞。\n我辈忍将灯照眼，游人多是火烧肠。",
        "dynasty": "宋",
        "collection_info": null
    },
    {
        "title": "祈雨不应",
        "author": "王十朋",
        "content": "歉岁还乡益困穷，瓶无储粟酒尊空。\n醉经且学文中子，闵雨难祈应上公。",
        "dynasty": "宋",
        "collection_info": null
    },
    {
        "title": "自秋七月不雨至于春二月十九日仅得雨昌龄作贺诗予未及和而雨止矣遂次韵以闵之  其一",
        "author": "王十朋",
        "content": "水旱年年费请求，仰勤汤祷与尧畴。\n何时三十六雨足，当宁免怀云汉忧。",
        "dynasty": "宋",
        "collection_info": null
    },
    {
        "title": "自秋七月不雨至于春二月十九日仅得雨昌龄作贺诗予未及和而雨止矣遂次韵以闵之  其二",
        "author": "王十朋",
        "content": "一杯未吸瓮头春，三迭聊欹雨裛尘。\n不用遽兴风伯讼，弘羊真是可烹人。",
        "dynasty": "宋",
        "collection_info": null
    },
    {
        "title": "社日喜雨復用前韵  其一",
        "author": "王十朋",
        "content": "社日檐间不断流，渊明欣欲事西畴。\n愿言一饱均黎庶，瓶粟无储不用忧。",
        "dynasty": "宋",
        "collection_info": null
    },
    {
        "title": "社日喜雨復用前韵  其二",
        "author": "王十朋",
        "content": "欲放干坤万里春，要须先洗庾公尘。\n朝绅贺雨诗多少，谁是诗中讽谏人。",
        "dynasty": "宋",
        "collection_info": null
    },
    {
        "title": "家食遇歉有饭不足之忧妻孥相勉以固穷因录其语",
        "author": "王十朋",
        "content": "渊明事高尚，瓶中缺储粟。\n鲁公凛名节，乞米给饘粥。\n广文富才名，官冷饭不足。\n少陵老风骚，橡栗拾山谷。\n嗟予何为者，处世真碌碌。\n谋生一何拙，甔石无储蓄。\n三年两去国，囊橐罄水陆。\n还家索租苗，不了腊与伏。\n前秋遭飓风，摧折数间屋。\n今年丁大侵破甑尘可掬。\n绝粮瘦百指，告籴走群仆。\n乡邻苟不捄，定恐填沟渎。\n家藏千卷书，父子忍饥读。\n一字不堪煮，何以充我腹。\n细君笑谓我，子命难食肉。\n去岁官台省，侥倖食君禄。\n有口不三缄，月奏知几牍。\n圣主倘不容，宁免远窜逐。\n归来固已幸，富贵非尔福。\n东皋二顷田，得雨尚可谷。\n子耕我当耘，固穷待秋熟。",
        "dynasty": "宋",
        "collection_info": null
    },
    {
        "title": "闻小使胡昉抗虏不屈上甚嘉之有旨命右揆抚师仍有和不可成之语皆出睿断宗社之福也昌龄有诗次韵",
        "author": "王十朋",
        "content": "用儒端可復侵疆，活国何劳别取方。\n文帝要须亲御马，子卿宁患远看羊。\n抚师暂屈黄扉老，论将宁咨白首郎。\n行见车书混天下，岂容南北分三光。",
        "dynasty": "宋",
        "collection_info": null
    },
    {
        "title": "昌龄四月十九日得男请名于予命之曰迟",
        "author": "王十朋",
        "content": "端似中山梦得诗，海中仙果子生迟。\n况当首夏清和后，更遇千秋启建时。\n祝尔愿同彭祖寿，命名聊效小苏儿。\n吾家种德已数世，庭户合生兰与芝。",
        "dynasty": "宋",
        "collection_info": null
    },
    {
        "title": "山丹花",
        "author": "王十朋",
        "content": "四月相将莫，山丹开始都。\n真心本来赤，正色自然朱。\n百合晚仍俗，石榴繁更粗。\n谁将僊竈药，花裏着工夫。",
        "dynasty": "宋",
        "collection_info": null
    },
    {
        "title": "七月三日至鄱阳  其一",
        "author": "王十朋",
        "content": "我来鄱君山水州，山水入眼常迟留。\n绝境遥通云锦洞，清音下瞰琵琶洲。",
        "dynasty": "宋",
        "collection_info": null
    },
    {
        "title": "七月三日至鄱阳  其二",
        "author": "王十朋",
        "content": "干越亭前晚风起，湖入鄱阳三百里。\n晓来一雨洗新秋，身在江东画图裏。",
        "dynasty": "宋",
        "collection_info": null
    },
    {
        "title": "次韵何宪子应喜雨",
        "author": "王十朋",
        "content": "亢阳谁谓不为灾，饥馑连年甑有埃。\n旱魃忽随寃狱散，雨师遥逐使车来。\n平反尽欲归中典，调燮端宜位上台。\n更喜诗如杜陵老，江流坐稳兴悠哉。",
        "dynasty": "宋",
        "collection_info": null
    },
    {
        "title": "登绮霞亭用喜雨韵",
        "author": "王十朋",
        "content": "六月西征遇旱灾，修途千里踏尘埃。\n雷公俄唤阿香去，霖雨便随流火来。\n天入沧浪游楚越，云翻䆉䅉忆温台。\n绮霞亭上一回首，满目湖山壮矣哉。",
        "dynasty": "宋",
        "collection_info": null
    },
    {
        "title": "追和范文正公鄱阳诗 郡斋即事",
        "author": "王十朋",
        "content": "理郡端如理乱丝，范公往矣欲谁师。\n典刑犹有堂中像，光艳长存壁上诗。\n未报国恩嗟老去，不逢人杰恨生迟。\n一尊坐对鄱江月，耿耿忠怀祇自知。",
        "dynasty": "宋",
        "collection_info": null
    },
    {
        "title": "追和范文正公鄱阳诗 游芝山寺",
        "author": "王十朋",
        "content": "出郭上崔嵬，山川亦壮哉。\n三芝谁采去，五老欲飞来。\n怀古情无尽，思乡首屡回。\n论文一尊酒，天色为吾开。",
        "dynasty": "宋",
        "collection_info": null
    },
    {
        "title": "追和范文正公鄱阳诗 登绮霞亭用碧云轩韵",
        "author": "王十朋",
        "content": "郡亭临大泽，霞障截尘纷。\n有色祇因日，无心元是云。\n沧浪随郭转，欵乃隔江闻。\n文正已仙去，佳名千载芬。",
        "dynasty": "宋",
        "collection_info": null
    },
    {
        "title": "追和范文正公鄱阳诗 降圣节诣天庆观因谒颜鲁公范文正公祠堂用赠御赐名道士韵",
        "author": "王十朋",
        "content": "颜范遥同异代心，琳宫香火道缘深。\n诗家风味今谁在，定访弥明与共吟。",
        "dynasty": "宋",
        "collection_info": null
    },
    {
        "title": "追和范文正公鄱阳诗 观文正像用赠传神道士韵",
        "author": "王十朋",
        "content": "天然形貌写何难，难得灵台上笔端。\n朋党论兴三出日，不知谁作正人看。",
        "dynasty": "宋",
        "collection_info": null
    },
    {
        "title": "追和范文正公鄱阳诗 移竹植郡斋之东用怀庆朔堂韵",
        "author": "王十朋",
        "content": "手移修竹傍墙栽，老眼青青为竹开。\n独坐书斋谁是伴，清风时作故人来。",
        "dynasty": "宋",
        "collection_info": null
    },
    {
        "title": "十月望日同官会饭荐福送酒",
        "author": "王十朋",
        "content": "鄱水同僚总不群，公余相与共论文。\n远公莲社恐无酒，辄效江州王使君。",
        "dynasty": "宋",
        "collection_info": null
    },
    {
        "title": "生日示闻诗闻礼",
        "author": "王十朋",
        "content": "哀哀父母生我劳，生日不见徒悲号。\n今年偶然梦三刀，二千石向鄱阳叨。\n身虽五马已二毛，烹羊击鲜斫蟹螯。\n殷勤为寿劳尔曹，愿尔它年着綵袍。\n二亲无恙年俱高，更与诸孙持寿醪。\n满堂宾客来英豪，会看醉脸如仙桃。",
        "dynasty": "宋",
        "collection_info": null
    },
    {
        "title": "木藴之即席和文字韵诗酬以二绝  其一",
        "author": "王十朋",
        "content": "少年才气已超群，场屋能摛锦绣文。\n糠秕在前真有愧，春风得意岂如君。",
        "dynasty": "宋",
        "collection_info": null
    },
    {
        "title": "木藴之即席和文字韵诗酬以二绝  其二",
        "author": "王十朋",
        "content": "回头遥念荡中羣，把酒欣论坐上文。\n臭味聊将比兄弟，大冯君与小冯君。",
        "dynasty": "宋",
        "collection_info": null
    },
    {
        "title": "观郡守题名再书一绝",
        "author": "王十朋",
        "content": "滥与江湖岳牧群，于中最慕范希文。\n人才相远心相似，均是忧时与爱君。",
        "dynasty": "宋",
        "collection_info": null
    },
    {
        "title": "项服善知县和诗酬以三绝并简林致一教授  其一",
        "author": "王十朋",
        "content": "胆落庭中雁鹜群，宁容摘纸舞微文。\n鄱阳贤令知多少，惟有鄱君与项君。",
        "dynasty": "宋",
        "collection_info": null
    },
    {
        "title": "项服善知县和诗酬以三绝并简林致一教授  其二",
        "author": "王十朋",
        "content": "牧养功成鲜败群，絃歌声裏出诗文。\n只愁桃李春风近，卧辙无由驻令君。",
        "dynasty": "宋",
        "collection_info": null
    },
    {
        "title": "项服善知县和诗酬以三绝并简林致一教授  其三",
        "author": "王十朋",
        "content": "无钱令尹陶彭泽，有道先生郑广文。\n预约它年还故里，共骑白鹿效文君。",
        "dynasty": "宋",
        "collection_info": null
    },
    {
        "title": "题荐福寺莫莫堂",
        "author": "王十朋",
        "content": "休休有室宜归早，莫莫名堂去恨迟。\n禅老相逢应笑我，休休莫莫定何时。",
        "dynasty": "宋",
        "collection_info": null
    },
    {
        "title": "哭冯员仲  其一",
        "author": "王十朋",
        "content": "一代奇男子，哀哉命止斯。\n共天终不忍，蹈海亦何辞。\n下惠已三黜，照邻俄五悲。\n烦言何足辨，公论不容欺。",
        "dynasty": "宋",
        "collection_info": null
    },
    {
        "title": "哭冯员仲  其二",
        "author": "王十朋",
        "content": "身为多才误，朝无一日安。\n宁为独醒鬼，不作附炎官。\n梦断吴江冷，魂归蜀道难。\n郡斋挥老泪，重取近书看。",
        "dynasty": "宋",
        "collection_info": null
    },
    {
        "title": "陆居士挽诗",
        "author": "王十朋",
        "content": "槐市访同舍，麟经推阿戎。\n传家知有子，种德本由公。\n遗训皆新语，多男类陆终。\n佳城在何处，楚尾白云中。",
        "dynasty": "宋",
        "collection_info": null
    },
    {
        "title": "洪帅陈阜卿寄笋",
        "author": "王十朋",
        "content": "均是蓬山逸远官，梦中犹问竹平安。\n箨龙寄我知君意，要使刚肠饱岁寒。",
        "dynasty": "宋",
        "collection_info": null
    },
    {
        "title": "次韵何子应题不欺室",
        "author": "王十朋",
        "content": "公如忧国房玄龄，我如郑公思批鳞。\n隆兴天下同贞观，愿为贤相为良臣。\n我去公来不同日，各展忠怀对宣室。\n江湖邂逅论赤心，更约联翩书史笔。\n坤爻敬义诚君子，可惜作铭人已死。\n八十四字腾光芒，便是千年不欺史。",
        "dynasty": "宋",
        "collection_info": null
    },
    {
        "title": "郡斋对雪",
        "author": "王十朋",
        "content": "平生为雪牵诗兴，今日无诗奈雪何。\n凈几翻书拥炉读，冷斋呵砚带冰磨。\n寒江独钓句思柳，银海光摇人忆坡。\n欲两三杯贺丰岁，却忧疆埸正干戈。",
        "dynasty": "宋",
        "collection_info": null
    },
    {
        "title": "子应和诗再用前韵",
        "author": "王十朋",
        "content": "江东腊雪为谁多，清逼官梅兴动何。\n堂坐玉芝劳想像，句工冰柱老研磨。\n赓酬往事思蓬岛，灾异狂言忤谏坡。\n听取金华新号令，要须白战不持戈。",
        "dynasty": "宋",
        "collection_info": null
    },
    {
        "title": "祠颜范二公",
        "author": "王十朋",
        "content": "鄱江善政九贤人，文正文忠更绝伦。\n桃李旧邦千里爱，丹青遗像两朝臣。\n不同赤土祠刘阮，端胜睢阳庙远巡。\n安得神仙返魂药，九原唤起静边尘。",
        "dynasty": "宋",
        "collection_info": null
    },
    {
        "title": "题何子应金华书院图",
        "author": "王十朋",
        "content": "君不见杜陵野客老更狂，浣花溪上结草堂。\n又不见谪仙世人皆欲杀，匡山读书头如雪。\n二公同时鸣有唐，文章万丈光艷长。\n钧天无人帝呼去，草堂书馆今荒凉。\n太平宰相张居士，外甥似舅金华子。\n胸中万卷杜陵翁，笔下千篇谪仙李。\n向来衣冠拜僞楚，我乃宋臣惟有死。\n何曾着眼痴宰相，况肯低颜骢御史。\n天边卿月落九疑，口诵离骚吊湘水。\n诛茅筑室小东山，天下苍生望公起。\n种梅志欲调商鼎，持斧梦刀聊尔耳。\n公生长安我东嘉，天遣邂逅鄱江涯。\n笔头一语真戏剧，却将铁面拟金华。\n金华自是金闺彦，金口褒扬两朝眷。\n末须归去金华山，行将入侍金华殿。",
        "dynasty": "宋",
        "collection_info": null
    },
    {
        "title": "闰月三白三首  其一",
        "author": "王十朋",
        "content": "闰月生明后，江天未腊时。\n风翻禹门浪，花糁月宫枝。\n照夜皎珠树，秀庭祥玉芝。\n定知年大有，何止麦相宜。",
        "dynasty": "宋",
        "collection_info": null
    },
    {
        "title": "闰月三白三首  其二",
        "author": "王十朋",
        "content": "迎腊雪三白，未春花万株。\n神山森玉府，天象粲台符。\n词吐水流峡，鼎成风击湖。\n鬓边丝可织，四皓盍添吾。",
        "dynasty": "宋",
        "collection_info": null
    },
    {
        "title": "闰月三白三首  其三",
        "author": "王十朋",
        "content": "占尽一阳月，分为六出时。\n韦编照清夜，塞管落南枝。\n献中荆山玉，开成庙柱芝。\n人间瑞已定，过此却非宜。",
        "dynasty": "宋",
        "collection_info": null
    },
    {
        "title": "又和项服善二首  其一",
        "author": "王十朋",
        "content": "风云频惨淡，草木屡苍颜。\n诗裏报琼玖，宫中归玉环。\n帝庭侯帛至，佛殿宝珠还。\n更有人清白，鄱阳似鲁山。",
        "dynasty": "宋",
        "collection_info": null
    },
    {
        "title": "又和项服善二首  其二",
        "author": "王十朋",
        "content": "梅蕊开仍落，同云合末离。\n添为五大老，真是四无私。\n天女来成粲，冰蚕老欲丝。\n梨花一枝雨，冷艷可能欺。",
        "dynasty": "宋",
        "collection_info": null
    },
    {
        "title": "又用时字韵",
        "author": "王十朋",
        "content": "黄竹成章日，阳春众和时。\n玉阶谈战陈，琼燕赐花枝。\n陶径还飞絮，商山欠采芝。\n西畴农事及，归去正吾宜。",
        "dynasty": "宋",
        "collection_info": null
    },
    {
        "title": "和洪景卢用三白韵作四白诗  其一",
        "author": "王十朋",
        "content": "大似佛世界，端如玉烛时。\n穆家兄弟味，杨氏子孙枝。\n鄞海明瑶柱，鄱亭望秀芝。\n祁寒繇政拙，去倍二诚宜。",
        "dynasty": "宋",
        "collection_info": null
    },
    {
        "title": "和洪景卢用三白韵作四白诗  其二",
        "author": "王十朋",
        "content": "楚士照千乘，韩梨夸数株。\n舜门纷执玉，尧岳衒分符。\n宝结文房友，鑑明狂客湖。\n郊圻正多垒，兵会忆夷吾。",
        "dynasty": "宋",
        "collection_info": null
    },
    {
        "title": "腊尽日又雪洪復作五白诗再和  其一",
        "author": "王十朋",
        "content": "天地俱同数，嘉平欲尽时。\n柳飘彭泽絮，松压大夫枝。\n越绝山飞洩，文登石产芝。\n滥骑为郡马，深愿谷相宜。",
        "dynasty": "宋",
        "collection_info": null
    },
    {
        "title": "腊尽日又雪洪復作五白诗再和  其二",
        "author": "王十朋",
        "content": "日掩云间色，榆栽天上株。\n芳联仙桂籍，穷送旧桃符。\n远岫明庐阜，澄江接带湖。\n宣麻开晋国，入蔡忆金吾。",
        "dynasty": "宋",
        "collection_info": null
    },
    {
        "title": "次韵何子应得宣城笔",
        "author": "王十朋",
        "content": "金华手握管城子，端类睢阳太守鬚。\n鬚笔有神人不识，怒时真可气吞胡。",
        "dynasty": "宋",
        "collection_info": null
    },
    {
        "title": "闻捷报用何韵",
        "author": "王十朋",
        "content": "淮甸流离唐赤子，将军奇特魏黄鬚。\n愿将银管书忠谊，粪土东京赵与胡。",
        "dynasty": "宋",
        "collection_info": null
    },
    {
        "title": "不欺室三字参政张公书也笔力劲健如端人正士俨然人望而敬之因成古诗八韵",
        "author": "王十朋",
        "content": "云山老人国大老，历代遗编饫探讨。\n余事游神翰墨间，乘兴濡毫快挥扫。\n严霜烈日如鲁公，抉石奔泉陋徐浩。\n国朝君谟书第一，大字劣于行与草。\n云山心画无不长，笔力纵时书更好。\n我来求字盖求人，不为有官缘有道。\n紫岩之铭云山笔，不欺室中双至宝。\n玉箫峯下梅花溪，愿学云山归去早。",
        "dynasty": "宋",
        "collection_info": null
    },
    {
        "title": "出郊遇雪",
        "author": "王十朋",
        "content": "小队出郊聊习战，朔风吹雪似催诗。\n皇天有意诛骄虏，正类元戎破蔡时。",
        "dynasty": "宋",
        "collection_info": null
    },
    {
        "title": "何子应以蜀中文房四宝分赠洪景卢王嘉叟某与焉因成一绝",
        "author": "王十朋",
        "content": "江左风流属宪台，笔端妙语出琼瑰。\n滥居益友三人列，误辱文房四宝来。",
        "dynasty": "宋",
        "collection_info": null
    },
    {
        "title": "送翁东叟教授  其一",
        "author": "王十朋",
        "content": "鄱阳江上五见雪，鄱江楼上风栗烈。\n广文先生不畏冷，弭棹登楼兴清绝。\n笔端妙语出离骚，酒后刚肠吐名节。\n芝堂假守老乡人，明日仙舟那忍别。",
        "dynasty": "宋",
        "collection_info": null
    },
    {
        "title": "送翁东叟教授  其二",
        "author": "王十朋",
        "content": "三十年间旧友生，眼青头白见交情。\n官于湖北况尤冷，诗不江西语自清。\n行李少留吴芮国，梦魂先到谢公城。\n扁舟便合相随去，薄有田园正可耕。",
        "dynasty": "宋",
        "collection_info": null
    },
    {
        "title": "和宝印叔见寄  其一",
        "author": "王十朋",
        "content": "官舍萧条怯莫冬，衰颜得酒晕生红。\n遥思兰若堂中老，非柏非松自耐风。",
        "dynasty": "宋",
        "collection_info": null
    },
    {
        "title": "和宝印叔见寄  其二",
        "author": "王十朋",
        "content": "滥乘五马二毛侵，雪满鄱江坐拥衾。\n二叔年高兄弟远，归期当不待秋砧。",
        "dynasty": "宋",
        "collection_info": null
    },
    {
        "title": "用韵寄二弟  其一",
        "author": "王十朋",
        "content": "六月离家忽莫冬，郡斋清夜拥炉红。\n细看庆朔堂前雪，正似梅花溪上风。",
        "dynasty": "宋",
        "collection_info": null
    },
    {
        "title": "用韵寄二弟  其二",
        "author": "王十朋",
        "content": "甚矣今年老见侵，玉芝堂冷敝衣衾。\n梦魂夜夜寻兄弟，率饮亭前坐石砧。",
        "dynasty": "宋",
        "collection_info": null
    },
    {
        "title": "送蔡倅",
        "author": "王十朋",
        "content": "白首论文得蔡侯，江东尊酒半年游。\n龙头家世高千佛，骥足声名重一州。\n方喜同僚吴芮国，不堪回首仲宣楼。\n送君撩我思乡意，薄有田园归去休。",
        "dynasty": "宋",
        "collection_info": null
    },
    {
        "title": "齿落",
        "author": "王十朋",
        "content": "五十行将四，浮生已向残。\n齿疏方咄柳，牙落遽惊韩。\n犹讶年初龀，翻疑颊未丹。\n定知从此去，梨栗怯堆盘。",
        "dynasty": "宋",
        "collection_info": null
    },
    {
        "title": "次韵李怀安赠何宪五绝  其一",
        "author": "王十朋",
        "content": "元老登朝首剡章，危言凛凛动明光。\n掉头却向江湖去，不肯伊优上北堂。",
        "dynasty": "宋",
        "collection_info": null
    },
    {
        "title": "次韵李怀安赠何宪五绝  其二",
        "author": "王十朋",
        "content": "伊洛横渠造道深，谁传衣钵见贞心。\n儒宗頼有金华子，后学宁忧不嗣音。",
        "dynasty": "宋",
        "collection_info": null
    },
    {
        "title": "次韵李怀安赠何宪五绝  其三",
        "author": "王十朋",
        "content": "梦魂闻说到无何，曾共神官壮者哦。\n妙墨雄文满天下，士衡应亦患才多。",
        "dynasty": "宋",
        "collection_info": null
    },
    {
        "title": "次韵李怀安赠何宪五绝  其四",
        "author": "王十朋",
        "content": "炙手权门尽好官，云山高卧老江干。\n相期晚景全名节，富贵何须着眼看。",
        "dynasty": "宋",
        "collection_info": null
    },
    {
        "title": "次韵李怀安赠何宪五绝  其五",
        "author": "王十朋",
        "content": "元白诗筒数往还，小生阁笔媿言艰。\n异时应起鄱江念，公在金华我雁山。",
        "dynasty": "宋",
        "collection_info": null
    },
    {
        "title": "李怀安拥麾入蜀道出鄱江见赠二诗依韵奉酬  其一",
        "author": "王十朋",
        "content": "不肯随群慕鹤轩，慨然丹陛吐危言。\n坐看蜀道平如地，可见忠臣勇似尊。\n驷马桥边驱弩矢，杜鹃声裏拥旗旛。\n要须入境询风俗，首访严遵李仲元。",
        "dynasty": "宋",
        "collection_info": null
    },
    {
        "title": "李怀安拥麾入蜀道出鄱江见赠二诗依韵奉酬  其二",
        "author": "王十朋",
        "content": "一麾出守楚东城，邂逅论交媿孔程。\n元礼仙舟行色好，子猷雪棹去心轻。\n虎符稔服君家世，雁荡行逃我姓名。\n酒盏诗篇话时事，江湖何日更寻盟。",
        "dynasty": "宋",
        "collection_info": null
    },
    {
        "title": "国娘生日",
        "author": "王十朋",
        "content": "往岁王司业，初生嫡女孙。\n命名聊志喜，曰国不忘恩。\n日在元正次，身居辈行尊。\n愿如班与孟，贤淑振吾门。",
        "dynasty": "宋",
        "collection_info": null
    },
    {
        "title": "陈阜卿书云闻诗筒甚盛可使流传江西否戏用竹萌韵以寄",
        "author": "王十朋",
        "content": "江西大帅本仙官，余事篇章过定安。\n欲遣诗筒寄诗伯，恐嫌白俗孟郊寒。",
        "dynasty": "宋",
        "collection_info": null
    },
    {
        "title": "次何宪韵",
        "author": "王十朋",
        "content": "毛颖神明更好鬚，飞腾入月跨蟾蜍。\n谁将银管为封邑，端为金华妙简书。\n凤翥龙蟠文未称，日光玉洁字还疏。\n何如今代何平叔，笔阵词源总莫如。",
        "dynasty": "宋",
        "collection_info": null
    },
    {
        "title": "金华先生有奇石名碧远携来自蜀陈洪州以诗觅之金华辍所嗜以赠亦一段奇事也予家雁荡群峯错峙皆几案间物因和二公诗颇起乡思寓意断章",
        "author": "王十朋",
        "content": "二公心古貌清癯，趣在林泉世味疏。\n寸碧来从锦江远，九疑分向锡山居。\n山中丘壑奴金谷，笔下波澜陋石渠。\n我有千峯藏雁荡，擎天一柱插空虚。",
        "dynasty": "宋",
        "collection_info": null
    },
    {
        "title": "嘉叟宗丞得郡喜成一绝",
        "author": "王十朋",
        "content": "邸报初闻见姓名，甘棠家世旧专城。\n伯鱼诗礼趋庭处，五马旌旗夹道迎。",
        "dynasty": "宋",
        "collection_info": null
    },
    {
        "title": "人日雨次何宪韵",
        "author": "王十朋",
        "content": "元正作佳天，涉七弄春气。\n好雨亦知时，绿波行何济。\n新诗如蜀州，句有梅柳味。\n七升年定丰，一石公当醉。",
        "dynasty": "宋",
        "collection_info": null
    },
    {
        "title": "子应赠蜀中石刻十卷诗以谢之",
        "author": "王十朋",
        "content": "金华石刻满西州，不惜明珠辄暗投。\n诗泣鬼神追雅颂，义深君父妙春秋。\n随身连轸崔评事，挿架悬籤李邺侯。\n扫室焚香读终卷，光芒万丈照螺洲。",
        "dynasty": "宋",
        "collection_info": null
    },
    {
        "title": "次韵嘉叟读和韩诗",
        "author": "王十朋",
        "content": "孔孟久不作，况雄莫能和。\n韩公生有唐，力欲拯颓挫。\n文兴八代衰，学捄诸子过。\n佛老蔓中华，微公衽其左。\n余事以诗鸣，语险鬼胆破。\n汗澜高驾天，捷敏剧飞笴。\n骑龙归帝旁，玉日人间堕。\n汗流籍湜辈，圭璧分半箇。\n柳和词拟骚，郊联语成些。\n咸知太山仰，谁继北窗卧。\n我本虀盐生，久供笔砚课。\n幽香摘天葩，光艷拾珠唾。\n后公三百年，杖屦无从荷。\n世无六一翁，孰知珍古货。\n巴词拟阳春，僭窃罪宜坐。\n神交有吾宗，涉世同坎轲。\n学继青箱玉，诗高碧纱播。\n勉令添和篇，才薄知何奈。\n谬同赤效白，深媿愈知贺。\n世事置勿论，蚊睫虫容么。",
        "dynasty": "宋",
        "collection_info": null
    },
    {
        "title": "元夕次何宪韵  其一",
        "author": "王十朋",
        "content": "火树银花遍九衢，天移星斗下空虚。\n心忧机妇寒窗士，诗句分明似谏书。",
        "dynasty": "宋",
        "collection_info": null
    },
    {
        "title": "元夕次何宪韵  其二",
        "author": "王十朋",
        "content": "鄱阳灯火类残星，风雨那堪更满城。\n为郡何如在家好，长檠不似短檠明。",
        "dynasty": "宋",
        "collection_info": null
    },
    {
        "title": "送何宪行部趣其早还",
        "author": "王十朋",
        "content": "九郡饥民望使轺，阳春有脚不辞遥。\n更须速返鄱君国，莫遣诗筒久寂寥。",
        "dynasty": "宋",
        "collection_info": null
    },
    {
        "title": "种金沙花戏呈景卢",
        "author": "王十朋",
        "content": "春光骀荡楚天涯，李白桃红次第花。\n未向名园看铁树，聊于郡圃种金沙。",
        "dynasty": "宋",
        "collection_info": null
    },
    {
        "title": "郡圃栽花",
        "author": "王十朋",
        "content": "公余吏隠不相赊，杖屦园林赏物华。\n五柳宅边谁种柳，百花楼畔谩栽花。\n池塘有梦吟春草，屏障无心恋绮霞。\n来岁游人应话我，雁山深处老桑麻。",
        "dynasty": "宋",
        "collection_info": null
    },
    {
        "title": "二月朔日同嘉叟藴之访景卢别墅用郡圃栽花韵即席唱和  其一",
        "author": "王十朋",
        "content": "鄱水芝山四望赊，雨余风物陪光华。\n名园种果仍修果，妙手栽花似判花。\n行见晋公开绿野，聊从子美酌流霞。\n坐间宾主皆人杰，我质如蓬頼倚麻。",
        "dynasty": "宋",
        "collection_info": null
    },
    {
        "title": "二月朔日同嘉叟藴之访景卢别墅用郡圃栽花韵即席唱和  其二",
        "author": "王十朋",
        "content": "野处名园境界赊，夷坚博物似张华。\n参天先种柳州柳，照眼兼看花县花。\n即席赋诗袍夺锦，论文对酒脸生霞。\n自惭衰病陪行乐，策杖登城脚欲麻。",
        "dynasty": "宋",
        "collection_info": null
    },
    {
        "title": "还舍復用前韵以寄",
        "author": "王十朋",
        "content": "负郭园林路不赊，杖藜徐步赏韶华。\n芹宫地近分流水，芝岭风高送落花。\n檐外梨枝春带雨，城头桃树晚蒸霞。\n行看共掌丝纶美，宁復丘中咏有麻。",
        "dynasty": "宋",
        "collection_info": null
    },
    {
        "title": "景卢嘉叟各和诗五首復用前韵",
        "author": "王十朋",
        "content": "草堂相去不多赊，雨后登临唤革华。\n心喜渊明尊有酒，眼惊太白笔生花。\n来看四泽满时水，归见九光披处霞。\n得两使君诗十首，郡斋传写费川麻。",
        "dynasty": "宋",
        "collection_info": null
    },
    {
        "title": "用韵怀何卿",
        "author": "王十朋",
        "content": "送别鄱江日未赊，诗人相问忆金华。\n乌衣巷口见归燕，万里桥西思浣花。\n持节要先苏赤子，摄身未用踏苍霞。\n行将归侍玉皇案，不比少陵鞋用麻。",
        "dynasty": "宋",
        "collection_info": null
    },
    {
        "title": "嘉叟和诗至七篇有何时五亩成归计来作邻翁伴艺麻之句某乡心方切復用韵",
        "author": "王十朋",
        "content": "学继初寮事业赊，闭门宁悔读南华。\n符分兴化日烘荔，室寓维摩天雨花。\n故里君应怀北岳，归心我已到飞霞。\n休休莫莫宜闲处，耕有添丁妇织麻。",
        "dynasty": "宋",
        "collection_info": null
    },
    {
        "title": "州宅十二咏 平政堂",
        "author": "王十朋",
        "content": "恺悌周君子，循良汉守臣。\n如今坐堂上，端是政平人。",
        "dynasty": "宋",
        "collection_info": null
    },
    {
        "title": "州宅十二咏 玉芝堂",
        "author": "王十朋",
        "content": "不是因三秀，名堂意自深。\n要居森戟地，毋忘采芝心。",
        "dynasty": "宋",
        "collection_info": null
    },
    {
        "title": "州宅十二咏 庆朔堂",
        "author": "王十朋",
        "content": "昔日栽花者，官移花未开。\n旧花今岂在，犹说范公栽。",
        "dynasty": "宋",
        "collection_info": null
    },
    {
        "title": "州宅十二咏 退思轩",
        "author": "王十朋",
        "content": "会得名轩意，公余坐片时。\n退思何及矣，未退早须思。",
        "dynasty": "宋",
        "collection_info": null
    },
    {
        "title": "州宅十二咏 九贤堂",
        "author": "王十朋",
        "content": "犹起才难叹，同时九乱臣。\n鄱阳千载守，贤岂许多人。",
        "dynasty": "宋",
        "collection_info": null
    },
    {
        "title": "州宅十二咏 四贤堂",
        "author": "王十朋",
        "content": "谁品鄱阳守，四人贤不知。\n如何尧舜世，能使野无遗。",
        "dynasty": "宋",
        "collection_info": null
    },
    {
        "title": "州宅十二咏 四望亭",
        "author": "王十朋",
        "content": "有泽宜观水，无檐不见山。\n鄱君千里国，俯仰一亭间。",
        "dynasty": "宋",
        "collection_info": null
    },
    {
        "title": "州宅十二咏 绮霞亭",
        "author": "王十朋",
        "content": "孤鹜同飞处，澄江共赋时。\n晚来亭上看，真是谢公诗。",
        "dynasty": "宋",
        "collection_info": null
    },
    {
        "title": "州宅十二咏 清香亭",
        "author": "王十朋",
        "content": "高架添风韵，芳醪共姓名。\n苏州凝燕寝，疑是此香清。",
        "dynasty": "宋",
        "collection_info": null
    },
    {
        "title": "州宅十二咏 百花楼",
        "author": "王十朋",
        "content": "昔日风流守，公余种百花。\n春风不检点，红紫落谁家。",
        "dynasty": "宋",
        "collection_info": null
    },
    {
        "title": "州宅十二咏 鄱江楼",
        "author": "王十朋",
        "content": "郭外山横阁，江边水照楼。\n粗官无暇日，何以得消忧。",
        "dynasty": "宋",
        "collection_info": null
    },
    {
        "title": "州宅十二咏 蜀锦亭",
        "author": "王十朋",
        "content": "亭废名犹在，春来花自芳。\n犹余蜀中锦，爱惜比甘棠。",
        "dynasty": "宋",
        "collection_info": null
    },
    {
        "title": "州宅十二咏 景卢赠人面竹杖",
        "author": "王十朋",
        "content": "奔走方嗟力不任，得公一杖直千金。\n竹能有面如人面，人亦虚心似竹心。\n渡水只愁龙欲化，入山应与凤联吟。\n翰林虞部相酬赠，同舍交情復见今。",
        "dynasty": "宋",
        "collection_info": null
    },
    {
        "title": "乡人项服善宰鄱阳有政声人惜其去用郡圃栽花韵作诗数篇叙别遂和以送之  其一",
        "author": "王十朋",
        "content": "七岁名师世胄赊，云孙行实副文华。\n仁心驯及鲁恭雉，和气种成潘岳花。\n清白见知鄱水月，高明相照楚天霞。\n送君撩我思乡意，遥想吾庐日长麻。",
        "dynasty": "宋",
        "collection_info": null
    },
    {
        "title": "乡人项服善宰鄱阳有政声人惜其去用郡圃栽花韵作诗数篇叙别遂和以送之  其二",
        "author": "王十朋",
        "content": "鄱江同事半年赊，直谅何人似去华。\n吏报圜扉多鞠草，民歌枯木再生花。\n暂留萧寺行逢雨，剩作新诗语带霞。\n褒德自应侯卓茂，清朝知己况如麻。",
        "dynasty": "宋",
        "collection_info": null
    },
    {
        "title": "乡人项服善宰鄱阳有政声人惜其去用郡圃栽花韵作诗数篇叙别遂和以送之  其三",
        "author": "王十朋",
        "content": "江东回首莫云赊，寒食令人感岁华。\n皎皎丹心惟望日，星星短髮不簪花。\n书传何处山名雁，酒忆吾乡水似霞。\n故旧相逢如问我，为言多病服天麻。",
        "dynasty": "宋",
        "collection_info": null
    },
    {
        "title": "乡人项服善宰鄱阳有政声人惜其去用郡圃栽花韵作诗数篇叙别遂和以送之  其四",
        "author": "王十朋",
        "content": "公真有德如元令，我媿无才似李华。\n话别芝堂倾竹叶，送行鄱水涨桃花。\n眼看三匝乌逢月，心羡齐飞鹜趁霞。\n它日相期访刘阮，分桃采药饮胡麻。",
        "dynasty": "宋",
        "collection_info": null
    },
    {
        "title": "予向年少不自量因读韩诗辄和数篇未尝敢出以示人盖二十年矣近因嘉叟见之不能自掩且赠以长篇蒙景卢继和用韵以谢",
        "author": "王十朋",
        "content": "少小思尚奇，熏风琴欲和。\n规模与时背，场屋屡摧挫。\n大道窥五原，高论读二过。\n神游京城南，思渺蒸水左。\n竹看金影碎，菊撷霜风破。\n论文摩巨刃，荐士躬彊笴。\n萧兰发秋怀，木雁吟齿堕。\n飞飞双鸟鸣，不数鹂两箇。\n幽幽十琴操，可仆兰台些。\n光余万丈长，照我一床卧。\n未终三百篇，正坐短檠课。\n不敢示友朋，惧遭泥滓唾。\n文章吉太守，臭味夙相荷。\n索我旧诗案，赠以千金货。\n郡斋哦好句，艷艷月照坐。\n端如陈琳檄，快读痊轗轲。\n滥把江湖麾，谬声惭日播。\n祈寒兼苦雨，怨嗟吾岂奈。\n窃效衡山祷，因思鑑湖贺。\n鹏鷃各逍遥，溟蓬无巨么。",
        "dynasty": "宋",
        "collection_info": null
    },
    {
        "title": "次韵陈阜卿读洪景卢追和玉板诗  其一",
        "author": "王十朋",
        "content": "风采棱棱御史官，旌麾所至庶民安。\n渭川千畆填匈臆，散作毫端风雨寒。",
        "dynasty": "宋",
        "collection_info": null
    },
    {
        "title": "次韵陈阜卿读洪景卢追和玉板诗  其二",
        "author": "王十朋",
        "content": "前世书鱼化宰官，肺肠元与竹相安。\n侯生韩子相酬赠，诗句惊人魂胆寒。",
        "dynasty": "宋",
        "collection_info": null
    },
    {
        "title": "次韵何宪修途倦游怀鄱阳唱和之乐",
        "author": "王十朋",
        "content": "马上诗成驿使驰，社中犹恨使来迟。\n不堪冀北群空后，况是江东日莫时。\n春半鶑犹懒呼唤，雨多鸠亦厌分离。\n论文尊酒何时共，公说归期我去期。",
        "dynasty": "宋",
        "collection_info": null
    },
    {
        "title": "次韵何宪太平道中书事",
        "author": "王十朋",
        "content": "明刑清诏使，行部近清明。\n况有太平象，想亡愁叹声。\n问民知疾苦，按郡戒将迎。\n更向金陵看，六朝余故城。",
        "dynasty": "宋",
        "collection_info": null
    },
    {
        "title": "次韵何宪题鲁池州通隠堂",
        "author": "王十朋",
        "content": "朝市隠诚好，山林通更嘉。\n出非专为米，去亦不期瓜。\n下惠何妨介，东方未用夸。\n池州知此道，无媿仲连家。",
        "dynasty": "宋",
        "collection_info": null
    },
    {
        "title": "芝山劝农",
        "author": "王十朋",
        "content": "出门非为采灵芝，端为农时不可违。\n我欲劝农农劝我，田园薄有早。",
        "dynasty": "宋",
        "collection_info": null
    },
    {
        "title": "二月十五日祈晴十七日雷雨再作",
        "author": "王十朋",
        "content": "清香一瓣乞晴回，准拟阳光万里开。\n风伯未吹云阵破，雷公又唤雨声来。\n补天石烂畴能炼，陷泞车深不易推。\n谁坐黄堂称太守，深惭无术捄天灾。",
        "dynasty": "宋",
        "collection_info": null
    },
    {
        "title": "喜晴再用前韵",
        "author": "王十朋",
        "content": "天闵斯民意已回，群阴不扫自应开。\n扶桑晓日曈曈出，玉宇清风习习来。\n水绿渔翁声欵乃，月明诗客手敲推。\n秧针刺水麦摇浪，定有丰年无后灾。",
        "dynasty": "宋",
        "collection_info": null
    },
    {
        "title": "数日天气朝阴莫晴復用前韵",
        "author": "王十朋",
        "content": "忍饥面目类颜回，仅得青天半日开。\n且愿催诗无雨至，只宜送月有风来。\n出游偶以文昌霁，待满当为桀溺推。\n曰雨曰旸皆帝力，麦苗无害免书灾。",
        "dynasty": "宋",
        "collection_info": null
    },
    {
        "title": "哭何子应  其一",
        "author": "王十朋",
        "content": "籍甚何夫子，文章擅美名。\n金华传语宝，鄱水主诗盟。\n心印横渠学，相门无尽甥。\n人间一梦觉，卿月堕台城。",
        "dynasty": "宋",
        "collection_info": null
    },
    {
        "title": "哭何子应  其二",
        "author": "王十朋",
        "content": "骯脏宜三黜，飘零到九疑。\n忠膺黄屋眷，音遇紫岩知。\n共理符频绾，明刑节屡持。\n青天万里蜀，无復话归期。",
        "dynasty": "宋",
        "collection_info": null
    },
    {
        "title": "哭何子应  其三",
        "author": "王十朋",
        "content": "公作皇华使，予乘郡守轓。\n江湖吴芮国，襟抱杜陵尊。\n翰墨频挥染，诗文细讨论。\n新编刊未就，楚些已招魂。",
        "dynasty": "宋",
        "collection_info": null
    },
    {
        "title": "同官会饮鄱江楼送谷帘泉二尊戏成小诗",
        "author": "王十朋",
        "content": "闻说楼中会八仙，郡斋分送谷帘泉。\n好将投向鄱江水，共作长鲸吸百川。",
        "dynasty": "宋",
        "collection_info": null
    },
    {
        "title": "名郡之东门曰永平书一绝",
        "author": "王十朋",
        "content": "鄱水新门号永平，永平何止一鄱城。\n愿言广此平天下，黎庶长无愁嘆声。",
        "dynasty": "宋",
        "collection_info": null
    },
    {
        "title": "主簿程同年和永平门诗再赋四绝因以赠别  其一",
        "author": "王十朋",
        "content": "迂儒政事只平平，滥守鄱阳十里城。\n頼有同年更同事，公余时作苦吟声。",
        "dynasty": "宋",
        "collection_info": null
    },
    {
        "title": "主簿程同年和永平门诗再赋四绝因以赠别  其二",
        "author": "王十朋",
        "content": "高唱犹嫌二谢平，偏师能破五言城。\n鄱人口诵新门记，已作雷门振大声。",
        "dynasty": "宋",
        "collection_info": null
    },
    {
        "title": "主簿程同年和永平门诗再赋四绝因以赠别  其三",
        "author": "王十朋",
        "content": "才知端如杜下平，异时何止任专城。\n三年俛首栖榛棘，行作冲霄鸾凤声。",
        "dynasty": "宋",
        "collection_info": null
    },
    {
        "title": "主簿程同年和永平门诗再赋四绝因以赠别  其四",
        "author": "王十朋",
        "content": "春尽湖如镜面平，扁舟送别古鄱城。\n相将我亦为行客，征雁来时好寄声。",
        "dynasty": "宋",
        "collection_info": null
    },
    {
        "title": "送春",
        "author": "王十朋",
        "content": "杨花榆荚满天飞，九十风光别我时。\n鳬鹜成行报公事，簿书中作送春诗。",
        "dynasty": "宋",
        "collection_info": null
    },
    {
        "title": "州院狱空赠知录孙听",
        "author": "王十朋",
        "content": "把麾承乏楚邦东，狱及期年始报空。\n顾我自惭无德政，同僚深喜有于公。",
        "dynasty": "宋",
        "collection_info": null
    },
    {
        "title": "鄱江楼分韵得月字",
        "author": "王十朋",
        "content": "尊酒相逢人二八，年少壮夫予白髮。\n明年何处更登楼，遥望鄱阳江上月。",
        "dynasty": "宋",
        "collection_info": null
    },
    {
        "title": "前端午一日会饮鄱江楼十有六人既分韵赋诗又戏成短篇",
        "author": "王十朋",
        "content": "佳节江楼上，同僚共把杯。\n人如舜才子，名半汉云台。\n诗占城南首，音参古磬枚。\n宜添两学士，相约访蓬莱。",
        "dynasty": "宋",
        "collection_info": null
    },
    {
        "title": "五月二十日闵雨",
        "author": "王十朋",
        "content": "仲夏百谷长，中沐群龙分。\n此邦得何龙，行天莫辞勤。\n愿于呼吸间，山川走风云。\n亟下霈然泽，捄我心如焚。",
        "dynasty": "宋",
        "collection_info": null
    },
    {
        "title": "次韵叶枢密言别",
        "author": "王十朋",
        "content": "流落江湖岁月侵，九重侧席念公深。\n汉庭宽大颁纶綍，楚阁清和幞枕衾。\n大壑巨鱼欣復纵，虚舟积羽可能沉。\n干坤整顿须元老，芝岭柯山未许寻。",
        "dynasty": "宋",
        "collection_info": null
    },
    {
        "title": "洪景卢以郡酿饮客于野处园赋诗见寄次韵",
        "author": "王十朋",
        "content": "老境厌吏事，归心遶丘园。\n日月忽有夏，炎蒸变春温。\n芝堂孰新酿，谁共论文尊。\n缅怀蓬山旧，情好素所敦。\n殷勤十从事，往扫东坡轩。\n深杯滑琉璃，不比田家盆。\n醉吟到高处，舞月成清欢。\n我独坐空斋，静对忘忧萱。\n萱多忧未忘，香清思犹昏。\n怀君不成寐，两处一声猿。",
        "dynasty": "宋",
        "collection_info": null
    },
    {
        "title": "剡纸赠嘉叟以诗为谢次韵",
        "author": "王十朋",
        "content": "仁义知君学子舆，岂惟词赋似相如。\n剡溪百幅敲冰纸，换得临池小草书。",
        "dynasty": "宋",
        "collection_info": null
    },
    {
        "title": "伏日四望亭分韵得月字",
        "author": "王十朋",
        "content": "伏日何处游，危亭阴清樾。\n十客同我登，诗兴浩然发。\n四檐山在眼，奚用更拄笏。\n小饮未成醺，天边见新月。",
        "dynasty": "宋",
        "collection_info": null
    },
    {
        "title": "次韵赵通判喜雨",
        "author": "王十朋",
        "content": "政拙时时费祷求，心忧赤子饿填沟。\n一声霹雳中宵雨，洗出江湖万里秋。",
        "dynasty": "宋",
        "collection_info": null
    },
    {
        "title": "徐孺子亭",
        "author": "王十朋",
        "content": "一室不暇扫，心期扫天下。\n一榻不妄设，所待必贤者。\n南州杰出士，林泉事潇洒。\n闭门谢弓招，道合不吾舍。\n谁云性少通，得一不为寡。\n豫章岂私交，端欲重宗社。\n汉廷无此贤，忍使遗在野。\n交章荐天阙，聘礼备车马。\n高人竟不屈，清风凛华夏。\n寄声郭有道，一木难支厦。\n肯同樊处士，声名祇虚假。\n鷄酒弔知音，韬光老松槚。\n倘令居孔门，行藏似回也。\n江西今仲举，吏事饰儒雅。\n神交千载友，丹青妙摹写。\n作亭古东湖，鳞鳞万椽瓦。\n序嗤滕阁王，词偪长沙贾。\n佳客从公游，湖光莹尊斚。\n孺子真可师，世途何土苴。\n行矣浙东西，鉏犂各归把。",
        "dynasty": "宋",
        "collection_info": null
    },
    {
        "title": "张安国舍人以南陵鄱阳雨旸不同示诗次韵",
        "author": "王十朋",
        "content": "春水平原天可拍，夏日如焚天可拆。\n哀哉农民亦良苦，厌见常旸与常雨。\n去秋鄱阳偶中熟，巨室犹言廪无谷。\n万亩家输数千斛，路旁安得黔敖粥。\n吾君罪己同禹汤，思起傅岩调雨旸。\n暂勤千骑作南伯，要使炎峤无余殃。",
        "dynasty": "宋",
        "collection_info": null
    },
    {
        "title": "又次韵闵雨",
        "author": "王十朋",
        "content": "长夏蚊蝇倦驱拍，忽得缄封手亲拆。\n新诗首及民疾苦，更闵鄱阳境无雨。\n鄱阳假守仁不熟，作郡端如种焦谷。\n匈中剩有愁千斛，阖门百指颜公粥。\n紫微好善嗤弘汤，眉间和气如时旸。\n行归廊庙赞化育，善人宜赏淫人殃。",
        "dynasty": "宋",
        "collection_info": null
    },
    {
        "title": "次韵安国读楚东酬唱集",
        "author": "王十朋",
        "content": "麾把江湖遇列仙，赓酬篇什满鄱川。\n窦家兄弟联珠日，庐阜峯峦夕照天。\n三郡美名俱赫赫，一台遗墨尚鲜鲜。\n紫微妙语题诗后，光艷真能照简编。",
        "dynasty": "宋",
        "collection_info": null
    },
    {
        "title": "安国读酬倡集有平生我亦诗成癖却悔来迟不与编之句今欲编后集得佳作数篇为楚东诗社之光復用前韵",
        "author": "王十朋",
        "content": "六逸中无李谪仙，诗筒忽得旧临川。\n枝芳又类燕山桂，马立欣瞻刺史天。\n公似虞臣宜作牧，我惭鼠技滥烹鲜。\n新诗不减颜公咏，贵若山王定不编。",
        "dynasty": "宋",
        "collection_info": null
    },
    {
        "title": "次韵安国读荐福壁间何卿二诗怅然有感",
        "author": "王十朋",
        "content": "金华遽作鬼中仙，嘆息真同子在川。\n何逊诗犹在东阁，杜陵家不上青天。\n忠随奏疏留丹阙，字落禅房照碧鲜。\n客过楚东吟楚些，唱酬新集定须编。",
        "dynasty": "宋",
        "collection_info": null
    },
    {
        "title": "五月二十五日饯安国舍人于荐福洪右史王宗丞来会坐间用前韵",
        "author": "王十朋",
        "content": "尊酒相逢半八仙，鬓丝我类杜樊川。\n江东渭北四方客，楚尾吴头五月天。\n莲社滥陪陶令饮，兵厨聊击陆生鲜。\n待将红药翻阶句，别作鄱阳一集编。",
        "dynasty": "宋",
        "collection_info": null
    },
    {
        "title": "再用韵送安国",
        "author": "王十朋",
        "content": "辟谷留侯早得仙，庆钟苗裔福如川。\n少年为佛魁千佛，今日生天作二天。\n西掖代言词俊逸，东湖题壁墨澄鲜。\n此行定有诗千首，莫惜因风寄数编。",
        "dynasty": "宋",
        "collection_info": null
    },
    {
        "title": "易芝山五老亭名曰五峯安国书之因成短篇",
        "author": "王十朋",
        "content": "三秀呈祥处，危亭压众坡。\n眼惊庐阜近，峯类夏云多。\n乔岳神咸会，苍穹顶共摩。\n紫微新铁画，辉映楚江波。",
        "dynasty": "宋",
        "collection_info": null
    },
    {
        "title": "次韵安国题余干赵公子养正堂堂张魏公所名也并为作铭",
        "author": "王十朋",
        "content": "去岁西来路偶同，一言不肯话飘蓬。\n铭成养正首示我，室坐不欺深念公。\n大盗欲缠遥拱北，群言交乱卒居东。\n可怜未战身先死，贯日精忠化白虹。",
        "dynasty": "宋",
        "collection_info": null
    },
    {
        "title": "次韵安国题清音堂",
        "author": "王十朋",
        "content": "堂上清音乐奏仙，洲如孤屿媚中川。\n余干遥服三苗国，陆羽高飞百越天。\n风过琵琶声不断，水来云锦色长鲜。\n留题重遇张公子，又入诗中第一编。",
        "dynasty": "宋",
        "collection_info": null
    },
    {
        "title": "郡斋旧有假山暇日命工葺之取石之嵌者繂置山顶汲水筩竹引而激之自顶而下有悬崖飞瀑之状予既以萧洒名斋因镌二字于石戏成古风",
        "author": "王十朋",
        "content": "山从何来石无根，水从何来山无源。\n忽然幻出如自然，群峯崒嵂声潺湲。\n石工貌愚性机巧，两手顷刻成陶甄。\n坐移野景到城郭，解使平地生林泉。\n香炉瀑布名天下，雁荡龙湫更萧洒。\n名山不见典刑存，得趣何须论真假。\n君不见晋公元勋兼盛德，绿野堂前罗涧石。\n又不见行行正直韩退之，汲井埋盆成小池。\n二公匈中有佳致，涧石盆池聊自戏。\n世间万事皆戏耳，何止兹山与兹水。",
        "dynasty": "宋",
        "collection_info": null
    },
    {
        "title": "予自饶易夔以七月九日行饶人遮道挽留易轿由间道而去提点何德献相追不及以诗见寄云断桥截镫亦堪怜始信林间别有天微见兵机第一义朱轓暂席广文氊因次其韵",
        "author": "王十朋",
        "content": "误辱鄱阳士庶怜，闭门不许出朝天。\n间行虽乏相如璧，得句全胜子敬氊。",
        "dynasty": "宋",
        "collection_info": null
    },
    {
        "title": "同官酌别",
        "author": "王十朋",
        "content": "无德于民愧寇恂，断桥留我荷鄱人。\n同僚送别四十里，满酌不辞三数巡。",
        "dynasty": "宋",
        "collection_info": null
    },
    {
        "title": "途中寄何德献",
        "author": "王十朋",
        "content": "邂逅江湖两白头，公方东驾我西游。\n韩张呼酒情虽重，孔李通家好未修。\n庆朔诗高魏提点，秋香赋愧范饶州。\n驿筒从此相来往，别后何妨却倡酬。",
        "dynasty": "宋",
        "collection_info": null
    },
    {
        "title": "宿何山孙氏竹轩观张安国题壁因用其韵",
        "author": "王十朋",
        "content": "往来真箇及瓜期，见竹还思种竹时。\n今日赋诗添旧集，明朝不是楚东诗。",
        "dynasty": "宋",
        "collection_info": null
    },
    {
        "title": "望庐山怀鄱阳同官",
        "author": "王十朋",
        "content": "五峯亭上同登日，遥望庐山在杳冥。\n今日庐山真满眼，回头却望五峯亭。",
        "dynasty": "宋",
        "collection_info": null
    },
    {
        "title": "梦观八阵图",
        "author": "王十朋",
        "content": "易任夔子国，身犹在重湖。\n梦魂辄先往，临江观阵图。\n奇才盖三国，壮志吞两都。\n惜哉功不遂，英雄为欷歔。\n胡为恍惚间，微茫见规模。\n清时耻谈兵，武侯其戏予。",
        "dynasty": "宋",
        "collection_info": null
    },
    {
        "title": "读喻叔奇送行六诗",
        "author": "王十朋",
        "content": "鄱阳同事九十日，尊酒相呼恨不多。\n送别六诗诗似杜，绝胜刘子竹枝歌。",
        "dynasty": "宋",
        "collection_info": null
    },
    {
        "title": "都昌道中望庐山思故乡",
        "author": "王十朋",
        "content": "肩舆终日在山间，忽见庐山忆雁山。\n我亦无心入莲社，愿随征雁及秋还。",
        "dynasty": "宋",
        "collection_info": null
    },
    {
        "title": "过五柳湾",
        "author": "王十朋",
        "content": "出守江湖日念还，又扶衰病入巴山。\n不能早作归田计，愧过渊明五柳湾。",
        "dynasty": "宋",
        "collection_info": null
    },
    {
        "title": "宿栖真寺",
        "author": "王十朋",
        "content": "林间古剎号栖真，高躅难寻晋宋人。\n我正迷途倦奔走，何繇来向此栖身。",
        "dynasty": "宋",
        "collection_info": null
    },
    {
        "title": "怀鄱阳士民",
        "author": "王十朋",
        "content": "来去鄱阳各有因，却疑行止亦由人。\n此心可鉴惟天日，公论难欺有士民。",
        "dynasty": "宋",
        "collection_info": null
    },
    {
        "title": "观渊明画像",
        "author": "王十朋",
        "content": "萧洒风姿太绝尘，寓形宇内任天真。\n絃歌只用八十日，便作田园归去人。",
        "dynasty": "宋",
        "collection_info": null
    },
    {
        "title": "题翠轩",
        "author": "王十朋",
        "content": "渊明旧隠名栖真，中有栖真闲道人。\n庐山咫尺脚不到，开轩种竹清且新。\n我到山中越三宿，似与道人缘分熟。\n皇恩若许归故乡，拭眼重来看修竹。",
        "dynasty": "宋",
        "collection_info": null
    },
    {
        "title": "寓栖真四宿时二儿寓上庠未知去留又祠命未下颇以为怀",
        "author": "王十朋",
        "content": "白帝知何处，黄山且少留。\n心惭陶靖节，政愧范饶州。\n桑下越三宿，江边将半秋。\n家书及祠命，何日解吾忧。",
        "dynasty": "宋",
        "collection_info": null
    },
    {
        "title": "望大孤山",
        "author": "王十朋",
        "content": "鄱阳古渡留遗冢，湖口烟鬟露淡粧。\n九女何由从童子，两姑那肯嫁彭郎。",
        "dynasty": "宋",
        "collection_info": null
    },
    {
        "title": "题湖口驿",
        "author": "王十朋",
        "content": "芦花洲渚江人邦，我来把酒临西窗。\n五祖六祖山照眼，清流浊流水同江。\n孤山大小各崭绝，钟石上下相舂撞。\n千帆出没烟雨裏，何如鸥鹭飞双双。",
        "dynasty": "宋",
        "collection_info": null
    },
    {
        "title": "至江州",
        "author": "王十朋",
        "content": "遥与齐侯会，江人故国存。\n夷吾嗟不见，北望是中原。",
        "dynasty": "宋",
        "collection_info": null
    },
    {
        "title": "和叔奇见寄",
        "author": "王十朋",
        "content": "荔子黄甘岂不香，路经九折叹王阳。\n羡君松竹吟哦处，橘在怀中母在堂。",
        "dynasty": "宋",
        "collection_info": null
    },
    {
        "title": "读赵果州诗",
        "author": "王十朋",
        "content": "眉宇胸襟两不尘，唾成珠玉更清新。\n惜哉不使苏仙见，题品宁先赵德麟。",
        "dynasty": "宋",
        "collection_info": null
    },
    {
        "title": "读王文正遗事",
        "author": "王十朋",
        "content": "太平宰相王文正，盛德真宜有子孙。\n旧国今余几乔木，三槐阴满宋干坤。",
        "dynasty": "宋",
        "collection_info": null
    },
    {
        "title": "题庾楼呈唐守立夫",
        "author": "王十朋",
        "content": "遥望香炉气欲烟，坐观湓浦浪舂天。\n山川满目古今迹，云水千帆名利船。\n万点白鸥家浩渺，一声赤壁酹婵娟。\n诗篇细读张耘叟，倚遍阑干思黯然。",
        "dynasty": "宋",
        "collection_info": null
    },
    {
        "title": "宿太平兴国宫  其一",
        "author": "王十朋",
        "content": "此来端不为行春，欲向庐山访隠沦。\n圣主如容食祠禄，愿为主管太平人。",
        "dynasty": "宋",
        "collection_info": null
    },
    {
        "title": "宿太平兴国宫  其二",
        "author": "王十朋",
        "content": "九天使者号真王，圣治峯前古道场。\n五百年间圣君出，太平治效过明皇。",
        "dynasty": "宋",
        "collection_info": null
    },
    {
        "title": "宿东林赠然老",
        "author": "王十朋",
        "content": "儒服方袍两秃翁，两家元是一家风。\n归田我欲效元亮，结社师真如远公。\n雁荡此生看未足，虎溪一笑偶然同。\n清风明月处处共，宁间江西与浙东。",
        "dynasty": "宋",
        "collection_info": null
    },
    {
        "title": "白公草堂",
        "author": "王十朋",
        "content": "庐阜双林寺，炉峯几瓣香。\n日烘烟袅紫，敬为白公堂。",
        "dynasty": "宋",
        "collection_info": null
    },
    {
        "title": "莲社",
        "author": "王十朋",
        "content": "渊明修静不谈禅，孔老门中各自贤。\n送别虎溪三笑后，白莲流水两凄然。",
        "dynasty": "宋",
        "collection_info": null
    },
    {
        "title": "题东林聪明泉",
        "author": "王十朋",
        "content": "远公白莲社，旁有聪明泉。\n饮此谁聪明，社中十八贤。\n尧舜不曾饮，聪明本诸天。\n我辈虽饮之，聪明不加前。\n为爱此水清，一酌涤尘缘。\n却恐愚此水，愚名自今传。",
        "dynasty": "宋",
        "collection_info": null
    },
    {
        "title": "游圆通",
        "author": "王十朋",
        "content": "夹径森森鬰老松，烟霞深处忽闻钟。\n虎溪水隔侯溪水，马耳峯联石耳峯。\n遗像人犹思后主，开山僧不畏先锋。\n明朝杖屦山南去，喷沫飞流看玉龙。",
        "dynasty": "宋",
        "collection_info": null
    },
    {
        "title": "赠讷老",
        "author": "王十朋",
        "content": "路入侯溪无故侯，梵王祠宇占清幽。\n语言文字真吾病，喜共维摩大士游。",
        "dynasty": "宋",
        "collection_info": null
    },
    {
        "title": "题至乐亭  其一",
        "author": "王十朋",
        "content": "双阁壮缁林，一亭余古屋。\n庭垂祖师柏，风动禅房竹。\n山禽语昼寂，岩花吐秋馥。\n此乐本来无，行人慕幽独。",
        "dynasty": "宋",
        "collection_info": null
    },
    {
        "title": "题至乐亭  其二",
        "author": "王十朋",
        "content": "石散山形在，池干水意存。\n游心山水外，至乐不容言。",
        "dynasty": "宋",
        "collection_info": null
    },
    {
        "title": "胜书记蜀僧也和予游玄通一诗用赠讷老韵酬",
        "author": "王十朋",
        "content": "未向夔门访武侯，禅房杖屦谩通幽。\n题诗况有诗僧和，深喜庐山得胜游。",
        "dynasty": "宋",
        "collection_info": null
    },
    {
        "title": "次韵唐立夫以日者命状见寄",
        "author": "王十朋",
        "content": "天下名山欲徧看，未能高卧愧陈抟。\n山人误说潜夫命，只慕冥鸿不慕官。",
        "dynasty": "宋",
        "collection_info": null
    },
    {
        "title": "赵果州致羊酒走笔戏酬",
        "author": "王十朋",
        "content": "十日庐山游，蔬肠作雷鸣。\n对食有长铗，论文无曲生。\n清浄似斋戒，迟留欲修行。\n翩翩佳公子，怜我厌藜羹。\n鱼酒致远意，诗篇慰西征。\n姜新微带糟，鲊美香流罂。\n今宵羊踏园，魂梦定须惊。\n回首白莲社，姑作陶渊明。",
        "dynasty": "宋",
        "collection_info": null
    },
    {
        "title": "题讷庵",
        "author": "王十朋",
        "content": "休论摩诘与文殊，试把庵名扣大儒。\n君子于言端欲讷，贤人终日只如愚。\n乐山自昔称仁者，利口由来恶啬夫。\n听法双峯空耸耳，老禅惟要一言无。",
        "dynasty": "宋",
        "collection_info": null
    },
    {
        "title": "题康王观",
        "author": "王十朋",
        "content": "趣在烟霞世味轻，天将庐阜慰西征。\n且须细看康王谷，未用遥寻白帝城。\n星子地分天上宿，谷帘泉占酒中名。\n凌云仙客知多少，肯向风波世路行。",
        "dynasty": "宋",
        "collection_info": null
    },
    {
        "title": "汤泉",
        "author": "王十朋",
        "content": "占得干坤造化炉，地中沸出巧工夫。\n泉犹自作炎凉态，休说众生垢有无。",
        "dynasty": "宋",
        "collection_info": null
    },
    {
        "title": "宿归宗寺",
        "author": "王十朋",
        "content": "好山无数不知名，路入禅林气更清。\n岩石有时开镜面，溪流入夜作鸾声。\n临池墨客余风韵，拭眼高僧避宠荣。\n安得清风生两腋，紫霄峯顶望寰瀛。",
        "dynasty": "宋",
        "collection_info": null
    },
    {
        "title": "简寂观",
        "author": "王十朋",
        "content": "萦迂草径少人行，忽有黄冠洞口迎。\n自笑荒芜陶靖节，更寻简寂陆先生。\n朝真惟有坛前石，流水犹余絃上声。\n欲听金鸡上金阙，紫霄峰际白云横。",
        "dynasty": "宋",
        "collection_info": null
    },
    {
        "title": "游开先寺观香炉瀑布诸峯读李苏二仙诗知庐阜之胜在是记以十韵",
        "author": "王十朋",
        "content": "庐山何处好，胜地有开先。\n瀑水漱寒玉，香炉生紫烟。\n紫霄长近日，黄石不知年。\n雁荡灵湫合，酆城宝剑连。\n龟行似朝斗，鹤唳欲冲天。\n马尾只自洗，牛头奚用穿。\n雄词惟太白，妙句更苏仙。\n寺占星流处，桥飞月出边。\n碑方阅华藏，梦已到栖贤。\n明日游三峡，归心定决然。",
        "dynasty": "宋",
        "collection_info": null
    },
    {
        "title": "游万杉院  其一",
        "author": "王十朋",
        "content": "谁栽沙苑千株柳，争似庐山万本杉。\n如欲岁寒长不改，更栽松栢满幽岩。",
        "dynasty": "宋",
        "collection_info": null
    },
    {
        "title": "游万杉院  其二",
        "author": "王十朋",
        "content": "庐山三百六十所，长有神光照万杉。\n借问山中有何宝，仁宗飞白字非凡。",
        "dynasty": "宋",
        "collection_info": null
    },
    {
        "title": "游万杉院  其三",
        "author": "王十朋",
        "content": "一水遥分瀑布余，万杉深处散明珠。\n不知散却珠多少，能买人间富贵无。",
        "dynasty": "宋",
        "collection_info": null
    },
    {
        "title": "飞桥",
        "author": "王十朋",
        "content": "苏仙诗裏见飞桥，欲看虹霓踏玉腰。\n我到山中虹始见，杨辉有月印青霄。",
        "dynasty": "宋",
        "collection_info": null
    },
    {
        "title": "三峡桥  其一",
        "author": "王十朋",
        "content": "三峡桥边杖屦游，此身疑已到夔州。\n题诗欲比真三峡，深媿词源不倒流。",
        "dynasty": "宋",
        "collection_info": null
    },
    {
        "title": "三峡桥  其二",
        "author": "王十朋",
        "content": "滟滪瞿塘在眼前，便应从此上青天。\n秋风脱叶随流下，疑是十帆出峡船。",
        "dynasty": "宋",
        "collection_info": null
    },
    {
        "title": "五老峯",
        "author": "王十朋",
        "content": "投老山林兴已浓，庐山欣与老人逢。\n定须容我来同老，五老峯边更有峰。",
        "dynasty": "宋",
        "collection_info": null
    },
    {
        "title": "玉渊",
        "author": "王十朋",
        "content": "谁决银河落半天，飞流溅沫五峯前。\n山中草木皆光润，知有含辉玉在渊。",
        "dynasty": "宋",
        "collection_info": null
    },
    {
        "title": "宿栖贤",
        "author": "王十朋",
        "content": "瀑水声中夜不眠，星河影动半秋天。\n谁云滟滪瞿唐远，只在洋澜左蠡边。\n师子吼成方外法，石人参得定中禅。",
        "dynasty": "宋",
        "collection_info": null
    },
    {
        "title": "游楞伽  其一",
        "author": "王十朋",
        "content": "涉水穿云一径迂，朱砂峯下访僧居。\n鸟鸣蝉噪更幽处，中有人藏万卷书。",
        "dynasty": "宋",
        "collection_info": null
    },
    {
        "title": "游楞伽  其二",
        "author": "王十朋",
        "content": "老僧元不服朱砂，境静心灰寿自遐。\n庐阜招提三百所，只余折桂与楞伽。",
        "dynasty": "宋",
        "collection_info": null
    },
    {
        "title": "游楞伽  其三",
        "author": "王十朋",
        "content": "藏书阁在已无书，山色依然满旧居。\n留得妇人三墨竹，金钟声裏尚扶踈。",
        "dynasty": "宋",
        "collection_info": null
    },
    {
        "title": "游南山入康谷以不观谷帘泉为恨南康李守致上尊乃此泉名也戏成一绝",
        "author": "王十朋",
        "content": "不饮谷帘山下水，徒观瀑布下长川。\n使君破我游山恨，酒寄人间第一泉。",
        "dynasty": "宋",
        "collection_info": null
    },
    {
        "title": "石镜溪",
        "author": "王十朋",
        "content": "山中有镜石为台，云雾深藏未肯开。\n别有一溪清似镜，不须人为拂尘埃。",
        "dynasty": "宋",
        "collection_info": null
    },
    {
        "title": "庐山纪游四十韵",
        "author": "王十朋",
        "content": "我性好山水，思向庐山庐。\n五老招我游，有约芝山初。\n兹行适所愿，孰曰非天与。\n入眼庾公楼，兴已先篮舆。\n云开圣治峯，石扣仙人居。\n香炉望烟霭，浄社观芙蕖。\n虎溪聊自笑，天池步宜纾。\n半月圆通留，幽亭乐有余。\n趣如六一翁，境似山环滁。\n侯溪煮月泉，石耳供岩蔬。\n破戒戏鱼酒，踏园梦羊猪。\n贤关得家音，天恩拜新除。\n抗章復辞免，行色仍踌躇。\n遂作南山游，首过荆林虚。\n凌云入康谷，临流清可渔。\n欲饮第一水，山深足趑趄。\n汤泉本何来，忽从龙口嘘。\n鸾溪寻故家，墨沼波犹潴。\n石镜不可见，悬崖照谁梳。\n寻真到简寂，入观惊丘墟。\n缅怀黄与陆，何处飘霞裾。\n眼明见飞瀑，涧壑鸣琼琚。\n何落句思李，练飞诗陋儒。\n新桥跨虹霓，出月明蟾蜍。\n两州劳五马，同日传双鱼。\n神光照万杉，飞白留天书。\n遥瞻星子城，青山点舂鉏。\n我行未及西，三峡知何如。\n登桥阅天险，奋地轰雷车。\n壮哉五丁力，凿此千尺渠。\n群峯列耆老，深渊蓄璠玙。\n古剎依朱砂，穿林骇猿狙。\n万卷已空阁，三竹犹扶踈。\n肩舆足茧卒，传诗手疲胥。\n佳境尚无穷，雅兴良已摅。\n身随禽往还，兴逐云卷舒。\n重寻讷庵老，细论无言予。\n节物变炎凉，迟留费居诸。\n在路何悠悠，归梦频蘧蘧。\n秋风雁还荡，缄封寄乡闾。",
        "dynasty": "宋",
        "collection_info": null
    },
    {
        "title": "归宗枞老言庐山有对云简寂观中甜苦笋归宗寺裏淡咸齑予因以汤泉石镜戏成一绝",
        "author": "王十朋",
        "content": "参禅得味咸齑淡，学道忘忧苦笋甜。\n石镜与时为显晦，汤泉涉世有凉炎。",
        "dynasty": "宋",
        "collection_info": null
    },
    {
        "title": "开先僧赠石菖蒲",
        "author": "王十朋",
        "content": "结根拳石伴孤僧，对我还同道眼青。\n莫遣尘埃侵九节，会须重作玉衡星。",
        "dynasty": "宋",
        "collection_info": null
    },
    {
        "title": "别庐山",
        "author": "王十朋",
        "content": "山北山南已徧游，又移行李向西州。\n身如孟子论行止，心愧渊明任去留。\n峯顶今宵应好月，人间明日是中秋。\n天池一塔遥相送，深喜浮云为我收。",
        "dynasty": "宋",
        "collection_info": null
    },
    {
        "title": "题天华院",
        "author": "王十朋",
        "content": "游徧庐山寺，兹山亦自佳。\n数宵缘石耳，一饭为天华。",
        "dynasty": "宋",
        "collection_info": null
    },
    {
        "title": "中秋宿瀼溪驿  其一",
        "author": "王十朋",
        "content": "半月游庐阜，中秋宿瀼溪。\n祠寻元子隠，树认赤乌栖。\n坐待云开月，行愁雨作泥。\n鄱人应话我，身在九江西。",
        "dynasty": "宋",
        "collection_info": null
    },
    {
        "title": "中秋宿瀼溪驿  其二",
        "author": "王十朋",
        "content": "浪士旧游处，旅人今两宵。\n赤乌曾纪瑞，银杏敢兴妖。\n照眼水名瀼，回头山忆尧。\n男儿四方志，宁惮蜀天遥。",
        "dynasty": "宋",
        "collection_info": null
    },
    {
        "title": "瑞昌李宰赠元次山集",
        "author": "王十朋",
        "content": "苍然山色泠然声，次山之文读可惊。\n令君赠我有深意，欲以漫浪更吾名。\n我虽有官真漫耳，谁遣夔门称刺史。\n开卷欣逢子元子，尤爱清泠瀼溪水。",
        "dynasty": "宋",
        "collection_info": null
    },
    {
        "title": "中秋思乡用瀼溪韵",
        "author": "王十朋",
        "content": "今夜中秋月，还应满故溪。\n遥知千里共，深羡一枝栖。\n岁月飘如梦，年时醉似泥。\n可怜佳节裏，兄弟各东西。",
        "dynasty": "宋",
        "collection_info": null
    },
    {
        "title": "宿多福院",
        "author": "王十朋",
        "content": "古剎名多福，初来宿上方。\n蜂窠悬败壁，燕垒满空梁。\n蝙蝠沸盈室，尘埃堆满床。\n香烧数炷柏，移下小僧房。",
        "dynasty": "宋",
        "collection_info": null
    },
    {
        "title": "昨日饭金城观今日饭石田驿",
        "author": "王十朋",
        "content": "城纵是金非愿得，田虽有石尚堪耕。\n欲随秋雁荡中去，却向杜鹃啼处行。",
        "dynasty": "宋",
        "collection_info": null
    },
    {
        "title": "瑞昌永兴道中作",
        "author": "王十朋",
        "content": "蜀道青天手未摩，肩舆从此上危坡。\n永城朝过路方永，多福夜眠僧不多。\n冈畔泥深愁欲雨，渡头舟小喜无波。\n青山满眼森高木，正为人稀免斧柯。",
        "dynasty": "宋",
        "collection_info": null
    },
    {
        "title": "宿真如寺  其一",
        "author": "王十朋",
        "content": "迢迢修岭踏朱红，林壑深藏古梵宫。\n一阁摩云锁宸翰，神光长照大江东。",
        "dynasty": "宋",
        "collection_info": null
    },
    {
        "title": "宿真如寺  其二",
        "author": "王十朋",
        "content": "白帝孤城在何许，遥想西风急砧杵。\n我行初至渫泉山，御书阁下眠秋雨。",
        "dynasty": "宋",
        "collection_info": null
    },
    {
        "title": "至兴国军  其一",
        "author": "王十朋",
        "content": "一宿真如饮渫泉，钟声催上渡头船。\n夜来一雨湖光好，拟把穷愁洗富川。",
        "dynasty": "宋",
        "collection_info": null
    },
    {
        "title": "至兴国军  其二",
        "author": "王十朋",
        "content": "近涵州郭远连天，明月清风不计钱。\n欲比西湖及西子，品题须唤旧苏仙。",
        "dynasty": "宋",
        "collection_info": null
    },
    {
        "title": "题怀坡阁赠王景文国正  其一",
        "author": "王十朋",
        "content": "穷途喜见富川波，已觉兹行所得多。\n杭颍西湖堪鼎足，兼怀六一与东坡。",
        "dynasty": "宋",
        "collection_info": null
    },
    {
        "title": "题怀坡阁赠王景文国正  其二",
        "author": "王十朋",
        "content": "眼中十里是烟波，天遣江山助子多。\n自是玉堂挥翰手，不应此处久怀坡。",
        "dynasty": "宋",
        "collection_info": null
    },
    {
        "title": "赠陶永州",
        "author": "王十朋",
        "content": "云作愁天风怒号，遥瞻白帝梦犹劳。\n口吟太白路难蜀，心慕渊明人遇陶。\n富水已厌家食久，浯溪行看石崖高。\n人生五马何曾贵，堪嘆相逢各二毛。",
        "dynasty": "宋",
        "collection_info": null
    },
    {
        "title": "次韵王景文赠行四绝  其一",
        "author": "王十朋",
        "content": "圣主龙飞白首郎，误蒙亲擢与南床。\n言多妄发汲长孺，心不敢邪苏世长。",
        "dynasty": "宋",
        "collection_info": null
    },
    {
        "title": "次韵王景文赠行四绝  其二",
        "author": "王十朋",
        "content": "天涯行客正悲秋，况向鹘孙愁处愁。\n歌听竹枝刘刺史，诗怀庆朔范饶州。",
        "dynasty": "宋",
        "collection_info": null
    },
    {
        "title": "次韵王景文赠行四绝  其三",
        "author": "王十朋",
        "content": "吾道从来自不孤，果蒙好语慰榛芜。\n孜孜相勉惟名节，官职何须校有无。",
        "dynasty": "宋",
        "collection_info": null
    },
    {
        "title": "次韵王景文赠行四绝  其四",
        "author": "王十朋",
        "content": "君年方壮我颜苍，敢以宗盟论雁行。\n孝子忠臣公论在，送行诗似少陵章。",
        "dynasty": "宋",
        "collection_info": null
    },
    {
        "title": "题谋野堂",
        "author": "王十朋",
        "content": "满目江山富一堂，公余身在水云乡。\n遥岑更作有无色，西子为谁浓淡粧。\n荷有香能清燕寝，缨无尘可濯沧浪。\n使君坐此谋何事，境静心清百虑忘。",
        "dynasty": "宋",
        "collection_info": null
    },
    {
        "title": "闻诗闻礼不赴秋试以七月二十五日离太学八月二十六日至兴国军喜其来也因作是诗",
        "author": "王十朋",
        "content": "不将蜗角与人争，走侍双亲蜀道行。\n免为家书忧子美，饱闻情话悦渊明。\n一名所得知多少，万事真宜审重轻。\n更愿相随且归去，田园薄有要同耕。",
        "dynasty": "宋",
        "collection_info": null
    },
    {
        "title": "途中遇雨",
        "author": "王十朋",
        "content": "夜宿佛图市，晓穿山障中。\n泥愁行滑滑，雨厌落蒙蒙。\n晚稻短长熟，野花深浅红。\n江西又湖北，马首几时东。",
        "dynasty": "宋",
        "collection_info": null
    },
    {
        "title": "宿大冶县",
        "author": "王十朋",
        "content": "隔岸呼舟子，湖山日欲曛。\n人家数点火，风物一川云。\n小渡渔人占，中流县界分。\n秋深山驿冷，萧瑟夜深闻。",
        "dynasty": "宋",
        "collection_info": null
    },
    {
        "title": "东方寺",
        "author": "王十朋",
        "content": "大冶迢迢接武昌，西征踰月到东方。\n白莲智印蟠桃朔，仙佛同归一道场。",
        "dynasty": "宋",
        "collection_info": null
    },
    {
        "title": "宋武帝庙",
        "author": "王十朋",
        "content": "规模仍旧晋干坤，遗恨于今失所尊。\n庙食铁山精爽在，铸兵思欲定中原。",
        "dynasty": "宋",
        "collection_info": null
    },
    {
        "title": "宿武昌县",
        "author": "王十朋",
        "content": "行尽江西路，初乘湖北舟。\n荒城嘆权皓，贤令惜韩欧。\n漫浪无元叟，峥嵘有故洲。\n神仙雪堂客，几度绝江游。",
        "dynasty": "宋",
        "collection_info": null
    },
    {
        "title": "游西山寺",
        "author": "王十朋",
        "content": "好山遗恨恐他年，冒雨登临兴浩然。\n避暑离宫闵吴主，横舟巨浪壮苏仙。\n秋声萧瑟松风阁，岩乳清泠菩萨泉。\n山半有亭名可易，漫郎尤恶曲并圆。",
        "dynasty": "宋",
        "collection_info": null
    },
    {
        "title": "遇雨两宿县驿",
        "author": "王十朋",
        "content": "绝巘笙箫断，邻州鼓角闻。\n江淮两岸雨，吴楚一天云。\n有驿聊堪憇，无尊亦自欣。\n西山逢老宿，往事说三分。",
        "dynasty": "宋",
        "collection_info": null
    },
    {
        "title": "吴大帝庙",
        "author": "王十朋",
        "content": "樊山八字形长在，汉鼎三分国尽墟。\n安乐故宫犹庙食，遗民时荐武昌鱼。",
        "dynasty": "宋",
        "collection_info": null
    },
    {
        "title": "望黄州",
        "author": "王十朋",
        "content": "肩舆万松岭，鼓楫芦花洲。\n忽见江上山，人言是黄州。\n怀人望雪堂，读记思竹楼。\n二豪不復见，大江自东流。",
        "dynasty": "宋",
        "collection_info": null
    },
    {
        "title": "过樊口",
        "author": "王十朋",
        "content": "短棹经樊口，高人忆漫郎。\n杯湖谁復泛，退谷自深藏。\n鄂渚风烟接，吴宫草树荒。\n遗音闻八曲，大小两回傍。",
        "dynasty": "宋",
        "collection_info": null
    },
    {
        "title": "宿华容寺",
        "author": "王十朋",
        "content": "古剎何年有，传闻贞观初。\n药痊明主疾，鼠福梵王庐。\n帝赐褒嘉礼，神留吉利书。\n残僧三四辈，朝莫自钟鱼。",
        "dynasty": "宋",
        "collection_info": null
    },
    {
        "title": "朝离华容莫宿孟桥小店甚陋得莫漕子蒙书以八百料船见借遂可鼓楫而西矣",
        "author": "王十朋",
        "content": "晓发华容寺，云开鄂渚天。\n秋深余晚稻，地旷闢管田。\n草市鱼多骨，荒村店有烟。\n计台书报我，已具济川船。",
        "dynasty": "宋",
        "collection_info": null
    },
    {
        "title": "至鄂渚泊报恩寺",
        "author": "王十朋",
        "content": "跋涉经江夏，悲凉忽莫秋。\n雨登罗汉阁，醉上庾公楼。\n风急将吹帽，江寒更泛舟。\n川涂元不隔，归梦到东瓯。",
        "dynasty": "宋",
        "collection_info": null
    },
    {
        "title": "题一览亭",
        "author": "王十朋",
        "content": "危亭顶鄂渚，欲上初不敢。\n肩舆蹑峥嵘，眼界惊坎窗。\n青山缭江湖，烟雨抹浓淡。\n千帆破沧浪，万室昭菡萏。\n大泽匈可吞，秀色手宜揽。\n形势控上游，天险卦侔坎。\n登临迫吹帽，秋声在葭菼。\n衔杯情有欣，怀古意多感。\n两雄孙与刘，壮志鲸鹏噉。\n赤壁走阿瞒，功业炳铅椠。\n黄鹤去何之，灵竹色犹惨。\n楼余庾公兴，洲遗正平憾。\n北望旧中原，激裂壮士胆。\n何由登太山，一快天下览。",
        "dynasty": "宋",
        "collection_info": null
    },
    {
        "title": "莫漕以莼羹荐杯",
        "author": "王十朋",
        "content": "萧瑟秋风送雁回，梦魂终夜遶箫台。\n年家知我乡心切，斫鲙羹莼荐酒杯。",
        "dynasty": "宋",
        "collection_info": null
    },
    {
        "title": "九日怀故乡",
        "author": "王十朋",
        "content": "天涯行客倍伤悲，鄂渚登高帽欲吹。\n遥想弟兄行处乐，几人同把菊花枝。",
        "dynasty": "宋",
        "collection_info": null
    },
    {
        "title": "登压云亭赠赵都统",
        "author": "王十朋",
        "content": "早将忠义立殊勋，鄂渚登临气压云。\n异日云台观画像，要须压尽汉将军。",
        "dynasty": "宋",
        "collection_info": null
    },
    {
        "title": "九日陪诸公登高",
        "author": "王十朋",
        "content": "鄂渚逢重九，登高客魂黯。\n白菊泛壶觞，青山满栏槛。\n诗随眼界添，酒逐年华减。\n回头望楚东，半雨花思范。",
        "dynasty": "宋",
        "collection_info": null
    },
    {
        "title": "十日解舟晚泊江口望鄂渚汉阳",
        "author": "王十朋",
        "content": "繫缆长江口，斜阳照两州。\n山遥瞻大别，渚远认南楼。\n渔艇家烟浦，江神庙柳洲。\n文通送别处，春恨可如秋。",
        "dynasty": "宋",
        "collection_info": null
    },
    {
        "title": "解缆南浦初泝长江江流出鄂渚汉阳两山之间云霭横之如一山然",
        "author": "王十朋",
        "content": "解缆长江口，回头思黯然。\n封疆一川隔，烟霭两州连。\n水鸟飞沿渚，江豚跃傍船。\n好风知几苇，送我上青天。",
        "dynasty": "宋",
        "collection_info": null
    },
    {
        "title": "过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝  其一",
        "author": "王十朋",
        "content": "江山满眼似相迎，一鬨人烟问地名。\n舟过已经金口市，水流应到石头城。",
        "dynasty": "宋",
        "collection_info": null
    },
    {
        "title": "过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝  其二",
        "author": "王十朋",
        "content": "鲤鱼甲露江中渚，芦荻花浮渚上霜。\n樯影落江疑是钓，巨鳞惊跃鹭飞忙。",
        "dynasty": "宋",
        "collection_info": null
    },
    {
        "title": "过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝  其三",
        "author": "王十朋",
        "content": "长江十里渺连空，逆水那堪更逆风。\n定是江神怜远去，欲吹船转浙江东。",
        "dynasty": "宋",
        "collection_info": null
    },
    {
        "title": "过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝  其四",
        "author": "王十朋",
        "content": "江神不借一帆风，急水难收寸进功。\n欹枕高眠真有媿，挽舟人在荻花中。",
        "dynasty": "宋",
        "collection_info": null
    },
    {
        "title": "食虾",
        "author": "王十朋",
        "content": "江上秋风起，鲈莼正忆家。\n舟行良不恶，日啖小鱼虾。",
        "dynasty": "宋",
        "collection_info": null
    },
    {
        "title": "宿通济口",
        "author": "王十朋",
        "content": "千里长江险，舟行梦亦惊。\n转矶忧浪急，入沌喜波平。\n秋老天犹燠，宵长月自明。\n洋洋通济水，何日得归程。",
        "dynasty": "宋",
        "collection_info": null
    },
    {
        "title": "芦花  其一",
        "author": "王十朋",
        "content": "悲秋已过黄花节，照眼浑疑白帝城。\n更类吾家子猷棹，飘然乘兴雪中行。",
        "dynasty": "宋",
        "collection_info": null
    },
    {
        "title": "芦花  其二",
        "author": "王十朋",
        "content": "芦花两岸风萧瑟，渺渺烟波浸秋日。\n鸥鹭家深不见人，小舟忽自花中出。",
        "dynasty": "宋",
        "collection_info": null
    },
    {
        "title": "夜宿思湖口繫缆芦苇间夜半闻丛中有声舟人惊起终夕为之不寐",
        "author": "王十朋",
        "content": "老境残秋路入荆，眼中何物不关情。\n芦花间蓼红依白，江水归湖浊带清。\n狐兔丛深应自贺，鱼龙穴浅已相惊。\n扁舟夜宿无人境，展转无眠到五更。",
        "dynasty": "宋",
        "collection_info": null
    },
    {
        "title": "舟中作",
        "author": "王十朋",
        "content": "竟日舟行无一家，无边眼界只芦花。\n花中知有雁多少，为我传书到永嘉。",
        "dynasty": "宋",
        "collection_info": null
    },
    {
        "title": "汉水",
        "author": "王十朋",
        "content": "方城以为城，汉水以为池。\n横行江汉间，楚子灭诸姬。\n问鼎轻周室，争盟会淮夷。\n子孙世有国，地大先王时。\n封疆六千里，俛首为秦雌。\n虎狼不可亲，前后几见欺。\n始堕张仪计，卒至王翦师。\n西风吹黄芦，疑是骚人悲。",
        "dynasty": "宋",
        "collection_info": null
    },
    {
        "title": "宿夏郡口",
        "author": "王十朋",
        "content": "夜宿古夏口，时维季秋半。\n江湖犹未落，烟水渺无岸。\n左公昔屯兵，仲谋方斫案。\n助成赤壁胜，坐使老贼窜。\n壮志宁下人，借地聊取乱。\n蛟龙得云雨，鼎足王蜀汉。\n英雄不復见，江水空汗漫。",
        "dynasty": "宋",
        "collection_info": null
    },
    {
        "title": "九月十五夜",
        "author": "王十朋",
        "content": "九月十五夜，前年居故乡。\n鸡黍修故事，兄弟自范张。\n岂知今年秋，扁舟葭苇傍。\n三日无人烟，雨细风悲凉。\n浇愁一杯酒，苦语生悲肠。",
        "dynasty": "宋",
        "collection_info": null
    },
    {
        "title": "宿高牙",
        "author": "王十朋",
        "content": "牢落楚天涯，夔门路尚赊。\n落帆惊宿鹭，弭榜傍栖鸦。\n风伯声喧枕，渔人水浸家。\n江神阻行色，非是恋高牙。",
        "dynasty": "宋",
        "collection_info": null
    },
    {
        "title": "亡姊之葬在九月而不得其日十五日读坡诗至英公燎须事不觉悲涕是日辛酉得非葬日邪诗以寓哀",
        "author": "王十朋",
        "content": "先人六儿女，姊长孝且慈。\n德淑命不淑，哀哉止于斯。\n莫年失爱子，哭泣鬓成丝。\n年纔五十七，一病不可医。\n姊死我在傍，姊葬吾不知。\n初闻卜九月，不得日与时。\n丐祠既不遂，临穴竟无期。\n日月为我昏，风雨为我悲。\n宦游何所得，抱恨渺无涯。\n尚余英公须，未作子厚碑。\n便当回雁荡，那忍过秭归。",
        "dynasty": "宋",
        "collection_info": null
    },
    {
        "title": "买鱼行",
        "author": "王十朋",
        "content": "风伯一怒声如雷，排空浊浪山崔嵬。\n江湖千里人影绝，一叶小舟何处来。\n芦荻花中有渔者，蓑笠为衣楫为马。\n止将烟水作生涯，红曲盐鱼荷裹鲊。\n舟人争买不论钱，我亦聊将荐杯斝。\n烹庖入坐气微腥，饤饾登盘色如赭。\n但能得趣酒杯中，也胜弹铗人门下。\n君不见仲尼鱼馁则不食，陈蔡面犹含菜色。\n又不见退之欲饱东海鲸，焉知家有啼饥声。\n我居江乡厌海味，今日鱼虾八珍贵。\n朱门日兴费万钱，未必一生常适意。\n尔曹异日宦西东，一饭安得如今同。\n寄鲊不须劳孟宗，但愿清白传家风。\n我将归结鸡豚社，不用击鲜如陆贾。\n但愿年丰鱼米贱，欣然醉饱同天下。",
        "dynasty": "宋",
        "collection_info": null
    },
    {
        "title": "过八迭有小舟卖虾是日风便但江岸萦迂疾徐相半",
        "author": "王十朋",
        "content": "舟经八迭疾还徐，帆便风高水自迂。\n要与曲生谈妙理，试呼渔父买长须。",
        "dynasty": "宋",
        "collection_info": null
    },
    {
        "title": "过三叉",
        "author": "王十朋",
        "content": "派别从金口，江行过玉沙。\n风湾迂八迭，烟渚会三叉。\n柳老余春色，尊空负月华。\n端如退之语，江远共蒹葭。",
        "dynasty": "宋",
        "collection_info": null
    },
    {
        "title": "泛泛江汉水",
        "author": "王十朋",
        "content": "鄂渚上荆州，泛泛江汉水。\n萦迂知几曲，萧瑟非一苇。\n乡心秋色中，旅思诗篇裏。\n云安在何处，落日天边是。",
        "dynasty": "宋",
        "collection_info": null
    },
    {
        "title": "宿网步时已入夜犹行舟忽闻犬声知有人家孤灯一点盖渔舍也是夕有月不饮",
        "author": "王十朋",
        "content": "网步知何处，维舟日已昏。\n孤灯耿渔舍，一犬吠江村。\n问境欣名復，归心几到温。\n遥天有明月，惜不照金尊。",
        "dynasty": "宋",
        "collection_info": null
    },
    {
        "title": "过毕家池有姓陈者送香橙八颗云有子在太学名景初有佛舍额曰永固院临水而门闭有神祠云江南吴王庙必孙氏也  其一",
        "author": "王十朋",
        "content": "瓮间吏部姓名池，僧舍人家傍水涯。\n黍熟稻香俱可饭，橙黄橘绿最宜诗。",
        "dynasty": "宋",
        "collection_info": null
    },
    {
        "title": "过毕家池有姓陈者送香橙八颗云有子在太学名景初有佛舍额曰永固院临水而门闭有神祠云江南吴王庙必孙氏也  其二",
        "author": "王十朋",
        "content": "江上人知我姓名，枝头手自摘香橙。\n一盘来致殷勤意，侬有儿为太学生。",
        "dynasty": "宋",
        "collection_info": null
    },
    {
        "title": "过毕家池有姓陈者送香橙八颗云有子在太学名景初有佛舍额曰永固院临水而门闭有神祠云江南吴王庙必孙氏也  其三",
        "author": "王十朋",
        "content": "江东英杰旧孙郎，遗烈于今尚未忘。\n犹有神祠枕流水，一间茅屋似昭王。",
        "dynasty": "宋",
        "collection_info": null
    },
    {
        "title": "晚过沙滩有渔举网得鳊鱼二百余头橙橘正青黄以百钱买橘得十六颗比乡里小差而味酸  其一",
        "author": "王十朋",
        "content": "渔人生计占沙洲，一网鳊鱼二百头。\n鱼未到家人买尽，明朝一网更盈舟。",
        "dynasty": "宋",
        "collection_info": null
    },
    {
        "title": "晚过沙滩有渔举网得鳊鱼二百余头橙橘正青黄以百钱买橘得十六颗比乡里小差而味酸  其二",
        "author": "王十朋",
        "content": "地近荆州见木奴，青黄照眼两三株。\n百钱买得霜前颗，味带儒酸似老夫。",
        "dynasty": "宋",
        "collection_info": null
    },
    {
        "title": "晚过沙滩有渔举网得鳊鱼二百余头橙橘正青黄以百钱买橘得十六颗比乡里小差而味酸  其三",
        "author": "王十朋",
        "content": "晚来诸卒竞欢呼，籴得香粳一斗余。\n拾荻为薪煮江水，就船沽酒吃鳊鱼。",
        "dynasty": "宋",
        "collection_info": null
    },
    {
        "title": "舟中怀鄱阳赵倅及诸同官用九日登高韵",
        "author": "王十朋",
        "content": "君如别驾宠，我媿淮阳黯。\n鄱水偶同僚，江楼屡凭槛。\n感秋悲思多，惜别刚肠减。\n夔门啸与诺，安得对岑范。",
        "dynasty": "宋",
        "collection_info": null
    },
    {
        "title": "宿紫微",
        "author": "王十朋",
        "content": "高柳何人舍，孤灯此夜舟。\n遥从白帝去，少为紫微留。",
        "dynasty": "宋",
        "collection_info": null
    },
    {
        "title": "二十一日至福田院留建圣节  其一",
        "author": "王十朋",
        "content": "魏阙回头远，夔门去路长。\n万年天子寿，一瓣福田香。",
        "dynasty": "宋",
        "collection_info": null
    },
    {
        "title": "二十一日至福田院留建圣节  其二",
        "author": "王十朋",
        "content": "小院藏修竹，柴门傍曲江。\n繫舟杨柳岸，诗句落僧窗。",
        "dynasty": "宋",
        "collection_info": null
    },
    {
        "title": "宿金鸡渡",
        "author": "王十朋",
        "content": "晓起鸡未鸣，晚宿鸡鸣渡。\n鸡鸣又还起，扁舟触烟雾。\n不作田文奔，不效刘琨舞。\n孜孜慕舜徒，去去官夔府。",
        "dynasty": "宋",
        "collection_info": null
    },
    {
        "title": "宿王家村  其一",
        "author": "王十朋",
        "content": "舟行湖北路千里，家在浙东天一涯。\n宿处问名同住处，梅花不见见芦花。",
        "dynasty": "宋",
        "collection_info": null
    },
    {
        "title": "宿王家村  其二",
        "author": "王十朋",
        "content": "扁舟何日到夔州，已泛荆湖半月船。\n误喜地名同故里，欲寻邻舍竟茫然。",
        "dynasty": "宋",
        "collection_info": null
    },
    {
        "title": "宿王家村  其三",
        "author": "王十朋",
        "content": "王家又向此名村，只欠青山似左原。\n满眼黄茅仍白苇，荒芜疑是我田园。",
        "dynasty": "宋",
        "collection_info": null
    },
    {
        "title": "读楚东倡酬集寄洪景卢王嘉叟",
        "author": "王十朋",
        "content": "预恐吾侪有别离，急忙刊得倡酬诗。\n江东渭北何曾隔，开卷无非见面时。",
        "dynasty": "宋",
        "collection_info": null
    },
    {
        "title": "寄题鄱阳一江亭",
        "author": "王十朋",
        "content": "一江明月夜归迟，萧洒斋中小范诗。\n亭自我名犹未赏，梦游江静月明时。",
        "dynasty": "宋",
        "collection_info": null
    },
    {
        "title": "早至鲁家洑復入大江见石首山",
        "author": "王十朋",
        "content": "入由通济口，出自鲁家洑。\n半月良已劳，大江离又復。\n蒙蒙烟雨中，两岸渔人屋。\n遥山瞻石首，乡味思海族。",
        "dynasty": "宋",
        "collection_info": null
    },
    {
        "title": "舟中记所见",
        "author": "王十朋",
        "content": "不向三苗境上过，此身端怯洞庭波。\n浪翁未免敖牙戏，渔父时为欵乃歌。\n虫喜年丰频捣米，鸟忧沙涨自淘河。\n可无好处如乡里，橘绿橙黄恨不多。",
        "dynasty": "宋",
        "collection_info": null
    },
    {
        "title": "二十五日先妣远忌祭于舟中",
        "author": "王十朋",
        "content": "有遗嗟无母，舟中遇忌辰。\n鱼蔬当血食，橙橘荐时新。\n家比去年远，囊如旧日贫。\n白岩山下冢，归扫拟新春。",
        "dynasty": "宋",
        "collection_info": null
    },
    {
        "title": "夜宿下沙步有小浦藏舟于口惧有风也是夜浪忽作声如潮舟为之撼如是者三舟人惊惧初谓有风起视则天籁不号星月皎然篙工云江中畏炮炙邻舟有煎油者岸圮而浪生晓视之果有圮处或云鼋鼍之属因记之",
        "author": "王十朋",
        "content": "疑向钱塘宿，潮头夜半声。\n油煎江岸圮，舟撼梦魂惊。\n浪自鼋鼍吐，风从芦苇生。\n江神不迁怒，顷刻为吾平。",
        "dynasty": "宋",
        "collection_info": null
    },
    {
        "title": "天晴风顺舟行过石首县宿刘郎洑",
        "author": "王十朋",
        "content": "残月照荆江，晨曦浴旸谷。\n云收瘦山腰，风顺饱帆腹。\n微茫见石首，俄顷过吾目。\n方兹惊汹涌，何敢求迅速。\n快意固可喜，迟钝或为福。\n风乎亦难矣，去顺来者讟。\n江神岂世情，吾亦不私祝。",
        "dynasty": "宋",
        "collection_info": null
    },
    {
        "title": "予自鄂渚登舟近两旬得顺风纔二日耳高牙遇风雨留两日既而得顺风过八迭江流迂曲疾徐相半二十六日风驶甚方快之谓公安可一日到也明日如故江与风背浪汹涌停舟不行復用前韵",
        "author": "王十朋",
        "content": "我欲效元子，漫浪居退谷。\n不效楚大夫，醒清葬鱼腹。\n前非恋高牙，今岂嗜湖目。\n两旬非不迟，一日靡容速。\n直为退之规，宁觊塞翁福。\n未易论乘除，不须生怨讟。\n江水照吾心，宜将正辞祝。",
        "dynasty": "宋",
        "collection_info": null
    },
    {
        "title": "再读楚东集用前韵寄景卢嘉叟",
        "author": "王十朋",
        "content": "二子聪明旷与离，一尊容我与论诗。\n待将后集从前刻，直到鄱阳送别时。",
        "dynasty": "宋",
        "collection_info": null
    },
    {
        "title": "寇莱公祠",
        "author": "王十朋",
        "content": "油水江头寇相祠，凛然如坐庙堂时。\n精忠一点不负国，枯竹知公人不知。",
        "dynasty": "宋",
        "collection_info": null
    },
    {
        "title": "宿黄坛",
        "author": "王十朋",
        "content": "江口维舟问地名，黯然撩我故乡情。\n平时尚怯黄坛岭，谁遣遥临白帝城。",
        "dynasty": "宋",
        "collection_info": null
    },
    {
        "title": "读于公堂记寄孙录聪伯",
        "author": "王十朋",
        "content": "于公治狱多阴德，温靖居朝止肉刑。\n鄱水同僚温靖后，于公堂记有芬馨。",
        "dynasty": "宋",
        "collection_info": null
    },
    {
        "title": "十月四日宿于沙市舟中捲帘忽见新月天色如水乡思凄然得诗一联云诗成天作纸帘捲月为鈎连夕烛有花至六日家书来自临安足成一篇寄二弟",
        "author": "王十朋",
        "content": "今夕果何夕，章华台畔舟。\n诗成天作纸，帘捲月为鈎。\n蜡炬知何喜，乡心未免忧。\n家书随雁足，两月到荆州。",
        "dynasty": "宋",
        "collection_info": null
    },
    {
        "title": "初九日离南用夔州船",
        "author": "王十朋",
        "content": "扁舟经月泝江流，又向江陵换蜀舟。\n肠断一声离岸橹，不堪回首仲宣楼。",
        "dynasty": "宋",
        "collection_info": null
    },
    {
        "title": "过虎牙",
        "author": "王十朋",
        "content": "天遣西来亦大奇，眼中浑是少陵诗。\n虎牙铜柱为我好，却胜先生出峡时。",
        "dynasty": "宋",
        "collection_info": null
    },
    {
        "title": "至峡州登至喜亭谒欧公祠",
        "author": "王十朋",
        "content": "曾于庆朔亲祠范，又向夷陵敬拜欧。\n昔日四贤今见两，慨然遐想旧风流。",
        "dynasty": "宋",
        "collection_info": null
    },
    {
        "title": "尔雅台",
        "author": "王十朋",
        "content": "隠迹江山郭景纯，学兼儒伎术通神。\n虫鱼草木归笺注，何害其为磊落人。",
        "dynasty": "宋",
        "collection_info": null
    },
    {
        "title": "楚塞楼",
        "author": "王十朋",
        "content": "楚国封疆六千里，荆门岩峦十二背。\n南标铜柱北虎牙，天险城边古西塞。\n江山如故名尚存，形势虽强国何在。\n水流三峡无古今，月照孤城几兴废。\n吴蜀英雄空战争，屈宋风骚谩悲慨。\n但愿时清塞不尘，楼上芳尊日相对。",
        "dynasty": "宋",
        "collection_info": null
    },
    {
        "title": "离夷陵移舟至水西将遵陆雾甚咫尺不辨舟人失津退数里遇渡船引而至岸有山在蒙笼中乃观音台也过姜诗村饭士门铺晚宿油榨有山名四面颇佳",
        "author": "王十朋",
        "content": "至喜亭前晓雾迷，橹声离岸眩东西。\n疑游神女行云峡，忽到姜诗跃鲤溪。\n午饭驿亭同蓐食，夜眠村店类鸡栖。\n眼中四面青山好，从此登天路不低。",
        "dynasty": "宋",
        "collection_info": null
    },
    {
        "title": "饭桃花铺宿覆盆  其一",
        "author": "王十朋",
        "content": "路入桃花桃未花，碧溪流水两三家。\n何年路接人间世，定是渔人归去夸。",
        "dynasty": "宋",
        "collection_info": null
    },
    {
        "title": "饭桃花铺宿覆盆  其二",
        "author": "王十朋",
        "content": "身在篮舆不自安，更劳牵挽上天门。\n山中亦有人间月，今夜应须照覆盆。",
        "dynasty": "宋",
        "collection_info": null
    },
    {
        "title": "上大望州钻天三里  其一",
        "author": "王十朋",
        "content": "身到猿啼百尺头，更言前有鹘孙愁。\n试于大望山头望，望见人间是峡州。",
        "dynasty": "宋",
        "collection_info": null
    },
    {
        "title": "上大望州钻天三里  其二",
        "author": "王十朋",
        "content": "豆子山前火墨溪，迢迢一岭与天齐。\n肉身安得钻天手，肝胆崔嵬自作梯。",
        "dynasty": "宋",
        "collection_info": null
    },
    {
        "title": "宿千石闻诵书声",
        "author": "王十朋",
        "content": "一岭钻天到此平，夜眠听得诵书声。\n莫言此地名千石，万石它年或可名。",
        "dynasty": "宋",
        "collection_info": null
    },
    {
        "title": "枕上闻鼓角",
        "author": "王十朋",
        "content": "五更枕上梦还醒，初听夔州鼓角声。\n悲壮端如少陵语，它时送我更多情。",
        "dynasty": "宋",
        "collection_info": null
    },
    {
        "title": "过九盘岭",
        "author": "王十朋",
        "content": "水不经三峡，山犹过九盘。\n数家修竹裏，堪入画图看。",
        "dynasty": "宋",
        "collection_info": null
    },
    {
        "title": "饭周平铺南北山峰峦皆奇有佛顶峰鲤鱼岩罗汉洞说者谓类巫山遇雨为云雾所蔽不尽见",
        "author": "王十朋",
        "content": "未见巫山十二峯，人言山与此山同。\n定知神女藏深处，正在朝云莫雨中。",
        "dynasty": "宋",
        "collection_info": null
    },
    {
        "title": "至归州宿报恩寺",
        "author": "王十朋",
        "content": "终夜江声枕上喧，子规未叫已销魂。\n身乘筚路思熊绎，词诵离骚弔屈原。\n城邑旧为夔子国，民人多是楚王孙。\n误恩分阃方图报，宿处那堪是报恩。",
        "dynasty": "宋",
        "collection_info": null
    },
    {
        "title": "题屈原庙",
        "author": "王十朋",
        "content": "自古皆有死，先生死忠清。\n故宅秭归江，前山熊绎城。\n眷言怀此都，不比异姓卿。\n六经变离骚，日月争光明。",
        "dynasty": "宋",
        "collection_info": null
    },
    {
        "title": "过秭归",
        "author": "王十朋",
        "content": "晚日寒天过秭归，江山点点上愁眉。\n况经宋玉悲秋处，不独秋悲冬亦悲。",
        "dynasty": "宋",
        "collection_info": null
    },
    {
        "title": "二十四日视帅印于归大拽铺",
        "author": "王十朋",
        "content": "大拽名何壮，孤峯势更巍。\n拜恩罗吏卒，列炬照烟霏。\n分阃来鱼復，怀乡过秭归。\n石门观峡水，东注疾如飞。",
        "dynasty": "宋",
        "collection_info": null
    },
    {
        "title": "宿巴东县怀寇忠愍  其一",
        "author": "王十朋",
        "content": "制锦工夫早不同，至今人道寇巴东。\n澶渊一段奇功业，可在孤舟野水中。",
        "dynasty": "宋",
        "collection_info": null
    },
    {
        "title": "宿巴东县怀寇忠愍  其二",
        "author": "王十朋",
        "content": "堂前双柏今何在，渡口孤舟依旧横。\n不似公安挿竹处，凛然容貌尚如生。",
        "dynasty": "宋",
        "collection_info": null
    },
    {
        "title": "初入巫山界登罗护关云雾晦冥默祷之因成一绝",
        "author": "王十朋",
        "content": "西来水陆备艰辛，祇为君恩不为身。\n为向巫山神女道，莫将云雾恼行人。",
        "dynasty": "宋",
        "collection_info": null
    },
    {
        "title": "雾开復成一绝",
        "author": "王十朋",
        "content": "关登罗护饭邮亭，云雾迷人昼晦冥。\n神女有灵呼即应，廓然山色为吾青。",
        "dynasty": "宋",
        "collection_info": null
    },
    {
        "title": "登得胜岗谒武安王关云长庙有泉一泓俗传谓兵至此无水拔刀刺地泉随而涌庙西有磨刀溪北有晒甲崖",
        "author": "王十朋",
        "content": "得胜名岗蜀虎臣，气吞吴魏失防身。\n磨刀晒甲遗踪在，英魄犹能敌万人。",
        "dynasty": "宋",
        "collection_info": null
    },
    {
        "title": "过风口望巫峡岩嶂如雁山祥云峯经行峡烟霞障",
        "author": "王十朋",
        "content": "十二巫山锁白云，岩如雁荡列江滨。\n谁名雁荡经行峡，定是经行峡裏人。",
        "dynasty": "宋",
        "collection_info": null
    },
    {
        "title": "登燕子坡前有一岩在江之旁如天台赤城名乌飞岩",
        "author": "王十朋",
        "content": "坡名燕子燕思归，岩号乌飞乌倦飞。\n云本无心聊出岫，风缘有口故吹衣。",
        "dynasty": "宋",
        "collection_info": null
    },
    {
        "title": "巴东之西近江有夫子洞亦曰圣洞巫山县有孔子泉说者谓旱而祈则应泉旁之民虽童子皆能书夫子胡为洞于此且有泉耶诗以辨之",
        "author": "王十朋",
        "content": "夫子道不行，尝欲居九夷。\n乘桴浮于海，从者其为谁。\n历聘尝之荆，岂亦游坤维。\n有洞巴峡间，人言幽更奇。\n云深不可见，奥处那容窥。\n圣人肯巢仙，兹名良可疑。\n吾道其非耶，聊将友鹿麋。\n巫山亦有泉，可饮仍可祈。\n泉旁都几家，聪慧多奇儿。\n父兄傥知教，圣门皆可归。\n我来不及饮，清兴随泉飞。\n宁比盗与贪，闻名使人嗤。\n禹穴会稽阴，尧山番江湄。\n流传虽失真，未敢以为非。\n鲁人轻东家，秦人燔书诗。\n兹俗圣夫子，吾何敢夷之。",
        "dynasty": "宋",
        "collection_info": null
    },
    {
        "title": "自鄂渚至夔府途中记所见一百十韵",
        "author": "王十朋",
        "content": "流火郡离饶，悠悠驿路迢。\n黄华舟解鄂，渺渺大江遥。\n肩弛鄱人檐，身随楚客桡。\n东瓯乡梦远，南浦别魂销。\n不过汉阳垒，犹劳郡守轺。\n远山看八字，古国避三苗。\n别水由通济，羁帆渡泬漻。\n方随鸥浩荡，俄值雨飘飖。\n夹岸华疑雪，舂天浪似潮。\n枝栖并乌鹊，苕宿伴鹪鹩。\n旅思凭诗遣，愁肠頼酒浇。\n无鱼不弹铗，忘味若闻韶。\n孺子沧浪曲，渔人欵乃谣。\n逃虚音可喜，得隽语同嚣。\n秋老江经夏，湖平境过宵。\n夜鸣疑有虎，昏吠喜闻獢。\n遗俗怀吴主，荒祠类楚昭。\n巨鳞烹缩项，白粲籴长腰。\n茅舍橘初熟，江村枫未凋。\n柳枝犹楚楚，竹泪尚思姚。\n雨后禾收晚，霜前麦见荞。\n风清玉沙界，月吐紫微霄。\n一瓣香闻佛，千龄寿祝尧。\n沱潜终共道，江汉讫同朝。\n渡口听鸡唱，洲边记鹭翘。\n地名思故里，诗句忆同僚。\n塔子瞻山色，天门认斗杓。\n航便河广苇，风顺若邪樵。\n石首欣相问，刘郎似见招。\n双帆方快意，五两忽狂飙。\n谁弄黄昏笛，如闻赤壁箫。\n孤烟为藕市，一叶是渔舠。\n江水澄泥煮，芦薪带湿烧。\n梦回惊枕撼，晓起觉风调。\n蔬撷纔盈握，鱼䐹莫计艘。\n横波沉密网，巨浪脱高跳。\n红想乡醪滑，黄看野菊娇。\n左公城穴兔，油口树喑蜩。\n水是蛟龙地，桑余羽葆条。\n竹由忠愍插，木自洞庭漂。\n大士精蓝壮，将军画像骁。\n江空无战舰，水落有乘橇。\n促织虫知备，淘河鸟受徭。\n风高鸣过雁，天阔戾飞鵰。\n云梦封疆远，荆衡气象辽。\n建都曾王楚，为郡自平萧。\n息壤那容盗，章台可戒骄。\n韩诗夸府大，汉史志民僄。\n燕集堂开杞，笙歌乐舞逍。\n楼登一日暇，赋就百忧消。\n落帽观成阻，游山兴谩飘。\n书随鳞出峡，诗附翼还鄡。\n离岸忽鸣橹，满艘仍竖幖。\n栖窗回蜥蜴，扑面集蟏蛸。\n沙市人家远，方城草色葽。\n食梨苏肺渴，啜茗愈头痟。\n覆屋曾非瓦，名村浪有窑。\n枝江县罗国，鳬舄扬王乔。\n百里环洲渚，千家在苇苕。\n津卿谁復御，松邑已非侨。\n汉景余清爽，临江尚庙祧。\n转滩惊见石，挽繂眩飞芀。\n澎湃声如击，玲珑状似雕。\n松楸悲相冢，香火静僧寮。\n转盼宜都过，横云楚塞峤。\n虎牙端欲噬，铜柱为谁标。\n月向夷陵看，杯思太白邀。\n文忠遗劲节，精采凛生绡。\n岩白形如鹞，鱼黄状类𧌁。\n邦人祀神禹，郭璞当皋陶。\n舟退风飞鹢，生浮旅泛薸。\n鲤溪穿荦确，牛峡隔岧嶤。\n孝起姜村感，音传进足趫。\n山家收芋栗，土物贡姜椒。\n涧水何曾歇，桃花未肯夭。\n覆盆鸣鹿友，绝壁聚狐妖。\n野媪头缠白，行人背负镣。\n回看一州峡，下视众山么。\n障日峯衔豆，钻天石碍轿。\n道逢怀刺祢，卧听诵书鼌。\n被冷公孙布，裘寒季子貂。\n犹堪耐氷雪，未暇忆炎歊。\n倦上九盘岭，重观三峡桥。\n好峯名佛顶，欲画少僧繇。\n照黑纷持火，愁荒猛击刀。\n流虹瞻魏阙，瑞白庆清朝。\n国寿绵箕翼，皇图奕诵钊。\n欢声形戴白，环视舞垂髫。\n避涉忧如马，观形怯类猫。\n眼经巫峡险，心过秭归焦。\n熊绎山城古，灵均庙貌憔。\n离情随梗断，乡思为梅撩。\n境始临夔府，魂频梦象箾。\n轻生甘叱驭，爱物戒扬镳。\n帅阃分诚滥，州麾把更侥。\n拜恩罗吏卒，列炬散鸢鸮。\n野渡水清浅，孤舟人寂寥。\n影防沙有蜮，音骇昼闻枭。\n圣洞云深锁，天池浪不摇。\n林梢鸣烈烈，峯顶洒瀌瀌。\n快睹天披雾，愁听夜滴蕉。\n阳台开爱日，阴气廓玄枵。\n六六盘初过，三三界已超。\n生朝念弧失，旅食分箪瓢。\n遐想赋风玉，敬瞻行雨瑶。\n过关宁有鬼，及郭免逢魈。\n访古寻诗史，观风入郡谯。\n路难端可畏，形役尚奚劳。\n行也知谁使，官乎我亦聊。\n欲赓刘与杜，辞鄙甚篘荛。",
        "dynasty": "宋",
        "collection_info": null
    },
    {
        "title": "初到夔州",
        "author": "王十朋",
        "content": "分甘易守不劳麾，梦已先予到古夔。\n谶语端符楚东韵，忠怀雅合杜陵诗。",
        "dynasty": "宋",
        "collection_info": null
    },
    {
        "title": "查漕元章生日",
        "author": "王十朋",
        "content": "气压群阴首占阳，生贤时节自非常。\n十分天上月轮满，一线人间日影长。\n揽辔威名崖雪凛，和羹消息岭梅香。\n要知三峡无穷水，便是词源与寿觞。",
        "dynasty": "宋",
        "collection_info": null
    },
    {
        "title": "周漕行可和诗復用前韵并简元章",
        "author": "王十朋",
        "content": "重闻鸣凤瑞岐阳，不比清斋老太常。\n帝里别离头併白，夔门邂逅日初长。\n诗篇照眼腾光艷，兰友倾心蔼国香。\n天遣西来端有意，要令我辈共壶觞。",
        "dynasty": "宋",
        "collection_info": null
    },
    {
        "title": "又用行可韵",
        "author": "王十朋",
        "content": "二公海内姓名闻，我亦追随到蜀门。\n龙卧庐中嘆诸葛，蛙居坎底陋公孙。\n雨听巫峡梦时滴，花看杜鹃啼处痕。\n酬唱又成夔府集，论文欣对少陵尊。",
        "dynasty": "宋",
        "collection_info": null
    },
    {
        "title": "行可再和用其韵以酬",
        "author": "王十朋",
        "content": "孤陋书生宽见闻，西来端欲扫儒门。\n怀人久作周公梦，访道欣闻孔子孙。\n书为爱民成再奏，泪因忧国有双痕。\n休论身世无穷事，但愿常陪北海尊。",
        "dynasty": "宋",
        "collection_info": null
    },
    {
        "title": "又酬元章",
        "author": "王十朋",
        "content": "叱驭西来媿子阳，旧交重见白眉常。\n伤心鬼录人何短，回首蓬山话更长。\n夔府并游容倚玉，计台高选辍含香。\n我非逸少君如谢，聊继兰亭曲水觞。",
        "dynasty": "宋",
        "collection_info": null
    },
    {
        "title": "行可元章再赋二诗依韵以酬前篇寓二后篇寓三  其一",
        "author": "王十朋",
        "content": "不学金仙李伯阳，来从雄愈论天常。\n毫锋落纸一台妙，诗艷惊人万丈长。\n会见鵾鹏俱变化，稔闻兰菊各芬香。\n盍簪联席论文酒，却笑渊明独引觞。",
        "dynasty": "宋",
        "collection_info": null
    },
    {
        "title": "行可元章再赋二诗依韵以酬前篇寓二后篇寓三  其二",
        "author": "王十朋",
        "content": "朋得西南直谅闻，同行宜入仲尼门。\n交成一体慕龙友，政在诸家嗤鲁孙。\n雪唱纷纭腊天瑞，词源汹涌峡江痕。\n二公如月如太白，我亦影随同一尊。",
        "dynasty": "宋",
        "collection_info": null
    },
    {
        "title": "元章赠余甘子用前韵",
        "author": "王十朋",
        "content": "草禀南方地近阳，不随凡果当家常。\n端因坡句声名重，正类梅诗气韵长。\n回颊已输崖蜜味，返魂终共雪芽香。\n故人知我诗肠苦，更赠蒲萄为荐觞。",
        "dynasty": "宋",
        "collection_info": null
    },
    {
        "title": "行可骨肉自西州来用门字韵赞喜",
        "author": "王十朋",
        "content": "连夕西台笑语闻，綵衣人戏绣衣门。\n定知情话同元亮，不用诗篇寄抱孙。\n果见灯花将喜事，宁愁江竹染啼痕。\n登堂滥作韩公客，白首相逢十载尊。",
        "dynasty": "宋",
        "collection_info": null
    },
    {
        "title": "吴参议和诗用前韵以酬",
        "author": "王十朋",
        "content": "万顷波澜莹岳阳，气钟人物亦非常。\n为郎堪嘆冯唐老，治郡未施黄霸长。\n诗吐锦肠多丽句，品高莲幕有清香。\n穆生醴酒周璆榻，不是区区为奉肠。",
        "dynasty": "宋",
        "collection_info": null
    },
    {
        "title": "闻马纲復行旧路圣主之恩诸公奏议之力也元章用前韵喜而和之",
        "author": "王十朋",
        "content": "利博仁言亟奏闻，恩光万里烛夔门。\n纲船已免□□□，栈道不应愁鹘孙。\n村落烟余烟火□，□□□息斧斤痕。\n坐看巴蜀回生意，放我欢呼到酒尊。",
        "dynasty": "宋",
        "collection_info": null
    },
    {
        "title": "州县有戒石饬官吏某至夔之初□□□□□诗以自警云",
        "author": "王十朋",
        "content": "尔俸尔禄民膏脂，下民易虐天难欺。\n圣训昭昭日月垂，刻石于庭励官师。\n臣庭坚字尤瓌奇，光尧宸翰增光辉。\n坤维门户州名夔，庭前戒石□□□。\n笔画微茫观者疑，太岁在酉嘉平时。\n吉日丁亥刑□□，命工举石少高之。\n一新栏槛严謢持，银鈎照眼光陆离。\n天威咫尺颜不违，虐民之事焉可为。\n勿谓苍苍不吾知，与尔同僚共孜孜。",
        "dynasty": "宋",
        "collection_info": null
    },
    {
        "title": "出郊送虞参政因游竹亭小饮与者九人",
        "author": "王十朋",
        "content": "送客出西郊，天气为我佳。\n穿林看修竹，偶与群贤偕。\n邂逅适我愿，三杯写幽怀。\n向来涛与戎，此乐何繇谐。",
        "dynasty": "宋",
        "collection_info": null
    },
    {
        "title": "立春",
        "author": "王十朋",
        "content": "巫峡逢生日，夔州见立春。\n行年五十五，羞作戴花人。",
        "dynasty": "宋",
        "collection_info": null
    },
    {
        "title": "寄刘侍郎韶美",
        "author": "王十朋",
        "content": "流落天涯老病身，归心一点逐新春。\n故人少借论思口，放我山林作散人。",
        "dynasty": "宋",
        "collection_info": null
    },
    {
        "title": "正月六日游碛呈行可元章",
        "author": "王十朋",
        "content": "踏碛逢为马，临流想卧龙。\n江山供指顾，尊俎奉从容。\n峡水浅还涨，巫云淡復浓。\n天教我辈合，莫惜罄金钟。",
        "dynasty": "宋",
        "collection_info": null
    },
    {
        "title": "呈同官",
        "author": "王十朋",
        "content": "樽前记得少陵诗，好向江头尽醉归。\n此日风光真可惜，古来乐事巧相违。\n细看八阵图犹在，欲问三分迹已非。\n惟有年年古夔国，竹枝声裏日晖晖。",
        "dynasty": "宋",
        "collection_info": null
    },
    {
        "title": "买山",
        "author": "王十朋",
        "content": "书生为郡亦迂哉，剩买童山买木栽。\n但遣牛羊勿践履，它年定出栋梁材。",
        "dynasty": "宋",
        "collection_info": null
    },
    {
        "title": "给水",
        "author": "王十朋",
        "content": "接筒引水下山陬，端为夔民解百忧。\n长使义泉名不断，莫教人费一钱求。",
        "dynasty": "宋",
        "collection_info": null
    },
    {
        "title": "修垒",
        "author": "王十朋",
        "content": "莫将逆旅视居官，宜作吾家活计看。\n墙壁时时为修葺，安知劳苦是平安。",
        "dynasty": "宋",
        "collection_info": null
    },
    {
        "title": "种柳",
        "author": "王十朋",
        "content": "瀼水东西十里余，新栽杨柳二千株。\n会看耸干参天去，能似甘棠勿翦无。",
        "dynasty": "宋",
        "collection_info": null
    },
    {
        "title": "江月亭二绝  其一",
        "author": "王十朋",
        "content": "长江何处水，明月几州天。\n月与江无约，相逢是偶然。",
        "dynasty": "宋",
        "collection_info": null
    },
    {
        "title": "江月亭二绝  其二",
        "author": "王十朋",
        "content": "江山今古几英雄，割据并吞总是空。\n惟有江流不转石，千秋长在月明中。",
        "dynasty": "宋",
        "collection_info": null
    },
    {
        "title": "登真武山",
        "author": "王十朋",
        "content": "篮舆晓上小琳宫，夔子江山指顾中。\n道士手栽山上柏，身犹未老干凌空。",
        "dynasty": "宋",
        "collection_info": null
    },
    {
        "title": "上元山中百姓出游作三章谕之  其一",
        "author": "王十朋",
        "content": "邻里相呼入郡城，巴歌楚舞沸欢声。\n三宵游罢同归去，勉力耕桑事父兄。",
        "dynasty": "宋",
        "collection_info": null
    },
    {
        "title": "上元山中百姓出游作三章谕之  其二",
        "author": "王十朋",
        "content": "三日嬉游喜遇晴，还家又见麦青青。\n但须及早输租税，莫要勾呼到讼庭。",
        "dynasty": "宋",
        "collection_info": null
    },
    {
        "title": "上元山中百姓出游作三章谕之  其三",
        "author": "王十朋",
        "content": "好去耕耘陇上田，但能勤苦有丰年。\n家家饱暖身康健，更向明年看月圆。",
        "dynasty": "宋",
        "collection_info": null
    },
    {
        "title": "题诸葛武侯祠",
        "author": "王十朋",
        "content": "八阵图旁丞相祠，风云惨淡会当时。\n功成岂止三分汉，才大非惟十倍丕。\n渭上忽传司马走，蜀中长起卧龙思。\n我来再拜瞻遗像，泪满襟如老杜诗。",
        "dynasty": "宋",
        "collection_info": null
    },
    {
        "title": "登诗史堂观少陵画像",
        "author": "王十朋",
        "content": "万丈光芒笔有神，两眉犹带旧酸辛。\n残杯不復随肥马，剩馥端能丐后人。\n夔子江头吟处景，杜鹃声裏拜时身。\n敬瞻遗像观诗史，一酹云安曲米春。",
        "dynasty": "宋",
        "collection_info": null
    },
    {
        "title": "送参议吴郎中",
        "author": "王十朋",
        "content": "扁舟西泝蜀江长，邂逅论交得老苍。\n幕客可能淹杜甫，郎官谁復识冯唐。\n梅花开日方联事，柳絮飞时遽趣装。\n我过洞庭应有日，定须来扫盖公堂。",
        "dynasty": "宋",
        "collection_info": null
    },
    {
        "title": "夔州祀社稷于州之西五里地不盈亩坛宇庳陋垣墙颓圮非所以崇明祀也买地易路筑屋增坛命同僚董其事不踰月告成二月戊子祀事既毕诗以记之",
        "author": "王十朋",
        "content": "天下通祀惟社稷，次则曰雨曰雷风。\n勾龙与弃配土谷，是皆于民有大功。\n古夔子国今会府，其于明祀可不崇。\n西郊坛宇何太陋，我忝守土责在躬。\n广而新之繄谁力，莲幕花县谋佥同。\n筑垣旁近丹荔圃，闢路下压黄冠宫。\n地有松柏兼可植，时和黍稌行将丰。\n夔门社稷宋社稷，愿与天地同无穷。",
        "dynasty": "宋",
        "collection_info": null
    },
    {
        "title": "游卧龙山呈行可元章",
        "author": "王十朋",
        "content": "我辈逢山眼即青，卧龙顶上喜同登。\n图留沙碛怀诸葛，诗诵江濆忆少陵。\n巫峡云飞天一握，瞿唐鱼化浪三层。\n蓝舆又向人间去，回首林泉媿老僧。",
        "dynasty": "宋",
        "collection_info": null
    },
    {
        "title": "闻诗得男名之曰夔",
        "author": "王十朋",
        "content": "巫邑初传鲤，吾家遂得夔。\n遥来如马地，却应梦熊诗。\n官忝二千石，孙看第一枝。\n欣同君子抱，祝汝似吾儿。",
        "dynasty": "宋",
        "collection_info": null
    },
    {
        "title": "甘露降于宅堂竹间凡半月三经雨乃止州宅有甘露堂昔周□□侍郎为郡露降焉易见山堂以名之予无善政惧其为灾记以二绝  其一",
        "author": "王十朋",
        "content": "湛湛下修竹，味如饴蜜甘。\n人言此为瑞，无德可能堪。",
        "dynasty": "宋",
        "collection_info": null
    },
    {
        "title": "甘露降于宅堂竹间凡半月三经雨乃止州宅有甘露堂昔周□□侍郎为郡露降焉易见山堂以名之予无善政惧其为灾记以二绝  其二",
        "author": "王十朋",
        "content": "竹间甘露日瀼瀼，饴蜜珠玑带细香。\n天闵夔民岁饥馑，雨旸时若乃嘉祥。",
        "dynasty": "宋",
        "collection_info": null
    },
    {
        "title": "元章赠兰",
        "author": "王十朋",
        "content": "英英道山友，赠我深林芳。\n入室与俱化，同心如此香。\n纫之可为佩，不采庸何伤。\n三復韩子操，援琴鼓扬扬。",
        "dynasty": "宋",
        "collection_info": null
    },
    {
        "title": "卧龙山有武侯新祠再用前韵",
        "author": "王十朋",
        "content": "山藏古寺柏青青，地重端因蜀相登。\n沙上不闻江转石，人间几见谷为陵。\n龙蛇树影摇千尺，玉雪花枝吐万层。\n堪嘆草庐谁復顾，凄然香火却依僧。",
        "dynasty": "宋",
        "collection_info": null
    },
    {
        "title": "寄书与二叔二弟  其一",
        "author": "王十朋",
        "content": "八十高年林下老，四千余里梦中家。\n云安双鲤随春水，为我传书到永嘉。",
        "dynasty": "宋",
        "collection_info": null
    },
    {
        "title": "寄书与二叔二弟  其二",
        "author": "王十朋",
        "content": "左原端是脊令原，谁遣分飞到蜀门。\n况是清明寒食候，杜鹃声裏断离魂。",
        "dynasty": "宋",
        "collection_info": null
    },
    {
        "title": "题卧龙山观音泉呈行可元章",
        "author": "王十朋",
        "content": "去岁游庐山，社中观白莲。\n不饮远公酒，聊酌聪明泉。\n肩舆过武昌，乘兴西山巅。\n岩乳饮菩萨，诗篇诵苏仙。\n夔州苦无井，瘿俗殊可怜。\n竹筩喉不干，可浣不可煎。\n日汲卧龙水，屡頼担夫肩。\n所取都几斛，深惭未投钱。\n前日招提游，入耳声涓涓。\n泓澄可照胆，草木皆光妍。\n却疑南阳人，蟠蛰清泠渊。\n惨淡会风云，滂沱霖普天。\n源如少陵词，清入光芒篇。\n余波涨瞿唐，汹涌吞百川。\n何人着水经，漏此不及编。\n道人出新茗，林间手新研。\n共以夷齐心，来结观音缘。\n至今清夜梦，犹到幽亭边。\n交游况离索，回首成悽然。\n何时鹿呦呦，重访山中禅。",
        "dynasty": "宋",
        "collection_info": null
    },
    {
        "title": "元章赠笔戏成一绝",
        "author": "王十朋",
        "content": "东台使者妙诗文，赠我中书四十君。\n我不善书惭拜赐，中书今日遇将军。",
        "dynasty": "宋",
        "collection_info": null
    },
    {
        "title": "再酬元章",
        "author": "王十朋",
        "content": "一尊方喜细论文，春草题诗又送君。\n手握管城言不尽，诗坛谁復将中军。",
        "dynasty": "宋",
        "collection_info": null
    },
    {
        "title": "又答行可",
        "author": "王十朋",
        "content": "道造精微更有文，绛侯应媿不如君。\n试将武事论诗笔，句法严于细柳军。",
        "dynasty": "宋",
        "collection_info": null
    },
    {
        "title": "酬行可惠白酒",
        "author": "王十朋",
        "content": "渴怀思欲吸长江，闻说西台酿满缸。\n一斗青州白从事，忽随诗句到蓬窗。",
        "dynasty": "宋",
        "collection_info": null
    },
    {
        "title": "同行可元章报恩寺行香登佛牙楼望胜己山",
        "author": "王十朋",
        "content": "篮舆拂晓出东关，钟磬声闻杳霭间。\n心欲报恩频入院，人逢胜己更观山。\n竹香细细禅房静，江水浑浑野渡闲。\n欲问渔人国兴废，黄鹂隔叶语绵蛮。",
        "dynasty": "宋",
        "collection_info": null
    },
    {
        "title": "五月四日与同僚南楼观竞渡因成小诗四首明日同行可元章登楼又成五首  其一",
        "author": "王十朋",
        "content": "蜀江险处是夔州，滟滪堆边看竞舟。\n为报鄱阳相识道，去年人在此登楼。",
        "dynasty": "宋",
        "collection_info": null
    },
    {
        "title": "五月四日与同僚南楼观竞渡因成小诗四首明日同行可元章登楼又成五首  其二",
        "author": "王十朋",
        "content": "台前八阵己陈迹，水底三闾何处招。\n手把菖蒲对佳节，兴来呼酒劝同僚。",
        "dynasty": "宋",
        "collection_info": null
    },
    {
        "title": "五月四日与同僚南楼观竞渡因成小诗四首明日同行可元章登楼又成五首  其三",
        "author": "王十朋",
        "content": "鄱阳夔子两端午，去岁人如今岁人。\n直是吴头来蜀尾，子规声裏弔灵均。",
        "dynasty": "宋",
        "collection_info": null
    },
    {
        "title": "五月四日与同僚南楼观竞渡因成小诗四首明日同行可元章登楼又成五首  其四",
        "author": "王十朋",
        "content": "榴花照眼对佳客，荷叶传杯怀故乡。\n想见明年话夔子，又如今岁念鄱阳。",
        "dynasty": "宋",
        "collection_info": null
    },
    {
        "title": "五月四日与同僚南楼观竞渡因成小诗四首明日同行可元章登楼又成五首  其五",
        "author": "王十朋",
        "content": "黍遇今朝尽生角，艾从何处忽为神。\n荷香十里一鈎月，定有扁舟归去人。",
        "dynasty": "宋",
        "collection_info": null
    },
    {
        "title": "五月四日与同僚南楼观竞渡因成小诗四首明日同行可元章登楼又成五首  其六",
        "author": "王十朋",
        "content": "舟人鼓楫呼何在，声似湘沅江上声。\n更听刘郎竹枝曲，不论南北总伤情。",
        "dynasty": "宋",
        "collection_info": null
    },
    {
        "title": "五月四日与同僚南楼观竞渡因成小诗四首明日同行可元章登楼又成五首  其七",
        "author": "王十朋",
        "content": "细葛含风罗迭雪，近臣初拜赐衣时。\n愿因角黍询遗俗，学士宁无六一词。",
        "dynasty": "宋",
        "collection_info": null
    },
    {
        "title": "五月四日与同僚南楼观竞渡因成小诗四首明日同行可元章登楼又成五首  其八",
        "author": "王十朋",
        "content": "竞渡本来缘救溺，凌波初不为争标。\n今人不解古人意，得胜归来笑语嚣。",
        "dynasty": "宋",
        "collection_info": null
    },
    {
        "title": "五月四日与同僚南楼观竞渡因成小诗四首明日同行可元章登楼又成五首  其九",
        "author": "王十朋",
        "content": "綵舟两两鼓冬冬，胜己山阴瀼水东。\n父老相逢话良苦，儿郎多在马船中。",
        "dynasty": "宋",
        "collection_info": null
    },
    {
        "title": "刘韶美至巫山寄诗因次其韵",
        "author": "王十朋",
        "content": "终日思归未有涯，梦魂无夜不还家。\n莫云春树忆太白，流水高山逢伯牙。\n卷轴随身虽有厄，风流得罪可无譁。\n相逢莫便匆匆去，弭棹夔门过食瓜。",
        "dynasty": "宋",
        "collection_info": null
    },
    {
        "title": "送元章改漕成都",
        "author": "王十朋",
        "content": "取友四十载，普天半交游。\n蒹葭群玉间，莫盛登瀛洲。\n元章真国士，未见心已投。\n雅抱畎畆志，共怀天下忧。\n舘阁育人材，孰云专校雠。\n慷慨论世事，不见范尹欧。\n疆埸况如许，宁不忧宗周。\n精忠屹肝胆，苦语惊冕旒。\n君去最勇决，我行尚迟留。\n初别拟十载，相逢忽三秋。\n龙飞起元老，江淮握貔貅。\n礼罗得奇才，戎幕资良筹。\n人事苦好违，壮怀莫能酬。\n去持夔州节，遥泛瞿唐舟。\n我亦来自鄱，兹行岂人谋。\n八阵观壮图，三峡窥倒流。\n访君义胜堂，顾我制胜楼。\n如马谒白帝，卧龙寻武侯。\n江亭览月色，园花赏春柔。\n果分余味甘，兰赠深林幽。\n诗篇浩卷轴，墨妙辉山丘。\n气薄文艷杜，词卑竹枝刘。\n吏事容拙踈，交情荷绸缪。\n纶言下北阙，绣衣使西州。\n流钱岂君事，易地曾何优。\n胡不班玉笋，入告嘉谋猷。\n巴子国最贫，疮痍民未瘳。\n君去谁抚摩，欲借嗟无由。\n我已上祠章，归欤老田畴。\n迟君还日边，寄书到东瓯。",
        "dynasty": "宋",
        "collection_info": null
    },
    {
        "title": "次韵元章留别",
        "author": "王十朋",
        "content": "送客成都去，回舟白帝边。\n月应遥共对，夔復有谁怜。\n我只怀归计，君宜了世缘。\n相期翼吾道，余事读楞圆。",
        "dynasty": "宋",
        "collection_info": null
    },
    {
        "title": "夜与韶美饮酒瑞白堂秉烛观跳珠，分韵得跳字",
        "author": "王十朋",
        "content": "五月峡中天气歊，竹筩引水那能浇。\n江濆龙老卧未起，崖石不枯珠自跳。\n草草杯盘对君酌，灯前疑是檐花落。\n毫端写出万斛珠，共向炎天作氷雹。\n妃子名园荔子丹，绛囊初摘堆金盘。\n细擘轻红唱君曲，咀嚼水晶牙颊寒。\n老翁真箇如年少，激水成珠堪一笑。\n刘侯自有胸中珠，不止照人兼自照。",
        "dynasty": "宋",
        "collection_info": null
    },
    {
        "title": "仪凤得珠字",
        "author": "王十朋",
        "content": "别来世故朝昏殊，相与言之汗模糊。\n两翁得酒促坐席，感深念极气欲苏。\n箨龙亦解作水供，紬绎寻丈如渴乌。\n衣巾生秋背毛竖，金石相应环佩趋。\n江山豪壮旁尊俎，醉中频贯纍纍珠。\n此时一事復挂口，为乐未竟成喑呜。\n夔州忧民困汤火，润泽有志无坦途。\n眼前焦熬十万户，欠伸戏笑皆霑濡。\n自操量槩入官廪，不输一钱分水符。\n读书功力无表畔，久矣俗吏轻吾儒。",
        "dynasty": "宋",
        "collection_info": null
    },
    {
        "title": "次韵韶美失舟闵书",
        "author": "王十朋",
        "content": "医师笼参朮，良将枕戈矢。\n儒生嗜底物，书卷挂口齿。\n刘侯西南来，岁月十首尾。\n闭门阅古今，过眼分亥豕。\n异书照神藜，奇字哭妖鬼。\n许身如蠹鱼，文字共生死。\n风流反得罪，去国果谁耻。\n仙舟载秘阁，便腹贮名理。\n江神亦世情，逐客多不喜。\n厄同焚书秦，恶类灭邢毁。\n沾濡徧箱箧，痛惜到骨髓。\n我初闻为惊，终夜成坐起。\n得君诗细读，罪己不罪水。\n愿言坐啸余，书着子刘子。",
        "dynasty": "宋",
        "collection_info": null
    },
    {
        "title": "韶美归舟过夔留半月语离作恶诗二章以送  其一",
        "author": "王十朋",
        "content": "五载三诗送我归，古夔今作送君诗。\n相如游处符分竹，诸葛阵旁舟解维。\n秉烛莫辞频把酒，挥毫未免各忧时。\n可怜滟滪双蓬鬓，会合无多又别离。",
        "dynasty": "宋",
        "collection_info": null
    },
    {
        "title": "韶美归舟过夔留半月语离作恶诗二章以送  其二",
        "author": "王十朋",
        "content": "弱羽年来正倦飞，夔门邂逅故人归。\n人生一笑难开口，世事多端合掩扉。\n况是桑榆俱晚景，何曾富贵已危机。\n明朝怅望仙舟远，百尺高楼上静晖。",
        "dynasty": "宋",
        "collection_info": null
    },
    {
        "title": "元章至云安用送韶美韵见寄次韵以酬",
        "author": "王十朋",
        "content": "社燕秋鸿不共飞，却因送别更怀归。\n一壶独酌人何处，千里相思月满扉。\n烟雨已催予把钓，功名行看子投机。\n云安双鲤传书至，诗句清含山水晖。",
        "dynasty": "宋",
        "collection_info": null
    },
    {
        "title": "静晖楼前有荔子一株木老矣犹未生予去其枯枝今岁遂生一二百颗至六月方熟",
        "author": "王十朋",
        "content": "木老生迟六月丹，明珠百颗照朱颜。\n因渠风味思瑶柱，撩我乡心念玉环。\n路远应难三日寄，楼高更上一层攀。\n君谟谱内丁香种，宜在江陈品第间。",
        "dynasty": "宋",
        "collection_info": null
    },
    {
        "title": "行可和诗再用前韵",
        "author": "王十朋",
        "content": "肌肤冰雪鹤头丹，三峡相逢一破颜。\n人折高枝如折桂，鸟衔余颗似衔环。\n香传乐谱名尤重，红入诗家句莫攀。\n来岁熟时先寄我，梦魂应到白云间。",
        "dynasty": "宋",
        "collection_info": null
    },
    {
        "title": "行可再和因思前日与韶美同饮计台临池摘实復用前韵",
        "author": "王十朋",
        "content": "星火烧空一夜丹，来禽青李觉无颜。\n少陵池舘三人赏，白帝江山四面环。\n生晚免教妃子污，食余应许黑衣攀。\n闽娘十八谁标榜，未必风流似此间。",
        "dynasty": "宋",
        "collection_info": null
    },
    {
        "title": "又用韵呈行可",
        "author": "王十朋",
        "content": "神仙乞与返魂丹，枯木能成处子颜。\n雅乐声中逢魏绛，重围解后见齐环。\n九龄赋妙那能继，三峡诗高未易攀。\n儿辈莫言酬倡晚，吾乡食实在秋间。",
        "dynasty": "宋",
        "collection_info": null
    },
    {
        "title": "元章至万州湖滩寄六言一绝云满目莫山平远一池云锦清酣忽有钟声林际直疑梦到江南某六月朔日登静晖楼观江涨望西南碧远数峰乃前日送别处也为之黯然楼前荔子初丹次韵寄元章",
        "author": "王十朋",
        "content": "遥碧峯尖如削，轻红荔脸初酣。\n水涨江天渺渺，故人一叶西南。",
        "dynasty": "宋",
        "collection_info": null
    },
    {
        "title": "韶美至云安寄诗二首再用诗字韵以寄",
        "author": "王十朋",
        "content": "刘郎初自日边归，入峡殷勤寄我诗。\n大小承天思越绝，后先去国会坤维。\n分题应记跳珠夜，送别还思入竹时。\n千里遥遥共明月，此心无合亦无离。",
        "dynasty": "宋",
        "collection_info": null
    },
    {
        "title": "伏日与同官小饮瑞白堂观跳珠分韵赋诗",
        "author": "王十朋",
        "content": "瑞白堂虚氷雪凝，散为珠玉洗炎蒸。\n诙谐未效东方朔，赋咏聊追杜少陵。",
        "dynasty": "宋",
        "collection_info": null
    },
    {
        "title": "伏日怀鄱阳同僚",
        "author": "王十朋",
        "content": "去岁鄱阳四望亭，题分十二志同登。\n眼中忽见天边月，不谓天边是固陵。",
        "dynasty": "宋",
        "collection_info": null
    },
    {
        "title": "余干翁簿以予去饶之日郡人断桥见留画图赋诗见寄因次其韵",
        "author": "王十朋",
        "content": "我慕郑子真，躬耕老岩谷。\n不慕苏季子，腰金诧宗族。\n失脚落尘网，回头念幽独。\n向来鸳鹭行，进退惭碌碌。\n把麾鄱君国，饮水清湾曲。\n缅怀九贤人，痛闵千里俗。\n奉扬乏仁风，黎庶因炎燠。\n畴能政有成，敢望诺无宿。\n厚颜叨禄廪，汗背拥旌纛。\n命下忽夔门，诸公孰推毂。\n水陆三千里，湖重岭仍复。\n至喜谒文忠，秭归怀李矗。\n鄱人怜老守，去类楚臣逐。\n出门桥已断，拥道頞争蹙。\n初无龚黄政，滥继秦侯躅。\n仇香旧同僚，别寄两竿牍。\n赋诗仍画图，开卷宛在目。\n清音满干越，余韵到巴蜀。\n我有二顷田，荒芜雁山腹。\n愿画归去来，芒鞋事耕育。",
        "dynasty": "宋",
        "collection_info": null
    },
    {
        "title": "赠裴童子",
        "author": "王十朋",
        "content": "文公有序规童子，将圣犹言畏后生。\n好把五车书尽读，五车读了要须行。",
        "dynasty": "宋",
        "collection_info": null
    },
    {
        "title": "行可生日",
        "author": "王十朋",
        "content": "千载岐周鸑鹫闻，果生英杰嗣姬文。\n鲲鹏变化正六月，蟾兔光辉将十分。\n肯把威名争烈日，只将道眼视浮云。\n祝公寿共诗书久，一瓣心香已敬焚。",
        "dynasty": "宋",
        "collection_info": null
    },
    {
        "title": "王嘉叟和读楚东诗復用前韵以寄",
        "author": "王十朋",
        "content": "照眼骊珠光陆离，莆田太守寄新诗。\n死生贵贱交情见，惟有吾宗不徇时。",
        "dynasty": "宋",
        "collection_info": null
    },
    {
        "title": "嘉叟和黯字诗再用前韵以寄",
        "author": "王十朋",
        "content": "金谷富季伦，丑坐贵思黯。\n人间几泉石，豪夺在轩槛。\n燕贺厦初成，花飞春忽减。\n破甑任生尘，只有莱芜范。",
        "dynasty": "宋",
        "collection_info": null
    },
    {
        "title": "和喻叔奇宿大木寺",
        "author": "王十朋",
        "content": "木记余干大，风观楚国雄。\n吾诗留大木，君句压雄风。\n鄱水连天碧，潘花满县红。\n论文一尊酒，何日故人同。",
        "dynasty": "宋",
        "collection_info": null
    },
    {
        "title": "用读楚东集韵寄元章",
        "author": "王十朋",
        "content": "谁遣吾侪合又离，江山深忆共题诗。\n君舟西上吾东矣，尊酒论文更几时。",
        "dynasty": "宋",
        "collection_info": null
    },
    {
        "title": "纳凉",
        "author": "王十朋",
        "content": "帘捲见山近，窗开竹香香。\n讼庭公事少，静坐纳微凉。",
        "dynasty": "宋",
        "collection_info": null
    },
    {
        "title": "立秋",
        "author": "王十朋",
        "content": "节物催吾老，天涯见立秋。\n凉微金尚伏，暑炽火初流。\n家远思尝稻，年衰怯戴楸。\n归耕期已近，河汉望牵牛。",
        "dynasty": "宋",
        "collection_info": null
    },
    {
        "title": "七夕",
        "author": "王十朋",
        "content": "去年佳节吴头见，今久秋声峡内闻。\n桂魄渐看成半璧，银河犹自掩微云。\n晒书空有便便腹，乞巧初无怪怪文。\n为向天边牛女道，夫耕妇织莫辞勤。",
        "dynasty": "宋",
        "collection_info": null
    },
    {
        "title": "怀鄱阳",
        "author": "王十朋",
        "content": "一别鄱阳岁及朞，夔门又见食瓜时。\n自惭政拙无遗爱，安得民心有去思。",
        "dynasty": "宋",
        "collection_info": null
    },
    {
        "title": "齿落用昌黎韵",
        "author": "王十朋",
        "content": "我来饶与夔，三载堕两齿。\n悬知年非永，早悟仕当已。\n要须未落时，猛效二疏止。\n胡为一再落，不已良可耻。\n慨然怀古人，未有长不死。\n因思年方少，辈行多胜己。\n颜红齿牢洁，徃徃同逝水。\n吾衰况如许，宁復老彭比。\n览镜视颜色，今昨不相似。\n行年五十五，万事可休矣。\n功名与富贵，磨灭何足纪。\n但愿早还乡，俯育三百指。\n婚嫁毕儿女，松楸依怙恃。\n弟兄饮真率，故旧忘汝尔。\n齿牙任摇脱，肉食吾不视。\n有身久为患，无齿实堪喜。\n始忧笑韩公，可惜陋子美。\n未必伤我心，兹言闻柳子。",
        "dynasty": "宋",
        "collection_info": null
    },
    {
        "title": "十八坊诗 宣化",
        "author": "王十朋",
        "content": "圣主有美化，丁宁戒守臣。\n毋令挂墙壁，宣以及吾民。",
        "dynasty": "宋",
        "collection_info": null
    },
    {
        "title": "十八坊诗 刑清",
        "author": "王十朋",
        "content": "昔日循良吏，狱空无怨声。\n刑清本无术，心地要先清。",
        "dynasty": "宋",
        "collection_info": null
    },
    {
        "title": "十八坊诗 介福",
        "author": "王十朋",
        "content": "兹地有神宇，人人来荐羞。\n神虽能介福，福亦自须求。",
        "dynasty": "宋",
        "collection_info": null
    },
    {
        "title": "十八坊诗 弭节",
        "author": "王十朋",
        "content": "川峡天下险，几人持节过。\n好来平处弭，莫起险中波。",
        "dynasty": "宋",
        "collection_info": null
    },
    {
        "title": "十八坊诗 皇华",
        "author": "王十朋",
        "content": "夔府皇华地，乘轺都几人。\n谁如二使者，实惠活斯民。",
        "dynasty": "宋",
        "collection_info": null
    },
    {
        "title": "十八坊诗 兴儒",
        "author": "王十朋",
        "content": "刀笠烧畬俗，舟航撇旋乡。\n五经谁教子，儒术破天荒。",
        "dynasty": "宋",
        "collection_info": null
    },
    {
        "title": "十八坊诗 崇化",
        "author": "王十朋",
        "content": "西接卿云里，东连屈宋乡。\n好风吹峡水，尽作鲁芹香。",
        "dynasty": "宋",
        "collection_info": null
    },
    {
        "title": "十八坊诗 𢡟迁",
        "author": "王十朋",
        "content": "相与勿言利，要令通有无。\n家家香一瓣，心慕舜之徒。",
        "dynasty": "宋",
        "collection_info": null
    },
    {
        "title": "十八坊诗 兴龙",
        "author": "王十朋",
        "content": "世仰钦宗圣，人知太母贤。\n千秋龙已化，香火蜀江边。",
        "dynasty": "宋",
        "collection_info": null
    },
    {
        "title": "十八坊诗 卧龙",
        "author": "王十朋",
        "content": "非长陈寿赞赞，无首杜陵诗。\n庙貌并公论，如今胜昔时。",
        "dynasty": "宋",
        "collection_info": null
    },
    {
        "title": "十八坊诗 庆丰",
        "author": "王十朋",
        "content": "谁道夔门陋，兹坊号庆丰。\n守臣忧国愿，端似杜陵翁。",
        "dynasty": "宋",
        "collection_info": null
    },
    {
        "title": "十八坊诗 礼宾",
        "author": "王十朋",
        "content": "前山名胜己，夔子有嘉宾。\n舘闢自予始，媿非贤主人。",
        "dynasty": "宋",
        "collection_info": null
    },
    {
        "title": "十八坊诗 通津",
        "author": "王十朋",
        "content": "大江来自蜀，众水共朝东。\n我欲扁舟去，问津从此通。",
        "dynasty": "宋",
        "collection_info": null
    },
    {
        "title": "十八坊诗 义泉",
        "author": "王十朋",
        "content": "官费接筒竹，民蠲沽水钱。\n丁宁后来者，莫负义名泉。",
        "dynasty": "宋",
        "collection_info": null
    },
    {
        "title": "十八坊诗 永安",
        "author": "王十朋",
        "content": "分鼎江山在，受遗宫阙荒。\n风云时惨淡，疑会旧明良。",
        "dynasty": "宋",
        "collection_info": null
    },
    {
        "title": "十八坊诗 折桂",
        "author": "王十朋",
        "content": "月窟何人到，向来标榜新。\n如今折桂者，不止一坊人。",
        "dynasty": "宋",
        "collection_info": null
    },
    {
        "title": "十八坊诗 知足",
        "author": "王十朋",
        "content": "二疏归去后，林下少休官。\n圣代夔门裏，一枝栖故鸾。",
        "dynasty": "宋",
        "collection_info": null
    },
    {
        "title": "十八坊诗 和风",
        "author": "王十朋",
        "content": "郡城深僻处，车马罕经过。\n中有人多少，人和风自和。",
        "dynasty": "宋",
        "collection_info": null
    },
    {
        "title": "制胜楼",
        "author": "王十朋",
        "content": "绝塞依天险，高城瞰阵图。\n公孙曾帝蜀，诸葛欲吞吴。\n尊俎衝千里，关山敌万夫。\n人谋兼地利，端坐静边隅。",
        "dynasty": "宋",
        "collection_info": null
    },
    {
        "title": "中元日得雨",
        "author": "王十朋",
        "content": "秋阳亢流火，时雨洗中元。\n既贺苗苏槁，还欣暑涤烦。\n德知天地大，功任鬼神言。\n愿作老农圃，一犁耕故园。",
        "dynasty": "宋",
        "collection_info": null
    },
    {
        "title": "梦觉偶成",
        "author": "王十朋",
        "content": "早秋良夜月朦胧，梦觉凉生枕簟中。\n数点过云檐外雨，一声落木陇头风。",
        "dynasty": "宋",
        "collection_info": null
    },
    {
        "title": "题无隠斋寄交代张真父舍人",
        "author": "王十朋",
        "content": "遥自不欺室，来居无隠斋。\n事君均有犯，得郡两俱佳。\n西蜀去何猛，东瓯归未谐。\n清风数竿竹，时见故人怀。",
        "dynasty": "宋",
        "collection_info": null
    },
    {
        "title": "漕台赏荷花因诵昌黎太华峯头玉井莲句遂用其韵呈行可",
        "author": "王十朋",
        "content": "天池水落华开莲，绣衣呼宾倾玉船。\n赏花对酒诵佳句，香彻鼻观头风痊。\n韩公思摘太华实，陶令不结东林缘。\n何如君有第一朶，池上许我清芬连。",
        "dynasty": "宋",
        "collection_info": null
    },
    {
        "title": "再用前韵",
        "author": "王十朋",
        "content": "梦草池塘千顷莲，红云楼阁游人船。\n熏熏风日作夏供，病不须药花能痊。\n朅来夔门念乡国，浄友喜结西台缘。\n明年华开各南北，今日有酒宜留连。",
        "dynasty": "宋",
        "collection_info": null
    },
    {
        "title": "张主管摄郡秭归赠以三绝  其一",
        "author": "王十朋",
        "content": "魏公名德最芬馨，犹子传家有典刑。\n勉力施行诚与善，民谣待向峡中听。",
        "dynasty": "宋",
        "collection_info": null
    },
    {
        "title": "张主管摄郡秭归赠以三绝  其二",
        "author": "王十朋",
        "content": "女须归处郡如何，地狭民贫事不多。\n把酒送行无别语，要先抚字后催科。",
        "dynasty": "宋",
        "collection_info": null
    },
    {
        "title": "张主管摄郡秭归赠以三绝  其三",
        "author": "王十朋",
        "content": "政术遥传京兆张，笑谈为治定循良。\n诸生相见宜相勉，正是风骚屈宋乡。",
        "dynasty": "宋",
        "collection_info": null
    },
    {
        "title": "蒲萄",
        "author": "王十朋",
        "content": "水晶马乳荐新秋，青紫酸甜孰味优。\n只可堆盐饷韩子，不宜酿酒博凉州。",
        "dynasty": "宋",
        "collection_info": null
    },
    {
        "title": "寄赵果州",
        "author": "王十朋",
        "content": "九江话别已经年，三峡相逢岂偶然。\n预扫江头礼宾舘，论文尊酒菊花天。",
        "dynasty": "宋",
        "collection_info": null
    },
    {
        "title": "寄阎普州",
        "author": "王十朋",
        "content": "对策天庭老布衣，直言中已有危机。\n须知东普胜西掖，好买扁舟及早归。",
        "dynasty": "宋",
        "collection_info": null
    },
    {
        "title": "八月十二日雨",
        "author": "王十朋",
        "content": "七月之间旱如毁，祷而得之偶然耳。\n八月又旱农无秋，同僚劝效前日求。\n我方省愆未及祷，沛然一雨苏群槁。\n古人重请应上公，何敢频烦渎苍穹。\n但愿时旸及时雨，不独一州天下普。",
        "dynasty": "宋",
        "collection_info": null
    },
    {
        "title": "中秋对月用昌黎赠张功曹韵呈同官",
        "author": "王十朋",
        "content": "水精为鑑金为波，挂空影写山与河。\n清光此夜十分好，有酒有客宜高歌。\n去年今日行役苦，浪叟溪边宿逢雨。\n传闻蜀道如天高，崖悬壁绝哀猿号。\n波横剑戟不易上，陆有虎豹何由逃。\n江山旧恃白帝险，风俗犹带乌蛮臊。\n驱驰两月到西塞，梦寐万里还东皐。\n嗅梅踏雪巴子里，路入鬼门欣不死。\n飞飞倦鸟惟思还，玉笋岂是粗官班。\n余生但愿闲及酒，虚名宁顾触与蛮。\n良宵佳客十有五，云放月入尊罍间。\n颓然老子兴不浅，韩诗坡句聊追攀。\n君不见天宝云霓羽衣歌，人间乐舞难同科，遗音犹在悲凉多。\n有酒且饮遑恤他，不饮如此良夜何。",
        "dynasty": "宋",
        "collection_info": null
    },
    {
        "title": "盘古庙",
        "author": "王十朋",
        "content": "盘古千千古，江头遗像存。\n伏羲犹后辈，礼殿尽诸孙。\n不屋昔非陋，有祠今未尊。\n东邻二郎庙，巫觋醉朝昏。",
        "dynasty": "宋",
        "collection_info": null
    },
    {
        "title": "赵果州之子年十四能作大字果州自荆南以诗寄予命书之字画老成异日必名家因赠以诗",
        "author": "王十朋",
        "content": "子政平生宜谅闻，故应有子嗣清芬。\n读书行见破万卷，识字岂惟能八分。\n年少便宜观上国，诗成真可张吾军。\n校雠异日居天禄，玉叶金枝有子云。",
        "dynasty": "宋",
        "collection_info": null
    },
    {
        "title": "送如上人  其一",
        "author": "王十朋",
        "content": "蜀道青天不易登，飘然云水遇乡僧。\n芒鞋便欲相随去，身缚粗官愧未能。",
        "dynasty": "宋",
        "collection_info": null
    },
    {
        "title": "送如上人  其二",
        "author": "王十朋",
        "content": "十年作别稽山下，万里相逢峡水西。\n天下名山游已遍，好寻潜涧一枝栖。",
        "dynasty": "宋",
        "collection_info": null
    },
    {
        "title": "州宅杂咏 甘露堂",
        "author": "王十朋",
        "content": "昔日贤太守，堂前零露甘。\n我来无善政，露下亦何堪。",
        "dynasty": "宋",
        "collection_info": null
    },
    {
        "title": "州宅杂咏 万卷堂",
        "author": "王十朋",
        "content": "书读万卷破，少陵观国初。\n登堂吾有媿，头白腹空虚。",
        "dynasty": "宋",
        "collection_info": null
    },
    {
        "title": "州宅杂咏 瑞白堂",
        "author": "王十朋",
        "content": "昔日曾夔州，兹堂见三白。\n为瑞不嫌多，年丰最宜麦。",
        "dynasty": "宋",
        "collection_info": null
    },
    {
        "title": "州宅杂咏 诗史堂",
        "author": "王十朋",
        "content": "谁镌堂上石，光艷少陵章。\n莫作诗人看，斯文似子长。",
        "dynasty": "宋",
        "collection_info": null
    },
    {
        "title": "州宅杂咏 易治堂",
        "author": "王十朋",
        "content": "风俗无难易，治之端在人。\n古夔尤易治，风俗本来淳。",
        "dynasty": "宋",
        "collection_info": null
    },
    {
        "title": "州宅杂咏 细香堂",
        "author": "王十朋",
        "content": "官舍谁为友，青青只此君。\n细香来燕寝，奚用炷炉熏。",
        "dynasty": "宋",
        "collection_info": null
    },
    {
        "title": "州宅杂咏 静晖楼",
        "author": "王十朋",
        "content": "占得高明地，长闻燕寝香。\n江流匹练白，竹日万金黄。",
        "dynasty": "宋",
        "collection_info": null
    },
    {
        "title": "州宅杂咏 制胜楼",
        "author": "王十朋",
        "content": "形胜据天险，金汤无以过。\n英雄多失守，制胜在人和。",
        "dynasty": "宋",
        "collection_info": null
    },
    {
        "title": "州宅杂咏 穿杨亭",
        "author": "王十朋",
        "content": "仁者果何似，宜于射也观。\n穿杨不在手，心地要须端。",
        "dynasty": "宋",
        "collection_info": null
    },
    {
        "title": "州宅杂咏 无隠斋",
        "author": "王十朋",
        "content": "勿谓江湖远，长如天日临。\n事君何敢隠，中外一般心。",
        "dynasty": "宋",
        "collection_info": null
    },
    {
        "title": "州宅杂咏 跳珠",
        "author": "王十朋",
        "content": "分得天池水，跳成月峡珠。\n一清夔子国，炎瘴自今无。",
        "dynasty": "宋",
        "collection_info": null
    },
    {
        "title": "州宅杂咏 土洞",
        "author": "王十朋",
        "content": "穴土谁为洞，温凉欲自私。\n人间有寒暑，坐此岂容知。",
        "dynasty": "宋",
        "collection_info": null
    },
    {
        "title": "州宅杂咏 柏",
        "author": "王十朋",
        "content": "深山夔子国，古柏静晖楼。\n柯叶今如许，相看几故侯。",
        "dynasty": "宋",
        "collection_info": null
    },
    {
        "title": "州宅杂咏 荔",
        "author": "王十朋",
        "content": "谁种楼前荔，周天几岁星。\n子随心地赤，叶到岁寒心。",
        "dynasty": "宋",
        "collection_info": null
    },
    {
        "title": "州宅杂咏 竹",
        "author": "王十朋",
        "content": "郡斋谁种竹，绿荫未多浓。\n我欲添清閟，殷勤护箨龙。",
        "dynasty": "宋",
        "collection_info": null
    },
    {
        "title": "州宅杂咏 柑",
        "author": "王十朋",
        "content": "白帝谁云陋，黄柑亦自香。\n一株三百颗，风味自吾乡。",
        "dynasty": "宋",
        "collection_info": null
    },
    {
        "title": "前辈有满城风雨近重阳句而不成篇九月六日遇雨因为足之招同官分韵",
        "author": "王十朋",
        "content": "满城风雨近重阳，准拟登高尚渺茫。\n会见明朝天气好，不教孤负菊花黄。",
        "dynasty": "宋",
        "collection_info": null
    },
    {
        "title": "又用前句作七绝  其一",
        "author": "王十朋",
        "content": "重阳无数日，风雨登临缓。\n会见天气佳，黄花挿须满。",
        "dynasty": "宋",
        "collection_info": null
    },
    {
        "title": "又用前句作七绝  其二",
        "author": "王十朋",
        "content": "老对黄花节，遥临白帝城。\n空斋听萧瑟，点点是乡情。",
        "dynasty": "宋",
        "collection_info": null
    },
    {
        "title": "又用前句作七绝  其三",
        "author": "王十朋",
        "content": "江山悲木落，身世嘆飘蓬。\n未会登山客，先吹堕帽风。",
        "dynasty": "宋",
        "collection_info": null
    },
    {
        "title": "又用前句作七绝  其四",
        "author": "王十朋",
        "content": "巫峡有雄风，菊天多细雨。\n知我欲登高，先期洗尘土。",
        "dynasty": "宋",
        "collection_info": null
    },
    {
        "title": "又用前句作七绝  其五",
        "author": "王十朋",
        "content": "竹叶悲杜陵，秋云吟柳恽。\n家乡雁荡遥，节物龙山近。",
        "dynasty": "宋",
        "collection_info": null
    },
    {
        "title": "又用前句作七绝  其六",
        "author": "王十朋",
        "content": "灰飞季秋管，云暗巫山峯。\n我欲廓氛曀，试呼黎与重。",
        "dynasty": "宋",
        "collection_info": null
    },
    {
        "title": "又用前句作七绝  其七",
        "author": "王十朋",
        "content": "节近愁阴雨，云披见太阳。\n殷勤呼酒伴，烂熳醉秋光。",
        "dynasty": "宋",
        "collection_info": null
    },
    {
        "title": "九日登卧龙山呈同官",
        "author": "王十朋",
        "content": "老逢佳节强跻攀，兴遶东篱媿未还。\n与客携壶登缥缈，寻僧对榻卧幽闲。\n白盐照日一峯古，乌帽吹风双鬓班。\n坐上无非孟嘉辈，卧龙山却胜龙山。",
        "dynasty": "宋",
        "collection_info": null
    },
    {
        "title": "又一绝",
        "author": "王十朋",
        "content": "夔子山高峡天阔，骚人宅近刚肠悲。\n菊花上头不易得，酒盏到手何须辞。",
        "dynasty": "宋",
        "collection_info": null
    },
    {
        "title": "送何希深舍人赴召",
        "author": "王十朋",
        "content": "十年持节国西门，万里东归德愈尊。\n平叔渊源易论语，子云游戏字方言。\n坐令国体还元气，重见文星照掖垣。\n廊庙诸公倘相问，为言真欲老田园。",
        "dynasty": "宋",
        "collection_info": null
    },
    {
        "title": "至瞿唐关戏用山名成一绝",
        "author": "王十朋",
        "content": "取友要如山胜己，居官宜似地青帘。\n边庭未静尚赤甲，鼎鼎欲调须白盐。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 瞿唐",
        "author": "王十朋",
        "content": "七日重来白帝城，劳生远宦厌将迎。\n瞿唐莫下今宜下，兴逐渔舟一叶轻。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 滟滪",
        "author": "王十朋",
        "content": "水涨瞿唐势更危，舟人贪进只嫌迟。\n天将此石垂深戒，看取形如象马时。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 白帝城",
        "author": "王十朋",
        "content": "火德重兴六合同，金行数止一星终。\n鼎分虽媿刘玄德，面缚肯为安乐公。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 越公堂",
        "author": "王十朋",
        "content": "柱国杨家二世亡，越公遗迹独绵长。\n不能牢固隋基业，枉费精神在一堂。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 三峡堂",
        "author": "王十朋",
        "content": "三峡堂中看倒流，沉舟侧畔过千舟。\n世途险更胜三峡，多少人怀积羽忧。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 石笋",
        "author": "王十朋",
        "content": "白帝祠前石笋三，根连滟滪立相参。\n不知此石能言否，往事应同老柏谈。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 白盐",
        "author": "王十朋",
        "content": "蜀中盐井知多少，功利端能与海分。\n尚使此山真可煮，商功计利更纷纷。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 赤甲",
        "author": "王十朋",
        "content": "赤甲城连白帝城，子阳曾向此屯兵。\n区区板筑徒劳耳，尚赤由来是汉营。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 东屯",
        "author": "王十朋",
        "content": "少陵别业古东屯，一饭遗忠畎亩存。\n我辈月叨官九斗，须知粒粒是君恩。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 昭烈庙",
        "author": "王十朋",
        "content": "老臣苦欲争天下，嗣子何曾思蜀中。\n古屋数椽犹庙食，伤心地近永安宫。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 八阵图",
        "author": "王十朋",
        "content": "一家天下裂三都，忠愤填胸出阵图。\n千载相知惟白水，此心元不为吞吴。",
        "dynasty": "宋",
        "collection_info": null
    },
    {
        "title": "连日至瞿唐谒白帝祠登越公三峡堂徘徊览古共成十二绝 胜己山",
        "author": "王十朋",
        "content": "私心克尽道方大，胜己与游名始成。\n物我太深谁氏子，却将己胜易山名。",
        "dynasty": "宋",
        "collection_info": null
    },
    {
        "title": "题无隠斋",
        "author": "王十朋",
        "content": "檐日照我几，竹风清我襟。\n官身心处士，官舍趣山林。",
        "dynasty": "宋",
        "collection_info": null
    },
    {
        "title": "送喻令",
        "author": "王十朋",
        "content": "扪膝先生有凤毛，三年鱼邑试牛刀。\n要令人被絃歌化，讵肯身辞州县劳。\n贤令首祠唐质肃，诗篇时出楚风骚。\n西归更勉家传学，云翼行看九万高。",
        "dynasty": "宋",
        "collection_info": null
    },
    {
        "title": "十月九日雪",
        "author": "王十朋",
        "content": "夔子今年雪，初冬已在山。\n峯非是盐白，鬓不为诗班。\n寒律三朝后，雷声八日间。\n潜催子猷棹，乘兴早知还。",
        "dynasty": "宋",
        "collection_info": null
    },
    {
        "title": "食柑",
        "author": "王十朋",
        "content": "萧山陆橘东坡传，夔子黄柑老杜诗。\n楚越相望五千里，西州滋味独浓知。",
        "dynasty": "宋",
        "collection_info": null
    },
    {
        "title": "十日买黄菊二株",
        "author": "王十朋",
        "content": "十月更十日，黄花开满枝。\n鲜鲜如可餐，采采还自疑。\n重阳不堪摘，况后一月期。\n既晚何用好，兹言闻退之。\n天然傲霜性，宁问早与迟。\n不以日月断，深杯为花持。",
        "dynasty": "宋",
        "collection_info": null
    },
    {
        "title": "采菊图",
        "author": "王十朋",
        "content": "渊明耻折腰，慨然咏式微。\n闲居爱重九，采菊来白衣。\n南山忽在眼，倦鸟亦知归。\n至今东篱花，清如首阳薇。",
        "dynasty": "宋",
        "collection_info": null
    },
    {
        "title": "梁彭州归自道山泝流入峡以二诗见寄因次其韵  其一",
        "author": "王十朋",
        "content": "首遇重华闢四门，郡符帅阃误蒙恩。\n路经滟滪少陵鬓，草梦池塘灵运魂。\n马运敢辞论水陆，兵储未暇议营屯。\n故人相见谈时事，耿耿胸中直气存。",
        "dynasty": "宋",
        "collection_info": null
    },
    {
        "title": "梁彭州归自道山泝流入峡以二诗见寄因次其韵  其二",
        "author": "王十朋",
        "content": "壮夫白首两同年，又继钱塘唱和篇。\n十载音书天上雁，一江风雪峡中船。\n西州贤守得高适，东观人才推孟坚。\n紫陌曾陪探花马，姓名深愧在卢前。",
        "dynasty": "宋",
        "collection_info": null
    },
    {
        "title": "梁彭州与客登卧龙山送酒二尊  其一",
        "author": "王十朋",
        "content": "五马携壶上卧龙，四夔连骑与游从。\n山中古柏岁寒色，应为清流作意浓。",
        "dynasty": "宋",
        "collection_info": null
    },
    {
        "title": "梁彭州与客登卧龙山送酒二尊  其二",
        "author": "王十朋",
        "content": "天禄归来杨子云，酒随后乘为论文。\n云安曲米瓶双玉，聊助诗人作小醺。",
        "dynasty": "宋",
        "collection_info": null
    },
    {
        "title": "阎普州赵果州舟中唱和以巨轴见寄酬以二首  其一",
        "author": "王十朋",
        "content": "联舟西上沸欢声，赵璧隋珠照坐明。\n一客词流三峡水，百篇诗压五言城。\n广文旧舍欣重扫，阿买奇儿况侍行。\n我以礼宾名客舘，云安曲米待君倾。",
        "dynasty": "宋",
        "collection_info": null
    },
    {
        "title": "阎普州赵果州舟中唱和以巨轴见寄酬以二首  其二",
        "author": "王十朋",
        "content": "灯结寒花鹊有声，书传双鲤眼增明。\n人言尽是青云士，天遣相逢白帝城。\n富贵有机端可畏，山川非险莫辞行。\n定知蜀道从今易，东普南充盖已倾。",
        "dynasty": "宋",
        "collection_info": null
    },
    {
        "title": "丙戌冬十月阎惠夫梁子绍得郡还蜀联舟过夔访予于郡斋修同年之好也因观太上皇帝亲擢御札及馆阁题名感嘆良久辄成恶诗一章以纪陈迹且志吾侪会合之异",
        "author": "王十朋",
        "content": "光尧亲擢赐巍科，穅秕居前有媿多。\n书向蓬山俱点勘，诗从天竺共吟哦。\n十年尊酒喜身健，五马人生惊鬓皤。\n握手夔门话畴昔，君恩未报欲如何。",
        "dynasty": "宋",
        "collection_info": null
    },
    {
        "title": "与二同年观雪于八阵台果州会焉酌酒论文煮惠山泉瀹建溪茶诵少陵江流石不转之句復用前韵",
        "author": "王十朋",
        "content": "吾侪风味雅同科，领略江山逸兴多。\n诸葛阵图台上看，少陵诗句酒中哦。\n惠山活水煎茶白，胜己高峯带雪皤。\n绝境况逢三五马，定将好句压阴何。",
        "dynasty": "宋",
        "collection_info": null
    },
    {
        "title": "惠夫子绍二同年怀章过夔宗英赵若拙联舟西上赋诗二首记吾三人会合之异次韵仍简二同年  其一",
        "author": "王十朋",
        "content": "端似唐人会合年，句追籍彻孟韩联。\n朱幡俱任专城寄，白首叨持帅阃权。\n鼎甲岂如天圣榜，宗盟不减德麟贤。\n客真不恶主人恶，胜己山名自古传。",
        "dynasty": "宋",
        "collection_info": null
    },
    {
        "title": "惠夫子绍二同年怀章过夔宗英赵若拙联舟西上赋诗二首记吾三人会合之异次韵仍简二同年  其二",
        "author": "王十朋",
        "content": "晚菊鲜鲜梅蘂新，天涯对酒忽三人。\n才高不比丹青相，志大聊为州县臣。\n麾把普彭夔子国，榜同詹愈季元宾。\n二公行矣居廊庙，放我江湖作逸民。",
        "dynasty": "宋",
        "collection_info": null
    },
    {
        "title": "与惠夫若拙小酌郡斋再用联字韵并寄子绍",
        "author": "王十朋",
        "content": "杯盘草草酌同年，更与英英玉叶联。\n我辈论交真有道，异时当国愿无权。\n策蒙亲擢言尤直，召不留中已足贤。\n天遣西来结诗社，邮筒毋惜徃来传。",
        "dynasty": "宋",
        "collection_info": null
    },
    {
        "title": "三友堂",
        "author": "王十朋",
        "content": "丁丑同年友，三人忽此逢。\n符分俱握虎，簪盍偶成龙。\n抚卷神山远，衔杯瑞雪浓。\n一壶胜太白，形影月游从。",
        "dynasty": "宋",
        "collection_info": null
    },
    {
        "title": "生日",
        "author": "王十朋",
        "content": "老遇悬弧旦，天涯把一麾。\n误蒙崧岳句，忍诵蓼莪诗。\n节物梅经眼，年华雪上眉。\n儿曾觞寿酒，尽是祝归期。",
        "dynasty": "宋",
        "collection_info": null
    },
    {
        "title": "观画像",
        "author": "王十朋",
        "content": "似我岂真我，相看还自疑。\n陋非台阁像，高失布韦时。\n吟苦眉常皱，忧多鬓早衰。\n惓惓畎亩志，无復画师知。",
        "dynasty": "宋",
        "collection_info": null
    },
    {
        "title": "杜殿院挽词  其一",
        "author": "王十朋",
        "content": "流落杜陵老，平生一饭忠。\n大贤宜有后，异代果生公。\n文艷神藜烛，霜蹄御史骢。\n九原呼不起，萧瑟柏台空。",
        "dynasty": "宋",
        "collection_info": null
    },
    {
        "title": "杜殿院挽词  其二",
        "author": "王十朋",
        "content": "亲擢逢明主，台纲振一时。\n触真同獬荐，问不到狐狸。\n姦佞已落胆，江湖甘把麾。\n贤哉郭有道，无媿蔡邑碑。",
        "dynasty": "宋",
        "collection_info": null
    },
    {
        "title": "杜殿院挽词  其三",
        "author": "王十朋",
        "content": "我昔游三舘，闻公论立朝。\n端如平日语，果不小人饶。\n节义真齐固，年龄不逮乔。\n英魂已上天，楚些讵容招。",
        "dynasty": "宋",
        "collection_info": null
    },
    {
        "title": "会同僚于郡斋煮惠山泉烹建溪茶酌瞿唐春",
        "author": "王十朋",
        "content": "锡泉龙焙忽飞来，春着瞿唐初泼醅。\n肠似玉川堪七碗，兴如太白谩三杯。\n月团不许无诗得，霜蘂端因有分开。\n石铫瓦盆吾已具，竹林它日定相陪。",
        "dynasty": "宋",
        "collection_info": null
    },
    {
        "title": "同僚和诗復用前韵",
        "author": "王十朋",
        "content": "扫地焚香待客来，煎泉瀹茗漉官醅。\n相公溪近何曾汲，白帝城寒正可杯。\n江上诗成风叶落，阁中兴动雪梅开。\n嘉宾饮散铃斋静，月照虚窗有影陪。",
        "dynasty": "宋",
        "collection_info": null
    },
    {
        "title": "蜡梅",
        "author": "王十朋",
        "content": "天工着意点酡酥，不与江梅斗雪肤。\n露滴蜂房酿崖蜜，日烘龙脑喷金炉。\n万松张盖黄尤好，三峡藏春绿不枯。\n题品倘非坡与谷，世人应作小虫呼。",
        "dynasty": "宋",
        "collection_info": null
    },
    {
        "title": "子绍至云安復和前韵见寄酬以二首  其一",
        "author": "王十朋",
        "content": "细阅皇朝进士科，第三人最得贤多。\n不劳则饿天将任，或起而僵帝欲哦。\n舘阁早推仁者勇，庙堂终作国之皤。\n也知有意东山卧，其奈苍生望子何。",
        "dynasty": "宋",
        "collection_info": null
    },
    {
        "title": "子绍至云安復和前韵见寄酬以二首  其二",
        "author": "王十朋",
        "content": "不比求游占一科，无施不可患才多。\n手持江海一麾去，梦与神仙七字哦。\n客裏有书情愈重，别来多病鬓添皤。\n郡斋独坐岁华莫，眼见官梅深忆何。",
        "dynasty": "宋",
        "collection_info": null
    },
    {
        "title": "赵若拙卓尔不群佳公子也痛亲不见名堂曰思诸公争赋之不鄙予亦以诗命予谓若拙不止乎思也且能显之作思堂诗",
        "author": "王十朋",
        "content": "天下人子皆思亲，思而显之能几人。\n入堂省亲亲不见，长向羹墙见亲面。\n身苟不立名不扬，九原何由发幽光。\n金枝挺挺贤公子，风树兴悲思不已。\n口诵孝经第一篇，立身行道期心传。\n直谅多闻古三益，标准宗支名籍籍。\n前日召还胡不留，一麾出守西南州。\n官职人心所同欲，孝子思亲恐亲辱。\n不独思亲能显亲，孔门曾子君前身。\n我愧思亲未能显，诗作思堂涕徒泫。",
        "dynasty": "宋",
        "collection_info": null
    },
    {
        "title": "题朱钤干灏无喧室",
        "author": "王十朋",
        "content": "雅抱渊明尚，处喧思避喧。\n门虽有车马，趣不异丘园。\n仁者本来静，时然应亦言。\n端能重吾幕，无復扰为烦。",
        "dynasty": "宋",
        "collection_info": null
    },
    {
        "title": "糟蟹荐杯",
        "author": "王十朋",
        "content": "曲生有理何曾浊，公子无肠却最佳。\n罗馔宁同富儿饮，带糟聊慰老饕怀。",
        "dynasty": "宋",
        "collection_info": null
    },
    {
        "title": "至日寄二弟",
        "author": "王十朋",
        "content": "云物书何处，山城白帝旁。\n鬓丝惊渐短，日线喜初长。\n江冷鱼思復，阳回雁恋行。\n小舟吾已具，命下即还乡。",
        "dynasty": "宋",
        "collection_info": null
    },
    {
        "title": "怀二叔",
        "author": "王十朋",
        "content": "二叔年高甚，天涯侄未归。\n一阳云物动，三峡梦魂飞。\n丈室怀明庆，巍楼上静晖。\n皇恩许归去，行矣叩林扉。",
        "dynasty": "宋",
        "collection_info": null
    },
    {
        "title": "连日鹊喜东归之祥也诗寄二弟",
        "author": "王十朋",
        "content": "乌鹊枝头竟日喧，皇恩应许返丘园。\n荒芜赋就同元亮，欢喜诗成异审言。\n定有好音来象阙，媿无遗爱在夔门。\n寄书预报梅溪弟，洒扫吾庐办酒尊。",
        "dynasty": "宋",
        "collection_info": null
    },
    {
        "title": "白云楼赴周漕饭追念行可",
        "author": "王十朋",
        "content": "不到西台久，伤心忆旧游。\n水流犹故沼，云散只空楼。\n丹荔谁祠柳，清斋不对周。\n徘徊赋诗处，泪下莫能收。",
        "dynasty": "宋",
        "collection_info": null
    },
    {
        "title": "哭陈阜卿  其一",
        "author": "王十朋",
        "content": "槐市声名早，儒林行艺尊。\n麟经无绝学，乌府有危言。\n半岁甘泉橐，频年刺史幡。\n凄凉道山旧，今日几人存。",
        "dynasty": "宋",
        "collection_info": null
    },
    {
        "title": "哭陈阜卿  其二",
        "author": "王十朋",
        "content": "识面登瀛日，论心去国时。\n孟轲非好辩，羊祜有先知。\n手笔今文伯，神明古吏师。\n老成嗟不见，流泪读招词。",
        "dynasty": "宋",
        "collection_info": null
    },
    {
        "title": "哭陈阜卿  其三",
        "author": "王十朋",
        "content": "我守鄱君国，公时帅豫章。\n诗筒续元白，治境接龚黄。\n流落来夔子，传闻侍玉皇。\n北门方卧护，帝忽遣巫阳。",
        "dynasty": "宋",
        "collection_info": null
    },
    {
        "title": "哭陈阜卿  其四",
        "author": "王十朋",
        "content": "邸报知凶讣，伤心不忍言。\n图犹对徐孺，人已丧陈蕃。\n杖屦欲三径，衣冠俄九原。\n数行嬴博泪，瞑目有余痕。",
        "dynasty": "宋",
        "collection_info": null
    },
    {
        "title": "梦人赠范文正公集",
        "author": "王十朋",
        "content": "平生敬慕范文正，遗像向来祠楚东。\n梦裏何人赠文集，见公端似见周公。",
        "dynasty": "宋",
        "collection_info": null
    },
    {
        "title": "食笋  其一",
        "author": "王十朋",
        "content": "篔筜又復长纤纤，头角犹藏味已甜。\n吾友子修三载别，不知稚子几根添。",
        "dynasty": "宋",
        "collection_info": null
    },
    {
        "title": "食笋  其二",
        "author": "王十朋",
        "content": "着庭食笋记当年，屈指交游半鬼仙。\n谨护箨龙无恙否，得时张主想参天。",
        "dynasty": "宋",
        "collection_info": null
    },
    {
        "title": "食笋  其三",
        "author": "王十朋",
        "content": "夔门雪裏竹萌抽，味占盘餐第一流。\n深忆江西陈仲举，如今无復寄猫头。",
        "dynasty": "宋",
        "collection_info": null
    },
    {
        "title": "寇莱公取韦苏州野渡无人舟自横之句增为十字见于曾南丰所作公传则知前辈作诗一言一句皆有来历予用其说为巴东词记有新进士作诗云语当人意为佳句何与韦郎野渡舟用其以解嘲",
        "author": "王十朋",
        "content": "野水再经吟咏手，一般景象两般舟。\n莱公相业韦郎句，付与诗人子细搜。",
        "dynasty": "宋",
        "collection_info": null
    },
    {
        "title": "夔砚",
        "author": "王十朋",
        "content": "一片夔州砚，千年禹凿痕。\n平公见尔祖，王子得其孙。\n铜雀今安有，罗文世所尊。\n聊同玄颖辈，文字与吾论。",
        "dynasty": "宋",
        "collection_info": null
    },
    {
        "title": "闻韶美侍郎易任广汉  其一",
        "author": "王十朋",
        "content": "帝眷甘泉旧，纶恩换虎符。\n神应驰北阙，眼已见西湖。\n霖雨思贤甚，仙槎到汉无。\n书梁形梦寐，大厦待公扶。",
        "dynasty": "宋",
        "collection_info": null
    },
    {
        "title": "闻韶美侍郎易任广汉  其二",
        "author": "王十朋",
        "content": "书欲临邛去，公俄广汉行。\n湖欣遇房相，诗拟和刘兄。\n为郡人生贵，还乡昼锦荣。\n无从陪杖屦，老我欲归耕。",
        "dynasty": "宋",
        "collection_info": null
    },
    {
        "title": "腊日与同官小集八阵台观武侯新祠",
        "author": "王十朋",
        "content": "伏几何时腊又逢，天涯尊酒记游从。\n未于山下祠黄石，且向江濆谒卧龙。\n青眼共看官舍柳，白头相对雪天峯虎。\n符愿逐桃符换，万里归心一片浓。",
        "dynasty": "宋",
        "collection_info": null
    },
    {
        "title": "梅雪",
        "author": "王十朋",
        "content": "同僚文字三杯酒，腊日江山八阵台。\n冷有人嫌吾似雪，清无尘染客如梅。",
        "dynasty": "宋",
        "collection_info": null
    },
    {
        "title": "十八日迓虞参政于西城竹亭去岁亦以此日送之",
        "author": "王十朋",
        "content": "两年此日此江滨，又迓向来归去宾。\n兀坐茅亭竹应笑，林间不着送迎人。",
        "dynasty": "宋",
        "collection_info": null
    },
    {
        "title": "读东坡诗",
        "author": "王十朋",
        "content": "东坡文章冠天下，日月争光薄风雅。\n谁分宗派故谤伤，蚍蜉撼树不自量。\n堂堂天人欧阳子，引鞭逊避门下士。\n天昌斯文大才出，先生弟子俱第一。\n天人诗如李谪仙，此论最公谁不然。\n词无艰深非浅近，章成韵尽意不尽。\n味长何止飞鸟惊，臆说纷纷几元稹。\n浑然天成无斧凿，二百年来无此作。\n谁与争先惟大苏，谪仙退之非过呼。\n胸中万卷古今有，笔下一点尘埃无。\n武库森然富摛掞，利钝一从人点检。\n莫年海上诗更高，和陶之诗又过陶。\n地闢天开含万彙，少陵相逢亦应避。\n北斗以南能几人，大江之西有异议。\n日光玉洁一退之，亦言能文不能诗。\n碑淮颂圣十琴操，生民清庙离骚词。\n舂容大篇骋豪怪，韵到窘束尤瑰奇。\n韩子于诗盖余事，诗至韩子将何讥。\n文章定价如金玉，口为轻重专门学。\n向来学者尊西昆，诗无老杜文无韩。\n凈扫书斋拂尘几，瓣香敬为三夫子。",
        "dynasty": "宋",
        "collection_info": null
    },
    {
        "title": "除日",
        "author": "王十朋",
        "content": "蜗舍三年别，夔门两岁除。\n盆虽具肴簌，傩不是乡闾。\n枥马喧新集，桃符换旧书。\n何如杜陵老，守岁阿咸居。",
        "dynasty": "宋",
        "collection_info": null
    },
    {
        "title": "元日",
        "author": "王十朋",
        "content": "元日年年见，天涯意故长。\n诗篇示宗武，春色酌瞿唐。\n白髮又新岁，黄甘非故乡。\n弟兄团拜处，归去愿成行。",
        "dynasty": "宋",
        "collection_info": null
    },
    {
        "title": "赵果州送黄柑金泉酒",
        "author": "王十朋",
        "content": "元日书来自果州，柑三百颗酒新蒭。\n贤于齐下六从事，好似平阳千户侯。\n老矣惟思醉乡去，归欤且种木奴休。\n使君厚意吾先辱，媿乏琼瑶报所投。",
        "dynasty": "宋",
        "collection_info": null
    },
    {
        "title": "四日雪坐间有江梅水仙花因目曰三白 梅花",
        "author": "王十朋",
        "content": "孤标相对楚天涯，寒不能威意自佳。\n消得广平公援笔，此花真是铁心花。",
        "dynasty": "宋",
        "collection_info": null
    },
    {
        "title": "四日雪坐间有江梅水仙花因目曰三白 水仙花",
        "author": "王十朋",
        "content": "叶抽书带秀文房，玉表黄中耐雪霜。\n得水成仙最风味，与梅为弟各芬香。",
        "dynasty": "宋",
        "collection_info": null
    },
    {
        "title": "四日雪坐间有江梅水仙花因目曰三白 雪",
        "author": "王十朋",
        "content": "不来平地只山巅，端为民贫故见怜。\n未到立春犹腊月，忽成三白定丰年。",
        "dynasty": "宋",
        "collection_info": null
    },
    {
        "title": "人日游碛",
        "author": "王十朋",
        "content": "好遨蜀风俗，夔人贫亦遨。\n今日日为人，倾城出江皐。\n遨头老病守，呼宾酌春醪。\n归来及初鼓，繁灯照霜毛。",
        "dynasty": "宋",
        "collection_info": null
    },
    {
        "title": "谷日立春",
        "author": "王十朋",
        "content": "谷日逢春日，江天弄佳气。\n蔬盆杂蒿韭，一箸异乡味。\n西畴农事动，问我归何未。\n岂无二顷田，奚用五马贵。",
        "dynasty": "宋",
        "collection_info": null
    },
    {
        "title": "双鹊",
        "author": "王十朋",
        "content": "双鹊喳喳首向东，似将喜报主人公。\n主人只欲东归去，归作左原田舍翁。",
        "dynasty": "宋",
        "collection_info": null
    },
    {
        "title": "王抚干赠苏黄真蹟酬以建茶",
        "author": "王十朋",
        "content": "苏黄文章外，翰墨亦莫加。\n苏得鲁公法，黄自成一家。\n肥无尘俗点，瘦或风雨斜。\n可爱如其人，敬之无迩遐。\n真蹟落人间，蔀屋生光华。\n我无一字藏，天遣来三巴。\n吾宗东州秀，文翰俱可嘉。\n袖中出至宝，双眸洗昏花。\n归橐今不贫，持往东南夸。\n何以报嘉贶，龙团建溪芽。",
        "dynasty": "宋",
        "collection_info": null
    },
    {
        "title": "予雪诗云不来平地只山巅朱钤干和云不能下乞俗人怜志在洁己陈知录云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三绝以赠之又以一绝自贶 赠钤干",
        "author": "王十朋",
        "content": "无喧室对山头雪，雪照无喧室湛然。\n高洁似人人亦似，不能下乞俗人怜。",
        "dynasty": "宋",
        "collection_info": null
    },
    {
        "title": "予雪诗云不来平地只山巅朱钤干和云不能下乞俗人怜志在洁己陈知录云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三绝以赠之又以一绝自贶 赠知录",
        "author": "王十朋",
        "content": "不道世人贫可怜，乱飘宇宙湿厨烟。\n居高润下泽自普，只可在山如去年。",
        "dynasty": "宋",
        "collection_info": null
    },
    {
        "title": "予雪诗云不来平地只山巅朱钤干和云不能下乞俗人怜志在洁己陈知录云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三绝以赠之又以一绝自贶 赠抚干",
        "author": "王十朋",
        "content": "时哉腊后立春前，散作人间大有年。\n会合风云洒天外，不须只在蜀山川。",
        "dynasty": "宋",
        "collection_info": null
    },
    {
        "title": "予雪诗云不来平地只山巅朱钤干和云不能下乞俗人怜志在洁己陈知录云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三绝以赠之又以一绝自贶 自况",
        "author": "王十朋",
        "content": "在地在山无不可，去年今年同不同。\n银杯缟带逐车马，何似蓑笠随渔翁。",
        "dynasty": "宋",
        "collection_info": null
    },
    {
        "title": "春雪",
        "author": "王十朋",
        "content": "立春三日余，霏霏下人间。\n胡不瑞嘉平，天于此偏悭。\n忽从何处来，顷刻堆尘寰。\n投隙妙能入，遇圆巧成环。\n侵凌到肌骨，点缀生容颜。\n凝积遽如许，扫除良亦艰。\n牧羊念大窖，拥马愁蓝关。\n我时巴峡观，眩晃迷江山。\n认峯失白盐，问俗非乌蛮。\n岂无兴可乘，扁舟正宜还。",
        "dynasty": "宋",
        "collection_info": null
    },
    {
        "title": "十四日登真武山  其一",
        "author": "王十朋",
        "content": "山中松柏几经春，壁上龟蛇妙入神。\n羽士相看笑相语，使君老似去年人。",
        "dynasty": "宋",
        "collection_info": null
    },
    {
        "title": "十四日登真武山  其二",
        "author": "王十朋",
        "content": "白盐卓立群峯外，真武山头平视之。\n试上白盐峯顶望，未知真武孰高卑。",
        "dynasty": "宋",
        "collection_info": null
    },
    {
        "title": "十四日登真武山  其三",
        "author": "王十朋",
        "content": "莹煌灯火如星斗，夜夜人间望此山。\n来向元宵试灯火，却移星斗下人间。",
        "dynasty": "宋",
        "collection_info": null
    },
    {
        "title": "秃笔",
        "author": "王十朋",
        "content": "管城人已老，后辈颇相侵。\n问汝中书否，犹言欲尽心。",
        "dynasty": "宋",
        "collection_info": null
    },
    {
        "title": "二月朔日诣学讲堂前杏花正开呈教授",
        "author": "王十朋",
        "content": "孔坛昔栽杏，鲁人呼东家。\n当时三千株，化工无等差。\n雩风长其实，教雨濯其葩。\n木与圣化俱，芬芳无迩遐。\n数株能白红，开向天之涯。\n况于芹藻间，相看意殊嘉。\n对之怀哲人，甘棠何以加。\n不比曲江春，祇名及第花。\n又异仙家桃，徒尔蒸红霞。\n愿言广对殖，夔鲁同光华。",
        "dynasty": "宋",
        "collection_info": null
    },
    {
        "title": "泮宫杏花乃阎紫微为教官时所殖復用前韵",
        "author": "王十朋",
        "content": "同年紫微公，昔游帝王家。\n穿杨百步间，妙不毫釐差。\n桂窟擢高枝，杏园赏仙葩。\n手移曲江根，不惮川涂遐。\n翱翔夫子坛，栽植泮水涯。\n花好实亦成，诸公欣拜嘉。\n我来节中和，数树红交加。\n不见紫微郎，如对紫微花。\n满堂烂银袍，赋诗丽绮霞。\n大胜瓜李桃，欲报无琼华。",
        "dynasty": "宋",
        "collection_info": null
    },
    {
        "title": "甘露堂前有杏花一株在修竹之外殊有风味用昌黎韵",
        "author": "王十朋",
        "content": "桃李未吐梅英空，杏花嫣然作小红。\n孤城绝塞也不恶，一株绰有仙家风。\n高枝半出修竹外，醉脸略与江梅同。\n夔州花木不多有，封殖嘉树知谁功。\n春光忽到刺史宅，天气正在中和中。\n不同浪蘂落瘴雾，自有甘露滋芳丛。\n我来岁律惊两换，归兴遥指吴江枫。\n曲江往事何足梦，愿为老圃安吾穷。\n明年花开我何处，小园数畆箫台东。\n苍苍烟雨记巫峡，酣酣诗句吟梅翁。",
        "dynasty": "宋",
        "collection_info": null
    },
    {
        "title": "送王抚干行甫",
        "author": "王十朋",
        "content": "之子来夔子，春江又绿波。\n分符惭政拙，赞画頼才多。\n翰墨妙挥染，词章工琢磨。\n扁舟先吾去，送别奈愁何。",
        "dynasty": "宋",
        "collection_info": null
    },
    {
        "title": "郡圃无海棠买数根殖之",
        "author": "王十朋",
        "content": "少陵诗史有遗阙，海棠名花辄湮没。\n孤芳千载逢苏仙，竹篱一笑嫣然发。\n我从蜀锦亭边来，遥入苍苍烟雨窟。\n绮霞晓抹神女肌，香醪春醉明妃骨。\n鲜鲜丝蘂垂更袅，点点燕脂匀未歇。\n半含欲吐不胜情，沐露梳风睡明月。\n为开酒尊苦多病，欲挿一枝羞白髮。\n照眼千株未观蜀，回首十年深忆越。\n何人好事呼名友，姚魏不容矜阀阅。\n凝香有地胡不植，负郭无园何处谒。\n不烦飞鹄衔子来，自买芳根带花掘。\n明年高堂来燕子，想见繁红映林樾。\n栽花老守在何许，雁荡山中采薇蕨。\n凭谁为问花消息，有梦遥惊山突兀。\n自惭不是召伯棠，那得诗人歌勿伐。",
        "dynasty": "宋",
        "collection_info": null
    },
    {
        "title": "哭纯老",
        "author": "王十朋",
        "content": "忽得潜涧书，惊闻寿山死。\n开书未终读，老泪洒盈纸。\n寿山僧中杰，萧洒如晋人。\n识高行孤洁，匈无一点尘。\n少年走江湖，丛林参大士。\n莫年住瓯闽，道价高远迩。\n桑下不留恋，急流猛抽身。\n我欲挂衣冠，归欤远公亲。\n遽闻新塔成，已葬坚固子。\n无由访圆泽，空对瞿唐水。",
        "dynasty": "宋",
        "collection_info": null
    },
    {
        "title": "次韵喻叔奇松竹图",
        "author": "王十朋",
        "content": "只应王子猷相爱，未许秦皇帝可亲。\n画我同年作三友，岁寒节操宰官身。",
        "dynasty": "宋",
        "collection_info": null
    },
    {
        "title": "寄巫山图与林致一喻叔奇  其一",
        "author": "王十朋",
        "content": "图画巫山十二峯，缄题遥寄旧游从。\n烦君子细看山色，不似老夫归意浓。",
        "dynasty": "宋",
        "collection_info": null
    },
    {
        "title": "寄巫山图与林致一喻叔奇  其二",
        "author": "王十朋",
        "content": "数千里外共明月，十二峯头望故乡。\n我对此山无梦寐，梦魂只在雁山傍。",
        "dynasty": "宋",
        "collection_info": null
    },
    {
        "title": "夔路十贤 屈大夫",
        "author": "王十朋",
        "content": "大夫楚忠臣，哀哉以谗逐。\n遗庙大江濆，醒清今古独。",
        "dynasty": "宋",
        "collection_info": null
    },
    {
        "title": "夔路十贤 严刺史",
        "author": "王十朋",
        "content": "将军头可断，讵肯以城降。\n斯可为忠矣，至今名此邦。",
        "dynasty": "宋",
        "collection_info": null
    },
    {
        "title": "夔路十贤 诸葛武侯",
        "author": "王十朋",
        "content": "卧龙起南阳，不为鼎一足。\n託名蜀丞相，相汉非相蜀。",
        "dynasty": "宋",
        "collection_info": null
    },
    {
        "title": "夔路十贤 少陵先生",
        "author": "王十朋",
        "content": "子美稷禼志，空抱竟无用。\n夔州三百篇，高配风雅颂。",
        "dynasty": "宋",
        "collection_info": null
    },
    {
        "title": "夔路十贤 陆宣公",
        "author": "王十朋",
        "content": "敬舆避谗谤，闭门不着书。\n活人集名方，炳然仁谊余。",
        "dynasty": "宋",
        "collection_info": null
    },
    {
        "title": "夔路十贤 韦丞相",
        "author": "王十朋",
        "content": "韦侯守盛山，赋诗十二首。\n能以尧事君，遂令诗不朽。",
        "dynasty": "宋",
        "collection_info": null
    },
    {
        "title": "夔路十贤 白文公",
        "author": "王十朋",
        "content": "赋咏穷三峡，乐天在忠州。\n苟不以直道，亦如元与刘。",
        "dynasty": "宋",
        "collection_info": null
    },
    {
        "title": "夔路十贤 柳文公",
        "author": "王十朋",
        "content": "柳公本书生，忠勇着岳鄂。\n盛山戮姦吏，余威震夷落。",
        "dynasty": "宋",
        "collection_info": null
    },
    {
        "title": "夔路十贤 寇莱公",
        "author": "王十朋",
        "content": "莱公经济业，志在巴东诗。\n斯人不復见，亭上秋风悲。",
        "dynasty": "宋",
        "collection_info": null
    },
    {
        "title": "夔路十贤 唐质肃公",
        "author": "王十朋",
        "content": "子方筮仕初，牛刀割鱼復。\n一朝峩廌冠，风采百僚肃。",
        "dynasty": "宋",
        "collection_info": null
    },
    {
        "title": "续访得七人 宋大夫",
        "author": "王十朋",
        "content": "述志哀正则，陈词讽灵修。\n读君九辨章，悲楚非悲秋。",
        "dynasty": "宋",
        "collection_info": null
    },
    {
        "title": "续访得七人 源丞相",
        "author": "王十朋",
        "content": "杰人掾夔子，相业光开元。\n故宅半赤甲，荒凉今不存。",
        "dynasty": "宋",
        "collection_info": null
    },
    {
        "title": "续访得七人 李左相",
        "author": "王十朋",
        "content": "罢相避同列，衔杯乐圣人。\n那知偃月堂，中有丞相瞋。",
        "dynasty": "宋",
        "collection_info": null
    },
    {
        "title": "续访得七人 李丞相",
        "author": "王十朋",
        "content": "公在忠州日，人高长者风。\n忮心无后段，宁媿赞皇公。",
        "dynasty": "宋",
        "collection_info": null
    },
    {
        "title": "续访得七人 温御史",
        "author": "王十朋",
        "content": "谁坐绣衣石，曾落金吾胆。\n不戮拥靴人，至今有余憾。",
        "dynasty": "宋",
        "collection_info": null
    },
    {
        "title": "续访得七人 程伊川",
        "author": "王十朋",
        "content": "轲伋诚明学，弟兄传以心。\n易微于九师，闭门自鈎深。",
        "dynasty": "宋",
        "collection_info": null
    },
    {
        "title": "续访得七人 黄太史",
        "author": "王十朋",
        "content": "豫章官逸远，直笔非谤史。\n天遣来黔涪，诗鸣配子美。",
        "dynasty": "宋",
        "collection_info": null
    },
    {
        "title": "柏架",
        "author": "王十朋",
        "content": "青铜柯叶胜杉松，带得清风下卧龙。\n日莫微凉起高架，移床却扇坐从容。",
        "dynasty": "宋",
        "collection_info": null
    },
    {
        "title": "次韵林江州题高远亭",
        "author": "王十朋",
        "content": "眼明庐阜翠横空，疑是云头屹夏峯。\n遗迹君应怀圣治，故家我亦念归宗。\n遥瞻瀑水三千尺，犹隔巫山十二重。\n亭上主人高更远，天然丘壑在心匈。",
        "dynasty": "宋",
        "collection_info": null
    },
    {
        "title": "登制胜楼",
        "author": "王十朋",
        "content": "梁栋翚飞百尺楼，江山满目壮夔州。\n鸟穿云过白盐去，鱼透浪来清瀼游。\n控扼地临三峡险，朝宗水会百川流。\n古今制胜人何胜，天下奇才忠武侯。",
        "dynasty": "宋",
        "collection_info": null
    },
    {
        "title": "再用前韵",
        "author": "王十朋",
        "content": "下视瞿唐缥渺楼，规模雄压十三州。\n良筹合向暇时运，缓带宜来高处游。\n列障四时环坐好，大江千古抱城流。\n后山植木成阴日，谁识十年前故侯。",
        "dynasty": "宋",
        "collection_info": null
    },
    {
        "title": "送宋山甫知县",
        "author": "王十朋",
        "content": "君住眉山我永嘉，老来邂逅楚天涯。\n无诗不和已成杜，有酒相呼如在家。\n官职未高名满蜀，人才如许邑为巴。\n且将异日作霖手，润泽河阳一县花。",
        "dynasty": "宋",
        "collection_info": null
    },
    {
        "title": "六月一日",
        "author": "王十朋",
        "content": "天涯逢六月，深忆别家时。\n行也亦云远，归欤何太迟。\n殊方最炎热，多病想扶持。\n天遣西来意，端令啖荔枝。",
        "dynasty": "宋",
        "collection_info": null
    },
    {
        "title": "食荔枝  其一",
        "author": "王十朋",
        "content": "荔枝初熟饤金盆，手擘轻红子细看。\n风味由来太奇绝，不教容易到长安。",
        "dynasty": "宋",
        "collection_info": null
    },
    {
        "title": "食荔枝  其二",
        "author": "王十朋",
        "content": "妃子园中荔子奇，莫因名号起猜疑。\n清时入坐非尤物，一洗烟尘頼好诗。",
        "dynasty": "宋",
        "collection_info": null
    },
    {
        "title": "食荔枝  其三",
        "author": "王十朋",
        "content": "诗史堂前种几时，轻红曾入少陵诗。\n殊方竞续樱桃献，万树争先尔独迟。",
        "dynasty": "宋",
        "collection_info": null
    },
    {
        "title": "拾荔枝核欲种之戏成一首",
        "author": "王十朋",
        "content": "海味正思瑶柱美，夔门又见荔枝红。\n炎方入贡自妃子，郡圃欲栽如白公。\n官满犹为十年计，实成须待二星终。\n不须更论何时吃，前种后收人我同。",
        "dynasty": "宋",
        "collection_info": null
    },
    {
        "title": "幼女生日",
        "author": "王十朋",
        "content": "林钟蓂四荚，吾女此时生。\n日向炎天永，月从前夜明。\n提携仰慈母，教诲頼诸兄。\n愿汝康而寿，人如少藴清。",
        "dynasty": "宋",
        "collection_info": null
    },
    {
        "title": "诗史堂荔枝歌",
        "author": "王十朋",
        "content": "君不见诗人以来一子美，莫年流落来夔子。\n赋诗三百六十篇，西瀼东屯客愁裏。\n何人作堂画遗像，收拾光芒榜诗史。\n堂前何有有荔枝，树犹未老熟独迟。\n世人贵早不贵晚，倘非我辈谁赏之。\n涪陵昔遭妃子污，万颗包羞莫能诉。\n泸戎一经少陵擘，至今传诵轻红句。\n少陵伤时泪成血，一点丹心不磨灭。\n散成朱实满炎方，风味如诗两奇绝。\n乐天曾画忠州图，自言香味人间无。\n君谟亦作闽中谱，陈紫声名重南土。\n何如诗史堂前株，正是一饭孤忠余。\n人为世重物亦重，端如丈人屋上乌。\n巴图闽谱合避路，奚用品第分锱铢。\n搀先熟者如杨卢，但可与之作前驱。\n闽娘十八婢妾尔，将军大树真佣奴。\n我生四百余年后，来作先生游处守。\n登堂三嘆荔正丹，聊效柳人祠子厚。\n安得先生今復生，添赋夔州歌一首，要使荔枝之名长不朽。",
        "dynasty": "宋",
        "collection_info": null
    },
    {
        "title": "周行可挽诗  其一",
        "author": "王十朋",
        "content": "我始来夔子，公先在计台。\n江山同吊古，文字共衔杯。\n马运言尤力，天高听未回。\n怀人梦不见，西望肺肝摧。",
        "dynasty": "宋",
        "collection_info": null
    },
    {
        "title": "周行可挽诗  其二",
        "author": "王十朋",
        "content": "大事同生日，佳城近故丘。\n空留丹竈药，忍望白云楼。\n偃折恩谁继，澄清志未酬。\n伤哉葬元伯，执绋竟无由。",
        "dynasty": "宋",
        "collection_info": null
    },
    {
        "title": "过客谈梁彭州之政不容口闻为虚额所困欲引去予愿其少留以福千里辄寄恶诗",
        "author": "王十朋",
        "content": "籍甚吾年友，彭州誉正驰。\n那因困虚额，遽欲丐真祠。\n勿谓徒劳耳，终须日教之。\n家传治称最，自有九重知。",
        "dynasty": "宋",
        "collection_info": null
    },
    {
        "title": "食薏苡粥",
        "author": "王十朋",
        "content": "夔州再见夏，炎瘴侵我肌。\n两股忽浮肿，百药竟未治。\n或言薏苡良，可以作粥糜。\n恐坐伏波谤，腹中有珠玑。",
        "dynasty": "宋",
        "collection_info": null
    },
    {
        "title": "十贤堂栽竹",
        "author": "王十朋",
        "content": "六月修篁带雨移，丁宁护取岁寒枝。\n十贤清节高千古，不是此君谁与宜。",
        "dynasty": "宋",
        "collection_info": null
    },
    {
        "title": "诗史堂荔枝晚熟而佳预约同官共赏偶成参差摘实分饷因诵庐陵先生诗云人生此事尚难必况欲功名书鼎彝復用前韵以歌之",
        "author": "王十朋",
        "content": "诗史堂前荔支晚尤美，高压泸戎与妃子。\n姓名犹未闻峡中，风味惟应自皮裏。\n试将远况江瑶柱，正似骚人拟良史。\n我来嘆息颐屡支，殊方争献惟恐迟。\n汝今已晚何用好，不是少陵谁眼之。\n贵妃游魂遭血污，玉坐悲怀何以诉。\n惟有云安再拜人，闷解夔州两绝句。\n遗像空存食不血，满目烟霞明自灭。\n何人种此星几终，一树团团味奇绝。\n君不见南宾木莲有华何足图，乐夫过虑重看无。\n又不见洛阳牡丹妖艷何必谱，六一区区记风土。\n天生此果更此株，夏日之时见子余。\n昼疑炎方张火伞，夕讶庭树栖赤乌。\n双头莹若玉一瑴，细骨轻于钱五铢。\n陈江阀阅如崔卢，兹产于闽必争驱。\n甜无中边大胜蜜，醖酿不假蜂为奴。\n永安宫西郡堂后，折简呼宾老太守。\n时方炎热会苦稀，事好乖违意徒厚。\n手摘高枝赠丹实，歌和前篇搔白首。\n嗟一饷之乐兮，天亦悭于老朽。",
        "dynasty": "宋",
        "collection_info": null
    },
    {
        "title": "伏日与同僚游三友亭",
        "author": "王十朋",
        "content": "炎天过小雨，伏日生微凉。\n新亭会僚友，故事开壶觞。\n泉汲卧龙乳，茶烹团凤香。\n缅怀去年友，跳珠出诗章。",
        "dynasty": "宋",
        "collection_info": null
    },
    {
        "title": "分韵得炎字",
        "author": "王十朋",
        "content": "两载夔子国，尤苦夏日炎。\n穉金又云伏，老火犹未潜。\n呼宾江上亭，风雄雨纤纤。\n仰知九重心，勃鬰念闾阎。",
        "dynasty": "宋",
        "collection_info": null
    },
    {
        "title": "制胜楼有元丰间太守王延禧及计台郡僚过客唱和诗大书于版岁久字漫命笔吏再书之记以数语",
        "author": "王十朋",
        "content": "周室禾黍过者伤，汉宫威仪见之喜。\n神州久没余楚蜀，太平声诗存有几。\n制胜楼头诗数版，仍是元丰旧臣子。\n体格犹存前辈风，气象如楼颇奇伟。\n人虽不见典刑在，事尚能言文献是。\n岁月侵寻自漫灭，爱礼存羊那忍毁。\n百年陈迹一旦新，不问升沉与工鄙。\n一洗向来官职眼，独刊无尽张居士。",
        "dynasty": "宋",
        "collection_info": null
    },
    {
        "title": "雷声",
        "author": "王十朋",
        "content": "雷已先声雷隠隠，雨宜洒道即纷纷。\n为言风伯不须怒，天下苍生正望云。",
        "dynasty": "宋",
        "collection_info": null
    },
    {
        "title": "某二年于夔窃食而已无德于民尤无功于学校泮宫诸生相与肖其象而祠之意固厚矣然非所宜得呈苏校授",
        "author": "王十朋",
        "content": "一麾出守喜来夔，日与诸生泳圣涯。\n窃取于城勉忠孝，来能如衮进文词。\n从公于迈误成颂，尔貌不扬何足祠。\n为语广文休作记，粗沙大石定磨碑。",
        "dynasty": "宋",
        "collection_info": null
    },
    {
        "title": "闻得吴兴",
        "author": "王十朋",
        "content": "莫年身似杜陵翁，流落乌蛮白帝中。\n圣主哀怜不终弃，乞祠却得水晶宫。",
        "dynasty": "宋",
        "collection_info": null
    },
    {
        "title": "七夕呈同官",
        "author": "王十朋",
        "content": "今夕何夕夕云七，天孙有巧不愿乞。\n举杯遥指河汉头，但愿归耕学牵牛。\n我无腹中书可晒，亦不晒衣随俗辈。\n缑山未访仙祖游，夔门聊与嘉宾会。\n星河动摇三峡流，人间天上同新秋。\n鹊已成桥动归翮，我亦一枝栖可得。",
        "dynasty": "宋",
        "collection_info": null
    },
    {
        "title": "别夔州三绝  其一",
        "author": "王十朋",
        "content": "朅来夔子两经年，恰是忠州白乐天。\n种柳栽花一般意，愧无名德比前贤。",
        "dynasty": "宋",
        "collection_info": null
    },
    {
        "title": "别夔州三绝  其二",
        "author": "王十朋",
        "content": "夔峡民淳狱讼稀，使君无事只吟诗。\n才疏政拙形容陋，深愧邦人为立祠。",
        "dynasty": "宋",
        "collection_info": null
    },
    {
        "title": "别夔州三绝  其三",
        "author": "王十朋",
        "content": "阵图入眼浑如梦，回首江山又梦间。\n万里白云遮望眼，□□□□□□□。",
        "dynasty": "宋",
        "collection_info": null
    },
    {
        "title": "赠牟童子",
        "author": "王十朋",
        "content": "牟家六岁好男儿，诵得夔州太守诗。\n好把五车书尽读，早成头角上天池。",
        "dynasty": "宋",
        "collection_info": null
    },
    {
        "title": "别同官",
        "author": "王十朋",
        "content": "两年窃禄古夔州，邂逅诸君亦宦游。\n为郡不才真下下，同僚多助却优优。\n及瓜便合扁舟去，行李聊为一饭留。\n掺别相期可无语，君亲恩重各宜酬。",
        "dynasty": "宋",
        "collection_info": null
    },
    {
        "title": "七月十七日离夔州是夜宿瞿唐",
        "author": "王十朋",
        "content": "邦人送别亦伤情，杨柳阴中涕泣声。\n我亦怜夔不忍去，一宵留宿旧江城。",
        "dynasty": "宋",
        "collection_info": null
    },
    {
        "title": "至东屯谒少陵祠  其一",
        "author": "王十朋",
        "content": "宦游夔子两经年，未到东屯意慊然。\n端为先生旧吟处，不应容易上诗篇。",
        "dynasty": "宋",
        "collection_info": null
    },
    {
        "title": "至东屯谒少陵祠  其二",
        "author": "王十朋",
        "content": "忠不忘君句有神，当时无地可容身。\n草堂遗像英灵在，又见匙翻雪稻新。",
        "dynasty": "宋",
        "collection_info": null
    },
    {
        "title": "东屯溪山之胜似吾家左原",
        "author": "王十朋",
        "content": "东屯别是一山川，水秀山青似左原。\n我待还家筑茅屋，作诗招取少陵魂。",
        "dynasty": "宋",
        "collection_info": null
    },
    {
        "title": "登古峯岭望夔州",
        "author": "王十朋",
        "content": "巍登古峯岭，回首望夔州。\n隠约瞻卧龙，微茫见江流。\n明朝望眼遮，江山见无由。\n翻令还乡梦，飞过白盐头。\n不知此邦人，亦念使君不。\n使君无可念，空有诗篇留。",
        "dynasty": "宋",
        "collection_info": null
    },
    {
        "title": "古峯驿小饮",
        "author": "王十朋",
        "content": "老去最惜别，同僚情更钟。\n三杯古峯驿，添我别情浓。",
        "dynasty": "宋",
        "collection_info": null
    },
    {
        "title": "燕子坡",
        "author": "王十朋",
        "content": "燕子归期近，吾今亦得归。\n乌栖一枝稳，何必更高飞。",
        "dynasty": "宋",
        "collection_info": null
    },
    {
        "title": "悼巫山赵宰",
        "author": "王十朋",
        "content": "使者追求急，君方归意浓。\n谗言端可畏，鬼物不相容。\n浮世谁无死，良医未易逢。\n我来经旧舘，流涕觉无从。",
        "dynasty": "宋",
        "collection_info": null
    },
    {
        "title": "巫峡  其一",
        "author": "王十朋",
        "content": "三峡江流七月平，全家东下叶舟轻。\n阳台得得收云雨，放尽峯峦照眼明。",
        "dynasty": "宋",
        "collection_info": null
    },
    {
        "title": "巫峡  其二",
        "author": "王十朋",
        "content": "峡中七月行舟断，我仗孤忠尽室行。\n寄语后人宜自戒，莫因幸免遂轻生。",
        "dynasty": "宋",
        "collection_info": null
    },
    {
        "title": "巫峡  其三",
        "author": "王十朋",
        "content": "正是瞿唐莫下时，却将行止问舟师。\n老夫也是归心急，不记前吟滟滪诗。",
        "dynasty": "宋",
        "collection_info": null
    },
    {
        "title": "神女庙",
        "author": "王十朋",
        "content": "功开神禹言何妄，梦恼襄王事亦非。\n峯下祠荒少人到，峡中舟过有乌飞。",
        "dynasty": "宋",
        "collection_info": null
    },
    {
        "title": "昭君村",
        "author": "王十朋",
        "content": "十二巫峯下，明妃生处村。\n至今粗丑女，灼面亦成痕。",
        "dynasty": "宋",
        "collection_info": null
    },
    {
        "title": "过大拽",
        "author": "王十朋",
        "content": "大拽今重过，江山记我无。\n云开列嶂秀，石峙一峯孤。\n吏卒送迎异，舟车来徃殊。\n鸿留泥上迹，飞去到江湖。",
        "dynasty": "宋",
        "collection_info": null
    },
    {
        "title": "石门",
        "author": "王十朋",
        "content": "兵忿虽云败，君臣义有余。\n石门能脱急，风义亦堪书。",
        "dynasty": "宋",
        "collection_info": null
    },
    {
        "title": "谒清烈庙登独醒亭",
        "author": "王十朋",
        "content": "我醉亦如众，亭惭登独醒。\n惟知慕清节，首为绘仪形。",
        "dynasty": "宋",
        "collection_info": null
    },
    {
        "title": "黄牛峡",
        "author": "王十朋",
        "content": "白狗黄牛竹节滩，奇奇怪怪几峯峦。\n山川好处造化惜，不许人间平地看。",
        "dynasty": "宋",
        "collection_info": null
    },
    {
        "title": "黄牛庙",
        "author": "王十朋",
        "content": "我从白帝城，舟次黄牛峡。\n黄牛遗庙存，石马隻耳缺。\n宛如欧公梦，地灵亦奇绝。\n固宜镇大川，千载食常血。\n何人讚巨力，曾不纪功烈。\n神乎岂求食，挽石骇舟楫。\n或云土胜水，兹亦强牵合。\n白帝将何云，吾为究其詋。\n神禹昔治水，疏凿九州别。\n百神各效职，僚佐力俱竭。\n功成禹化熊，涂山亦为石。\n譬如穆南征，化者想非一。\n有化为牛者，断崖留遗迹。\n岂亦黄帝余，与牛同一色。\n至今名此峡，援溺有阴力。\n淫祠自其俗，神手本正直。\n爵以保安侯，足以章神德。",
        "dynasty": "宋",
        "collection_info": null
    },
    {
        "title": "虾蟆碚水",
        "author": "王十朋",
        "content": "虾蟆好居水，背水以自濡。\n不知背上味，乃与众水殊。\n品第高水经，煎茶必来须。\n争汲以致远，不惮险且迂。\n我亦走瓶罂，一瓯瀹云腴。\n所恨太遐僻，亲朋莫能呼。\n巨蛙如有灵，曷不上天衢。\n以水为雨露，助天泽寰区。\n坎视峡中小，笑渠子阳愚。",
        "dynasty": "宋",
        "collection_info": null
    },
    {
        "title": "石渔翁",
        "author": "王十朋",
        "content": "钓利钓名者，纷纷三峡中。\n何人化为石，又作钓鱼翁。",
        "dynasty": "宋",
        "collection_info": null
    },
    {
        "title": "至喜亭",
        "author": "王十朋",
        "content": "前年泊舟至喜亭，舍舟触雾登山行。\n身到猿啼虎啸处，至今魂梦中宵惊。\n两年寒暑深山裏，瘴疠侵凌身不死。\n七月归舟浮涨江，重见兹亭实堪喜。\n世间忧喜无定形，此喜本从忧得名。\n须知既济有未济，勿谓江流今已平。",
        "dynasty": "宋",
        "collection_info": null
    },
    {
        "title": "又一绝",
        "author": "王十朋",
        "content": "归客来登至喜亭，喜归兼喜峡江平。\n当时作记文章伯，不止文章得美名。",
        "dynasty": "宋",
        "collection_info": null
    },
    {
        "title": "郭道山",
        "author": "王十朋",
        "content": "学道无成艺有成，青山犹以道为名。\n匆匆不及登山看，归看家山白鹿城。",
        "dynasty": "宋",
        "collection_info": null
    },
    {
        "title": "宿灌口",
        "author": "王十朋",
        "content": "拂晓出楚塞，中流望荆门。\n江随铜柱转，舟遇虎牙奔。\n鸟度南天阔，鱼翻秋水浑。\n宜都转盼过，夜宿旧江村。",
        "dynasty": "宋",
        "collection_info": null
    },
    {
        "title": "江陵舟中作",
        "author": "王十朋",
        "content": "梦裏身曾到永安，孤城绝塞俯惊湍。\n东归初喜楚天阔，西望堪嗟蜀道难。\n滟滪堆边已陈迹，水晶宫裏又粗官。\n帝乡咫尺家乡近，臣子忧心亦小心。",
        "dynasty": "宋",
        "collection_info": null
    },
    {
        "title": "查元章自成都走书至江陵并贶蜀笺附子",
        "author": "王十朋",
        "content": "芝兰道山旧，邂逅夔江边。\n会合止半载，别离又经年。\n君犹滞使轺，我忽移霅川。\n东归不及见，西望心悠然。\n尺书走健卒，追上江陵船。\n慇懃赠远意，药百纸以千。\n我老苦多病，得药年可延。\n静思苦口味，奚止沉疴痊。\n但非造楼手，误辱文房笺。\n待将君诗文，传写千万篇。\n书言作二记，付与夔人镌。\n捍波记修垒，济渴记义泉。\n深惭郡政谬，滥託雄文传。\n君才高辈流，君誉蔼民编。\n雅志在活人，何心肯流钱。\n当宁正念贾，诸公咸荐贤。\n定归玉笋班，慷慨旒扆前。\n所陈必尧舜，那肯谈武宣。\n早趣舍人装，行着祖生鞭。\n我冠傥未挂，苕溪迟言旋。",
        "dynasty": "宋",
        "collection_info": null
    },
    {
        "title": "离沙市天色变舟人惧风作少憩公安而行默祷有应",
        "author": "王十朋",
        "content": "解任古夔国，移官白苹洲。\n三峡虽幸免，大江尚堪忧。\n黎明雾四塞，篙师请停舟。\n尔祷于公安，吾祷学孔丘。\n恺悌以为治，洁廉以自修。\n神乎苟听之，庶不为神羞。\n须臾日光漏，江凈烟霭收。\n愿如吾祖言，千里俱安流。",
        "dynasty": "宋",
        "collection_info": null
    },
    {
        "title": "望石首山  其一",
        "author": "王十朋",
        "content": "江山遥望疑若无，隠隠渐露山规摹。\n化工作山首安石，不着草木为肌肤。\n吾乡石首黄金色，五年不见深思忆。\n山头有石名偶同，长铗空弹不堪食。",
        "dynasty": "宋",
        "collection_info": null
    },
    {
        "title": "望石首山  其二",
        "author": "王十朋",
        "content": "巴夔之山厌太多，荆江其奈无山何。\n舟中遥遥望石首，一点亦足供吟哦。\n舣舟亦向刘郎洑，应是刘郎招我宿。\n刘郎如问旧江山，永安宫草年年绿。",
        "dynasty": "宋",
        "collection_info": null
    },
    {
        "title": "过三沱",
        "author": "王十朋",
        "content": "舟从三峡过三沱，柳岸人家转盼过。\n莫惜慇懃问舟子，江边好处亦无多。",
        "dynasty": "宋",
        "collection_info": null
    },
    {
        "title": "塔子山",
        "author": "王十朋",
        "content": "已过鲁家洑，犹瞻石首山。\n水随江缭绕，山逐岸回环。\n雨泊芦洲畔，舟行晚照间。\n贪看洞庭好，不作沌中还。",
        "dynasty": "宋",
        "collection_info": null
    },
    {
        "title": "鲁家洑",
        "author": "王十朋",
        "content": "江头烟树色如故，记得向来舟出时。\n更读西行旧诗集，集中多是沌中诗。",
        "dynasty": "宋",
        "collection_info": null
    },
    {
        "title": "宿人老湾",
        "author": "王十朋",
        "content": "衮衮长江水，悠悠归去船。\n片云南岸雨，明月别州天。\n犬为客惊盗，蚊令人废眠。\n江湾号人老，惊我鬓皤然。",
        "dynasty": "宋",
        "collection_info": null
    },
    {
        "title": "乌沙镇避风",
        "author": "王十朋",
        "content": "风避乌沙镇，心怀白帝城。\n峡中险已过，江上浪宜平。",
        "dynasty": "宋",
        "collection_info": null
    },
    {
        "title": "维舟岳阳之西岸徐师汊风作不敢行再留一宿用韩昌黎洞庭阻风韵示同行朱仲文张子是",
        "author": "王十朋",
        "content": "月行南箕口，簸扬不肯休。\n我至洞庭侧，狂澜阻行舟。\n东望岳阳城，一苇宿可投。\n吾欲破巨浪，试呼舟子谋。\n舟子笑谓我，官岂乘浮丘。\n同行一二官，好勇岂仲由。\n君子不行险，少迟勿烦啾。\n明朝风自定，鼓枻无忧愁。\n汗颜答舟子，汝语非谬悠。\n书以示同人，欲速不可求。",
        "dynasty": "宋",
        "collection_info": null
    },
    {
        "title": "望洞庭",
        "author": "王十朋",
        "content": "端居滟滪两经年，不戒瞿唐七月船。\n得得遥从洞庭过，要看湖涨水中天。",
        "dynasty": "宋",
        "collection_info": null
    },
    {
        "title": "贾岳州以予阻风致酒肉之赠",
        "author": "王十朋",
        "content": "轩皇张乐洞庭旁，掀舞鱼龙撼岳阳。\n巵酒豚肩使君意，知予肉味未能忘。",
        "dynasty": "宋",
        "collection_info": null
    },
    {
        "title": "鱼虾",
        "author": "王十朋",
        "content": "买得巴陵金鲫鱼，又逢公子奋长须。\n夜来江山秋风起，报道吴儿已鲙鲈。",
        "dynasty": "宋",
        "collection_info": null
    },
    {
        "title": "初欲维舟岳阳楼下适风作遂泊南津",
        "author": "王十朋",
        "content": "岳阳楼下风波恶，过客舟行不容泊。\n遥从湖口入南津，看尽湖山与城郭。\n楼阁峥嵘照眼明，君山当面如蓬瀛。\n雄文谁继范文正，妙曲亦无滕子京。",
        "dynasty": "宋",
        "collection_info": null
    },
    {
        "title": "岳阳楼",
        "author": "王十朋",
        "content": "后乐先忧记饱观，兹楼今始得凭栏。\n吐吞五水波涛阔，出纳三光境界宽。\n黄帝乐声喧广宙，湘君山影侵晴澜。\n江山何独助张说，收拾清诗上笔端。",
        "dynasty": "宋",
        "collection_info": null
    },
    {
        "title": "洞庭湖  其一",
        "author": "王十朋",
        "content": "江山好处未经眼，人道岳阳天下无。\n入笔波澜自今阔，匈中已有洞庭湖。",
        "dynasty": "宋",
        "collection_info": null
    },
    {
        "title": "洞庭湖  其二",
        "author": "王十朋",
        "content": "维舟便上岳阳楼，风定波澜万顷秋。\n闻说洞庭通震泽，水应先我到苹洲。",
        "dynasty": "宋",
        "collection_info": null
    },
    {
        "title": "读岳阳楼记",
        "author": "王十朋",
        "content": "先忧后乐范文正，此志此言高孟轲。\n暇日登临固宜乐，其如天下有忧何。",
        "dynasty": "宋",
        "collection_info": null
    },
    {
        "title": "君山  其一",
        "author": "王十朋",
        "content": "恃险三苗此为国，不知诸夏有华勋。\n两阶干羽七旬后，从此湖山方有君。",
        "dynasty": "宋",
        "collection_info": null
    },
    {
        "title": "君山  其二",
        "author": "王十朋",
        "content": "祖龙迁怒色曾頳，帝子有灵山更青。\n湖水如天冬亦涸，此君荣落一般形。",
        "dynasty": "宋",
        "collection_info": null
    },
    {
        "title": "南津淑济庙",
        "author": "王十朋",
        "content": "越国曹娥孝可书，惜无同气与之俱。\n武陵今有贤儿女，弟似灵均娣女须。",
        "dynasty": "宋",
        "collection_info": null
    },
    {
        "title": "过仙亭",
        "author": "王十朋",
        "content": "此处神仙几度经，老松枯朽穉松青。\n如今想作天仙去，不復飞吟过洞庭。",
        "dynasty": "宋",
        "collection_info": null
    },
    {
        "title": "解舟遇风暂泊岳阳城下正对君山",
        "author": "王十朋",
        "content": "入湖初讶君山远，无翼可随鸥鹭群。\n繫缆中流忽相对，江湖心亦不忘君。",
        "dynasty": "宋",
        "collection_info": null
    },
    {
        "title": "岳阳城下岸赤色亦呼赤壁",
        "author": "王十朋",
        "content": "岳阳楼下有赤壁，照耀洞庭烟水东。\n鄂渚巴陵土多赭，周郎何处破曹公。",
        "dynasty": "宋",
        "collection_info": null
    },
    {
        "title": "君山形如龙南有一小山如龟",
        "author": "王十朋",
        "content": "洞庭湖山山绝奇，大山如龙小如龟。\n弄珠曳尾自游戏，不肯吹浪如蛟螭。\n岳阳楼前铁为械，古人欲断蛟螭害。\n蛟螭为害甚巴蛇，遗冢犹存足为戒。\n七百里湖涵太虚，春夏涨溢秋冬枯。\n惟有龟龙长自在，不知几见桑田改。",
        "dynasty": "宋",
        "collection_info": null
    },
    {
        "title": "燕公楼",
        "author": "王十朋",
        "content": "燕公郡事暇，诗兴满沧波。\n粉饰开元治，江山为助多。",
        "dynasty": "宋",
        "collection_info": null
    },
    {
        "title": "道人矶  其一",
        "author": "王十朋",
        "content": "江中双石如弟兄，呼得道人为友生。\n秋夜扁舟泊矶下，洞庭湖近月华明。",
        "dynasty": "宋",
        "collection_info": null
    },
    {
        "title": "道人矶  其二",
        "author": "王十朋",
        "content": "道人身名两俱槁，道其所道非吾道。\n横江两石作钓矶，不似严陵台上好。",
        "dynasty": "宋",
        "collection_info": null
    },
    {
        "title": "泊潜江甲",
        "author": "王十朋",
        "content": "潜江甲口楚天涯，芦荻舟中一两家。\n呼酒敕厨无一味，天鹅乱眼似杨花。",
        "dynasty": "宋",
        "collection_info": null
    },
    {
        "title": "舟遇逆风破浪赋诗",
        "author": "王十朋",
        "content": "风撼楚江水，云横鄂渚天。\n支颐看山色，破浪出诗篇。\n门掩濒江舍，帆扬上水船。\n江神不借便，归兴自飘然。",
        "dynasty": "宋",
        "collection_info": null
    },
    {
        "title": "舟中览镜",
        "author": "王十朋",
        "content": "来往成何事，霜毛满鬓多。\n洋洋大江水，东去欲如何。",
        "dynasty": "宋",
        "collection_info": null
    },
    {
        "title": "过嘉鱼县",
        "author": "王十朋",
        "content": "舟过嘉鱼县，买鱼人道无。\n青山不堪煮，弹铗看铜符。",
        "dynasty": "宋",
        "collection_info": null
    },
    {
        "title": "宿通济口",
        "author": "王十朋",
        "content": "沌水从兹入，中藏寂寞乡。\n相逢如故旧，为我济归航。",
        "dynasty": "宋",
        "collection_info": null
    },
    {
        "title": "百人矶",
        "author": "王十朋",
        "content": "归从三峡水，重见百人矶。\n山色只如旧，挽舟人已非。",
        "dynasty": "宋",
        "collection_info": null
    },
    {
        "title": "南浦",
        "author": "王十朋",
        "content": "江淹送客伤心处，万里人从蜀道来。\n柳已三番见秋色，萧萧双鬓若何哉。",
        "dynasty": "宋",
        "collection_info": null
    },
    {
        "title": "南楼",
        "author": "王十朋",
        "content": "江汉西来于此会，朝宗东去不须分。\n银涛遥带岷峨雪，烟渚高连巫峡云。\n鹦鹉洲悲狂处士，蛟龙池化故将军。\n登临长愿如今日，尘静元规楚不氛。",
        "dynasty": "宋",
        "collection_info": null
    },
    {
        "title": "解舟风犹未息暂止江口",
        "author": "王十朋",
        "content": "狂飙未息浪峥嵘，江口停舟不敢行。\n自是吾侪畏行险，前头波浪有舟横。",
        "dynasty": "宋",
        "collection_info": null
    },
    {
        "title": "泊舟汉口",
        "author": "王十朋",
        "content": "稍稍风波定，悠悠舟楫移。\n身虽到汉口，家尚在天涯。\n大别思大禹，古峯怀古夔。\n山城有廖廓，归说是吾儿。",
        "dynasty": "宋",
        "collection_info": null
    },
    {
        "title": "黄鹤楼",
        "author": "王十朋",
        "content": "云锁吕公洞，月明黄鹤楼。\n抱关非故卒，谁见羽衣游。",
        "dynasty": "宋",
        "collection_info": null
    },
    {
        "title": "七矶",
        "author": "王十朋",
        "content": "江上风波恶，江中洲渚多。\n回头三峡远，转盼七矶过。",
        "dynasty": "宋",
        "collection_info": null
    },
    {
        "title": "黄州",
        "author": "王十朋",
        "content": "弭棹大江滨，江山入眼新。\n地疑真赤壁，州是古黄人。\n水隔三分国，风遗两逐臣。\n雪堂欣觌面，诗思定能神。",
        "dynasty": "宋",
        "collection_info": null
    },
    {
        "title": "游东坡十一绝  其一",
        "author": "王十朋",
        "content": "道大才高世不容，堪嗟尺水困神龙。\n空游赤壁英姿发，却向小桥诗思浓。",
        "dynasty": "宋",
        "collection_info": null
    },
    {
        "title": "游东坡十一绝  其二",
        "author": "王十朋",
        "content": "出处平生慕乐天，东坡名自乐天传。\n文章均得江山助，但觉前贤畏后贤。",
        "dynasty": "宋",
        "collection_info": null
    },
    {
        "title": "游东坡十一绝  其三",
        "author": "王十朋",
        "content": "少年下笔已如神，文到黄州更绝尘。\n我宋人才盛元佑，玉堂人是雪堂人。",
        "dynasty": "宋",
        "collection_info": null
    },
    {
        "title": "游东坡十一绝  其四",
        "author": "王十朋",
        "content": "世重元之重竹楼，雪堂名更重黄州。\n西山草木尤光彩，一一曾经杖屦游。",
        "dynasty": "宋",
        "collection_info": null
    },
    {
        "title": "游东坡十一绝  其五",
        "author": "王十朋",
        "content": "江遶山城柳暗村，五年诗乱谪仙魂。\n欲寻遗老问前事，楚语儿童今不存。",
        "dynasty": "宋",
        "collection_info": null
    },
    {
        "title": "游东坡十一绝  其六",
        "author": "王十朋",
        "content": "再闰黄州正坐诗，诗因迁谪更瑰奇。\n读公赤壁词并赋，如见周郎破贼时。",
        "dynasty": "宋",
        "collection_info": null
    },
    {
        "title": "游东坡十一绝  其七",
        "author": "王十朋",
        "content": "供成诗案脱纍囚，天遣公来此地游。\n自有胸中云梦泽，更居云梦泽南州。",
        "dynasty": "宋",
        "collection_info": null
    },
    {
        "title": "游东坡十一绝  其八",
        "author": "王十朋",
        "content": "三道策成名烜赫，万言书就迹危疑。\n易书论语忘忧患，天下三经字说时。",
        "dynasty": "宋",
        "collection_info": null
    },
    {
        "title": "游东坡十一绝  其九",
        "author": "王十朋",
        "content": "口诵渊明归去词，岷峨归去竟无欺。\n高安难弟来相访，细说对床风雨时。",
        "dynasty": "宋",
        "collection_info": null
    },
    {
        "title": "游东坡十一绝  其一○",
        "author": "王十朋",
        "content": "批风抹月五经年，吟尽淮南尽处天。\n独与元之韩魏国，神交千古作三贤。",
        "dynasty": "宋",
        "collection_info": null
    },
    {
        "title": "游东坡十一绝  其一一",
        "author": "王十朋",
        "content": "向来茅屋仅容身，今日祠堂高更新。\n费尽丹青传不得，灵台一点与精神。",
        "dynasty": "宋",
        "collection_info": null
    },
    {
        "title": "至九江陪林守黄中登庾楼出示旧诗",
        "author": "王十朋",
        "content": "万里相望牛马风，兹楼邂逅一尊同。\n烟生燕寝香炉上，鼋在宾筵食指中。\n舟入沧波咏苹白，饮陪文字胜裙红。\n飞黄腾踏日边去，回首群惊冀北空。",
        "dynasty": "宋",
        "collection_info": null
    },
    {
        "title": "喻叔奇自鄱阳来以诗见赠次韵以酬",
        "author": "王十朋",
        "content": "家居雁宕芙蓉侧，身自瞿塘滟滪回。\n览尽江山归路远，舞翻乌鹊故人来。\n诗吟夔子相思句，酒饮鄱阳未尽杯。\n种学绩文宜舘阁，二松那復久淹徊。",
        "dynasty": "宋",
        "collection_info": null
    },
    {
        "title": "琵琶亭",
        "author": "王十朋",
        "content": "繫舟琵琶秋水深，夜静不闻琵琶音。\n往来多少商妇怨，世无司马谁沾巾。",
        "dynasty": "宋",
        "collection_info": null
    },
    {
        "title": "过彭泽",
        "author": "王十朋",
        "content": "万里归舟巨浪间，只将青眼对青山。\n青山好处惟彭泽，出岫云归倦鸟还。",
        "dynasty": "宋",
        "collection_info": null
    },
    {
        "title": "马当山",
        "author": "王十朋",
        "content": "此地水如峡，有山名马当。\n犹疑是滟滪，更合戒舟航。",
        "dynasty": "宋",
        "collection_info": null
    },
    {
        "title": "那剎石",
        "author": "王十朋",
        "content": "七月下三巴，孤舟近九华。\n魂犹惊滟滪，石更见那查。",
        "dynasty": "宋",
        "collection_info": null
    },
    {
        "title": "池之清溪如杭之西湖某归自三峡维舟弄水亭南望齐山翠微在眼登谯楼望九华见一峯奇甚呈提举李子长知郡赵富文",
        "author": "王十朋",
        "content": "城南风物似西湖，万里归舟入画图。\n光洁贮怀便弄水，翠微照眼称提壶。\n浦无时节秋尤好，池有精神贵可呼。\n最是九华知客意，倚天遥露一峯孤。",
        "dynasty": "宋",
        "collection_info": null
    },
    {
        "title": "子长和诗復酬二首  其一",
        "author": "王十朋",
        "content": "往岁遥从彭蠡湖，常山地阅武侯图。\n忽乘雪裏子猷棹，欣对花间太白壶。\n雁宕寄书知有便，天台采药定相呼。\n两翁异日为邻舍，笑说江山大小孤。",
        "dynasty": "宋",
        "collection_info": null
    },
    {
        "title": "子长和诗復酬二首  其二",
        "author": "王十朋",
        "content": "君往东湖我左湖，田园归去亦良图。\n纵如傅说妙调鼎，终羡渊明高引壶。\n清峭台中各陈迹，翠微亭上偶欢呼。\n江东浙右从今后，永夜月同千里孤。",
        "dynasty": "宋",
        "collection_info": null
    },
    {
        "title": "富文和诗復用前韵",
        "author": "王十朋",
        "content": "四上祠章郡得湖，真同起废躄浮图。\n路经秋浦人如玉，洞入齐山天在壶。\n人物宜居国士选，吏民聊作使君呼。\n还乡说与贾君子，官比广昌风更孤。",
        "dynasty": "宋",
        "collection_info": null
    },
    {
        "title": "子长招游齐山",
        "author": "王十朋",
        "content": "路经秋浦上崔嵬，不负孤舟万里回。\n峯比九华微具体，洞疑三竺远飞来。\n胜穷岩石玲珑地，秀吸江湖浩渺杯。\n先却紫微期一月，菊花未放桂花开。",
        "dynasty": "宋",
        "collection_info": null
    },
    {
        "title": "富文赠桂花",
        "author": "王十朋",
        "content": "夔有百花无此香，两年官舍负秋光。\n使君元是蟾宫客，赠我数枝金粟黄。",
        "dynasty": "宋",
        "collection_info": null
    },
    {
        "title": "泛清溪",
        "author": "王十朋",
        "content": "清者未必贵，贵者或不清。\n胡为贵池内，却有清溪名。\n清贵两俱足，造物如有情。\n溪有夷屈风，池非赵孟荣。\n三秋冷浸月，十里光涵城。\n真可弄兹水，更堪濯吾缨。\n天亦知我意，故令居水精。\n水精岂吾居，龙湫老余生。\n满壁画清溪，坐觉名利轻。",
        "dynasty": "宋",
        "collection_info": null
    },
    {
        "title": "子长见示汪枢密游齐山诗因次其韵",
        "author": "王十朋",
        "content": "莫莫休休祇欲闲，贵池误照野人颜。\n好诗如见元枢面，佳境仍逢相国山。\n谈笑从容禅榻畔，翠微彷佛梦魂间。\n吾侪相勉崇名节，岘首风流庶可攀。",
        "dynasty": "宋",
        "collection_info": null
    },
    {
        "title": "富文送鹿肉",
        "author": "王十朋",
        "content": "太尉前军得活鹿，使君慇懃分我肉。\n定知应是秦失余，苗裔仍为世人逐。\n使君好客今平原，秋浦楼头罗水陆。\n青州从事嘉屡拜，白鹿山人赐新沐。\n社风留客去未得，清溪山头两经宿。\n频将口腹溷使君，大嚼戏吟诗一幅。",
        "dynasty": "宋",
        "collection_info": null
    },
    {
        "title": "朱仲文和诗用齐山韵以酬",
        "author": "王十朋",
        "content": "蜀山同我上崔嵬，峡水相随共载回。\n秋月迎人霅川去，义风吹客浙江来。\n山游未尽无穷力，酒兴应嫌有限杯。\n准拟吴中作重九，菊花休道不须开。",
        "dynasty": "宋",
        "collection_info": null
    },
    {
        "title": "子长和诗并馈饮食再用泛清溪韵",
        "author": "王十朋",
        "content": "秋浦天作秋，清溪风更清。\n三宿不忍去，山以齐为名。\n天台李御史，倾盖即钟情。\n怜我峡中归，笑谈洗枯荣。\n携壶上翠微，举首望赤城。\n相期老岩壑，便欲遗簪缨。\n赠我十首诗，字字工且精。\n从今似杜老，对酒怀李生。\n何当细论文，万户侯可轻。",
        "dynasty": "宋",
        "collection_info": null
    },
    {
        "title": "溪口阻风寄子长富文",
        "author": "王十朋",
        "content": "风知主人意，吹浪留客舟。\n客子念行役，形留心不留。\n回望月峡月，坐悲秋浦秋。\n从今怀人梦，飞遶清溪楼。",
        "dynasty": "宋",
        "collection_info": null
    },
    {
        "title": "子长和汪枢齐山诗復用前韵",
        "author": "王十朋",
        "content": "腐儒无用分投闲，吴蜀分符祇强颜。\n去访少陵三峡水，来寻太白九华山。\n小舟载酒清溪口，健卒传诗白浪间。\n风伯相留作吟社，愿低笔力许追攀。",
        "dynasty": "宋",
        "collection_info": null
    },
    {
        "title": "池阳阻风留十日",
        "author": "王十朋",
        "content": "舟楫何濡滞，秋深风未西。\n五旬从白帝，十日尚清溪。\n匈次泽吞楚，眼中山见齐。\n主人殊未厌，壶榼屡提携。",
        "dynasty": "宋",
        "collection_info": null
    },
    {
        "title": "子长携具至溪口復用前韵",
        "author": "王十朋",
        "content": "有客双蓬鬓，归从滟滪西。\n符分三竹使，地见两梅溪。\n舟遇先逢李，杯行酒到齐。\n他年石桥路，归去手应携。",
        "dynasty": "宋",
        "collection_info": null
    },
    {
        "title": "寄林黄中",
        "author": "王十朋",
        "content": "郎星夜照贵池口，渐见祥光烛斗牛。\n甘棠遗爱留浔阳，尽道前无此太守。\n我亦弭楫清溪滩，秋风吹浪高于山。\n与君相去纔咫尺，形影隔绝烟波间。\n晨起扬帆欲东去，风伯江神两俱怒。\n吾侪行止端由天，天气未佳聊且住。",
        "dynasty": "宋",
        "collection_info": null
    },
    {
        "title": "望舒山",
        "author": "王十朋",
        "content": "舟阻清溪十日风，旅怀秋思渺无穷。\n开编细读舒王句，一点舒山在眼中。",
        "dynasty": "宋",
        "collection_info": null
    },
    {
        "title": "出清溪",
        "author": "王十朋",
        "content": "归舟十日阻池阳，风伯相留意亦良。\n长喙参军初荐熟，无肠公子正输芒。\n齐山却向江南好，秋浦尤于社后凉。\n明日解维苕霅去，梦魂犹在水云乡。",
        "dynasty": "宋",
        "collection_info": null
    },
    {
        "title": "舟至梅根子长寄诗復用前韵",
        "author": "王十朋",
        "content": "使节淹江左，鱼符换浙西。\n诗筒犹在道，客棹已移溪。\n戒险疑浮峡，行徐类去齐。\n壶觞更何日，重向翠微携。",
        "dynasty": "宋",
        "collection_info": null
    },
    {
        "title": "淮山",
        "author": "王十朋",
        "content": "淮山无数不知名，山色遥看点点青。\n二百余年仁草木，莫令污染犬羊腥。",
        "dynasty": "宋",
        "collection_info": null
    },
    {
        "title": "九华山  其一",
        "author": "王十朋",
        "content": "九芙蓉自九天来，太史南游山未开。\n仙境曾经谪仙眼，佳名杰句两崔嵬。",
        "dynasty": "宋",
        "collection_info": null
    },
    {
        "title": "九华山  其二",
        "author": "王十朋",
        "content": "舟出清溪尚逆风，观山却得少从容。\n浮云不碍天边眼，放出神仙八九峯。",
        "dynasty": "宋",
        "collection_info": null
    },
    {
        "title": "九华山  其三",
        "author": "王十朋",
        "content": "我在芙蓉山下家，四年秋色隔天涯。\n如今渐觉乡山近，已见芙蓉吐九华。",
        "dynasty": "宋",
        "collection_info": null
    },
    {
        "title": "九华山  其四",
        "author": "王十朋",
        "content": "江南一岳占青阳，多少神仙此地藏。\n闻说仙翁捣药处，鸟声依旧克丁当。",
        "dynasty": "宋",
        "collection_info": null
    },
    {
        "title": "九华山  其五",
        "author": "王十朋",
        "content": "九华山下化成寺，太白书堂高处开。\n想见江山无此境，故宜头白懒归来。",
        "dynasty": "宋",
        "collection_info": null
    },
    {
        "title": "九华山  其六",
        "author": "王十朋",
        "content": "峯峦列峙神仙境，子母相依孝义山。\n莫向山中摘花果，惜春啼鸟怒人攀。",
        "dynasty": "宋",
        "collection_info": null
    },
    {
        "title": "九华山  其七",
        "author": "王十朋",
        "content": "郡楼初见一奇峯，深恐烟霞无路通。\n神母遥遥将九子，总将山色到舟中。",
        "dynasty": "宋",
        "collection_info": null
    },
    {
        "title": "九华山  其八",
        "author": "王十朋",
        "content": "曾见齐山小九华，梦游缥缈羽人家。\n灵山面目忽相见，舟繫梅根秋日斜。",
        "dynasty": "宋",
        "collection_info": null
    },
    {
        "title": "九华山  其九",
        "author": "王十朋",
        "content": "曰华曰子数俱九，细看峯峦何许多。\n今古画工图不足，冠卿诗奈九华何。",
        "dynasty": "宋",
        "collection_info": null
    },
    {
        "title": "铜陵阻风  其一",
        "author": "王十朋",
        "content": "两年官绝塞，万里下瞿唐。\n秋浦浪方息，铜陵风又狂。\n五松人忆白，双竹句思黄。\n今夜舟中月，中秋何处光。",
        "dynasty": "宋",
        "collection_info": null
    },
    {
        "title": "铜陵阻风  其二",
        "author": "王十朋",
        "content": "江入铜陵县，舟藏芦苇间。\n邮亭危压浦，佛屋陋依山。\n月出乌将绕，风高雁欲还。\n江山不贫处，一览见尘寰。",
        "dynasty": "宋",
        "collection_info": null
    },
    {
        "title": "黄池对月",
        "author": "王十朋",
        "content": "白帝去年月，黄池今夜看。\n风将清玉宇，云不碍金盆。\n明镜飞边远，霓裳舞处寒。\n论文一尊酒，欣对旧同官。",
        "dynasty": "宋",
        "collection_info": null
    },
    {
        "title": "宣城道中闻雁",
        "author": "王十朋",
        "content": "蝉噪景如夏，鸟鸣山似春。\n数声云外过，却是雁来宾。",
        "dynasty": "宋",
        "collection_info": null
    },
    {
        "title": "宿新丰驿",
        "author": "王十朋",
        "content": "小驿数椽屋，夜深风雨中。\n邻家有鷄犬，不是汉新丰。",
        "dynasty": "宋",
        "collection_info": null
    },
    {
        "title": "涂中遇雨",
        "author": "王十朋",
        "content": "江流渺渺风吹浪，驿路迢迢雨作泥。\n好把金章换蓑笠，故山深处把锄犁。",
        "dynasty": "宋",
        "collection_info": null
    },
    {
        "title": "过宛陵陪汪枢密登双溪阁迭嶂楼游高斋望敬亭山诵谢元晖李太白诗用枢公游齐山韵",
        "author": "王十朋",
        "content": "天将大任未容闲，清峭依然御史颜。\n谢客能吟练江句，谪仙不厌敬亭山。\n双溪风月壶觞裏，迭嶂烟霞几案间。\n天下苍生望公起，归辕行见郡人攀。",
        "dynasty": "宋",
        "collection_info": null
    },
    {
        "title": "离宣城天色阴晦望群山不见枢公和诗见寄復用前韵",
        "author": "王十朋",
        "content": "圣恩犹未许投闲，遥访苹洲柳与颜。\n羿妇解将风送月，麻姑莫遣雨遮山。\n心游孤屿题诗处，名玷元枢荐墨间。\n旦夕公归首台鼎，高斋遗躅倘容攀。",
        "dynasty": "宋",
        "collection_info": null
    },
    {
        "title": "过麻姑山",
        "author": "王十朋",
        "content": "出郭群山四望无，故将诗句祷麻姑。\n忽然云破山开面，天色如春有鸟呼。",
        "dynasty": "宋",
        "collection_info": null
    },
    {
        "title": "宿红林驿遇交代王给事",
        "author": "王十朋",
        "content": "路入红林林未红，相逢俱是白头翁。\n邮亭灯火一尊酒，明日君西我向东。",
        "dynasty": "宋",
        "collection_info": null
    },
    {
        "title": "广德途中观刈稻",
        "author": "王十朋",
        "content": "田父欣相语，今年幸有秋。\n深忧水后烂，急向雨余收。\n穗尽穴移鼠，畦空童放牛。\n何当速归去，吾亦有西畴。",
        "dynasty": "宋",
        "collection_info": null
    },
    {
        "title": "祠山",
        "author": "王十朋",
        "content": "秋风吹客过祠山，水出平原碍往还。\n呼吸雨旸神有力，扫除云雾见天颜。",
        "dynasty": "宋",
        "collection_info": null
    },
    {
        "title": "桐川三绝 遇太学三友",
        "author": "王十朋",
        "content": "归从三峡过三峯，益友三人忽此逢。\n行李稽留三日雨，天教我辈得从容。",
        "dynasty": "宋",
        "collection_info": null
    },
    {
        "title": "桐川三绝 驿中阻雨",
        "author": "王十朋",
        "content": "浸淫秋雨阻桐川，无术那能补漏天。\n传舍终宵不成寐，点灯重读旧诗篇。",
        "dynasty": "宋",
        "collection_info": null
    },
    {
        "title": "桐川三绝 文籍遭水",
        "author": "王十朋",
        "content": "文书随我下瞿唐，准拟家添万卷藏。\n水厄那知在平地，从今既济要须防。",
        "dynasty": "宋",
        "collection_info": null
    },
    {
        "title": "九月一日自道场山如临安周德载夏廷茂自菁村乘舟来访既别寄以小诗",
        "author": "王十朋",
        "content": "二十年前旧友生，扁州来访见交情。\n相看容鬓俱非昔，记得炉亭笑语声。",
        "dynasty": "宋",
        "collection_info": null
    },
    {
        "title": "待对仙林九日登佛阁时寄家道场山思去年游卧龙山遂用旧韵",
        "author": "王十朋",
        "content": "浮家东下路间关，地近家乡尚未还。\n风雨满城欣已过，星霜入鬓早宜闲。\n去年嘉客同吹帽，今日仙林独侍班。\n徧插茱萸忆兄弟，更添北望道场山。",
        "dynasty": "宋",
        "collection_info": null
    },
    {
        "title": "九月十三日离仙林",
        "author": "王十朋",
        "content": "重入修门鬓已华，君恩犹未许还家。\n木鱼声动催行李，蜡炬向人空自花。",
        "dynasty": "宋",
        "collection_info": null
    },
    {
        "title": "过东林",
        "author": "王十朋",
        "content": "地入东林眼界奇，神仙遗迹在榴皮。\n湖山如旧无东老，酒为嘉宾酿者谁。",
        "dynasty": "宋",
        "collection_info": null
    },
    {
        "title": "郡中久雨入境而霁",
        "author": "王十朋",
        "content": "积雨喜初霁，湖山清更嘉。\n船船渔晒网，岸岸稻烘芽。\n水涨鱼虾乐，年凶道路嗟。\n人言新太守，头白似苕花。",
        "dynasty": "宋",
        "collection_info": null
    },
    {
        "title": "六客堂",
        "author": "王十朋",
        "content": "水晶宫中刺史宅，月□□堂游六客。\n中有一客为主人，万卷诗书李公择。\n元□□挥玉堂手，令举声蜚制科策。\n五劝使君古遗直，三□郎官老词伯。\n眉山有客何等人，退之少陵李太白。\n直道高才时不容，天遣数子为游从。\n吴兴清绝山水国，五百年过人中龙。\n健峭银鈎逼颜鲁，点化湖山出奇语。\n高压白苹洲上诗，更肯区区谈小杜。\n端如竹溪逢谪仙，并游逸士名俱传。\n飘飘乘风鼓长翮，两两照坐成台躔。\n苕霅交流卞山碧，一代名贤已陈迹。\n我后百年登此堂，咀嚼姓名牙颊香。\n坐上何曾欠佳客，苏仙一去难再得。",
        "dynasty": "宋",
        "collection_info": null
    },
    {
        "title": "送朱仲文运干还蜀  其一",
        "author": "王十朋",
        "content": "分阃滥曾游蜀口，得朋深喜遇坤爻。\n澹台至室必公事，平仲与人能久交。\n一叶共乘夔到霅，四方相逐愈随郊。\n姓名已在诸公齿，引类行看似拔茅。",
        "dynasty": "宋",
        "collection_info": null
    },
    {
        "title": "送朱仲文运干还蜀  其二",
        "author": "王十朋",
        "content": "君归应过无喧室，我梦遥驰无隠斋。\n带得江山在诗卷，种成杨柳繫离怀。\n定先春到夔门裏，莫遣音踈霅水涯。\n故旧相逢倘相问，为言老欲乞残骸。",
        "dynasty": "宋",
        "collection_info": null
    },
    {
        "title": "读喻叔奇游庐山诗  其一",
        "author": "王十朋",
        "content": "前年我亦到庐山，杖屦烟霞缥缈间。\n万里东归如倦鸟，不知飞过只知还。",
        "dynasty": "宋",
        "collection_info": null
    },
    {
        "title": "读喻叔奇游庐山诗  其二",
        "author": "王十朋",
        "content": "路经湓浦嘆怱怱，不及从君访远公。\n忽见庐山真面目，在君二十一时中。",
        "dynasty": "宋",
        "collection_info": null
    },
    {
        "title": "十月晦日会凌季文沈德和二尚书刘汝一大谏于六客堂",
        "author": "王十朋",
        "content": "梦寐思贤愿与齐，一麾来守浙江西。\n星躔旧识尚书履，玉府曾亲太一藜。\n天遣门生依坐主，心随峡水注苕溪。\n邦人异日谈遗事，名姓应同六客题。",
        "dynasty": "宋",
        "collection_info": null
    },
    {
        "title": "沈书和诗再用韵",
        "author": "王十朋",
        "content": "先生名与卞山齐，贱子来归自瀼西。\n自媿蒹葭难倚玉，暂教松柏俯同藜。\n万言谠论惊天阙，八咏高才压婺溪。\n柳恽苏仙旧吟处，愿陪杖屦徧留题。",
        "dynasty": "宋",
        "collection_info": null
    },
    {
        "title": "凌书和诗復用韵",
        "author": "王十朋",
        "content": "人物堂堂大国齐，难窥赐履地东西。\n心才遇日即倾藿，身或在山谁采藜。\n隠德犹能及枯骨，安车行见起磻溪。\n后生何幸依先达，误辱山公一字题。",
        "dynasty": "宋",
        "collection_info": null
    },
    {
        "title": "刘汝一和诗復用韵",
        "author": "王十朋",
        "content": "鲁酒三杯却到齐，诗坛老将胜山西。\n气余殿上欲折槛，清见胸中不糁藜。\n聊復忘机对禅榻，未应采药赴桃溪。\n吾侪会合真天意，清绝湖山尽共题。",
        "dynasty": "宋",
        "collection_info": null
    },
    {
        "title": "十一月十日会于六客堂者十人宋子飞徐致云章茂卿邓叔厚莫子登俞仲明许子齐沈虞卿郑寿淑酒三行予得诗",
        "author": "王十朋",
        "content": "六客高风不可追，吾侪生恨百年迟。\n星光月满旧游处，簪盍蓂开盈数时。\n访古已仙图上鹤，得朋今遇易中龟。\n吾夫子道欲坠地，不是四科谁与持。",
        "dynasty": "宋",
        "collection_info": null
    },
    {
        "title": "汝一和十客诗语及贡院復用前韵",
        "author": "王十朋",
        "content": "洙泗家风尚可追，未应吾道便陵迟。\n要令士有欢颜地，如见公为举首时。\n山遶苕溪翻振鹭，水通震泽锡神龟。\n眼中突兀行将见，大厦端由众木持。",
        "dynasty": "宋",
        "collection_info": null
    },
    {
        "title": "晦日会于六客堂者十二人",
        "author": "王十朋",
        "content": "湖山清绝多佳士，暇日壶觞得共携。\n堂上合成前后客，诗中分得建除题。\n不容闰位参卿月，坐觉巫山在霅溪。\n麟阁功名属公辈，老夫惟愿把锄犁。",
        "dynasty": "宋",
        "collection_info": null
    },
    {
        "title": "次韵张叔清见寄",
        "author": "王十朋",
        "content": "太学年时识一夔，婺溪掺别越三朞。\n闽中大府子为掾，峡内孤城予把麾。\n去隔关山共明月，归逢鱼雁寄新诗。\n苕溪昨夜梅花发，目对清标有所思。",
        "dynasty": "宋",
        "collection_info": null
    },
    {
        "title": "次韵林明仲见寄",
        "author": "王十朋",
        "content": "忆昔相逢未白头，别来岁月迅如流。\n自从江左分符去，长念城南载酒游。\n君似老松姿耐雪，我犹弱柳叶经秋。\n梅溪梅屿不相远，归去定乘寻戴舟。",
        "dynasty": "宋",
        "collection_info": null
    },
    {
        "title": "贡院上梁",
        "author": "王十朋",
        "content": "清绝湖山映白苹，翚飞梁栋眼中新。\n雪花先作晓来瑞，桂魄正圆天上轮。\n夫子庙还元气象，水晶宫发旧精神。\n书生战艺真余事，移孝为忠要致身。",
        "dynasty": "宋",
        "collection_info": null
    },
    {
        "title": "诸公和诗再用韵并简沈虞卿教授",
        "author": "王十朋",
        "content": "来采汀洲柳恽苹，要观草色赐袍新。\n士由德行首科第，木就方圆在梓轮。\n山峙浮图耸千佛，水迎仙子上三神。\n耽耽广厦荣归日，应话林泉老病身。",
        "dynasty": "宋",
        "collection_info": null
    },
    {
        "title": "寄夔州张君玉抚干",
        "author": "王十朋",
        "content": "天上张公子，同僚半载余。\n令人思滟滪，有客泛芙蕖。\n一自离夔子，频蒙寄鲤鱼。\n江山元不远，面目在来书。",
        "dynasty": "宋",
        "collection_info": null
    },
    {
        "title": "送张光大赴长沙簿",
        "author": "王十朋",
        "content": "同舍张公子，长沙远宦游。\n读书真有用，谋道了无忧。\n赋鵩休悲贾，栖鸾暂屈仇。\n荐章行引类，文帅是鳌头。",
        "dynasty": "宋",
        "collection_info": null
    },
    {
        "title": "送柑姚子才",
        "author": "王十朋",
        "content": "少年怀橘献慈亲，今见黄柑泪满巾。\n同舍故人堂有母，可能罗帕不分珍。",
        "dynasty": "宋",
        "collection_info": null
    },
    {
        "title": "过孺人挽词  其一",
        "author": "王十朋",
        "content": "扁舟昔访戴逵居，早识奇儿骨相殊。\n不是剡溪能藴秀，祇应蚌腹解生珠。\n家从机断知为学，身自鷄鸣起奉姑。\n儒术登科有犹子，大书遗懿照龟趺。",
        "dynasty": "宋",
        "collection_info": null
    },
    {
        "title": "过孺人挽词  其二",
        "author": "王十朋",
        "content": "过从有夏孕遗芳，作配于周妇德良。\n目不泛观惟贝叶，舍无他物有天香。\n鱼轩欲动喜家近，乌冢忽归惊夜长。\n年到古希子孙足，人生如此尚何伤。",
        "dynasty": "宋",
        "collection_info": null
    },
    {
        "title": "重刊戒石铭  其一",
        "author": "王十朋",
        "content": "戒石重刊照眼明，良辰又遇腊嘉平。\n黄堂坐处天威近，一点欺心事莫萌。",
        "dynasty": "宋",
        "collection_info": null
    },
    {
        "title": "重刊戒石铭  其二",
        "author": "王十朋",
        "content": "淫浸秋潦坏垂成，忍听闾阎愁嘆声。\n抚字催科劳更拙，欲逃吏责负斯铭。",
        "dynasty": "宋",
        "collection_info": null
    },
    {
        "title": "谒颜鲁公祠",
        "author": "王十朋",
        "content": "卞山苕溪高且清，鲁公祠堂貌如生。\n言言千古英雄在，吉吉一点仙丹成。\n姦臣必欲置之死，天下不敢呼其名。\n当时节义谁可并，常山太守公难兄。",
        "dynasty": "宋",
        "collection_info": null
    },
    {
        "title": "怀忠堂",
        "author": "王十朋",
        "content": "严霜日烈与时乖，前后姦邪屡见排。\n苕霅祠堂境清绝，孤忠千古有人怀。",
        "dynasty": "宋",
        "collection_info": null
    },
    {
        "title": "放生池",
        "author": "王十朋",
        "content": "畏死贪生物我同，仁心要在扩而充。\n江湖鱼鳖知多少，尽在恩波浩渺中。",
        "dynasty": "宋",
        "collection_info": null
    },
    {
        "title": "次韵翁东叟知县见寄并简戴俊仲  其一",
        "author": "王十朋",
        "content": "滥把江东蜀口麾，中原入望涕频挥。\n每嗟风俗愧东晋，那得功名如合肥。\n贤士忧时尚家食，圣君求治正宵衣。\n腐儒老矣身多病，日日言归犹未归。",
        "dynasty": "宋",
        "collection_info": null
    },
    {
        "title": "次韵翁东叟知县见寄并简戴俊仲  其二",
        "author": "王十朋",
        "content": "年时我忝楚东守，邂逅君从湖北来。\n携手篇章拟苏李，论交风义薄陈雷。\n栖迟百里淹贤甚，奔走三州觉老催。\n如见高人戴安道，为言我意最怜才。",
        "dynasty": "宋",
        "collection_info": null
    },
    {
        "title": "送师教授",
        "author": "王十朋",
        "content": "同年四百二十六，尊酒相逢得我师。\n方喜书来自天目，忽惊人去向峨眉。\n囊开蜀锦留佳句，棹拂汀苹索恶诗。\n莫道冷官无一物，扁舟遥载义风归。",
        "dynasty": "宋",
        "collection_info": null
    },
    {
        "title": "用贡院韵寄当涂吴给事明可",
        "author": "王十朋",
        "content": "乡校当年与荐苹，萧台气象自公新。\n老成犹滞甘泉橐，晚进叨乘刺史轮。\n陆凯寄梅情愈重，谢公梦草句尤神。\n何时更作龙门客，共话樽前见在身。",
        "dynasty": "宋",
        "collection_info": null
    },
    {
        "title": "王夷仲校书挽词  其一",
        "author": "王十朋",
        "content": "同姓同年友，吾心久已降。\n宾王误第四，江夏本无双。\n刺不投东阁，吟惟坐北窗。\n胸中藴经济，可惜未施邦。",
        "dynasty": "宋",
        "collection_info": null
    },
    {
        "title": "王夷仲校书挽词  其二",
        "author": "王十朋",
        "content": "明月双溪地，三年两度逢。\n君登群玉府，我到白盐峯。\n方喜书传鲤，俄惊劒化龙。\n守符嗟未解，执绋恨无从。",
        "dynasty": "宋",
        "collection_info": null
    },
    {
        "title": "仲冬释奠于学同诸公登稽古阁观弁山望太湖阅壁上题名诵范文正公吴兴先生富道德诜诜弟子皆贤才之句",
        "author": "王十朋",
        "content": "吴兴学校规模壮，安定先生道德崇。\n苕霅溪同洙泗水，汀洲苹有藻芹风。\n山知尊道犹端弁，湖欲依光故近宫。\n壁上题名观尚友，诸儒事业圣贤中。",
        "dynasty": "宋",
        "collection_info": null
    },
    {
        "title": "次韵钱郎中豫六客堂碧澜堂二绝  其一",
        "author": "王十朋",
        "content": "六客高风久已无，花间谁对谪仙壶。\n星躔一夕光芒动，如有仙舟入画图。",
        "dynasty": "宋",
        "collection_info": null
    },
    {
        "title": "次韵钱郎中豫六客堂碧澜堂二绝  其二",
        "author": "王十朋",
        "content": "一樽相对眼俱明，细话同僚旧日情。\n汉世郎官亦华髮，恨无诗句似君清。",
        "dynasty": "宋",
        "collection_info": null
    },
    {
        "title": "钱再赋二诗復用前韵钱云家无置锥之地寓居僧舍有为题米疏者  其一",
        "author": "王十朋",
        "content": "老来官况两俱无，惟有诗情寄酒壶。\n记取碧澜堂上语，衣冠早挂亦良图。",
        "dynasty": "宋",
        "collection_info": null
    },
    {
        "title": "钱再赋二诗復用前韵钱云家无置锥之地寓居僧舍有为题米疏者  其二",
        "author": "王十朋",
        "content": "无田种秫似渊明，却说归耕似不情。\n食粥鲁公宜乞米，不妨千载有余清。",
        "dynasty": "宋",
        "collection_info": null
    },
    {
        "title": "送柴常之赴汀州教官",
        "author": "王十朋",
        "content": "有客神珠玉，访予云水乡。\n虞庠同舍友，虎榜甲科郎。\n送别汀苹白，之官芹藻香。\n南溟九万里，拭目看翱翔。",
        "dynasty": "宋",
        "collection_info": null
    },
    {
        "title": "送朱舜卿赴汀州司户",
        "author": "王十朋",
        "content": "家塾游从久，贤关声誉驰。\n初官三语掾，余事九章辞。\n子正强而仕，予嗟久矣衰。\n愿言行所学，满慰素相期。",
        "dynasty": "宋",
        "collection_info": null
    },
    {
        "title": "二月望日欲劳农于弁山会风雨作遂出南门因登岘山观漥尊访五花亭遗迹晚霁游何山观读书堂薄暮而还  其一",
        "author": "王十朋",
        "content": "卞山龙欲阻吾行，怪雨盲风不肯晴。\n但得出郊修故事，此中亦可劝深耕。",
        "dynasty": "宋",
        "collection_info": null
    },
    {
        "title": "二月望日欲劳农于弁山会风雨作遂出南门因登岘山观漥尊访五花亭遗迹晚霁游何山观读书堂薄暮而还  其二",
        "author": "王十朋",
        "content": "天遣吾来此劳农，要令遗躅访颜公。\n虽无二十四宾客，诗酒略追前辈风。",
        "dynasty": "宋",
        "collection_info": null
    },
    {
        "title": "二月望日欲劳农于弁山会风雨作遂出南门因登岘山观漥尊访五花亭遗迹晚霁游何山观读书堂薄暮而还  其三",
        "author": "王十朋",
        "content": "久欲归耕竟未归，又吟苕霅劝农诗。\n流钱腐粟惭无术，稼穑艰难或稍知。",
        "dynasty": "宋",
        "collection_info": null
    },
    {
        "title": "劳农岘山乘兴游何山同行宋子飞沈虞卿霍从周范文质",
        "author": "王十朋",
        "content": "去秋游道场，俯瞰何山路。\n林泉虽在眼，未暇飞杖屦。\n尘埃汩城市，遥望隔烟雾。\n春光忽已半，播谷催农务。\n欲作卞山行，偶逢风伯怒。\n肩舆出城南，乘兴访幽趣。\n山藏佛屋深，迹蹑陈朝故。\n老松不记年，修竹莫知数。\n鸟鸣说法池，花落在禅处。\n书空何公堂，木拱安定墓。\n青山看未足，回首日已暮。\n小溪何处是，归诵苏仙句。",
        "dynasty": "宋",
        "collection_info": null
    },
    {
        "title": "寄沈虞卿寒食上安定冢",
        "author": "王十朋",
        "content": "先生宋儒宗，风义起人耸。\n何山如孔林，世俗岂知重。\n广文领诸生，寒食亲上冢。\n我独不得行，为义惭无勇。",
        "dynasty": "宋",
        "collection_info": null
    },
    {
        "title": "登清风楼呈通判宋子飞",
        "author": "王十朋",
        "content": "苕霅水会处，楼高风快哉。\n洲中白苹动，天半故人来。\n穆入周臣颂，雄胜楚客台。\n飘飘玉川子，乘兴上蓬莱。",
        "dynasty": "宋",
        "collection_info": null
    },
    {
        "title": "郡僚展饯席上赋诗",
        "author": "王十朋",
        "content": "五年三郡厌驱驰，圣主隆恩许奉祠。\n孤屿众山重对酒，清风明月欠吟诗。\n心劳抚字政尤拙，田不荒芜去亦宜。\n饯别同僚三十二，云台功业满相期。",
        "dynasty": "宋",
        "collection_info": null
    },
    {
        "title": "父老",
        "author": "王十朋",
        "content": "父老自何处，同来送使君。\n手中一炉香，敬为使君焚。\n使君无善政，父老何慇懃。\n同辞答使君，去秋稼如云。\n淫雨害垂成，一年计徒勤。\n使君体上意，租苗放三分。\n父子免流离，欢然事耕耘。\n年凶米不贵，夜静犬不闻。\n颦眉答父老，正缘此纷纷。\n黄堂非坐处，归欤老桑枌。",
        "dynasty": "宋",
        "collection_info": null
    },
    {
        "title": "至德清怀送别诸公",
        "author": "王十朋",
        "content": "舟泝余不水，回头忆两溪。\n川长太湖隔，天远卞峯迷。\n左顾龟何在，南飞乌欲栖。\n从今到家梦，却到浙江西。",
        "dynasty": "宋",
        "collection_info": null
    },
    {
        "title": "金仙院",
        "author": "王十朋",
        "content": "金仙何处不曾游，小小精蓝亦自幽。\n有客倦游归欲速，可能一宿为山留。",
        "dynasty": "宋",
        "collection_info": null
    },
    {
        "title": "宿妙庭观",
        "author": "王十朋",
        "content": "小小琳宫气象清，云軿遐想董双成。\n灵丹炼就覆金鼎，仙鹤归来闻玉笙。\n两绝老坡吟处境，千秋太白曲中名。\n尘埃奔走东归客，寄卧一庵听雨声。",
        "dynasty": "宋",
        "collection_info": null
    },
    {
        "title": "宿富春舟中",
        "author": "王十朋",
        "content": "苦雨冷朱夏，小舟眠富春。\n余生今可乐，归作太平人。",
        "dynasty": "宋",
        "collection_info": null
    },
    {
        "title": "泊桐庐分水港",
        "author": "王十朋",
        "content": "何处繫归舟，桐庐旧日游。\n港从分水出，亭瞰合江流。\n迭嶂云披絮，遥天月吐鈎。\n纷纷钓鱼者，无復见羊裘。",
        "dynasty": "宋",
        "collection_info": null
    },
    {
        "title": "小瀑布",
        "author": "王十朋",
        "content": "钓濑云山外，岩花瀑布边。\n却疑方处士，诗思涌成泉。",
        "dynasty": "宋",
        "collection_info": null
    },
    {
        "title": "钓台三绝  其一",
        "author": "王十朋",
        "content": "圣主中兴急用人，小臣无术赞经纶。\n功名分付云台士，愿学先生事隠沦。",
        "dynasty": "宋",
        "collection_info": null
    },
    {
        "title": "钓台三绝  其二",
        "author": "王十朋",
        "content": "窃食三州媿不才，扁舟又过子陵台。\n心知敬慕先生节，乞得祠宫归去来。",
        "dynasty": "宋",
        "collection_info": null
    },
    {
        "title": "钓台三绝  其三",
        "author": "王十朋",
        "content": "山水高长子陵节，桐庐萧洒范公诗。\n又吟处士清新句，蝉拽残声过别枝。",
        "dynasty": "宋",
        "collection_info": null
    },
    {
        "title": "吴明可自当涂以诗见寄因次其韵  其一",
        "author": "王十朋",
        "content": "五年三郡厌间关，心逐东归见雁山。\n力上祠章期得请，果回天意可投闲。\n踈慵似我宜归去，名德如公合召还。\n珍重诗来二千里，义风高韵两难攀。",
        "dynasty": "宋",
        "collection_info": null
    },
    {
        "title": "吴明可自当涂以诗见寄因次其韵  其二",
        "author": "王十朋",
        "content": "梦到江南咏采苹，眼中时事一番新。\n在官未几髮就种，语别又成肠转轮。\n老境衣冠宜挂壁，祠宫香火谩颐神。\n吴公治行今第一，也问君王欲乞身。",
        "dynasty": "宋",
        "collection_info": null
    },
    {
        "title": "端午日陪柳严州登千峯榭  其一",
        "author": "王十朋",
        "content": "偶上千峯榭，遥思八阵台。\n去年重午日，僚友共衔杯。",
        "dynasty": "宋",
        "collection_info": null
    },
    {
        "title": "端午日陪柳严州登千峯榭  其二",
        "author": "王十朋",
        "content": "偶上千峯榭，因思小范公。\n桐庐萧洒处，尽在十诗中。",
        "dynasty": "宋",
        "collection_info": null
    },
    {
        "title": "端午日陪柳严州登千峯榭  其三",
        "author": "王十朋",
        "content": "偶上千峯榭，遥思六客堂。\n前时赋诗处，烟水路茫茫。",
        "dynasty": "宋",
        "collection_info": null
    },
    {
        "title": "端午日陪柳严州登千峯榭  其四",
        "author": "王十朋",
        "content": "偶上千峯榭，当时恨不来。\n使君留过客，高处酌金罍。",
        "dynasty": "宋",
        "collection_info": null
    },
    {
        "title": "宿安流亭",
        "author": "王十朋",
        "content": "弭棹宿溪亭，全家梦寐惊。\n明朝速解缆，莫待浊流平。",
        "dynasty": "宋",
        "collection_info": null
    },
    {
        "title": "过老鼠岐  其一",
        "author": "王十朋",
        "content": "去年滩下黄牛峡，今日舟逢老鼠岐。\n莫恃岩崖起波浪，可无天定水平时。",
        "dynasty": "宋",
        "collection_info": null
    },
    {
        "title": "过老鼠岐  其二",
        "author": "王十朋",
        "content": "风水雨俱逆，舟行何太稽。\n安心出三峡，破胆上双溪。",
        "dynasty": "宋",
        "collection_info": null
    },
    {
        "title": "予至兰溪买扇题归去来字吏忽报有潘渊明相访戏书二十字",
        "author": "王十朋",
        "content": "扇题归去来，客遇潘渊明。\n举扇谢佳客，归耕吾已成。",
        "dynasty": "宋",
        "collection_info": null
    },
    {
        "title": "泝婺溪同年雍尧佐周尧夫同王与道尚书子侄拏舟来迓",
        "author": "王十朋",
        "content": "路入双溪暑气清，故人短棹远相迎。\n隔船认我疑非我，白髮当时尚未生。",
        "dynasty": "宋",
        "collection_info": null
    },
    {
        "title": "婺女广文官舍旧有五柳萧侍郎德起为教官时取以名堂岁月浸久柳既剪伐名亦更矣周尧夫欲復其旧诗以赞之",
        "author": "王十朋",
        "content": "何人栽五柳，雅目自萧公。\n要使广文舍，长存彭泽风。\n名因贤者復，趣与昔人同。\n留取先生传，他年国史中。",
        "dynasty": "宋",
        "collection_info": null
    },
    {
        "title": "戊子八月二日得泉州",
        "author": "王十朋",
        "content": "五年符竹换三州，乞得祠宫欲少休。\n名姓误蒙君相记，泉南千里又分忧。",
        "dynasty": "宋",
        "collection_info": null
    },
    {
        "title": "解舟",
        "author": "王十朋",
        "content": "解舟城之南，橙橘半青黄。\n时节岂不好，胡为辞故乡。\n亲朋送我行，殷勤馈壶觞。\n我欲与之饮，舟去留靡遑。\n僮仆别我归，黯然颜色伤。\n问我何时还，田园又成荒。\n我心媿其言，老矣身皇皇。\n五载走三州，道路险且长。\n屡请方得祠，暂归又怀章。\n挈家入南闽，儿女不尽将。\n余生疾病多，满镜鬚髯苍。\n到官即有乞，行将返耕桑。",
        "dynasty": "宋",
        "collection_info": null
    },
    {
        "title": "过瑞安",
        "author": "王十朋",
        "content": "我家古乐成，老未识安固。\n偶把清源麾，首问南塘路。\n解维日已晏，入境天欲莫。\n张子自陶山，扁舟惠然顾。\n沈君壮年别，相见髮垂素。\n访旧多不存，来观莫知数。\n平原二十人，邂逅喜相遇。\n谓我宜少留，欲敕不腆具。\n我驱不敢疾，曲为一宵住。\n临江有高阁，登览可以赋。\n澜同孟子观，目作少陵注。\n灯火照鱼龙，谈笑惊鸥鹭。\n衔杯乡意浓，窃食君恩误。\n晨起酒未醒，潮来报催渡。",
        "dynasty": "宋",
        "collection_info": null
    },
    {
        "title": "赠沈敦谟",
        "author": "王十朋",
        "content": "三十年前砚席同，怀人长在梦魂中。\n徒劳州县知何补，高蹈丘园不是穷。\n历问旧游多故鬼，偶余我辈亦衰翁。\n相逢又却怱怱别，无復从容似泮宫。",
        "dynasty": "宋",
        "collection_info": null
    },
    {
        "title": "观潮阁",
        "author": "王十朋",
        "content": "高临无地屹山腰，今古知观几度潮。\n水鑑挂空波正满，鲸鱼八穴浪还消。\n雷初出地神龙怒，银忽成山海若骄。\n圣世风涛合平静，不应泛溢似唐朝。",
        "dynasty": "宋",
        "collection_info": null
    },
    {
        "title": "访曹梦良",
        "author": "王十朋",
        "content": "我自箫峯下，遥来访许峯。\n川涂何敢惮，笔砚久相从。\n故里行将远，吾人岂易逢。\n何当继韩孟，相逐似云龙。",
        "dynasty": "宋",
        "collection_info": null
    },
    {
        "title": "凤凰岩",
        "author": "王十朋",
        "content": "凤鸟久不至，胡为于此藏。\n德辉如可览，应不恋高岗。",
        "dynasty": "宋",
        "collection_info": null
    },
    {
        "title": "萧家渡",
        "author": "王十朋",
        "content": "渡头问舟子，此渡胡名萧。\n舟子笑答我，使君家匪遥。\n岂不闻侍郎，名德重本朝。\n屡为二千石，两至万里桥。\n渡旁乃其宅，人亡木惟乔。\n阴德满乡闾，嘉话传鱼樵。\n江水流有尽，姓名磨不消。\n近同池号谢，远类江称姚。\n赧颜谢舟子，讲闻非一朝。\n恨生晚且贱，无繇际清标。\n坡公不识范，韩子思之侨。\n敬瞻通德门，魂徃不可招。",
        "dynasty": "宋",
        "collection_info": null
    },
    {
        "title": "入长溪境",
        "author": "王十朋",
        "content": "老矣倦游宦，入闽如山川。\n三山疑隔海，九岭类钻天。\n种稻到山顶，栽松侵日边。\n溪长水无尽，前更有清泉。",
        "dynasty": "宋",
        "collection_info": null
    },
    {
        "title": "赠程天佑秀才",
        "author": "王十朋",
        "content": "程生嗜好与人殊，杖屦遥遥访我庐。\n不踏槐花随举子，手持医国惠民书。",
        "dynasty": "宋",
        "collection_info": null
    },
    {
        "title": "宿饭溪驿  其一",
        "author": "王十朋",
        "content": "甑屿饱曾见，饭溪名始闻。\n老怀如子美，到处不忘君。",
        "dynasty": "宋",
        "collection_info": null
    },
    {
        "title": "宿饭溪驿  其二",
        "author": "王十朋",
        "content": "门拥千峯翠，溪无一点尘。\n松风清入耳，山月白随人。",
        "dynasty": "宋",
        "collection_info": null
    },
    {
        "title": "宿双岩寺",
        "author": "王十朋",
        "content": "崎岖九岭更双岩，遥望闽山未见三。\n来访神钟隠见处，翠微深锁古精蓝。",
        "dynasty": "宋",
        "collection_info": null
    },
    {
        "title": "至福唐会乡人丁镇叔张器先甄云卿项用中赵知录薛主簿同年孙彦忠草酌试院",
        "author": "王十朋",
        "content": "一同年友七乡人，劝酒那容耳不闻。\n尚齿自惊多白髮，论文堪笑有红裙。\n诗篇共约题孤屿，游宦犹疑在五云。\n此会此时宁易得，明朝风月两州分。",
        "dynasty": "宋",
        "collection_info": null
    },
    {
        "title": "宿真隠寺",
        "author": "王十朋",
        "content": "我亦欲真隠，区区愧此身。\n山林与城市，何处隠非真。",
        "dynasty": "宋",
        "collection_info": null
    },
    {
        "title": "饭枕峯  其一",
        "author": "王十朋",
        "content": "门外峯如枕，宜眠清凈身。\n禅僧自面壁，谁是枕峯人。",
        "dynasty": "宋",
        "collection_info": null
    },
    {
        "title": "饭枕峯  其二",
        "author": "王十朋",
        "content": "饭罢怱怱别，劳生可奈何。\n不能留一宿，有愧此峯多。",
        "dynasty": "宋",
        "collection_info": null
    },
    {
        "title": "宿囊山寺  其一",
        "author": "王十朋",
        "content": "荔子枝中古道场，石门有路探悬囊。\n怱怱不着游山屐，只办嵩呼一瓣香。",
        "dynasty": "宋",
        "collection_info": null
    },
    {
        "title": "宿囊山寺  其二",
        "author": "王十朋",
        "content": "我来万籁正号风，壁上观诗忆蔡公。\n惟有秋林旧时月，夜深犹照梵王宫。",
        "dynasty": "宋",
        "collection_info": null
    },
    {
        "title": "过蔡端明故居",
        "author": "王十朋",
        "content": "怀章南过蔡公乡，驻马遥瞻数仞墙。\n丹荔株株经品藻，乔松叶叶惠清凉。\n四贤诗出人增气，三谏章成国有光。\n真是济川三昧手，清源游戏作虹梁。",
        "dynasty": "宋",
        "collection_info": null
    },
    {
        "title": "讌七邑宰",
        "author": "王十朋",
        "content": "九重宵旰爱民深，令尹宜怀抚字心。\n今日黄堂一杯酒，殷勤端为庆民斟。",
        "dynasty": "宋",
        "collection_info": null
    },
    {
        "title": "送赴省诸先辈",
        "author": "王十朋",
        "content": "国朝人物盛温陵，秋赋呦呦鹿食苹。\n人倍平原门下士，文联韩愈榜中名。\n丹墀何止三千字，云翼行看九万程。\n劝驾龙钟老太守，篮舆准拟出郊迎。",
        "dynasty": "宋",
        "collection_info": null
    },
    {
        "title": "次韵夔漕赵若拙见寄  其一",
        "author": "王十朋",
        "content": "去秋移郡近家乡，便殿狂言拜手扬。\n何敢许身为稷契，偶因论事及尧汤。\n民虽屡试如冯翊，诏未能焚愧益昌。\n乞得祠宫养衰病，梦中依旧坐黄堂。",
        "dynasty": "宋",
        "collection_info": null
    },
    {
        "title": "次韵夔漕赵若拙见寄  其二",
        "author": "王十朋",
        "content": "夔门邂逅恨怱怱，君驾重来我已东。\n陈迹徒劳长者记，清樽那復故人同。\n光华持节花溪上，老病分符佛国中。\n吾辈栖栖不黔突，此生休更问天公。",
        "dynasty": "宋",
        "collection_info": null
    },
    {
        "title": "知宗生日",
        "author": "王十朋",
        "content": "天工未放二阳生，留得尧阶一荚蓂。\n庆诞仙源贵公子，祥开南极老人星。\n日垂宫线添无尽，貌比庄椿看更清。\n岁岁华堂祝眉寿，笙歌声裏雪梅馨。",
        "dynasty": "宋",
        "collection_info": null
    },
    {
        "title": "哭令人",
        "author": "王十朋",
        "content": "三十年间共苦辛，忽然惊断梦中因。\n钟情正是我辈事，鼓缶忍同方外人。\n熊胆未酬平昔志，牛衣犹是向来贫。\n闽山满眼同来路，木落风号泪满巾。",
        "dynasty": "宋",
        "collection_info": null
    },
    {
        "title": "贡院车水筑基诸公惧伤鱼鼈活之别沼",
        "author": "王十朋",
        "content": "塞沼增基大厦成，群鲜亦免校人烹。\n洋洋圉圉诸公赐，要与吾君广好生。",
        "dynasty": "宋",
        "collection_info": null
    },
    {
        "title": "出郊劝农  其一",
        "author": "王十朋",
        "content": "六年四郡劝农耕，自欲归耕尚未成。\n游宦何如在家好，一廛从此愿为氓。",
        "dynasty": "宋",
        "collection_info": null
    },
    {
        "title": "出郊劝农  其二",
        "author": "王十朋",
        "content": "守臣忧国愿年丰，半刺双鳬此念同。\n安得时旸时雨若，有生均在泰和中。",
        "dynasty": "宋",
        "collection_info": null
    },
    {
        "title": "出郊劝农  其三",
        "author": "王十朋",
        "content": "小麦含花大麦黄，一年春事已相将。\n篮舆遍入三精舍，拨得公家半日忙。",
        "dynasty": "宋",
        "collection_info": null
    },
    {
        "title": "出郊劝农  其四",
        "author": "王十朋",
        "content": "一千石俸窃南州，老病余生厌宦游。\n已上祠章即归去，一犁烟雨事西畴。",
        "dynasty": "宋",
        "collection_info": null
    },
    {
        "title": "题灵秀峯禅院",
        "author": "王十朋",
        "content": "小小精蓝亦自奇，一峯灵秀藴幽姿。\n无缘细听山僧话，太守偷闲止片时。",
        "dynasty": "宋",
        "collection_info": null
    },
    {
        "title": "送九座讷老  其一",
        "author": "王十朋",
        "content": "禅老遥从九座来，一言为我洗尘埃。\n飘然又向山中去，白首相逢更几回。",
        "dynasty": "宋",
        "collection_info": null
    },
    {
        "title": "送九座讷老  其二",
        "author": "王十朋",
        "content": "至乐亭中半月留，溪山杖屦饱寻幽。\n见师忽起庐山梦，梦向旧时游处游。",
        "dynasty": "宋",
        "collection_info": null
    },
    {
        "title": "崔肃之自湖至泉迁二亲之丧归葬诗以送之",
        "author": "王十朋",
        "content": "鄱水同僚旧，遥从霅水来。\n异乡欣觌面，清话洗衔哀。\n葱欝佳城就，勤劳孝子回。\n不应淹榷酤，中外正须才。",
        "dynasty": "宋",
        "collection_info": null
    },
    {
        "title": "夜闻子规痛念亡者",
        "author": "王十朋",
        "content": "梦觉音容杳莫追，子规声裏涕霑衣。\n催归无计同归去，耘后耕前事已非。",
        "dynasty": "宋",
        "collection_info": null
    },
    {
        "title": "南宫揭榜温陵得人为盛提舶马寺丞有诗赞喜次韵",
        "author": "王十朋",
        "content": "龙虎乡邦地最灵，鲲鹏相继上南溟。\n已闻元凯宾虞国，行见渊骞冠孔庭。\n帝遣伏波持使节，天教平海会文星。\n铃斋忽报捷音至，一炷清香千佛经。",
        "dynasty": "宋",
        "collection_info": null
    },
    {
        "title": "诸公廷对甫迩復用前韵",
        "author": "王十朋",
        "content": "清源紫帽发英灵，万斛词源水注溟。\n遥想恩袍动草色，定知喜气彻天庭。\n名高虎榜唐文杰，人半云台汉列星。\n累月笞儿几翁妪，夜深灯火督穷经。",
        "dynasty": "宋",
        "collection_info": null
    },
    {
        "title": "次韵知宗春阴",
        "author": "王十朋",
        "content": "行人怨雨农忧旱，永叔元之事可明。\n不叹花前无客饮，且欣郊外有农耕。\n知公兴已烟霞重，顾我心尤势利轻。\n天意稍佳民事急，总将行乐付宗盟。",
        "dynasty": "宋",
        "collection_info": null
    },
    {
        "title": "次韵知宗游北山",
        "author": "王十朋",
        "content": "州北有山幽更幽，皇天阁雨为公游。\n登高如入上下竺，宴坐疑临大小湫。\n扫地焚香烟缕袅，煎泉瀹茗乳花浮。\n观诗起我家山兴，身在闽南梦在瓯。",
        "dynasty": "宋",
        "collection_info": null
    },
    {
        "title": "悼亡  其一",
        "author": "王十朋",
        "content": "燕寝焚香老病身，细君相对坐如宾。\n而今一榻维摩室，唯与无言法喜亲。",
        "dynasty": "宋",
        "collection_info": null
    },
    {
        "title": "悼亡  其二",
        "author": "王十朋",
        "content": "不见音容忽三月，无从涕泗已千行。\n家山准拟欲归隠，堪嘆相随无孟光。",
        "dynasty": "宋",
        "collection_info": null
    },
    {
        "title": "悼亡  其三",
        "author": "王十朋",
        "content": "偕老相期未及期，回头人事已成非。\n逢春尚拟风光转，过眼忽惊花片飞。",
        "dynasty": "宋",
        "collection_info": null
    },
    {
        "title": "悼亡  其四",
        "author": "王十朋",
        "content": "夤缘偶作于飞侣，梦寐相随到数州。\n泥上迹留鸿已去，舟中刻在剑难求。",
        "dynasty": "宋",
        "collection_info": null
    },
    {
        "title": "次韵知宗酴醾",
        "author": "王十朋",
        "content": "万斛虬珠眩眼明，傲春迟吐冠园英。\n诗因居士价方重，酒赐名臣花遂荣。\n香异竹间吹细细，韵如堂上出盈盈。\n芳姿自可友兰蕙，惜不当时遇独清。",
        "dynasty": "宋",
        "collection_info": null
    },
    {
        "title": "游承天寺后园登月台赠潜老  其一",
        "author": "王十朋",
        "content": "三径荒芜未许寻，篮舆来访小园林。\n因知燕寝凝香地，不似禅房花木深。",
        "dynasty": "宋",
        "collection_info": null
    },
    {
        "title": "游承天寺后园登月台赠潜老  其二",
        "author": "王十朋",
        "content": "月台无屋有空坛，空处观空眼界宽。\n不惹世间尘一点，氷轮心镜两团团。",
        "dynasty": "宋",
        "collection_info": null
    },
    {
        "title": "送贾岩老还乡  其一",
        "author": "王十朋",
        "content": "闽江艰险岭崔嵬，不惮衝寒冒雪来。\n留我铃斋两三月，扁舟载得义风回。",
        "dynasty": "宋",
        "collection_info": null
    },
    {
        "title": "送贾岩老还乡  其二",
        "author": "王十朋",
        "content": "堂上慈亲数月违，片心遥逐白云飞。\n伤心尽听秭归鸟，难弟言归秭不归。",
        "dynasty": "宋",
        "collection_info": null
    },
    {
        "title": "送贾岩老还乡  其三",
        "author": "王十朋",
        "content": "乃翁贤德冠吾乡，伯氏声名蔼上庠。\n更喜君如里曾子，少年孝义已非常。",
        "dynasty": "宋",
        "collection_info": null
    },
    {
        "title": "送岩老出北门  其一",
        "author": "王十朋",
        "content": "暮春送客北山门，厌坐黄堂喜见村。\n麦熟秧青农事急，十分归兴在田园。",
        "dynasty": "宋",
        "collection_info": null
    },
    {
        "title": "送岩老出北门  其二",
        "author": "王十朋",
        "content": "客欲东归出北门，又闻联骑过西村。\n慇勤为遣十从事，莫惜醉吟祇树园。",
        "dynasty": "宋",
        "collection_info": null
    },
    {
        "title": "送傅兴化",
        "author": "王十朋",
        "content": "五马躬迎八十亲，甘棠如旧治惟新。\n欢传此日来廉范，记得当时借寇恂。\n江海聊淹把麾手，庙堂无是荐贤入。\n送君为守泉南守，政拙才踈藉宝邻。",
        "dynasty": "宋",
        "collection_info": null
    },
    {
        "title": "曹梦良寄柑闻诗闻礼辈取以祭母哭泣不已",
        "author": "王十朋",
        "content": "嘉果遥来自故乡，去冬初熟记同尝。\n尔衔怀橘无穷恨，我亦传柑念不忘。",
        "dynasty": "宋",
        "collection_info": null
    },
    {
        "title": "四月八日贡院上梁",
        "author": "王十朋",
        "content": "广厦初成万柱标，修梁巍跨玉虹腰。\n况逢此日生千佛，定引群仙上九霄。\n下笔蚕声纷战艺，出林鶑友竞迁乔。\n清源人物从今盛，孝子忠臣满圣朝。",
        "dynasty": "宋",
        "collection_info": null
    },
    {
        "title": "诸公和诗復用前韵  其一",
        "author": "王十朋",
        "content": "修梁欲举綵先标，声撼春雷鼓百腰。\n溪蛰蛟龙欣得雨，桐栖鸾凤合冲霄。\n清源水接南溟阔，紫帽山齐泰岳乔。\n学不负人宜自勉，前贤勋业着三朝。",
        "dynasty": "宋",
        "collection_info": null
    },
    {
        "title": "诸公和诗復用前韵  其二",
        "author": "王十朋",
        "content": "梁脊连年姓误标，两州骚客瘦吟腰。\n月河月满燕贺厦，佛国佛生虹挂霄。\n多士颜欢歌杜老，一轮香满赋张乔。\n此途不止为科第，名节崔嵬看立朝。",
        "dynasty": "宋",
        "collection_info": null
    },
    {
        "title": "悼亡  其一",
        "author": "王十朋",
        "content": "伤哉无復见，老矣不成偕。\n牢落凝香地，同谁话此怀。",
        "dynasty": "宋",
        "collection_info": null
    },
    {
        "title": "悼亡  其二",
        "author": "王十朋",
        "content": "相勉惟清白，囊如四壁空。\n难忘将绝语，劝我莫言穷。",
        "dynasty": "宋",
        "collection_info": null
    },
    {
        "title": "薛士昭主管母夫人加封送酒为寿薛有诗谢次韵以酬",
        "author": "王十朋",
        "content": "庆事公家奕世传，生封锦告出甘泉。\n荣亲行有千钟禄，为寿惭无百斛船。\n喜气在颜窥贵客，清风满枕扇高眠。\n朝廷指日先封薛，归侍萱堂冕有蝉。",
        "dynasty": "宋",
        "collection_info": null
    },
    {
        "title": "送吴宪知叔",
        "author": "王十朋",
        "content": "出郊闻好语，尽道宪车贤。\n郡不留三宿，人皆仰二天。\n荐章先白屋，贡宇给青钱。\n上正开宣室，公归席定前。",
        "dynasty": "宋",
        "collection_info": null
    },
    {
        "title": "祈雨未应提舶知宗道观焚香明日遂雨提舶有诗次韵",
        "author": "王十朋",
        "content": "一雨谁之力，因公发善心。\n同为上公请，小作傅岩霖。\n高廪行将实，南风日已骎。\n涓辰祈善利，感应亦犹今。",
        "dynasty": "宋",
        "collection_info": null
    },
    {
        "title": "次韵知宗贺雨",
        "author": "王十朋",
        "content": "云飞初类愈随郊，珠忽跳空室舞蛟。\n但愿农多大田稼，不愁风捲少陵茅。\n才疏政事由来拙，天远精诚未易交。\n三日祷祈纔一雨，自知无处避讴嘲。",
        "dynasty": "宋",
        "collection_info": null
    },
    {
        "title": "次韵陆倅贺雨",
        "author": "王十朋",
        "content": "目注云霓为国忧，何心肥马更轻裘。\n庶民愁恨旱无雨，三日滂沱农有秋。\n且喜上公容我请，不辞大白共君浮。\n人言太守无才术，端藉士龙监此州。",
        "dynasty": "宋",
        "collection_info": null
    },
    {
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其一",
        "author": "王十朋",
        "content": "不是寻常喜雨诗，言存轨物类臧僖。\n相将归贺天朝雨，定有忠言结主知。",
        "dynasty": "宋",
        "collection_info": null
    },
    {
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其二",
        "author": "王十朋",
        "content": "郡人方切望云霓，忽见高田水入低。\n正好归田饱黄犊，不须骑马听朝鷄。",
        "dynasty": "宋",
        "collection_info": null
    },
    {
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其三",
        "author": "王十朋",
        "content": "贺州贺雨句如何，不减夔州梦得歌。\n更有一犁江上曲，它年传诵出金坡。",
        "dynasty": "宋",
        "collection_info": null
    },
    {
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其四",
        "author": "王十朋",
        "content": "政拙年年厌祷祈，心香一炷逐云飞。\n老农问我何良苦，薄有田园胡不归。",
        "dynasty": "宋",
        "collection_info": null
    },
    {
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其五",
        "author": "王十朋",
        "content": "刺桐抽叶张青盖，紫帽蒙霞丽锦笼。\n今岁家家定高廪，多苗宁復羡吴侬。",
        "dynasty": "宋",
        "collection_info": null
    },
    {
        "title": "次韵蒋教授喜雨",
        "author": "王十朋",
        "content": "我来遥自东瓯东，贤非朱邑乡守桐。\n半年为郡治亡状，四月不雨心忧农。\n水田龟拆秧已老，云霓望断天穹隆。\n少学春秋老欲用，区区愿请应上公。\n真人不待瓣香祷，紫帽已有微云蒙。\n沛然一雨四境足，眼见䆉䅉青连空。\n皇天爱民恕守罪，有始其赐宁无终。\n既令地免晋国赤，亦不水似尧时洪。\n广文先生坐绛帐，忧国心与黄堂同。\n挥毫作诵继吉甫，开卷穆穆生清风。",
        "dynasty": "宋",
        "collection_info": null
    },
    {
        "title": "知宗游延福有诗见怀次韵以酬",
        "author": "王十朋",
        "content": "向来云榭倚阑干，兴已遥驰郭外山。\n风伯如嫌俗驾至，禅房疑为病夫关。\n铃斋倦卧眼界寂，诗社免陪心境闲。\n蜡屐何时破吾愿，与君舒啸翠微间。",
        "dynasty": "宋",
        "collection_info": null
    },
    {
        "title": "提举延福祈风道中有作次韵",
        "author": "王十朋",
        "content": "雨初欲乞下俄沛，风不待祈来已熏。\n瑞气遥看腾紫帽，丰年行见割黄云。\n大商航海蹈万死，远物输官被八垠。\n頼有舶台贤使者，端能薄敛体吾君。",
        "dynasty": "宋",
        "collection_info": null
    },
    {
        "title": "病中食火山荔枝",
        "author": "王十朋",
        "content": "前年夔州食荔支，同僚共赋新红诗。\n妃子名园世所贵，不似诗史堂前奇。\n去冬分符来南土，半月身行荔支圃。\n三州嘉木皆眼见，更阅君谟向来谱。\n临漳一种名火山，品虽云下熟则先。\n从今渐入荔佳境，陈江未擘先流涎。\n老病余生怯嘉果，日啖那能三百颗。\n慇勤为破绛纱囊，心火惊添火山火。",
        "dynasty": "宋",
        "collection_info": null
    },
    {
        "title": "诸公和诗再用前韵",
        "author": "王十朋",
        "content": "屏间观画颐频支，想像风味哦新诗。\n火山太早反遭駡，陈紫未显谁称奇。\n气禀南方君子土，不近长安帝王圃。\n安排名字知何人，误与牡丹同入谱。\n泉南老守思故山，荔熟我去谁后先。\n但愿丁香一株熟，添入药裹痊痰{疒延}。\n平生梦寐南州果，瘦腹如蝉消几颗。\n明年何处饤杯盘，雁荡山前月流火。",
        "dynasty": "宋",
        "collection_info": null
    },
    {
        "title": "漳州石教授寄火山荔支",
        "author": "王十朋",
        "content": "炎方摘实走筠笼，千颗遥遥寄病翁。\n未啖吾州法石白，且尝邻郡火山红。\n搀先趁得杨卢雨，珍重来从芹藻宫。\n我欲细论香色味，一尊何日广文同。",
        "dynasty": "宋",
        "collection_info": null
    },
    {
        "title": "东湖小饮",
        "author": "王十朋",
        "content": "微凉散梅润，浓绿敷桐阴。\n送客出东郊，驾言事幽寻。\n湖光照我眼，荷香清我襟。\n平畴入远望，岁有其自今。\n牛眠种已毕，蛤吠苗初深。\n古亭怀二公，遥望罗千岑。\n邂逅得良友，欣然契予心。\n乔松喜客来，风枝出清音。\n手持荷叶杯，共对莲花斟。\n东湖异西湖，有诗不妨吟。",
        "dynasty": "宋",
        "collection_info": null
    },
    {
        "title": "东湖",
        "author": "王十朋",
        "content": "二公亭挿芰荷间，绿盖红粧四面环。\n若把西湖比西子，东湖自合比东山。",
        "dynasty": "宋",
        "collection_info": null
    },
    {
        "title": "爱松堂",
        "author": "王十朋",
        "content": "炎炎畏日爱浓阴，穆穆清风爱好音。\n不独爱松兼爱竹，此君亦有岁寒心。",
        "dynasty": "宋",
        "collection_info": null
    },
    {
        "title": "食瓜呈知宗",
        "author": "王十朋",
        "content": "荔子劳民疏伯游，蒲萄酿酒博凉州。\n何人传得东陵种，大胜家封万户侯。",
        "dynasty": "宋",
        "collection_info": null
    },
    {
        "title": "题节推纳凉轩",
        "author": "王十朋",
        "content": "有客游莲幕，开轩更傍莲。\n披襟风未赋，递啸句先联。\n境凈凉偏乏，心清暑自蠲。\n快哉谁与共，广厦集群仙。",
        "dynasty": "宋",
        "collection_info": null
    },
    {
        "title": "州宅即事",
        "author": "王十朋",
        "content": "泉南古州宅，草木有遗芳。\n鹰爪冬犹绿，阇提夜更香。\n佛桑朝暮异，荔子岁年长。\n惟有松并竹，青青似故乡。",
        "dynasty": "宋",
        "collection_info": null
    },
    {
        "title": "修鹰爪花架",
        "author": "王十朋",
        "content": "有花藤蔓生，封植傍州宅。\n状类鸷禽爪，叶作翻风翮。\n酸分含笑香，黄带薝卜色。\n架倒吾为扶，清凉纳朝夕。",
        "dynasty": "宋",
        "collection_info": null
    },
    {
        "title": "鹰爪花",
        "author": "王十朋",
        "content": "谁把名鹰爪，天然状不殊。\n无心事搏击，中有鸟相呼。",
        "dynasty": "宋",
        "collection_info": null
    },
    {
        "title": "长生草",
        "author": "王十朋",
        "content": "草有长生者，无根叶自抽。\n秦皇不知此，误向海山求。",
        "dynasty": "宋",
        "collection_info": null
    },
    {
        "title": "榕木",
        "author": "王十朋",
        "content": "南国有乔木，老非梁栋材。\n清阴可以覆，亦足报栽培。",
        "dynasty": "宋",
        "collection_info": null
    },
    {
        "title": "安静堂",
        "author": "王十朋",
        "content": "前贤治迹尚堪寻，留得堂名直至今。\n若欲斯民尽安静，要须安静自家心。",
        "dynasty": "宋",
        "collection_info": null
    },
    {
        "title": "中和堂",
        "author": "王十朋",
        "content": "堂前老木几经春，阅徧泉南旧守臣。\n尽向中和堂上坐，中和为治有何人。",
        "dynasty": "宋",
        "collection_info": null
    },
    {
        "title": "云榭",
        "author": "王十朋",
        "content": "山生取地榭侵云，土木多应役鬼神。\n好向危栏高着眼，闾阎无限困穷人。",
        "dynasty": "宋",
        "collection_info": null
    },
    {
        "title": "二山亭",
        "author": "王十朋",
        "content": "连年行役厌间关，踏遍千山见二山。\n欲识泉南山面目，群山总在一亭间。",
        "dynasty": "宋",
        "collection_info": null
    },
    {
        "title": "清暑堂",
        "author": "王十朋",
        "content": "九夏炎方气欝蒸，沉沉广厦有凉生。\n仁风未慰黎民意，何忍堂中暑独清。",
        "dynasty": "宋",
        "collection_info": null
    },
    {
        "title": "贡院纳凉分韵得湖字",
        "author": "王十朋",
        "content": "突兀千间屋，清凉五月湖。\n人才此涂出，暑气坐中无。\n虎榜唐文杰，雄风楚大夫。\n相期游广厦，慷慨论唐虞。",
        "dynasty": "宋",
        "collection_info": null
    },
    {
        "title": "知宗游东湖用贡院纳凉韵见寄次韵奉酬",
        "author": "王十朋",
        "content": "东湖曾一到，想像贺家湖。\n花似越女好，人如狂客无。\n高吟还老手，野趣属潜夫。\n归奏南风曲，熏兮欲和虞。",
        "dynasty": "宋",
        "collection_info": null
    },
    {
        "title": "再和",
        "author": "王十朋",
        "content": "宗老呼佳客，同观郭外湖。\n融樽常喜满，参酒不言无。\n草色怀三径，松声忆五夫。\n公游更何日，旌至定招虞。",
        "dynasty": "宋",
        "collection_info": null
    },
    {
        "title": "比和知宗诗牵于押韵以招虞为戏果蒙见招復用前韵",
        "author": "王十朋",
        "content": "宗英真好事，呼客共游湖。\n携具临平远，观山对有无。\n十花逢凈友，千顷和云夫。\n得玉又求剑，无厌惭似虞。",
        "dynasty": "宋",
        "collection_info": null
    },
    {
        "title": "游湖值雨薛士昭衣巾霑湿意气自若戏用前韵",
        "author": "王十朋",
        "content": "薛侯真不俗，十日两东湖。\n俊逸诗篇有，仓皇雨具无。\n袍虽湿毅父，眉不皱尧夫。\n异夕月离毕，游宜备不虞。",
        "dynasty": "宋",
        "collection_info": null
    },
    {
        "title": "次韵知宗游二公亭",
        "author": "王十朋",
        "content": "前日同登二山亭，清源入望清更清。\n宗英载酒挟两客，破暑共作城东行。\n东湖未到闻人说，香有荷华如郑隰。\n社中未为三笑游，亭上姑寻二公迹。\n衔杯适意论交情，江山照眼增双明。\n聊效韩公文字饮，奚用鼎沸笙篁声。",
        "dynasty": "宋",
        "collection_info": null
    },
    {
        "title": "提舶示观楚东集用张安国韵因思鄱阳与唱酬者五人今六年矣陈何二公已物故余亦离索为之慨然復用元韵",
        "author": "王十朋",
        "content": "忆昔江东会众仙，诗筒来徃走山川。\n造楼游戏偶成凤，炼石辛勤同补天。\n堪嘆交游隔生死，尚余文字带芳鲜。\n欲收膏馥增前集，舶使新诗自合编。",
        "dynasty": "宋",
        "collection_info": null
    },
    {
        "title": "五月晦日会知宗提舶通判纳凉云榭提舶用仙字韵即席赋诗中寓四字次韵以酬",
        "author": "王十朋",
        "content": "云榭衔杯半八仙，却疑来自蜀山川。\n地如洙泗占高第，人似羲和分昊天。\n单骑联翩成驷马，杯羹淡薄从三鲜。\n国风雅颂寂寥久，太史采诗宜与编。",
        "dynasty": "宋",
        "collection_info": null
    },
    {
        "title": "知宗提舶即席赠诗用元韵以酬并简通判",
        "author": "王十朋",
        "content": "子政堂堂汉列仙，清标况对马文渊。\n催诗风送千山雨，把酒凉生五月天。\n老子滥分南郡竹，贰车行击故家鲜。\n误蒙好语相提拂，岂有功名上简编。",
        "dynasty": "宋",
        "collection_info": null
    },
    {
        "title": "提舶欲移厨过云榭示诗次韵",
        "author": "王十朋",
        "content": "雨中前日过苏端，又欲移厨就稍宽。\n古榭有风聊可共，衰颜得酒定须丹。\n谪仙醉后句尤劲，东野老来诗更寒。\n继取洛中真率会，他年要作画图看。",
        "dynasty": "宋",
        "collection_info": null
    },
    {
        "title": "提舶携具过云榭知宗出示和章復用韵  其一",
        "author": "王十朋",
        "content": "不须蜡屐上林端，高处登临眼自宽。\n䆉䅉风翻梅裏白，离支日照鹤顶丹。\n山川满目如京洛，台榭侵云类广寒。\n宾主徃来俱不远，如棠不比鲁侯观。",
        "dynasty": "宋",
        "collection_info": null
    },
    {
        "title": "提舶携具过云榭知宗出示和章復用韵  其二",
        "author": "王十朋",
        "content": "老来忧患苦无端，一笑相逢强自宽。\n诗律频调代音乐，寿觞满引当仙丹。\n二山坐对事非偶，三径思归盟不寒。\n出岫白云知几许，榭中矫首共遐观。",
        "dynasty": "宋",
        "collection_info": null
    },
    {
        "title": "知宗即席和端字韵三首提舶退即足之予第三诗经夕方和录呈二家",
        "author": "王十朋",
        "content": "毫秃中山砚涤端，社中诗令不容宽。\n难追老杜风骚手，徒费昌黎点勘丹。\n搜我枯肠鬚鬓皓，吟公佳句齿牙寒。\n自惭浅陋如曹郐，季子观风定不观。",
        "dynasty": "宋",
        "collection_info": null
    },
    {
        "title": "傅兴化送蔡端明集报以温公文因求端明帖",
        "author": "王十朋",
        "content": "迂叟遗文整顿初，寄君聊当报琼琚。\n南邻尚有无厌意，更觅皇朝第一书。",
        "dynasty": "宋",
        "collection_info": null
    },
    {
        "title": "陈贺州速客送酒",
        "author": "王十朋",
        "content": "贺州呼客细论文，我欲相过与共论。\n正恐俗他真率会，不如分去圣贤樽。\n簪当浓绿画中盍，杯向轻红擘处翻。\n即席有诗应寄我，敲门来送月黄昏。",
        "dynasty": "宋",
        "collection_info": null
    },
    {
        "title": "丁惠安赠肉苁蓉",
        "author": "王十朋",
        "content": "老子当归兴已浓，令君何事寄苁蓉。\n行将卜筑前湖去，簑笠牵牛作老农。",
        "dynasty": "宋",
        "collection_info": null
    },
    {
        "title": "修戒石",
        "author": "王十朋",
        "content": "君以民脂膏，禄尔大夫士。\n脂膏饱其腹，曾不念赤子。\n贪暴以自诛，诛求不知耻。\n指呼有鹰犬，嗜慾肆蛇豕。\n但言民至愚，孰谓天在迩。\n昭然甚可畏，殃必反乎尔。\n圣训十有六，简严具天理。\n大字刻山骨，朝夕临坐起。\n一念苟或违，方寸宁不愧。\n清源庭中石，整顿自今始。\n何敢警同僚，兢兢惟敕己。",
        "dynasty": "宋",
        "collection_info": null
    },
    {
        "title": "知宗送玉友酒",
        "author": "王十朋",
        "content": "铃斋昼寝梦初醒，忽见双罂眼欲惊。\n谁送瓮头新玉友，人言天上老宗英。",
        "dynasty": "宋",
        "collection_info": null
    },
    {
        "title": "林漕世传赠莆中荔子名状元红分送陆倅陆有诗次韵",
        "author": "王十朋",
        "content": "谱中不见见屏中，正与花王雅目同。\n别驾破荒吟好句，少陵诗裏擘轻红。",
        "dynasty": "宋",
        "collection_info": null
    },
    {
        "title": "提舶送荔支借用前韵",
        "author": "王十朋",
        "content": "舶台丹荔新秋熟，风味如人自不同。\n名字未安真缺典，从今呼作马家红。",
        "dynasty": "宋",
        "collection_info": null
    },
    {
        "title": "州治有忠献堂以韩魏公始生得名废于俗吏更以清暑今復之",
        "author": "王十朋",
        "content": "相出相州生此州，巍巍勋业宋伊周。\n后人莫要轻更改，别有堂名胜此不。",
        "dynasty": "宋",
        "collection_info": null
    },
    {
        "title": "六月二十五日会同官于贡院用前一绝分韵得相字",
        "author": "王十朋",
        "content": "天作元圣配，公非浅夫相。\n乘风来帝旁，捧日到天上。\n兵戎在呼吸，端委见力量。\n三朝社稷臣，勋业谁辈行。\n堂堂国伊周，勃辈安敢望。\n清源始生地，风土至今王。\n释氏从何得，抱送真不妄。\n好事榜其堂，嘉名无以尚。\n何人辄更改，有识为悽怆。\n端同圣削迹，又类玄覆醤。\n思贤旧观復，闻风懦夫壮。\n堂上生辉光，如公名始唱。\n姦骨死犹寒，如公昔为将。\n画象出貂蝉，疑公尚亡恙。\n平生蓼莪心，眷此应不忘。\n嗟予生太晚，不识天人状。\n版图犹未復，昼锦无由访。\n维扬金繫腰，叹息为谁放。\n一麾忽南来，遗迹增慕嚮。\n当于异梦处，祠堂为公创。",
        "dynasty": "宋",
        "collection_info": null
    },
    {
        "title": "新第先归者五人燕于黄堂故事也酒半啜茶于忠献堂持杯以劝即席赠诗",
        "author": "王十朋",
        "content": "四海英才入网罗，清源龙虎姓名多。\n经魁兰省得人杰，策射枫庭收甲科。\n奎宿呈祥前未见，纬星还舍首相过。\n一杯忠献堂中酒，名节相期要不磨。",
        "dynasty": "宋",
        "collection_info": null
    },
    {
        "title": "写真自题",
        "author": "王十朋",
        "content": "颜苍髮白少精神，传得泉南老病身。\n莫着金章着蓑笠，丹青写出更须真。",
        "dynasty": "宋",
        "collection_info": null
    },
    {
        "title": "士昭赠寸金鱼子",
        "author": "王十朋",
        "content": "三印子鱼犹未食，寸金鱼子辄先尝。\n乡人得得分乡味，转使乡心念故乡。",
        "dynasty": "宋",
        "collection_info": null
    },
    {
        "title": "赠第二人石察判",
        "author": "王十朋",
        "content": "策冠诸儒已奏闻，不妨居次避平津。\n坐看万石门阑大，转觉朋山气象新。\n黄卷更穷稽古力，青云莫负致君身。\n试观忠献堂中像，亦是当时第二人。",
        "dynasty": "宋",
        "collection_info": null
    },
    {
        "title": "荔支七绝 陈紫",
        "author": "王十朋",
        "content": "端明品第首推陈，花裏姚黄是等伦。\n郡圃一株称小紫，故家风味自宜珍。",
        "dynasty": "宋",
        "collection_info": null
    },
    {
        "title": "荔支七绝 江绿",
        "author": "王十朋",
        "content": "枝头已熟疑非熟，蔡谱江家绿荔支。\n真与泉南人物称，果中犹作亚魁推。",
        "dynasty": "宋",
        "collection_info": null
    },
    {
        "title": "荔支七绝 皱玉",
        "author": "王十朋",
        "content": "莆中皱玉价倾城，品第吾何敢妄评。\n只恐此非真皱玉，果然是玉亦虚名。",
        "dynasty": "宋",
        "collection_info": null
    },
    {
        "title": "荔支七绝 大将军",
        "author": "王十朋",
        "content": "荔支名字太纷纷，所见多应不逮闻。\n别有深红覇群品，郡人呼作大将军。",
        "dynasty": "宋",
        "collection_info": null
    },
    {
        "title": "荔支七绝 玉堂红",
        "author": "王十朋",
        "content": "天教尤物产闽中，名字深奇日不同。\n顾我素称田舍子，如何敢啖玉堂红。",
        "dynasty": "宋",
        "collection_info": null
    },
    {
        "title": "中山立秋",
        "author": "宋祁",
        "content": "峰云晓影破孱颜，万里风生结早寒。\n人在兜零烟外走，岁从鶗鴂口中残。\n槽花併滴添新酎，笥月兼轮掩故纨。\n白髮光阴诚可惜，五年搔首望长安。",
        "dynasty": "宋",
        "collection_info": null
    },
    {
        "title": "二月十八日席上忆季长未还不同斯乐欲作诗寄之会使者来已有新章今牵连成篇拜呈上",
        "author": "宋祁",
        "content": "烟压西郊雨压津，满城歌吹为芳辰。\n江形左右衣留带，柳色高低曲与尘。\n暖逼园花迎望密，晓催林鸟每啼新。\n知君贪拥光华节，未有尊前共惜春。",
        "dynasty": "宋",
        "collection_info": null
    },
    {
        "title": "闰九月九日登高有感",
        "author": "宋祁",
        "content": "隔霜云叶绕天愁，闰节重来续旧游。\n赋客岂辞聊暇日，楚人无奈剩悲秋。\n寒萸实老犹熏佩，晚菊香残不占瓯。\n怅忆故园归信断，渚鸿川鲤两悠悠。",
        "dynasty": "宋",
        "collection_info": null
    },
    {
        "title": "寄公序兄资政给事",
        "author": "宋祁",
        "content": "再分铜虎滞侯藩，别后兼闻素领繁。\n契阔不成騑服马，急难空念脊令原。\n壮心干镆年年钝，世路风波衮衮翻。\n缰锁虚名应只尔，早同私驾老邱樊。",
        "dynasty": "宋",
        "collection_info": null
    },
    {
        "title": "春宴行乐家园",
        "author": "宋祁",
        "content": "园芿初干小雨泥，饮壶游屐况亲携。\n身轻早蝶千回舞，技痒新禽百种啼。\n乘暖草茵侵坐软，畏风桃绶向林低。\n阳晖自有留人意，衔照高楼未遽西。",
        "dynasty": "宋",
        "collection_info": null
    },
    {
        "title": "病间答杂端庞淳之见寄",
        "author": "宋祁",
        "content": "廓落弥旬故眼移，居惭君粟养支离。\n绫衾倦梦愁淹卧，星鬓流年报早衰。\n药剂袪繁催月杵，茗腴供啜嗜春旗。\n迷魂復干闻清唱，不减巫阳筮些诗。",
        "dynasty": "宋",
        "collection_info": null
    },
    {
        "title": "真定述事",
        "author": "宋祁",
        "content": "莫嫌屯垒是边州，试听河山说上游。\n帐下文书三幕府，马前韡靺五诸侯。\n王藩故社经除国，侠窟余风解报仇。\n四十年来民缓带，使君何事不轻裘。",
        "dynasty": "宋",
        "collection_info": null
    },
    {
        "title": "博州骆太保",
        "author": "宋祁",
        "content": "关榆秋舞折胶风，坐啸边陴忆九重。\n宴榭绿醅春沸蚁，连营清角暮吟龙。\n幕中镂管閒陈檄，塞下兜零罢汉烽。\n计日民谣諠魏阙，褒功僊札武泥封。",
        "dynasty": "宋",
        "collection_info": null
    },
    {
        "title": "春晓感别",
        "author": "宋祁",
        "content": "楼外疏钟落晓河，天涯感别思烟波。\n三年客鲤传书远，五丈星机得素多。\n沟水东流劳想像，峡灵西去隔嵯峨。\n良辰自古难并乐，不独骊驹送客歌。",
        "dynasty": "宋",
        "collection_info": null
    },
    {
        "title": "有怀谢炳宗先辈",
        "author": "宋祁",
        "content": "凄霜刮野转蓬干，永忆江湖旅鬓残。\n身有支离求病粟，爵无公乘免旒冠。\n柴车路迥骖馿蹇，栗坞人稀溜鹊寒。\n日暮浮云徧西北，客心悽断向长安。",
        "dynasty": "宋",
        "collection_info": null
    },
    {
        "title": "有怀寄同舍",
        "author": "宋祁",
        "content": "不为秋归人未归，淮南又见叶丹时。\n汉皇好少身今老，楚客愁醒啜始醨。\n夕栈长风惊代马，晓天团露怨江蓠。\n夫君去我犹千里，万虑劳劳欲语谁。",
        "dynasty": "宋",
        "collection_info": null
    },
    {
        "title": "有怀宫保庞相公",
        "author": "宋祁",
        "content": "木正乘春肯告劳，併持葱鬰护神皋。\n晓风递暖何妨细，宿雨留云未许高。\n向密垂杨能碍箭，斗长芳草欲争袍。\n东城胜具应撩治，就趁寻花作宴醪。",
        "dynasty": "宋",
        "collection_info": null
    },
    {
        "title": "汉南州按行江涘以诗见寄",
        "author": "宋祁",
        "content": "侧帽风轻过大堤，水村骄马惜障泥。\n前驱夹道旟开隼，合宴传飧帐绕犀。\n凈练寒江供望阔，赤萍圆日对吟低。\n轻筒络绎传清唱，知在春烟几曲溪。",
        "dynasty": "宋",
        "collection_info": null
    },
    {
        "title": "和丞相晨谒书所见",
        "author": "宋祁",
        "content": "北阙天深报漏迟，台鸾雍鹭共逶迤。\n廷风细引趋班佩，宫日遥烘簇仗旗。\n侍史有香来洞案，直郎无奏伏丹墀。\n殊邻竞献朝正玉，定是东风入律时。",
        "dynasty": "宋",
        "collection_info": null
    },
    {
        "title": "答天台梵才吉公寄茶并长句",
        "author": "宋祁",
        "content": "山中啼鸟报春归，阴阆阳墟翠已滋。\n初笋一枪知探候，乱花三沸记烹时。\n佛天甘露流珍远，帝辇仙浆待汲迟。\n饫罢翛然诵清句，赤城霞外想幽期。",
        "dynasty": "宋",
        "collection_info": null
    },
    {
        "title": "贵溪周懿文寄遗建茶偶成长句代谢",
        "author": "宋祁",
        "content": "茗箧缄香自武夷，陆生家果最相宜。\n烹怜昼鼎花浮栅，采忆春山露满旗。\n品绝未甘奴视酪，啜清须要玉为瓷。\n茂陵渴肺消无几，争奈还书苦思迟。",
        "dynasty": "宋",
        "collection_info": null
    },
    {
        "title": "春日出浣花溪",
        "author": "宋祁",
        "content": "侧盖天长荡晓霏，暖风纔满使君旗。\n水通江渚容鱼乐，草徧山梁报雉时。\n场雨灭尘盘马疾，楼云碍曲进觞迟。\n少陵宅畔吟声歇，柳碧梅青欲向谁。",
        "dynasty": "宋",
        "collection_info": null
    },
    {
        "title": "送贵溪尉周懿文先辈",
        "author": "宋祁",
        "content": "几日铨符给诏程，赐袍如草滞僚英。\n大言久废三千奏，倦曲难终一再行。\n吴蟹沈波秋稻富，海鱼藏穴夜潮平。\n待君削牍登文石，趣与渊云继颂声。",
        "dynasty": "宋",
        "collection_info": null
    },
    {
        "title": "题涟水军豹隠堂",
        "author": "宋祁",
        "content": "当年斋榻豫章才，自领骖驔五马回。\n庭下书筠多旧刻，檐间贺燕是重来。\n吟池墨久将成溜，坐石星残欲徧苔。\n郡阁从今传盛事，更留寒雾记岩隈。",
        "dynasty": "宋",
        "collection_info": null
    },
    {
        "title": "寄献淮阳陈相公",
        "author": "宋祁",
        "content": "翘才阁下旧宾游，偶得鱼符拥使辀。\n本自炉锤依大冶，敢言鎗脚是邻州。\n频年废忘抛黄卷，此地优閒养白头。\n漫引双旌非敏政，余波须仰富民侯。",
        "dynasty": "宋",
        "collection_info": null
    },
    {
        "title": "游白兆山寺",
        "author": "宋祁",
        "content": "地枕层岑面势斜，蔽亏原隰在烟霞。\n璇题衒目三休阁，宝树沿云四照花。\n结社高风思惠远，忘言真理寄毗邪。\n铜莲漏永螟风细，不觉西陂转若华。",
        "dynasty": "宋",
        "collection_info": null
    },
    {
        "title": "寄令狐揆二首  其一",
        "author": "宋祁",
        "content": "楚山千迭隠南辕，汉渚风樯箭浪翻。\n流水东西俱怨别，离亭长短共销魂。\n歌翻白雪知难和，注怯黄金故易昏。\n玉骨更羸诗笔苦，客裾犹欲曳何门。",
        "dynasty": "宋",
        "collection_info": null
    },
    {
        "title": "寄令狐揆二首  其二",
        "author": "宋祁",
        "content": "紫汉参横宿雾收，烟江南渡怅夷犹。\n梦中未省能知路，天上何缘许寄愁。\n岂有文鳞凭远客，枉缘香杜怨芳洲。\n遥知花艷惊郎目，几曲新诗播郢楼。",
        "dynasty": "宋",
        "collection_info": null
    },
    {
        "title": "寄郭仲微",
        "author": "宋祁",
        "content": "自君入佐张苍计，直室深扃老氏关。\n顾我偶陪螭陛立，无人并驾鹿车还。\n红牙干利资良画，缥帙劳功积厚颜。\n几日归休期一笑，新醪浮白早黎殷。",
        "dynasty": "宋",
        "collection_info": null
    },
    {
        "title": "寄河东按察待制施正臣",
        "author": "宋祁",
        "content": "并门迢递驾朱轮，紫橐宫毫晦隙尘。\n几眼带移贪事国，半生桐老苦伤春。\n比来置酒觞何属，自此惊秋髮恐新。\n鳌署病夫期自代，眼中徧忆未归人。",
        "dynasty": "宋",
        "collection_info": null
    },
    {
        "title": "寄郑天休",
        "author": "宋祁",
        "content": "翘车交辟滞东南，盘蕙多年歇赐衫。\n千日醉醒孤共酌，一书开闭遂空函。\n怨归定对王孙草，无恙应随散骑帆。\n倾听囊帷奏嘉颂，清时宁忌绛侯谗。",
        "dynasty": "宋",
        "collection_info": null
    },
    {
        "title": "见寄",
        "author": "宋祁",
        "content": "云梯叱马赋西征，满岁无功答盛明。\n收得桑榆真晚计，倚为箕斗是空名。\n瘢逢美玉终能治，曲诉幺絃久未平。\n壮思虽衰犹得在，一篇申甫为公成。",
        "dynasty": "宋",
        "collection_info": null
    },
    {
        "title": "次韵天平观文庞相公以久留塞下见寄",
        "author": "宋祁",
        "content": "昔驾轺封北护边，已惭星鬓久凋年。\n御炉香外抛晨谒，刁斗声中废夜眠。\n梁雪送残他日赋，郭舟谁共此时仙。\n思归未敢贻公念，更办秋怀敌露蝉。",
        "dynasty": "宋",
        "collection_info": null
    },
    {
        "title": "邑外晚景",
        "author": "宋祁",
        "content": "林梢规日透霞鲜，滞穗纍纍徧大田。\n豺口祭余开猎禁，豚蹄祝罢得逢年。\n云容不动寒垂地，陂影无涯静合天。\n一国似狂予独尔，长吟饥腹伴残蝉。",
        "dynasty": "宋",
        "collection_info": null
    },
    {
        "title": "赠吴太博二首  其一",
        "author": "宋祁",
        "content": "银兔频年滞使麾，曲台犹掌一王仪。\n四巡奏颂推严笔，千牍程书入汉帷。\n驷里飞觞酣玉液，天街迭鼓候金羁。\n前期侍从丹涂地，秘殿螟风拂翠緌。",
        "dynasty": "宋",
        "collection_info": null
    },
    {
        "title": "赠吴太博二首  其二",
        "author": "宋祁",
        "content": "月转觚棱玉树齐，通宵归梦绕金闺。\n柔桑密映秦楼骑，温诏香怀汉署泥。\n杀简载书传祖德，怀金酌水赋新题。\n丹枫七泽朝天路，丈组垂腰蕊佩低。",
        "dynasty": "宋",
        "collection_info": null
    },
    {
        "title": "送李芝还旧隠",
        "author": "宋祁",
        "content": "章冠惯趁舞雩春，属疾弥年素产贫。\n旧隠却招三径菊，归装不受九街尘。\n平时戏服欢为綵，日后迎蒲待裹轮。\n天下书生皆皓首，牛溪休访续经人。",
        "dynasty": "宋",
        "collection_info": null
    },
    {
        "title": "答户部勾院王学士泊沧陵见寄",
        "author": "宋祁",
        "content": "峭帆风罢到淮濒，草草停桡一问津。\n大小山前怀古地，短长亭下未归人。\n林姿暗淡吞霞彩，浪垒光芒受月轮。\n尚忆他年故俦在，擘笺题作郢中春。",
        "dynasty": "宋",
        "collection_info": null
    },
    {
        "title": "送段秘丞同理金陵",
        "author": "宋祁",
        "content": "赭丹濡笔狱无冤，佐守初依凤沼莲。\n南土出藩申伯宠，辟书为首嗣宗贤。\n蟠龙运厌山围国，毁角宵凉水际天。\n哲辅定知三入相，期君同赴渭滨畋。",
        "dynasty": "宋",
        "collection_info": null
    },
    {
        "title": "送张清臣学士省侍金陵",
        "author": "宋祁",
        "content": "仙阁三休紫雾平，金门试罢得蒸青。\n同时第赋留宸幄，他日闻时恋相庭。\n逗箭夕流催桧楫，赐花春豫忆云屏。\n吴天此夜瞻台座，併是荀家父子星。",
        "dynasty": "宋",
        "collection_info": null
    },
    {
        "title": "送简殿丞赴阙",
        "author": "宋祁",
        "content": "共治清淮北面州，何言分袂帐夷犹。\n君还南阙双龙下，我驻东方千骑头。\n未落林花延别醑，无穷堤草伴行舟。\n怀人愬月劳劳意，自此相牵更倚楼。",
        "dynasty": "宋",
        "collection_info": null
    },
    {
        "title": "祗答提举观文丁右丞",
        "author": "宋祁",
        "content": "恳辞金殿得班春，藁箧相从素濑滨。\n坐阁仍题修史笔，去乡犹是受经人。\n浮云富贵心知厌，淡水交游老更新。\n三嘆来章深意在，肯容冠绶久生尘。",
        "dynasty": "宋",
        "collection_info": null
    },
    {
        "title": "病告作寄武平湖内翰",
        "author": "宋祁",
        "content": "病拥绨袍雪领垂，当关重迭报晨晖。\n夷吾畏事将成吃，蘧瑗增年转悟非。\n宦路风波频岁剧，故山薇蕨每春肥。\n余生正似风前鹢，惭负阳秋说退飞。",
        "dynasty": "宋",
        "collection_info": null
    },
    {
        "title": "九日宴射",
        "author": "宋祁",
        "content": "佳节凭高驻綵旗，亭皋雾罢转晨曦。\n堋间羽集号猿后，台外尘飞戏马时。\n芳菊治疴争泛蕊，丹萸解恶徧传枝。\n明年此会知何处，醉玉颓山不用辞。",
        "dynasty": "宋",
        "collection_info": null
    },
    {
        "title": "孙集仙世领东海",
        "author": "宋祁",
        "content": "云岊苍鬰照城郛，奕叶乡州拥使符。\n昼绣愈知今日贵，子庭犹忆向时趋。\n故新笥绶熏相续，前后郊棠影不孤。\n绛帐诸生今史氏，炙青容补世家无。",
        "dynasty": "宋",
        "collection_info": null
    },
    {
        "title": "庆历初召为学士岁余罢久之出守凡三十年还拜承旨感而成咏",
        "author": "宋祁",
        "content": "十八年前玷玉堂，当时绿髮此苍苍。\n伤禽纵奋愁疮重，厩马虽还笑齿长。\n熏罢山炉飘暗烬，漱余铜碗冰寒浆。\n须惭清切銮坡地，不是吾人得性场。",
        "dynasty": "宋",
        "collection_info": null
    },
    {
        "title": "送荆湖北漕张职方",
        "author": "宋祁",
        "content": "赐对云帘几刻留，东南公利入牙筹。\n方船万粟浮江下，封府三钱出地流。\n驿路尘清迎弩密，省台熏歇护衣愁。\n不妨徧历骚人国，金橘丹枫互占秋。",
        "dynasty": "宋",
        "collection_info": null
    },
    {
        "title": "送殿院张奎漕京东",
        "author": "宋祁",
        "content": "霜栢轻寒惊曙乌，使台东道亚风旟。\n人瞻御史乘骢贵，钱续司农朽贯余。\n睢苑千门聊按节，齐官三服罢移书。\n此行须信褒恩美，新诏黄金饰佩余。",
        "dynasty": "宋",
        "collection_info": null
    },
    {
        "title": "渊宗郎中移利州路漕",
        "author": "宋祁",
        "content": "列驺传鬨避轺车，天角横参帐饮余。\n即日前驱催负弩，几旬论报罢移书。\n赐山故冶流钱外，烧栈新邮转粟初。\n使选愈华身尚远，喜荣嗟滞两何如。",
        "dynasty": "宋",
        "collection_info": null
    },
    {
        "title": "初入蜀州阁道作",
        "author": "宋祁",
        "content": "缘云栈脚转嵯峨，使者重来叱驭过。\n杜宇有冤啼夜月，女萝凭鬼护山阿。\n岩深树气埋苍雾，峡窄江形束素波。\n自问一春行役苦，带环移眼奈衰何。",
        "dynasty": "宋",
        "collection_info": null
    },
    {
        "title": "早春出近郊",
        "author": "宋祁",
        "content": "迴望三条接上兰，野霏山秀似堪餐。\n冰翻断影回鱼暖，云作轻阴借雁寒。\n即席缥清宜玉斝，何人苏合费金丸。\n风长麦浅如皋路，雉子斑斑锦羽干。",
        "dynasty": "宋",
        "collection_info": null
    },
    {
        "title": "出次近郊",
        "author": "宋祁",
        "content": "江练东南楚塞长，野烟寒气共苍茫。\n局辕班马思长道，攫肉饥乌下夕阳。\n旅舍樵苏劳后爨，农家簦笠远相望。\n坐观民瘼无他画，庭列貆鹑目眩觞。",
        "dynasty": "宋",
        "collection_info": null
    },
    {
        "title": "寄襄阳观徐师",
        "author": "宋祁",
        "content": "日夕高阳釂羽杯，琳房岑寂外尘埃。\n山庭桂老幽人住，天陆星翻处士回。\n珍树暝猿侵户啸，碧潭僊菊照窗开。\n箕风动地云罗阔，谁伴凌空御寇来。",
        "dynasty": "宋",
        "collection_info": null
    },
    {
        "title": "和季长学士绵汉道中作",
        "author": "宋祁",
        "content": "一辔澄清暂按州，却因风景独夷犹。\n弦残汉月驺前晓，粉迭巴云盖外秋。\n持节频年烦出使，富民虚日待封侯。\n省纡丽藻嗟行役，正恐才多剩四愁。",
        "dynasty": "宋",
        "collection_info": null
    },
    {
        "title": "得扬州书",
        "author": "宋祁",
        "content": "四郡连翩拥使旗，多年不听汝南鸡。\n宴开河朔千人帐，书用黎阳一幞泥。\n水曲箭波喧夜橹，原田丝雨劝春犂。\n可嗟未预元规论，坐据胡床送月低。",
        "dynasty": "宋",
        "collection_info": null
    },
    {
        "title": "送韩廷评婺州市征",
        "author": "宋祁",
        "content": "去程烟草妬蓝袍，越绝天文宝婺高。\n五两樵风船画鹢，九秋犀烛鹭翻涛。\n吴盐煮海通关赋，陆橐收金析利毫。\n仙酎油囊鲈鲙洁，未妨余暇左持螯。",
        "dynasty": "宋",
        "collection_info": null
    },
    {
        "title": "杨备永嘉市征",
        "author": "宋祁",
        "content": "汉祀坛边望画衣，故人杯酒怨歌骊。\n几枝北道梅传信，一味南方桂补羸。\n后雨蒸青贻素业，旧塘生草继妍辞。\n他年第颂归何处，名应唐家十二时。",
        "dynasty": "宋",
        "collection_info": null
    },
    {
        "title": "祗答相国庞公将至并部马上垂寄",
        "author": "宋祁",
        "content": "大旆前驱拂晋云，寒天迎望静无氛。\n幄中旧借留侯筯，麾下今分邓禹军。\n驰属櫜鞬随指顾，卖残刀剑事耕耘。\n据鞍抒思真余力，又占风骚第一勋。",
        "dynasty": "宋",
        "collection_info": null
    },
    {
        "title": "得杭州郑资政书",
        "author": "宋祁",
        "content": "误抛荷橐别云裘，天赐疏慵卧治州。\n辕下已疲犹恋主，道边宁死不为鈎。\n风波路恶惊危涕，蓬葆年侵变黑头。\n独喜故人恩契厚，冷灰遗甑远相求。",
        "dynasty": "宋",
        "collection_info": null
    },
    {
        "title": "予既到郡有诏仍修唐书寄局中诸僚",
        "author": "宋祁",
        "content": "一章通奏领州麾，诏许残书得自随。\n吾党成章真小子，官中了事是痴儿。\n昏眸病入花争乱，倦首搔余雪半垂。\n所頼韦吴皆杰笔，刘生当见汗青期。",
        "dynasty": "宋",
        "collection_info": null
    },
    {
        "title": "云梦李使者",
        "author": "宋祁",
        "content": "关征盘错带南州，三见丹枫坠楚秋。\n列侍百重围虎戟，酣歌丈八忆蛇矛。\n草生宵梦传诗笔，梅析春酲託使邮。\n矍铄据鞍休自叹，壁门初日待鸣驺。",
        "dynasty": "宋",
        "collection_info": null
    },
    {
        "title": "西征道中寄友人",
        "author": "宋祁",
        "content": "赋就江亳一黯然，柳衰犹足代征鞭。\n鲛盘恨极无余涕，鵾瑟悲多有剩絃。\n斜日楚枫低候雁，早霜秦树送残蝉。\n文章满腹真何益，深愧囊中赵壹钱。",
        "dynasty": "宋",
        "collection_info": null
    },
    {
        "title": "南亭独瞩",
        "author": "宋祁",
        "content": "宇下雄风细细凉，客眸凝绝此回肠。\n络头骑过罗敷陌，毕尾乌喧女子墙。\n流水清浑迷别浦，碧云高下送残阳。\n怀人抚物愁何尽，试借兰成万斛量。",
        "dynasty": "宋",
        "collection_info": null
    },
    {
        "title": "题罗江翠望亭兼简西游君子",
        "author": "宋祁",
        "content": "暂解征鞍息使邮，孤亭望断更夷犹。\n山从剑北呈天险，树徧巴西送客愁。\n拂衽风和循幌入，濯缨江好近人流。\n凭君且作刚肠忆，怀远思归易白头。",
        "dynasty": "宋",
        "collection_info": null
    },
    {
        "title": "自讼  其一",
        "author": "宋祁",
        "content": "史藁虽残得自随，兵符未解定堪蚩。\n淹留正似周南老，戏剧何争灞上儿。\n铅笔用多毛秃落，鬓髯愁罢雪纷垂。\n十年尚滞成书奏，可验相如属思迟。",
        "dynasty": "宋",
        "collection_info": null
    },
    {
        "title": "自讼  其二",
        "author": "宋祁",
        "content": "有人多病卧遥帷，误舍寒耕失故畦。\n每畏宾朋嘲乘雁，宁教子弟爱家鸡。\n淹中学废心都塞，辕下鸣余耳更低。\n自顾上恩无一报，何颜岁晚望金闺。",
        "dynasty": "宋",
        "collection_info": null
    },
    {
        "title": "自讼  其三",
        "author": "宋祁",
        "content": "坐毡无客冻鸱愁，谈树萧然两见秋。\n执戟不知身寂寞，写书犹得罪风流。\n官閒无日惭轩鹤，机尽多年谢海鸥。\n借问殿科能免否，杜陵男子有耕畴。",
        "dynasty": "宋",
        "collection_info": null
    },
    {
        "title": "欲栖乌",
        "author": "宋祁",
        "content": "湘竿风急未成栖，御史台前见落晖。\n桂冷欲依秦氏宿，柳深先望白门归。\n迎秋别恨填银汉，未夜啼声怨玉徽。\n怅望西楼珪月满，惜君犹更向南飞。",
        "dynasty": "宋",
        "collection_info": null
    },
    {
        "title": "早发途中",
        "author": "宋祁",
        "content": "六幕星翻斗转车，揽衣王粲更离家。\n孤城随月三挝鼓，碧树啼烟九子鸦。\n独望残云愁霰雪，暂闻长笛忆京华。\n霞朝莫问离怀苦，带眼愁多只有赊。",
        "dynasty": "宋",
        "collection_info": null
    },
    {
        "title": "喜雨",
        "author": "宋祁",
        "content": "阴霞袭晓混层晖，雨势连天泱泱垂。\n泼火正投寒食日，催耕併及杏花时。\n波生客浦扬舲远，润逼宵挝作掺迟。\n把酒命宾聊一笑，吾农喜罢及吾私。",
        "dynasty": "宋",
        "collection_info": null
    },
    {
        "title": "晚春有感",
        "author": "宋祁",
        "content": "试上高台望绿芜，一春芳意向人疏。\n残花半落红无几，新笋争长绿有余。\n底处流霞残别酌，即时油壁欠来车。\n不须更向昆池去，便有胡僧话劫初。",
        "dynasty": "宋",
        "collection_info": null
    },
    {
        "title": "享庙禋郊诗 享庙八韵",
        "author": "宋祁",
        "content": "左庙崇清烈，前郊赴享期。\n瞻言七世室，并荐一元祠。\n乐变摐金备，天行步玉迟。\n香茅均奠鬯，锦册不惭辞。\n有诏回宸辇，他宫奉母仪。\n衣冠对游月，脂泽感平时。\n俟献庭虚次，登歌拜受禧。\n大哉王者孝，万叶焕烝彝。",
        "dynasty": "宋",
        "collection_info": null
    },
    {
        "title": "享庙禋郊诗 禋郊十韵",
        "author": "宋祁",
        "content": "大驾峨千乘，长涂过百廛。\n尘清属车地，雪尽幔城天。\n步辇黎明降，华灯艾夜燃。\n升琮奠黄粹，荐璧捧苍圆。\n牲俎羣灵匝，霞觞二祖联。\n上垓皆彻藉，小次但虚褰。\n不见纤萝动，惟闻杂佩旋。\n回云终乐奏，熏月上柴烟。\n日至方流庆，崧呼节献年。\n欲知釐事毕，鸡赦出楼前。",
        "dynasty": "宋",
        "collection_info": null
    },
    {
        "title": "大礼庆成",
        "author": "宋祁",
        "content": "上帝怀明德，圆坛展盛仪。\n南城七里路，三岁一郊时。\n豫动森华盖，干行俪绛螭。\n山河对旒冕，辰象倚旍旗。\n尔祏前增谧，皇灵下告慈。\n密都俄奠玉，清庙徧尝粢。\n田烛纷先置，轩营肃左移。\n礼行忘景晏，恩厚觉寒迟。\n紫宙天鸿洞，宾柴燎陆离。\n合祛联祭秸，妥侑判纯牺。\n腏食千华炬，陪祠万翠緌。\n开天浮协气，亘海受洪釐。\n爱日兼祥至，随风与令驰。\n羣心乐更始，徽册贶颛辞。\n尧舜文章焕，渊云颂嘆疲。\n无阶効论报，敢告日孜孜。",
        "dynasty": "宋",
        "collection_info": null
    },
    {
        "title": "孟冬驾狩近郊",
        "author": "宋祁",
        "content": "讲事当农隙，于畋法健行。\n百神奔汉跸，万骑扈轩营。\n彍弩先驱肃，雕戈后队明。\n云罗垂列岳，虎落压裨瀛。\n掠野毛羣萃，搜林羽族并。\n熊罴兆中见，鹅鹳阵前程。\n迭中星弧妙，连飞月箭轻。\n雁穷书併坠，兔尽窟兼平。\n俊鹘交拳击，寒鹰厉吻鸣。\n舞骖均耳耳，镅犬斗令令。\n示祝仍开网，招虞不用旌。\n纔闻大緌下，已见护车盈。\n行在移銮仗，中涂集幔城。\n寿觞称帝酒，恩膳徧君羹。\n雾日曈昽暖，霜原澶漫清。\n长杨卷衰叶，敦苇拉枯茎。\n羽猎何烦讽，车攻遂合赓。\n宁专干豆荐，要阅建章兵。\n风入旗常影，天含鼓吹声。\n九街犹未晚，尧屋已还衡。",
        "dynasty": "宋",
        "collection_info": null
    },
    {
        "title": "进幸南园观刈宿麦诗",
        "author": "宋祁",
        "content": "农扈方迎夏，宫田首告秋。\n嘉生拥瑶县，蕃穗徧天麰。\n肃雨津茎浃，熏风猎颖浮。\n登成告田畯，省敛徯王游。\n紫宙凝神暇，丹书访道休。\n天行九五健，岁取十千求。\n洪洞开金狄，连蜷按玉虬。\n尘清属车豹，枪密羽林驺。\n芝覆依丹旭，旌门倚绿畴。\n先驱护绵野，后骑隘长楸。\n涤圃初开地，腰镰竞劝收。\n田趋农帝耒，塍错夏王沟。\n褒栗攒周甸，茨梁属舜眸。\n籞长包圈虎，箱重载星牛。\n九扈开灵圃，三辰驻綵斿。\n劳农差有赐，置酒酌言酬。\n鸣爵知年稔，为鱼告梦优。\n云雷一日泽，钟鼓万人讴。\n帝醉钧天阕，仙归紫气留。\n明馨资寝庙，足食焕缇油。",
        "dynasty": "宋",
        "collection_info": null
    },
    {
        "title": "观太学释奠",
        "author": "宋祁",
        "content": "乡盛菁莪选，邦崇奠菜仪。\n涓辰大昕鼓，持节少牢祠。\n粉衮瞻凝睟，银袍豫摄齐。\n芼羹纷涧沚，鬰齐泛尊彝。\n璧水回寒影，经槐堕晓枝。\n幸观三献罢，共荷百朋时。",
        "dynasty": "宋",
        "collection_info": null
    },
    {
        "title": "大酺纪事十四韵",
        "author": "宋祁",
        "content": "太极登徽册，鸿恩润庆图。\n三秋少皡月，五日汉家酺。\n硕惠东西暨，高年左右趋。\n云雷方霈泽，酒食更成需。\n慈宴周绵宇，宸嬉极上都。\n风飞迎沛筑，尊满列尧衢。\n鼍伐渔阳鼓，龙吟北里竽。\n激波呈曼衍，跳索戏都卢。\n虎瑟修旃映，鸱夷后乘俱。\n瑞烟浮玉戟，灵旭射金铺。\n篚帛侔王镐，童冠盛舞雩。\n歌忘齐国味，辱免绛人涂。\n紫宙纤罗廓，层穹协气敷。\n万灵酣饫赐，朝野正多娱。",
        "dynasty": "宋",
        "collection_info": null
    },
    {
        "title": "奉和御制后苑赏花诗",
        "author": "宋祁",
        "content": "诏跸迴清籞，宸旒驻紫烟。\n矞云霏汉幄，法曲度文絃。\n猎翠雄风度，凝香甲帐褰。\n仙葩浮羽葆，藻卫缛芝廛。\n式宴千钟酒，迷魂七日天。\n宸章纡宝思，休咏掩楼船。",
        "dynasty": "宋",
        "collection_info": null
    },
    {
        "title": "代赋后苑赏花钓鱼  其一",
        "author": "宋祁",
        "content": "黄屋宸襟豫，灵琨苑制雄。\n钧天回帝所，太液近唐中。\n瑞旭摇卿霭，丹葩杂绀丛。\n王鱼多在藻，君鹄镇迎弓。\n式宴晞阳露，徒歌属大风。\n此时慈惠洽，共乐夏渠丰。",
        "dynasty": "宋",
        "collection_info": null
    },
    {
        "title": "代赋后苑赏花钓鱼  其二",
        "author": "宋祁",
        "content": "春豫凝苍陆，天旋驻翠华。\n黄图包汉制，灵沼象周家。\n风助千人唱，神移万品花。\n韶音清感凤，驺节妙论豝。\n宴露晞心藿，需天滟酒霞。\n侍臣均式燕，羲驭重西斜。",
        "dynasty": "宋",
        "collection_info": null
    },
    {
        "title": "慈圣阁秋橙结实上召宗室同观",
        "author": "宋祁",
        "content": "昔预穰侯贡，今移汉掖旁。\n帝怜秋实茂，天许本根强。\n媚叶童童密，幽花裛裛香。\n苞垂列星纬，味变九霞浆。\n熏轸分风近，仙盘饷露凉。\n和羹并梅䕩，连叶让芝房。\n舜日晨烘雾，尧云夕护霜。\n不随江北化，思助庙中尝。\n卢橘非同种，安榴肯羣芳。\n荣观耸麟族，赋笔助荷囊。",
        "dynasty": "宋",
        "collection_info": null
    },
    {
        "title": "被召观三圣御书诗",
        "author": "宋祁",
        "content": "列圣多能备，俱留乙夜勤。\n出图天与画，观迹帝成文。\n露洒纷仙液，鸾回杂瑞羣。\n毫均五色丽，书对十行分。\n玉轴罗新帙，芝泥俨旧熏。\n嗣皇尊世哲，金匮冠攸闻。",
        "dynasty": "宋",
        "collection_info": null
    },
    {
        "title": "题承诏亭",
        "author": "宋祁",
        "content": "地占高明适，亭兼仁智居。\n竹林兹置酒，栗里近回舆。\n山对盘龙外，涛观濯鹭余。\n落霞霏迥宇，升月凈凉疏。\n园甃悟阴合，窗风桂籁徐。\n岩芳曼空径，野绿冒前除。\n宴厦仍喧雀，宾庖已餍鱼。\n落成严诏下，猿鹄怨轺车。",
        "dynasty": "宋",
        "collection_info": null
    },
    {
        "title": "车驾出猎和丁学士",
        "author": "宋祁",
        "content": "九扈聊清野，三驱比出畋。\n紫云华盖上，玉斗帝车前。\n藻卫罗长薄，星枪落晚廛。\n旗开龙对舞，骖合雁相联。\n鱼贯围中队，风毛仗裏天。\n寒熊批怒掌，饥鹘下苍拳。\n困兽开仁网，良禽献庙鲜。\n赐庖飞骑促，劳饮釂烽传。\n历览黄图迥，裴回翠帽旋。\n迩臣将盛美，吉日继王篇。",
        "dynasty": "宋",
        "collection_info": null
    },
    {
        "title": "纪圣诗",
        "author": "宋祁",
        "content": "沙麓披祥牒，金刀袭裔昆。\n嫔虞冠妫汭，生子首姜嫄。\n自昔仪椒壶，乘时正翟轩。\n袆褕躬象服，黄老好名言。\n慈荫天同广，柔风律并暄。\n露光流月姊，秘纬应星鼋。\n嗣统开横兆，遵遗奉寿原。\n爱亲周道始，加太汉仪尊。\n参务丝言慎，临朝玉色温。\n从容携日月，指顾靖干坤。\n尽散脂田邑，亲缲茧舍盆。\n纪功彤管史，贻训濯龙门。\n宝稼兴东户，佳兵戢左鞬。\n万灵翔气辨，五始匝春元。\n夜陨西方雨，神清积石源。\n良时标历凤，延祝动廷鸳。\n缫玉虹光射，丝囊露采翻。\n斋科蕊珠馆，供会佛家园。\n荐寿超千劫，同寅望九阍。\n南风来助曲，北斗下临罇。\n瑞鑑红摇旭，香罂碧袅昏。\n钦承子道至，奉养母仪敦。\n雉翣横霏雾，仙盘滟瑞暾。\n紫云回幄影，银蒜动鈎痕。\n我有吹笙宴，朝均湛露恩。\n伻图迈明辟，杂霸掩曾孙。\n束帛霑羣后，张旜答树惇。\n思贤君子荇，循法大夫繁。\n賮贝南浮海，邦图北际鲲。\n此时归宝算，仙石奉绵存。",
        "dynasty": "宋",
        "collection_info": null
    },
    {
        "title": "九日侍宴太清楼",
        "author": "宋祁",
        "content": "荐九标佳节，中天驻翠舆。\n晨光清复道，秋色徧储胥。\n畦稻霜成后，宫橙露饱初。\n省收行步玉，拜赐俨华裾。\n曼衍来长乐，鸱夷下属车。\n帝韶仪瑞鶠，王藻跃恩鱼。\n霁雾供披拂，凉风助扫除。\n高杨穿叶外，仙菊泛花余。\n寒入弓声厉，欢留酒算徐。\n神池原不浪，温树未曾疏。\n帝眷凭秋稼，臣心仰夏渠。\n承平将乐事，併入史臣书。",
        "dynasty": "宋",
        "collection_info": null
    },
    {
        "title": "十日宴江渎亭",
        "author": "宋祁",
        "content": "节去欢犹在，宾来赏更延。\n悠扬初短日，凄紧乍寒天。\n霁沼元非涨，秋花自少妍。\n蚁留新献酎，蕙续不残烟。\n戏鰋衝余藻，游龟避折莲。\n流芳真可惜，从此遂凋年。",
        "dynasty": "宋",
        "collection_info": null
    },
    {
        "title": "尹学士自濠梁移倅秦州",
        "author": "宋祁",
        "content": "于役三年远，论兵两鬓斑。\n不辞征戍苦，要作破羌还。\n楯墨应圜熟，兜烽报永閒。\n浮舠背淮服，盘马入秦关。\n遂阁雠书笔，仍余聚米山。\n忆君他夕恨，遥向陇云间。",
        "dynasty": "宋",
        "collection_info": null
    },
    {
        "title": "初除直讲献内阁冯学士孙侍郎",
        "author": "宋祁",
        "content": "圆海崇遗教，中陵育茂材。\n雾从仙市合，风向舞雩来。\n宝篆侔东壁，儒篇访曲台。\n泮芹参上俎，燕篲拥轻埃。\n鼓箧华冠聚，丘山缥帙开。\n虫形浮墨沼，鼠耳绽经槐。\n有客缘承乏，无庸愧滥陪。\n难重汉家席，易眩鲁门杯。\n学困青箱广，书愁皓首催。\n空尘博士议，不称洛阳才。\n高阁连云景，层城枕斗魁。\n惟应仲尼冶，未惜铸颜回。",
        "dynasty": "宋",
        "collection_info": null
    },
    {
        "title": "和石学士直舍晨兴",
        "author": "宋祁",
        "content": "高阁休残暝，层梁逼早暾。\n芳风万年树，残月九重阍。\n枕歇渊鱼梦，裘贪睡貉温。\n星杓压城角，天汉落河源。\n肃唱千庐寂，传闻万户喧。\n烟浮紫藜观，春着翠梧园。\n有客方岑寂，紬书滞讨论。\n新年居右席，此地到西昆。\n砚泻含毫滴，刀余削柿痕。\n谈高白马度，颂罢碧鸡翻。\n幸接雌黄几，同欢清白樽。\n不因窥丽句，谁刮翳瞳昏。",
        "dynasty": "宋",
        "collection_info": null
    },
    {
        "title": "再到国子监感昔有怀",
        "author": "宋祁",
        "content": "十载虞庠路，依然目所存。\n高槐记经市，秋水识桥门。\n迥阁珍图秘，长廊审像昏。\n旧徒皆突弁，故友即尘根。\n昔在衣成缁，今还禄有轩。\n范云身寖老，何术谢君恩。",
        "dynasty": "宋",
        "collection_info": null
    },
    {
        "title": "上元观灯纪事",
        "author": "宋祁",
        "content": "泛膏闻旧典，秉烛嗣芳辰。\n霞破初迎月，林寒即让春。\n钧天移帝乐，北斗下城闉。\n匝地沈香燎，浮空罗袜尘。\n并珂驰宝铰，分幰鹜雕轮。\n忽去腾夷路，还来竞要津。\n酒胡矜酎美，梅额衒妆新。\n谁见甘泉畤，昏祠遂至晨。",
        "dynasty": "宋",
        "collection_info": null
    },
    {
        "title": "玉堂北栏丛竹",
        "author": "宋祁",
        "content": "玉署凝严处，朱栏封殖恩。\n其谁赏高节，祗自保孤根。\n密干青杠矗，危梢翠纛翻。\n故林兹地隔，新实几时繁。\n细籁供风枕，斜阴迭月轩。\n雀惊衝叶堕，蝉静抱枝喧。\n戴氏当年谱，梁王自古园。\n对容金马客，深在玉堂门。\n本以萧萧擢，还由冉冉存。\n烟能留暝色，粉解记春痕。\n拾箨题吟墨，披丛爽醉魂。\n爱君同省树，不敢为人言。",
        "dynasty": "宋",
        "collection_info": null
    },
    {
        "title": "九日",
        "author": "宋祁",
        "content": "帝京蒙福近，相国偃藩初。\n瓮熟中斋酒，厨鲜上客鱼。\n高怀日萧散，外物久驱除。\n犀首无妨饮，宣尼或饭疏。\n林凋疑野阔，荷罢似池虚。\n此乐凭谁辨，须烦藻思余。",
        "dynasty": "宋",
        "collection_info": null
    },
    {
        "title": "会圣宫",
        "author": "宋祁",
        "content": "宝地披重岫，瓌宫庇万榱。\n人瞻鼎湖驾，天护玉箫祠。\n列圣联絺衮，千宫拥翠緌。\n阴森殿中伞，曶熣羽林旗。\n白日窥晨幌，明河宿曙帷。\n露盘金突兀，甲帐绣葳蕤。\n驯象春耕外，游冠月出时。\n洛湍萦禁籞，嵩岳倚罘罳。\n早晏严熏燎，春秋达信辞。\n樽醅绿叶桂，斋馔紫房芝。\n璧带华灯错，银床露绠垂。\n奇葩万品秀，珍木五衢滋。\n碧柱峨翔凤，璇珰舞暗螭。\n园金布为地，泉玉漱成池。\n劫石聊容拂，仙花自不萎。\n楼含太虚近，钟到下方迟。\n赐服乡三老，歌风沛小儿。\n奉承纷有次，过谒俨多仪。\n此路真姑射，前峰即具茨。\n何当纡诏跸，原庙慰时思。",
        "dynasty": "宋",
        "collection_info": null
    },
    {
        "title": "和道卿舍人承祀出郊过西苑马上有作",
        "author": "宋祁",
        "content": "西郊一超忽，祠节暂踟蹰。\n天迥欹临野，河长侧贯都。\n飞廉披苑路，南斗抱城隅。\n填堑时休猎，栖粮户免租。\n虎归仍习圈，凤下稍依梧。\n池岸斜联籞，宫楹上集胡。\n慎斋虽有属，胜践未云孤。\n雾裏过仙市，轮边认佛图。\n柽杨閒对偃，鸧鸹静相呼。\n牧罢林将暝，樵归径自纡。\n有怀摛镂管，何苦促骊驹。\n壮思飘然发，知君颜谢徒。",
        "dynasty": "宋",
        "collection_info": null
    },
    {
        "title": "三月二十一日集海云鸿庆院",
        "author": "宋祁",
        "content": "地胜祠仍古，春余物徧华。\n山云时抱石，佛雨不萎花。\n岭挟楼梯峻，岩牵殿墄斜。\n淙溪杂环佩，怪蔓走龙蛇。\n供坐僧飞钵，香园客戏沙。\n吾游真草草，深意负青霞。",
        "dynasty": "宋",
        "collection_info": null
    },
    {
        "title": "喜同朱舅秀才小饮",
        "author": "宋祁",
        "content": "隠几剧端忧，良辰喜啸俦。\n掞天鹦鹉笔，换酒鹔鹴裘。\n谈麈真同色，宾壶喜顺投。\n雪云低北户，棋墅接西州。\n露叶燕兰老，霜津邓橘秋。\n二豪休作颂，五白自成牟。\n平日欣交吕，前期即召邹。\n雕觞莫辞醉，沟水易分流。",
        "dynasty": "宋",
        "collection_info": null
    },
    {
        "title": "将东归留别杨宗礼十韵",
        "author": "宋祁",
        "content": "清白旧家声，论交得宁馨。\n摛华吐凤赋，闻礼堕鳣庭。\n潘夏叨连璧，荀陈更聚星。\n胶投思固漆，渭浊许过泾。\n合坐怀妍唱，分诗写素屏。\n情深方柏悦，性懒自榆暝。\n短羽偏惊月，羁游剧泛萍。\n北梁催税鞅，南郡阻翻经。\n晓色三竿日，离歌十里亭。\n期君促西上，相遇在神垧。",
        "dynasty": "宋",
        "collection_info": null
    },
    {
        "title": "汉州房公湖",
        "author": "宋祁",
        "content": "丞相于藩日，疏湖讼阁西。\n疑从济川地，写出钓璜溪。\n流浅初无浪，源清不贮泥。\n月为宵幌烛，云作曙楼梯。\n碍马汀篁密，萦船浦蔓低。\n人亡桃李在，脉脉尚成蹊。",
        "dynasty": "宋",
        "collection_info": null
    },
    {
        "title": "得故人杨备书",
        "author": "宋祁",
        "content": "款款南云信，相存安稳不。\n比年常属疾，兹地幸为州。\n浩荡亲知隔，奔腾日月遒。\n暴公初有刺，孙叔竟无谋。\n黑白蝇间变，嫌疑李下求。\n侧身忘夙夜，回首得沈浮。\n士节何尝屈，君恩叵计酬。\n洴封共龟手，知罪一春秋。\n言命由来罕，逢辞敢辩廋。\n纷吾常用拙，焉往不离忧。\n重诅劳三物，扬芬避十莸。\n虚弦落惊雁，真月喘疲牛。\n谷口输谁隠，周南愧自留。\n尪残千骑长，形胜二山流。\n寡术驱秦盗，弥旬录楚囚。\n巫风那肯化，祠鼓讵曾休。\n安敢龚黄最，真堪赵魏优。\n阔然宣布曲，直尔伴牢愁。\n今子身东望，思同智北游。\n摅怀弄杯杓，对帙理坟丘。\n眷眷余青眼，萧萧共白头。\n姑萦裘与葛，随度腊和膢。\n樠栎人宁顾，遗簪上或收。\n狂言非所恧，君乃惠施俦。",
        "dynasty": "宋",
        "collection_info": null
    },
    {
        "title": "内阁孙侍郎生辰纪德",
        "author": "宋祁",
        "content": "凤管凝姑律，奎钩诞佐臣。\n祥标六蓬矢，家盛十朱轮。\n变道齐成鲁，端朝甫及申。\n禁中朝夕诲，帝右老成人。\n徧读兰图字，多陪豹尾尘。\n桓荣师自许，石建谨无伦。\n振鹭飞逾洁，缁衣久更新。\n铸贤今是冶，播物晚为钧。\n胡广潭留菊，蒙庄树有椿。\n奉公为寿祷，山立辅昌辰。",
        "dynasty": "宋",
        "collection_info": null
    },
    {
        "title": "郭仲微见过问疾",
        "author": "宋祁",
        "content": "薄宦真何补，居然滞拙艰。\n无心图作佛，有疾愿藏山。\n臂率愁肌减，毛惊暮领斑。\n未能吴客问，谁恨越人弯。\n学倦书刀废，呼慵博雉閒。\n宁惭局辕下，为耻醉墦间。\n直道胡论枉，空言分合删。\n苍蝇徒扰扰，狂猘自{口颜}{口颜}。\n上客迂飞盖，穷阎问闭关。\n余光照徒壁，高辩破连环。\n感激排非圣，栖迟触怒顽。\n十年休赋蜀，二始欲睎颜。\n昔有弹冠进，今将幞被还。\n春休晴絮白，日入暝霞殷。\n旧产平台侧，新田颍水湾。\n吾游如不遂，岩樾试重攀。",
        "dynasty": "宋",
        "collection_info": null
    },
    {
        "title": "和晏相公九日郡筵",
        "author": "宋祁",
        "content": "令序凝秋籥，欢游驻使轩。\n行觞酒筹密，踏节舞韡翻。\n榴熟丹房解，萸香紫粒繁。\n风头腊轻惨，日脚送斜喧。\n镂管新篇逸，吹花旧俗存。\n请为丞相寿，长久庆调元。",
        "dynasty": "宋",
        "collection_info": null
    },
    {
        "title": "早夏集公会亭饯金华道卿内翰守澶渊得符字",
        "author": "宋祁",
        "content": "早夏乘休沐，离襟属饯壶。\n欣同佩荷橐，恨及唱骊驹。\n感恋陪云筑，翻飞别帝梧。\n腾装照鱼服，行帐绕犀株。\n惭去班中诏，宁容滞左符。\n惟应九里润，蒙福在京都。",
        "dynasty": "宋",
        "collection_info": null
    },
    {
        "title": "鹿鸣筵饯诸秀才赴举",
        "author": "宋祁",
        "content": "今日真良宴，欢持鸣鹿杯。\n初飞祢衡表，共识子虚才。\n龙沼云鳞动，鹏溟浪翅开。\n危言切晁董，秘思属邹枚。\n经市腾装早，封轺续食催。\n应须戒驱弩，翘待驷车回。",
        "dynasty": "宋",
        "collection_info": null
    },
    {
        "title": "送承制刘兼济知原州",
        "author": "宋祁",
        "content": "假节分州郡，抡才出将门。\n还提射声旅，并破护羌屯。\n尺诏方临遣，新书得细论。\n旃酋陪猎帐，戍校接欢罇。\n后伍鞬櫜密，前驱鼓吹喧。\n陇笳梅落怨，边阵月残奔。\n赤白犹传警，先零久负恩。\n行期雪家耻，三捷奏天阍。",
        "dynasty": "宋",
        "collection_info": null
    },
    {
        "title": "早春雨中因呈邑大夫",
        "author": "宋祁",
        "content": "瑞澍霑春陆，肤云压暝台。\n霰寒休杂下，风好即东来。\n远岫吞将尽，阴霞照暂开。\n徧滋畦下麦，併湿陇头梅。\n洒罶南鱼跃，漂芦北雁哀。\n蓬干钓师卧，庌冷牧驺回。\n天发千骁电，人同百里雷。\n我私欣遂及，颂扈九农催。",
        "dynasty": "宋",
        "collection_info": null
    },
    {
        "title": "送范希文",
        "author": "宋祁",
        "content": "日夕朋簪远，空成咄咄嗟。\n危言犹在口，飞语已磨牙。\n室救鸱鸮毁，庭喧獬豸邪。\n青蒲空顿首，白简遂为瑕。\n身历千金险，头经一夕华。\n便应过楚泽，何异向长沙。\n篑土障河拙，园葵望日赊。\n尽焚温室草，尚得使君车。\n胜壤堪怀古，扁舟復载家。\n此时能痛饮，努力咏余霞。",
        "dynasty": "宋",
        "collection_info": null
    },
    {
        "title": "喜有秋",
        "author": "宋祁",
        "content": "顺气绵区广，嘉生告稔初。\n人惊万箱入，天赐九年储。\n绝塞元休马，吾农先梦鱼。\n牛应卖刀后，酒是乞浆余。\n祀续田神鼓，邮喧粟尉车。\n是年名大有，敢告史臣书。",
        "dynasty": "宋",
        "collection_info": null
    },
    {
        "title": "荷花",
        "author": "宋祁",
        "content": "别岸香风起，横塘夕雾开。\n歌须静婉至，步忆贵妃来。\n折藕冰丝剩，翻荷孔盖回。\n曾经佛图咒，解厌柏梁灾。\n盛府开为幕，骚人借作媒。\n谢才方丽句，卓寡比愁腮。\n有薏缘谁苦，名莲固自猜。\n簪形侵宝髻，烛柄近宫煤。\n游羡龟巢密，看防漏叶催。\n使君迷已久，落晚且徘徊。",
        "dynasty": "宋",
        "collection_info": null
    },
    {
        "title": "早济江步",
        "author": "宋祁",
        "content": "南浦招招子，中途靡靡心。\n归舟一叶小，秋水两厓深。\n露鹤凄仍断，风蜩细欲沈。\n桂华翻落月，榆影送横参。\n壮志兼时晚，劳愁已日侵。\n霜摧过江枳，钟眩避风禽。\n薄宦真蓬累，归期问藁砧。\n惟余摇落意，天宇共登临。",
        "dynasty": "宋",
        "collection_info": null
    },
    {
        "title": "庞秘校掾九江兼归汝南迎侍",
        "author": "宋祁",
        "content": "长停愁不浅，征袂拂残梅。\n潘御家园近，毛欣府檄来。\n晨羞鱼尾洁，春溜鸭头催。\n拄颊谈无对，参卿掾有才。\n城隅山迭映，楼户月弦开。\n廨树藏环感，因君寄九迴。",
        "dynasty": "宋",
        "collection_info": null
    },
    {
        "title": "送次饶赵职方罢成德军通判还朝",
        "author": "宋祁",
        "content": "倅乘淹荣序，封轺促觐期。\n文章二台妙，昆弟五常眉。\n树隠征邮密，花留祖盖迟。\n秋毫供握处，春草见归时。\n书笏人思对，垂櫜客怆离。\n羡君如彩凤，先集翠梧枝。",
        "dynasty": "宋",
        "collection_info": null
    },
    {
        "title": "泌阳王介夫",
        "author": "宋祁",
        "content": "上笏兰台彦，能文江汉灵。\n贪持御史劾，不顾大夫醒。\n诋毁真销骨，嫌疑畏杀青。\n投冠集乌署，解绂堕鸢溟。\n毛脱荷囊笔，尘昏宝带钉。\n书空宁咄咄，避弋更冥冥。\n校尉贪厨酿，临川集贝经。\n光华覆盆日，哆侈谮人星。\n生计依江芷，年芳老砌蓂。\n无人举幡救，挥涕望明庭。",
        "dynasty": "宋",
        "collection_info": null
    },
    {
        "title": "还都有感",
        "author": "宋祁",
        "content": "去国已十载，召还今见收。\n初无颍川最，真忝茂陵求。\n物色多新识，寒温减旧游。\n宫毫与尘晦，省树向人秋。\n奏乏三千敏，恩难万一酬。\n重寻紫荷橐，却侍翠云裘。\n建礼文书少，汤官餠饵优。\n屏营趋虎殿，子细认奎钩。\n晚节诚知止，吾生况若浮。\n身来虽魏阙，病免合沧洲。\n浅醉贻樽耻，衰容作鑑羞。\n归年非雁后，破月是刀头。\n依圣谗方弭，逃阴景自休。\n乞骸从此近，终计返林丘。",
        "dynasty": "宋",
        "collection_info": null
    },
    {
        "title": "岁周移书课版",
        "author": "宋祁",
        "content": "汉史传循吏，唐家秩省郎。\n海禽惊庙乐，池鹜费君粱。\n巾秃聊蓬首，帷閒即偃床。\n案杯过永昼，寺鼓报残阳。\n束帙云籤冷，窥园李树僵。\n后车常击毂，猥酒不空肠。\n未易矜刀笔，徒烦裹服章。\n岁周无吏最，天极正包荒。",
        "dynasty": "宋",
        "collection_info": null
    },
    {
        "title": "舅氏自寿阳由京师归安陆",
        "author": "宋祁",
        "content": "道旧欣来驾，销魂遽远离。\n颠毛同白日，俗眼暂青时。\n客饭稽留数，斋醪酪酊迟。\n风波须畏险，老大共余悲。\n楚莽先春动，梁云向雪垂。\n还家存别墅，他会看围棋。",
        "dynasty": "宋",
        "collection_info": null
    },
    {
        "title": "仲微相过把酒有感",
        "author": "宋祁",
        "content": "故人当止酒，今夕喜衔杯。\n事与朱颜改，年将素领来。\n鹿车君偃蹇，鹤禄我裴回。\n紬史余三擿，为郎愧一台。\n洛吟真可效，伧赋久成咍。\n平日雱风瑟，尘襓为试开。",
        "dynasty": "宋",
        "collection_info": null
    },
    {
        "title": "送枢直梅学士守并州",
        "author": "宋祁",
        "content": "素领登朝旧，黄枢递直新。\n还持汉家节，坐福晋墟民。\n旆羽凌霜晓，袍花犯雪春。\n连云祖坛幄，隘道舞骖尘。\n檄楯边书息，羹羊府宴均。\n唐诗存雅俗，亥字访遗人。\n缘饰资良守，都俞重老臣。\n莫为朞月调，行此冠华绅。",
        "dynasty": "宋",
        "collection_info": null
    },
    {
        "title": "上春晦日到西湖呈转运叔文学士",
        "author": "宋祁",
        "content": "春徧西湖上，湖漪绿胜醅。\n惊鱼迎濑跃，斗鸭拥波来。\n柳已缘烟重，花仍赴暖开。\n侧汀烟媚篠，卧石水衔苔。\n岸转横杠度，川穷饮舫回。\n暗浮虫聿役，閒立鹭毰毸。\n野畔平如界，林蹊润不埃。\n光浮好云日，影倒静楼台。\n山色乘晴露，霞容着暝催。\n溪行凡几曲，恨乏昔人才。",
        "dynasty": "宋",
        "collection_info": null
    },
    {
        "title": "硖石乘舟晚归",
        "author": "宋祁",
        "content": "晚棹乘余兴，平川不驶流。\n山来疑逼岸，林度省移洲。\n郭迥花仍绕，岩寒桂自留。\n鼓声风处迭，帆影浪间浮。\n候吏缘溪彴，迎旗骇浦鸥。\n嚮时天际远，还有望归不。",
        "dynasty": "宋",
        "collection_info": null
    },
    {
        "title": "中秋望夕不见月",
        "author": "宋祁",
        "content": "异时凉月好，常尔惜严更。\n此夜浮云恶，胡然溷太清。\n心孤王粲牍，案对景山鎗。\n海蚌犹能满，城乌更不惊。\n裴回循北牖，黯淡倚西楹。\n蛩杼逢时急，釭花得闇明。\n桂高应自秀，蟾远太无情。\n坐想瑶轮转，孤怀怅未平。",
        "dynasty": "宋",
        "collection_info": null
    },
    {
        "title": "清明值雨",
        "author": "宋祁",
        "content": "有渰兴芳序，余寒惜惨悽。\n远山沈向尽，杂树望先迷。\n天阔都成暝，云昏本自低。\n漂灰禁余火，浮枣祓残溪。\n槛篠风争亚，汀鳬夜不栖。\n篷声攒钓渚，蓑滴拥烟畦。\n积润侵重构，长严压晓鼙。\n游人盘马路，独漉逐春泥。",
        "dynasty": "宋",
        "collection_info": null
    },
    {
        "title": "瑞荷同干",
        "author": "宋祁",
        "content": "协气凝清籞，嘉祥擢钿荷。\n共茄含瑞液，分蒂盖文波。\n鱼戏浮香併，龟游得地多。\n房芝助连叶，宫树让交柯。\n柄合千丝剩，盘差五两过。\n正须裁紫橐，回入从臣歌。",
        "dynasty": "宋",
        "collection_info": null
    },
    {
        "title": "愁吟",
        "author": "宋祁",
        "content": "夜雨平阶滴，寒灯照幔孤。\n未生灵运草，先据惠施梧。\n千里徒伤目，三年欲变儒。\n回肠啼络纬，远恨送襜褕。\n怨曲传繁瑟，悲歌缺唾壶。\n此中如借问，掩鼻愿操觚。",
        "dynasty": "宋",
        "collection_info": null
    },
    {
        "title": "偶书",
        "author": "宋祁",
        "content": "远作分符守，犹为持橐官。\n易漂非待煦，自栗不须寒。\n髮变他年素，心余即日丹。\n过门休骯脏，逢路定汍澜。\n忌刻殊忠告，蘧施足面谩。\n直缘蜚语入，正恨饮章难。\n坠后仍加石，惊初更避丸。\n谗箕元有舌，僞玉嚮无瘢。\n任拔终倾藿，虽憎亦佩兰。\n陇云平莽莽，林露夜团团。\n且欲排孤愤，还应觅暂欢。\n两岐行处帢，五醆食时盘。\n地善人差逸，天高网寖宽。\n恋轩嗟弃马，巢阁羡归鸾。\n楚嶂横朝塞，淮波潄夕滩。\n空将西望眼，随日到长安。",
        "dynasty": "宋",
        "collection_info": null
    },
    {
        "title": "柳佐干德尉",
        "author": "宋祁",
        "content": "涂会森璋罢，唐铨结绶初。\n家声兰倚玉，祖德鹳衔鱼。\n周粟思馨膳，京尘惜弊裾。\n垂腰青采绶，熏帙翠芸书。\n鹤怨空山帐，鸡栖外舍车。\n日期优政洽，公启达储胥。",
        "dynasty": "宋",
        "collection_info": null
    },
    {
        "title": "怀古眺望",
        "author": "宋祁",
        "content": "城闉聊属眺，千古恨悠悠。\n夏享空台毁，韩亡故社留。\n庙祠旌颍凤，溪水识巢牛。\n春色依林动，晨烟傍戍浮。\n庌驺閒自集，田鹤叫相求。\n町篠沿缘密，川葭靃靡柔。\n栎墟迷郑鄙，騩路隔轩游。\n感昔如吾辈，曾经几斛愁。",
        "dynasty": "宋",
        "collection_info": null
    },
    {
        "title": "海棠",
        "author": "宋祁",
        "content": "西域流根远，中都属赏偏。\n初无可并色，竟不许胜妍。\n薄暝霞烘烂，平明露濯鲜。\n长衾绣作地，密帐锦为天。\n浅影纔欹槛，横柯欲照筵。\n愁心随落处，醉眼着繁边。\n的的夸妆靓，番番恃笑嫣。\n何尝见兰媚，要是掩樱然。\n艷足非他誉，香轻且近传。\n所嗟名后出，遗载楚臣篇。",
        "dynasty": "宋",
        "collection_info": null
    },
    {
        "title": "滁州赵学士重修怀嵩楼",
        "author": "宋祁",
        "content": "丞相怀嵩罢，因之名郡楼。\n使君嗟久废，华栋鬰重修。\n人世兴衰换，山川处所留。\n落成今日宴，感旧向来愁。\n西北天根远，东南地脉浮。\n云生兰叶橑，月近蒜条钩。\n树杂猿呼暝，风长雁送秋。\n此时如极目，归思恐难收。",
        "dynasty": "宋",
        "collection_info": null
    },
    {
        "title": "开元寺塔偶成题十韵",
        "author": "宋祁",
        "content": "集福仁祠旧，雄成宝塔新。\n经营一甲子，高下几由旬。\n屹立通无碍，支持固有神。\n云妨垂处翼，月碍过时轮。\n顶日珠先现，绦风铎自振。\n沙分千界远，花散四天春。\n亿载如如地，三休上上人。\n堆螺俯常碣，缭带视河津。\n陶甓勤争运，园金施未贫。\n谁纡简栖笔，为我志琳珉。",
        "dynasty": "宋",
        "collection_info": null
    },
    {
        "title": "季春八日喜雨答李都官",
        "author": "宋祁",
        "content": "夜魄离星舍，春膏浃大田。\n乍迷榆塞树，徐暗柳营天。\n沼滴银波荡，阶鸣玉绠联。\n余萌催沃土，残魃趣沈渊。\n迥湿来鶑外，斜寒去雁边。\n莓莓滋野秀，纂纂濯花妍。\n戴响饶农笠，眠声羡钓船。\n罅云时露日，迷岫旋埋烟。\n酌酒聊相劳，斯仓竚有年。\n劳君歌闵雨，予志谢先贤。",
        "dynasty": "宋",
        "collection_info": null
    },
    {
        "title": "赋得败荷",
        "author": "宋祁",
        "content": "为结秋荷恨，因来沟水西。\n鱼惊一盖缺，龟落半巢低。\n细暗婵娟渚，香干㪍窣堤。\n茎枯萦茧绪，盘侧漏鲛啼。\n自此空瑶席，他年问浊泥。\n那堪塘上雨，点点共凄迷。",
        "dynasty": "宋",
        "collection_info": null
    },
    {
        "title": "小荷",
        "author": "宋祁",
        "content": "濯雨拳红展，擎烟侧钿微。\n纔胜汉臣橐，未办楚人衣。\n矗矗閒攒沼，差差静隠矶。\n游防灵蔡重，戏怯孺鱼肥。\n茎弱从风靡，珠成恐浪挥。\n文鸳不肯去，始得蔽斜晖。",
        "dynasty": "宋",
        "collection_info": null
    },
    {
        "title": "马上逢雪",
        "author": "宋祁",
        "content": "马上逢飞雪，都城触望新。\n天如不拟暝，树欲顿成春。\n霰急初鸣瓦，涂轻自压尘。\n洒逵先映璐，飘阙欲藏银。\n宛转呈歌丽，裴回逼舞真。\n散盐拂波乱，飞荚点星匀。\n密影俄飞盖，干花看钿轮。\n无烦湿潘鬓，今是二毛人。",
        "dynasty": "宋",
        "collection_info": null
    },
    {
        "title": "南方未腊梅花已开北土虽春未有秀者因怀昔时赏玩成忆梅咏",
        "author": "宋祁",
        "content": "江南寒意薄，未腊见梅芳。\n为有轻盈态，都无浅俗香。\n倚风斜夕脸，呵雪噤晨妆。\n刀尺凭鲛杼，比邻託粉墙。\n高枝笼远驿，侧影照回塘。\n旷望黄昏月，嫶妍半夜霜。\n一身来上国，三载别炎方。\n不见南枝早，方惊北道长。\n当时犹引领，此际故回肠。\n泪尽羌人笛，魂销越使乡。\n危楼难极目，恨酒怯盈觞。\n未到卢家第，终虚白玉堂。",
        "dynasty": "宋",
        "collection_info": null
    },
    {
        "title": "李少傅逸老亭",
        "author": "宋祁",
        "content": "逸驾欢迎养，飞轩适所宜。\n营菟兹寓老，趋鲤即闻诗。\n地胜心逾放，人閒趣自奇。\n嵩云来冒栋，荥溜下通池。\n静偶惟黄卷，僊谣杂紫芝。\n窗风伴披衽，檐月对支颐。\n相笔留齐榜，邦侯庆寿巵。\n美哉翚棘咏，兼记挂冠时。",
        "dynasty": "宋",
        "collection_info": null
    },
    {
        "title": "答朱彭州惠茶长句",
        "author": "宋祁",
        "content": "芳茗标图旧，灵芽荐味新。\n摘侵云崦晓，收尽露腴春。\n焙暖烘苍爪，罗香弄缥尘。\n铛浮汤目徧，瓯涨乳花匀。\n和要琼为屑，烹须月取津。\n饮萸闻药录，奴酪笑伧人。\n雪沫清吟肺，冰甆爽醉唇。\n嗅香殊太觕，瘠气定非真。\n坐忆丹丘伴，堂思陆纳宾。\n由来撤腻鼎，讵合燎劳薪。\n得句班条暇，分甘捉麈晨。\n二珍同一饷，嘉惠愧良邻。",
        "dynasty": "宋",
        "collection_info": null
    },
    {
        "title": "答朱彭州喜雪",
        "author": "宋祁",
        "content": "雪集先何所，天彭关内州。\n云澌结河汉，风砾洒林丘。\n眩晃三霄接，缤纷一气浮。\n光逢晨晛薄，花得冥寒稠。\n拂树琼争动，萦墙粉暂留。\n缩毛惊莋马，埋目惮吴牛。\n客至兰矜曲，仙归鹤拥裘。\n盐边混熬素，玉处乱方流。\n併响鸣岩竹，分滋浃垄麰。\n印沙鸿雁喜，蔽叶鹧鸪愁。\n蒙福沾余润，称觞隔并游。\n锦官才涷雨，赓和负妍讴。",
        "dynasty": "宋",
        "collection_info": null
    },
    {
        "title": "访李生野墅",
        "author": "宋祁",
        "content": "风物澹萧辰，陵阿访隠沦。\n野杠裁度马，溪路劣生尘。\n认菊知陶宅，观禾识鲁囷。\n林皋偏乐我，鱼鸟似留人。\n山霁羣妍露，林虚众籁新。\n长沮亟相语，非敢问迷津。",
        "dynasty": "宋",
        "collection_info": null
    },
    {
        "title": "书怀寄郭正",
        "author": "宋祁",
        "content": "侨籍依三辅，愁颠徧二毛。\n星灰对遒尽，泪卷掩劬劳。\n併叹丝兼路，都捐笔与刀。\n思旌初不定，离绪仅堪缲。\n丑是流离子，材真朴遬曹。\n未成虞弁进，旋似郭竽逃。\n邑聚巑岏合，都城鬰律高。\n惟余故人意，恋恋剧绨袍。",
        "dynasty": "宋",
        "collection_info": null
    },
    {
        "title": "萤",
        "author": "宋祁",
        "content": "腐化何微眇，孤光只自求。\n单飞一金跃，羣散数星流。\n废苑苍茫夜，离宫窈窕秋。\n戍埤同烬落，客幔共灯愁。\n明灭风前乱，裴回叶处留。\n人间厌白鸟，不为尽余羞。",
        "dynasty": "宋",
        "collection_info": null
    },
    {
        "title": "和梅侍读给事秋雪",
        "author": "宋祁",
        "content": "朔气迎秋晏，因成糅雪飘。\n园宾惊早赋，郢曲爱新调。\n杂霰鸣寒萚，纷花混晚苕。\n光含阙边凤，温借省中貂。\n缟顷纔供望，盐波已屡销。\n今年属清思，旻宇其寥寥。",
        "dynasty": "宋",
        "collection_info": null
    },
    {
        "title": "立春前二日获雪",
        "author": "宋祁",
        "content": "佳雪春前降，层阴腊外留。\n日昏霏霰集，风定舞花稠。\n浩气皑皑徧，繁光衮衮流。\n洒林初乱坞，拂瓦暗平沟。\n洞矗三云仗，山迎万玉侯。\n客车羊作驾，仙氅鹤供裘。\n只有歌堪和，都无色可侔。\n险堆怜傍砌，斜湿爱侵帱。\n面旋成迟落，缤纷不顿休。\n粉塘连北渚，缟顷接西畴。\n兴往惟思戴，宾来但忆邹。\n絮痕侵柳动，盐影着波浮。\n宿莽攒瑶草，长堤卧素虬。\n正缘先毕雨，併欲润天麰。\n应祷驱民癠，呈祥溢里讴。\n长人蒙帝力，欢酌任言醻。",
        "dynasty": "宋",
        "collection_info": null
    },
    {
        "title": "小雪",
        "author": "宋祁",
        "content": "低云淡河界，零霰集天涯。\n树乱三眠絮，丛迷五出花。\n舞风都拟重，入隙故成斜。\n密瓦平将半，前山暝欲遮。\n渐堪迷凈练，併欲误疏麻。\n粉出房陵水，盐飞海岸沙。\n舟来戴逵宅，客过李王家。\n此日长安酒，旗高未易赊。",
        "dynasty": "宋",
        "collection_info": null
    },
    {
        "title": "感怀",
        "author": "宋祁",
        "content": "天与疏慵地，人无荣进心。\n死灰差免溺，弃杖即成林。\n主诺固多暇，避贤怀所钦。\n难邀颍川凤，敢望汉台金。\n倚酒狂虽在，荷蓑岁已侵。\n恭闻容考绩，缘此未投簪。",
        "dynasty": "宋",
        "collection_info": null
    },
    {
        "title": "新笋成竹",
        "author": "宋祁",
        "content": "雨町犀株突，阳皋锦槊攒。\n窍均轩世律，皮解汉廷冠。\n冉冉生能直，萧萧意自寒。\n翠云舒作叶，碧血染为竿。\n梢弱烟方定，筠浮粉未干。\n抛阴照流水，迸节犯朱栏。\n会待翔鹓集，非缘戏马残。\n林间谁共赏，坐想七贤欢。",
        "dynasty": "宋",
        "collection_info": null
    },
    {
        "title": "送马军范太尉",
        "author": "宋祁",
        "content": "平狄方开府，镌羌旧着名。\n新提建章骑，入领羽林兵。\n赐橐千金重，留车两印荣。\n已封头尚黑，休战髀还生。\n大旆前驱影，鸣铙后队声。\n軷坛胜算爵，客饭饫侯鲭。\n山背迷榆塞，云披认蓟城。\n介圭朝汉幄，扣仗侍轩营。\n怅别疏华恨，勤归杕杜情。\n君看画像处，麟阁近西清。",
        "dynasty": "宋",
        "collection_info": null
    },
    {
        "title": "喜连君锡过郡",
        "author": "宋祁",
        "content": "稍稍客引去，依依君见过。\n胡为困重趼，正欲问无他。\n甑黍惊方熟，犀谈省旧讹。\n感余祗惝怳，衰罢有蹉跎。\n直取忧襟解，聊从醉弁俄。\n缓行清白酒，随意短长歌。\n皋壤星霜宴，缨瓖尘垢多。\n且应留从仆，同赏二山阿。",
        "dynasty": "宋",
        "collection_info": null
    },
    {
        "title": "送闻大夫游西天",
        "author": "宋祁",
        "content": "五竺能仁里，重游路不迷。\n诏辞丹凤北，身到白龙西。\n野凈榴花早，林暄贝叶齐。\n暮云程次阔，斜月笠前低。\n燕岭长衔雾，金河不贮泥。\n梵王分供食，戍校接征鼙。\n窣堵方增饰，祇园得徧跻。\n无容带归锡，秦跸待新题。",
        "dynasty": "宋",
        "collection_info": null
    },
    {
        "title": "览中丞尚书谯陈二郡新诗",
        "author": "宋祁",
        "content": "自顷辞台路，陪京拥使珂。\n遗音追正始，新韵徧中和。\n赠答刘公数，登临叔子多。\n肠迴初有感，耳热遂成歌。\n惊梦春塘草，欢颜雪席酏。\n拍残吴子夜，唱杀楚阳阿。\n胜气笼云沆，清怀贮月波。\n无妨烁颜谢，莫独与羊何。\n谯里鸣驺入，陈郊露冕过。\n二邦留雅咏，棠树共婆娑。",
        "dynasty": "宋",
        "collection_info": null
    },
    {
        "title": "感事寄子明中丞",
        "author": "宋祁",
        "content": "久玷三云从，仍叨千石荣。\n羸躯付多病，怯计会无成。\n出守非严助，何年召郄萌。\n风摧向阳藿，霜变度江橙。\n画阁勤听讼，春畴力劝耕。\n遂惭循吏术，姑促县官征。\n害马直宜去，劳鱼实恐赪。\n人心久忘战，朝议近论兵。\n戍锁关南数，边烽陇右明。\n将机犹嚄唶，贼胆尚纵横。\n说士争操牍，谋臣屈请缨。\n已闻疲转粟，安得但婴城。\n且许和戎利，重寻挠酒盟。\n安危繫公等，指授尽时英。\n幸有千金募，须容八阵精。\n待衰曹刿鼓，长揖亚夫营。\n刷愤宜修德，时巡况作京。\n矢方射嶓冢，力欲斩长鲸。\n宪纸言常屡，王涂日以清。\n悉心前席重，直指佞人惊。\n仗下霜余凛，班回佩倚鸣。\n早调黄铉鼎，催献恶枭羹。\n顾我罹飞语，于兹类倒行。\n鬼神惭贾谊，唇舌避君卿。\n直道今寥落，狂辞先猥并。\n椎如莫邪钝，伥若小冠盲。\n秦俗矜车甲，周诗赋旆旌。\n会当濡橐笔，企咏二边平。",
        "dynasty": "宋",
        "collection_info": null
    },
    {
        "title": "寄题外门亭园",
        "author": "宋祁",
        "content": "外家真大隠，亭圃枕城闉。\n谈树能留客，飞鸥不畏人。\n白云仙岭曙，修竹禊堂春。\n溪远寻难尽，林幽趣旋新。\n爱山仍作屐，裁縠便为巾。\n僧赴禺中饭，樵归落照邻。\n宅成翻忝相，里旧况依仁。\n千骑过从数，连章刻翠珉。",
        "dynasty": "宋",
        "collection_info": null
    },
    {
        "title": "喜刁从事见过",
        "author": "宋祁",
        "content": "穷阎久藏疾，有客独迴轮。\n密契瞻松茂，羁怀慰蓼辛。\n犹龙八才子，嗅雉一畸人。\n藜藋仍开径，樵苏頼庶贫。\n吾僚青眼旧，今世白头新。\n尚倚王阳仕，终弹屋帻尘。",
        "dynasty": "宋",
        "collection_info": null
    },
    {
        "title": "杨都官知随阳君自蜀守为计倅既而出郡",
        "author": "宋祁",
        "content": "栈道迴忠驭，牢盆干计赀。\n文书三署草，兄弟五常眉。\n遽尔分符竹，欣然捧诏芝。\n疾驱关外传，奉引汉东旗。\n夕月同离恨，春膏徧我私。\n他年五君咏，应记阮咸麾。",
        "dynasty": "宋",
        "collection_info": null
    },
    {
        "title": "和庞丞相",
        "author": "宋祁",
        "content": "顾我支离甚，惟公念不才。\n朱颜为列郡，白髮入中台。\n阁道通天禄，宫门拂斗魁。\n论班元后郑，作赋或延枚。\n病肘垂杨老，危心一橹摧。\n根愁江北变，叶喜洛阳来。\n自昔边州重，当年蜀驭催。\n烧烽看朔漠，扪井历崔嵬。\n粗可翻前史，何能调禁财。\n流光成浩荡，孤宦易嫌猜。\n曲外悲絃剩，机头谤锦开。\n无功惭远志，有吏笑然灰。\n左辖真虚忝，仙曹復滥陪。\n门鶋愁眩转，轩鹤老毰毸。\n倾否知攸往，成章恧所裁。\n贾生空问卜，楚客但劳媒。\n特召依明主，生还揖上台。\n缇油观册府，巾履记翘材。\n长跪怀人句，徐传道旧杯。\n今兹宣父冶，终得铸颜回。",
        "dynasty": "宋",
        "collection_info": null
    },
    {
        "title": "送常熟尉钱访",
        "author": "宋祁",
        "content": "隽誉高乡品，仙姿并国游。\n新恩绀纶绶，遗社酎金侯。\n赋阁诸伧笔，尘缁倦客裘。\n平明催冲鹢，几信候潮浚。\n下鼓莼萦箸，持螯酒溢瓯。\n江南三月草，为子剩离忧。",
        "dynasty": "宋",
        "collection_info": null
    },
    {
        "title": "寄王崇",
        "author": "宋祁",
        "content": "筑室占层峰，高眠商岭东。\n钵熏诸佛饭，窗占上皇风。\n饵桂将成父，搴芝固有童。\n惊猿参唳鹤，伸鸟杂经熊。\n客有希何点，人多拜德公。\n春云不持寄，谁欲问山中。",
        "dynasty": "宋",
        "collection_info": null
    },
    {
        "title": "咏史",
        "author": "宋祁",
        "content": "古有容容福，人讥龊龊员。\n生能巧非奏，死戒直如弦。\n欲重高门地，非论媚竈天。\n诗书大儒冢，丝竹后堂旃。\n东阁翻刍马，西园窃富钱。\n道谋谁执咎，户选不因贤。\n朱鼓成妖日，羌鹖入贺年。\n须防反室诏，终取阖门怜。\n异日谗成锦，先时默似蝉。\n空贻后人嘆，流涕掩青编。",
        "dynasty": "宋",
        "collection_info": null
    },
    {
        "title": "赠通教大士善升",
        "author": "宋祁",
        "content": "此心通妙法，他劫侍尊颜。\n水月何尝动，烟云相与閒。\n香浮经叶暗，霜点颔髭班。\n施宝上人往，衔花谷鸟还。\n梵潮鸣夜浦，天柱落秋山。\n句偈聊持赠，非缘文字间。",
        "dynasty": "宋",
        "collection_info": null
    },
    {
        "title": "奉和长兄岁晏抒怀",
        "author": "宋祁",
        "content": "天暮雪云繁，相将客兔园。\n老从星髮见，岁伴日车翻。\n别叶晴犹舞，征鸿暝更轩。\n事君纔寸禄，知我是空言。\n竞进家争璧，同声伯有埙。\n重吟探怀句，更代一狐温。",
        "dynasty": "宋",
        "collection_info": null
    },
    {
        "title": "寄天休学士",
        "author": "宋祁",
        "content": "春暝蓬山直，知君思绪多。\n玉蟾吟泻滴，朱幕卧生波。\n谈麈飘无几，书刀削久讹。\n鱼沈江上梦，鸡唱汝南歌。\n落蔕灯煤暗，双盘露蘂和。\n烟浮温室树，云澹客星河。\n牟首传清𢧕，章沟迭迥鼍。\n子云惟寂寞，尚自奈嘲何。",
        "dynasty": "宋",
        "collection_info": null
    },
    {
        "title": "夏日旧疢间发",
        "author": "宋祁",
        "content": "老至非无素，忧来讵一源。\n河鱼真得疾，床蚁误成喧。\n㕮咀供晨匕，蹒跚逼夕轩。\n何宜忝蓬观，祗合令文园。\n霜挫颠毛秃，云添眼膜昏。\n问天宁有祷，依佛即忘言。\n燕麦摇风砌，蚌苔压雨垣。\n冒荣难自效，三宿恋君恩。",
        "dynasty": "宋",
        "collection_info": null
    },
    {
        "title": "兰皋亭",
        "author": "宋祁",
        "content": "信美兰皋地，疏椽构迥轩。\n山林閒处乐，溪濑静中喧。\n春桂开前坞，秋菘接后园。\n舟来无尽曲，客到不空罇。\n夕月生帷鉴，晴云抱栋痕。\n主人贪紬绩，未暇答惊猿。",
        "dynasty": "宋",
        "collection_info": null
    },
    {
        "title": "送胡学士赴益州漕",
        "author": "宋祁",
        "content": "帝念西南重，频年辍俊翘。\n还临二星野，催驾一封轺。\n地出褒中险，梯连剑外遥。\n蹲鸱蔽川沃，流马饷军饶。\n檄去方移蜀，书成遂荐谯。\n客橙熏露夕，官锦濯霞朝。\n卓市醪华美，渝僮舞势趫。\n省兰聊罢幄，亭柳重攀条。\n烦使资游刃，归怀极本朝。\n前知宣布曲，即日徧欢谣。",
        "dynasty": "宋",
        "collection_info": null
    },
    {
        "title": "羸疾益间呈聂长孺学士",
        "author": "宋祁",
        "content": "病绪蹇骚骚，弥旬旷坐曹。\n缘忧初得损，非巧亦成劳。\n计月销双臂，惊年变二毛。\n隙尘间日满，铛药晬时熬。\n顾此逢熙盛，纷吾异俊髦。\n滥趋华雉省，清舐翠螭毫。\n数米仍能饱，抢榆不顾高。\n聊寻秘方枕，更缮养生刀。\n夕穗含风月，秋禽企露皋。\n比来差胜晤，有意伴持螯。",
        "dynasty": "宋",
        "collection_info": null
    },
    {
        "title": "予昔游云台观谒希夷先生陈抟祠堂缅想其人今追作此诗",
        "author": "宋祁",
        "content": "仙馆三峰下，年华百岁中。\n梦休孤蝶往，蜕在一蝉空。\n蕊笈微言秘，霄晨浩气通。\n丹遗舐后鼎，林遣御余风。\n市雾沈荒白，餐霞委暗红。\n峨眉有归约，飞步与谁同。",
        "dynasty": "宋",
        "collection_info": null
    },
    {
        "title": "还乡",
        "author": "宋祁",
        "content": "自昔去先闬，乃今还故庐。\n陇桑濡露外，岩桂遣风余。\n稍识乌衣巷，相过栗里舆。\n感存横涕数，道旧愬杯徐。\n水涸溪容耗，林残野气疏。\n鸟喧晴处陌，烟宿暝时墟。\n彭泽期归去，临邛喜第如。\n击鲜无久慁，趋局畏官书。",
        "dynasty": "宋",
        "collection_info": null
    },
    {
        "title": "忆浣花泛舟",
        "author": "宋祁",
        "content": "早夏清和在，晴江沿泝时。\n岸风摇鼓吹，波日乱旌旗。\n醉帟牵缃蔓，游鬟扑绛蕤。\n树来惊浦近，山失悟舟移。\n雅俗西南盛，归轺东北驰。\n此欢那復得，抛恨寄天淮。",
        "dynasty": "宋",
        "collection_info": null
    },
    {
        "title": "大像阁",
        "author": "宋祁",
        "content": "追碧被层颠，灵姿映大千。\n天光白毫际，山色钿螺边。\n海客供鬘贝，江神捧坐莲。\n衔花驯鹿往，投钵毒龙眠。\n影压中流浪，香飘万里船。\n慈威济终古，何止一长川。",
        "dynasty": "宋",
        "collection_info": null
    },
    {
        "title": "览蜀宫故城作",
        "author": "宋祁",
        "content": "国破江山老，人亡岸谷摧。\n鸳飞今日瓦，鹿聚向时台。\n故苑犹霏雪，荒池但劫灰。\n赪遗糊处壤，阖记数残枚。\n恨月窥林下，悲风觅陇来。\n依城狐独速，失厦燕裴回。\n废社纔存柳，阴垣自上苔。\n有情惟杜宇，长为故王哀。",
        "dynasty": "宋",
        "collection_info": null
    },
    {
        "title": "早夏出城书所见成篇",
        "author": "宋祁",
        "content": "肃驾来墟落，悠然瞩霁氛。\n飞花缺林影，惊鹭破洲羣。\n牧径寻还失，荛歌断更闻。\n平芜与天远，孤日带霞曛。\n梁雉今谁嗅，城狐古不熏。\n楚人矜节物，腰艾斗兰芬。",
        "dynasty": "宋",
        "collection_info": null
    },
    {
        "title": "咏石",
        "author": "宋祁",
        "content": "胜具论终古，寻幽属政成。\n待时藏磊落，得地斗峥嵘。\n锦驳苔文露，虹浮玉气明。\n梦池分到影，窗岫让吟情。\n乍恐翻湘燕，真疑刻汉鲸。\n滴秋湖溜入，触晓寺云生。\n紫汉仙机远，西陵客棹轻。\n映花雕槛接，碍竹翠鞭横。\n扣鼓非临岸，传书异谷城。\n愿将侯鹊瑞，旦暮奉承平。",
        "dynasty": "宋",
        "collection_info": null
    },
    {
        "title": "春雪",
        "author": "宋祁",
        "content": "迟旭收天宇，层阴糅雪英。\n傍阶聊积玉，妆树旋消琼。\n越驿兼梅坠，章台代絮萦。\n风回飞自急，池暖白犹轻。\n晓溜承隅滴，寒澌逼沼生。\n持杯一相劳，膏脉趁春耕。",
        "dynasty": "宋",
        "collection_info": null
    },
    {
        "title": "书局梅圣俞刘仲更二学士讣问继至潸然有感",
        "author": "宋祁",
        "content": "二子继沦阏，惜哉难具论。\n麈毛如昨语，墨藁未干痕。\n翣雾迷归柩，{流氵=忄}风惨葬原。\n风流尽逝水，日月促陈根。\n从古死皆有，由来命罕言。\n病夫长恸罢，翻幸岿然存。",
        "dynasty": "宋",
        "collection_info": null
    },
    {
        "title": "思归",
        "author": "宋祁",
        "content": "心悸真摧橹，年衰逼异粮。\n西征何日赋，东走向来狂。\n遂隔承明谒，虚称建礼郎。\n去都魂黯黯，思幄泪浪浪。\n见䓞惭纡绶，逢荷误索囊。\n醒无次公酒，老畏侍中香。\n前席初延问，烦言已中伤。\n翕眉争恃笑，绕指讵容钢。\n事隠或投杼，根危因拔杨。\n阴收主父草，几落党人章。\n雾露淮天恶，亭皋楚塞长。\n平时犹有感，尔日固迴肠。\n溪涨淹蒲牒，洲风挫药房。\n芿区晴外远，山迭暝前苍。\n毒虺寒犹蠚，饥豺昼不藏。\n若为贪坐阁，自此戒垂堂。\n沦骨深恩在，雕虫绪业荒。\n身孤惟夕梦，时到黼帷傍。",
        "dynasty": "宋",
        "collection_info": null
    },
    {
        "title": "硖石寺",
        "author": "宋祁",
        "content": "衮衮上层巅，飞空宝构联。\n山林楚遗塞，楼阁佛诸天。\n午剎中峰影，晨香众壑烟。\n奫沦一水注，开闢二崖穿。\n旭日生岩罅，归云宿橑边。\n吾游常草草，暂对社师莲。",
        "dynasty": "宋",
        "collection_info": null
    },
    {
        "title": "哭中山公三十韵",
        "author": "宋祁",
        "content": "天欲鸣文铎，公先露上珍。\n谈锋贯千载，文纬补三辰。\n海浪扶鹏徙，雝朝簉鹭振。\n荡邪初奏雅，闢路近还淳。\n汗竹刊譌徧，仙蔾递宿勤。\n汉家方授记，赵世本多神。\n稍上窔辽禅，亲逢堀吻巡。\n每篇称陆贾，四颂识崔骃。\n接昼来词禁，轩霞切睿宸。\n金声兼振玉，丝绪遂成纶。\n预读兰图字，时参豹尾尘。\n批成五色诏，乞守两朱轮。\n虎幄思贤数，鳌山召节新。\n请闻裨帝采，有意靖宫邻。\n畀虎潜兴谮，犹龙讵肯驯。\n符鱼贪六六，国猘避狺狺。\n东震重光启，南箕哆焰沦。\n触邪观豸久，敛手避骢频。\n勇退宁无谓，斜飞故有因。\n终承紫芝召，还返碧桃春。\n丁直何尝屈，兰幽止自纫。\n歌成接舆凤，书止太初麟。\n竟遂东平乐，非忧宣子贫。\n蒙庄祥止止，尼父诲循循。\n久负骑星望，非图彻瑟晨。\n夜歌忽稀薤，仙寿顿摧椿。\n奠乏刍如玉，碑须臼受辛。\n成蹊三榜士，坠泪四州民。\n自此亡遗直，谁将赎百身。\n他年虎贲饮，无復老成人。",
        "dynasty": "宋",
        "collection_info": null
    },
    {
        "title": "三泉县龙洞洞门深数十步呀然復明皆自然而成",
        "author": "宋祁",
        "content": "虬洞閟灵峰，缘虚一线通。\n云披双壁敞，树补半岩空。\n穊竹森烟纛，飞泉曳玉虹。\n重萝不肯昼，阴壑自然风。\n岭断天斜碧，崖倾日倒红。\n浮邱邈难遇，留恨翠微中。",
        "dynasty": "宋",
        "collection_info": null
    },
    {
        "title": "次韵和李长学士正月二十八日出郊见寄之作",
        "author": "宋祁",
        "content": "雅俗传祠日，年华重宴辰。\n初阳澹江雾，小雨破街尘。\n客盖浮轻吹，斋刀俨后陈。\n林芳催兔目，原色换龙鳞。\n壤路歌声杂，褠倡舞迭新。\n持杯徧酬客，惟欠眼中人。",
        "dynasty": "宋",
        "collection_info": null
    },
    {
        "title": "纪赠致政燕侍郎",
        "author": "宋祁",
        "content": "中朝鹄髮俊，得谢宠安车。\n碧落超新秩，承明别旧庐。\n叔时今老矣，司寇此归欤。\n画有封厨秘，诗多乙牍余。\n云情元自远，舟意本常虚。\n酌酒朋三寿，挥金辈二疏。\n深恩仍给俸，令子復将舆。\n几日西清对，留光惇史书。",
        "dynasty": "宋",
        "collection_info": null
    },
    {
        "title": "答程职方冬至前一日江上观鱼",
        "author": "宋祁",
        "content": "岁晏修渔事，邀宾俯碧流。\n鸣榔截横浦，丛糁聚寒洲。\n舴艋争离合，鸬鷀巧泛浮。\n鲂来比河上，鳊出似槎头。\n雪脍供庖俎，梅齑促宴瓯。\n言诗知有意，不为百金求。",
        "dynasty": "宋",
        "collection_info": null
    },
    {
        "title": "抒怀呈同舍",
        "author": "宋祁",
        "content": "本自草茆贱，非贪箕斗名。\n客心摧似橹，官谤沸如羹。\n昼役迴肠数，秋扶病体轻。\n长年书转忘，多露涕先横。\n已分嘲扬吃，频遭詈楚伧。\n矜毗两蜗角，荣辱一棋枰。\n越蟹丹螯美，吴莼紫线萦。\n他年五斗米，犹足代寒耕。",
        "dynasty": "宋",
        "collection_info": null
    },
    {
        "title": "自咏",
        "author": "宋祁",
        "content": "客舍张罗静，流年激箭过。\n愁余惊斛满，泪尽觉珠多。\n鶗鴂悲秋极，芎藭奈疾何。\n振缨清浊水，持酒短长歌。\n潘岳伤憀栗，苏生困揣摩。\n经纶谁一问，薖轴老中阿。",
        "dynasty": "宋",
        "collection_info": null
    },
    {
        "title": "蜀地海棠繁媚有思加腻干丰条苒弱可爱北方所未见诸公作诗流播西人余素好玩不能自默然所道皆在前人陈迹中如国风申章亦无愧云",
        "author": "宋祁",
        "content": "蜀道天余煦，珍葩地所宜。\n浓芳不隠叶，併艷欲然枝。\n襞綵分羣萼，均霞点万蕤。\n迴文锦成后，夹煎燎烘时。\n蜂蕊迎衔密，鶑梢向坐危。\n浅深双绝态，啼笑两妍姿。\n绛节排烟竦，丹釭落带垂。\n童容鄣畏薄，便面到忧迟。\n媚日能徐照，暄风肯遽吹。\n惜观当晼晚，留恨付离披。\n丽极都无比，繁多仅自持。\n损香饶麝柏，照影欠瑶池。\n画要精侔色，歌须巧骋辞。\n举尊频语客，细摘玩芳期。",
        "dynasty": "宋",
        "collection_info": null
    },
    {
        "title": "送赵御史仲礼之任南台并柬兼善达公经历元载王公用道孔公二御史",
        "author": "宋祁",
        "content": "天子龙沙拜法官，议郎亲戴辟邪冠。\n晓辞漠北冰霜重，秋到江南草树寒。\n谏疏频烦明主听，题诗长共故人看。\n应怜闾里诛求急，尚布朝廷礼意宽。\n幕下风清鸣一鹗，台端雪霁见双鸾。\n寥寥渡海三冬翮，翙翙凌空五色翰。\n晋代新亭苍藓合，梁朝旧地土花残。\n石城慷慨悲袁粲，别墅风流忆谢安。\n千里凭高麾绣斧，几回揽辔并银鞍。\n诤臣事业须公等，努力明时匪素餐。",
        "dynasty": "宋",
        "collection_info": null
    },
    {
        "title": "去年十月赴淮阳今实周一岁岁中三迁遂直内禁作诗记其出处",
        "author": "宋祁",
        "content": "去年诏赴淮阳郡，手合鱼符拥使辀。\n今岁恩叨玉堂署，头簪凤笔从宸游。\n孤蓬逐吹无时定，倦鸟逢林只自休。\n暗隙遂容私照日，奔湍信有不沈舟。\n身归讵敢夸三组，目眩何能读九丘。\n白髮纷垂文思轧，此生荣遇若为酬。",
        "dynasty": "宋",
        "collection_info": null
    },
    {
        "title": "南郊祠所上章摄事二首  其一",
        "author": "宋祁",
        "content": "七里城南路，斋祠宿下房。\n远烟晨燎地，斜日夕牲场。",
        "dynasty": "宋",
        "collection_info": null
    },
    {
        "title": "南郊祠所上章摄事二首  其二",
        "author": "宋祁",
        "content": "上辛兹摄事，瑞祝本通天。\n自此春秋笔，还书大有年。",
        "dynasty": "宋",
        "collection_info": null
    },
    {
        "title": "和人禁中作",
        "author": "宋祁",
        "content": "钧曲来深殿，宫花出御沟。\n云天正如画，壁月在西楼。",
        "dynasty": "宋",
        "collection_info": null
    },
    {
        "title": "太祖永昌陵",
        "author": "宋祁",
        "content": "石马开陵道，阴虬结庙阿。\n飞云似不去，疑误大风歌。",
        "dynasty": "宋",
        "collection_info": null
    },
    {
        "title": "太宗永熙陵  其一",
        "author": "宋祁",
        "content": "白虎晨湍迥，青龙夕雾和。\n汉陵人易识，流水记岥岮。",
        "dynasty": "宋",
        "collection_info": null
    },
    {
        "title": "太宗永熙陵  其二",
        "author": "宋祁",
        "content": "故老今多丧，严祠日愈新。\n青青陵上杏，神护五株春。",
        "dynasty": "宋",
        "collection_info": null
    },
    {
        "title": "真宗永定陵  其一",
        "author": "宋祁",
        "content": "金石凝虚笋，旌旗落暗尘。\n唐尧遂不见，空有进羹人。",
        "dynasty": "宋",
        "collection_info": null
    },
    {
        "title": "真宗永定陵  其二",
        "author": "宋祁",
        "content": "洛水萦祠外，嵩云泊栋端。\n桥山何必问，只是葬衣冠。",
        "dynasty": "宋",
        "collection_info": null
    },
    {
        "title": "咏水红",
        "author": "宋祁",
        "content": "夏砌绿茎秀，秋檐红穗繁。\n终然体不媚，无乃对虞翻。",
        "dynasty": "宋",
        "collection_info": null
    },
    {
        "title": "和延州经略庞龙图八咏 迎熏亭",
        "author": "宋祁",
        "content": "飞宇棘南傃，以待风之熏。\n因君奉扬力，并慰塞下人。",
        "dynasty": "宋",
        "collection_info": null
    },
    {
        "title": "和延州经略庞龙图八咏 供兵硙",
        "author": "宋祁",
        "content": "硙湍方电激，麯屑已云霏。\n诚哉智者乐，力少功不赀。",
        "dynasty": "宋",
        "collection_info": null
    },
    {
        "title": "和延州经略庞龙图八咏 延利渠",
        "author": "宋祁",
        "content": "遵蒙本山下，渠激流且迅。\n无嫌万折劳，思迴九里润。",
        "dynasty": "宋",
        "collection_info": null
    },
    {
        "title": "和延州经略庞龙图八咏 柳湖",
        "author": "宋祁",
        "content": "波平柳苒苒，湖与柳共色。\n攀条弄潺湲，坐送春晖昃。",
        "dynasty": "宋",
        "collection_info": null
    },
    {
        "title": "和延州经略庞龙图八咏 飞盖园",
        "author": "宋祁",
        "content": "千骑亟游赏，宾盖纷相随。\n不知是日欢，何如清夜时。",
        "dynasty": "宋",
        "collection_info": null
    },
    {
        "title": "和延州经略庞龙图八咏 翠漪亭",
        "author": "宋祁",
        "content": "凭栏玩文漪，日与赏心遇。\n汀篠陵砌繁，沙禽冒波翥。",
        "dynasty": "宋",
        "collection_info": null
    },
    {
        "title": "和延州经略庞龙图八咏 禊堂",
        "author": "宋祁",
        "content": "悠悠水周堂，堂上列禊宾。\n宾劝使君酬，无为负良辰。",
        "dynasty": "宋",
        "collection_info": null
    },
    {
        "title": "和延州三咏 济胜桥",
        "author": "宋祁",
        "content": "溪光倒彴影，彴影跨溪垠。\n非论权取意，聊订济涉仁。",
        "dynasty": "宋",
        "collection_info": null
    },
    {
        "title": "和延州三咏 八览亭",
        "author": "宋祁",
        "content": "亭轩入空碧，极眺烦虑开。\n汉树有葱蒨，陇云多徘徊。",
        "dynasty": "宋",
        "collection_info": null
    },
    {
        "title": "和延州三咏 清润堂",
        "author": "宋祁",
        "content": "水容静若鑑，天影倒虚明。\n勿使川风动，波生便不平。",
        "dynasty": "宋",
        "collection_info": null
    },
    {
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 牡丹",
        "author": "宋祁",
        "content": "压枝高下锦，攒蕊浅深霞。\n迭綵晞阳媚，鲜葩照露斜。",
        "dynasty": "宋",
        "collection_info": null
    },
    {
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 澹红石榴",
        "author": "宋祁",
        "content": "移植自西南，色浅无媚质。\n不竞灼灼花，而效离离实。",
        "dynasty": "宋",
        "collection_info": null
    },
    {
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 蜀葵",
        "author": "宋祁",
        "content": "红白相嗣繁，色纯香亦浅。\n相对庭户间，俗尚焉能免。",
        "dynasty": "宋",
        "collection_info": null
    },
    {
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 萱草",
        "author": "宋祁",
        "content": "修茎无附叶，繁萼攒庭首。\n每欲问诗人，定得忘忧否。",
        "dynasty": "宋",
        "collection_info": null
    },
    {
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 芍药",
        "author": "宋祁",
        "content": "有名见郑风，今赏异畴日。\n采花当采根，可能治民疾。",
        "dynasty": "宋",
        "collection_info": null
    },
    {
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 竹",
        "author": "宋祁",
        "content": "修修稍出类，辞卑不肯丛。\n有节天容直，无心道与空。",
        "dynasty": "宋",
        "collection_info": null
    },
    {
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 菊",
        "author": "宋祁",
        "content": "纤茎寒始密，秀叶晚逾滋。\n芳意君须识，羣葩摇落时。",
        "dynasty": "宋",
        "collection_info": null
    },
    {
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 芭蕉",
        "author": "宋祁",
        "content": "不枝惟叶茂，无干信中空。\n所以免摧折，为依君子风。",
        "dynasty": "宋",
        "collection_info": null
    },
    {
        "title": "春望杂咏 归雁",
        "author": "宋祁",
        "content": "刷羽梁王池，春至欲言归。\n牵我东南恨，随君西北飞。",
        "dynasty": "宋",
        "collection_info": null
    },
    {
        "title": "春望杂咏 远树",
        "author": "宋祁",
        "content": "如帷復如荠，历历映沧洲。\n故障千里目，剩作一重愁。",
        "dynasty": "宋",
        "collection_info": null
    },
    {
        "title": "次韵罢相游故园",
        "author": "宋祁",
        "content": "戟棨严门第，镮金倦带围。\n如公三事老，从古几人归。",
        "dynasty": "宋",
        "collection_info": null
    },
    {
        "title": "修竹",
        "author": "宋祁",
        "content": "北户静无尘，萧萧玩翠筠。\n此时刀笔手，惭愧杀青人。",
        "dynasty": "宋",
        "collection_info": null
    },
    {
        "title": "濠上",
        "author": "宋祁",
        "content": "庄生坐濠上，下玩戏鱼跃。\n鱼固不知人，人奚谓鱼乐。",
        "dynasty": "宋",
        "collection_info": null
    },
    {
        "title": "闻蛙二首  其一",
        "author": "宋祁",
        "content": "蛙声直可厌，聒耳横相干。\n怒气何关勇，私鸣不为官。",
        "dynasty": "宋",
        "collection_info": null
    },
    {
        "title": "闻蛙二首  其二",
        "author": "宋祁",
        "content": "膨脝枵怒腹，日夕沸溪干。\n羣响何容罢，时无牡鞠官。",
        "dynasty": "宋",
        "collection_info": null
    },
    {
        "title": "古来吟",
        "author": "宋祁",
        "content": "古来韦与杜，阀阅冠当年。\n今日城南问，惟余尺五天。",
        "dynasty": "宋",
        "collection_info": null
    },
    {
        "title": "竹",
        "author": "宋祁",
        "content": "新笋渐盈尺，新梢已铺瓦。\n燕雀忽相惊，深沈似隆夏。",
        "dynasty": "宋",
        "collection_info": null
    },
    {
        "title": "九日",
        "author": "宋祁",
        "content": "长爱鸭陂头，平波澹不流。\n相君时独泛，准拟五湖舟。",
        "dynasty": "宋",
        "collection_info": null
    },
    {
        "title": "古意  其一",
        "author": "宋祁",
        "content": "肆威矜逐逐，索党恣狺狺。\n盗跖真知道，余财欲污人。",
        "dynasty": "宋",
        "collection_info": null
    },
    {
        "title": "古意  其二",
        "author": "宋祁",
        "content": "青松独受命，停雪待阳春。\n一遇樵人斧，同成朴樕薪。",
        "dynasty": "宋",
        "collection_info": null
    },
    {
        "title": "古意  其三",
        "author": "宋祁",
        "content": "虎啸云岩下，风生林岭隅。\n须防威可假，慎勿逐城狐。",
        "dynasty": "宋",
        "collection_info": null
    },
    {
        "title": "古意  其四",
        "author": "宋祁",
        "content": "持鹬蚌谋壮，贪蝉鹊意深。\n渔人一拱手，弹者笑依林。",
        "dynasty": "宋",
        "collection_info": null
    },
    {
        "title": "西斋新植萱草甚多作问答绝句二首 问",
        "author": "宋祁",
        "content": "腻蘤金英扑，纤莛玉段抽。\n萱如解荣悴，争合自忘忧。",
        "dynasty": "宋",
        "collection_info": null
    },
    {
        "title": "西斋新植萱草甚多作问答绝句二首 答",
        "author": "宋祁",
        "content": "我有忘忧号，君为忧世人。\n欲忧忧底事，胡不暂怡神。",
        "dynasty": "宋",
        "collection_info": null
    },
    {
        "title": "僧房白莲",
        "author": "宋祁",
        "content": "水风披玉蘤，溪露泫瑶津。\n花意如师意，宗雷社裏人。",
        "dynasty": "宋",
        "collection_info": null
    },
    {
        "title": "重怀和靖林逋",
        "author": "宋祁",
        "content": "高士非求死，天教陨少微。\n云疑隠居在，犹傍岭头归。",
        "dynasty": "宋",
        "collection_info": null
    },
    {
        "title": "秋夕不寤",
        "author": "宋祁",
        "content": "倦枕回尤数，东方不肯明。\n只将无睡耳，终夜着蛩声。",
        "dynasty": "宋",
        "collection_info": null
    },
    {
        "title": "闰九月晦日登舟二首  其一",
        "author": "宋祁",
        "content": "淮平舟未进，远绪怅依依。\n勿谓王孙怨，先如春草归。",
        "dynasty": "宋",
        "collection_info": null
    },
    {
        "title": "闰九月晦日登舟二首  其二",
        "author": "宋祁",
        "content": "二山皆在眼，未忍去淮津。\n三宿宁无恋，况非桑下人。",
        "dynasty": "宋",
        "collection_info": null
    },
    {
        "title": "次韵和奉宁太尉相公见寄二首  其一",
        "author": "宋祁",
        "content": "赉弼昔营野，代工天眷深。\n此时萧散乐，却似住岩阴。",
        "dynasty": "宋",
        "collection_info": null
    },
    {
        "title": "次韵和奉宁太尉相公见寄二首  其二",
        "author": "宋祁",
        "content": "儒藴披幽笈，仙图启秘关。\n嵩云为雨罢，来伴相君閒。",
        "dynasty": "宋",
        "collection_info": null
    },
    {
        "title": "挑灯杖",
        "author": "宋祁",
        "content": "处膏非自润，在寸敢矜长。\n试用蔀家暗，迴为邻壁光。",
        "dynasty": "宋",
        "collection_info": null
    },
    {
        "title": "书斋前柏八株森植翠茂",
        "author": "宋祁",
        "content": "总总长柯上，离离翠实疏。\n休夸冒霜雪，仅得守门闾。",
        "dynasty": "宋",
        "collection_info": null
    },
    {
        "title": "一百五日作  其一",
        "author": "宋祁",
        "content": "雨罢飞花徧，缄愁对晚杯。\n客心将炀竈，同是一寒灰。",
        "dynasty": "宋",
        "collection_info": null
    },
    {
        "title": "一百五日作  其二",
        "author": "宋祁",
        "content": "客舍已萧寂，况逢龙忌辰。\n何烦申火禁，自有不黔人。",
        "dynasty": "宋",
        "collection_info": null
    },
    {
        "title": "行客",
        "author": "宋祁",
        "content": "游子何方客，征裾满素尘。\n疲骖不进道，还犬復迎人。",
        "dynasty": "宋",
        "collection_info": null
    },
    {
        "title": "小渚",
        "author": "宋祁",
        "content": "轻烟变渚色，寒浪嚙堤痕。\n鸟去枝犹动，沙颓水暂浑。",
        "dynasty": "宋",
        "collection_info": null
    },
    {
        "title": "十二月十八日会饮园夫献桃花二首  其一",
        "author": "宋祁",
        "content": "今岁腊未破，明年春尚赊。\n天教催朔气，先作塞南花。",
        "dynasty": "宋",
        "collection_info": null
    },
    {
        "title": "十二月十八日会饮园夫献桃花二首  其二",
        "author": "宋祁",
        "content": "晚秀尚可惜，早开真谓奇。\n君看早开处，定是向南枝。",
        "dynasty": "宋",
        "collection_info": null
    },
    {
        "title": "丛菊",
        "author": "宋祁",
        "content": "烟开容蘤密，霜重放丛斜。\n插着星星畔，潜郎称晚花。",
        "dynasty": "宋",
        "collection_info": null
    },
    {
        "title": "反舌",
        "author": "宋祁",
        "content": "默默过桃园，穿条迭叶翻。\n夫君犹舌在，时晏便无言。",
        "dynasty": "宋",
        "collection_info": null
    },
    {
        "title": "除夕",
        "author": "宋祁",
        "content": "历尾无余日，更筹促曙躔。\n持愁剩残岁，将老入新年。",
        "dynasty": "宋",
        "collection_info": null
    },
    {
        "title": "野渡",
        "author": "宋祁",
        "content": "行路到溪穷，寒流自浼浼。\n客立平沙上，篙人舣船待。",
        "dynasty": "宋",
        "collection_info": null
    },
    {
        "title": "木芙蓉盛开四解  其一",
        "author": "宋祁",
        "content": "木末芙蓉语，当时不谓真。\n今来木末见，愁杀拟骚人。",
        "dynasty": "宋",
        "collection_info": null
    },
    {
        "title": "木芙蓉盛开四解  其二",
        "author": "宋祁",
        "content": "曲尘轻抱蕊，宫缬巧妆丛。\n青女由来妬，凭君浅作红。",
        "dynasty": "宋",
        "collection_info": null
    },
    {
        "title": "木芙蓉盛开四解  其三",
        "author": "宋祁",
        "content": "浩露津缃蘤，大风猎绛英。\n繁霜不可拒，慎勿爱空名。",
        "dynasty": "宋",
        "collection_info": null
    },
    {
        "title": "木芙蓉盛开四解  其四",
        "author": "宋祁",
        "content": "千绕青丛外，携觞只自留。\n晚花兼素髮，同是一悲秋。",
        "dynasty": "宋",
        "collection_info": null
    },
    {
        "title": "木芙蓉  其一",
        "author": "宋祁",
        "content": "芙蓉本作树，花叶两相宜。\n慎勿迷莲子，分明立券辞。",
        "dynasty": "宋",
        "collection_info": null
    },
    {
        "title": "木芙蓉  其二",
        "author": "宋祁",
        "content": "一作淮南守，再逢霜艷新。\n花前今日酒，却是去年人。",
        "dynasty": "宋",
        "collection_info": null
    },
    {
        "title": "夜分",
        "author": "宋祁",
        "content": "此夕炎氛罢，浩然天意秋。\n桂华兼月上，槎影带星流。",
        "dynasty": "宋",
        "collection_info": null
    },
    {
        "title": "观书",
        "author": "宋祁",
        "content": "隠几穷千古，披经究万殊。\n扶疏曾答客，涉猎耻成儒。",
        "dynasty": "宋",
        "collection_info": null
    },
    {
        "title": "读史  其一",
        "author": "宋祁",
        "content": "顺谀要领绝，书罢付函封。\n隶子方求益，君非卖菜佣。",
        "dynasty": "宋",
        "collection_info": null
    },
    {
        "title": "读史  其二",
        "author": "宋祁",
        "content": "汉囊一需头，并荐五处士。\n由来角立名，独归徐孺子。",
        "dynasty": "宋",
        "collection_info": null
    },
    {
        "title": "即事",
        "author": "宋祁",
        "content": "我来春已晏，道樾半清阴。\n崖暗石蹲虎，林明花散金。",
        "dynasty": "宋",
        "collection_info": null
    },
    {
        "title": "湖上二首  其一",
        "author": "宋祁",
        "content": "秋水自然碧，秋花何意红。\n干坤摇落恨，只是为西风。",
        "dynasty": "宋",
        "collection_info": null
    },
    {
        "title": "湖上二首  其二",
        "author": "宋祁",
        "content": "楼迥衔空雾，郊长占暝霏。\n戏鱼晴自掷，寒鸭夜还飞。",
        "dynasty": "宋",
        "collection_info": null
    },
    {
        "title": "客舟",
        "author": "宋祁",
        "content": "上溪不弛帐，下溪不打桨。\n上下各有趣，相遇风波上。",
        "dynasty": "宋",
        "collection_info": null
    },
    {
        "title": "柳",
        "author": "宋祁",
        "content": "濯濯萦春晚，依依带暝饶。\n楚宫皆饿死，无计学纤腰。",
        "dynasty": "宋",
        "collection_info": null
    },
    {
        "title": "咏荼䕷",
        "author": "宋祁",
        "content": "来自蚕丛国，香传弱水神。\n析酲疑破鼻，併艷欲留春。",
        "dynasty": "宋",
        "collection_info": null
    },
    {
        "title": "咏棠棣",
        "author": "宋祁",
        "content": "潘赋幽芳在，周诗荣鄂传。\n佛轮千幅细，公带万钉圆。",
        "dynasty": "宋",
        "collection_info": null
    },
    {
        "title": "紫宸赐宴",
        "author": "宋祁",
        "content": "戴斗通欢瑞节来，新年共上万年杯。\n宫花杂珥天心悦，併觉春从殿裏回。",
        "dynasty": "宋",
        "collection_info": null
    },
    {
        "title": "扈从至奉先寺回",
        "author": "宋祁",
        "content": "宝剎虹幡蔽曙霞，中天凝跸转云车。\n不妨归路王城远，满袖飞花杂雨花。",
        "dynasty": "宋",
        "collection_info": null
    },
    {
        "title": "和御制皇太后恭谢太庙",
        "author": "宋祁",
        "content": "柔极深慈冠古先，谢成宗祏奉斋牷。\n欲知太姒嗣音盛，亲见周王作雅年。",
        "dynasty": "宋",
        "collection_info": null
    },
    {
        "title": "宣室",
        "author": "宋祁",
        "content": "宣室崔嵬冠未央，殿帷深掩上书囊。\n贾生始得虚前席，董偃寻闻献寿觞。",
        "dynasty": "宋",
        "collection_info": null
    },
    {
        "title": "闻新榜恩除异等辄成自咏",
        "author": "宋祁",
        "content": "兰署曾叨异等名，当年不与赋天庭。\n尘容此际支离极，惭见唐家千佛经。",
        "dynasty": "宋",
        "collection_info": null
    },
    {
        "title": "诏復制科有谓予应诏者",
        "author": "宋祁",
        "content": "汉幄思贤尺诏飞，不材充赋谅非宜。\n就令能奏三千牍，未免长安欲死饥。",
        "dynasty": "宋",
        "collection_info": null
    },
    {
        "title": "试秩秘书",
        "author": "宋祁",
        "content": "绿底封书矞露光，试名仙局霭芸香。\n固惭卫国乘轩宠，犹胜唐家脱腕郎。",
        "dynasty": "宋",
        "collection_info": null
    },
    {
        "title": "行香",
        "author": "宋祁",
        "content": "朱华通奏见晨晖，内寺传熏得早归。\n私舍不应劳薄澣，天花仍在凈名衣。",
        "dynasty": "宋",
        "collection_info": null
    },
    {
        "title": "余将北征先送同解",
        "author": "宋祁",
        "content": "动地箕风白草干，旗亭歌阕据征鞍。\n三冬大雪梁台路，不敢逢君唱苦寒。",
        "dynasty": "宋",
        "collection_info": null
    },
    {
        "title": "和晏太尉西园晚春  其一",
        "author": "宋祁",
        "content": "北平心计尽红牙，五日雕鞍暮到家。\n林下觅春春已晚，绿杨枝暗不通鸦。",
        "dynasty": "宋",
        "collection_info": null
    },
    {
        "title": "和晏太尉西园晚春  其二",
        "author": "宋祁",
        "content": "风蘤幡幡续去条，一朝欢尽负霞朝。\n人间赋笔如公少，借问离愁着底浇。",
        "dynasty": "宋",
        "collection_info": null
    },
    {
        "title": "和晏太尉西园晚春  其三",
        "author": "宋祁",
        "content": "涡曲攀花泥酒巵，西园春去一凝思。\n谢公今繫苍生望，无復东山携妓时。",
        "dynasty": "宋",
        "collection_info": null
    },
    {
        "title": "和承旨学士喜资政侍郎休退五绝  其一",
        "author": "宋祁",
        "content": "南阙腾章归老初，安轮四马照中都。\n不知谁在东门外，解道贤哉此丈夫。",
        "dynasty": "宋",
        "collection_info": null
    },
    {
        "title": "和承旨学士喜资政侍郎休退五绝  其二",
        "author": "宋祁",
        "content": "声名自昔拘如锁，富贵由来薄似云。\n今日冥鸿到天外，世间矰缴漫纷纷。",
        "dynasty": "宋",
        "collection_info": null
    },
    {
        "title": "和承旨学士喜资政侍郎休退五绝  其三",
        "author": "宋祁",
        "content": "倦听当关报曙光，深藏象笏解荷囊。\n身閒不傍功名路，方外方知日月长。",
        "dynasty": "宋",
        "collection_info": null
    },
    {
        "title": "和承旨学士喜资政侍郎休退五绝  其四",
        "author": "宋祁",
        "content": "高挂尘冠静拂衣，安贫知退似君稀。\n门前便是东山路，谁肯功成名遂归。",
        "dynasty": "宋",
        "collection_info": null
    },
    {
        "title": "和承旨学士喜资政侍郎休退五绝  其五",
        "author": "宋祁",
        "content": "翰墨班中推旧老，功名罢后得高眠。\n钦风最有鳌山长，技痒思归不待年。",
        "dynasty": "宋",
        "collection_info": null
    },
    {
        "title": "和晏太尉三月初五日",
        "author": "宋祁",
        "content": "东南郊日上团红，浩荡天区望始穷。\n独爱暖云如擘絮，纷纷无事映晴空。",
        "dynasty": "宋",
        "collection_info": null
    },
    {
        "title": "和晏太尉三月十三日锡庆院二首  其一",
        "author": "宋祁",
        "content": "绀宇传香鹭序回，南趋别馆宴庭开。\n正因恩厚心先醉，不待君王常满杯。",
        "dynasty": "宋",
        "collection_info": null
    },
    {
        "title": "和晏太尉三月十三日锡庆院二首  其二",
        "author": "宋祁",
        "content": "酒中优场下调喧，连天震鼓舞行翻。\n看终白雪青山技，不觉斜光上缥垣。",
        "dynasty": "宋",
        "collection_info": null
    },
    {
        "title": "和三司晏尚书秋咏  其一",
        "author": "宋祁",
        "content": "霜繁天白雁行单，灌莽梢梢矗早寒。\n正是河山摇落处，莫轻离思欲凭栏。",
        "dynasty": "宋",
        "collection_info": null
    },
    {
        "title": "和三司晏尚书秋咏  其二",
        "author": "宋祁",
        "content": "溪滣水凈莲茎倒，林杪风干栗罅开。\n迥眺独吟俄夕景，毕逋鸦尾过墙来。",
        "dynasty": "宋",
        "collection_info": null
    },
    {
        "title": "和三司尚书宣德门侍观灯",
        "author": "宋祁",
        "content": "觚棱南抱綵山连，楼下沈香百炬然。\n此夜有人之帝所，默裁余韵记钧天。",
        "dynasty": "宋",
        "collection_info": null
    },
    {
        "title": "都街见缘橦伎感而成咏二阕  其一",
        "author": "宋祁",
        "content": "迥望场中百尺竿，趫材飞捷过跳丸。\n垂堂亦有千金子，不敢中衢徙倚看。",
        "dynasty": "宋",
        "collection_info": null
    },
    {
        "title": "都街见缘橦伎感而成咏二阕  其二",
        "author": "宋祁",
        "content": "孑孑危橦突倒投，负材骄压汉场优。\n如何日到危身地，只丐旁人一笑休。",
        "dynasty": "宋",
        "collection_info": null
    },
    {
        "title": "答客  其一",
        "author": "宋祁",
        "content": "十年通籍向苍龙，孤直何缘免讳穷。\n欲识深心似鱼鸟，不将山海换池笼。",
        "dynasty": "宋",
        "collection_info": null
    },
    {
        "title": "答客  其二",
        "author": "宋祁",
        "content": "承明年老厌文书，尺奏朝通暮剖符。\n数领近藩君莫笑，犹胜长被鬼揶揄。",
        "dynasty": "宋",
        "collection_info": null
    },
    {
        "title": "直舍饮饯杨子奇",
        "author": "宋祁",
        "content": "杯霞三釂客颜酏，明日离魂伴玉珂。\n我为有人轻狗曲，同居不敢唱骊歌。",
        "dynasty": "宋",
        "collection_info": null
    },
    {
        "title": "与献臣希深伯中源叔景纯会饮城东小园  其一",
        "author": "宋祁",
        "content": "共到东园把酒巵，邀欢只畏酒行迟。\n尚书有对何能顾，况是尚书无对期。",
        "dynasty": "宋",
        "collection_info": null
    },
    {
        "title": "与献臣希深伯中源叔景纯会饮城东小园  其二",
        "author": "宋祁",
        "content": "林间晓日静晖晖，判共山公倒接䍦。\n不信佳人唱花落，试寻栏畔有空枝。",
        "dynasty": "宋",
        "collection_info": null
    },
    {
        "title": "和参政丁侍郎洛下新植小园寄留台张郎中二首  其一",
        "author": "宋祁",
        "content": "名园新景极幽寻，廊庙功名江海心。\n广作岩扉容驷马，他年此路待飞金。",
        "dynasty": "宋",
        "collection_info": null
    },
    {
        "title": "和参政丁侍郎洛下新植小园寄留台张郎中二首  其二",
        "author": "宋祁",
        "content": "水竹郊园占洛畿，私书素友约忘机。\n公今已为苍生出，虽有云山那得归。",
        "dynasty": "宋",
        "collection_info": null
    },
    {
        "title": "答燕侍郎谢与端明李学士见过之什",
        "author": "宋祁",
        "content": "方外仙乡岸幅巾，三竿红日照霜晨。\n当关不用惊驺唱，共是扬家载酒人。",
        "dynasty": "宋",
        "collection_info": null
    },
    {
        "title": "小雨",
        "author": "宋祁",
        "content": "雨脚衔山夕照和，簟间凉气晚来多。\n蒙蒙未拟昏城树，飒飒先能闹沼荷。",
        "dynasty": "宋",
        "collection_info": null
    },
    {
        "title": "次韵宫师相公南游还旧山及阙下二首  其一",
        "author": "宋祁",
        "content": "丙御萧萧上翠微，故林泉石共光辉。\n晓猿夜鹤知无怨，得见山中宰相归。",
        "dynasty": "宋",
        "collection_info": null
    },
    {
        "title": "次韵宫师相公南游还旧山及阙下二首  其二",
        "author": "宋祁",
        "content": "武当宴席挥金罢，郑圃联章驿雾成。\n莫独名山藏秘本，别须留副在华京。",
        "dynasty": "宋",
        "collection_info": null
    },
    {
        "title": "湖上",
        "author": "宋祁",
        "content": "雪后云归露晚暾，冻舟犹自滞溪门。\n潜鱼不上湖光静，漠漠寒沙印雁痕。",
        "dynasty": "宋",
        "collection_info": null
    },
    {
        "title": "湖上见担稻者",
        "author": "宋祁",
        "content": "压塍霜稻报丰年，镰响枷鸣野日天。\n辅郡不知为水耨，楚农新教命家田。",
        "dynasty": "宋",
        "collection_info": null
    },
    {
        "title": "立春",
        "author": "宋祁",
        "content": "春晓灵旗画尾斜，汉官青帻待晨霞。\n宫中綵树纷无算，不待东风已作花。",
        "dynasty": "宋",
        "collection_info": null
    },
    {
        "title": "忆与唐公游西湖  其一",
        "author": "宋祁",
        "content": "红鲜高下照横溪，勃窣含情欲上堤。\n手揽缃茎那忍折，戏鱼长在叶东西。",
        "dynasty": "宋",
        "collection_info": null
    },
    {
        "title": "忆与唐公游西湖  其二",
        "author": "宋祁",
        "content": "荷花深处放舟行，棹触荷珠碎又成。\n莫道使君迷醉曲，分明认得采莲声。",
        "dynasty": "宋",
        "collection_info": null
    },
    {
        "title": "西湖席上呈张学士",
        "author": "宋祁",
        "content": "野菊斑斑岸蓼红，使旗同驻赏秋风。\n斜阳更助凭栏胜，高下楼台波影中。",
        "dynasty": "宋",
        "collection_info": null
    },
    {
        "title": "湖上  其一",
        "author": "宋祁",
        "content": "萧萧露白蒹葭老，索索风干杨柳疏。\n坐见渔舟归浦尽，小篷明灭上灯初。",
        "dynasty": "宋",
        "collection_info": null
    },
    {
        "title": "湖上  其二",
        "author": "宋祁",
        "content": "湖上烟光九月天，于今墟落古西偏。\n风波罢后汀洲静，两两鳬鹥曝翅眠。",
        "dynasty": "宋",
        "collection_info": null
    },
    {
        "title": "湖上  其三",
        "author": "宋祁",
        "content": "嵩騩凌秋爽气来，川原高下一屏开。\n溪云尽日无还意，正自天边作雨回。",
        "dynasty": "宋",
        "collection_info": null
    },
    {
        "title": "和晏尚书出城口占四首  其一",
        "author": "宋祁",
        "content": "沆莽团红上晓原，露英风叶隔尘喧。\n天边一寄冥鸿意，越乙荆鳬判自翻。",
        "dynasty": "宋",
        "collection_info": null
    },
    {
        "title": "和晏尚书出城口占四首  其二",
        "author": "宋祁",
        "content": "榔栗婆娑昼影圆，披襟凝眺此翛然。\n鹂留便作林间伴，正是麰黄椹紫天。",
        "dynasty": "宋",
        "collection_info": null
    },
    {
        "title": "和晏尚书出城口占四首  其三",
        "author": "宋祁",
        "content": "千里梁陈一眺分，古愁今恨枉相闻。\n早须跋马收清思，莫看沈西日暮云。",
        "dynasty": "宋",
        "collection_info": null
    },
    {
        "title": "和晏尚书出城口占四首  其四",
        "author": "宋祁",
        "content": "终年羁束厌华绅，暂到林墟似出尘。\n尽是机心可忘处，争教鱼鸟不留人。",
        "dynasty": "宋",
        "collection_info": null
    },
    {
        "title": "题提举公会亭",
        "author": "宋祁",
        "content": "一翚轩翼四檐通，草树依然接旧宫。\n苑外自飘新岁雪，台边谁识故王风。",
        "dynasty": "宋",
        "collection_info": null
    },
    {
        "title": "郡将夜醮分贶斋酎",
        "author": "宋祁",
        "content": "殊庭夜醮肃真仪，奏罢云章月已低。\n自笑谈宾真俗骨，不斋犹得醉如泥。",
        "dynasty": "宋",
        "collection_info": null
    },
    {
        "title": "郡将病免檄委郡事",
        "author": "宋祁",
        "content": "郡将移书卧阁频，假提千骑出班春。\n校中宁免时髦诮，欲作宣明面向人。",
        "dynasty": "宋",
        "collection_info": null
    },
    {
        "title": "州将和丁内翰寄题延州龙图新开柳湖五阕  其一",
        "author": "宋祁",
        "content": "湖中新水照春辉，绿徧垂杨千万枝。\n此地得非名细柳，暖烟偏照亚夫旗。",
        "dynasty": "宋",
        "collection_info": null
    },
    {
        "title": "州将和丁内翰寄题延州龙图新开柳湖五阕  其二",
        "author": "宋祁",
        "content": "閒驻春旟玩碧浔，波光杳杳树阴阴。\n便将塞下风沙意，回作江南烟水心。",
        "dynasty": "宋",
        "collection_info": null
    },
    {
        "title": "州将和丁内翰寄题延州龙图新开柳湖五阕  其三",
        "author": "宋祁",
        "content": "浚湖栽柳重城下，弄水攀条三岁中。\n谁见使君欹帽处，鸭头波上雪花风。",
        "dynasty": "宋",
        "collection_info": null
    },
    {
        "title": "州将和丁内翰寄题延州龙图新开柳湖五阕  其四",
        "author": "宋祁",
        "content": "弱柳毵毵湖上天，天青湖碧此留连。\n东方千骑浮云骏，折得春枝便作鞭。",
        "dynasty": "宋",
        "collection_info": null
    },
    {
        "title": "州将和丁内翰寄题延州龙图新开柳湖五阕  其五",
        "author": "宋祁",
        "content": "昔人杨柳咏依依，曾与征夫说戍期。\n看尽春条君莫叹，湖边雨雪是归时。",
        "dynasty": "宋",
        "collection_info": null
    },
    {
        "title": "三年",
        "author": "宋祁",
        "content": "三年宦牒託东侯，旌荡危心斛贮愁。\n一命鸿毛徒许国，单身萤火若惊秋。",
        "dynasty": "宋",
        "collection_info": null
    },
    {
        "title": "邻郡移书覆狱",
        "author": "宋祁",
        "content": "堀堁征尘敝客裾，晓盘贪饭鲁人蔬。\n多年养病先黄老，岂辨司空城旦书。",
        "dynasty": "宋",
        "collection_info": null
    },
    {
        "title": "汉南使君数以公醪见问",
        "author": "宋祁",
        "content": "江上春阴柳万条，离人无处不无憀。\n阮生块垒胸中极，故待兵厨着酒浇。",
        "dynasty": "宋",
        "collection_info": null
    },
    {
        "title": "重阳前二日喜雨答泗州郭从事  其一",
        "author": "宋祁",
        "content": "晚秋嘉树润焦原，楚老相欢万井喧。\n须信甘膏皆帝力，使君虚凭黑熊轩。",
        "dynasty": "宋",
        "collection_info": null
    },
    {
        "title": "重阳前二日喜雨答泗州郭从事  其二",
        "author": "宋祁",
        "content": "雨洗淮天旱始摧，正堪凭远上高台。\n萸津菊润斋醅熟，共助重阳辟恶杯。",
        "dynasty": "宋",
        "collection_info": null
    },
    {
        "title": "相国寺祈雨马上口占",
        "author": "宋祁",
        "content": "青鸳剎下天香集，丞相车前佛月低。\n知有风人无限思，火城催向五门西。",
        "dynasty": "宋",
        "collection_info": null
    },
    {
        "title": "黄罗𧟌",
        "author": "宋祁",
        "content": "袁褚声华约略同，到头忠佞两成功。\n先皇谩赐黄罗𧟌，不识明眸有贯虹。",
        "dynasty": "宋",
        "collection_info": null
    },
    {
        "title": "李树",
        "author": "宋祁",
        "content": "曾见繁英出缥墙，更将朱实奉华堂。\n蹊桃得地偏相映，莫损清阴欲代僵。",
        "dynasty": "宋",
        "collection_info": null
    },
    {
        "title": "二月一日次利州见桃李盛开",
        "author": "宋祁",
        "content": "蜀天寒破让芳晨，雪蘤霞跗次第新。\n解把清香与行路，教人长忆故园春。",
        "dynasty": "宋",
        "collection_info": null
    },
    {
        "title": "祗答晏尚书怀寄之什",
        "author": "宋祁",
        "content": "赤白边书费坐筹，尚余清暇寄冥搜。\n知公擿句多情意，虚忆卢谌唱和流。",
        "dynasty": "宋",
        "collection_info": null
    },
    {
        "title": "寄君贶王学士",
        "author": "宋祁",
        "content": "鸡檄防边未得休，久停欢酌为前筹。\n良辰床赏何忧晚，他日三公尚黑头。",
        "dynasty": "宋",
        "collection_info": null
    },
    {
        "title": "齐云亭  其一",
        "author": "宋祁",
        "content": "凭高徙倚不成下，把酒直送斜阳曛。\n遮回西北望乡眼，遭箇亭亭车盖云。",
        "dynasty": "宋",
        "collection_info": null
    },
    {
        "title": "齐云亭  其二",
        "author": "宋祁",
        "content": "归云片片鸟行没，晚日寸寸城阴生。\n林下本无苏合弹，栖乌何事向人惊。",
        "dynasty": "宋",
        "collection_info": null
    },
    {
        "title": "中屏燕侍郎烟岚晓景",
        "author": "宋祁",
        "content": "澹峰危木扫天春，青到屏端忆故人。\n一丈轻绡千里思，为君今日拂流尘。",
        "dynasty": "宋",
        "collection_info": null
    },
    {
        "title": "桃  其一",
        "author": "宋祁",
        "content": "春香摇曳夏阴繁，蹊曲愔愔静可攀。\n不是仙园三食罢，何缘灵核到人间。",
        "dynasty": "宋",
        "collection_info": null
    },
    {
        "title": "桃  其二",
        "author": "宋祁",
        "content": "绛蕊迎春五出齐，开时未识早鶑啼。\n不应尽占游人赏，留取余芳付李蹊。",
        "dynasty": "宋",
        "collection_info": null
    },
    {
        "title": "桃  其三",
        "author": "宋祁",
        "content": "为就东君得早红，年年开趁落梅风。\n凌寒拂晓相看意，争合尊中放酒空。",
        "dynasty": "宋",
        "collection_info": null
    },
    {
        "title": "荒斋昼坐为鸣鸢所聒",
        "author": "宋祁",
        "content": "喜钞寒鸱六翮轻，萧条墟落恣飞鸣。\n屠邻腐肉知无限，少作扬州饿箭声。",
        "dynasty": "宋",
        "collection_info": null
    },
    {
        "title": "海棠",
        "author": "宋祁",
        "content": "万萼霞干照曙空，向来心赏已多同。\n未如此日家园乐，数徧繁枝衮衮红。",
        "dynasty": "宋",
        "collection_info": null
    },
    {
        "title": "行药",
        "author": "宋祁",
        "content": "日烘霞底未成昏，拊物惊年併惨魂。\n李树已僵生意苦，秋虫何忍食桃根。",
        "dynasty": "宋",
        "collection_info": null
    },
    {
        "title": "落花",
        "author": "宋祁",
        "content": "前溪夜雨锦张红，坠萼残英绕暗丛。\n已与吹开復吹谢，无情毕竟是春风。",
        "dynasty": "宋",
        "collection_info": null
    },
    {
        "title": "蝉",
        "author": "宋祁",
        "content": "晓腹清呼饱露津，本求仙蜕远嚣尘。\n貂温范蜜非吾族，枉共花冠託此身。",
        "dynasty": "宋",
        "collection_info": null
    },
    {
        "title": "答梵才见贺忝承旨之作",
        "author": "宋祁",
        "content": "玉署重来访旧游，蟠桃熟徧碧城秋。\n不知身是真仙未，上到鳌山最上头。",
        "dynasty": "宋",
        "collection_info": null
    },
    {
        "title": "春日溪上",
        "author": "宋祁",
        "content": "溪上和风吹薄云，溪边花木亦欣欣。\n州人未散烦携酒，行乐先须让使君。",
        "dynasty": "宋",
        "collection_info": null
    },
    {
        "title": "春日溪上示南正四首  其一",
        "author": "宋祁",
        "content": "春云拂拂柳摇摇，尽日相望似见招。\n此意只应人未会，自持杯酒上溪桥。",
        "dynasty": "宋",
        "collection_info": null
    },
    {
        "title": "春日溪上示南正四首  其二",
        "author": "宋祁",
        "content": "少华山头雪未消，东风先已入花梢。\n今朝懒到溪边看，林下流鶑似见嘲。",
        "dynasty": "宋",
        "collection_info": null
    },
    {
        "title": "春日溪上示南正四首  其三",
        "author": "宋祁",
        "content": "莫言雨后长蓬蒿，恍惚溪边见小桃。\n待得数朝开烂漫，更须防避晚风号。",
        "dynasty": "宋",
        "collection_info": null
    },
    {
        "title": "春日溪上示南正四首  其四",
        "author": "宋祁",
        "content": "绕溪台榭据丘陵，试对春风日日登。\n苹藻鳬鱼无旧恨，主人今是柳吴兴。",
        "dynasty": "宋",
        "collection_info": null
    },
    {
        "title": "寻春溪上",
        "author": "宋祁",
        "content": "溪上寻春春已来，小桃初似剪刀裁。\n今朝判与诸人醉，暂见芳菲眼亦开。",
        "dynasty": "宋",
        "collection_info": null
    },
    {
        "title": "挟弹林下",
        "author": "宋祁",
        "content": "挟柘行吟涉庾园，鹊林惊绕果林寒。\n幕中病客殊真侠，虚费游童逐弹丸。",
        "dynasty": "宋",
        "collection_info": null
    },
    {
        "title": "甲申岁首",
        "author": "宋祁",
        "content": "故岁时光漏中去，新正甲子卷头开。\n迎新送故祗如此，且尽灯前蓝尾杯。",
        "dynasty": "宋",
        "collection_info": null
    },
    {
        "title": "四日泛舟马家园",
        "author": "宋祁",
        "content": "浅蒲垂蔓两厓深，閒刺烟篙到碧浔。\n会待乘春留禊帖，茂林修竹似山阴。",
        "dynasty": "宋",
        "collection_info": null
    },
    {
        "title": "观邻人卖餠大售",
        "author": "宋祁",
        "content": "初日关门照上旌，芬肴无算客庖盈。\n本源渐大囊钱足，不復还家唱渭城。",
        "dynasty": "宋",
        "collection_info": null
    },
    {
        "title": "曹景宗",
        "author": "宋祁",
        "content": "快马如龙度埒尘，射麞放饮藉汀苹。\n鼻头出火风生耳，宁愿扬州作贵人。",
        "dynasty": "宋",
        "collection_info": null
    },
    {
        "title": "秋夕不寐",
        "author": "宋祁",
        "content": "风褭危樯浪拍船，三更残月下空弦。\n离鸿过尽啼乌困，犹自愁人不得眠。",
        "dynasty": "宋",
        "collection_info": null
    },
    {
        "title": "八月望夜不见月有感  其一",
        "author": "宋祁",
        "content": "素波凉晕淡层城，怊怅三年此夜情。\n独捲疏帷成默坐，暗虫相应作秋声。",
        "dynasty": "宋",
        "collection_info": null
    },
    {
        "title": "八月望夜不见月有感  其二",
        "author": "宋祁",
        "content": "九旻含爽助清辉，万里重阴误赏期。\n正恨浮云无意绪，世间偏恼最明时。",
        "dynasty": "宋",
        "collection_info": null
    },
    {
        "title": "北墙董羽水",
        "author": "宋祁",
        "content": "万迭云涛墨海间，天机地轴共回环。\n悠然便有沧溟意，况在灵鳌首冠山。",
        "dynasty": "宋",
        "collection_info": null
    },
    {
        "title": "冯家溪二首  其一",
        "author": "宋祁",
        "content": "穿竹寻溪到穷处，一泓寒碧澹无情。\n谁令岩窦有高下，泻作潺潺鸣玉声。",
        "dynasty": "宋",
        "collection_info": null
    },
    {
        "title": "冯家溪二首  其二",
        "author": "宋祁",
        "content": "迭甓分渠激硙轮，云喷余溜下通津。\n莫辞满掬云湍碧，聊洒征夫缨上尘。",
        "dynasty": "宋",
        "collection_info": null
    },
    {
        "title": "哀江南  其一",
        "author": "宋祁",
        "content": "病魂招得未浑全，暝倚秋屏岂是禅。\n一梦忽成霜蝶去，草深三径若为眠。",
        "dynasty": "宋",
        "collection_info": null
    },
    {
        "title": "哀江南  其二",
        "author": "宋祁",
        "content": "鬼化斯文念贾生，精神琱琢坐寒更。\n一书草就兼衣卧，恨煞东方不肯明。",
        "dynasty": "宋",
        "collection_info": null
    },
    {
        "title": "哀江南  其三",
        "author": "宋祁",
        "content": "龙山戏马赏秋光，多少新诗入锦囊。\n磨灭英雄岂胜数，千年依旧一花香。",
        "dynasty": "宋",
        "collection_info": null
    },
    {
        "title": "池蛙",
        "author": "宋祁",
        "content": "越国车前矜勇甚，子阳井底太骄生。\n乘时不羡云溟乐，口作仪同鼓吹声。",
        "dynasty": "宋",
        "collection_info": null
    },
    {
        "title": "和中丞晏尚书忆谯涡二首  其一",
        "author": "宋祁",
        "content": "幰幰行舻破练光，提鞭旧岸接回塘。\n使君几作临波醉，犹省当时问葛彊。",
        "dynasty": "宋",
        "collection_info": null
    },
    {
        "title": "和中丞晏尚书忆谯涡二首  其二",
        "author": "宋祁",
        "content": "春波漫处寻他浦，晚潦清时觅故洲。\n使舸忽归心赏罢，后来风浪但惊鸥。",
        "dynasty": "宋",
        "collection_info": null
    },
    {
        "title": "重阳不见菊  其一",
        "author": "宋祁",
        "content": "戏马佳辰菊未黄，有人惆怅独持觞。\n心知不作匆匆意，故欲凌寒报早霜。",
        "dynasty": "宋",
        "collection_info": null
    },
    {
        "title": "重阳不见菊  其二",
        "author": "宋祁",
        "content": "蜀地秋高未拟寒，翠苞如粒露华干。\n重阳已过君休恨，留取金英晚节看。",
        "dynasty": "宋",
        "collection_info": null
    },
    {
        "title": "柳絮",
        "author": "宋祁",
        "content": "万缕金长暖絮萦，雪干云困徧春城。\n衝风力尽飞应怯，试与鸿毛较重轻。",
        "dynasty": "宋",
        "collection_info": null
    },
    {
        "title": "儒林",
        "author": "宋祁",
        "content": "穷巷空伤老治经，由来命薄是诸生。\n正须尽力排黄老，刺彘纔能得利兵。",
        "dynasty": "宋",
        "collection_info": null
    },
    {
        "title": "江上阻风",
        "author": "宋祁",
        "content": "百尺危樯倚曙空，古祠箫鼓隔丹枫。\n谁将一隻仙人箭，换作樵溪旦暮风。",
        "dynasty": "宋",
        "collection_info": null
    },
    {
        "title": "招希元奕",
        "author": "宋祁",
        "content": "饱食南荣曝昼曦，小星联影入枯棋。\n座宾只待王郎至，为判南风不竞时。",
        "dynasty": "宋",
        "collection_info": null
    },
    {
        "title": "冒雨晚归马上口占",
        "author": "宋祁",
        "content": "满盖繁声结暝凉，独驱归马向閒坊。\n嚣尘暂息非无意，半作衝泥污锦鄣。",
        "dynasty": "宋",
        "collection_info": null
    },
    {
        "title": "杂兴  其一",
        "author": "宋祁",
        "content": "不学诗书君勿嗤，人间情僞古难知。\n第看陵麦青青句，尽是当年发冢词。",
        "dynasty": "宋",
        "collection_info": null
    },
    {
        "title": "杂兴  其二",
        "author": "宋祁",
        "content": "商君要术惟彊国，孟子深心肯信书。\n大抵空言是糟粕，斲轮甘苦定何如。",
        "dynasty": "宋",
        "collection_info": null
    },
    {
        "title": "读桓伊传",
        "author": "宋祁",
        "content": "上前奏笛串奴髯，自倚哀筝咏刺谗。\n太傅一闻流涕久，使君于此信非凡。",
        "dynasty": "宋",
        "collection_info": null
    },
    {
        "title": "途次清明",
        "author": "宋祁",
        "content": "漠漠轻花着早桐，客瓯饧粥对禺中。\n遥知阙下颁新火，百炬青烟出汉宫。",
        "dynasty": "宋",
        "collection_info": null
    },
    {
        "title": "三月晦日送春",
        "author": "宋祁",
        "content": "倏忽韶光第九旬，无花何处觅残春。\n长绳万尺非难具，谁与天边绊日轮。",
        "dynasty": "宋",
        "collection_info": null
    },
    {
        "title": "朱云传",
        "author": "宋祁",
        "content": "朱游英气凛生风，濒死危言悟帝聪。\n殿槛不修旌直谏，安昌依旧汉三公。",
        "dynasty": "宋",
        "collection_info": null
    },
    {
        "title": "七夕",
        "author": "宋祁",
        "content": "乌鹊桥头羽盖移，秋风长有隔年期。\n七襄终日难成报，不是星娥织作迟。",
        "dynasty": "宋",
        "collection_info": null
    },
    {
        "title": "庠局观书偶呈同舍",
        "author": "宋祁",
        "content": "蠹简时披落暗尘，昼窗风冷冰蟾津。\n不须长叹夫差事，恐有邻房儳和人。",
        "dynasty": "宋",
        "collection_info": null
    },
    {
        "title": "和人禁中作",
        "author": "宋祁",
        "content": "前殿笼童昼鼓赊，对论兵食近袍纱。\n此时刻意言颇牧，不为云中首级差。",
        "dynasty": "宋",
        "collection_info": null
    },
    {
        "title": "题北郭巨然山水",
        "author": "宋祁",
        "content": "钿点峰头矗太虚，远帆遥岸水平铺。\n不知真到云波上，得似工毫可爱无。",
        "dynasty": "宋",
        "collection_info": null
    },
    {
        "title": "丛祠树木尤岑蔚",
        "author": "宋祁",
        "content": "祠凭怪神树不伐，树得岑阴神託威。\n乡人奠酒女巫醉，祠树不知谁是非。",
        "dynasty": "宋",
        "collection_info": null
    },
    {
        "title": "西壁画松",
        "author": "宋祁",
        "content": "数株森立写皴坚，霜骨鳞肤千万年。\n秦帝从官徒自苦，取封不及大夫贤。",
        "dynasty": "宋",
        "collection_info": null
    },
    {
        "title": "对菊有感",
        "author": "宋祁",
        "content": "吹菊佳辰念物华，颜生不饭重咨嗟。\n故园旧种犹存否，露损风摇着几花。",
        "dynasty": "宋",
        "collection_info": null
    },
    {
        "title": "淮山",
        "author": "宋祁",
        "content": "不见当年丛桂枝，空山崄崒但霞霏。\n眼看春草萋萋徧，身是王孙未得归。",
        "dynasty": "宋",
        "collection_info": null
    },
    {
        "title": "答道卿舍人桐竹之嘲",
        "author": "宋祁",
        "content": "桐竹连云阿阁西，修茎浓叶蔽璇题。\n本来鸾鸑排翔地，正恐羁禽不借栖。",
        "dynasty": "宋",
        "collection_info": null
    },
    {
        "title": "竹",
        "author": "宋祁",
        "content": "除地墙阴植翠筠，纤茎润叶与时新。\n頼逢醉日终无损，正似得全于酒人。",
        "dynasty": "宋",
        "collection_info": null
    },
    {
        "title": "拟西出阳关无故人",
        "author": "宋祁",
        "content": "雨中柳色醉中迷，上马弯弓散马蹄。\n阳关门外故人远，独有残阳相伴西。",
        "dynasty": "宋",
        "collection_info": null
    },
    {
        "title": "人日",
        "author": "宋祁",
        "content": "綵胜香羹乐上春，我怀前事怅佳辰。\n瞿昙尚笑浮生假，况镂黄金假作人。",
        "dynasty": "宋",
        "collection_info": null
    },
    {
        "title": "早秋二绝  其一",
        "author": "宋祁",
        "content": "斜规脉脉霞底去，早凉萧萧林际归。\n年华摇落适谁怨，伯劳燕子东西飞。",
        "dynasty": "宋",
        "collection_info": null
    },
    {
        "title": "早秋二绝  其二",
        "author": "宋祁",
        "content": "离骚何苦怨鶗鴂，鶗鴂本因摇落鸣。\n寒蝉惊鹤亦无谓，要是愁人闻自惊。",
        "dynasty": "宋",
        "collection_info": null
    },
    {
        "title": "惊乌",
        "author": "宋祁",
        "content": "远梦回时路已迷，三更霜月倚楼西。\n惊乌有底无穷恨，取向琴中作夜啼。",
        "dynasty": "宋",
        "collection_info": null
    },
    {
        "title": "柏树  其一",
        "author": "宋祁",
        "content": "昔託孤根百仞溪，何年移植对芳蹊。\n云岩烈麝相思久，怅望清香未满脐。",
        "dynasty": "宋",
        "collection_info": null
    },
    {
        "title": "柏树  其二",
        "author": "宋祁",
        "content": "翠柏童然杂蘤间，簿书余暇独来看。\n不须更共春葩竞，留取青青待岁寒。",
        "dynasty": "宋",
        "collection_info": null
    },
    {
        "title": "木芙蓉",
        "author": "宋祁",
        "content": "寒圃萧萧雨气收，敛房障叶似凝愁。\n情知边地霜风恶，不肯将花剩占秋。",
        "dynasty": "宋",
        "collection_info": null
    },
    {
        "title": "晚春",
        "author": "宋祁",
        "content": "露花裛裛开还徧，风絮飞飞去不休。\n春解无情春亦老，欲将寥落与谁愁。",
        "dynasty": "宋",
        "collection_info": null
    },
    {
        "title": "房陵旧第",
        "author": "宋祁",
        "content": "谪去房陵席尚温，回看北第已消魂。\n当时贺厦翩翻者，今日张罗不过门。",
        "dynasty": "宋",
        "collection_info": null
    },
    {
        "title": "芦  其一",
        "author": "宋祁",
        "content": "袅娜修茎青玉攒，鳬翁濯罢翠痕干。\n湘君直寄江湖乐，要作风汀雨濑看。",
        "dynasty": "宋",
        "collection_info": null
    },
    {
        "title": "芦  其二",
        "author": "宋祁",
        "content": "我惭散质山中养，君结孤根江上来。\n相对中园两无用，菰芦何处有奇才。",
        "dynasty": "宋",
        "collection_info": null
    },
    {
        "title": "芦  其三",
        "author": "宋祁",
        "content": "溪芦得种庭轩下，翠色虽新野色销。\n要待九秋风雨后，冷梢危叶作萧萧。",
        "dynasty": "宋",
        "collection_info": null
    },
    {
        "title": "过玉莲汤",
        "author": "宋祁",
        "content": "平日宫中赐浴时，玉莲香目涌华漪。\n锦鳬绣雁今安在，汩汩余汤自入池。",
        "dynasty": "宋",
        "collection_info": null
    },
    {
        "title": "出野观农二首  其一",
        "author": "宋祁",
        "content": "杏蕊菖芽正及春，风烟万顷缥陂匀。\n果然庄腹三餐饱，悒悒深耕不顾人。",
        "dynasty": "宋",
        "collection_info": null
    },
    {
        "title": "出野观农二首  其二",
        "author": "宋祁",
        "content": "炊饟中林烟火迟，劝农官吏驻春旗。\n蓬蒿意盛阳膏动，正是陈根可拔时。",
        "dynasty": "宋",
        "collection_info": null
    },
    {
        "title": "过摩诃池二首  其一",
        "author": "宋祁",
        "content": "十顷隋家旧凿池，池平树尽但回堤。\n清尘满道君知否，半是当年浊水泥。",
        "dynasty": "宋",
        "collection_info": null
    },
    {
        "title": "过摩诃池二首  其二",
        "author": "宋祁",
        "content": "池边不见帛阑船，麦陇连云树绕天。\n百岁兴衰已如此，争教东海不为田。",
        "dynasty": "宋",
        "collection_info": null
    },
    {
        "title": "危语",
        "author": "宋祁",
        "content": "奔车下山朽索辔，倒行垂踵临无地。\n棋子十二卵相纍，手探骊珠触龙睡。",
        "dynasty": "宋",
        "collection_info": null
    },
    {
        "title": "乐府",
        "author": "宋祁",
        "content": "花外超超百尺楼，碧帘深下蒜条鈎。\n石城何似卢家好，曲裏分明两莫愁。",
        "dynasty": "宋",
        "collection_info": null
    },
    {
        "title": "次望喜驿始见嘉陵江得予友天章张文裕西使日咏嘉陵江诗刻于馆壁有感别之叹予因戏答二章他日见文裕以为一笑  其一",
        "author": "宋祁",
        "content": "江流东去各西行，江水无情客有情。\n此地怀归心自苦，不应空枉夜滩声。",
        "dynasty": "宋",
        "collection_info": null
    },
    {
        "title": "次望喜驿始见嘉陵江得予友天章张文裕西使日咏嘉陵江诗刻于馆壁有感别之叹予因戏答二章他日见文裕以为一笑  其二",
        "author": "宋祁",
        "content": "东流江水鸭头春，南隔高原背驿尘。\n便使滩声能怨别，此愁不独北归人。",
        "dynasty": "宋",
        "collection_info": null
    },
    {
        "title": "入蜀",
        "author": "宋祁",
        "content": "剑峰重迭抱巴天，从昔奸雄窃慨然。\n白腹黄牛余谶歇，汉家寻用五铢钱。",
        "dynasty": "宋",
        "collection_info": null
    },
    {
        "title": "除夕作",
        "author": "宋祁",
        "content": "四十九年今日到，来欢往戚是欤非。\n床头周易有深意，自此恐须三绝韦。",
        "dynasty": "宋",
        "collection_info": null
    },
    {
        "title": "夜分不寐二首  其一",
        "author": "宋祁",
        "content": "晴缸红花久未落，耿耿秋思饶端倪。\n倾荷破月共天宇，女子墙高乌夜啼。",
        "dynasty": "宋",
        "collection_info": null
    },
    {
        "title": "夜分不寐二首  其二",
        "author": "宋祁",
        "content": "西风已飘上林叶，北斗直挂建章城。\n愁人底事最堪恨，络纬啼时无妇惊。",
        "dynasty": "宋",
        "collection_info": null
    },
    {
        "title": "御爱山",
        "author": "宋祁",
        "content": "翠嶂奔腾一气间，六飞留赏暂怡颜。\n君王草草非真爱，心愧东方检玉山。",
        "dynasty": "宋",
        "collection_info": null
    },
    {
        "title": "咏史",
        "author": "宋祁",
        "content": "一马浮江拥瑞图，青规羣彦掎长裾。\n本缘献替居门下，不为江虾与䱥鱼。",
        "dynasty": "宋",
        "collection_info": null
    },
    {
        "title": "偶记洛下旧游",
        "author": "宋祁",
        "content": "洛阳三月见梨花，遥认清香识钿车。\n今日风光两无頼，莫愁应已嫁卢家。",
        "dynasty": "宋",
        "collection_info": null
    },
    {
        "title": "虚名",
        "author": "宋祁",
        "content": "身外虚名莫妄求，强关事事判悠悠。\n试看云将三年役，止博鸿蒙一掉头。",
        "dynasty": "宋",
        "collection_info": null
    },
    {
        "title": "早春近野",
        "author": "宋祁",
        "content": "紫苞如纽缀榆繁，春意愔愔徧近原。\n霁岭浮烟含缥翠，泮渠新溜变清浑。",
        "dynasty": "宋",
        "collection_info": null
    },
    {
        "title": "题朱四郊墅",
        "author": "宋祁",
        "content": "菌阁平窥倚杵天，绮塍鳞隰逗春泉。\n谁将六国黄金印，拟换东周二顷田。",
        "dynasty": "宋",
        "collection_info": null
    },
    {
        "title": "呈成上人",
        "author": "宋祁",
        "content": "佛国天花两送春，岁阴何意重相亲。\n劳师且置弥天论，凿齿今纔敌半人。",
        "dynasty": "宋",
        "collection_info": null
    },
    {
        "title": "熊上人见过谈理颇未得尽忆王侍郎共加研讨",
        "author": "宋祁",
        "content": "拄杖萧然陋庑开，茗花熬绿浅浮杯。\n清言未到忘言处，正待裴家驿骑来。",
        "dynasty": "宋",
        "collection_info": null
    },
    {
        "title": "读巷伯章",
        "author": "宋祁",
        "content": "孤节区区是爱君，危言未达已危身。\n豺牙虎爪铦于剑，不为诗人食谮人。",
        "dynasty": "宋",
        "collection_info": null
    },
    {
        "title": "野路见棠梨红叶为斜日所照尤可爱",
        "author": "宋祁",
        "content": "叶叶棠梨战野风，满枝哀意为秋红。\n无人解赏如丹意，抛在荒城斜照中。",
        "dynasty": "宋",
        "collection_info": null
    },
    {
        "title": "小荷",
        "author": "宋祁",
        "content": "踏溪分藕养新荷，钿盖斜临瑟瑟波。\n自是天姿不污着，水深泥浊奈君何。",
        "dynasty": "宋",
        "collection_info": null
    },
    {
        "title": "月桂",
        "author": "宋祁",
        "content": "月面铺冰不受尘，缘何老桂託轮囷。\n吴生斫钝西河斧，无奈婆娑又满轮。",
        "dynasty": "宋",
        "collection_info": null
    },
    {
        "title": "晏寝",
        "author": "宋祁",
        "content": "栩栩庄园梦正酣，曙霞分色照东南。\n闭门更费当关报，已是嵇康一不堪。",
        "dynasty": "宋",
        "collection_info": null
    },
    {
        "title": "小池",
        "author": "宋祁",
        "content": "细溜沙渠逗曲池，碧浔余润渍蚌衣。\n风休浪静如圆鑑，时有文禽照影飞。",
        "dynasty": "宋",
        "collection_info": null
    },
    {
        "title": "雪裏寻梅",
        "author": "宋祁",
        "content": "雪裏逢梅近腊时，梅姿雪态两相宜。\n羡君此处留清赏，看徧溪头南北枝。",
        "dynasty": "宋",
        "collection_info": null
    },
    {
        "title": "戏答天休",
        "author": "宋祁",
        "content": "老书堆几宁堪读，酸酒盈樽不用赊。\n料得君非贪九锡，短辕长柄趣还家。",
        "dynasty": "宋",
        "collection_info": null
    },
    {
        "title": "红蓼",
        "author": "宋祁",
        "content": "花穗迎秋结晚红，园林清淡更西风。\n纤条尽日差差影，时落钓璜溪水中。",
        "dynasty": "宋",
        "collection_info": null
    },
    {
        "title": "泛涡水二首  其一",
        "author": "宋祁",
        "content": "川上轻风正满旗，幽寻不惮进舟迟。\n兰桡过后汀烟合，却见惊鸥自下时。",
        "dynasty": "宋",
        "collection_info": null
    },
    {
        "title": "泛涡水二首  其二",
        "author": "宋祁",
        "content": "漠漠新茸上渚蒲，日痕波态共涵虚。\n无人解作江南曲，荷底田田自戏鱼。",
        "dynasty": "宋",
        "collection_info": null
    },
    {
        "title": "除夕",
        "author": "宋祁",
        "content": "一杯芳酒夜分天，万虑劳劳耿不眠。\n明日新春到何处，菱花影裏二毛边。",
        "dynasty": "宋",
        "collection_info": null
    },
    {
        "title": "望仙亭北轩晚思",
        "author": "宋祁",
        "content": "北顾吾庐安在哉，天涯望眼到天回。\n碧云向晚无情合，思杀离人未肯开。",
        "dynasty": "宋",
        "collection_info": null
    },
    {
        "title": "中秋夜不见月二首  其一",
        "author": "宋祁",
        "content": "天上浮云不肯归，凭轩坐惜桂华西。\n一年此夕无穷恨，只是城鸦得稳栖。",
        "dynasty": "宋",
        "collection_info": null
    },
    {
        "title": "中秋夜不见月二首  其二",
        "author": "宋祁",
        "content": "万里重阴晦玉轮，兔孤蟾远託霄垠。\n世间未必皆同恨，亦有居心不凈人。",
        "dynasty": "宋",
        "collection_info": null
    },
    {
        "title": "秋塘败荷",
        "author": "宋祁",
        "content": "去时荷出小如钱，归见荷枯意惘然。\n秋后渐稀霜后少，白头黄叶两相怜。",
        "dynasty": "宋",
        "collection_info": null
    },
    {
        "title": "东亭",
        "author": "宋祁",
        "content": "櫺槛余凉日未斜，海天相合碧无涯。\n樵风不动樯乌静，时见孤云伴落霞。",
        "dynasty": "宋",
        "collection_info": null
    },
    {
        "title": "溪上",
        "author": "宋祁",
        "content": "杖策溪边兴尽归，片云何事逐人飞。\n飘然自是无心物，欲去还来上客衣。",
        "dynasty": "宋",
        "collection_info": null
    },
    {
        "title": "秋园见蝶",
        "author": "宋祁",
        "content": "扑粉曾过宋玉墙，一身生计託流芳。\n不须长结东风怨，秋菊春兰各有香。",
        "dynasty": "宋",
        "collection_info": null
    },
    {
        "title": "濠上",
        "author": "宋祁",
        "content": "惠非蒙叟叟非鱼，濠上全知鱼乐无。\n春水未深鱼易乐，要须真乐是江湖。",
        "dynasty": "宋",
        "collection_info": null
    },
    {
        "title": "对猎",
        "author": "宋祁",
        "content": "黄山横骛晓成围，后骑萧萧万弩随。\n当路豺狼宜一发，不须回首问狐狸。",
        "dynasty": "宋",
        "collection_info": null
    },
    {
        "title": "九日食餻",
        "author": "宋祁",
        "content": "飈馆轻霜拂曙袍，糗飺花饮斗分曹。\n刘郎不敢题餻字，虚负诗家一代豪。",
        "dynasty": "宋",
        "collection_info": null
    },
    {
        "title": "黄葵",
        "author": "宋祁",
        "content": "黄葵贵丽不夭饶，一朵新晴松下高。\n还似迩英临黼座，曈昽晓日照天袍。",
        "dynasty": "宋",
        "collection_info": null
    },
    {
        "title": "山橙花",
        "author": "宋祁",
        "content": "故乡寒食荼䕷发，百合香浓邸舍深。\n漂泊江南春过尽，山橙彷佛慰人心。",
        "dynasty": "宋",
        "collection_info": null
    },
    {
        "title": "九日凭高有感",
        "author": "宋祁",
        "content": "把酒凭高念岁华，此身流滞属天涯。\n故园丛菊无人赏，露压风欺只自花。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其一",
        "author": "宋祁",
        "content": "东郊迎气罢，暖信入严宸。\n暂遣星杓转，令知天下春。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其二",
        "author": "宋祁",
        "content": "瑞福随春到，穰穰正似山。\n君王宽大诏，自此徧人间。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其三",
        "author": "宋祁",
        "content": "縠管灰飞尽，金胥刻漏长。\n欢情与和气，併入万年觞。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其四",
        "author": "宋祁",
        "content": "日华初丽上林天，殿裏春花百种鲜。\n驱出余寒还故腊，收回和气作新年。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其五",
        "author": "宋祁",
        "content": "望春台下春先到，猎猎青旗倚汉宫。\n水自北涯生暖溜，花从东面受和风。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其六",
        "author": "宋祁",
        "content": "苍龙东阙转春旗，綷羽林梢最早知。\n青帝回风还习习，黄人捧日故迟迟。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其七",
        "author": "宋祁",
        "content": "春风长乐地，春仗大明天。\n春酒皆千日，春枝即万年。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其八",
        "author": "宋祁",
        "content": "阳和今日到，景物一时新。\n陛下南山寿，长迎千万春。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其九",
        "author": "宋祁",
        "content": "天上春先徧，世间人未知。\n黄金装柳蕊，红密点花枝。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其一○",
        "author": "宋祁",
        "content": "水暖蛟冰解，灰飞凤管和。\n阳春与皇泽，併付女夷歌。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其一一",
        "author": "宋祁",
        "content": "夭矫苍龙引翠旌，君王暂报出郊迎。\n勾芒一夜催春到，万户千门歌吹声。",
        "dynasty": "宋",
        "collection_info": null
    },
    {
        "title": "春帖子词 皇帝阁十二首 其一二",
        "author": "宋祁",
        "content": "宜春苑裏报春回，宝胜缯花百种催。\n瑞羽关关迁木早，神鱼泼泼上冰来。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其一",
        "author": "宋祁",
        "content": "青郊迎淑气，华阙报芳辰。\n瑞木梢梢变，珍禽咔咔新。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其二",
        "author": "宋祁",
        "content": "春前已岁换，岁后始春来。\n綵燕随宜帖，缯花斗巧开。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其三",
        "author": "宋祁",
        "content": "晓天春气凈融融，飞入天关第九重。\n灵沼水生初报雁，蓬莱云暖即从龙。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其四",
        "author": "宋祁",
        "content": "宫裏春花纔灼灼，殿前春仗已峨峨。\n东风尽解天池冻，不及君王庆泽多。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其五",
        "author": "宋祁",
        "content": "谁道春从何处来，只从金阙徧瑶台。\n苍龙便入时巡仗，玉液还飞行庆杯。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其六",
        "author": "宋祁",
        "content": "嘉佑随年至，皇恩共气和。\n水痕冰处动，烟思柳前多。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其七",
        "author": "宋祁",
        "content": "晓佩摇苍玉，晨旗亚翠斿。\n新年好春色，今日满皇州。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其八",
        "author": "宋祁",
        "content": "暖碧浮天面，迟红上日华。\n宝幡双帖燕，綵树对缠花。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其九",
        "author": "宋祁",
        "content": "迎春宝胜插钗梁，拂钿裁金斗巧妆。\n上作君王万年字，要知长奉白云觞。",
        "dynasty": "宋",
        "collection_info": null
    },
    {
        "title": "春帖子词 皇后阁十首 其一○",
        "author": "宋祁",
        "content": "双阙鲜云抱日光，朝来春意已昌昌。\n先从太液催波绿，后到灵和报柳黄。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其一",
        "author": "宋祁",
        "content": "雪罢云初暖，天和日便迟。\n玉楼新燕子，禖下记来时。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其二",
        "author": "宋祁",
        "content": "春从何处生，先觉满瑶京。\n冰解鱼鳞散，云飞鹤态成。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其三",
        "author": "宋祁",
        "content": "春天丽春旭，春酒献春杯。\n树待珊瑚斗，花须羯鼓催。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其四",
        "author": "宋祁",
        "content": "银阙崔嵬对未央，春来始觉好年光。\n风生禁苑无穷丽，日向仙壶一倍长。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其五",
        "author": "宋祁",
        "content": "东郊移仗晓迎春，已觉轻寒不着人。\n天瑞穰穰君泽美，併教和气助佳辰。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其六",
        "author": "宋祁",
        "content": "春阙风光丽，春城歌吹喧。\n琼苏献春酒，金薄镂春旛。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其七",
        "author": "宋祁",
        "content": "瑞历岁惟新，物华春可爱。\n雪尽林弄姿，冰销水生态。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其八",
        "author": "宋祁",
        "content": "新年十日逢春日，紫禁千觞献寿觞。\n寰海欢心共萌达，皇家庆祚与天长。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其九",
        "author": "宋祁",
        "content": "日照觚棱万户春，细风轻雾淡嘉辰。\n一番宫柳黄烟重，百种盘蔬紫甲新。",
        "dynasty": "宋",
        "collection_info": null
    },
    {
        "title": "春帖子词 夫人阁十首 其一○",
        "author": "宋祁",
        "content": "玉管轻罗和气动，土牛青帻报祠归。\n仙盘取露朝和药，舞殿裁云暝作衣。",
        "dynasty": "宋",
        "collection_info": null
    },
    {
        "title": "余在北门时每立春必前索宫中春词十余解今逢兹日块坐州阁追怀旧题续作六章  其一",
        "author": "宋祁",
        "content": "漠漠春从天际来，春旗已在望春台。\n寒销岭上容梅落，暖拂江南放雁回。",
        "dynasty": "宋",
        "collection_info": null
    },
    {
        "title": "余在北门时每立春必前索宫中春词十余解今逢兹日块坐州阁追怀旧题续作六章  其二",
        "author": "宋祁",
        "content": "清晓东郊转翠舆，苍龙驱暖入储胥。\n便回天上阳和气，散作人间宽大书。",
        "dynasty": "宋",
        "collection_info": null
    },
    {
        "title": "余在北门时每立春必前索宫中春词十余解今逢兹日块坐州阁追怀旧题续作六章  其三",
        "author": "宋祁",
        "content": "星杓夜压禁城东，葭縠晨飞玉管中。\n扑扑烟花千户暖，嘈嘈歌吹九门风。",
        "dynasty": "宋",
        "collection_info": null
    },
    {
        "title": "余在北门时每立春必前索宫中春词十余解今逢兹日块坐州阁追怀旧题续作六章  其四",
        "author": "宋祁",
        "content": "汉宫节物重年华，宝胜迎春绰绰斜。\n不待东风吹煦力，剪刀催出上林花。",
        "dynasty": "宋",
        "collection_info": null
    },
    {
        "title": "余在北门时每立春必前索宫中春词十余解今逢兹日块坐州阁追怀旧题续作六章  其五",
        "author": "宋祁",
        "content": "故岁犹长新岁晚，东君破腊便回春。\n花枝稍稍暗红上，已觉轻寒不着人。",
        "dynasty": "宋",
        "collection_info": null
    },
    {
        "title": "余在北门时每立春必前索宫中春词十余解今逢兹日块坐州阁追怀旧题续作六章  其六",
        "author": "宋祁",
        "content": "楼角红阳上翠旗，钗头新燕一双飞。\n天将美景催行乐，剪尽春云作舞衣。",
        "dynasty": "宋",
        "collection_info": null
    },
    {
        "title": "千叶牡丹",
        "author": "宋祁",
        "content": "濯水锦窠艳，颓云仙髻繁。\n全欹碧槲叶，独占紫球栏。\n谁谓萼华极，芳心多隠桓。",
        "dynasty": "宋",
        "collection_info": null
    },
    {
        "title": "酴醿",
        "author": "宋祁",
        "content": "来自蚕丛国，香传弱水神。\n析酲疑破鼻，併艳欲留春。\n勿以媚兰味，误霑韩寿巾。",
        "dynasty": "宋",
        "collection_info": null
    },
    {
        "title": "木兰",
        "author": "宋祁",
        "content": "吴王宫裏树，春晚紫房开。\n秀比华夷重，香蒙菌桂猜。\n无轻众芳喻，曾照女郎来。",
        "dynasty": "宋",
        "collection_info": null
    },
    {
        "title": "荼蕊花",
        "author": "宋祁",
        "content": "媚丛无奈密，柔蔓不胜长。\n非邻粉自白，似侠骨中香。\n不分樱桃艳，名先播乐章。",
        "dynasty": "宋",
        "collection_info": null
    },
    {
        "title": "祗役道中二首  其一",
        "author": "宋祁",
        "content": "濩落无容物，嵚碕可笑人。\n唯当荷农笠，不称荐华绅。\n宦味真缰锁，生涯累水薪。\n穷途计安出，祗是有沾巾。",
        "dynasty": "宋",
        "collection_info": null
    },
    {
        "title": "祗役道中二首  其二",
        "author": "宋祁",
        "content": "絮乱东风急，花飞杂树稠。\n离家王粲恨，赠妇彦先愁。\n樵浦连樯度，旗亭数盖留。\n痴人了官事，归钓误楂头。",
        "dynasty": "宋",
        "collection_info": null
    },
    {
        "title": "题僧惠昇壁",
        "author": "宋祁",
        "content": "何年飞虎锡，此地锁鹰房。\n水入禅心定，花飘供裓香。\n高谈犀饰麈，清啜茗成枪。\n千骑尝留此，笼纱照屋梁。",
        "dynasty": "宋",
        "collection_info": null
    },
    {
        "title": "溪亭",
        "author": "宋祁",
        "content": "规日平空晚，澄波极望鲜。\n帘飞古陶瓦，梁负会稽椽。\n战绿低寒杜，漂红泊晚莲。\n黄昏无限意，江月对娟娟。",
        "dynasty": "宋",
        "collection_info": null
    },
    {
        "title": "同年谭综掾江陵",
        "author": "宋祁",
        "content": "乡树湘云外，行辕楚塞东。\n不辞淹拔萃，聊欲辨无同。\n暝紫生寒岫，疏丹点暮枫。\n登楼有归讯，为附北归鸿。",
        "dynasty": "宋",
        "collection_info": null
    },
    {
        "title": "黄泌昆仲归江西",
        "author": "宋祁",
        "content": "爨樵殚楚桂，裘掖厌京尘。\n别路双黄鹄，还家两玉人。\n书园飘竹粉，乡树老梨津。\n电韵盈归褚，中州赏有真。",
        "dynasty": "宋",
        "collection_info": null
    },
    {
        "title": "家居",
        "author": "宋祁",
        "content": "赁庑接中林，迷途感慨深。\n穷年不材木，提月退飞禽。\n官宇昏投版，私囊利挫针。\n病呻无用怪，不是显时吟。",
        "dynasty": "宋",
        "collection_info": null
    },
    {
        "title": "晴云",
        "author": "宋祁",
        "content": "春空无际碧，云意静悠悠。\n尽日随风驭，迎昏抱月钩。\n正宜衔迥陇，强欲蔽层楼。\n宋野何须问，鸿蒙正掉头。",
        "dynasty": "宋",
        "collection_info": null
    },
    {
        "title": "道中见问津者",
        "author": "宋祁",
        "content": "欲问迷津意，都缘别径多。\n亡羊曾自此，老马欲如何。\n旁午晨车迈，间关夕盖过。\n不须贪远客，危恨寄风波。",
        "dynasty": "宋",
        "collection_info": null
    },
    {
        "title": "抒叹",
        "author": "宋祁",
        "content": "寒日不我驻，岁阴生事微。\n孤怀百感萃，双鬓二毛稀。\n樵突沉残桂，尘编拥故帏。\n况无安邑累，身託故山薇。",
        "dynasty": "宋",
        "collection_info": null
    },
    {
        "title": "和王君贶禁中寓直",
        "author": "宋祁",
        "content": "长乐疏钟断，昆池夕照收。\n晚风生似雨，仙雾爽如秋。\n钧曲来深殿，宫花出御沟。\n云天正如画，璧月在西楼。",
        "dynasty": "宋",
        "collection_info": null
    },
    {
        "title": "李国博斋中小山作",
        "author": "宋祁",
        "content": "观阁幽期胜，窗扉列岫连。\n千岩状稽岭，一石记平泉。\n迥□仙湖境，低围醉幕天。\n休论真假意，同是到忘筌。",
        "dynasty": "宋",
        "collection_info": null
    },
    {
        "title": "晚归僦庑",
        "author": "宋祁",
        "content": "驱车广陌阴，极望散烦襟。\n霞破天逾凈，烟生树始深。\n掺喧侵暝鼓，练急向寒砧。\n却入颜生巷，穷栖似故林。",
        "dynasty": "宋",
        "collection_info": null
    },
    {
        "title": "晚秋客庑",
        "author": "宋祁",
        "content": "凉叶日幡幡，西风振旅魂。\n客来聊解榻，童小未应门。\n蝉噪专林响，蜗移乱壁痕。\n缺然禽鹿性，持底报君恩。",
        "dynasty": "宋",
        "collection_info": null
    },
    {
        "title": "伤和靖林先生君復二首  其一",
        "author": "宋祁",
        "content": "清濑严生国，良田仲子居。\n姬姜生不娶，封禅死无书。\n竈冷丹何去，厨封画已虚。\n诏函加美谥，不及裹轮车。",
        "dynasty": "宋",
        "collection_info": null
    },
    {
        "title": "伤和靖林先生君復二首  其二",
        "author": "宋祁",
        "content": "笔精传禊帖，句赏俪汀苹。\n道胜吾忘我，贤嗟岁在辰。\n风愁青桂暝，露泣紫芝春。\n一束生刍赠，门无杂弔宾。",
        "dynasty": "宋",
        "collection_info": null
    },
    {
        "title": "春夕",
        "author": "宋祁",
        "content": "捲幔星河近，严城钟漏迟。\n飞虫集暗牖，栖鹊忌明枝。\n弱柳兼风困，高花战露危。\n回肠正无頼，仍此卧遥帷。",
        "dynasty": "宋",
        "collection_info": null
    },
    {
        "title": "送丁殿直郴阳监军",
        "author": "宋祁",
        "content": "渠浪撼残星，飘然扬彩舲。\n怀人送归客，短候续长亭。\n望寺□垂组，还书待杀青。\n无妨军垒隙，壶柘侑宾醽。",
        "dynasty": "宋",
        "collection_info": null
    },
    {
        "title": "西斋冬夕",
        "author": "宋祁",
        "content": "西海共摇落，居然雕岁深。\n林疏纵风怒，天惨趣云阴。\n冰沼留寒鹜，灯檐射宿禽。\n怀人感衰鬓，自此不胜簪。",
        "dynasty": "宋",
        "collection_info": null
    },
    {
        "title": "崔氏逍遥堂",
        "author": "宋祁",
        "content": "戚里封侯旧，家园缔宇初。\n据梧人化蝶，坐石客焚鱼。\n砌草交垂带，窗筠就刻书。\n欲知真趣盛，长者数回车。",
        "dynasty": "宋",
        "collection_info": null
    },
    {
        "title": "寒夜与伯氏晏坐",
        "author": "宋祁",
        "content": "对拥圆炉坐，萧然念变衰。\n树鸣余叶乱，灯战暗花危。\n罇酒伯仲雅，园荆兄弟枝。\n陶陶且相乐，低月半遥帷。",
        "dynasty": "宋",
        "collection_info": null
    },
    {
        "title": "侨屋睹燕葺旧巢因赠",
        "author": "宋祁",
        "content": "穷檐双越燕，一再共年华。\n巢户差眠尾，泥痕燥哺花。\n惜无文杏庇，犹免翠帘遮。\n所頼同鸡德，新丰遂识家。",
        "dynasty": "宋",
        "collection_info": null
    },
    {
        "title": "杨太尉后园假山",
        "author": "宋祁",
        "content": "韬戟严中府，磓星写翠岑。\n岚分一轩翠，云护半庭阴。\n谷响迎壶柘，岩光射庑金。\n时平非聚米，缓带恣幽寻。",
        "dynasty": "宋",
        "collection_info": null
    },
    {
        "title": "送四舅朱掾赴英州",
        "author": "宋祁",
        "content": "拗柳亭皋晚，攀梅岭路长。\n北辞鳷鹊月，南冒鹧鸪霜。\n越蠹催征候，珍鲑奉庆觞。\n片言民讼息，归计竚林光。",
        "dynasty": "宋",
        "collection_info": null
    },
    {
        "title": "送徐秀才",
        "author": "宋祁",
        "content": "风鶂摧高羽，云鵾惨别弦。\n倦随东郭履，归养豫樟年。\n客信凭梅陇，乡歈伴月舷。\n君谋适不用，虚赠绕朝鞭。",
        "dynasty": "宋",
        "collection_info": null
    },
    {
        "title": "送万池秀才",
        "author": "宋祁",
        "content": "有客柅征轮，羁怀慰蓼辛。\n来乘访戴雪，归趁浴沂春。\n酒所留飞盖，谈余换爨薪。\n异时更月品，知冠汝南人。",
        "dynasty": "宋",
        "collection_info": null
    },
    {
        "title": "侨庑",
        "author": "宋祁",
        "content": "瞿昙少病否，司寇正归欤。\n不凿墙坯遁，犹烦里旅居。\n饭舂霜棱粟，羹糁雪畦蔬。\n愿受为氓籍，閒披种树书。",
        "dynasty": "宋",
        "collection_info": null
    },
    {
        "title": "雪夕",
        "author": "宋祁",
        "content": "恩华绵帝宇，花出瑞王年。\n阴魄交光地，风霙杂下天。\n盐波熬巨浸，缟顷界中田。\n有客方愁卧，先时履欲穿。",
        "dynasty": "宋",
        "collection_info": null
    },
    {
        "title": "林鸦",
        "author": "宋祁",
        "content": "林鸦泊泊飞，剩欲送斜规。\n城头八九子，月中三帀枝。\n嚮晨常自警，邻暝不应移。\n王孙无巧弹，此夜正羁雌。",
        "dynasty": "宋",
        "collection_info": null
    },
    {
        "title": "春晚写望",
        "author": "宋祁",
        "content": "不觉春芳晏，翻成客望劳。\n草平天一色，风暖燕双高。\n击轊争轻幰，书旗衒缥醪。\n随宜歌白纻，都士半云袍。",
        "dynasty": "宋",
        "collection_info": null
    },
    {
        "title": "偶作二首  其一",
        "author": "宋祁",
        "content": "去国日云久，寥寥双鬓衰。\n长安举头近，漳浦窜身危。\n沫竢穷鳃喣，春非坠叶知。\n一廛先亩在，扶耒有归期。",
        "dynasty": "宋",
        "collection_info": null
    },
    {
        "title": "偶作二首  其二",
        "author": "宋祁",
        "content": "衰翁好藏密，移病此侨居。\n白眼慵迎客，青泥倦幞书。\n风侵残昼网，烟锁蔽春樗。\n惟有伊蒲士，相从乐饭蔬。",
        "dynasty": "宋",
        "collection_info": null
    },
    {
        "title": "题阮步兵祠二首  其一",
        "author": "宋祁",
        "content": "济世非无策，迷邦讵可求。\n昏酣酒垆卧，萧散竹林游。\n俗眼嗟人废，穷途逐涕流。\n何公真礼法，宁免疾如雠。",
        "dynasty": "宋",
        "collection_info": null
    },
    {
        "title": "题阮步兵祠二首  其二",
        "author": "宋祁",
        "content": "幽怀八十首，鬰鬰寄蓬池。\n屋壁留南巷，乡人奉种祠。\n乘馿非宦巧，逃蝨厌流卑。\n三沃椒浆酹，谁论饮过差。",
        "dynasty": "宋",
        "collection_info": null
    },
    {
        "title": "家居",
        "author": "宋祁",
        "content": "鬰鬰行何适，肩肩体寖臞。\n安人非善宦，宁子是真愚。\n北化随江枳，东游谢海桴。\n何须命私驾，危涕避穷途。",
        "dynasty": "宋",
        "collection_info": null
    },
    {
        "title": "寒夜",
        "author": "宋祁",
        "content": "孤客伤时晏，遥帷对夜分。\n虚轮抱初月，侧阵捲归云。\n霜蕙披寒颖，陂鳬叫暝羣。\n村砧与营杵，不寐最先闻。",
        "dynasty": "宋",
        "collection_info": null
    },
    {
        "title": "过朱亥墓",
        "author": "宋祁",
        "content": "屠门遗旧隠，锤袖凛余风。\n兵下邯郸壁，躯捐嚄唶公。\n种祠羣望亚，樵禁九原中。\n异世同樗墓，东西夹汉宫。",
        "dynasty": "宋",
        "collection_info": null
    },
    {
        "title": "蓬池写望",
        "author": "宋祁",
        "content": "旷望蓬池上，池平失素波。\n鸱鸢貌閒暇，樗栎意婆娑。\n雾日垂金彗，烟峰晦钿螺。\n回瞻百常阙，非为五噫歌。",
        "dynasty": "宋",
        "collection_info": null
    },
    {
        "title": "野望",
        "author": "宋祁",
        "content": "皋壤一摇落，年华此向阑。\n雪云从北暝，霜日带西寒。\n浆酒喧神鼓，风毛送猎鞍。\n去邦犹未远，差认汉宫盘。",
        "dynasty": "宋",
        "collection_info": null
    },
    {
        "title": "结课",
        "author": "宋祁",
        "content": "结课天官启，悲秋骑省孙。\n峥嵘遒岁籥，骯脏别都门。\n饯盖纷寒野，征樯拂晓暾。\n县斋丰醉秫，无厌数持樽。",
        "dynasty": "宋",
        "collection_info": null
    },
    {
        "title": "早发",
        "author": "宋祁",
        "content": "征客怀周道，飘然望日畿。\n天开阊阖近，星隠建章微。\n王囿刍荛往，駉原騋牝归。\n讵能同野鸟，朝夕向台飞。",
        "dynasty": "宋",
        "collection_info": null
    },
    {
        "title": "有感",
        "author": "宋祁",
        "content": "力守高皇约，祈还司隶章。\n翻身去殿槛，忍死出缣囊。\n豕突埋轮路，豺骄择肉场。\n霜毫墨犹湿，迢递窜遐方。",
        "dynasty": "宋",
        "collection_info": null
    },
    {
        "title": "庄懿皇太后哀挽应制二首  其一",
        "author": "宋祁",
        "content": "国启重雍祚，天推太极尊。\n夏祠今化石，尧母旧题门。\n不待寒泉养，空流渭水恩。\n烝哉王者孝，别庙奉姜嫄。",
        "dynasty": "宋",
        "collection_info": null
    },
    {
        "title": "庄懿皇太后哀挽应制二首  其二",
        "author": "宋祁",
        "content": "遗馔行将彻，哀笳咽不前。\n风惊长乐树，月苦鲋隅天。\n恤典袆章备，神涂騩驾联。\n故奁脂泽具，留待上陵年。",
        "dynasty": "宋",
        "collection_info": null
    },
    {
        "title": "偶成",
        "author": "宋祁",
        "content": "不用真如鼠，胡瞻亦有鹑。\n田园未归客，天地一畸人。\n京邑风霜苦，江乡薇蕨春。\n可能迷鬼笑，长送左朱轮。",
        "dynasty": "宋",
        "collection_info": null
    },
    {
        "title": "送鱼太傅通判汉州",
        "author": "宋祁",
        "content": "绵野喜相依，长亭亟解携。\n寒销云栈北，春徧锦城西。\n邛醤传芳蒟，岩祠颂缥鸡。\n时平通守贵，千骑斗鄣泥。",
        "dynasty": "宋",
        "collection_info": null
    },
    {
        "title": "偶作",
        "author": "宋祁",
        "content": "人远言都废，身閒道转迂。\n是非纔一马，多少但双鳬。\n学稼惭农老，还山笑客逋。\n嘶蝉何所谓，相伴据庭梧。",
        "dynasty": "宋",
        "collection_info": null
    },
    {
        "title": "马比部赴两浙提刑",
        "author": "宋祁",
        "content": "两汉为郎选，南方奉使材。\n书随星火落，帆拂斗牛开。\n月破涛收鹭，天低雨暗梅。\n却缘持节重，无客对衔杯。",
        "dynasty": "宋",
        "collection_info": null
    },
    {
        "title": "郑天休舍人言中丞晏尚书西园见忆",
        "author": "宋祁",
        "content": "闻道青云友，曾过广武庐。\n中园玩萧寂，嘉树日扶疏。\n坞静蝉鸣急，花翻鸟集余。\n赋成谁见忆，唯是沈尚书。",
        "dynasty": "宋",
        "collection_info": null
    },
    {
        "title": "当直偶题所见",
        "author": "宋祁",
        "content": "凛序闲缇籥，轻寒着黼帷。\n仙盘迎日早，温树得霜迟。\n风触趋朝佩，霞缠放仗旗。\n殿廊聊暴背，谁讶子云衰。",
        "dynasty": "宋",
        "collection_info": null
    },
    {
        "title": "出城写望",
        "author": "宋祁",
        "content": "驱车南陌道，物色喜春还。\n水暖初成浦，云晴不抱山。\n原姿平澶漫，禽咔巧间关。\n此适非谋野，祠官只在闲。",
        "dynasty": "宋",
        "collection_info": null
    },
    {
        "title": "元会诗五首  其一",
        "author": "宋祁",
        "content": "享运乐斯逢，多仪粲云展。\n杂袭置萝图，禺卬瞻邃冕。\n沿磩履行进，分墀佩声转。\n夤极自成恭，欢余还作抃。",
        "dynasty": "宋",
        "collection_info": null
    },
    {
        "title": "元会诗五首  其二",
        "author": "宋祁",
        "content": "惟新兹首祚，倾祝乃祈年。\n光华无辍旦，先后不违天。\n贺牍纷陈几，祥图霭奏篇。\n南金照庑丽，涂玉截肪鲜。",
        "dynasty": "宋",
        "collection_info": null
    },
    {
        "title": "元会诗五首  其三",
        "author": "宋祁",
        "content": "穆穆集华蕤，煌煌开燕席。\n寿荐万年觞，音谐四厢石。\n右秉矗文羽，左轩扬武戚。\n再饭人属厌，三行酒温克。",
        "dynasty": "宋",
        "collection_info": null
    },
    {
        "title": "元会诗五首  其四",
        "author": "宋祁",
        "content": "阳秋履端月，象魏布和辰。\n解辫穹庐使，吹笙萍野宾。\n帝晖仍接昼，皇泽共成春。\n盛礼年年睹，祥祺日日新。",
        "dynasty": "宋",
        "collection_info": null
    },
    {
        "title": "元会诗五首  其五",
        "author": "宋祁",
        "content": "自昔君无劳，有言朝不夕。\n遥闻索扇上，已见归舆饬。\n千门诏解严，万官均咏德。\n愧以斐然章，无裨从臣职。",
        "dynasty": "宋",
        "collection_info": null
    },
    {
        "title": "和宫师陈相公",
        "author": "宋祁",
        "content": "公辞四辅贵，纔营三亩园。\n此地山林乐，当年廊庙尊。\n庭蘤有新复，郊禽无近翻。\n孰喻治穷僻，乃符萧相言。",
        "dynasty": "宋",
        "collection_info": null
    },
    {
        "title": "送福州通判陈铸",
        "author": "宋祁",
        "content": "州阁纡新绶，乡枌历故廛。\n先驱长卿贵，随子大家贤。\n桂蠹闽君贡，刀耕越俗田。\n春邮有归信，正待早梅传。",
        "dynasty": "宋",
        "collection_info": null
    },
    {
        "title": "和晏太尉晚夏",
        "author": "宋祁",
        "content": "炎威不可度，永昼坐南轩。\n蚁过閒占雨，蝇来自厌樊。\n林披众果熟，池静数荷翻。\n早晚鞲鹰习，乘秋击迥原。",
        "dynasty": "宋",
        "collection_info": null
    },
    {
        "title": "比日",
        "author": "宋祁",
        "content": "比日投簪隠，盂峰列舍椽。\n值岩因作牖，仍磵即疏泉。\n斧烂仙棋路，花飞佛雨天。\n谏帷他夜梦，犹在翠微巅。",
        "dynasty": "宋",
        "collection_info": null
    },
    {
        "title": "和晏太尉早夏",
        "author": "宋祁",
        "content": "寂寥春蘤尽，岑蔚夏阴稠。\n舌反禽稀弄，头昂麦併秋。\n直宜处台榭，稍欲厌巾㡚。\n可待蒲葵直，思从谢傅游。",
        "dynasty": "宋",
        "collection_info": null
    },
    {
        "title": "淮祠谢雨",
        "author": "宋祁",
        "content": "雨罢天披雾，杓回夜向晨。\n烟芜出郊路，灯火侍祠人。\n破月斜衔桂，倾河淡扫银。\n三时此修报，惭负驾崧轮。",
        "dynasty": "宋",
        "collection_info": null
    },
    {
        "title": "读史",
        "author": "宋祁",
        "content": "昔事堪追咎，斯人亦寡谋。\n臧仓君侧毁，赵孟死前偷。\n直笔空料理，忠臣遂隠忧。\n只应贻后世，三叹废缇油。",
        "dynasty": "宋",
        "collection_info": null
    },
    {
        "title": "咏怀二首  其一",
        "author": "宋祁",
        "content": "荣愿日云暮，安论轻且肥。\n嵇慵元抱病，蘧晚况知非。\n饵落愁鱼齅，巢成羡鸟归。\n吾生江海志，终不与心违。",
        "dynasty": "宋",
        "collection_info": null
    },
    {
        "title": "咏怀二首  其二",
        "author": "宋祁",
        "content": "尽信书奚信，难言命敢言。\n竟谁成简册，无客问干坤。\n值狩麟犹泣，遭君鹤乃轩。\n滔滔千古事，惟有付芳樽。",
        "dynasty": "宋",
        "collection_info": null
    },
    {
        "title": "西园",
        "author": "宋祁",
        "content": "日涉中园路，昌昌春意深。\n鸟新无罢啭，云暖不常阴。\n秀色平连野，芳姿细着林。\n欢言挈斋酒，值兴即徐斟。",
        "dynasty": "宋",
        "collection_info": null
    },
    {
        "title": "西园三月十一日",
        "author": "宋祁",
        "content": "春园来继日，迭叶暗东西。\n荫树都成幄，寻花旋作蹊。\n沼鱼衔尾戏，林鸟合声啼。\n宁暇并州问，山公醉自迷。",
        "dynasty": "宋",
        "collection_info": null
    },
    {
        "title": "小酌感春邀坐客并赋",
        "author": "宋祁",
        "content": "林下復池边，其如春暮天。\n花仍无数落，柳亦第三眠。\n强饮非能剧，狂歌不取妍。\n流芳何与事，只是自怊然。",
        "dynasty": "宋",
        "collection_info": null
    },
    {
        "title": "去州三宿八公山宛然在望",
        "author": "宋祁",
        "content": "山长如不去，三宿趁行舟。\n未必缘人意，祗能搅客愁。\n倦程方浩荡，回首更夷犹。\n独有相思恨，因之东北流。",
        "dynasty": "宋",
        "collection_info": null
    },
    {
        "title": "道中二首  其一",
        "author": "宋祁",
        "content": "故岁南趋寿，今兹北向陈。\n淹留桂枝客，还入玉关人。\n鬓髮都成葆，缨瓖幸濯尘。\n心知来往数，不敢问迷津。",
        "dynasty": "宋",
        "collection_info": null
    },
    {
        "title": "道中二首  其二",
        "author": "宋祁",
        "content": "檥船清颍岸，岸豁见高原。\n桑柘寒烟路，牛羊落日村。\n扣舷鱼艇集，争食渚鳬喧。\n去去风波事，逢人未易言。",
        "dynasty": "宋",
        "collection_info": null
    },
    {
        "title": "按务东桥驻望",
        "author": "宋祁",
        "content": "岸峻双旌驻，桥横一水长。\n冻舟真欲住，低雁正成行。\n发发天含籁，棱棱野雨霜。\n停骖重回首，直北是吾乡。",
        "dynasty": "宋",
        "collection_info": null
    },
    {
        "title": "晚秋集晏太尉西园  其一",
        "author": "宋祁",
        "content": "邂逅翘材客，乘秋共涉园。\n浅葩欢所媚，寒日醉中暄。\n目远鸿堪送，林深鹊自翻。\n长年无所嗜，惟有不空罇。",
        "dynasty": "宋",
        "collection_info": null
    },
    {
        "title": "晚秋集晏太尉西园  其二",
        "author": "宋祁",
        "content": "造适衔杯醑，情来念物华。\n乔柯寒自籁，荒菊晚犹花。\n滚滚飘谈麈，焞焞下日车。\n归驺侵暝鼓，无復避堤沙。",
        "dynasty": "宋",
        "collection_info": null
    },
    {
        "title": "官舍二首  其一",
        "author": "宋祁",
        "content": "南荣坐炙野人暄，官谤心知鹤有轩。\n画餠窃名真不食，衔枚邀宠更无言。\n嵇斋书簏吹尘度，蒋径宾綦晕藓班。\n事国爱君精未已，此生疏蹻负邱园。",
        "dynasty": "宋",
        "collection_info": null
    },
    {
        "title": "官舍二首  其二",
        "author": "宋祁",
        "content": "病骨支离釜粟丰，卧看暾采照墙东。\n不材天与山中养，饱食人嗤柱下工。\n大府翩翩惭奏记，闲斋咄咄厌书空。\n翛然慵态知难画，手按鸣弦目送鸿。",
        "dynasty": "宋",
        "collection_info": null
    },
    {
        "title": "树柳",
        "author": "宋祁",
        "content": "为爱当年濯濯姿，动春摇雾不胜垂。\n条供越绝千丝网，叶斗章台半额眉。\n肯共桑榆悲日晚，宁同枳橘过江移。\n待君合抱相看岁，定是金城洒涕时。",
        "dynasty": "宋",
        "collection_info": null
    },
    {
        "title": "俊上人游山",
        "author": "宋祁",
        "content": "股锡飘然指上方，翠微岩腹掩膺房。\n江山极睇才多助，竿木投机戏有场。\n麝墨洗余池溜变，玉瓷清极茗华香。\n秋风莫负重来约，凈社霜莲徧碧塘。",
        "dynasty": "宋",
        "collection_info": null
    },
    {
        "title": "兵部学士移镇昭潭",
        "author": "宋祁",
        "content": "樯拂南云舣帛兰，再麾湖外嘆违颜。\n封君比籍千头橘，瑞祝标祠九向山。\n迎吏出郊驱驽箙，齐兵下席掩刀环。\n汉条缓布褒书降，后乘蒸青几两还。",
        "dynasty": "宋",
        "collection_info": null
    },
    {
        "title": "夏日",
        "author": "宋祁",
        "content": "六幕风轻昼刻长，地形卑湿近南方。\n人挥羽翣依林樾，绠续金瓶下井床。\n云路飞鸢愁跕跕，玉徽流水怨汤汤。\n尸官盛府中干甚，久饮台冰未觉凉。",
        "dynasty": "宋",
        "collection_info": null
    },
    {
        "title": "晚春至自襄阳",
        "author": "宋祁",
        "content": "刀头归约月残时，棐几流尘满兔枝。\n阴地雨蛙欺鼓吹，后园烟茗老枪旗。\n风回曲榭花英聚，泉喷坳堂藓晕移。\n卧看屋梁周粟饱，不嫌五管号支离。",
        "dynasty": "宋",
        "collection_info": null
    },
    {
        "title": "州将按行堤上",
        "author": "宋祁",
        "content": "十万堤封限迅流，腾装清晓径春畴。\n驻车楚老浆盈野，劝筑睢阳杵有讴。\n梅暖晚香熏宿馆，雪天零霰犯轻裘。\n桑郊剋日迎归旆，遥认骊驹最上头。",
        "dynasty": "宋",
        "collection_info": null
    },
    {
        "title": "杨初归九江",
        "author": "宋祁",
        "content": "方领思归集鹳庭，樵风千里漾舟舲。\n歌翻桃岸双飞鹄，梦绕天鄣九迭屏。\n上苑昔游赋飘雪，故林良友望贤星。\n迟闻乙奏藂云幄，紫桂窅窊袭袂馨。",
        "dynasty": "宋",
        "collection_info": null
    },
    {
        "title": "送杨偕太傅知淮阳军",
        "author": "宋祁",
        "content": "下拜亲膺一札书，隋河风柂送行舻。\n晓辞汉署茅留蕝，暮听廉歌袴换襦。\n方志贡珍传磬错，客庖羞品盛鱼腴。\n双旌引入柔桑陌，少驻骖驔捋美鬚。",
        "dynasty": "宋",
        "collection_info": null
    },
    {
        "title": "送杨子奇赴辟潭渊",
        "author": "宋祁",
        "content": "老避嘲师昼不眠，喜闻书辟冠初筵。\n车陪魏馆鸣笳路，食对何侯下箸钱。\n使驿马归催露檄，学帷鳣堕晦余编。\n知君此举伸知己，宁似他人有一天。",
        "dynasty": "宋",
        "collection_info": null
    },
    {
        "title": "龙图蔡学士镇高密",
        "author": "宋祁",
        "content": "厌直坡銮引郡章，玉虬移刻对清厢。\n留符恳避离宫籥，怀绶贪过白昼乡。\n书阁迥巢双凤羽，诏泥残和五芝房。\n追锋只恐归期迫，胥蟹腴鱼计早尝。",
        "dynasty": "宋",
        "collection_info": null
    },
    {
        "title": "中山公镇淝上",
        "author": "宋祁",
        "content": "长鬣生牦满帐前，甘棠载憩示优贤。\n簜函握节中军府，奎字成钩宝阁天。\n丹匕去寻鸿苑录，佛花来供凈名禅。\n朝家入有三公拜，未信东山得久眠。",
        "dynasty": "宋",
        "collection_info": null
    },
    {
        "title": "邑居",
        "author": "宋祁",
        "content": "暖褫貂裘病骨轻，茨檐穷伏废将迎。\n庖人投刃喧羊肆，溪子擎牙近禁营。\n云破日痕絙巘道，雨残烟脚媚荑英。\n传闻内史轻租契，私约吾农对耦耕。",
        "dynasty": "宋",
        "collection_info": null
    },
    {
        "title": "岁晚家居自勉",
        "author": "宋祁",
        "content": "朝阳浓澹雪云垂，汤沐余閒似标枝。\n药有不龟聊击絮，管无窥豹任□碁。\n垣阴剥紫迷寒藓，池溜含光结晚澌。\n饮取醇醪作佳士，莫因蒿目强忧时。",
        "dynasty": "宋",
        "collection_info": null
    },
    {
        "title": "张伯起自蜀还台帘对既讫以有司奉祠蜡方既即斋復引入升太常为博士",
        "author": "宋祁",
        "content": "殿墄涂丹九齿长，珠帘伏奏近天香。\n已传乐职来西蜀，更就清斋得太常。\n夕燎烘庭思结佩，晓兰熏俗滞华阳。\n心倾五日归来路，共举鲑珍釂贺觞。",
        "dynasty": "宋",
        "collection_info": null
    },
    {
        "title": "昼寝",
        "author": "宋祁",
        "content": "静拂藜床藉蠹书，曲肱聊与古为徒。\n梦柯尚费论荣辱，讼鹿何烦竞有无。\n庭下细光风泛蕙，隙中斜影日低梧。\n宰墙不塓嵇胞转，宁觉人间有畏途。",
        "dynasty": "宋",
        "collection_info": null
    },
    {
        "title": "喜杨德华见过感旧成咏",
        "author": "宋祁",
        "content": "曾见乌衣赌佩囊，再逢何遽二毛郎。\n病姿故有灵光在，牡齿翻随屈产长。\n河裏笛声频感慨，江南花树剩凄凉。\n酒垆便有生平隔，已濯华缨未易狂。",
        "dynasty": "宋",
        "collection_info": null
    },
    {
        "title": "送齐殿丞监缙云军",
        "author": "宋祁",
        "content": "几信南风转曙乌，殿栏归思结丹涂。\n曳朱恩借鱼须笏，假节人同虎刻符。\n裳綵亲闱称雅寿，弩兰乡县壮前驱。\n飞霜郡阁遗文丽，更得韩陵共语无。",
        "dynasty": "宋",
        "collection_info": null
    },
    {
        "title": "送杨告虞部知池阳",
        "author": "宋祁",
        "content": "新年卧锦直南宫，露绂归来使寄雄。\n秘地锵銮辞夜燎，离亭赠扇有仁风。\n梅根大冶兼金富，杨叶芳洲杂蘤红。\n伧楚俗移恩诏美，班春聊隠轼前熊。",
        "dynasty": "宋",
        "collection_info": null
    },
    {
        "title": "游小圃",
        "author": "宋祁",
        "content": "初阳未爇树阴轻，中圃留连底有情。\n春草抽心终不死，夏禽反舌已无声。\n辘轳半上畦泉逗，襫袯初休陇雨晴。\n紫蓼青葵正堪掇，于陵何必是逃名。",
        "dynasty": "宋",
        "collection_info": null
    },
    {
        "title": "盛谏议赴维扬",
        "author": "宋祁",
        "content": "汉家规地徧青蒲，绣扆恩深拜命初。\n朱画车轓频出守，仙移院额别修书。\n贡图星橘兼苞柚，宴筯金齑和鲙鱼。\n奉计不应三满岁，荷囊法许从雕舆。",
        "dynasty": "宋",
        "collection_info": null
    },
    {
        "title": "叶道卿监太平州",
        "author": "宋祁",
        "content": "堵波题墨素尘昏，犀棹横江重黯魂。\n束帙乍抛三铁㰅，将军兼映两朱轮。\n淋漓鹭下秋涛阔，蹀{⻊习}檛狂宴鼓喧。\n速报政成归待诏，铸金双夹鲁班门。",
        "dynasty": "宋",
        "collection_info": null
    },
    {
        "title": "王君瑞秘丞同理青社",
        "author": "宋祁",
        "content": "诏押平明出未央，便随公府泛牙樯。\n即时趋坐多留帻，几夕登楼共踞床。\n胜国遗官沉雪雾，从军旧沼认莲房。\n翘材宴隙还家早，紫叶丛萱映寿觞。",
        "dynasty": "宋",
        "collection_info": null
    },
    {
        "title": "刘立德同年赴淝州幕",
        "author": "宋祁",
        "content": "春榜连题千佛经，两藩交辟滞弓旌。\n幕中仍是红莲客，门下今为玉笋生。\n林逗楚风披醉衽，浪摇淮月渍离缨。\n归来上赋趋行在，足继西豪旧弟兄。",
        "dynasty": "宋",
        "collection_info": null
    },
    {
        "title": "邻亭真",
        "author": "宋祁",
        "content": "蕊馆何年记旧封，宴亭此日驻凭熊。\n佛螺近作临窗岫，仙驭遥添拂衽风。\n谈树憩棠交结荫，飞翚贺雀併翻空。\n使君邀胜留千骑，可在秦楼更向东。",
        "dynasty": "宋",
        "collection_info": null
    },
    {
        "title": "送梅挚廷评宰上元",
        "author": "宋祁",
        "content": "子虚诵入汉皇帷，给笔当年掞藻奇。\n赐罢春袍兼彩服，对余昆玉照林枝。\n即时酒所歌骊阕，几日江南瑞雉随。\n建业清溪无尽曲，为赓妍唱绕遗词。",
        "dynasty": "宋",
        "collection_info": null
    },
    {
        "title": "送叶苏州",
        "author": "宋祁",
        "content": "卧锦潜郎种种丝，为邦独爱阮咸麾。\n中台给契鱼初剖，外闼升车雉尚随。\n风汴杂花飘夕棹，雨吴芳树隠春旗。\n为寻刘白高吟地，酒熟螯香左右持。",
        "dynasty": "宋",
        "collection_info": null
    },
    {
        "title": "九日",
        "author": "宋祁",
        "content": "商馆冯高爽气浓，露萸千穗亚枝红。\n餠餐交遗嘉笾上，蕊菊争吹寿斝中。\n击隼厉威平隰阔，戏骖沈响故台空。\n何人盛继龙山集，醉帽须防谷鬰风。",
        "dynasty": "宋",
        "collection_info": null
    },
    {
        "title": "送惟正归钱塘",
        "author": "宋祁",
        "content": "客艑高樯冒楚霏，月岩丛桂老春枝。\n一杯来应伊蒲供，八法归刊斗薮碑。\n鰌岸风生凉汐满，蜃天霞破暝楼危。\n学该内外皆圆法，却要声闻是总持。",
        "dynasty": "宋",
        "collection_info": null
    },
    {
        "title": "直舍",
        "author": "宋祁",
        "content": "南荣曝腹饫黄粱，卧看春晖上缥墙。\n有位乘轩惭野鹤，出钱邀沐羡山郎。\n神交自爱蘧蘧适，怪事非论咄咄狂。\n瓠窍不穿樗质散，只应何用是吾乡。",
        "dynasty": "宋",
        "collection_info": null
    },
    {
        "title": "送澶渊李太傅",
        "author": "宋祁",
        "content": "左契铜鱼照绶囊，上头车骑冠东方。\n三交荐技中军戏，一割牛心右客尝。\n烽静塞垣宵燐灭，桥横河曲暮虹长。\n归来竞病喧笳鼓，不畏休文赋韵彊。",
        "dynasty": "宋",
        "collection_info": null
    },
    {
        "title": "天街纵辔晚望",
        "author": "宋祁",
        "content": "夹道宫槐鼠耳长，碧檐千步对飞廊。\n虹桥不碍天河水，虎落遥遮禁苑墙。\n柳密试应胜暖吹，楼高都拟为残阳。\n尘轻雾重黄昏恨，半属翩翩马上郎。",
        "dynasty": "宋",
        "collection_info": null
    },
    {
        "title": "有感",
        "author": "宋祁",
        "content": "车辙无声巷次閒，畸人愁卧鬓毛班。\n月囊罢食侏儒米，岁计深依嵔垒山。\n风薄迴林秋蔕老，天围荒堞暝乌还。\n举头却望长安日，已在浮云沆漭閒。",
        "dynasty": "宋",
        "collection_info": null
    },
    {
        "title": "晚秋月夕",
        "author": "宋祁",
        "content": "万里冰轮转斗城，薄帷开望暝寒轻。\n金从佛国初移地，玉与仙家便作京。\n干鹊绕枝经下苑，汉刀持夜发连营。\n谢郎莫恼修然意，欲把纤云点太清。",
        "dynasty": "宋",
        "collection_info": null
    },
    {
        "title": "送梁着作宰兴平",
        "author": "宋祁",
        "content": "班马萧萧祖帐阑，晓参横影送征鞍。\n春归花树排初荠，天废关泥落旧丸。\n乳雉羣飞郊柘密，秘鱼双合省芸干。\n霸陵草色无深浅，试为南登一望看。",
        "dynasty": "宋",
        "collection_info": null
    },
    {
        "title": "送张元安肃知军",
        "author": "宋祁",
        "content": "星闱几罢日熏衣，万里题封换使麾。\n都外鸱夷催軷酒，塞南杨柳望春旗。\n中军尺檄閒飞羽，前队鸣采列素支。\n竞病不须贪赋韵，路人笳鼓记归时。",
        "dynasty": "宋",
        "collection_info": null
    },
    {
        "title": "馆中即事呈郭仲微",
        "author": "宋祁",
        "content": "仙山对敞直庐扉，翻徧缇油素领垂。\n驽乘空陪天骥尾，羁禽不集帝梧枝。\n云连帝阁朝暾早，花咽宫渠夕溜迟。\n何事夫君弄刀笔，五年犹似雁门踦。",
        "dynasty": "宋",
        "collection_info": null
    },
    {
        "title": "病兴早朝",
        "author": "宋祁",
        "content": "万辔冬珑凤阙西，病兴重喜趁朝闺。\n初霞稍上岩廊戟，落月催传卫士鸡。\n温树未凋风力薄，仙杯已满露华低。\n明光一对清光罢，昏目犹惭眩转迷。",
        "dynasty": "宋",
        "collection_info": null
    },
    {
        "title": "蜡祠宿太常院闻翰林兄长内当",
        "author": "宋祁",
        "content": "碧天霜气夜棱棱，人在鳌山第几层。\n静极禁关闻下键，暝深连阁见通灯。\n蕙熏浮篆才余火，酒滴供研自不冰。\n无奈此时怀共被，各分台署拥青绫。",
        "dynasty": "宋",
        "collection_info": null
    },
    {
        "title": "干元节锡庆院燕",
        "author": "宋祁",
        "content": "盛节推慈洽宴觞，千官不拜俨分行。\n搊弹併给黎园部，曼衍争趋角抵场。\n传炙濯罍纷络绎，神仙綵树互低昂。\n名酋面内千胥乐，欢译遥通戴斗香。",
        "dynasty": "宋",
        "collection_info": null
    },
    {
        "title": "下直",
        "author": "宋祁",
        "content": "殿楼传鼓报归鞍，槐道逶迤出九关。\n雨罢浮云留北阙，朝来爽气徧西山。\n倏逢行幰排辀度，稍见晴鸦接翅还。\n痴计未容官事了，只惊潘鬓飒然斑。",
        "dynasty": "宋",
        "collection_info": null
    },
    {
        "title": "和三司晏尚书西园暇日",
        "author": "宋祁",
        "content": "阴阴嘉树杂花残，下畹行吟静更欢。\n草叶参差聊藉带，竹皮纷堕即为冠。\n余杯更辨浮冰酎，小衽初思御月纨。\n公有吾庐无限爱，海图周传不同看。",
        "dynasty": "宋",
        "collection_info": null
    },
    {
        "title": "禁中垂柳",
        "author": "宋祁",
        "content": "曼线长枝不自收，天姿濯濯与风流。\n已随晓佩拖三绶，更伴春旗亚九斿。\n尽日舞残芳吹在，此时眠熟暝烟留。\n宫中二月多行乐，为扫清尘待翠虬。",
        "dynasty": "宋",
        "collection_info": null
    },
    {
        "title": "和晏太尉怀寄燕侍郎",
        "author": "宋祁",
        "content": "赐车高挂得长闲，犹寄南宫事下官。\n招隠新君无怨鹤，趋朝旧路记翔鸾。\n沧浪濯罢垂缨懒，礧磈浇余着酒宽。\n行到昔人知足地，羡君容膝易为安。",
        "dynasty": "宋",
        "collection_info": null
    },
    {
        "title": "喜仲微学士直右史",
        "author": "宋祁",
        "content": "殿栋洪纷冒紫霏，新闻再拜上丹墀。\n日高中禁仙香馥，辇度横街赭伞移。\n宝校对呈天厩马，轻兵看阅羽林儿。\n因君此际磨坳墨，偏忆当年第二螭。",
        "dynasty": "宋",
        "collection_info": null
    },
    {
        "title": "宿直",
        "author": "宋祁",
        "content": "三重仙阁道家山，寓直由来恧素餐。\n漏近章沟先报暝，树连温省未知寒。\n兰釭静对朱花结，芒帙间披白蠹干。\n前膝正宜无夜召，贾生衰鬓仅胜冠。",
        "dynasty": "宋",
        "collection_info": null
    },
    {
        "title": "一百五日官舍作",
        "author": "宋祁",
        "content": "晋歌本自传幽愤，楚俗缘何作胜游。\n宴豆雕文夸瀹卵，侠场星影斗飞毬。\n光翻苹吹都无力，暖着花烟不肯流。\n捣杏沃饧纷节物，更惭多病怯寒瓯。",
        "dynasty": "宋",
        "collection_info": null
    },
    {
        "title": "晚夏高斋看雨",
        "author": "宋祁",
        "content": "云族穷天雨足垂，繁声凉阵挫炎威。\n圆荷万盖翻珠琲，绿稻千畦洒佛衣。\n迎浪孺鱼衔藻掷，迎风雏燕入楼飞。\n原田润浃吾农乐，籉笠纷纷晚未归。",
        "dynasty": "宋",
        "collection_info": null
    },
    {
        "title": "奉和宫师相公流杯亭诗并太傅相公枢密太尉和章次韵",
        "author": "宋祁",
        "content": "筑岩春脉下飞泉，林阁留宾敞庆筵。\n流水环阶智者乐，醇醪饮吏相君权。\n和歌远属钧枢旧，禊帖间存爵里贤。\n此地胜游谁復见，醉波深映六符天。",
        "dynasty": "宋",
        "collection_info": null
    },
    {
        "title": "冬日城楼驻望",
        "author": "宋祁",
        "content": "城上危栏徙倚频，由来荆楚岁时新。\n寒塘酒帜能留客，晴坞梅花解笑人。\n客雁参差仍向渚，贪鱼拨剌不容缗。\n凭高更尽三吹角，坐见霞霏仄半轮。",
        "dynasty": "宋",
        "collection_info": null
    },
    {
        "title": "齐云亭凭高有感",
        "author": "宋祁",
        "content": "凭高极目意茫然，坐对淮南摇落天。\n空把归心同客雁，遂将缄口伴寒蝉。\n一罇醒醉黄花外，万事萧条白髮前。\n谁取长弓射鸟翼，休教西日送凋年。",
        "dynasty": "宋",
        "collection_info": null
    },
    {
        "title": "春晚官舍呈幕中",
        "author": "宋祁",
        "content": "万点飞花拂路尘，行春罢后惜残春。\n雨催菖叶全成甲，风播榆钱不算缗。\n多病已惭官绶束，长年惟共酒杯亲。\n坐题吏诺君何怪，只是涟漪素食人。",
        "dynasty": "宋",
        "collection_info": null
    },
    {
        "title": "奉和圣制清明",
        "author": "宋祁",
        "content": "解律调元品彙春，青阳右个启初辰。\n庖烟息禁农耕盛，蚕器增修岁务新。\n迟日东门催柳色，微寒南陌敛车尘。\n柏梁侍从瞻天什，拜手赓歌轧思频。",
        "dynasty": "宋",
        "collection_info": null
    },
    {
        "title": "公斋植竹",
        "author": "宋祁",
        "content": "对植同奇树，扶疏对近轩。\n旧经梁苑赋，初结太山根。\n就简供书刻，乘秋爽些魂。\n鸢风朝作籁，鹤露夜留痕。\n招隠宜先桂，忘忧可并萱。\n会当充凤食，荐实帝家园。",
        "dynasty": "宋",
        "collection_info": null
    },
    {
        "title": "郡界闵雨州将率官属禳禬",
        "author": "宋祁",
        "content": "劭农方狎野，熯旱嘆焦原。\n六幕沈云族，千箱害稼孙。\n都人望天汉，国相闭阳门。\n盛怒风生穴，污邪祝有豚。\n征徒休道樾，汲缶涸中园。\n米价高何许，痴人遂不言。",
        "dynasty": "宋",
        "collection_info": null
    },
    {
        "title": "皇帝迩英阁讲毕五经",
        "author": "宋祁",
        "content": "太极洪枢暇，西清秘阁开。\n文从壁府降，辇自殿中来。\n捧帙诸儒进，翻经宝思该。\n书留孔子宅，礼识汉家台。\n诂传风兼颂，阳秋富并裁。\n观图龙夭矫，启柙凤毰毸。\n遂使民胥效，咸知上育材。\n星钩参婉曲，天汉助昭回。\n章甫惭无状，华光信滥陪。\n愿因稽古日，拜手颂明哉。",
        "dynasty": "宋",
        "collection_info": null
    },
    {
        "title": "金陵相公赴镇二首  其一",
        "author": "宋祁",
        "content": "代邸横庚佐，商岩梦弼才。\n萧公左右手，轩老上中台。\n利见攀龙后，重明捧日来。\n聊持枢柄族，旋运一陶坯。\n师石兼为砺，形盐本和梅。\n树容他语答，车问少阳回。\n丕绩推时乃，宸歌续喜哉。\n陈平安注意，邓禹退无猜。\n焘社南邦重，轻裘太府开。\n舍装宁晚计，行復坐公槐。",
        "dynasty": "宋",
        "collection_info": null
    },
    {
        "title": "金陵相公赴镇二首  其二",
        "author": "宋祁",
        "content": "慈宸念方国，上宰辍谟明。\n即拜三公府，还为万里城。\n松姿终自直，鼎意未尝轻。\n恋结云帘对，恩颁玉节荣。\n一经传令子，双璧聘材卿。\n鹢泛江南棹，犀罗帐下兵。\n台轓凝画绕，仙袂赤松迎。\n粟脱宾筵饭，羊均宴豆羹。\n吴农观耨水，芜壤嘆糊赪。\n此日东山咏，惟公继颂声。",
        "dynasty": "宋",
        "collection_info": null
    },
    {
        "title": "僦舍西斋小圃竹树森植秋日摇落对之翛然因作长句尽道所见",
        "author": "宋祁",
        "content": "避事长卿志，閒居郎将流。\n无心婴外物，有兴为高秋。\n僦舍余三亩，畸人代一邱。\n园空树色至，日淡暝烟浮。\n绀叶繁江蓼，丹鬚亚海榴。\n青松七鬣嫩，黄菊万钉稠。\n露泫梨津熟，风干芰扇愁。\n小池圆写镜，卧石侧盘虬。\n爱竹惟惭赋，逢萱即忘忧。\n信非吾土美，聊并小山留。\n胜託三余暇，幽寻五日休。\n沼蛙观聿役，檐雀听啁啾。\n心有冥鸿伴，歌烦警鹤酬。\n兹焉为乐地，时事判悠悠。",
        "dynasty": "宋",
        "collection_info": null
    },
    {
        "title": "送高记室广州幕",
        "author": "宋祁",
        "content": "楚国王孙后，梁台赋客贤。\n贪磨盾鼻檄，重冠玳簪筵。\n去路南溟地，离魂北斗天。\n庾鲑三种嫩，虞璧一双鲜。\n飓影风争怒，珠胎月对圆。\n慎持斋疾意，密启伫详延。",
        "dynasty": "宋",
        "collection_info": null
    },
    {
        "title": "僧园牡丹",
        "author": "宋祁",
        "content": "朽壤真非託，奇葩惜见捐。\n根深惟自庇，香酷索谁怜。\n晚蘤仍晞日，斜柯但倚烟。\n有人同寂寞，无地与回旋。\n不预甘棠爱，羞将恶木连。\n数奇飞将恨，形槁屈生贤。\n已失南梅早，仍忧北枳迁。\n荫云今让棘，生淤此饶莲。\n钿毂排朝露，雕栏怅夜天。\n驮金会见斸，无事苦憔妍。",
        "dynasty": "宋",
        "collection_info": null
    },
    {
        "title": "送无锡主簿王庾",
        "author": "宋祁",
        "content": "莫嘆东南远，须荣试吏才。\n客从梁苑至，家侍太邱来。\n木脱洲程迥，风长橹意催。\n蝉知疁稻熟，鰌记海潮回。\n讼矢间乡犴，糖螯佐寿杯。\n牛刀宜自爱，无及武城咍。",
        "dynasty": "宋",
        "collection_info": null
    },
    {
        "title": "兄长有计省之命",
        "author": "宋祁",
        "content": "长简蓬山藏，婆娑试满年。\n频书对命笏，长负出休钱。\n运復光华旦，恩回咫尺天。\n罢披穷石诉，入佐计台员。\n近对涂丹密，相趋委佩联。\n太官供饵美，三服赐袍鲜。\n平进真如砥，孤飞旧恶弦。\n犹胜广文客，摧擿猎尘编。",
        "dynasty": "宋",
        "collection_info": null
    },
    {
        "title": "昭文王相公出镇青社",
        "author": "宋祁",
        "content": "西汉无双彦，中兴第一流。\n二篇应商梦，七圣首轩游。\n昔会光华旦，时当物色求。\n从容赐官笔，都穆润缇油。\n芝押兼泥熟，鳌峰驾浪浮。\n扪天陪累䃭，敲鼎识掊钩。\n帝欲中阶正，公参九庙谋。\n危言天下事，坐胜幄中筹。\n斤斤宣嘉绩，岩岩树壮猷。\n异时思大冶，此日咏崇邱。\n承弼图勋盛，蕃宣席宠优。\n均劳九州伯，重序富民侯。\n真庙方凭几，祗宫奉委裘。\n扶天八柱正，披日五云收。\n尧后除凶代，周王访落秋。\n尽归千里马，无復少阳牛。\n熙縡官咸事，端朝茹不柔。\n兜烽閒塞警，财饵抚夷酋。\n再侍钦柴祭，仍赓筑瓠讴。\n奉承汤恤祀，力赞禹勤沟。\n国頼萧公画，言无赵孟偷。\n深恩及行苇，和气蔼鸣球。\n几欲辞名遂，何尝为智忧。\n屡居移病苦，连赐上尊醅。\n敦免深慈扆，猗违动邃旒。\n坐槐聊罢府，剖竹更为州。\n昼锦贪过里，晨装趣戒驺。\n邳垠访祠石，稷下按行楸。\n列第今容驷，横川本是舟。\n娱宾罗鼎食，坐阁便巾㡚。\n故事南宫在，沨歌北海流。\n人祈卫武岁，三入对王休。",
        "dynasty": "宋",
        "collection_info": null
    },
    {
        "title": "应诏内苑牡丹三首 千叶",
        "author": "宋祁",
        "content": "一豫凝皇览，千英荐瑞葩。\n压枝高下锦，斜蕊浅深霞。\n迭采晞阳媚，鲜苞照露斜。\n九茎休衒叶，五出浪言花。\n郁郁云柯覆，葱葱气瓣嘉。\n羣心识天意，成数佐皇家。",
        "dynasty": "宋",
        "collection_info": null
    },
    {
        "title": "应诏内苑牡丹三首 双头",
        "author": "宋祁",
        "content": "化工凭协气，花品效尤祥。\n旖旎双苞艳，氤氲一种香。\n参差迎夕露，左右傃朝阳。\n有意同缃干，无言并绛房。\n万灵天会帝，三月史书王。\n故此呈繁卉，还将助乐康。",
        "dynasty": "宋",
        "collection_info": null
    },
    {
        "title": "应诏内苑牡丹三首 三花",
        "author": "宋祁",
        "content": "九城蕃瑞殖，三山俨英蕤。\n巽采昭天造，同心奉帝嬉。\n繁疑交昼影，重欲亚晴枝。\n恩露方均泫，王风亦徧吹。\n併柯由内附，纷艳表重熙。\n幸觌由庚瑞，惭陪可嬉嗣。",
        "dynasty": "宋",
        "collection_info": null
    },
    {
        "title": "皇太子诞庆",
        "author": "宋祁",
        "content": "轩祏深丛佑，文支此挺生。\n重轮当月满，一索应干成。\n瑞瓞昌绵绪，天弧仗左檠。\n海虽分幼润，星已庆前名。\n缓带羣心洽，吹铜顺气迎。\n欢觞交秘幄，曲赦徧离京。\n汉祝昭禖贶，周篇记路声。\n从兹诒翼永，斯万见承平。",
        "dynasty": "宋",
        "collection_info": null
    },
    {
        "title": "皇子封建诗",
        "author": "宋祁",
        "content": "晬表歧姿茂，皇基庆祚融。\n玉圭先启国，银榜后题宫。\n茅袭封坛旧，金颁瑞节雄。\n恩添少海润，欢激小山风。\n抱拜殊藏纽，扬言异戏桐。\n燕诒光祖烈，调护切宸衷。\n育德吾君子，庸亲天下公。\n异时瞻出阁，绵瓞颂无穷。",
        "dynasty": "宋",
        "collection_info": null
    },
    {
        "title": "寄献扬州",
        "author": "宋祁",
        "content": "平昔怀亲友，销魂重远辞。\n于今急难地，那復别离时。\n脱木干坤晚，穷途日月衰。\n忧余曾得恤，涅罢返无缁。\n楚分多连泽，淮居止杂夷。\n持罇相望意，不减见琼枝。",
        "dynasty": "宋",
        "collection_info": null
    },
    {
        "title": "对白髮自感寄扬州",
        "author": "宋祁",
        "content": "四十还添四，颠华镊更新。\n应从多病日，遂作始衰人。\n毁积方销骨，经穷先腐唇。\n竟谁怜种种，由此到谆谆。\n轩冕间关路，风波蹭蹬身。\n兄今又过二，何术耐萧辰。",
        "dynasty": "宋",
        "collection_info": null
    },
    {
        "title": "忆旧言怀寄江宁道卿龙图",
        "author": "宋祁",
        "content": "下蔡行差近，金陵路更东。\n忉忉成念远，咄咄但书空。\n恩厚容藏疾，时亨遂讳穷。\n禄惭千石守，老谢一钱翁。\n忆昨趋陪日，仍缘班序同。\n我生真寡合，君量自旁通。\n散袠疑皆莹，忘疲宴屡终。\n联骖属车后，数会未央中。\n禁树排头碧，衙旗曳尾红。\n笼街接驺士，赐管镂宫工。\n慈豆分尧箑，歌云识沛风。\n斯文诚有属，吾道岂常隆。\n泰市俄惊虎，钧天亟骇熊。\n尘埃忽蒙自，桃李併来虫。\n箕次横长舌，飈轮走转蓬。\n歇芳间鷤鴂，御湿问芎藭。\n可笑矜疏节，私怜抱朴忠。\n望霄嗟坠雨，敛翼避虚弓。\n尚忝银符密，贪夸隼旆雄。\n玉鱼供昼啜，珠米报秋丰。\n病久衰还早，身閒意愈冲。\n亏全从月蚌，喜怒任狙公。\n急景沉欢绪，长波隔讯筒。\n南飞俱似鵻，北嚮未如鸿。\n二阁怀趋走，重阍限鬰葱。\n惟应心报国，丹赤斗江枫。",
        "dynasty": "宋",
        "collection_info": null
    },
    {
        "title": "晚秋西园",
        "author": "宋祁",
        "content": "西园来最数，要是使君閒。\n坞有常眠石，台无未识山。\n池光兼日动，枫影带林殷。\n鸟没苍茫外，天垂摇落閒。\n归云高杳杳，晚菊正斑斑。\n幸有斋中熟，无嫌向晦还。",
        "dynasty": "宋",
        "collection_info": null
    },
    {
        "title": "登清思堂写望",
        "author": "宋祁",
        "content": "迢递陟城隅，飞轩浩气扶。\n春容来迥野，天脚入平芜。\n暖吹时披拂，晴烟乍有无。\n耨痕经雨徧，村径值林迂。\n长庌初休马，荒陴稍集乌。\n水生蒲泽满，林缺弩台孤。\n客思纷难泊，愁襟愧自拘。\n久之成怅望，西北认皇都。",
        "dynasty": "宋",
        "collection_info": null
    },
    {
        "title": "喜翟颖先辈至有感",
        "author": "宋祁",
        "content": "门下客逾落，胡为君见从。\n坠余仍顾甑，寒罢始知松。\n休计流光迈，聊欣此地逢。\n已甘漂似梗，宁止哑如钟。\n仕路惟希退，乡评幸见容。\n病偷它日壮，衰作长年慵。\n世态同波荡，交情敌酒浓。\n好坚归去约，相伴老三封。",
        "dynasty": "宋",
        "collection_info": null
    },
    {
        "title": "舒雁",
        "author": "宋祁",
        "content": "庄周悲杀雁，本为不能鸣。\n宁识山阴误，能鸣亦就烹。",
        "dynasty": "宋",
        "collection_info": null
    },
    {
        "title": "游鱼",
        "author": "宋祁",
        "content": "游鱼川上乐，映藻復依蒲。\n须防裁密网，莫独畏鹈鹕。",
        "dynasty": "宋",
        "collection_info": null
    },
    {
        "title": "惊鸥",
        "author": "宋祁",
        "content": "渔拽乱溪来，白鸥惊已屡。\n不应畏机心，却下沧波去。",
        "dynasty": "宋",
        "collection_info": null
    },
    {
        "title": "题挽邓亭",
        "author": "宋祁",
        "content": "邓守挽不住，眷予番久留。\n决非人所挽，胡不理归舟。",
        "dynasty": "宋",
        "collection_info": null
    },
    {
        "title": "酒胡",
        "author": "宋祁",
        "content": "谁刻优胡象，来为饮席珍。\n不因君屦指，几作独醒人。",
        "dynasty": "宋",
        "collection_info": null
    },
    {
        "title": "观舞",
        "author": "宋祁",
        "content": "蝶躞趁繁会，婆娑无定妍。\n心知吾地广，长袖得回旋。",
        "dynasty": "宋",
        "collection_info": null
    },
    {
        "title": "晚夏西园二首  其一",
        "author": "宋祁",
        "content": "道樾阴阴密，畦泉活活流。\n梨成津向润，瓜熟子相钩。",
        "dynasty": "宋",
        "collection_info": null
    },
    {
        "title": "晚夏西园二首  其二",
        "author": "宋祁",
        "content": "日晏坐中园，清襟注迥轩。\n轻飈逢叶动，小雨得荷喧。",
        "dynasty": "宋",
        "collection_info": null
    },
    {
        "title": "过淝口二首  其一",
        "author": "宋祁",
        "content": "淝水萦如带，淮山崒似云。\n此时闻鹤唳，无復畏官军。",
        "dynasty": "宋",
        "collection_info": null
    },
    {
        "title": "过淝口二首  其二",
        "author": "宋祁",
        "content": "氐丑矜凶甚，临流列万幢。\n由来不自项，何荷欲浮江。",
        "dynasty": "宋",
        "collection_info": null
    },
    {
        "title": "直舍雠理律书呈同舍二首  其一",
        "author": "宋祁",
        "content": "旧文新札俨成行，柏熏微开帙气香。\n天下书多殊未见，颜生应笑下雌黄。",
        "dynasty": "宋",
        "collection_info": null
    },
    {
        "title": "直舍雠理律书呈同舍二首  其二",
        "author": "宋祁",
        "content": "经筵敢倦力刊梓，国典将追鼎铸书。\n静对阙疑还阁笔，不知三古字为鱼。",
        "dynasty": "宋",
        "collection_info": null
    },
    {
        "title": "月中嘲鹊",
        "author": "宋祁",
        "content": "月驭初明露掌西，翩翩犹伴夜乌啼。\n驾巢树冷空三帀，却是鸣鸠得稳栖。",
        "dynasty": "宋",
        "collection_info": null
    },
    {
        "title": "赋成中丞临川侍郎西园杂题十首 双假山",
        "author": "宋祁",
        "content": "佛螺双髻矗层岚，云穴呀空藓晕衔。\n异日主公求肖像，居然认得傅溪岩。",
        "dynasty": "宋",
        "collection_info": null
    },
    {
        "title": "赋成中丞临川侍郎西园杂题十首 烟竹",
        "author": "宋祁",
        "content": "烟梢露叶贯冬荣，高出危墙近覆亭。\n闻道兰台有图籍，故留春粉助蒸青。",
        "dynasty": "宋",
        "collection_info": null
    },
    {
        "title": "赋成中丞临川侍郎西园杂题十首 牡丹",
        "author": "宋祁",
        "content": "上国名园买地栽，试知韩令是雄猜。\n香根斸尽成何事，不识骚人託讽才。",
        "dynasty": "宋",
        "collection_info": null
    },
    {
        "title": "赋成中丞临川侍郎西园杂题十首 酴醾架",
        "author": "宋祁",
        "content": "媚条无力倚风长，架作圆阴覆坐凉。\n露蘂一春清袭袂，有人知是令君香。",
        "dynasty": "宋",
        "collection_info": null
    },
    {
        "title": "赋成中丞临川侍郎西园杂题十首 柳",
        "author": "宋祁",
        "content": "散漫飞绵阿娜枝，家家眺赏霁霜威。\n尽将烟叶偷眉妩，不为章街走马归。",
        "dynasty": "宋",
        "collection_info": null
    },
    {
        "title": "赋成中丞临川侍郎西园杂题十首 射堋",
        "author": "宋祁",
        "content": "栖鹄云侯迥势开，主人留客侑金罍。\n欲知谢尚风流极，赌得将军鼓吹来。",
        "dynasty": "宋",
        "collection_info": null
    },
    {
        "title": "房陵旧第股引蔡水养鱼于池败日或有塞其水窦鱼多涸矣",
        "author": "宋祁",
        "content": "后园平日引春渠，浴凤翔鸳两自如。\n一旦绣衣来簿责，余灾犹得及池鱼。",
        "dynasty": "宋",
        "collection_info": null
    },
    {
        "title": "偶作",
        "author": "宋祁",
        "content": "隼被鷃姿知有累，豺惊羊质固非真。\n谩夸鲁国多儒士，敢到君门止一人。",
        "dynasty": "宋",
        "collection_info": null
    },
    {
        "title": "汴堤閒望",
        "author": "宋祁",
        "content": "虹度长桥箭激流，夹堤春树翠阴稠。\n谁知昼夜滔滔意，不是沉舟即载舟。",
        "dynasty": "宋",
        "collection_info": null
    },
    {
        "title": "寒食夜偶题",
        "author": "宋祁",
        "content": "前尘露气压轻埃，风漾花阴聚復开。\n苦恨浮云心不凈，月中时污太清来。",
        "dynasty": "宋",
        "collection_info": null
    },
    {
        "title": "学舍昼上",
        "author": "宋祁",
        "content": "风射长廊雪絮春，经筵无客有流尘。\n扪心自问何功德，五管支离治繲人。",
        "dynasty": "宋",
        "collection_info": null
    },
    {
        "title": "偶作",
        "author": "宋祁",
        "content": "薄暮歌钟宴平乐，黎明车骑过宜春。\n身长六尺饥将死，唯是平原厌次人。",
        "dynasty": "宋",
        "collection_info": null
    },
    {
        "title": "学舍直归",
        "author": "宋祁",
        "content": "衣满天街车马尘，学庐番下已迎曛。\n敝裘欹帽驱羸马，官长多能駡广文。",
        "dynasty": "宋",
        "collection_info": null
    },
    {
        "title": "和郭六玉律上巳宴罢见寄",
        "author": "宋祁",
        "content": "式燕灵琨睠蕙时，祓兰浮枣惜春晖。\n回骖并跃都门道，谁识颜王曲水归。",
        "dynasty": "宋",
        "collection_info": null
    },
    {
        "title": "偶思桓景登高故事",
        "author": "宋祁",
        "content": "桓景全家遂得仙，佩萸吹菊对陶然。\n汝南鸡犬缘何事，不似淮王许上天。",
        "dynasty": "宋",
        "collection_info": null
    },
    {
        "title": "藉田礼毕因成七言",
        "author": "宋祁",
        "content": "青旗斜倚耕坛雾，膏壤遥迎御耦春。\n二步不应踰旧礼，天心自欲劝蒸民。",
        "dynasty": "宋",
        "collection_info": null
    },
    {
        "title": "同兄长赋朝鸡",
        "author": "宋祁",
        "content": "雕笼摧羽就羁栖，心识昕朝候不迷。\n羣鹤在轩皆有禄，夫君何事独先啼。",
        "dynasty": "宋",
        "collection_info": null
    },
    {
        "title": "鸡答",
        "author": "宋祁",
        "content": "君园稻富非争食，省树枝深未许栖。\n但得齐蝇无乱响，不辞风雨五更啼。",
        "dynasty": "宋",
        "collection_info": null
    },
    {
        "title": "读退之集",
        "author": "宋祁",
        "content": "素瑟朱家古韵长，有谁流水辨汤汤。\n东家学嗜蒲葅味，蹙頞三年试敢尝。",
        "dynasty": "宋",
        "collection_info": null
    },
    {
        "title": "和晏相公青城",
        "author": "宋祁",
        "content": "连天华帟竦南端，画角吟龙迭鼓喧。\n按曲已休雕辇入，五营斜日亚旗竿。",
        "dynasty": "宋",
        "collection_info": null
    },
    {
        "title": "咏葵",
        "author": "宋祁",
        "content": "纤草无人爱绿葵，一生私意竟谁知。\n须防白日倾心处，自是中园卫足时。",
        "dynasty": "宋",
        "collection_info": null
    },
    {
        "title": "和音",
        "author": "宋祁",
        "content": "危弦度曲泛孤钩，一世知音未易求。\n直把将雏为陌上，主人犹復自摇头。",
        "dynasty": "宋",
        "collection_info": null
    },
    {
        "title": "杨柳词四解  其一",
        "author": "宋祁",
        "content": "垂杨无态不堪夸，犹有余情解作花。\n三月纷纷飞似雪，白门啼杀叛儿鸦。",
        "dynasty": "宋",
        "collection_info": null
    },
    {
        "title": "杨柳词四解  其二",
        "author": "宋祁",
        "content": "天幕风和毕雨余，翠轻黄浅亚春衢。\n不知张绪当年日，似得长条濯濯无。",
        "dynasty": "宋",
        "collection_info": null
    },
    {
        "title": "杨柳词四解  其三",
        "author": "宋祁",
        "content": "苑路黄黄隔翠霏，三眠初熟倚春晖。\n枝枝柔曼皆堪爱，不分羌人拗折归。",
        "dynasty": "宋",
        "collection_info": null
    },
    {
        "title": "杨柳词四解  其四",
        "author": "宋祁",
        "content": "玉树森森拂晓空，子云辛苦赋青葱。\n不知苒弱当君意，却就长杨便作宫。",
        "dynasty": "宋",
        "collection_info": null
    },
    {
        "title": "李德林",
        "author": "宋祁",
        "content": "内史兵机是所长，东师飞度取降王。\n谁知一夕谗言入，不得文皇七宝装。",
        "dynasty": "宋",
        "collection_info": null
    },
    {
        "title": "和晏尚书咏芙蓉金菊",
        "author": "宋祁",
        "content": "千迭绡红抱蕊干，一番金雨映趺攒。\n比来醉笔赓新曲，简上飞霜不拟寒。",
        "dynasty": "宋",
        "collection_info": null
    },
    {
        "title": "雨中罢直",
        "author": "宋祁",
        "content": "禁树连天雨送秋，千门寒气袭轻裘。\n优旃不用夸谐辩，陛楯诸郎已得休。",
        "dynasty": "宋",
        "collection_info": null
    },
    {
        "title": "和三司晏尚书漫成",
        "author": "宋祁",
        "content": "日烈花休树结阴，红牙贪调万黄金。\n伯松不学陈遵饮，为识鸱夷是酒箴。",
        "dynasty": "宋",
        "collection_info": null
    },
    {
        "title": "和天休龙图经句署怀旧忆道卿舍人并见寄  其一",
        "author": "宋祁",
        "content": "帝梧春早二鸾飞，羁羽孤翻得树迟。\n今日併巢阿阁畔，依然同识旧栖枝。",
        "dynasty": "宋",
        "collection_info": null
    },
    {
        "title": "和天休龙图经句署怀旧忆道卿舍人并见寄  其二",
        "author": "宋祁",
        "content": "讽书小史非新至，比舍名郎半昔游。\n君算青云多少地，三年来作北平侯。",
        "dynasty": "宋",
        "collection_info": null
    },
    {
        "title": "戏招君况舍人",
        "author": "宋祁",
        "content": "红白戎葵相间繁，含情尽日对书轩。\n夫君太恃西垣贵，只爱当阶药树翻。",
        "dynasty": "宋",
        "collection_info": null
    },
    {
        "title": "已落牡丹",
        "author": "宋祁",
        "content": "世间最有不胜妍，愁对韶华欲暮天。\n已被风开又风落，要为人羡即人怜。",
        "dynasty": "宋",
        "collection_info": null
    },
    {
        "title": "郡圃",
        "author": "宋祁",
        "content": "侧曲艳歌閒送日，晚花初叶暗留春。\n舞狂风蝶时过树，啼熟林鶑不避人。",
        "dynasty": "宋",
        "collection_info": null
    },
    {
        "title": "苦热二首  其一",
        "author": "宋祁",
        "content": "夜火虽中气未清，箑频□倦若为情。\n峰云不动林烟热，正为蜩螗作沸羹。",
        "dynasty": "宋",
        "collection_info": null
    },
    {
        "title": "苦热二首  其二",
        "author": "宋祁",
        "content": "秋阳昼长不可度，身被单葛如重裘。\n何当急雨洗天地，坐使清风还九州。",
        "dynasty": "宋",
        "collection_info": null
    },
    {
        "title": "秋日西望",
        "author": "宋祁",
        "content": "晚襟清旷属层楼，摇落干坤共作秋。\n正为中山存阙意，得无平子侧知愁。",
        "dynasty": "宋",
        "collection_info": null
    },
    {
        "title": "七月六日绝句",
        "author": "宋祁",
        "content": "积雨古墙生绿衣，幽花点点弄秋姿。\n黄昏楼角看新月，还是年年牛女时。",
        "dynasty": "宋",
        "collection_info": null
    },
    {
        "title": "让木",
        "author": "宋祁",
        "content": "叶叶枝枝相避繁，攀枝庇叶独怡颜。\n无人为借天公力，移植方根虞芮间。",
        "dynasty": "宋",
        "collection_info": null
    },
    {
        "title": "和三司尚书清明",
        "author": "宋祁",
        "content": "阳岑晚树飘花外，冷落晨杯捣杏余。\n喉舌官崇无晤赏，一轩筠粉伴刊书。",
        "dynasty": "宋",
        "collection_info": null
    },
    {
        "title": "赠雷简夫",
        "author": "宋祁",
        "content": "豪英出名胄，偃蹇倦宦游。\n大言满千牍，高气横九州。",
        "dynasty": "宋",
        "collection_info": null
    },
    {
        "title": "和晏尚书海棠",
        "author": "宋祁",
        "content": "媚柯攒仄倚春晖，封植宁同北枳移。\n台岭分霞争抱萼，蜀宫裁锦斗缠枝。\n不忧轻露蒙时润，正恨炎风猎处危。\n把酒凭栏堪併赏，莫容私恨为披离。",
        "dynasty": "宋",
        "collection_info": null
    },
    {
        "title": "咏叔孙通",
        "author": "宋祁",
        "content": "马上成功不喜文，叔孙绵蕞擅经纶。\n诸生可笑贪君赐，便许当时作圣人。",
        "dynasty": "宋",
        "collection_info": null
    },
    {
        "title": "贾子明出东原采撷野蔬并诗见寄",
        "author": "宋祁",
        "content": "东郊丰杂芼，遗我一襜盈。\n菊援分阳甲，滕岩下早英。\n溢杯同韭瀹，罗案代葵烹。\n顿助高舂饭，兼和不糁羹。\n鲁肱聊可枕，何肉久忘情。\n却为东原句，犹余三嘆声。",
        "dynasty": "宋",
        "collection_info": null
    },
    {
        "title": "反太玄诗",
        "author": "宋祁",
        "content": "子云准周易，忘健意不长。\n河图历九圣，万化始有纲。\n尼父头雪白，秉笔叩混茫。\n发掘天地奥，磨拭日月光。\n成书止十篇，九擿折在旁。\n玄虽巧侔写，宛如榻上床。\n良史不深贬，乃譬吴楚王。\n汉历久差駮，安用空言扬。",
        "dynasty": "宋",
        "collection_info": null
    },
    {
        "title": "早春夙兴",
        "author": "宋祁",
        "content": "晓参横没月沉烟，寺鼓军刀隠隠连。\n初暖欲归池中地，剩寒犹属陇梅天。\n遥帷曙气春篝烛，病榻邪风袭贡绵。\n犹意王筠斋壁咏，玉蠩霏溜破霞笺。",
        "dynasty": "宋",
        "collection_info": null
    },
    {
        "title": "滕寺守丞弃导江宰还家侍太夫人",
        "author": "宋祁",
        "content": "戴罢华星軷帐催，紫兰芳意徧南垓。\n人思孟母三邻养，车避王阳九折回。\n渐北征鞭多拗柳，稍西官驿尚传梅。\n板舆素有家园乐，早趁新年进寿杯。",
        "dynasty": "宋",
        "collection_info": null
    },
    {
        "title": "奉檄汉上和兄长廷评喜于邂逅",
        "author": "宋祁",
        "content": "弥年宾牒嘆离居，始得还家奉板舆。\n出沐恩深汤吊虮，校文官冷字成鱼。\n三杯旅案馨羞切，百末凝醅献寿余。\n缰锁空名堪自笑，又随轺马趣移书。",
        "dynasty": "宋",
        "collection_info": null
    },
    {
        "title": "柳花",
        "author": "宋祁",
        "content": "休夸濯濯映高楼，枝裏征花自不收。\n回雪有风尝借舞，落梅无笛可供愁。\n白门暝早随鸦背，京兆情多拂马头。\n莫惜余温添翠被，有人凝绝在孤舟。",
        "dynasty": "宋",
        "collection_info": null
    },
    {
        "title": "句  其一",
        "author": "宋祁",
        "content": "色映堋云烂，声迎羽月迟。",
        "dynasty": "宋",
        "collection_info": null
    },
    {
        "title": "句  其二",
        "author": "宋祁",
        "content": "至公三籍在储胥。",
        "dynasty": "宋",
        "collection_info": null
    },
    {
        "title": "句  其三",
        "author": "宋祁",
        "content": "谢病归装能办未，葛洪丹竈景山铛。",
        "dynasty": "宋",
        "collection_info": null
    },
    {
        "title": "句  其四",
        "author": "宋祁",
        "content": "云路旧扶黄道日，霞觞新映六符天。",
        "dynasty": "宋",
        "collection_info": null
    },
    {
        "title": "句  其五",
        "author": "宋祁",
        "content": "药有不龟方，击絮管无妨。",
        "dynasty": "宋",
        "collection_info": null
    },
    {
        "title": "句  其六",
        "author": "宋祁",
        "content": "归从鹤翘六六间。",
        "dynasty": "宋",
        "collection_info": null
    },
    {
        "title": "句  其七",
        "author": "宋祁",
        "content": "再来戴公宅，客过孝王家。",
        "dynasty": "宋",
        "collection_info": null
    },
    {
        "title": "句  其八",
        "author": "宋祁",
        "content": "晓日侵帘押，春寒到被池。",
        "dynasty": "宋",
        "collection_info": null
    },
    {
        "title": "句  其九",
        "author": "宋祁",
        "content": "可但鱼知丙，非徒字识丁。",
        "dynasty": "宋",
        "collection_info": null
    },
    {
        "title": "句  其一○",
        "author": "宋祁",
        "content": "碧云谩有三年信，明月空为两地愁。",
        "dynasty": "宋",
        "collection_info": null
    },
    {
        "title": "句  其一一",
        "author": "宋祁",
        "content": "雪中林卉皆相似，认得清香寄一枝。",
        "dynasty": "宋",
        "collection_info": null
    },
    {
        "title": "句  其一二",
        "author": "宋祁",
        "content": "金衣瑞羽迎风展，琮栗仙杯压雾斜。",
        "dynasty": "宋",
        "collection_info": null
    },
    {
        "title": "句  其一三",
        "author": "宋祁",
        "content": "无色真国色，有韵自天香。",
        "dynasty": "宋",
        "collection_info": null
    },
    {
        "title": "句  其一四",
        "author": "宋祁",
        "content": "都缘赋色浅，燧不趁春繁。",
        "dynasty": "宋",
        "collection_info": null
    },
    {
        "title": "句  其一五",
        "author": "宋祁",
        "content": "于今尚未好，漠漠宜秋雨。",
        "dynasty": "宋",
        "collection_info": null
    },
    {
        "title": "句  其一六",
        "author": "宋祁",
        "content": "磨沙漉水莩谷滑，砍柱煮釜风波声。",
        "dynasty": "宋",
        "collection_info": null
    },
    {
        "title": "句  其一七",
        "author": "宋祁",
        "content": "要待花余见秋实，缥肌细肉荐盘珍。",
        "dynasty": "宋",
        "collection_info": null
    },
    {
        "title": "句  其一八",
        "author": "宋祁",
        "content": "林长景星密，枝重串珠繁。\n摘自青丝笼，来宜紫桂尊。\n赏鲜流火动，浆热醉霞温。",
        "dynasty": "宋",
        "collection_info": null
    },
    {
        "title": "句  其一九",
        "author": "宋祁",
        "content": "北雁为南客，衔之以避缴。",
        "dynasty": "宋",
        "collection_info": null
    },
    {
        "title": "句  其二○",
        "author": "宋祁",
        "content": "细栽烟外叶，繁并暖前枝。",
        "dynasty": "宋",
        "collection_info": null
    },
    {
        "title": "句  其二一",
        "author": "宋祁",
        "content": "既多九穗谷，復有三秀芝。\n芝以保万寿，谷以庆东菑。",
        "dynasty": "宋",
        "collection_info": null
    },
    {
        "title": "句  其二二",
        "author": "宋祁",
        "content": "淅淅寒流涨浅沙。",
        "dynasty": "宋",
        "collection_info": null
    },
    {
        "title": "句  其二三",
        "author": "宋祁",
        "content": "老君亲送石麒麟。",
        "dynasty": "宋",
        "collection_info": null
    },
    {
        "title": "句  其二四",
        "author": "宋祁",
        "content": "珠帘约住牡丹风。",
        "dynasty": "宋",
        "collection_info": null
    },
    {
        "title": "存目  其一",
        "author": "宋祁",
        "content": "诗题：庄献太后哀挽应制二首首句（全诗）：其一：宝慈垂母训，一纪御璇除。\n地有占沙旧，天仍补石余。\n轩星沦夕纬，翟辂去宸居。\n异日金縢启，方知復辟书。\n（自注：太后上仙后，皇帝于巾箱中得復辟诏草。\n）其二：旰仄身无惮，寒暄疾有加。\n灾生纤女□，魂断濯龙车。\n廞翣浮辰旭，边箫咽暝霞。\n唯留长乐注，刊羡在皇家。",
        "dynasty": "宋",
        "collection_info": null
    },
    {
        "title": "存目  其二",
        "author": "宋祁",
        "content": "诗题：庄惠太后挽歌应制二首首句（全诗）：其一：妫幄柔明训，尧闱保卫贤。\n别居长乐寝，让给水衡钱。\n谨疾方加膳，收神亟去仙。\n宸襟增服纪，追报焕终天。\n其二：昔帝推嫔则，吾君頼母慈。\n陪陵汉家葬，异室閟宫祠。\n露暗星轩隠，天愁月御移。\n翟车参享路，无復庙中期。",
        "dynasty": "宋",
        "collection_info": null
    },
    {
        "title": "存目  其三",
        "author": "宋祁",
        "content": "诗题：读贾谊新书首句（全诗）：谁谓贾生学。",
        "dynasty": "宋",
        "collection_info": null
    },
    {
        "title": "存目  其四",
        "author": "宋祁",
        "content": "诗题：寿曾相公首句（全诗）：翼藏三朝冕有蝉，归来今作地行仙。\n且开金阙萧何地，未泛江湖范蠡船。\n老境己怜周吕尚，庆门方似汉韦贤。\n一杯不足为公寿，愿赋长鲸吸百川。",
        "dynasty": "宋",
        "collection_info": null
    },
    {
        "title": "句",
        "author": "武宣徽",
        "content": "尊前依约认三公。",
        "dynasty": "宋",
        "collection_info": null
    },
    {
        "title": "句",
        "author": "张夏",
        "content": "畴庸国邑开。",
        "dynasty": "宋",
        "collection_info": null
    },
    {
        "title": "曲水园",
        "author": "贾昌朝",
        "content": "画船载酒及芳辰，丞相园林潩水滨。\n虎节麟符抛不得，却将清景付闲人。",
        "dynasty": "宋",
        "collection_info": null
    },
    {
        "title": "咏凌霄花",
        "author": "贾昌朝",
        "content": "披云似有凌霄志，向日宁无捧日心。\n珍重青松好依托，直从平地起千寻。",
        "dynasty": "宋",
        "collection_info": null
    },
    {
        "title": "繁城魏受禅台",
        "author": "贾昌朝",
        "content": "服殷自古称文王，几见符膺把纣亡。\n谁谓老奸亟篡事，禅台空立在繁昌。",
        "dynasty": "宋",
        "collection_info": null
    },
    {
        "title": "句",
        "author": "贾昌朝",
        "content": "坐忆蛟桥此日新。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "阎询",
        "content": "浙右僧居盛，虚堂葺有功。\n迷来随万化，凈后照三空。\n夜永松轩月，秋深竹岸风。\n我心闲已久，梦到水乡中。",
        "dynasty": "宋",
        "collection_info": null
    },
    {
        "title": "兴庆池禊宴",
        "author": "刘涣",
        "content": "清明佳节属良辰，行乐东郊宴席宾。\n风柳不胜春气力，露花无奈晓精神。\n管丝远近青堤上，楼阁高低渌水滨。\n多少舣舟何所用，府公便是济川人。",
        "dynasty": "宋",
        "collection_info": null
    },
    {
        "title": "句",
        "author": "崔暨",
        "content": "居占梅仙里。",
        "dynasty": "宋",
        "collection_info": null
    },
    {
        "title": "宜春台",
        "author": "刘嗣隆",
        "content": "一簇亭台画亦难，公余到此暂盘桓。\n山多不似城中景，树密偏宜雨后看。\n风送江声穿郡郭，日推云影下峰峦。\n当时吏部曾游否，何事无文石上刊。",
        "dynasty": "宋",
        "collection_info": null
    },
    {
        "title": "玉兔凈居诗",
        "author": "张仲尹",
        "content": "何事回真馆，标名作凈坊。\n金园存废趾，玉兔效殊祥。\n跃汉劳罝网，环山莹雪霜。\n来疑昆岫出，去讶月轮藏。\n隠显经千载，熏修荫一方。\n宝坛隳道祖，华榜耀空王。\n奥域居全晋，灵祠接庆唐。\n烟霞生四面，楼殿起中央。\n暎日杉阴合，飘空磬韵长。\n伊余闻胜槩，宁惜寄篇章。",
        "dynasty": "宋",
        "collection_info": null
    },
    {
        "title": "句",
        "author": "李略",
        "content": "此身若得西归去，犹胜开笼放雀儿。",
        "dynasty": "宋",
        "collection_info": null
    },
    {
        "title": "存目",
        "author": "李略",
        "content": "诗题：嬉游首句：我身岂比狂游辈。",
        "dynasty": "宋",
        "collection_info": null
    },
    {
        "title": "县斋十咏 思齐楼",
        "author": "宁参",
        "content": "高闬营层构，翚飞势自伸。\n已闻能赋客，空忆带星人。\n雕槛凭秋迥，朱扉敞汉新。\n龟趺清刻在，谁共继芳尘。",
        "dynasty": "宋",
        "collection_info": null
    },
    {
        "title": "县斋十咏 永益池",
        "author": "宁参",
        "content": "唐贤遗胜地，天泽引初深。\n未起朝宗势，先资济众心。\n凈惟涵宝剎，微或鄙蹄涔。\n爽气何偏早，羣蛙一夜沉。",
        "dynasty": "宋",
        "collection_info": null
    },
    {
        "title": "县斋十咏 惟勤阁",
        "author": "宁参",
        "content": "自责思前古，徒名是永怀。\n善声惭偃室，幽兴类萧斋。\n未报投虚刃，空防肆毒材。\n恪居知有地，僶俛竞相谐。",
        "dynasty": "宋",
        "collection_info": null
    },
    {
        "title": "县斋十咏 藏书阁署羣籍也",
        "author": "宁参",
        "content": "洞闢前轩峻，危梯趣若何。\n绿苔生未遍，缥帙聚还多。\n晓幌吞清旭，秋栏拂静柯。\n犹怜铅笔在，公外独频过。",
        "dynasty": "宋",
        "collection_info": null
    },
    {
        "title": "县斋十咏 习射亭",
        "author": "宁参",
        "content": "危亭当旅进，飞镝共星鸣。\n才奏苹蘩节，空闻霹雳声。\n泽宫期并胜，相圃忆偕行。\n敏手无虚发，由来已鹄平。",
        "dynasty": "宋",
        "collection_info": null
    },
    {
        "title": "县斋十咏 古植槐",
        "author": "宁参",
        "content": "谁知深固久，根怪蛰龙形。\n自着三冬市，空怀八命庭。\n余清蝉始噪，茂绿雨初经。\n未便惭羣木，犹怜桂有馨。",
        "dynasty": "宋",
        "collection_info": null
    },
    {
        "title": "县斋十咏 载荣桐",
        "author": "宁参",
        "content": "几年惟悴质，一旦类生稊。\n玉甃青初满，银床绿乍齐。\n雅胜玄雨润，高称峄阳低。\n况有苍姬叶，还当副剪圭。",
        "dynasty": "宋",
        "collection_info": null
    },
    {
        "title": "县斋十咏 小庭松",
        "author": "宁参",
        "content": "挺质依雕槛，盘根似旧峰。\n美材高并接，强榦直相容。\n度夕寒声细，凌秋翠影重。\n当轩何鬰鬰，应只待秦封。",
        "dynasty": "宋",
        "collection_info": null
    },
    {
        "title": "县斋十咏 波纹石",
        "author": "宁参",
        "content": "何必观春渚，他山质自奇。\n危层分荡漾，峭碧认逶迤。\n禁陛宜相接，星机好共支。\n高空如有阙，一补未为迟。",
        "dynasty": "宋",
        "collection_info": null
    },
    {
        "title": "县斋十咏 石席",
        "author": "宁参",
        "content": "结粹从天匠，周方出翠峦。\n宁知磨琢易，须信卷舒难。\n角枕清同置，藜床雅并观。\n公余聊偃息，空觉病肤寒。",
        "dynasty": "宋",
        "collection_info": null
    },
    {
        "title": "春集东园诗",
        "author": "杨仪",
        "content": "芳节未晼晚，名园好澄霁。\n停车没径苔，移席傍丛筀。\n蝶粉留红房，蜂鬚抱香蔕。\n微波生酒杯，轻吹拂衣袂。\n何当名教乐，况復昌时世。\n归鞍惜余欢，阳鸟不可繫。",
        "dynasty": "宋",
        "collection_info": null
    },
    {
        "title": "句  其一",
        "author": "施元长",
        "content": "我观招提境，古桧何苍奇。\n白蚁巢其根，青虬嚙其枝。",
        "dynasty": "宋",
        "collection_info": null
    },
    {
        "title": "句  其二",
        "author": "施元长",
        "content": "寖历岁年久，靡受霜雪欺。\n落落梁栋材，矫矫松柏姿。\n明当构廊庙，匠石良汝资。",
        "dynasty": "宋",
        "collection_info": null
    },
    {
        "title": "谢梵才惠茶",
        "author": "石待举",
        "content": "郡园名荈制犹新，分惠眠云跂石人。\n色斗琼瑶因地胜，香殊兰茝得天真。\n开时好对棱棱月，碾处应飞瑟瑟尘。\n寄语高僧宜郑重，能诗方遣雨前春。",
        "dynasty": "宋",
        "collection_info": null
    },
    {
        "title": "赠王山人",
        "author": "熊知至",
        "content": "闲拄瘦筇枝，衣冠半异时。\n入城人不识，卖药俗长疑。\n饮酒难逢醉，餐松自止饥。\n华峰千嶂裏，常与白云期。",
        "dynasty": "宋",
        "collection_info": null
    },
    {
        "title": "句  其一",
        "author": "熊知至",
        "content": "岸上犹哀惧，舟中争得安。",
        "dynasty": "宋",
        "collection_info": null
    },
    {
        "title": "句  其二",
        "author": "熊知至",
        "content": "楼台上下火照火，车马往来人看人。",
        "dynasty": "宋",
        "collection_info": null
    },
    {
        "title": "诗二首  其一",
        "author": "余翼",
        "content": "偶閒如到女娲天，深入何殊葛稚川。\n何必东山随谢守，尽游终日恣陶然。",
        "dynasty": "宋",
        "collection_info": null
    },
    {
        "title": "诗二首  其二",
        "author": "余翼",
        "content": "□几□□□□□，□□依旧向阳开。\n神僊究竟归何处，驻马多时望不回。",
        "dynasty": "宋",
        "collection_info": null
    },
    {
        "title": "送僧",
        "author": "释可士",
        "content": "一钵即生涯，随缘度岁华。\n是山皆有寺，何处不为家。\n笠重吴天雪，鞋香楚地花。\n他年访禅室，宁惮路岐赊。",
        "dynasty": "宋",
        "collection_info": null
    },
    {
        "title": "句",
        "author": "释惟慎",
        "content": "敢言知己少，性本类孤云。",
        "dynasty": "宋",
        "collection_info": null
    },
    {
        "title": "知足",
        "author": "濮肃",
        "content": "知足自不辱，古人乃患辱。\n但安童叟嬉，宁与纷华触。\n白日一卷书，兴来还秉烛。",
        "dynasty": "宋",
        "collection_info": null
    },
    {
        "title": "述怀",
        "author": "濮肃",
        "content": "人生天地间，自顾一何小。\n宁同避钓鱼，敢学惊弓鸟。\n物理自悠悠，世情多扰扰。\n桃源眼底是，何必寻云表。",
        "dynasty": "宋",
        "collection_info": null
    },
    {
        "title": "诗三首  其一",
        "author": "李氏",
        "content": "囊裏真香谁见窃，鲛绡滴血染成红。\n殷勤遗下轻绡意，好与才郎怀袖中。",
        "dynasty": "宋",
        "collection_info": null
    },
    {
        "title": "诗三首  其二",
        "author": "李氏",
        "content": "金珠富贵吾家事，常渴佳期乃寂寥。\n偶用至诚求雅合，良媒未必胜红绡。",
        "dynasty": "宋",
        "collection_info": null
    },
    {
        "title": "诗三首  其三",
        "author": "李氏",
        "content": "门前画戟寻常设，堂上犀簪取次看。\n最是恼人情乱处，凤凰楼上月华寒。",
        "dynasty": "宋",
        "collection_info": null
    },
    {
        "title": "书红帕",
        "author": "李氏",
        "content": "囊香着郎衣，经绡着郎手。\n此意不及绡，共郎永长久。",
        "dynasty": "宋",
        "collection_info": null
    },
    {
        "title": "和遗绡女子  其一",
        "author": "张资",
        "content": "浓麝应同琼体织，轻绡料比杏腮红。\n虽然未近来春约，已胜襄王魂梦中。",
        "dynasty": "宋",
        "collection_info": null
    },
    {
        "title": "和遗绡女子  其二",
        "author": "张资",
        "content": "自得佳人遗赠物，书窗终自独无寥。\n未能得会真仙面，时赏香囊与绛绡。",
        "dynasty": "宋",
        "collection_info": null
    },
    {
        "title": "应约访遗绡女子",
        "author": "张资",
        "content": "何人遗下一红绡，暗遣情怀意气饶。\n勒马住时金𩍐脱，亚身亲用宝灯挑。\n轻轻滴滴深深染，慢慢寻寻紧紧□。\n料想佳人初失却，几回纤手摸裙腰。",
        "dynasty": "宋",
        "collection_info": null
    },
    {
        "title": "和遗绡女子",
        "author": "张资",
        "content": "香来着吾怀，先想纤纤手。\n果遇赠香人，经年何恨久。",
        "dynasty": "宋",
        "collection_info": null
    },
    {
        "title": "过黄花渡",
        "author": "姜迪",
        "content": "回首潇湘二十春，江南投老未安身。\n如今再过黄花渡，遥想湘山是故人。",
        "dynasty": "宋",
        "collection_info": null
    },
    {
        "title": "澄心轩",
        "author": "丁天锡",
        "content": "高馆含秋溪水平，白云一榻临空清。\n云影天光入怀抱，玉楼银阙无人行。\n滔滔活水源头落，却笑奔流争万壑。\n雪照梅檐坐月明，露泻荷盘见鱼跃。\n长安车马多富儿，汗流浃背尘满衣。\n谁识君心有真乐，沙头白鸟犹忘机。",
        "dynasty": "宋",
        "collection_info": null
    },
    {
        "title": "夏昼",
        "author": "章望之",
        "content": "一日常百刻，转若车轮忙。\n千日十万刻，百年能几长。\n达人齐古今，一生甚微茫。\n夏日岂为永，而足以较量。\n人世不足惜，行善乃自彰。\n无及闲暇时，般乐为淫荒。\n夷齐饿人者，颜闵非公王。\n其人品孰亚，周氏与虞唐。\n亦用仁义积，岂今身未亡。\n富贵无可恃，莫与公道强。\n夜思昼以力，四序皆流光。\n示君夏昼诵，惕惕其自伤。",
        "dynasty": "宋",
        "collection_info": null
    },
    {
        "title": "和陈述古仙居岩老堂诗",
        "author": "章望之",
        "content": "岩前未老客，期在老樵渔。\n抚俗多閒暇，开轩适起居。\n读诗明治乱，学易体盈虚。\n频许相从否，吾将当故庐。",
        "dynasty": "宋",
        "collection_info": null
    },
    {
        "title": "一人泉",
        "author": "章望之",
        "content": "一人泉在此山颠，万人可饮闻旧言。\n顾我无人试此水，盛夏独饮南风前。",
        "dynasty": "宋",
        "collection_info": null
    },
    {
        "title": "明智寺",
        "author": "章望之",
        "content": "重复青山裏，双峰锁寺门。\n楼耸排云阁，松盘过路根。",
        "dynasty": "宋",
        "collection_info": null
    },
    {
        "title": "句",
        "author": "章望之",
        "content": "是水为佳境，中城枕碧湖。\n楼台万室近，物象几州无。",
        "dynasty": "宋",
        "collection_info": null
    },
    {
        "title": "金山寺",
        "author": "苏绅",
        "content": "九派分流涌化城，登临潜觉骨毛清。\n僧依玉鑑光中住，人踏金鰲背上行。\n钟阜云开春雨霁，海门雷吼夜潮生。\n因思绝顶高秋夜，四面云涛浸月明。",
        "dynasty": "宋",
        "collection_info": null
    },
    {
        "title": "长生桧",
        "author": "苏绅",
        "content": "几年飞锡倦寻芳，云衲斓斑掩竹房。\n一榻夜禅蒲座稳，满盂春供药苗香。\n汲泉岩畔惊猿饮，裁苇池边引鹭翔。\n像室雾昏灯焰小，石楼风度盘声长。\n攀萝别岭衝寒雾，扫叶前林趁晓霜。\n大抵僧居遗俗虑，此中身世更清凉。",
        "dynasty": "宋",
        "collection_info": null
    },
    {
        "title": "胶山寺",
        "author": "苏绅",
        "content": "驱马款禅扉，松风冷拂衣。\n红尘不到处，青嶂此忘归。\n鸟望生台下，云侵讲座飞。\n楞伽味真趣，转觉俗缘稀。",
        "dynasty": "宋",
        "collection_info": null
    },
    {
        "title": "惠山寺并简窦公",
        "author": "苏绅",
        "content": "绮塍行尽入松门，暂拂尘缨袖惹云。\n海月未升楼上见，湖波初起坐中闻。\n宝扉膜拜青莲相，石案傍行白㲲纹。\n促榻偶随居士语，煮茶烧栗到宵分。",
        "dynasty": "宋",
        "collection_info": null
    },
    {
        "title": "句  其一",
        "author": "苏绅",
        "content": "游人汉女投珠路，野火荆山出猎朝。",
        "dynasty": "宋",
        "collection_info": null
    },
    {
        "title": "句  其二",
        "author": "苏绅",
        "content": "城郭依然郧子国，山川分得楚王台。",
        "dynasty": "宋",
        "collection_info": null
    },
    {
        "title": "句  其三",
        "author": "苏绅",
        "content": "一篇此日摛鸿藻，五色它年浴凤文。",
        "dynasty": "宋",
        "collection_info": null
    },
    {
        "title": "句  其四",
        "author": "苏绅",
        "content": "它年跃马相逢处，记得先生旧姓名。",
        "dynasty": "宋",
        "collection_info": null
    },
    {
        "title": "负暄闲眠",
        "author": "仲讷",
        "content": "茅檐晴日暖于春，一枕钧天乐事新。\n满眼繁花皆得意，午眠安稳却无人。",
        "dynasty": "宋",
        "collection_info": null
    },
    {
        "title": "送唐御史",
        "author": "仲讷",
        "content": "力犯雷霆众共危，远投魑魅独为宜。\n忠州学业真无负，高庙神灵固有知。\n自倚圣明容直道，未甘憔悴死荒陲。\n满朝卿相多公议，莫把文章作楚辞。",
        "dynasty": "宋",
        "collection_info": null
    },
    {
        "title": "长桥  其一",
        "author": "张亢",
        "content": "云收雾霁水风高，百丈虹桥气势豪。\n疑是玉龙藏爪距，潜来江上看波涛。",
        "dynasty": "宋",
        "collection_info": null
    },
    {
        "title": "长桥  其二",
        "author": "张亢",
        "content": "万顷平湖水接天，湖光水色远相连。\n虹蜺截雨未归得，横在波心几十年。",
        "dynasty": "宋",
        "collection_info": null
    },
    {
        "title": "长桥  其三",
        "author": "张亢",
        "content": "记得当年过此桥，月明江上暑风消。\n而今重到经行处，空有湖光伴寂寥。",
        "dynasty": "宋",
        "collection_info": null
    },
    {
        "title": "句",
        "author": "张亢",
        "content": "张亢触墙成八字，王琪望月叫三声。",
        "dynasty": "宋",
        "collection_info": null
    },
    {
        "title": "书端州郡斋壁",
        "author": "包拯",
        "content": "清心为治本，直道是身谋。\n秀干终成栋，精钢不作鈎。\n仓充鼠雀喜，草尽兔狐愁。\n史册有遗训，毋贻来者羞。",
        "dynasty": "宋",
        "collection_info": null
    },
    {
        "title": "弔曹觐",
        "author": "曾公亮",
        "content": "款军樵门日再晡，空弮犹自把戈鈇。\n身垂虎口方安坐，命若鸿毛竟败呼。\n柱下杲卿曾断骨，袴中杵臼得遗孤。\n可怜三尺英雄气，不怕山西士大夫。",
        "dynasty": "宋",
        "collection_info": null
    },
    {
        "title": "送程给事中知越州",
        "author": "曾公亮",
        "content": "山阴地胜冠江吴，今得贤侯自禁途。\n侍从暂虚青琐闼，藩宣新剖玉麟符。\n移时前席辞旒扆，不日重城歌袴襦。\n想到蓬莱游未徧，已应归步在云衢。",
        "dynasty": "宋",
        "collection_info": null
    },
    {
        "title": "宿甘露僧舍",
        "author": "曾公亮",
        "content": "枕中云气千峰近，床底松声万壑哀。\n要看银山拍天浪，开窗放入大江来。",
        "dynasty": "宋",
        "collection_info": null
    },
    {
        "title": "輓老苏先生",
        "author": "曾公亮",
        "content": "立言高往古，抱道鬰当时。\n铅椠方终业，风灯忽遘悲。\n名垂文苑传，行纪太丘碑。\n后嗣皆鸾鷟，吾知庆有诒。",
        "dynasty": "宋",
        "collection_info": null
    },
    {
        "title": "句",
        "author": "曾公亮",
        "content": "饭思白石红桃米，菜忆黄龙紫芥心。",
        "dynasty": "宋",
        "collection_info": null
    },
    {
        "title": "谪袁州道中寄苏子美",
        "author": "张群",
        "content": "忆昨共繫吴门舟，我独千里君独留。\n江花粲尔不同醉，野月娟然增此愁。\n谈笑还令舌本强，诗篇顿觉笔锋柔。\n沧浪书信无消息，鸿雁来时数举头。",
        "dynasty": "宋",
        "collection_info": null
    },
    {
        "title": "谪袁州寄子美",
        "author": "张群",
        "content": "去年醉到江花老，忧患相宽独与君。\n今日天涯又春色，却寻高处望吴云。\n青红染出化成寺，罗縠翻开秀水纹。\n风物感人音信少，眼前双燕谩纷纷。",
        "dynasty": "宋",
        "collection_info": null
    },
    {
        "title": "离郭店马上迴寄乡知",
        "author": "陈洎",
        "content": "迴望离亭映楚山，慨然西笑入长安。\n贪程野仆担书引，惜别乡人驻足观。\n霞衬曙光烘积霭，柳和春雨荡轻寒。\n遥期此地归来日，迎取相如驷马看。",
        "dynasty": "宋",
        "collection_info": null
    },
    {
        "title": "黄鹄",
        "author": "陈洎",
        "content": "呼树止陵阳，逢辰下建章。\n奇姿标上瑞，正色丽中央。\n昭祀祠坛畔，声歌太液傍。\n凤教鸿作侣，天与菊为裳。\n神雀非灵异，流鶑愧采章。\n集污宁我类，一举戛云翔。",
        "dynasty": "宋",
        "collection_info": null
    },
    {
        "title": "过项羽庙",
        "author": "陈洎",
        "content": "八千子弟已投戈，夜帐犹闻怨楚歌。\n学敌万人成底事，不思一箇范增多。",
        "dynasty": "宋",
        "collection_info": null
    },
    {
        "title": "寄宝臣寺丞",
        "author": "陈洎",
        "content": "万里扶灵宅寿阡，谢公纯孝是家传。\n庐开四尺成寒士，榱列三围陋昔贤。\n先域定生连理树，门人多废蓼莪篇。\n我心罔极君应念，露白霜清泣昊天。",
        "dynasty": "宋",
        "collection_info": null
    },
    {
        "title": "蓝溪閒居",
        "author": "陈洎",
        "content": "白鹿原东虎候西，结庐岑寂映蓝溪。\n露侵僧履兰三径，春入农歌雨一犁。\n聒枕溜声疑水宿，拂檐山色类岩栖。\n闭门养拙无人问，揭尽陈编日又低。",
        "dynasty": "宋",
        "collection_info": null
    },
    {
        "title": "开元寺凌虚阁对雪寄解唐卿",
        "author": "陈洎",
        "content": "璚滴琳华一夜凝，凌虚雕槛晓来凭。\n眼观银色三千界，身到瑶台十二层。\n玉洒砌尘供庾斛，粉融檐水妒房陵。\n化人宫好分明在，恨不同君把袂登。",
        "dynasty": "宋",
        "collection_info": null
    },
    {
        "title": "雉媒",
        "author": "陈洎",
        "content": "朱冠衮背一何鲜，声厉情骄目悍然。\n若道物情皆锡类，雉媒争似鸩媒贤。",
        "dynasty": "宋",
        "collection_info": null
    },
    {
        "title": "还刘处士先令公",
        "author": "陈洎",
        "content": "当年力战荡妖氛，十万雄师四七勋。\n将略妙欺班定远，家声高过李将军。\n铭图魏鼎文犹在，笔勒燕山蹟尚分。\n今日闲披有遗恨，可怜生不遇明君。",
        "dynasty": "宋",
        "collection_info": null
    },
    {
        "title": "读刘蕡策",
        "author": "陈洎",
        "content": "药石危言治乱箴，贾生晁错是知音。\n可怜当日司文者，不畏人言合愧心。",
        "dynasty": "宋",
        "collection_info": null
    },
    {
        "title": "谢人惠三峰朱柿",
        "author": "陈洎",
        "content": "乌椑珍果益丹名，新折红林蔕尚青。\n浆冷夜凝仙掌露，味甘秋割楚江萍。\n圆堆玉盌樱难并，剩荐金樽酒易醒。\n应念茂陵消渴者，整篮封贮到云扃。",
        "dynasty": "宋",
        "collection_info": null
    },
    {
        "title": "过田文墓",
        "author": "陈洎",
        "content": "当年闻奏雍门琴，话着池台泪满襟。\n何况今朝陵谷畔，池台无迹可追寻。",
        "dynasty": "宋",
        "collection_info": null
    },
    {
        "title": "对雪寄崔仲裕",
        "author": "陈洎",
        "content": "夺鹤韬霞势渐浓，卷帘庭馆好支筇。\n乘查路阔寒凝冻，种玉畦平晓被封。\n天上瑶宫当月圃，海中银阙耸鳌峰。\n思君不得同吟赏，知在旗亭第几重。",
        "dynasty": "宋",
        "collection_info": null
    },
    {
        "title": "南齐",
        "author": "陈洎",
        "content": "曲江欢宴侍华裾，舞拍琴歌艺有余。\n独有纯臣王叔宝，解陈封禅一篇书。",
        "dynasty": "宋",
        "collection_info": null
    },
    {
        "title": "湖上逢渔者",
        "author": "陈洎",
        "content": "雨蓑烟笠洞庭秋，独茧纶轻一叶舟。\n拟共停桡醉天幕，缓歌濯足不迴头。",
        "dynasty": "宋",
        "collection_info": null
    },
    {
        "title": "秋日端居",
        "author": "陈洎",
        "content": "暑退蚊雷静，门閒雀到稀。\n露莎蛩自急，星树鹊何依。\n井臼贫虽乐，溪山远未归。\n时情似秋雁，一一背寒飞。",
        "dynasty": "宋",
        "collection_info": null
    },
    {
        "title": "读子虚赋",
        "author": "陈洎",
        "content": "听辞深怅不同时，及到同时位大卑。\n争似唐皇将颇牧，禁中言下用无疑。",
        "dynasty": "宋",
        "collection_info": null
    },
    {
        "title": "句  其一",
        "author": "陈洎",
        "content": "四壁旧贫宁畏盗，一枝虽小易容巢。",
        "dynasty": "宋",
        "collection_info": null
    },
    {
        "title": "句  其二",
        "author": "陈洎",
        "content": "他年远公社，若箇是遗民。",
        "dynasty": "宋",
        "collection_info": null
    },
    {
        "title": "许希",
        "author": "颜太初",
        "content": "京城名利涂，车马相奔驰。\n其间取富贵，往往输巫医。\n前后十数辈，身没名已隳。\n独有许希者，藴蓄何瑰奇。\n始自下蔡来，所处尤喧卑。\n西市三十年，汩汩无人知。\n一朝仗至艺，骤登文石墀。\n三鍼愈上疾，神速不移时。\n酬以六尚官，着籍通端闱。\n旌以三品服，佩紫垂金龟。\n于时称谢毕，西向復陈仪。\n当宁惊且问，历历宣其辞。\n臣传扁鹊术，遇主今得施。\n特此一展谢，臣心不自私。\n主上惜其意，击赏为嘘唏。\n仍给水衡钱，国西命立祠。\n復加灵应号，金额照华榱。\n自此辇毂下，求祷何祁祁。\n我过庆成坊，见之心且悲。\n秦医术虽妙，五腑及四肢。\n所习得其人，千龄祀不亏。\n鲁圣术至大，帝道与民彝。\n所习非其人，一朝反相持。\n小吏师荀况，窃为辨说资。\n作相劝焚书，诈云愚蚩蚩。\n后之为儒者，其心皆李斯。\n昔在布衣日，动守先王规。\n朝谈十二经，夕诵三百诗。\n依凭稽古力，荣进无他歧。\n及居庙堂上，长剑冠峨巍。\n自谓天所赋，焉知有宣尼。\n宣尼断袭封，十经寒暑移。\n他姓为邑官，乡老皆惊疑。\n上章寝不报，九重遭面欺。\n谏官不举失，御史不言非。\n尽为许希笑，得路忘先师。",
        "dynasty": "宋",
        "collection_info": null
    },
    {
        "title": "东州逸党",
        "author": "颜太初",
        "content": "天之有常度，躔次绝乖离。\n地之有常理，沈潜无变亏。\n人之有常道，高下遵轨仪。\n三才各定位，万古永不移。\n二仪设有变，修德可以祈。\n人道或反常，其乱何由支。\n昔在典午朝，国祚向陵夷。\n日向中夜出，赫赫来东陲。\n地向太极裂，中有苍鹅飞。\n高厚灾且异，人妖亦繁滋。\n始有竹林民，怪诞名不羁。\n次有夷甫辈，高谈慕无为。\n沈湎多越礼，阮籍兼辅之。\n虚名能饰诈，光逸与王尼。\n何曾有先见，不能救其衰。\n张华徒竭力，无以扶其危。\n至今西晋书，读之堪涕洟。\n尔来历千年，炎宋运重熙。\n东州有逸党，尊大自相推。\n号曰方外交，荡然绝四维。\n六籍被诋诃，三皇遭毁訾。\n坑儒愚黔首，快哉秦李斯。\n与世立宪度，迂哉鲁先师。\n流宕终忘反，恶闻有民彝。\n或为童牧饮，垂髽以相嬉。\n或作概量歌，无非市井辞。\n或作薤露唱，发声令人悲。\n或称重气义，金帛不为赀。\n或曰外形骸，顶踵了无丝。\n麀聚復优杂，何者为尊卑。\n遥闻风波民，未见如调饥。\n偶逢绅带士，相对如拘縻。\n不知二纪来，此风肇自谁。\n都缘极显地，多用宁馨儿。\n斯人之一唱，翕然天下随。\n斯人之一趋，靡然天下驰。\n乡老为品状，不以逸为嗤。\n宗伯主计偕，不以逸为非。\n私庭训子弟，多以逸为宜。\n公朝论人物，翻以逸为奇。\n家国尽为逸，礼法从何施。\n我常病其事，中夜起思惟。\n平地三尺限，空车登无歧。\n重载历百仞，所来因陵迟。\n万一染成俗，虽悔何由追。\n众人皆若梦，焉能分其糜。\n众人皆若醉，不知啜其醨。\n天下皆病痿，俾谁就鲁医。\n天下皆病狂，何暇灸其眉。\n幸有名教党，可与决雄雌。\n所嗟九品贱，不得立文墀。\n贾谊惟恸哭，梁鸿空五噫。\n终削南山竹，冒死指其疵。\n愿乘九庙灵，感悟宸心知。\n赫尔奋独断，去邪在勿疑。\n分捕復大索，憸人无孑遗。\n大者肆朝市，其徒窜海湄。\n杀一以戒万，是曰政之基。\n千奴共一胆，胆破众自隳。\n无使永嘉风，败乱昇平时。",
        "dynasty": "宋",
        "collection_info": null
    },
    {
        "title": "寿冯北部",
        "author": "颜太初",
        "content": "五百年终遘圣朝，相门何日降英髦。\n星杓影射金枢正，月魄光浮碧汉高。\n三世密传张颢印，贰车新得吕虔刀。\n他年善继良弓慕，金字重重有赐袍。",
        "dynasty": "宋",
        "collection_info": null
    },
    {
        "title": "诗一首",
        "author": "鲜于至",
        "content": "当时未识紫微星，独□渔阳燕此亭。\n今日园林为胜地，好将前事载图经。",
        "dynasty": "宋",
        "collection_info": null
    },
    {
        "title": "题溪口广慈寺",
        "author": "叶清臣",
        "content": "云中江树冷萧萧，溪上僧归倚画桡。\n谁为秋风乘兴去，松窗先听富阳潮。",
        "dynasty": "宋",
        "collection_info": null
    },
    {
        "title": "送余姚知县陈最寺丞",
        "author": "叶清臣",
        "content": "旧见恩初渥，新游刃久虚。\n官曹鹊树下，民版象耕余。\n山迥人逢麂，江清客厌鱼。\n送君多怅望，云外是亲居。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "叶清臣",
        "content": "江水望不极，杨花江面飞。\n春风自无定，远客又言归。\n景胜诗逾老，心冥语亦稀。\n从来林下意，为谢北山薇。",
        "dynasty": "宋",
        "collection_info": null
    },
    {
        "title": "先照寺",
        "author": "叶清臣",
        "content": "一径凉飈响万松，青霞紫雾秘灵峰。\n寒生列洞前溪雨，声到诸天午夜钟。\n仙顶月高犹驾鹤，阴潭云起旧降龙。\n出尘境界无多地，已上金庭第七重。",
        "dynasty": "宋",
        "collection_info": null
    },
    {
        "title": "国清寺",
        "author": "叶清臣",
        "content": "绀宇初成国已清，千灵慈护属仁明。\n山僧了得真空观，好续炉熏傲太平。",
        "dynasty": "宋",
        "collection_info": null
    },
    {
        "title": "大慈寺",
        "author": "叶清臣",
        "content": "佛陇光沉茂草平，树林犹作诵经声。\n一心三观休分别，秋静山高海月明。",
        "dynasty": "宋",
        "collection_info": null
    },
    {
        "title": "题石桥",
        "author": "叶清臣",
        "content": "觉雄示入灭，尊者俱授记。\n现彼声闻身，护此浊恶地。\n他方自感通，此地真灵秘。\n一路指桥西，谁明导师意。",
        "dynasty": "宋",
        "collection_info": null
    },
    {
        "title": "游摄山栖霞寺",
        "author": "叶清臣",
        "content": "仙峰多灵草，近在东北维。\n僧绍昔舍宅，总持尝作碑。\n高风一缅邈，废宇亦陵迟。\n清泉潄白石，霏雾蒙紫芝。\n松萝日萧寂，猿鸟自追随。\n游人尠或诣，隠者谁与期。\n支郎笃清尚，千里孤云飞。\n览古玩青简，寻幽穷翠微。\n顾予荷戟守，出宿简书违。\n凭师访陈迹，剩作摄山诗。",
        "dynasty": "宋",
        "collection_info": null
    },
    {
        "title": "东池诗",
        "author": "叶清臣",
        "content": "园林日将暮，缅怀池上酌。\n轻烟隠孤屿，绿水摇虚阁。\n人闲山鸟静，风余岸花落。\n稚子晚荡归，扁舟自飘泊。",
        "dynasty": "宋",
        "collection_info": null
    },
    {
        "title": "得请宣城府",
        "author": "叶清臣",
        "content": "理剧惭心计，承颜念远游。\n时情自轻外，天幸復临州。\n霜馆残梨晓，风淮水桂秋。\n官勤诗意减，先愧谢公楼。",
        "dynasty": "宋",
        "collection_info": null
    },
    {
        "title": "累日前伏蒙袖书临访并小文编及明堂图披玩寻绎弥增景服偶书二百四十言以伸谢臆伏惟采览",
        "author": "叶清臣",
        "content": "进士不读书，明经不根义。\n诟病君子儒，于今作文弊。\n礼部右词赋，诸生窃科第。\n从道不违人，追趋斯近利。\n李生何为者，力学务逊志。\n羞耻事章句，深湛刺经艺。\n常惟天子贵，无大明堂位。\n邈焉三代风，尠矣百世继。\n去圣日逾远，攻端非其致。\n公玉既妄图，戴德亦缪记。\n汉唐盛容典，规画不足示。\n其间区区者，何暇盛德事。\n确论无甚高，阔讲寖而坠。\n披文会今古，援笔攷同异。\n面势本周官，纤悉探吕氏。\n挽拾林甫长，仰擿康成盩。\n昭发老生蒙，冥符作者意。\n圣期接千统，缛礼恢万祀。\n无文既已秩，同节此云备。\n宁当总章法，未擥云台议。\n废兴有时合，聪明自民视。\n成厦繄众材，至理岂一士。\n南阙朝奏书，中朝夕鸣佩。\n行矣无自遗，日中今可熭。",
        "dynasty": "宋",
        "collection_info": null
    },
    {
        "title": "句",
        "author": "韩宗彦",
        "content": "凝峰画旛转，交锻彩支繁。",
        "dynasty": "宋",
        "collection_info": null
    },
    {
        "title": "送曲江知县赵节推",
        "author": "余靖",
        "content": "命将久征蛮，骚然数载间。\n一言巢穴破，千里鼓旗闲。\n刀盾无私蓄，耕桑有復还。\n居民此休息，遗惠重丘山。",
        "dynasty": "宋",
        "collection_info": null
    },
    {
        "title": "寄题广州田谏议颐堂",
        "author": "余靖",
        "content": "退食公堂暇，应无俗虑侵。\n帘开双燕外，吏散百花阴。\n海域逍遥境，荣途淡泊心。\n政成先养正，惠爱及民深。",
        "dynasty": "宋",
        "collection_info": null
    },
    {
        "title": "送僧惠勤归乡",
        "author": "余靖",
        "content": "旧国起归兴，三江一棹轻。\n夜吟逢月白，晓渡趁潮平。\n楚岸云藏寺，吴宫水绕城。\n羡师尘外去，何日濯吾缨。",
        "dynasty": "宋",
        "collection_info": null
    },
    {
        "title": "题刘太博栖心亭",
        "author": "余靖",
        "content": "宏构小侯第，避权长掩关。\n地分金穴贵，人共白云闲。\n野色春墙外，池香暮雨间。\n燕申忘万虑，吏隠敌箕山。",
        "dynasty": "宋",
        "collection_info": null
    },
    {
        "title": "送薛秀才归乡",
        "author": "余靖",
        "content": "半岁接高论，一朝归故关。\n道存惭设醴，别易忍登山。\n进即龟龙瑞，退当江海闲。\n无为牵俗趣，碌碌利名间。",
        "dynasty": "宋",
        "collection_info": null
    },
    {
        "title": "双松",
        "author": "余靖",
        "content": "自古咏连理，多为艳阳吟。\n谁知抱高节，生处亦同心。\n风至应交响，禽栖得并阴。\n岁寒当共守，霜雪莫相侵。",
        "dynasty": "宋",
        "collection_info": null
    },
    {
        "title": "新息道中遇雪",
        "author": "余靖",
        "content": "寒深雪压春，去去祗伤神。\n巢穴有归鸟，路岐无住人。\n远光天共白，夜色月相亲。\n独酌不成醉，自嫌名利身。",
        "dynasty": "宋",
        "collection_info": null
    },
    {
        "title": "次韵酬孙明復见寄",
        "author": "余靖",
        "content": "门外车尘绝，樽前俗虑无。\n轻身脱羁绊，曳尾得泥涂。\n出处天真在，炎凉物性殊。\n寄言钦雅意，相望隔江湖。",
        "dynasty": "宋",
        "collection_info": null
    },
    {
        "title": "送海琳游南海",
        "author": "余靖",
        "content": "触目尽尘累，如师真不羣。\n圆明水中月，去住岭头云。\n意为乘风快，名应过海闻。\n翛然此高迹，世网慢纷纷。",
        "dynasty": "宋",
        "collection_info": null
    },
    {
        "title": "荔香亭",
        "author": "余靖",
        "content": "虚亭何所赏，为爱果中奇。\n气禀南方秀，生当火王时。\n渡淮嫌橘变，经庾笑梅衰。\n不共花争艳，残鶑莫傍枝。",
        "dynasty": "宋",
        "collection_info": null
    },
    {
        "title": "送容州杜秘丞",
        "author": "余靖",
        "content": "官满一舟归，高怀俗背驰。\n家藏唯翰墨，民政在声诗。\n气劲秋霜并，吟多夜月知。\n知贤无路荐，何以报明时。",
        "dynasty": "宋",
        "collection_info": null
    },
    {
        "title": "谢连州沈殿丞惠石",
        "author": "余靖",
        "content": "遗我岩岩石，拜嘉贤使君。\n何当天共补，应免玉偕焚。\n想自乘槎得，知从饮羽分。\n试将檐畔累，尚带故山云。",
        "dynasty": "宋",
        "collection_info": null
    },
    {
        "title": "寄题宝峰山玩云亭",
        "author": "余靖",
        "content": "指月犹为幻，玩云应强名。\n遥思一雨润，能使六尘清。\n望岫幽人兴，观空达士情。\n何当扣禅闼，高论俯轩楹。",
        "dynasty": "宋",
        "collection_info": null
    },
    {
        "title": "留题龙光禅剎呈周长老",
        "author": "余靖",
        "content": "寻幽逢胜地，方外趣无垠。\n双涧流寒月，千峰锁暮云。\n路盘尘境断，世系祖灯分。\n却媿留题处，犹须说见闻。",
        "dynasty": "宋",
        "collection_info": null
    },
    {
        "title": "送峡州推官",
        "author": "余靖",
        "content": "决科雠汉策，佐郡得荆关。\n地胜诗锋锐，兵销檄笔闲。\n路岐高鸟外，城郭白云间。\n婉画应余刃，何人荐祢还。",
        "dynasty": "宋",
        "collection_info": null
    },
    {
        "title": "留题澄虚亭",
        "author": "余靖",
        "content": "湖光湛寒碧，帘影拂莓苔。\n鱼戏应同乐，鸥闲亦自来。\n雨余轻霭合，竹外杂花开。\n久欲留诗去，惭无绮靡才。",
        "dynasty": "宋",
        "collection_info": null
    },
    {
        "title": "灵树喜长老属疾见寄次韵酬之",
        "author": "余靖",
        "content": "鸣韶山下客，多病似吾身。\n每想弥天辩，谁为问疾人。\n泉清偏照月，松瘦不知春。\n未遂寻高论，相遥一水滨。",
        "dynasty": "宋",
        "collection_info": null
    },
    {
        "title": "和伯恭殿丞登武江门楼怀杨叔武太保",
        "author": "余靖",
        "content": "徙倚江边槛，旌旗望处遥。\n交情深慕蔺，风韵渴闻韶。\n寄远缄灵药，迎归舣画桡。\n伏波新荡寇，气入岭云飘。",
        "dynasty": "宋",
        "collection_info": null
    },
    {
        "title": "同李秘校谭员外宿月华上方",
        "author": "余靖",
        "content": "上方逢夏夕，月色遍千山。\n但觉星河近，偶同江海闲。\n事抛兴废外，谈极有无间。\n却笑明朝俗，红尘随马还。",
        "dynasty": "宋",
        "collection_info": null
    },
    {
        "title": "同李秘校谭员外月华长老谒慈济禅师会宿宝林道场",
        "author": "余靖",
        "content": "祖堂留胜迹，再宿此登临。\n云月自明暗，山川无古今。\n谷声猿啸远，泉脉虎跑深。\n共到忘言处，休论佛与心。",
        "dynasty": "宋",
        "collection_info": null
    },
    {
        "title": "送施屯田知太平州",
        "author": "余靖",
        "content": "天阁汉郎居，新荣刻兔符。\n趋曹兰在握，到境弩先驱。\n地望遥分楚，州封半入吴。\n仙科存俊望，归路约蓬壶。",
        "dynasty": "宋",
        "collection_info": null
    },
    {
        "title": "送栾驾部",
        "author": "余靖",
        "content": "赋政古循良，恩威着一方。\n疲民恋冬日，黠吏畏秋霜。\n直道经摧折，公心愈激昂。\n米盐躬细务，绳墨谨周防。\n度岭囊装简，攀辕父老忙。\n采诗如有诏，持此续甘棠。",
        "dynasty": "宋",
        "collection_info": null
    },
    {
        "title": "寄题田待制广州西园",
        "author": "余靖",
        "content": "善政徧修举，增完池馆清。\n地含春气早，月映暮潮生。\n石有羣星象，花多外国名。\n与民同雉兔，邀客醉蓬瀛。\n翰墨资吟兴，云泉适野情。\n镇应持左蟹，快欲鲙长鲸。\n积霭藏楼阁，驯鸥识旆旌。\n甘棠留美荫，高倚越王城。",
        "dynasty": "宋",
        "collection_info": null
    },
    {
        "title": "酬和苏梦得运使",
        "author": "余靖",
        "content": "选任逢明主，休嗟尚散郎。\n远均天雨露，全抚越封疆。\n早振连城价，尝陪照乘光。\n宦途更险易，人事变炎凉。\n遽喜輶轩至，同期远俗康。\n交情重推致，民意乐舒长。\n况有江山助，无怀节物伤。\n罇前且欢醉，一别久相望。",
        "dynasty": "宋",
        "collection_info": null
    },
    {
        "title": "塞上",
        "author": "余靖",
        "content": "汉使重颁朔，胡臣旧乞盟。\n烽烟虚昼望，刁斗绝宵惊。\n虎落云空锁，龙堆月自明。\n祁连山更北，新筑受降城。",
        "dynasty": "宋",
        "collection_info": null
    },
    {
        "title": "送李廷评知福清县",
        "author": "余靖",
        "content": "世阀茂儒绅，瓯闽宠命新。\n县图遥尽海，乡树密藏春。\n供帐鶑将老，登车雉已驯。\n行闻趋召节，旧美政如神。",
        "dynasty": "宋",
        "collection_info": null
    },
    {
        "title": "子规",
        "author": "余靖",
        "content": "一叫一声残，声声万古冤。\n疏烟明月树，微雨落花村。\n易堕将干泪，能伤欲断魂。\n名缰惭自束，为尔忆家园。",
        "dynasty": "宋",
        "collection_info": null
    },
    {
        "title": "桂源早行",
        "author": "余靖",
        "content": "闻鸡已行迈，策马更徘徊。\n月色依山尽，秋声带雨来。\n自堪悲玉璞，谁復筑金台。\n薄宦空羁束，西斋长绿苔。",
        "dynasty": "宋",
        "collection_info": null
    },
    {
        "title": "桂源晓别秦珏河堤",
        "author": "余靖",
        "content": "迴馆逢清论，长亭惨别襟。\n亡羊南北路，跃马利名心。\n酒市摇风帜，花村锁雾林。\n行行俱得意，结绶有知音。",
        "dynasty": "宋",
        "collection_info": null
    },
    {
        "title": "山馆",
        "author": "余靖",
        "content": "野馆萧条晚，凭轩对竹扉。\n树藏秋色老，禽带夕阳归。\n远岫穿云翠，畬田得雨肥。\n渊明谁送酒，残菊遶墙飞。",
        "dynasty": "宋",
        "collection_info": null
    },
    {
        "title": "微凉",
        "author": "余靖",
        "content": "鲛绡蝉翅薄，湘簟水纹流。\n雨送三金伏，风生一叶秋。\n檀栾疏影乱，菡萏远香浮。\n飞盖宜清夜，天高挂玉鈎。",
        "dynasty": "宋",
        "collection_info": null
    },
    {
        "title": "晚至松门僧舍怀寄李太祝",
        "author": "余靖",
        "content": "日暮倦行役，解鞍初息肩。\n雾昏临水寺，风劲欲霜天。\n蓼浦初闻鴈，人家半在船。\n思君正怊怅，黄叶正翩翩。",
        "dynasty": "宋",
        "collection_info": null
    },
    {
        "title": "湘中送人",
        "author": "余靖",
        "content": "离讴方揭耳，别绪已凄然。\n草蔚湘纍浦，花残蜀魄天。\n嶷山晴拂汉，啼竹冷澄烟。\n后夜思君意，空歌皓月篇。",
        "dynasty": "宋",
        "collection_info": null
    },
    {
        "title": "慧照大师",
        "author": "余靖",
        "content": "已向南宗悟，尤于外学精。\n士林传字法，僧国主诗盟。\n初地形容古，弥天语论清。\n因君支遁辈，徒擅养鹰名。",
        "dynasty": "宋",
        "collection_info": null
    },
    {
        "title": "游水南寺",
        "author": "余靖",
        "content": "双剎耸浮云，层轩绝世尘。\n松溪千盖雨，茶圃一旗春。\n夜梵龛灯暗，朝香篆火新。\n暂来犹永日，堪羡白莲人。",
        "dynasty": "宋",
        "collection_info": null
    },
    {
        "title": "暮春",
        "author": "余靖",
        "content": "草带全铺翠，花房半坠红。\n农家榆荚雨，江国鲤鱼风。\n堤柳绵争扑，山樱火共烘。\n长安少年客，不信有衰翁。",
        "dynasty": "宋",
        "collection_info": null
    },
    {
        "title": "宿山观",
        "author": "余靖",
        "content": "孤枕秋宵永，山寒梦不成。\n残灯背窗影，急雨带溪声。\n未分山中老，空思日下名。\n区区如逆旅，此际若为情。",
        "dynasty": "宋",
        "collection_info": null
    },
    {
        "title": "和伯恭殿丞游西蓉山寺",
        "author": "余靖",
        "content": "休澣约过从，宁论隘与恭。\n溪光染醽渌，山色秀芙蓉。\n乍霁千丝雨，齐张万盖松。\n岫孤如欲遁，径曲似相逢。\n共怏云霞志，更寻麋鹿踪。\n氅披吴国纻，杖拄蜀郊筇。\n奕布东西剎，鳞差远近峰。\n禽喧五色聚，钟迥六时桩。\n兴废虽留目，荣枯莫荡胸。\n忽惊雷出地，未省雪经冬。\n阴谷鸣归鹤，灵湫起应龙。\n跳梁窥果狖，缥缈入花蜂。\n磴滑并萝蹑，岩幽半藓葑。\n竹间泉缭绕，烟外草蒙茸。\n民乐讴谣洽，春和气象浓。\n吟多资雅兴，望极动离悰。\n有语嫌双燕，无虞羡大槦。\n归来却回睇，暮雾已重重。",
        "dynasty": "宋",
        "collection_info": null
    },
    {
        "title": "送岳师归赣川",
        "author": "余靖",
        "content": "千里起归思，翛然物外身。\n海山经处雾，梅岭到时春。\n药更开新楮，庭应长旧筠。\n年衰重方术，聊此送行人。",
        "dynasty": "宋",
        "collection_info": null
    },
    {
        "title": "谢伯恭篆屏蟾砚",
        "author": "余靖",
        "content": "古砚蟾蜍滴，文屏薤叶书。\n世间多倚伏，休叹橐中虚。",
        "dynasty": "宋",
        "collection_info": null
    },
    {
        "title": "享庙诗",
        "author": "余靖",
        "content": "祼献遵彝典，时思展圣谟。\n猗那百世祀，孝爱万邦孚。\n礼盛郊丘配，感因霜露濡。\n承祧光德劭，进册报仁劬。\n想见先猷远，恢弘介福俱。\n明灵钦至治，纯嘏被欢呼。",
        "dynasty": "宋",
        "collection_info": null
    },
    {
        "title": "禋郊诗",
        "author": "余靖",
        "content": "函夏恢文治，禋燔讲礼隆。\n物兼明德荐，天以至诚通。\n制度亲祠盛，威仪陟配崇。\n戎容俨仙仗，霁色照郊宫。\n国典书昭事，神禧报屡丰。\n端闱宣大号，王泽浸无穷。",
        "dynasty": "宋",
        "collection_info": null
    },
    {
        "title": "仁宗皇帝挽诗二首  其一",
        "author": "余靖",
        "content": "丕承三后绩，盛烈古难陪。\n纳谏书囊集，谈经殿阁开。\n御弧圆月满，宸翰舞鸾回。\n冠剑虽归葬，英风万祀恢。",
        "dynasty": "宋",
        "collection_info": null
    },
    {
        "title": "仁宗皇帝挽诗二首  其二",
        "author": "余靖",
        "content": "四十载居尊，勤劳涤化源。\n精禋敦舜孝，至治布尧言。\n武尚包戈节，刑宽解网恩。\n遗弓初奉讳，雨泪徧干坤。",
        "dynasty": "宋",
        "collection_info": null
    },
    {
        "title": "游韶石",
        "author": "余靖",
        "content": "世务常喧嚣，物外有真赏。\n结友探胜槩，放情谐素想。\n韶山南国镇，灵踪传自曩。\n双阙倚天秀，一径寻云上。\n长江远萦带，众峦疑负襁。\n千里眇平视，万形罗怪象。\n日影避昆崙，鳌头冠方丈。\n青螺佛髻高，羣玉仙都敞。\n霞城晴煜爚，桃溪春浩荡。\n仰攀霄汉近，俯瞰神魂怳。\n涧深溜如织，岩虚动成响。\n造化与真质，妙画胡能仿。\n贱子生海隅，逢辰辱朝奬。\n靡成彝鼎勋，甘从丘壑往。\n惊禽恋故林，困骥畏羁鞅。\n兹游得幽深，同怀乐清旷。\n世言帝有虞，朔南声教广。\n丹冥卜巡幸，翠华临苍莽。\n箫韶曾此奏，钟石无遗像。\n但觉熏风存，翛然天籁爽。\n姬公着治典，历代所遵仗。\n九野奠山川，万灵通肸蠁。\n医闾与吴岳，半列戎夷壤。\n四时迎气祠，犹烦礼官掌。\n况乃祝融区，羣物资含养。\n来仪威凤居，乐育菁莪长。\n肤寸起成霖，崇高一方仰。\n跻之佐衡霍，无惭公侯享。",
        "dynasty": "宋",
        "collection_info": null
    },
    {
        "title": "南斋新植牡丹初冬忽开数朵爱玩不已因而感咏呈知郡中舍",
        "author": "余靖",
        "content": "峤南足暄候，秋叶不凋霜。\n孤根自北来，绣蘂忽葩张。\n嗟尔本国艷，秀色含天香。\n淑气入春萼，园苑生辉光。\n豪家走钿车，珠翠妍新妆。\n贵门陈广宴，金碧开华堂。\n惟恐风雨至，不羞歌舞狂。\n意态占韶景，众媚曷能妨。\n今兹植荒圃，空斋围短墙。\n节物寒蝉后，林木野梅傍。\n胡为吐奇卉，特此昧温凉。\n祇知逢日暖，岂测非春阳。\n蜂蝶不尔采，坏栏啼夜螀。\n伊予久杜门，荆榛三径荒。\n独酌难成醉，徙倚徒彷徨。\n怜尔守常性，幽丛不改芳。",
        "dynasty": "宋",
        "collection_info": null
    },
    {
        "title": "游山五题 题白莲庵",
        "author": "余靖",
        "content": "掩室昔宴居，冥心遗万化。\n菡萏本无染，纷华共高谢。\n夜禅杉月落，晨斋庭鸟下。\n栋间云气浮，地面秋香诧。\n演法辞故栖，幽踪贲寒野。\n蜡屐此同游，愿结宗雷社。",
        "dynasty": "宋",
        "collection_info": null
    },
    {
        "title": "游山五题 题憩贤亭",
        "author": "余靖",
        "content": "虚亭迟嘉客，登临日相继。\n松篁夏吹寒，烟霞暮江霁。\n高兴山光远，急影波声细。\n区区荣利途，扁舟暂时憩。",
        "dynasty": "宋",
        "collection_info": null
    },
    {
        "title": "游山五题 赠青林庵主",
        "author": "余靖",
        "content": "佛性深如海，中边见各异。\n道在有无间，语论皆儿戏。\n几多名利僧，妄习诸家气。\n贪嗔尚缠牵，生灭何由离。\n三世古今佛，岂离根本智。\n舍此觅菩提，谁证菩提位。\n吾师识自心，有为皆委弃。\n冥坐不知年，了了忘言意。",
        "dynasty": "宋",
        "collection_info": null
    },
    {
        "title": "游山五题 游大峒山",
        "author": "余靖",
        "content": "十里松桧风，万仞斗峭壁。\n阳崖雷自奔，阴壑雪犹积。\n势争衡霍雄，地控楚越扼。\n胡为千载间，名未光图籍。\n物乃因人彰，闻人于在昔。\n不逢巢许高，箕山亦顽碧。\n我今共游览，逍遥非俗格。\n剧论穷古今，玄谈叩虚寂。\n攀萝蹑孤峰，和云坐幽石。\n濯缨清泠泉，留为不朽迹。",
        "dynasty": "宋",
        "collection_info": null
    },
    {
        "title": "游山五题 留题龙潭",
        "author": "余靖",
        "content": "峭岭盘远郊，幽泉生石罅。\n沮洳成深潭，神龙隠其下。\n气昏云雾朝，光寒风雨夜。\n绝境邻梵宫，余波沃农稼。\n秋态月色澄，晴蛟虹影射。\n势非蛟室卑，名将凤池亚。\n存身此蟠蛰，得时扶造化。\n何当岁大旱，移湫救函夏。",
        "dynasty": "宋",
        "collection_info": null
    },
    {
        "title": "送陈京廷评",
        "author": "余靖",
        "content": "曲江居岭阨，楚越封疆间。\n异时置冶官，岁入不盈万。\n将漕择材能，招徕委成算。\n扇橐大野烘，凿矿重崖断。\n闽吴荆广人，奔走通昏旦。\n千夫即山铸，毕给未酬半。\n三监居江湄，僦辇日充羡。\n地官奏计最，遂为天下冠。\n尝闻卜大夫，名声传史汉。\n素履骋修程，逸足何由绊。",
        "dynasty": "宋",
        "collection_info": null
    },
    {
        "title": "酬黄都官舟次近垌见寄次韵",
        "author": "余靖",
        "content": "南州苦炎酷，薄宦淹翘隽。\n怡然贤者心，五稔若一瞬。\n归程江海遥，永日风波进。\n屡经溪壑险，且乐帆樯顺。\n忽传邮驿音，雅什浑金振。\n披襟许见过，握兰欣入觐。\n衡门久索居，黄陂渴余润。\n觏止君子容，玉光窥千仞。\n高谈尽今古，不独期廉蔺。\n相逢勿惜醉，别去生蒙吝。",
        "dynasty": "宋",
        "collection_info": null
    },
    {
        "title": "和王子元过大庾岭",
        "author": "余靖",
        "content": "秦皇戍五岭，兹为楚越隘。\n尉佗去黄屋，舟车通海外。\n峭巘倚云汉，推轮日倾害。\n贤哉张令君，镌凿济行迈。\n地失千仞险，途开九野泰。\n安得时人心，尽夷阴险阂。",
        "dynasty": "宋",
        "collection_info": null
    },
    {
        "title": "湖乡检旱回入南路夜宿江寺对望郛郭",
        "author": "余靖",
        "content": "高城锁夕霭，远水浮秋空。\n此时行役心，展转如飞蓬。\n路入浅沙断，堪恸车辙穷。\n岂无舟楫利，枉道非所从。\n虽有泉石趣，暂到徒匆匆。\n儿啼不入门，敢辞身狥公。\n梦归身未归，薄宦真池龙。\n披衣復起坐，惊鸿鸣西风。",
        "dynasty": "宋",
        "collection_info": null
    },
    {
        "title": "送林秀才归南海",
        "author": "余靖",
        "content": "红尘倦客游，綵衣归故山。\n凛凛朔风劲，携手江之干。\n江声万雷震，帆影孤鸿翻。\n修途南尽海，冰雪凄人肝。\n不但川陆险，所思在承颜。\n亲膳足甘滑，家居富林泉。\n怀安实败名，无为乐丘园。\n好爵縻英贤，早奋冲天翰。",
        "dynasty": "宋",
        "collection_info": null
    },
    {
        "title": "松门守风",
        "author": "余靖",
        "content": "彭蠡古来险，汤汤贯侯卫。\n源长云共浮，望极天无际。\n传闻五月交，兹时一阴至。\n飓风生海隅，余力千里曀。\n万窍争怒号，惊涛得狂势。\n涌恐楚山拔，声疑夏鼎沸。\n妖蜃吐浓烟，层台夸壮丽。\n奔雷鸣大车，连鼓声粗厉。\n岂诚阴阳争，长忧天地闭。\n孤舟一叶轻，飘如斿在缀。\n所以泝沿人，未尝贪既济。\n逆犹上坂丸，顺比飞鸿翅。\n直待浮云收，干坤廓然霁。\n湖光百里平，波色连天翠。\n然后榜兰桡，以避蛟龙害。\n进退甘迟留，克保无祇悔。\n我愿修身者，体此操舟态。\n动静惟时几，畏慎存纤芥。\n跬足虽平易，尽心防暧昧。\n长如履险时，终身不危殆。",
        "dynasty": "宋",
        "collection_info": null
    },
    {
        "title": "夏日江行",
        "author": "余靖",
        "content": "解组趋宸阙，扁舟泛江练。\n健艣鴈齐鸣，轻帆云一片。\n水阔烟难收，雨昏风易转。\n曲浦逗留多，修程梦魂倦。\n舟子怯风波，终朝股交战。\n预忧雷电惊，先喜虹蜺断。\n安知农夫望，只顾行人便。\n愚儒有所思，自愧心如面。\n追惟亡异才，承恩得为县。\n盘错非所长，耕桑当勉劝。\n十日愆一雨，灾恐延农畔。\n靡爱币与牲，羣望走之徧。\n山川未应诚，兼晨不敢饭。\n霈然得嘉澍，荷天如免谴。\n何以迅流间，遽逐庸夫变。\n江淮民荐饥，糟糠未充膳。\n粢盛苟无害，岂将风雨怨。\n玉烛长均调，寸进真君愿。",
        "dynasty": "宋",
        "collection_info": null
    },
    {
        "title": "过大孤山",
        "author": "余靖",
        "content": "有形天地分，设险山河壮。\n孤山镇南服，峨峨楚之望。\n中立亡所倚，屹然怪其状。\n石嵾入春空，翠柱搘秋浪。\n片时起雪痕，万顷排霜杖。\n噫气专呼吸，横流以溟涨。\n行人多躁进，那解明得丧。\n不顾风涛险，半就江鱼葬。\n挂席经其旁，往往乞灵贶。\n遂因孤独名，塑立轻盈像。\n绰约姑射姿，梦魂巫峡想。\n如何方面祠，终古承其妄。\n五岳视三公，降杀不过两。\n不然为子男，何以通祀享。\n四气均分风，条融各有掌。\n避其狂怒势，亦可利攸往。\n亭育天地心，凭险恣荡漾。\n正直鬼神德，非名奚独飨。\n不使悔吝侵，庶几忠信仗。\n在人不在神，勿为虚稽颡。",
        "dynasty": "宋",
        "collection_info": null
    },
    {
        "title": "观钓",
        "author": "余靖",
        "content": "趋尘寒浦波，桂子秋空月。\n烟湿钓纶轻，雨溅苔矶滑。\n健鲤吞香鈎，锦文红鱍鱍。\n将为沸鼎游，势穷犹喣沫。\n搘颐闲怅望，江湖晴荡漾。\n奋鬣就其深，族类能相忘。\n胡为贪一饵，委身刀机上。\n寄言洗耳翁，逃名真可尚。",
        "dynasty": "宋",
        "collection_info": null
    },
    {
        "title": "读车千秋传",
        "author": "余靖",
        "content": "汉武好迂诞，江充专险贼。\n引对大台宫，君臣自相得。\n世乱谗人胜，姦谋多造饰。\n元良天下本，掘蛊遭荧惑。\n春坊一动摇，前星冷无色。\n恐为扶苏诛，掘节储君侧。\n屈牦亡庙谋，转战同昏蚀。\n臣心无以明，野死不容息。\n千秋初奏疏，翩翩举其直。\n一言能悟主，破怒成悽恻。\n归来及望思，层台起东域。\n徒步取卿相，分茅非旧德。\n因思壶关老，先此陈奇策。\n嘉言若时用，生归当有益。\n徙薪不蒙赏，焦头为上客。\n汉道用人轻，取笑羞夷狄。",
        "dynasty": "宋",
        "collection_info": null
    },
    {
        "title": "送希昱上人永嘉觐亲",
        "author": "余靖",
        "content": "阊阖西风高，振锡吴门去。\n三江碧浸天，惟持一杯渡。\n败叶梧桐秋，云中永嘉树。\n借问何言归，亲齿桑榆暮。\n再怀生育仁，聊为馨洁具。\n聆师金石词，郑重加钦慕。\n陆梁原上兽，羣居先识母。\n嗷嗷林中乌，敛翼受子哺。\n云何蚩蚩辈，胜衣復能语。\n口腹徒自丰，骨肉如行路。\n师本谈空人，浮云无去住。\n未出轮回身，归心应有悟。\n临岐索赠言，愧乏雕章句。\n愿达采诗官，当令不孝惧。",
        "dynasty": "宋",
        "collection_info": null
    },
    {
        "title": "山寺独宿",
        "author": "余靖",
        "content": "柴车走县封，穷途秋耿耿。\n急雨带溪声，残灯背窗影。\n驱驰下士身，凄凉旅人景。\n山寒梦不成，愁多知夜永。",
        "dynasty": "宋",
        "collection_info": null
    },
    {
        "title": "咏史",
        "author": "余靖",
        "content": "王氏席世宠，垂组驰朱轮。\n五侯同日拜，四塞黄雾昏。\n妖气徒勃勃，爵王各终身。\n富贵若在天，祸淫真谬云。",
        "dynasty": "宋",
        "collection_info": null
    },
    {
        "title": "寄韶石长老求柏栽",
        "author": "余靖",
        "content": "森然桃李阴，当春皆手植。\n更求青青枝，要见岁寒色。",
        "dynasty": "宋",
        "collection_info": null
    },
    {
        "title": "寄邓秀才求桃枝接头",
        "author": "余靖",
        "content": "自惭闲索居，岂贪颜色盛。\n爱渠真不言，可以通三径。",
        "dynasty": "宋",
        "collection_info": null
    },
    {
        "title": "和王子元中秋会饮",
        "author": "余靖",
        "content": "混元鼓橐四气平，西商之气爽且轻。\n望舒按辔出东海，孤轮斲冰碾太清。\n碧落坦夷轮不停，银河浩荡波无声。\n千家万家调管絃，唯恐游氛翳至明。\n秋深夜永景澄霁，老兔不死穴青冥。\n世间荣谢易反掌，得意难与良辰并。\n我谪闲官归故里，君承新渥来江城。\n相逢并座叙离阔，把酒共见圆蟾生。\n嫦娥耐閒不肯嫁，破鑑再合光荧荧。\n白露乍零羣动息，浮云一开万目倾。\n但知吟处罇前乐，勿问区区时世情。\n高人洗耳让天下，下士紾臂争杯羹。\n贤愚相远九牛毛，宠辱去就何足惊。\n醉乡无关好游处，劳生万虑徒营营。",
        "dynasty": "宋",
        "collection_info": null
    },
    {
        "title": "代赠",
        "author": "余靖",
        "content": "幽房寂寞时，香散轻袿衣。\n可怜夜永不成寐，苦恨春残犹未归。\n归来一见伸修眉，宝柱新声逐调移。\n多少相思说不尽，泪满玉壶着自知。",
        "dynasty": "宋",
        "collection_info": null
    },
    {
        "title": "送温陵庄君崇班赴长乐都尉",
        "author": "余靖",
        "content": "新命升鹓序，办严辞浚都。\n去乘关吏传，归握戍兵符。\n云阔逢乡树，风和见海桴。\n南枝羡君乐，遣我忆莼鲈。",
        "dynasty": "宋",
        "collection_info": null
    },
    {
        "title": "留题许国博申申堂",
        "author": "余靖",
        "content": "宴居潇洒一斋宽，每到高谈暮忍还。\n境胜自容巢燕託，时清谁顾卧龙闲。\n桥前水石纷华外，窗下琴书寂寞间。\n兼济未成归有地，羡君因此转思山。",
        "dynasty": "宋",
        "collection_info": null
    },
    {
        "title": "送凌屯田知和州",
        "author": "余靖",
        "content": "粉署仙郎守一麾，都门别岸柳依依。\n定知春雨随车至，且喜秋风破浪归。\n仁政便当闻虎渡，治声犹在隔牛矶。\n侬今亦恳怀章请，假道尚应鲈正肥。",
        "dynasty": "宋",
        "collection_info": null
    },
    {
        "title": "送任秘丞知长兴县",
        "author": "余靖",
        "content": "懿文通籍气飘飘，二十年来困下僚。\n吾道本将忠许国，世途休叹老登朝。\n囊装冷落堆青简，衙署幽深枕画桥。\n预想吴人蒙美化，海鸥桑雉共逍遥。",
        "dynasty": "宋",
        "collection_info": null
    },
    {
        "title": "迴鴈",
        "author": "余靖",
        "content": "暗随春力起冥冥，微物宁知造化情。\n律变惭逢冰雪解，风和应助羽毛轻。\n塞云空阔归犹远，鱼网稀疏意尚惊。\n不学鹰鹯因肉饱，背人扬去恣飞鸣。",
        "dynasty": "宋",
        "collection_info": null
    },
    {
        "title": "谨吟五十六字攀送仲求殿丞之任赣川窃惟严君国博挂冠归闲而仲求兄弟为邻部守倅其荣至矣诚欲赋述词不逮意",
        "author": "余靖",
        "content": "一门三组序西雝，又见双旌并训农。\n三釜亲庭交禄养，夹河子舍接邻封。\n酒阑风雪催行色，吟际江山助笔锋。\n我亦思亲求郡绂，东湖南浦好过从。",
        "dynasty": "宋",
        "collection_info": null
    },
    {
        "title": "和王子元同归曲江有感",
        "author": "余靖",
        "content": "年少登科今白头，不才多病分归休。\n深恩未报云天施，弱质易惊蒲柳秋。\n进退无机常蹭蹬，穷通知命自夷犹。\n相逢莫问市朝事，绿水青山是胜游。",
        "dynasty": "宋",
        "collection_info": null
    },
    {
        "title": "斋中芍药与千叶御米花对发招伯恭饮",
        "author": "余靖",
        "content": "岭南卉木少珍奇，且喜逢春具数枝。\n百禄大来唯酒美，一年全盛是花时。\n芳心未吐蜂先到，秀色如凝露暗滋。\n犹倚栏干忍虚过，可能垂顾习家池。",
        "dynasty": "宋",
        "collection_info": null
    },
    {
        "title": "贺运使学士分散傜人",
        "author": "余靖",
        "content": "狂傜数载扰湘东，多谢招降息战攻。\n千里山川还汉界，万人戈甲卷秋风。\n牛羊野放狼心伏，鹰犬閒眠兔穴空。\n不独事宁论爵赏，须知全活有阴功。",
        "dynasty": "宋",
        "collection_info": null
    },
    {
        "title": "闻栾驾部度岭见寄",
        "author": "余靖",
        "content": "久接贤规见准绳，还朝犹听颂声腾。\n安民虑远疆封静，富国材高帑藏增。\n野老赓歌除横敛，侍臣交表荐殊能。\n岭头若着关官籍，可察孤清节似冰。",
        "dynasty": "宋",
        "collection_info": null
    },
    {
        "title": "同黄宰游宝林精舍书佑长老壁",
        "author": "余靖",
        "content": "浮生万虑日营营，同访禅居耳目醒。\n寻胜已穷烟霭外，谈空应有鬼神听。\n松筠不变春长在，风雨无时地本灵。\n便拟构庵来结社，莫嫌频此扣岩扃。",
        "dynasty": "宋",
        "collection_info": null
    },
    {
        "title": "恩守赣上谢和叔见寄次韵",
        "author": "余靖",
        "content": "六载心闲类死灰，岂期朝奬念麤材。\n凤衔君命从天降，鹊喜邮音度岭来。\n恩重乍惊三采绶，使专仍咏一枝梅。\n切磋甫得依贤检，疾恶刚肠愈不回。",
        "dynasty": "宋",
        "collection_info": null
    },
    {
        "title": "寄题宋职方翠楼",
        "author": "余靖",
        "content": "层楼幽趣称登临，望远凭高豁素襟。\n棋酒等閒忘世虑，溪山最乐是家林。\n松声带雨千峰外，潭影涵虚落照深。\n此景为君珍赏甚，起余归兴欲抽簪。",
        "dynasty": "宋",
        "collection_info": null
    },
    {
        "title": "酬萧阁副惠末利花栽",
        "author": "余靖",
        "content": "素艷南方独出羣，只应琼树是前身。\n自缘香极宜晨露，勿谓开迟怨晚春。\n栏槛故将宾榻近，丹青重整画图新。\n移根得地无华裔，从此飞觞不厌频。",
        "dynasty": "宋",
        "collection_info": null
    },
    {
        "title": "先赏牡丹寄提刑考功",
        "author": "余靖",
        "content": "花期何事早追陪，鶑未迁乔燕未来。\n曲槛为逢春日暖，香苞先逐晓风开。\n旋邀歌舞同侪乐，却叹光阴急景催。\n可惜韶妍莫虚掷，余芳留待使车回。",
        "dynasty": "宋",
        "collection_info": null
    },
    {
        "title": "又和寄提刑太保",
        "author": "余靖",
        "content": "常记临岐把酒杯，芳心应得见归来。\n不从去日丁宁约，已向东风取次开。\n清燕固难停烛待，雕鞍须是着鞭催。\n栏边残艷犹堪赏，莫使韶光过了回。",
        "dynasty": "宋",
        "collection_info": null
    },
    {
        "title": "和伯恭自造新茶",
        "author": "余靖",
        "content": "郡庭无事即仙家，野圃栽成紫笋茶。\n疏雨半晴回暖气，轻雷初过得新芽。\n烘褫精谨松斋静，采撷萦迂涧路斜。\n江水对煎萍彷佛，越瓯新试雪交加。\n一枪试焙春尤早，三盏搜肠句更加。\n多谢彩笺贻雅贶，想资诗笔思无涯。",
        "dynasty": "宋",
        "collection_info": null
    },
    {
        "title": "和王子元重阳日千善寺会饮",
        "author": "余靖",
        "content": "人生聚散苦难期，且喜清游酒满巵。\n秋径却逢黄菊日，春风休惜落花时。\n仙翁有谶应须避，楚客多悲亦强为。\n好景莫教容易过，醉吟何必遶疏篱。",
        "dynasty": "宋",
        "collection_info": null
    },
    {
        "title": "谢祖太博见访西园",
        "author": "余靖",
        "content": "初闻结驷访幽斋，拂曙呼童扫绿苔。\n方愧蓬蒿开径晚，已惊驺驭过江来。\n林间载酒情偏厚，门外回舟事可咍。\n交态于今易离合，感君敦旧重徘徊。",
        "dynasty": "宋",
        "collection_info": null
    },
    {
        "title": "答祖太博借山居要术",
        "author": "余靖",
        "content": "经济谅周当世务，收藏敢秘老农书。\n相逢莫羡山居好，归去蓬山有直庐。",
        "dynasty": "宋",
        "collection_info": null
    },
    {
        "title": "送张如京知安肃军",
        "author": "余靖",
        "content": "赐戟衔恩出斗城，塞门迢递草初青。\n新提司马临戎节，旧应衣乌近极星。\n叔子戍吴长缓带，单于归汉已空庭。\n圯桥自得家传策，不问人间太白经。",
        "dynasty": "宋",
        "collection_info": null
    },
    {
        "title": "送刘学士知衡州",
        "author": "余靖",
        "content": "朱轓新命汉诸侯，地扼荆湘占上游。\n醽渌水声侵古堞，祝融峰色入晴楼。\n昼垂三组乡枌过，春拥双旌岳寺游。\n番直星垣归缓步，谪仙通籍着瀛洲。",
        "dynasty": "宋",
        "collection_info": null
    },
    {
        "title": "送黄秘校南剑州司法",
        "author": "余靖",
        "content": "早年援笔气飘飘，尚屈区区补郡寮。\n苦掾去平三尺法，急贤期赴一封轺。\n舟衝柳市吟春昼，帆卷江风宿暮潮。\n及着莱衣过乡梓，循陔多羡撷兰苕。",
        "dynasty": "宋",
        "collection_info": null
    },
    {
        "title": "送苏祠部通判洪州",
        "author": "余靖",
        "content": "天家顿网极详延，果见鸿风颂得贤。\n庭拜外官聊试治，史分新策入编年。\n江淹赋笔虽伤别，郭泰归舟只恐仙。\n南国勿思终计最，蓬丘番直即和铅。",
        "dynasty": "宋",
        "collection_info": null
    },
    {
        "title": "和胡学士馆中庭树",
        "author": "余靖",
        "content": "仙材封植九重深，苒苒何年别故林。\n晓色半笼青琐闼，春光长在玉山岑。\n静临高阁飜清吹，坐见羁禽息密阴。\n休羡井梧能待凤，凌霜坚守岁寒心。",
        "dynasty": "宋",
        "collection_info": null
    },
    {
        "title": "送杨学士益州路转运",
        "author": "余靖",
        "content": "芝函新命直仙蓬，又见岷山叱驭忠。\n玉佩晓班辞日下，水牛秋粟转褒中。\n花时井邑蚕丛富，徼外人家栈道通。\n奇技刺文频诏约，此行应更变民风。",
        "dynasty": "宋",
        "collection_info": null
    },
    {
        "title": "思寿阳寓居高氏园亭",
        "author": "余靖",
        "content": "尝借芳园石友家，幽栖无復羡纷华。\n敞扉气爽云生栋，卷箔香微露泫花。\n桂向淮山分月魄，桃从秦洞得仙葩。\n别来追想清闲境，悔褫方中走栈车。",
        "dynasty": "宋",
        "collection_info": null
    },
    {
        "title": "和邃卿张学士暑夕",
        "author": "余靖",
        "content": "危坐空斋暝色低，三金才伏火将西。\n烟蒙细草流萤度，月上疏林倦鹊栖。\n荃葛野裳交羽扇，桔槔邻圃响蔬畦。\n中宵爽气夺炎热，却笑班姬谩惨悽。",
        "dynasty": "宋",
        "collection_info": null
    },
    {
        "title": "送舒太博通判眉州",
        "author": "余靖",
        "content": "通守方忻再命新，东风疏雨拂行尘。\n封疆远入鱼鳬国，岐路正逢蚕市春。\n彭岫晓岚迎画隼，锦江晴绿照朱轮。\n归期不待更书至，旧有清名在缙绅。",
        "dynasty": "宋",
        "collection_info": null
    },
    {
        "title": "送邓秘丞知德安县",
        "author": "余靖",
        "content": "里闬俊游心久降，越台成政俗敦庞。\n香炉山下重为县，阊阖风高还渡江。\n且喜恩威长及物，莫嫌功业未经邦。\n公斋更近渊明宅，寄傲情应卧北窗。",
        "dynasty": "宋",
        "collection_info": null
    },
    {
        "title": "送张屯田通判益州",
        "author": "余靖",
        "content": "数载关中闻美名，可怜随调却西征。\n天台晚帐含香别，栈阁秋霜叱驭行。\n杜曲尚逢樽酒乐，回溪应望白云生。\n相期勉力宣新政，侧耳民谣起少城。",
        "dynasty": "宋",
        "collection_info": null
    },
    {
        "title": "送盖太博通判定州",
        "author": "余靖",
        "content": "墨诏殷勤擢俊贤，精求毗佐四方翰。\n封疆谨守卢奴塞，旌旆仍亲上将坛。\n衰草带霜秋马健，黄云遮日暮城寒。\n燕南赵北边之要，旅拒凭君一策安。",
        "dynasty": "宋",
        "collection_info": null
    },
    {
        "title": "哭王子野待制",
        "author": "余靖",
        "content": "赤墀趋步近相陪，邸吏俄传远讣来。\n方冀君心辨忠义，岂知天意夺贤材。\n堪伤棣萼同时葬，空想铭旌此日回。\n谪宦无缘亲渍酒，江边长恸独徘徊。",
        "dynasty": "宋",
        "collection_info": null
    },
    {
        "title": "靖启伏蒙观文相公以靖忝承善政特寄嘉篇谨依严韵和酬",
        "author": "余靖",
        "content": "幸奉前规尽所怀，閒身吏隠裕春台。\n山迴翠幌凭栏见，花簇红房遶郭开。\n爱树细民思美化，续貂孤迹愧非才。\n南河旧事依然在，禊饮杯盘耻尽罍。",
        "dynasty": "宋",
        "collection_info": null
    },
    {
        "title": "次韵奉和到塞下有怀青社之作",
        "author": "余靖",
        "content": "十二山河壮东夏，黄扉当日建行台。\n封陲自此赭衣尽，黉校于今绛帐开。\n负海遂成安堵俗，济川元是代天才。\n耆明虽乐归閒趣，睿睠岩廊徯再来。",
        "dynasty": "宋",
        "collection_info": null
    },
    {
        "title": "和运使张学士惠诗",
        "author": "余靖",
        "content": "澄清数路拥轻轩，列郡钦瞻已历年。\n谈剧乍欣倾盖日，酒深因惜落花天。\n偶迴风鉴怜孤拙，能聚星文愧昔贤。\n明旦吏迎山驿去，不须容易到罇前。",
        "dynasty": "宋",
        "collection_info": null
    },
    {
        "title": "九日赏池会上酬王职方",
        "author": "余靖",
        "content": "雅集高谈思豁然，齐山依约对疏烟。\n江城泛菊逢佳节，禁苑闻韶忆去年。\n久厌风波惊世路，且同樽酒醉凉天。\n今来古往情何异，弄水亭边舣画船。",
        "dynasty": "宋",
        "collection_info": null
    },
    {
        "title": "和董职方见贺诞子诗",
        "author": "余靖",
        "content": "天幸依仁守列藩，佳篇为贶荷谦尊。\n固惭彝鼎无勋阀，且喜桑弧有子孙。\n岂比芳兰庭下秀，预知苦李道傍繁。\n日临庶狱虞阴谴，敢望高开纳驷门。",
        "dynasty": "宋",
        "collection_info": null
    },
    {
        "title": "和董职方见示初到番禺诗",
        "author": "余靖",
        "content": "五方殊俗古难并，千载犹存古越城。\n客听潮鸡迷早夜，人瞻飓母识阴晴。\n波涛汹涌天边阔，犀象斓斒徼外生。\n太守不才当远寄，惟忧南亩废农耕。",
        "dynasty": "宋",
        "collection_info": null
    },
    {
        "title": "题庾岭三亭诗 叱驭楼",
        "author": "余靖",
        "content": "山巅层构与云平，贤者新题叱驭名。\n为要澄清归治道，不辞艰险表忠诚。\n南枝初见梅林秀，九折遥思剑栈横。\n若使当时嫌远宦，海隅何得有欢声。",
        "dynasty": "宋",
        "collection_info": null
    },
    {
        "title": "题庾岭三亭诗 来鴈亭",
        "author": "余靖",
        "content": "南方旧说无燕鴈，岁序严凝亦暂来。\n天外每随寒雨过，春前先逐暖风回。\n人稀弋射矰休避，俗厌鱼餐网莫猜。\n况是弟兄封境接，登临因此几徘徊。",
        "dynasty": "宋",
        "collection_info": null
    },
    {
        "title": "题庾岭三亭诗 通越亭",
        "author": "余靖",
        "content": "行尽章江庾水滨，南踰梅馆陟嶙峋。\n城中绍祚千年圣，海外占风九译人。\n峤岭古来称绝徼，梯山从此识通津。\n舆琛辇賮无虚岁，徒说周朝白雉驯。",
        "dynasty": "宋",
        "collection_info": null
    },
    {
        "title": "静台",
        "author": "余靖",
        "content": "江城吏隠敞朱扉，旋筑高台望翠微。\n景对云山诗笔健，政移风俗讼筩稀。\n那将尘虑干方寸，但觉仙踪在四围。\n花木阴森鱼鸟乐，暂来犹拟便忘机。",
        "dynasty": "宋",
        "collection_info": null
    },
    {
        "title": "赣石",
        "author": "余靖",
        "content": "万堆顽碧耸峣嶕，壅遏江流气势骄。\n铁马阵横秋战苦，水犀军乱夜声嚣。\n吕梁谩记庄篇险，滟滪休夸蜀道遥。\n怒激波声犹可避，中伤荣路不相饶。",
        "dynasty": "宋",
        "collection_info": null
    },
    {
        "title": "落花",
        "author": "余靖",
        "content": "小园斜日照残芳，千里伤春意未忘。\n金谷已空新步障，马嵬徒见旧香囊。\n鶑来似结啼鸾怨，蝶散应知梦雨狂。\n清赏又成经岁别，却歌团扇寄迴肠。",
        "dynasty": "宋",
        "collection_info": null
    },
    {
        "title": "游应圣宫",
        "author": "余靖",
        "content": "驱羸远远出严闉，云构祠宫绝世尘。\n伴鹤不知龟甲子，斸山多见药君臣。\n雨昏仙穴丹砂井，云映楼居玉洞人。\n只待策勋书竹帛，抽簪来此卜比邻。",
        "dynasty": "宋",
        "collection_info": null
    },
    {
        "title": "西山",
        "author": "余靖",
        "content": "万壑千岩斗物华，搘筇閒访道生涯。\n一坛星斗修真馆，数里云烟斸药家。\n鱼戏竹溪寒影碎，路穿松坞翠阴斜。\n桃源自有神仙宅，未信明河八月槎。",
        "dynasty": "宋",
        "collection_info": null
    },
    {
        "title": "和钱学士见谢新栽竹",
        "author": "余靖",
        "content": "碧池深院斸莓苔，鼓吹山前共得来。\n高节最宜和雪看，虚心莫把夹桃栽。\n肤清似玉休移石，骨瘦成龙不待雷。\n若使菁莪逢此地，也应同喜育良材。",
        "dynasty": "宋",
        "collection_info": null
    },
    {
        "title": "贺孙抗员外春昼端居",
        "author": "余靖",
        "content": "万事皆从适意休，何须快马骋长楸。\n高人鼓吹鸣蛙地，当世神仙笑躄楼。\n燕到捲帘如旧分，花开逢雨最闲愁。\n僧来更学尝茶诀，白乳枪旗带露收。",
        "dynasty": "宋",
        "collection_info": null
    },
    {
        "title": "许申工部招九华许亮山人因有和赠",
        "author": "余靖",
        "content": "闻说方平镇往来，碧衣曾见立徘徊。\n中真久待茅君会，密信频教鹤使催。\n玉斧祖风应共继，琼酥宾讌更谁陪。\n西山五色从兹得，脱略浮名薄似埃。",
        "dynasty": "宋",
        "collection_info": null
    },
    {
        "title": "谢孙抗员外惠酒",
        "author": "余靖",
        "content": "白衣远远到江楼，报道携壶助胜游。\n醉眼便堪终日富，离肠先破一春愁。\n梅梢背岭开犹晚，雪片当风舞未休。\n此景满觞方得意，不须千酿敌封侯。",
        "dynasty": "宋",
        "collection_info": null
    },
    {
        "title": "马当呼鸦不至偶成呈同行诸官",
        "author": "余靖",
        "content": "昔年曾泛马当湾，团饭唤鸦篙楫间。\n今日江头飞不下，应知人世足机关。",
        "dynasty": "宋",
        "collection_info": null
    },
    {
        "title": "冬月茹青台子有感",
        "author": "余靖",
        "content": "雪霜不到海山隅，随分园蔬助醊餔。\n万物无情乘暖长，秦皇何事枉坑儒。",
        "dynasty": "宋",
        "collection_info": null
    },
    {
        "title": "谢伯恭重阳惠酒",
        "author": "余靖",
        "content": "早霜新菊谩葳蕤，寇过人家空酒巵。\n多谢使君怜病废，免教寂寞倚东篱。",
        "dynasty": "宋",
        "collection_info": null
    },
    {
        "title": "再简伯恭",
        "author": "余靖",
        "content": "十载京华九日期，帝家园苑醉金巵。\n今朝郭外寻僧话，坐听寒泉遶竹篱。",
        "dynasty": "宋",
        "collection_info": null
    },
    {
        "title": "谢送篆文屏风因次来韵",
        "author": "余靖",
        "content": "一局聊将万境袪，非同得兔守枯株。\n北窗枕畔添奇物，却想渊明旧日无。",
        "dynasty": "宋",
        "collection_info": null
    },
    {
        "title": "答伯恭招棋",
        "author": "余靖",
        "content": "谁知坐隠妙通仙，国手那能得万全。\n对面机关难测度，临危一着谩争先。",
        "dynasty": "宋",
        "collection_info": null
    },
    {
        "title": "端午日事",
        "author": "余靖",
        "content": "江上何人弔屈平，但闻风俗彩舟轻。\n空斋无事同儿戏，学繫朱丝辟五兵。",
        "dynasty": "宋",
        "collection_info": null
    },
    {
        "title": "端午日寄酒庶回都官",
        "author": "余靖",
        "content": "龙舟争快楚江滨，弔屈谁知特怆神。\n家酿寄君须酩酊，古今嫌见独醒人。",
        "dynasty": "宋",
        "collection_info": null
    },
    {
        "title": "谢邕倅王寺丞惠韩柳碑文",
        "author": "余靖",
        "content": "南方异产足珠珍，薏苡兴谗不忍闻。\n一见知君清白节，箧中惟贮色丝文。",
        "dynasty": "宋",
        "collection_info": null
    },
    {
        "title": "五色雀",
        "author": "余靖",
        "content": "五方纯色俨衣冠，应是山灵寄羽翰。\n多谢相逢殊俗眼，谪官犹作贵人看。",
        "dynasty": "宋",
        "collection_info": null
    },
    {
        "title": "寄袭长老",
        "author": "余靖",
        "content": "三径荆榛尽力开，千株桃李手新栽。\n慇懃莫怪寻嘉树，又喜春风过岭来。",
        "dynasty": "宋",
        "collection_info": null
    },
    {
        "title": "曲江津亭谒华严长老见所赐御书因成二韵",
        "author": "余靖",
        "content": "数年不侍御炉傍，梦断千山隔帝乡。\n今日见师堪下泪，御书开卷带天香。",
        "dynasty": "宋",
        "collection_info": null
    },
    {
        "title": "重游英州碧落峒",
        "author": "余靖",
        "content": "幽景前贤恨到难，泉声清浅出岩间。\n区区宦路重来此，尘世难逢特地闲。",
        "dynasty": "宋",
        "collection_info": null
    },
    {
        "title": "感旧",
        "author": "余靖",
        "content": "醉吟曾共倚江楼，秾艷清香万柄秋。\n荡子再归时已暮，暮鸿惊散水悠悠。",
        "dynasty": "宋",
        "collection_info": null
    },
    {
        "title": "送灵谷山人",
        "author": "余靖",
        "content": "万树秋风一路蝉，渡头重舣木兰船。\n自惭蹙頞非奇骨，拟问清朝跃马年。",
        "dynasty": "宋",
        "collection_info": null
    },
    {
        "title": "送江秀才归庐陵",
        "author": "余靖",
        "content": "感君千里远相过，晤语经旬接粹和。\n上客杯盘祗炊黍，主人门巷正张罗。\n海山雾暗红尘少，岭路梅黄细雨多。\n日暮津亭送归恨，唯知极目望烟波。",
        "dynasty": "宋",
        "collection_info": null
    },
    {
        "title": "胡语诗",
        "author": "余靖",
        "content": "夜宴设逻臣拜洗，两朝厥荷情感勤。\n微臣雅鲁祝若统，圣寿铁摆俱可忒。",
        "dynasty": "宋",
        "collection_info": null
    },
    {
        "title": "寒山",
        "author": "余靖",
        "content": "空翠纷纷冷不流，风云常是护灵湫。\n山神鞭起龙行雨，散作炎州六月秋。",
        "dynasty": "宋",
        "collection_info": null
    },
    {
        "title": "游临江寺",
        "author": "余靖",
        "content": "古寺远尘笼，乘閒访此中。\n客心千里静，僧语万缘空。\n门暗松溪雾，楼间竹坞风。\n吟余懒復去，山照夕阳红。",
        "dynasty": "宋",
        "collection_info": null
    },
    {
        "title": "仁化锦石岩",
        "author": "余靖",
        "content": "巉岩绚烂倚云隈，万玉无香结作堆。\n不是虬龙眠铁树，原来假石作根荄。",
        "dynasty": "宋",
        "collection_info": null
    },
    {
        "title": "灵泉山上晚望",
        "author": "余靖",
        "content": "野旷树还乱，林深烟更微。\n天随残日尽，云掣断山飞。\n玉垒风烟阔，秦城草木腓。\n凭高无限事，今夜客霑衣。",
        "dynasty": "宋",
        "collection_info": null
    },
    {
        "title": "句  其一",
        "author": "余靖",
        "content": "暂离人世界，且至佛家乡。",
        "dynasty": "宋",
        "collection_info": null
    },
    {
        "title": "句  其二",
        "author": "余靖",
        "content": "时人花卉眼，谁共岁寒看。",
        "dynasty": "宋",
        "collection_info": null
    },
    {
        "title": "句  其三",
        "author": "余靖",
        "content": "要知当日循良吏，留得松南堕泪碑。",
        "dynasty": "宋",
        "collection_info": null
    },
    {
        "title": "和范公希文怀庆朔堂",
        "author": "陈希亮",
        "content": "弱柳奇花递间栽，红芳绿翠对时开。\n主人当日孤真赏，魂梦还应屡到来。",
        "dynasty": "宋",
        "collection_info": null
    },
    {
        "title": "和范公希文怀庆朔堂",
        "author": "杨异",
        "content": "日将先圣诗书教，暂作文翁守鬰林。",
        "dynasty": "宋",
        "collection_info": null
    },
    {
        "title": "诗一首",
        "author": "彭思永",
        "content": "争利争名日日新，满城冠盖九逵尘。\n一声鸡唱千门晓，谁是高眠无事人。",
        "dynasty": "宋",
        "collection_info": null
    },
    {
        "title": "题应天寺",
        "author": "王昌符",
        "content": "何事诗家称翦裁，跨虚相继有楼台。\n水涵春碧雨初霁，山露晓青云半开。\n宝塔礼终僧室静，粉墙题罢使车回。\n此时欲结香莲社，祇为陶潜醉不来。",
        "dynasty": "宋",
        "collection_info": null
    },
    {
        "title": "初及第归题凈慈寺壁二绝  其一",
        "author": "刘涣",
        "content": "彤扉新授紫皇宣，品作蓬壶二等僊。\n今日访师无限意，应怜憔悴胜当年。",
        "dynasty": "宋",
        "collection_info": null
    },
    {
        "title": "初及第归题凈慈寺壁二绝  其二",
        "author": "刘涣",
        "content": "梵剎仙都显焕存，心心惟绍法王孙。\n俗流不信空空理，将谓长生别有门。",
        "dynasty": "宋",
        "collection_info": null
    },
    {
        "title": "自颍上归再题寺壁二绝  其一",
        "author": "刘涣",
        "content": "颠倒儒冠二十春，归来重喜访僧邻。\n千奔万竞无穷竭，老竹枯松特地新。",
        "dynasty": "宋",
        "collection_info": null
    },
    {
        "title": "自颍上归再题寺壁二绝  其二",
        "author": "刘涣",
        "content": "被布羹藜三十春，苦空存性已通真。\n我来试问孤高士，翻媿区区名利身。",
        "dynasty": "宋",
        "collection_info": null
    },
    {
        "title": "句",
        "author": "刘涣",
        "content": "东台乃主人，吾身同过客。",
        "dynasty": "宋",
        "collection_info": null
    },
    {
        "title": "自龙隠岩泛舟至雉山",
        "author": "章岘",
        "content": "晴溪几曲度澄湾，朝涉龙岩晚雉山。\n林叟野僧休笑我，平生所得是官闲。",
        "dynasty": "宋",
        "collection_info": null
    },
    {
        "title": "留题伏波岩",
        "author": "章岘",
        "content": "江澜洄洑囓山根，山裂岩开石室存。\n溺鬼夜呼千嶂黑，蛰龙晨起一川浑。\n金沙试决通泉脉，翠壁闲题破藓痕。\n三伏几人逃畏暑，岂惟河朔有清尊。",
        "dynasty": "宋",
        "collection_info": null
    },
    {
        "title": "留题龙隠岩",
        "author": "章岘",
        "content": "碧崖石室俯清涟，蟠蛰灵虬不记年。\n委蜕去为天下雨，抱珠归作洞中眠。\n照开雾脚澄溪月，滴破云根暗穴泉。\n负郭胜游虽信美，桑间留爱我无缘。",
        "dynasty": "宋",
        "collection_info": null
    },
    {
        "title": "治平丙午仲冬中澣游释迦寺登环翠阁",
        "author": "章岘",
        "content": "吏局区区得暇难，倚崖高阁暂登攀。\n羣峰半出重林外，小艇横浮一水间。\n霜叶信风随鸟逝，晚云沉石伴僧闲。\n夕阳欲下犹迴恋，更鼓清琴数弄还。",
        "dynasty": "宋",
        "collection_info": null
    },
    {
        "title": "丁未上巳重游龙隠岩",
        "author": "章岘",
        "content": "溪干舣棹访岩扉，危磴攀缘不欲归。\n垂乳滴声当佛座，宿云留润在僧衣。\n聊开禊席临流水，闲掷文竿到落晖。\n旅宦天涯甘寂寞，送春无意惜芳菲。",
        "dynasty": "宋",
        "collection_info": null
    },
    {
        "title": "和李昇之夜游漓江上",
        "author": "章岘",
        "content": "自笑无钱对菊花，天寒欲冷慢令赊。\n桄榔叶暗临江圃，茉莉香来酿酒家。\n月雾空蒙萤照水，霜风萧瑟鹭眠沙。\n归寻独秀山前路，城角参横斗柄斜。",
        "dynasty": "宋",
        "collection_info": null
    },
    {
        "title": "雉山",
        "author": "章岘",
        "content": "营邱水墨师，不识桂林山。\n半世阅渠画，今始陋坚顽。\n岭边千奇峰，浓绀梳云鬓。\n肩舆兀醉梦，所窥纔一斑。\n偶投雉岩宿，洞穴穷孱颜。\n旁通赤明天，南极地所寰。\n更登云外顶，下视江湾湾。\n羣仙无我笑，畏汝碧玉环。\n我久堕尘网，岁晚嗟良难。\n往来等幻化，南北俱乡关。\n却怜雪花儿，三生此山閒。\n愿力不汝无，永悟无所还。",
        "dynasty": "宋",
        "collection_info": null
    },
    {
        "title": "夜游灕江上",
        "author": "李昇之",
        "content": "灕江开遍四时花，游览都忘屐齿赊。\n风景虽宜秋向老，关山无奈客思家。\n漏传楼上三通鼓，水落滩头几尺沙。\n京国未归乡信断，阵鸿何处贴云斜。",
        "dynasty": "宋",
        "collection_info": null
    },
    {
        "title": "与宋景文公唱酬牡丹诗",
        "author": "朱公绰",
        "content": "仁帅安全蜀，祥葩育至和。\n地寒开既晚，春曙力终多。\n翠幕遮蜂蝶，朱阑隔绮罗。\n殷懃凭驿使，光景易蹉跎。",
        "dynasty": "宋",
        "collection_info": null
    },
    {
        "title": "句",
        "author": "朱公绰",
        "content": "谏草焚来应见史，橐金散尽只留书。",
        "dynasty": "宋",
        "collection_info": null
    },
    {
        "title": "荔支七绝 夺先红",
        "author": "王十朋",
        "content": "闽中荔子说莆中，阙下奇包又不同。\n正向铃斋想风味，夺先人送夺先红。",
        "dynasty": "宋",
        "collection_info": null
    },
    {
        "title": "荔支七绝 七夕红",
        "author": "王十朋",
        "content": "宅堂荔子无名字，自我呼为七夕红。\n记得去冬初到日，家人指树语衰翁。",
        "dynasty": "宋",
        "collection_info": null
    },
    {
        "title": "贡院垂成双莲呈瑞因成鄙语勉士子",
        "author": "王十朋",
        "content": "大厦垂垂就，嘉莲得得开。\n双双戴千物，两两应三台。\n欢意重重合，香风比比来。\n人人宜自勉，举举有廷魁。",
        "dynasty": "宋",
        "collection_info": null
    },
    {
        "title": "陈贺州赋双莲诗不言祥瑞次韵以酬",
        "author": "王十朋",
        "content": "红蕖明镜两鲜鲜，中有双头更颖然。\n天产人才兼产物，公祥和气不祥莲。\n耻谈子厚表中瑞，肯咏章安桥畔篇。\n何日相呼登泰华，采华食实藕如船。",
        "dynasty": "宋",
        "collection_info": null
    },
    {
        "title": "郡圃有荔支名白蜜者熟最晚戏成一绝",
        "author": "王十朋",
        "content": "纷纷蜂采百花归，蜜在枝头竟不知。\n造物要令甜在后，时人莫讶熟何迟。",
        "dynasty": "宋",
        "collection_info": null
    },
    {
        "title": "送王提干",
        "author": "王十朋",
        "content": "昔年王俭客，今共阿戎游。\n尝药子当去，请祠予欲休。\n过从都几日，离别况逢秋。\n归上双亲寿，涂中莫逗留。",
        "dynasty": "宋",
        "collection_info": null
    },
    {
        "title": "观贡院画春景图",
        "author": "王十朋",
        "content": "梁栋翚飞气象新，画工妙思亦通神。\n要令寒士皆春色，四景之中独画春。",
        "dynasty": "宋",
        "collection_info": null
    },
    {
        "title": "韩魏公生于泉南州宅故未有祠于典为阙郡圃有庵名大隠即之以祠八月戊子率同僚祀之",
        "author": "王十朋",
        "content": "天开我宋太平基，紫府真人下应期。\n河朔魁梧出真相，泉南葱鬰产奇儿。\n梦符蚌腹生珠夜，事应台躔捧日时。\n紫帽清源发光采，郡园深处立新祠。",
        "dynasty": "宋",
        "collection_info": null
    },
    {
        "title": "陈提刑永仲以清名室志先德也诗以美之",
        "author": "王十朋",
        "content": "庞公尝有言，我独遗以清。\n贤者于子孙，所遗良不轻。\n颍川老龙公，落落前朝英。\n帝命作南伯，清德如广平。\n宸翰一字褒，不啻华衮荣。\n是以自贤孙，持节蜚英声。\n结庐桐城隅，室以清为名。\n仰不忝厥祖，俯能规后生。\n我来聚星地，喜见此老成。\n公清不自言，蔼然着乡评。\n时焉访其室，鄙吝不敢萌。\n如觌任棠水，似濯沧浪缨。\n愿移清室风，于以清寰瀛。",
        "dynasty": "宋",
        "collection_info": null
    },
    {
        "title": "朴乡钓隠图",
        "author": "王十朋",
        "content": "君不见少陵先生诗有说，淳朴之处山川别。\n广文示我朴乡图，山水高长景奇绝。\n严坂疑为子陵隠，昆溪想自昆崙决。\n渔人欵乃山水间，抱璞含淳钓清洁。\n九仙高举留遗躅，三径名家出人杰。\n早将朴直取巍科，行展朴忠立奇节。\n鸣琴百里邑，既以朴化民。\n横经泮水宫，又以朴诲人。\n他年致君尧舜上，坐使风俗俱还淳。\n功成名遂却归去，渔钓重寻旧隠沦。\n广文笑我言，公朴甚我朴。\n闻公家左原，四面拥山岳。\n迴隠如愚溪，窈深若盘谷。\n人皆朴其貌，公又朴其学。\n君子以为古，先进于礼乐。\n公乡真朴乡，胡为不自觉。\n愿公着隠服，归寻旧盘旋。\n酌酒梅溪上，把钓莼湖边。\n更画左原山水图，与此朴乡图并传。\n天下大朴散已久，二乡犹在羲皇前。",
        "dynasty": "宋",
        "collection_info": null
    },
    {
        "title": "八月十五日贡院落成宾僚咸集斥世俗之乐不用饮文字也把杯邀月诵香满一轮中句即席赋诗以勉多士",
        "author": "王十朋",
        "content": "扬辉秋月悬青天，今夕何夕光更圆。\n琼为楼台玉为宇，广寒境界移清泉。\n月斧云斤天上手，万间突兀摩星斗。\n白头郡守呼众宾，共饮落成文字酒。\n龙虎群仙上界还，手移桂种栽泉山。\n千枝万枝香不断，人人有分行当攀。\n姮娥慇勤寄消息，科第要从勤苦得。\n丹桂在君书卷中，不须遥向蟾宫觅。",
        "dynasty": "宋",
        "collection_info": null
    },
    {
        "title": "送薛士昭  其一",
        "author": "王十朋",
        "content": "相逢一笑慰衰迟，问政论交两不疑。\n直谅多闻三益友，清新俊逸百篇诗。\n瓜犹未及去何速，橘已成怀喜可知。\n一薛居州非易得，危言行见造朝时。",
        "dynasty": "宋",
        "collection_info": null
    },
    {
        "title": "送薛士昭  其二",
        "author": "王十朋",
        "content": "记得祥符识面时，回头二十二年非。\n羡君学似川方至，顾我身如鸟倦飞。\n老境天教重会合，异乡心最惜分违。\n雁山亲旧如相问，征雁归时我亦归。",
        "dynasty": "宋",
        "collection_info": null
    },
    {
        "title": "爱松堂前有绿竹一丛可爱旁有鹰爪花颇碍眼移去之",
        "author": "王十朋",
        "content": "窗前栽植不宜繁，松竹相依妙意存。\n不许闲花放鹰爪，要看高节迸龙孙。",
        "dynasty": "宋",
        "collection_info": null
    },
    {
        "title": "提舶送菊酒有诗次韵",
        "author": "王十朋",
        "content": "铃斋午睡梦魂惊，僮仆欢呼洗破觥。\n酒是烂柯山下法，诗如蓝水坐间成。\n谩同陶令浮黄菊，也胜苏仙嗅落英。\n蓬鬓萧踈对佳节，因公撩起故乡情。",
        "dynasty": "宋",
        "collection_info": null
    },
    {
        "title": "九日登云榭",
        "author": "王十朋",
        "content": "九日无悰懒出关，强登云榭望泉山。\n伤心不忍看茱菊，蓬鬓萧踈泪点班。",
        "dynasty": "宋",
        "collection_info": null
    },
    {
        "title": "十日同知宗提舶游九日山延福寺",
        "author": "王十朋",
        "content": "十日同游九日山，山中好处畧跻攀。\n桑田改变松犹在，车马徃来心自闲。\n昨日风应吹紫帽，今朝菊已带衰颜。\n登临称惬南来意，好逐飞飞倦鸟还。",
        "dynasty": "宋",
        "collection_info": null
    },
    {
        "title": "御书阁",
        "author": "王十朋",
        "content": "黄龙溪上祥云覆，紫帽山头瑞气蒙。\n俗眼惊传佛光现，不知宸翰在山中。",
        "dynasty": "宋",
        "collection_info": null
    },
    {
        "title": "思古堂",
        "author": "王十朋",
        "content": "孤屿游人思谢公，天台禅客亦思丰。\n黄花境界谁思古，堂在烟霞缥缈中。",
        "dynasty": "宋",
        "collection_info": null
    },
    {
        "title": "善利王庙",
        "author": "王十朋",
        "content": "有德于民庙貌崇，我来端为谢年丰。\n曰旸曰雨皆神力，不止南风与北风。",
        "dynasty": "宋",
        "collection_info": null
    },
    {
        "title": "晋时松",
        "author": "王十朋",
        "content": "孤山陈柏已物化，九日晋松犹后生。\n欲问东南两朝事，风枝潇洒似谈清。",
        "dynasty": "宋",
        "collection_info": null
    },
    {
        "title": "秦君亭",
        "author": "王十朋",
        "content": "山中高隠欲逃名，不谓名随隠处成。\n凿石一泓诗数首，也曾攻破五言城。",
        "dynasty": "宋",
        "collection_info": null
    },
    {
        "title": "姜相峯",
        "author": "王十朋",
        "content": "相国忠如宋广平，危言流落晋江城。\n天资自直无心卖，何事青山亦得名。",
        "dynasty": "宋",
        "collection_info": null
    },
    {
        "title": "无名木",
        "author": "王十朋",
        "content": "一木苍然老更奇，肯将名与世人知。\n我来不具知名眼，深愧平生不学诗。",
        "dynasty": "宋",
        "collection_info": null
    },
    {
        "title": "姜秦峯",
        "author": "王十朋",
        "content": "郡侯不识国元勋，释子那知姜与秦。\n隠士有灵应抚掌，相公死亦不容身。",
        "dynasty": "宋",
        "collection_info": null
    },
    {
        "title": "陈公祠",
        "author": "王十朋",
        "content": "九年地主百年祠，民自元丰结去思。\n善政在人宜有后，堂堂忠肃见公儿。",
        "dynasty": "宋",
        "collection_info": null
    },
    {
        "title": "蔡端明诗",
        "author": "王十朋",
        "content": "贤侯去久迹犹遗，乞雨诗奇字更奇。\n世俗妄论公政猛，爱民心有彼苍知。",
        "dynasty": "宋",
        "collection_info": null
    },
    {
        "title": "石佛",
        "author": "王十朋",
        "content": "卧草埋云不记秋，忽然成佛坐岩幽。\n纷纷香火来求福，不悟前时是石头。",
        "dynasty": "宋",
        "collection_info": null
    },
    {
        "title": "聚秀阁",
        "author": "王十朋",
        "content": "清源山远水流长，九日溪山更异常。\n高阁摩云聚秀气，禅僧秀气聚中藏。",
        "dynasty": "宋",
        "collection_info": null
    },
    {
        "title": "提舶送岩桂",
        "author": "王十朋",
        "content": "晋堂岩桂脱秋芳，浓绿枝头万粟黄。\n堂上主人分赠我，要令燕寝有天香。",
        "dynasty": "宋",
        "collection_info": null
    },
    {
        "title": "寄南安鹿宰",
        "author": "王十朋",
        "content": "春秋重復古，二贤还旧祠。\n直道不终废，高风宜见思。\n古墓出荆榛，孤亭起颓隳。\n更将碧纱笼，覆护端明诗。",
        "dynasty": "宋",
        "collection_info": null
    },
    {
        "title": "贡院图",
        "author": "王十朋",
        "content": "陈君少年登甲科，红莲首泛清源波。\n清源贡宇高嵳峩，同僚宣力陈君多。\n鞭朴不施成不日，首夏上梁秋半毕。\n一点灵台轮奂飞，十幅生绡画图出。\n苍苍嘉木森千株，新堤步步穿芙蕖。\n移下蟾宫古丹桂，飞来海上真蓬壶。\n他年君来作地主，记得亲曾视斤斧。\n雁过山中寄我书，要知多少新龙虎。",
        "dynasty": "宋",
        "collection_info": null
    },
    {
        "title": "去年",
        "author": "王十朋",
        "content": "去年今日别吾家，我鬓苍然尔未华。\n日似去年人不见，鬓毛白尽眼添花。",
        "dynasty": "宋",
        "collection_info": null
    },
    {
        "title": "不求人",
        "author": "王十朋",
        "content": "牙为指爪木为身，挠痒工夫似有神。\n老病不能亲把握，不求人又却求人。",
        "dynasty": "宋",
        "collection_info": null
    },
    {
        "title": "兴化簿叶思文吾乡老先生也比沿檄见访既别寄诗二十八韵次韵以酬",
        "author": "王十朋",
        "content": "暮年初仕涂，暇日但书策。\n儒生余气习，笔端事挥斥。\n政学两踈缪，篇章稍沉溺。\n楚东会诗豪，酬唱奏金石。\n逢场争出奇，遇险或遭厄。\n忽泝三峡流，遥经数州驿。\n庐山看未足，巫峯过尤惜。\n西郊祠卧龙，东屯弔诗伯。\n飞飞犹倦鸟，秋风送归翮。\n同行得嘉友，鏖战交锋镝。\n弛檐白苹洲，天日去咫尺。\n忠谊怀鲁公，覇业悲项籍。\n奉诏还故乡，齿落肌瘦瘠。\n涕泗拜松楸，荒芜翦荆棘。\n心期乐田里，誓不绾铜墨。\n橐虽无陆金，归幸全赵璧。\n陛下忽误恩，泉南又分职。\n入闽如入蜀，枯肠復冥索。\n腰缘病减围，髮为悲添白。\n风仰秦君高，节慕姜相直。\n恶语谁流传，同僚误刊刻。\n吾乡老先生，吏事以儒饰。\n新篇似庭燎，远寄箴我癖。\n把酒欲细论，何时再沿檄。\n阳春七十首，老艳万丈射。\n招邀屈原魂，收召子厚魄。\n惊开老病眼，喜见墨妙蹟。\n愿公倡斯文，用夏变蛮貊。",
        "dynasty": "宋",
        "collection_info": null
    },
    {
        "title": "送陆通判  其一",
        "author": "王十朋",
        "content": "剧郡元非老手便，庶民安我贰车贤。\n二年不肯足到邑，千里宁容吏索钱。\n坐变池塘成贡宇，平分风月上吟篇。\n弟兄不减云间陆，拭目看君日九迁。",
        "dynasty": "宋",
        "collection_info": null
    },
    {
        "title": "送陆通判  其二",
        "author": "王十朋",
        "content": "我十年前游会稽，堂名民事寓招提。\n去寻神禹藏书穴，归泝子猷乘兴溪。\n万壑千岩形梦寐，十峯双涧记留题。\n鑑湖倘许知章乞，首访故人尊共携。",
        "dynasty": "宋",
        "collection_info": null
    },
    {
        "title": "观郡守题名",
        "author": "王十朋",
        "content": "春秋美恶不嫌同，老子韩非一传中。\n壁上题名二百辈，卓然名世两三公。",
        "dynasty": "宋",
        "collection_info": null
    },
    {
        "title": "龙眼",
        "author": "王十朋",
        "content": "绝品轻红扫地无，纷纷万木以龙呼。\n实如益智本非药，味比荔支真是奴。",
        "dynasty": "宋",
        "collection_info": null
    },
    {
        "title": "金橘",
        "author": "王十朋",
        "content": "黄柑绿橘未分珍，琐碎登盘辄献新。\n正可呼为木奴子，不知谁是铸金人。",
        "dynasty": "宋",
        "collection_info": null
    },
    {
        "title": "清源夫人赵氏挽词  其一",
        "author": "王十朋",
        "content": "全节忠臣配，崇宁宰相家。\n哀能变国俗，贵不御铅华。\n学佛穷三昧，然松教五车。\n遗芳载彤管，名寿两俱遐。",
        "dynasty": "宋",
        "collection_info": null
    },
    {
        "title": "清源夫人赵氏挽词  其二",
        "author": "王十朋",
        "content": "我窃清源禄，钦闻孟母慈。\n符分三子舍，桂棹两孙枝。\n方戏黄堂綵，俄丰紫帽碑。\n神州嗟未復，长抱望夫悲。",
        "dynasty": "宋",
        "collection_info": null
    },
    {
        "title": "食姜",
        "author": "王十朋",
        "content": "辣皱人眉性最良，药中功效不寻常。\n吾侪自是生无智，夫子何曾食彻姜。",
        "dynasty": "宋",
        "collection_info": null
    },
    {
        "title": "食芋",
        "author": "王十朋",
        "content": "我与瓜蔬味最宜，南来喜见大蹲鸱。\n归与传取东坡法，糁玉为羹且疗饥。",
        "dynasty": "宋",
        "collection_info": null
    },
    {
        "title": "梦二叔",
        "author": "王十朋",
        "content": "二叔年皆八十余，经年不见久无书。\n江山不隔还乡梦，昨夜迢迢到佛庐。",
        "dynasty": "宋",
        "collection_info": null
    },
    {
        "title": "怀胡侍郎邦衡",
        "author": "王十朋",
        "content": "今世汲长孺，庐陵胡侍郎。\n孤忠一封事，千载两刚肠。\n晚节逢明主，丹心契上苍。\n群儿巧相中，直道亦何伤。",
        "dynasty": "宋",
        "collection_info": null
    },
    {
        "title": "悼汪舍人养源",
        "author": "王十朋",
        "content": "幞被周庐日，寅缘识伟人。\n节因辞辟着，志向得言伸。\n伯仲同持橐，声名压缙绅。\n人亡邦国瘁，可赎百其身。",
        "dynasty": "宋",
        "collection_info": null
    },
    {
        "title": "悼张舍人安国",
        "author": "王十朋",
        "content": "天上张才子，少年观国光。\n高名一枝桂，遗爱六州棠。\n出世纔成佛，修文遽作郎。\n长纱屈贾谊，宣室竟凄凉。",
        "dynasty": "宋",
        "collection_info": null
    },
    {
        "title": "黄花",
        "author": "王十朋",
        "content": "温陵地虽温，十月初黄花。\n天然傲霜性，炎威莫能加。\n不趁重阳摘，自爱晚节嘉。\n宦游胡不归，三径荒吾家。",
        "dynasty": "宋",
        "collection_info": null
    },
    {
        "title": "飞蚊",
        "author": "王十朋",
        "content": "九月不肃霜，十月犹飞蚊。\n不知从何来，乘昏动成群。\n觜利巧能嘬，类多非可熏。\n青蝇与白鸟，自古常纷纷。",
        "dynasty": "宋",
        "collection_info": null
    },
    {
        "title": "夫子泉",
        "author": "王十朋",
        "content": "君不见水经品第天下水，康王谷中泉第一。\n但知取水不取人，品第未容无得失。\n又不见武昌山中清泠渊，名因人重逢苏仙。\n至今人呼作菩萨，沦入异教非吾泉。\n刺桐城中泮宫裏，大成殿下新泉水。\n不须更以品第论，混混源流自夫子。\n诸生游泳芹藻间，日饮一瓢心慕颜。\n聪明不数远公社，清白大胜卧龙山。\n圣毓尼丘家阙里，泉脉胡为今在是。\n周流天下皆美泉，浚井得之泉更美。\n我来酌泉仍叩头，遐想洙泗三千游。\n世间何处有此水，此州无愧名泉州。",
        "dynasty": "宋",
        "collection_info": null
    },
    {
        "title": "立高桂坊",
        "author": "王十朋",
        "content": "书生未折桂，短檠事然膏。\n一朝桂入手，不记灯窗劳。\n回视纸上语，弃置等弁髦。\n曲学如公孙，高第何足褒。\n温陵号多士，呦呦食苹蒿。\n胪唱十年间，魁亚出二豪。\n向来此坊中，一门五梦刀。\n月中仙子归，天香满蓝袍。\n大对压晁董，同登尽刘曹。\n嘉名换扁榜，铁画新挥毫。\n我欲成其美，远大期伊皋。\n桂高固可喜，更看名节高。",
        "dynasty": "宋",
        "collection_info": null
    },
    {
        "title": "洛阳桥",
        "author": "王十朋",
        "content": "北望中原万里遥，南来喜见洛阳桥。\n人行跨海金鳌背，亭压横空玉虹腰。\n功不自成因砥柱，患宜预备有风潮。\n蔡公力量真刚者，遗爱胜于郑国侨。",
        "dynasty": "宋",
        "collection_info": null
    },
    {
        "title": "移庖贡院知宗即席赋诗次韵",
        "author": "王十朋",
        "content": "预读嘉宾小雅章，银袍行见鹭成行。\n彬彬周室士升俊，济济禹庭言拜昌。\n落笔词源俱倒水，何人觜距独专场。\n清源欲志新人物，定有英才副所望。",
        "dynasty": "宋",
        "collection_info": null
    },
    {
        "title": "知宗赠金橘报以香橙",
        "author": "王十朋",
        "content": "橘以金为重，橙因香见奇。\n拜嘉欣熟早，报贶愧来迟。\n好处君须记，良天我正思。\n聊修往来好，更诵木瓜诗。",
        "dynasty": "宋",
        "collection_info": null
    },
    {
        "title": "乞祠不允",
        "author": "王十朋",
        "content": "微臣守清源，一岁三乞祠。\n俞音竟未拜，感荷圣主慈。\n臣家素贱贫，仰禄救啼饥。\n区区六年间，手把四郡麾。\n道途压奔走，囊橐无余赀。\n清源乃佳郡，风俗不待移。\n民淳简狱讼，士盛敦书诗。\n地远可藏拙，禄厚足自资。\n今岁又丰登，千里人熙熙。\n臣岂不愿仕，求闲欲奚为。\n自怜蝼蚁生，福薄命最奇。\n入境身即病，到官日呼医。\n痰涎每上攻，旋晕势甚危。\n药试何止百，灼艾无全肌。\n臂疼如子美，齿落如退之。\n脚患柳州肿，髮垂孟郊丝。\n饮食日减少，跬步须扶持。\n残喘虽尚延，定非久远期。\n况臣糟糠妻，盖棺将及朞。\n旅榇犹未还，儿女昼夜悲。\n臣今官满考，臣去有二宜。\n孰谓九重远，天高而听卑。\n吾君不之告，肝胆将谁披。\n庙堂二三公，误辱平日知。\n今不怜向隅，恩復何时施。\n愿于黼扆前，敷奏迫切词。\n天日临在上，臣言非敢欺。\n解官食祠禄，曲遂臣之私。\n幽明俱受赐，感极涕泗垂。\n沟壑倘未填，报国犹有时。",
        "dynasty": "宋",
        "collection_info": null
    },
    {
        "title": "次韵陈贺州题姜秦二公祠 姜丞相",
        "author": "王十朋",
        "content": "姓名端合上麒麟，当世那知相是真。\n遗冢尚余封马鬣，孤忠曾记犯龙鳞。\n三巴流落知音士，九日追陪避世人。\n精爽不迷祠宇復，俨然唐室旧冠巾。",
        "dynasty": "宋",
        "collection_info": null
    },
    {
        "title": "次韵陈贺州题姜秦二公祠 秦隠君",
        "author": "王十朋",
        "content": "去剡游闽避世喧，清风寥邈典刑存。\n峯前鸟宿无名树，祠下僧敲有月门。\n高尚端如上九蛊，含章更类六三坤。\n偏师胜后诗无敌，正要公来与共论。",
        "dynasty": "宋",
        "collection_info": null
    },
    {
        "title": "薛士昭寄新柑分赠知宗提舶知宗有诗次韵",
        "author": "王十朋",
        "content": "书后谁题字，乡人远寄柑。\n荐新思起孝，知味戒生贪。\n罗帕分犹未，金门献正堪。\n命名聊别僞，在果独称甘。\n白雪初盈树，黄金忽满篮。\n霜天欣始熟，茅舍饱相谙。\n客重开须请，儿痴食更婪。\n柳诗吟不厌，谢赋读常躭。\n若蜜萍难比，如拳栗有惭。\n公家安定法，想见日酣酣。",
        "dynasty": "宋",
        "collection_info": null
    },
    {
        "title": "知宗柑诗用韵颇险予既和之復取所未用之韵续赋一首三十韵",
        "author": "王十朋",
        "content": "书阅扬州贡，功观禹化覃。\n香苞分橘柚，秋色动江潭。\n破暑花凝雪，凌寒叶染蓝。\n金衣爱子照，珠实碧波涵。\n未上诸侯计，曾闻四浩谈。\n颜欢陆绩母，业世李衡男。\n送客愈吟桂，记时坡咏儋。\n洞庭夸浙右，温郡冠江南。\n节物清霜重，家山绿蒂含。\n青黄出篱落，朱绿耀林岚。\n昔贡千金颗，遥驰万里函。\n新宜荐寝庙，香可供瞿昙。\n夔子那能比，罗浮未许叅。\n何人传黄陆，端类列非聃。\n在品宁为四，蒙恩或赐三。\n乡情寄初熟，旅况忆幽探。\n嘉拜亲开合，珍藏凈洗甔。\n行将解印绶，归种当田蚕。\n根向横阳觅，泥寻斥卤檐。\n荒芜耘径草，封植伴溪楠。\n不用千头富，聊资一饷湛。\n茅斋闢杜甫，仙井汲苏躭。\n佳境妙餐蔗，闲庭胜莳苷。\n雁行三峡荔，奴视四明蚶。\n欲继花为谱，应同柳驻骖。\n御偷篱着棘，愁冻灌添泔。\n掩映青云叶，光华碧玉篸。\n酿成浮瓮蚁，蒸辟蠹书蟫。\n护蒂期存乳，留皮欲去痰。\n恨无亲可遗，松惨白岩庵。",
        "dynasty": "宋",
        "collection_info": null
    },
    {
        "title": "林主簿明仲挽词  其一",
        "author": "王十朋",
        "content": "齿德尊乡党，匈中有古今。\n箕裘传藴藻，臧否判崔林。\n呼佛知仁政，名轩见道心。\n扁舟欲访戴，仙去不容寻。",
        "dynasty": "宋",
        "collection_info": null
    },
    {
        "title": "林主簿明仲挽词  其二",
        "author": "王十朋",
        "content": "一箭双鵰手，青衫已白头。\n砚几磨铁尽，官止及瓜休。\n漏断鄞江梦，风含曲水愁。\n钧天记白玉，麈世冷西楼。",
        "dynasty": "宋",
        "collection_info": null
    },
    {
        "title": "林主簿明仲挽词  其三",
        "author": "王十朋",
        "content": "假舘城西日，清谈屡获陪。\n江湖倦游宦，文字阻衔杯。\n方叹鸾栖棘，俄惊凤去台。\n雪梅开旧屿，无復寄诗来。",
        "dynasty": "宋",
        "collection_info": null
    },
    {
        "title": "拟赋江南寄梅花诗",
        "author": "王十朋",
        "content": "蔚宗居壠首，陆凯在江南。\n手折梅花寄，人逢驿使堪。\n吴都寻半吐，楚岸摘新含。\n雪裏开纔一，楼头弄未三。\n情深殊折柳，意重胜题柑。\n溪上千株玉，归欤待自探。",
        "dynasty": "宋",
        "collection_info": null
    },
    {
        "title": "十月二十日买菊一株颇佳置于郡斋松竹之间目为岁寒三友",
        "author": "王十朋",
        "content": "三百青钱一株菊，移置窗前伴松竹。\n鲜鲜正色傲霜性，不逐重阳上醽醁。\n谁云既晚何用好，端似高人事幽独。\n南来何以慰凄凉，有此岁寒三友足。",
        "dynasty": "宋",
        "collection_info": null
    },
    {
        "title": "重修北楼十一月望日与郡僚同登因书十二韵",
        "author": "王十朋",
        "content": "我昔未作南诸侯，雄文尝阅龙虎欧。\n泉山风物得大畧，梦寐先已登兹楼。\n到官正要访遗迹，忽见破屋城墙陬。\n欲修不敢遽土木，经岁此志方能酬。\n贡闱之余材可办，农事之隙工乃鸠。\n月逢建子飞破镜，酒呼从事来青州。\n怱怱未暇众宾集，草草且与同僚游。\n山川城郭壮哉郡，清源紫帽明双眸。\n却惊云榭在地底，坐见日毂经檐头。\n西山端可拄颊视，南海未用乘桴浮。\n东瞻归路兴元亮，北望魏阙心子牟。\n挥毫欲续仲宣赋，假日聊以销吾忧。",
        "dynasty": "宋",
        "collection_info": null
    },
    {
        "title": "诸公和诗復用前韵",
        "author": "王十朋",
        "content": "欹眠听诗韩喜侯，锋难与争剑铸欧。\n铃斋浅陋无处着，挂在缥缈之飞楼。\n兹楼久欠诗酒味，天遣我辈来遐陬。\n尘埃聊用文字洗，瓦砾遂获琼瑶酬。\n宾朋未赏合开燕，老病欲登宜杖鸠。\n清风酌别记霅水，制胜领客思夔州。\n一江明月楚东醉，全家终日蓬莱游。\n南来不谓有此境，四顾亦足穷吾眸。\n朝看日出闽海峤，夜望斗插泉山头。\n端如虢郡风月送，不比巴岳干坤浮。\n登临怀古甫白适，赋咏联珠产巩年。\n私心窃慕范文正，后天下乐先其忧。",
        "dynasty": "宋",
        "collection_info": null
    },
    {
        "title": "哭万先之",
        "author": "王十朋",
        "content": "太学时名重，吾乡德誉崇。\n才华盍天禄，官职止儒宫。\n相国方知愈，诸公竞荐雄。\n天涯忽闻讣，老泪洒西风。",
        "dynasty": "宋",
        "collection_info": null
    },
    {
        "title": "胡邦衡以集英殿修撰知漳州正人起废有识相贺诗以志喜",
        "author": "王十朋",
        "content": "左右同时两舍人，莫年得郡偶为邻。\n泉山久着痴顽老，漳浦新除正直人。\n热撰可能酬壮节，炎州聊復屈朱轮。\n拾遗补过须公辈，汲黯行归侍紫宸。",
        "dynasty": "宋",
        "collection_info": null
    },
    {
        "title": "冯员仲復元官与致仕恩泽",
        "author": "王十朋",
        "content": "谤焰久自熄，果然天听回。\n孤忠昭圣代，遗恨释泉台。\n伏节同元帅，知音有上台。\n三军气应壮，一洗向时哀。",
        "dynasty": "宋",
        "collection_info": null
    },
    {
        "title": "次韵提舶见招",
        "author": "王十朋",
        "content": "江梅初破一阳天，诗句清新欲斗妍。\n呼我同来饮文字，定扶衰病到尊前。",
        "dynasty": "宋",
        "collection_info": null
    },
    {
        "title": "令人生日哭以小诗  其一",
        "author": "王十朋",
        "content": "生日今重见，细君嗟不回。\n竟孤偕老愿，忍看旧时梅。",
        "dynasty": "宋",
        "collection_info": null
    },
    {
        "title": "令人生日哭以小诗  其二",
        "author": "王十朋",
        "content": "去岁一杯酒，遽然生死分。\n儿孙为寿地，恸哭不堪闻。",
        "dynasty": "宋",
        "collection_info": null
    },
    {
        "title": "知宗生日",
        "author": "王十朋",
        "content": "昔年游越绝，首识南枝梅。\n一麾守清源，再见梅英开。\n颜色宛如故，风霜不能摧。\n玉质长仙葩，芳姿醖诗才。\n其侣乃蟠桃，其根出蓬莱。\n花开三十年，寿荐三千杯。",
        "dynasty": "宋",
        "collection_info": null
    },
    {
        "title": "喻叔奇采坡诗一联云今谁主文字公合把旌旄为韵作十诗见寄某惧不敢和酬以四十韵",
        "author": "王十朋",
        "content": "斯文韩欧苏，千载三大老。\n苏门六君子，如籍湜郊岛。\n大匠具明眼，一一经选攷。\n岂曰文乎哉，盖深于斯道。\n诸公既九原，气象日衰槁。\n山不见泰华，水但识行潦。\n词人巧骈俪，义理失探讨。\n书生蔽时文，习义未易澡。\n着述岂无人，纷纷谩华藻。\n有如分裂时，僭僞各城堡。\n同年广文君，所作非小好。\n高吟薄风雅，古学穷浑灏。\n读史正豕亥，观诗辨形夭。\n千篇冰玉清，万字波澜浩。\n心慕大手笔，所恨生不早。\n乡令门及韩，不类端可保。\n赏识遇欧坡，当为箧中宝。\n声名终不掩，光艳姑自葆。\n嗟我最不才，兀兀首空皓。\n半生槐踏黄，晚景盖张早。\n出守屡及瓜，还家仅尝稻。\n田园荒渊明，江梅客张镐。\n尘埃未能脱，忧患苦相恼。\n愁攒卧如蚕眉，痛彻伏犀脑。\n何当归故山，已书下下考。\n钟笔况久阁，卢经徒独抱。\n古文如金城，偏师讵容捣。\n小诗时自遣，句法未知造。\n广文贤关旧，声气同湿燥。\n食共朝韲辛，案对夜萤薨。\n策杖游西湖，寻梅插晴昊。\n鄱有九十日，呼酒罗脯枣。\n浔阳三年别，心若风中纛。\n书来问安温，仍效世俗祷。\n手写十新诗，价重百磲碯。\n情意何勤勤，许与太草草。\n那能把旌旄，但可供洒扫。\n胡为以西子，国色沉嫫媪。\n前言盖戏耳，细读笑绝倒。\n却将寄来诗，录附雅戏藁。",
        "dynasty": "宋",
        "collection_info": null
    },
    {
        "title": "题徐致政菊坡图",
        "author": "王十朋",
        "content": "南方有高士，仁义偃王裔。\n家山闢幽坡，手取香草艺。\n秋至有黄华，采采满衣袂。\n客来酒盈尊，诗出语惊世。\n无心学渊明，偶与渊明契。\n静者年自长，颓龄不须制。\n高怀耻独乐，地远人罕诣。\n丹青写佳境，有目皆可睨。\n吾家鲜鲜径，荒芜屡经岁。\n儒冠误此身，挂之公得计。",
        "dynasty": "宋",
        "collection_info": null
    },
    {
        "title": "次韵吴明可见寄",
        "author": "王十朋",
        "content": "闽楚相望天一涯，思公不见见公诗。\n遥知人在凝香处，正是梅逢驿使时。\n紫帽清源游已倦，落霞孤鹜看无期。\n它年杖屦天台去，采药寻桃荐寿巵。",
        "dynasty": "宋",
        "collection_info": null
    },
    {
        "title": "沈敦谟和诗见寄復用元韵",
        "author": "王十朋",
        "content": "天使吾侪復会同，笑谈声落酒筵中。\n语离江北秋正杪，回首闽南岁又穷。\n春草池边来好句，木奴皮裏隠仙翁。\n相将再上观潮阁，我已三章乞道宫。",
        "dynasty": "宋",
        "collection_info": null
    },
    {
        "title": "曹梦良教授寄柑一百颗报以干荔支戏成二绝  其一",
        "author": "王十朋",
        "content": "故人书自许峯来，领得黄柑手自开。\n未满洞庭三百颗，更看驿使一枝梅。",
        "dynasty": "宋",
        "collection_info": null
    },
    {
        "title": "曹梦良教授寄柑一百颗报以干荔支戏成二绝  其二",
        "author": "王十朋",
        "content": "绝品知君尚未尝，三山绛帐喜相将。\n冷官岂是淹贤地，尤物聊观十八娘。",
        "dynasty": "宋",
        "collection_info": null
    },
    {
        "title": "怀梦龄昌龄弟",
        "author": "王十朋",
        "content": "久别思吾弟，它乡岁又除。\n日吟棠棣句，目断雁行书。\n老去情尤恶，怀归语似虚。\n祠章已三上，试为扫茅庐。",
        "dynasty": "宋",
        "collection_info": null
    },
    {
        "title": "腊月二十八日与知宗提举分岁郡中啜茶于北楼赏梅于忠献堂知宗即席有诗次韵并简提舶",
        "author": "王十朋",
        "content": "老病踰年卧晋江，躭诗性癖未能降。\n园林牢落梅经眼，岁月峥嵘酒满缸。\n堂上焚香敬勋德，楼头回首念家乡。\n黄甘未拜萧嵩赐，乡味分珍谩一双。",
        "dynasty": "宋",
        "collection_info": null
    },
    {
        "title": "曾潮州到郡未几首修韩文公庙次建贡闱可谓知化本矣某因读韩公别赵子诗用韵以寄",
        "author": "王十朋",
        "content": "韩公学孔子，不陋九夷居。\n诋佛讥君王，道大忠有余。\n南迁八千里，文墨以自娱。\n至今潮阳人，比屋皆诗书。\n蓬茨得赵子，如获沧海珠。\n临行赠以言，恨不与之俱。\n德如昌黎公，圣人之徒与。\n比周孔孟轲，不道迁相如。\n韩公不可见，赵子今亦无。\n潮人敬爱公，百世祀不渝。\n英姿入山骨，凛凛苍眉鬚。\n彼哉逢吉鏄，金章裹猿狙。\n使君艺且贤，所至政绩殊。\n下车首风教，庙修庭草除。\n又闻新棘闱，轮奂归画图。\n继坡当有作，大笔文辞驱。\n恶诗愿勿刻，人方笑其愚。",
        "dynasty": "宋",
        "collection_info": null
    },
    {
        "title": "送柯教授赴官四明",
        "author": "王十朋",
        "content": "士论乡评总见钦，古犹难得况于今。\n耻干一介将行李，慨为孤甥罄橐金。\n晋水生徒怀绛帐，贤关故旧仰同襟。\n冷官岂是淹徊地，未到鄞江有召音。",
        "dynasty": "宋",
        "collection_info": null
    },
    {
        "title": "寄崔肃之",
        "author": "王十朋",
        "content": "怀州别驾生贤丁，盘谷先生有外甥。\n暂屈才能居管库，会看胜蹋继家声。",
        "dynasty": "宋",
        "collection_info": null
    },
    {
        "title": "烛花",
        "author": "王十朋",
        "content": "郡舍拥炉坐，烛开连夜花。\n主人无喜事，应是报还家。",
        "dynasty": "宋",
        "collection_info": null
    },
    {
        "title": "次韵表叔贾元范见寄二首  其一",
        "author": "王十朋",
        "content": "华表飞来鹤姓丁，鹿岩依旧故山青。\n正缘松菊留仙隠，肯为弓车到郡厅。\n德者能言书有力，仁人自寿药非灵。\n坐看世事公应笑，落水杨花万点萍。",
        "dynasty": "宋",
        "collection_info": null
    },
    {
        "title": "次韵表叔贾元范见寄二首  其二",
        "author": "王十朋",
        "content": "记得公归自汴京，瞭然目为小生青。\n行能致远由推毂，到即成渠荷建瓴。\n松柏岁寒知节操，芝兰室迩化芬馨。\n白圭三復成陈迹，感德伤怀涕泗零。",
        "dynasty": "宋",
        "collection_info": null
    },
    {
        "title": "人日喜晴",
        "author": "王十朋",
        "content": "元日至人日，幸无阴晦时。\n因思董勋问，却异少陵诗。\n遥想水披冻，坐看梅满枝。\n明朝如得雨，正与谷相宜。",
        "dynasty": "宋",
        "collection_info": null
    },
    {
        "title": "元宵贡院张灯会客知宗即席赋诗次韵",
        "author": "王十朋",
        "content": "欲送羣英入帝乡，预烧灯烛趣仙装。\n银花初合万枝火，金榜已含千佛光。\n出海灵鳌驾蓬岛，逐人明月散天香。\n笙歌鼎沸吟篇出，元白于诗媿未昌。",
        "dynasty": "宋",
        "collection_info": null
    },
    {
        "title": "送丁惠安",
        "author": "王十朋",
        "content": "把麾平海看操刀，惟我乡人治最高。\n但见武城人易使，不同梁竦职徒劳。\n民怀其爱祠生立，吏必如公责始逃。\n闻说朝廷考臧否，佥言卓茂德宜褒。",
        "dynasty": "宋",
        "collection_info": null
    },
    {
        "title": "知宗示提舶赠新茶诗某未及和偶建守送到小春分四餠因次其韵",
        "author": "王十朋",
        "content": "建安分送建溪春，惊起松堂午梦人。\n卢老书中纔见面，范公碾畔忽飞尘。\n十篇北苑诗无敌，两腋清风思有神。\n日铸卧龙非不美，贤如张禹想非真。",
        "dynasty": "宋",
        "collection_info": null
    },
    {
        "title": "知宗赠馿肉以膰肉酬之",
        "author": "王十朋",
        "content": "不骏于乘合见烹，铃斋指动荷分羹。\n区区膰肉非相报，正恐公为孔子行。",
        "dynasty": "宋",
        "collection_info": null
    },
    {
        "title": "次韵赠新笋",
        "author": "王十朋",
        "content": "候届中和日渐长，箨龙忽到爱松堂。\n便惊诗句含蔬味，更觉庖厨有细香。\n未学坡公参玉板，且同韩子赋篔筜。\n笋来茶往非为礼，端为诗情故得尝。",
        "dynasty": "宋",
        "collection_info": null
    },
    {
        "title": "曾潮州万顷增闢贡院以元夕落成寄诗次韵",
        "author": "王十朋",
        "content": "韩公来自九重天，再见潮阳吏部贤。\n唾手渠渠蜚夏屋，挥毫混混写源泉。\n丹霄有月逢三五，圣世生才协半千。\n太守落成应有语，立朝名节看儒先。",
        "dynasty": "宋",
        "collection_info": null
    },
    {
        "title": "题并玉堂",
        "author": "王十朋",
        "content": "仙李门阑秀气钟，二山朋盍玉为容。\n晋人潇洒坐连壁，杜老风流吟两峯。\n昆府烟霞浮几席，蓝田丘壑藴心胸。\n俯容列岫葭相倚，遥许它山石可攻。\n光彻郡城翔白鹭，影摇江水照黄龙。\n价高难把连城易，官冷聊将一谷供。\n疑是玑衡临处落，端如日月合时逢。\n主宾对面成三友，伯仲摩云拱九重。\n雁荡浪夸鸾有侣，庾楼徒诧剑相从。\n綵衣戏罢看山色，不似慈颜喜气浓。",
        "dynasty": "宋",
        "collection_info": null
    },
    {
        "title": "出郊劝农饭蔬于法石僧舍时方闵雨有无麦之忧因成八绝  其一",
        "author": "王十朋",
        "content": "清源太守鬓如蓬，未遂归农又劝农。\n农事正兴天不雨，谁能唤起老黄龙。",
        "dynasty": "宋",
        "collection_info": null
    },
    {
        "title": "出郊劝农饭蔬于法石僧舍时方闵雨有无麦之忧因成八绝  其二",
        "author": "王十朋",
        "content": "二麦青黄雨失时，老农相顾但嗟咨。\n使君徒用虚文劝，稼穑艰难未必知。",
        "dynasty": "宋",
        "collection_info": null
    },
    {
        "title": "出郊劝农饭蔬于法石僧舍时方闵雨有无麦之忧因成八绝  其三",
        "author": "王十朋",
        "content": "我昔躬耕陇亩间，也知农事最艰难。\n才踈政拙心劳甚，无补于民合挂冠。",
        "dynasty": "宋",
        "collection_info": null
    },
    {
        "title": "出郊劝农饭蔬于法石僧舍时方闵雨有无麦之忧因成八绝  其四",
        "author": "王十朋",
        "content": "卖刀买犊慕龚遂，重谷务农思鲁僖。\n僚友共怀忧国愿，守臣非皱职田眉。",
        "dynasty": "宋",
        "collection_info": null
    },
    {
        "title": "出郊劝农饭蔬于法石僧舍时方闵雨有无麦之忧因成八绝  其五",
        "author": "王十朋",
        "content": "无术能销旱魃灾，吁嗟求雨只空回。\n鲰生岂是为霖手，明日真人出洞来。",
        "dynasty": "宋",
        "collection_info": null
    },
    {
        "title": "出郊劝农饭蔬于法石僧舍时方闵雨有无麦之忧因成八绝  其六",
        "author": "王十朋",
        "content": "万岁名山两度来，精庐潇洒绝尘埃。\n禅师妙得兵家策，杖屦飘然去不回。",
        "dynasty": "宋",
        "collection_info": null
    },
    {
        "title": "出郊劝农饭蔬于法石僧舍时方闵雨有无麦之忧因成八绝  其七",
        "author": "王十朋",
        "content": "荔子今亡法石白，江山长带佛头青。\n老僧能说陈王事，遗冢犹传女子灵。",
        "dynasty": "宋",
        "collection_info": null
    },
    {
        "title": "出郊劝农饭蔬于法石僧舍时方闵雨有无麦之忧因成八绝  其八",
        "author": "王十朋",
        "content": "一径通幽亭面墙，鸟啼林静木苍苍。\n碍人眼界宜斤斧，放出山光接海光。",
        "dynasty": "宋",
        "collection_info": null
    },
    {
        "title": "食笋蕨",
        "author": "王十朋",
        "content": "犊角儿拳共作羹，大胜五鼎八珍烹。\n要须归陟南山采，更看新移小竹生。",
        "dynasty": "宋",
        "collection_info": null
    },
    {
        "title": "悼陈提刑",
        "author": "王十朋",
        "content": "耆旧嗟零落，南来识太丘。\n有年兼有德，无怨亦无求。\n清室遗风在，新桥雅志酬。\n谁知灯火散，身世隔明幽。",
        "dynasty": "宋",
        "collection_info": null
    },
    {
        "title": "闻胡邦衡改知泉州復用前韵",
        "author": "王十朋",
        "content": "上念温陵为择人，知公名节世无隣。\n犯颜合在论思地，起废聊为岳牧臣。\n缪政居前诮穅秕，刚肠别久转车轮。\n天教我辈簪重盍，只恐留中拱帝宸。",
        "dynasty": "宋",
        "collection_info": null
    },
    {
        "title": "次韵何兴化德扬闵雨",
        "author": "王十朋",
        "content": "荧惑照南纪，千里生尘埃。\n守臣失其职，闵雨肠空摧。\n奔走佞佛老，吁嗟祷风雷。\n烁石势愈炽，望霓心可哀。\n民情有愁恨，天意那能回。\n缅怀端明公，岂薄德与才。\n乞雨问山神，胡为亦迟徊。\n邻邦贤使君，道妙藏灵台。\n不待雨催诗，却以诗篇催。\n伫听泻糟床，遥期衔贺杯。\n政理阴阳和，诚加金石开。\n余波必及我，飘洒桐城隈。\n两郡桐青青，年丰廪崔嵬。\n普天望作霖，公盍归乎来。",
        "dynasty": "宋",
        "collection_info": null
    },
    {
        "title": "喜雨再用前韵",
        "author": "王十朋",
        "content": "南国久无雨，渴心欲生埃。\n麦既枯且死，木亦黄而摧。\n方春云已火，未夏蚊成雷。\n刺史固有罪，斯民自宜哀。\n真人及大士，久出应思回。\n闭阳纵诸阴，愧无董生才。\n林鸠厌呼唤，石燕徒低徊。\n有日上扶桑，无云起阳台。\n方修九渊祀，遽闻尺木催。\n想惊阿香梦，疑噀栾巴杯。\n夜中檐溜响，枕上愁颜开。\n愿遍普天下，不止泉山隈。\n莫作鼎湖浪，因风下崔嵬。\n明朝贺雨诗，定自莆中来。",
        "dynasty": "宋",
        "collection_info": null
    },
    {
        "title": "次韵龚实之正言见寄  其一",
        "author": "王十朋",
        "content": "堂堂人物冠清流，不减当年宋广州。\n持节分符聊尔耳，直寻枉尺断还不。\n初开宣室汉思贾，欲復侵疆鲁召丘。\n整顿干坤趁头黑，早须归伴赤松游。",
        "dynasty": "宋",
        "collection_info": null
    },
    {
        "title": "次韵龚实之正言见寄  其二",
        "author": "王十朋",
        "content": "谏坡乌府迹相望，眼底何曾识六郎。\n去国雅钦龚胜节，得州欣近郑公乡。\n尺书远荷鸿传至，好句惟忧电取将。\n未见紫芝人已说，天庭喜气十分黄。",
        "dynasty": "宋",
        "collection_info": null
    },
    {
        "title": "出郊迓客至石塔院憩刘公亭观石笋桥东望郡城南瞻紫帽即事有作",
        "author": "王十朋",
        "content": "春日西郊外，江亭眼界嘉。\n青桐映楼阁，紫帽没烟霞。\n雨过牛耕野，潮回鹭立沙。\n河梁阻携手，空起逝川嗟。",
        "dynasty": "宋",
        "collection_info": null
    },
    {
        "title": "用喜雨韵呈龚实之",
        "author": "王十朋",
        "content": "请雨徧群望，扰扰衝尘埃。\n际天麦浪空，刺水秧针摧。\n已近尺五天，未动满盈雷。\n地欲赤晋国，年将饥鲁哀。\n寄笺叩天门，好音清夜回。\n似传上帝意，颇亦怜不才。\n披衣起视月，在毕方徘徊。\n忽闻萧萧声，高洒熙熙台。\n云阵泼墨暗，电光摇帜催。\n灯前落檐花，欣衔少陵杯。\n绿波满四泽，花柳村村开。\n知有一尺霖，来从傅岩隈。\n不作天宝词，淋零悲马嵬。\n定有元和诗，中衔谏书来。",
        "dynasty": "宋",
        "collection_info": null
    },
    {
        "title": "石笋桥",
        "author": "王十朋",
        "content": "刺桐为城石为笋，万壑西来流不尽。\n黄龙窟宅占上游，呼吸风涛势湍紧。\n怒潮拍岸鸣霹雳，淫潦滔天没畦畛。\n行人欲渡无翼飞，鱼腹蛟涎吁可闵。\n二三大士为时出，目覩狂澜心不忍。\n小试闲居济川手，远水孤舟寇忠愍。\n亦有山僧愿力深，解使邦人指仓囷。\n五丁挽石投浩渺，万指{石豕}山登嶾嶙。\n辛勤填海效精卫，突兀横空飞海蜃。\n趾牢千尺鲛人室，护以两旁狮子楯。\n南通百粤比三吴，檐负舆肩走騋牝。\n论功不减商舟楫，遗利宜书汉平准。\n莫将风月比扬州，二十四桥真蠢蠢。\n我时出郊春雨后，鹭点沙汀扬鹰隼。\n江亭矫首独遐观，有客南来杯共引。\n欲咏河梁拟苏李，颇类鑑湖逢元稹。\n江山不逢贤太守，袖手沉吟觉才窘。\n况无铁笔拟端明，徒使时人笑蚯蚓。\n绣衣屡约吾来游，未遂堪嗟德星陨。\n乡来尝以记属我，固避牢辞惭不敏。\n传闻江欲飞栋初，异论纷纷互矛盾。\n世无刚者桥岂成，名与万安同不泯。",
        "dynasty": "宋",
        "collection_info": null
    },
    {
        "title": "林黄中少卿出守吴兴芮国器司业以诗送之有今日桐城王刺史异时遗爱在吾州句用韵寄二公  其一",
        "author": "王十朋",
        "content": "出处平时正且严，犹于瓜李谨疑嫌。\n两溪水照新明月，六客堂逢旧紫髯。\n安定化应孚学校，谢公思已结闾阎。\n湖山清远使君好，想见邦人慰所瞻。",
        "dynasty": "宋",
        "collection_info": null
    },
    {
        "title": "林黄中少卿出守吴兴芮国器司业以诗送之有今日桐城王刺史异时遗爱在吾州句用韵寄二公  其二",
        "author": "王十朋",
        "content": "贤关今日阳司业，家在白苹溪上州。\n笔下波澜含震泽，胸中意气属清流。\n弁山迭拜南金赠，泉岭远蒙明月投。\n老矣惟公独青眼，一言褒惜胜封侯。",
        "dynasty": "宋",
        "collection_info": null
    },
    {
        "title": "题蒋元肃藴仁堂",
        "author": "王十朋",
        "content": "人孰无父母，图报良亦难。\n忽兴风树悲，莫尽菽水欢。\n君羹不易尝，而况荣以官。\n向来蒋令君，庆具颜方丹。\n手折东堂桂，口咏南陔兰。\n生封拜君命，戏彩慈颜温。\n教之由义方，藴之在仁端。\n仁熟椿亦老，亲荣心始安。\n堂在人事非，思亲诚益殚。\n已足广文饭，方弹贡公冠。\n愿移前日孝，要作忠臣看。",
        "dynasty": "宋",
        "collection_info": null
    },
    {
        "title": "李伯时赠英石",
        "author": "王十朋",
        "content": "英石来从并玉堂，铃斋几案耸锋铓。\n平生性有好山癖，袖得两峯归故乡。",
        "dynasty": "宋",
        "collection_info": null
    },
    {
        "title": "送潜老赴东禅  其一",
        "author": "王十朋",
        "content": "驻锡清源十五年，月明台静忽飘然。\n禅心莫为东禅起，南北东西总是禅。",
        "dynasty": "宋",
        "collection_info": null
    },
    {
        "title": "送潜老赴东禅  其二",
        "author": "王十朋",
        "content": "难弟难兄汉二龚，袈裟缝掖各清风。\n渊明已遂归田愿，莲社行将访远公。",
        "dynasty": "宋",
        "collection_info": null
    },
    {
        "title": "陈提刑挽词",
        "author": "王十朋",
        "content": "我守桐城公奉祠，登堂犹恨识公迟。\n心劳抚字阳司业，狱喜平反隽不疑。\n头白不忘文字乐，室清宜作子孙规。\n棣华玉润皆文杰，潜德幽光发妙词。",
        "dynasty": "宋",
        "collection_info": null
    },
    {
        "title": "送陈元龙赴封州教官",
        "author": "王十朋",
        "content": "温陵尊酒偶相逢，记得同年旧日容。\n书读短檠游太学，经传绛帐适临封。\n清新得句肠生锦，瘦硬通神笔吐锋。\n莫向炎州嘆官冷，行看胡海起元龙。",
        "dynasty": "宋",
        "collection_info": null
    },
    {
        "title": "提舶生日",
        "author": "王十朋",
        "content": "正阳之月慝不作，气候清和满寥廓。\n阶余嘉瑞十荚蓂，墙出新梢半含箨。\n正是生才好时节，化日舒长暑犹薄。\n遥遥华胄马服君，世有功勋上台阁。\n耳孙挺秀生东蜀，骨相堂堂人磊落。\n绛帐心潜南郡风，铜柱家传伏波畧。\n致身朝列贰稷官，衔命江东访民瘼。\n雍容敷奏天颜喜，小试舶台良不恶。\n北风航海南风回，远物来输商贾乐。\n日边知己皆达官，行矣归持紫荷橐。\n平生德性不好饮，今日寿觞宜满酌。\n烂柯仙侣年自长，不用西山一圆药。",
        "dynasty": "宋",
        "collection_info": null
    },
    {
        "title": "得叶飞卿书因寄贡院碑",
        "author": "王十朋",
        "content": "大字雄文照眼明，亲题一轴寄松厅。\n千间广厦能宣力，何止区区不负丞。",
        "dynasty": "宋",
        "collection_info": null
    },
    {
        "title": "万桂堂",
        "author": "王十朋",
        "content": "佛国新开选佛场，蟾宫分桂十千章。\n邦人种德家家熟，仙籍题名叶叶香。\n地占清光一轮满，门传盛事五枝芳。\n东堂万万高攀手，莫负君恩与义方。",
        "dynasty": "宋",
        "collection_info": null
    },
    {
        "title": "表弟万大年宿郡斋为鼠蚊蚤所苦夜不安寝目为三害某辄申造物之意谕之以诗",
        "author": "王十朋",
        "content": "万子游清源，颇爱风物好。\n胡为官舍中，害有蚊鼠蚤。\n嚙衣恣掀翻，聒耳倦挥扫。\n跳虫从何来，出没席与藁。\n中夜不安寝，披衣起呼皂。\n禽鼠磔其尸，驱蚊熏以草。\n炽炭烘衾禂，虮虱亦俱薧。\n三害稍稍除，高眠起忘早。\n我时寝凝香，清梦到穹昊。\n仙官为我言，必大有家宝。\n乃翁多隠德，子籍在蓬岛。\n天将成就之，故以此相恼。\n要令坐达旦，万卷饱探讨。\n毋如老外兄，不学首空皓。\n彼虫类最多，生育自洪造。\n尽杀则伤仁，兼容幸宽抱。\n万子闻我言，往往笑绝倒。\n燔庐相参元，失马福塞老。\n宴安生鸩毒，疾患资寿考。\n三害不必除，君言近乎道。",
        "dynasty": "宋",
        "collection_info": null
    },
    {
        "title": "荐新荔支",
        "author": "王十朋",
        "content": "晚年游宦到夔闽，四见轻红荔子新。\n不似蒲萄橘羊枣，向来犹及遗慈亲。",
        "dynasty": "宋",
        "collection_info": null
    },
    {
        "title": "大言独步郡圃即事有作次韵",
        "author": "王十朋",
        "content": "厌听桐城雨，频瞻雁荡云。\n它乡见子面，好句张吾军。\n草木心知敬，桑榆景未曛。\n淹留不须嘆，鸡鹤偶同群。",
        "dynasty": "宋",
        "collection_info": null
    },
    {
        "title": "早起",
        "author": "王十朋",
        "content": "老欲投闲尚未成，胶胶扰扰厌余生。\n方成枕上游仙梦，忽听窗前唤起声。",
        "dynasty": "宋",
        "collection_info": null
    },
    {
        "title": "刺桐花",
        "author": "王十朋",
        "content": "初见枝头万绿浓，忽惊火伞欲烧空。\n花先花后年俱熟，莫遣时人不爱红。",
        "dynasty": "宋",
        "collection_info": null
    },
    {
        "title": "大年游延福寺",
        "author": "王十朋",
        "content": "去岁曾游九日山，匆匆不暇尽跻攀。\n烦君访我不到处，好把诗篇载取还。",
        "dynasty": "宋",
        "collection_info": null
    },
    {
        "title": "提舶赠玉友六言诗次韵以酬  其一",
        "author": "王十朋",
        "content": "重见异乡佳节，又成终日清斋。\n忽捧晋堂双玉，引觞浇破愁怀。",
        "dynasty": "宋",
        "collection_info": null
    },
    {
        "title": "提舶赠玉友六言诗次韵以酬  其二",
        "author": "王十朋",
        "content": "兢渡争飞画舫，赐衣纷集丹墀。\n举笔不忘规谏，玉堂谁进欧诗。",
        "dynasty": "宋",
        "collection_info": null
    },
    {
        "title": "觅百叶榴花",
        "author": "王十朋",
        "content": "玉友双瓶不恶，锦囊六字尤清。\n更觅榴花百叶，要令老眼增明。",
        "dynasty": "宋",
        "collection_info": null
    },
    {
        "title": "寄陈大谏",
        "author": "王十朋",
        "content": "公居言路望非轻，天下人皆侧耳听。\n方欲携书责阳子，忽闻有疏论延龄。\n危言已落奸邪胆，正色潜消魍魉形。\n天听未回须力争，从兹受责亦芬馨。",
        "dynasty": "宋",
        "collection_info": null
    },
    {
        "title": "天申节放生",
        "author": "王十朋",
        "content": "夫子钓不纲，仁心戒尽物。\n君子远庖厨，孟轲论仁术。\n生鱼舍子产，兽网祝天乙。\n于牣文王沼，灵德寿周室。\n唐置放生池，天下八十一。\n至今湖州碑，辉耀鲁公笔。\n我宋仁如天，神武而不杀。\n华夏及蛮貊，卵胎暨化湿。\n皆归好生德，惟恐一物失。\n清源号佛国，此典胡独缺。\n耽耽举子场，馥馥荷华隰。\n诞节逢千秋，锡宴遍郡邑。\n何以寿吾君，故事修遗逸。\n鱼鼈族至微，端頼尺水活。\n况兹十亩池，中含千里阔。\n郭索行草泥，玄夫巢莲叶。\n长鬚及众鳞，巨细各俦匹。\n圉圉復洋洋，生意俱可必。\n永逃数罟忧，咸被中孚吉。\n中有六六鱼，聊兹友螾蛭。\n一朝得云雨，龙门变凡质。\n岁旱当作霖，莫忘池中日。",
        "dynasty": "宋",
        "collection_info": null
    },
    {
        "title": "送知宗奉祠还越  其一",
        "author": "王十朋",
        "content": "堂堂人物宋宗英，来主金枝玉叶盟。\n麟趾化成公族厚，棣华诗作争心平。\n金尊对客吟篇逸，贝叶谈空世味轻。\n五月仙舟鑑湖去，芰荷香裏奏新声。",
        "dynasty": "宋",
        "collection_info": null
    },
    {
        "title": "送知宗奉祠还越  其二",
        "author": "王十朋",
        "content": "绿水芙蕖泛镇东，一觞一咏辱陪公。\n转头十载已陈迹，会面二山俱秃翁。\n旧隠重寻贺监宅，归帆遥借若邪风。\n九重侧席待宗老，愿展惓惓刘向忠。",
        "dynasty": "宋",
        "collection_info": null
    },
    {
        "title": "爱松堂纳凉",
        "author": "王十朋",
        "content": "铃斋苦炎热，松竹生晚凉。\n飒然清我襟，兀坐兴味长。\n我无桑下恋，爱此独不忘。\n愿言勿翦伐，清阴常满堂。",
        "dynasty": "宋",
        "collection_info": null
    },
    {
        "title": "郡斋夜坐闻水车声  其一",
        "author": "王十朋",
        "content": "风伯吹云不成雨，稼穑如焚谁守土。\n铃斋夜闻水车声，遥想田间老农苦。\n汗流气喘饥眼花，厌闻窟中鼍打衙。\n妻儿相劳勿愁嘆，多少高田无水车。",
        "dynasty": "宋",
        "collection_info": null
    },
    {
        "title": "郡斋夜坐闻水车声  其二",
        "author": "王十朋",
        "content": "天二欲警老刺史，车声夜入凝香耳。\n四郊苗槁农民悲，万壑水干鱼鼈死。\n守臣失职政事荒，谁遣连年坐黄堂。\n自惭不及段文昌，圣世岂有桑弘羊。",
        "dynasty": "宋",
        "collection_info": null
    },
    {
        "title": "末利花",
        "author": "王十朋",
        "content": "日莫园人献宝珠，化成千亿小芙蕖。\n使君燕寝无沉麝，凝此清香自有余。",
        "dynasty": "宋",
        "collection_info": null
    },
    {
        "title": "次韵傅教授景仁马绿荔支",
        "author": "王十朋",
        "content": "玉座奇包未与颁，伏波家果忽堆盘。\n宜书蔡谱均称绿，不比韩诗止咏丹。\n荐李徒夸碧实脆，嚼瓜未觉水晶寒。\n羡君衫鬓巧相似，我坐郡厅惭素餐。",
        "dynasty": "宋",
        "collection_info": null
    },
    {
        "title": "再次韵",
        "author": "王十朋",
        "content": "两载闽南白尽颁，惊看异品上杯盘。\n发缄初讶囊非绛，擘实犹疑颊未丹。\n较美宜同法石白，搀先欲占麦秋寒。\n广文诗句篇篇好，咀嚼令人欲废餐。",
        "dynasty": "宋",
        "collection_info": null
    },
    {
        "title": "三次韵",
        "author": "王十朋",
        "content": "荔子新诗屡见颁，端同玉局赋金盘。\n香包尽带赐袍绿，熟颗半含仙竈丹。\n西蜀稍多应喜远，东嘉可种似宜寒。\n微酸好入盐梅鼎，莫作寻常谏果餐。",
        "dynasty": "宋",
        "collection_info": null
    },
    {
        "title": "四次韵",
        "author": "王十朋",
        "content": "蔡谱黄诗久已颁，不同马乳漫堆盘。\n色因不恶故名酒，食可成仙何用丹。\n追逐故江相上下，比方魁紫稍孤寒。\n殷勤百颗分甘意，端为诗情合得餐。",
        "dynasty": "宋",
        "collection_info": null
    },
    {
        "title": "五次韵",
        "author": "王十朋",
        "content": "涪陵妃子谩名园，岂似闽南绿一盘。\n最喜色同青玉案，不妨功并紫金丹。\n画看红紫品流俗，诗嚼氷霜牙颊寒。\n吟罢閒观右军帖，来禽青李可同餐。",
        "dynasty": "宋",
        "collection_info": null
    },
    {
        "title": "六次韵",
        "author": "王十朋",
        "content": "年少题诗入杏园，横空硬语胜郊盘。\n新吟陈紫并江绿，深逼蕉黄与荔丹。\n官舍聊淹广文冷，雁行高并玉峯寒。\n黄堂病守相将去，秋菊落英谁共餐。",
        "dynasty": "宋",
        "collection_info": null
    },
    {
        "title": "七次韵",
        "author": "王十朋",
        "content": "平生雅意在丘园，行矣归寻隠者盘。\n此日诗盟共君结，明年荔子为谁丹。\n欲移仙种栽中土，只恐天资不耐寒。\n定向家乡想风味，江瑶斫柱谩加餐。",
        "dynasty": "宋",
        "collection_info": null
    },
    {
        "title": "得雨復用闻水车韵  其一",
        "author": "王十朋",
        "content": "蜕骨木龙忧不雨，更唤两牛眠下土。\n水从地底飞上田，不减在天行雨苦。\n庭中忽见天雨花，白衣真人游郡衙。\n但愿为霖莫为潦，免使泥陷羸牛车。",
        "dynasty": "宋",
        "collection_info": null
    },
    {
        "title": "得雨復用闻水车韵  其二",
        "author": "王十朋",
        "content": "亢旱踰时如鲁史，一雨已迟淹尔耳。\n农犹满望苗返魂，车亦收声鱼免死。\n我持酒戒不敢荒，急呼一杯饮松堂。\n不忧猖獗有巢昌，只恐沈犹朝饮羊。",
        "dynasty": "宋",
        "collection_info": null
    },
    {
        "title": "吴宗教惠西施舌戏成三绝  其一",
        "author": "王十朋",
        "content": "吴王无处可招魂，惟有西施舌尚存。\n曾共君王醉长夜，至今犹得奉芳尊。",
        "dynasty": "宋",
        "collection_info": null
    },
    {
        "title": "吴宗教惠西施舌戏成三绝  其二",
        "author": "王十朋",
        "content": "博物延陵有令孙，不因官冷作儒酸。\n珍庖自有西施舌，风味堪陪北海尊。",
        "dynasty": "宋",
        "collection_info": null
    },
    {
        "title": "吴宗教惠西施舌戏成三绝  其三",
        "author": "王十朋",
        "content": "长记还家屡击鲜，南来归兴日飘然。\n不缘樽俎逢西子，始泛江湖范蠡船。",
        "dynasty": "宋",
        "collection_info": null
    },
    {
        "title": "贡院食新荔观双莲因成六言",
        "author": "王十朋",
        "content": "两郡两逢新荔，三年三结双莲。\n酒盏莫辞在手，异时同把无缘。",
        "dynasty": "宋",
        "collection_info": null
    },
    {
        "title": "分韵得两字",
        "author": "王十朋",
        "content": "官舍苦炎热，贡闱快虚敞。\n急呼玉友生，闲共同僚赏。\n堂成桂植万，堤就池分两。\n莲开花并蒂，荔擘珠在掌。\n诗句听细论，尘襟发清爽。\n行矣北归翁，山林起遥想。",
        "dynasty": "宋",
        "collection_info": null
    },
    {
        "title": "云榭纳凉",
        "author": "王十朋",
        "content": "人间正炎热，云榭独清凉。\n如欲慰黎庶，诸君宜奉扬。",
        "dynasty": "宋",
        "collection_info": null
    },
    {
        "title": "分韵得宜字",
        "author": "王十朋",
        "content": "榭向云间筑，风从天半吹。\n谈方以清饱，襟更为凉披。\n雄入兰台赋，微生殿阁诗。\n倚栏观出岫，吾去亦诚宜。",
        "dynasty": "宋",
        "collection_info": null
    },
    {
        "title": "罢官述怀",
        "author": "王十朋",
        "content": "去矣清源守，皤然雪满颠。\n居官无善政，排闷有诗篇。\n朋盍三杯酒，公余一觉眠。\n泉人岂思我，我意自思泉。",
        "dynasty": "宋",
        "collection_info": null
    },
    {
        "title": "出州宅",
        "author": "王十朋",
        "content": "官居到处邮传，岁月惊人电飞。\n惆怅同来德耀，故乡不与同归。",
        "dynasty": "宋",
        "collection_info": null
    },
    {
        "title": "寓清源驿",
        "author": "王十朋",
        "content": "两年缪作清源守，不到清源洞裏游。\n天恐孤予远来意，驿中聊许少迟留。",
        "dynasty": "宋",
        "collection_info": null
    },
    {
        "title": "诸公饯别分韵得人字",
        "author": "王十朋",
        "content": "清源古名郡，守土宜择人。\n胡为不才者，两载乘朱轮。\n政拙岁多旱，民愁眉日颦。\n頼兹淳厚俗，容我老病身。\n乞祠竟不允，易郡俄得邻。\n雅怀上冢愿，偶有还乡因。\n宾僚共呼酒，肴蔌嘉且新。\n展饯选士场，语离庚伏辰。\n清风屡吹衣，暑雨微洒尘。\n骊驹沸盈门，鹦鹉飞入唇。\n我亦重惜别，不辞劝酬频。\n诸君如神鱼，行奋六六鳞。\n学士倍登瀛，郡符同治秦。\n我如倦蜚鸟，野性难笼驯。\n旧巢寻故山，一枝老荆榛。\n官居类邮传，谁能久相亲。\n但愿各勉力，相期作纯臣。",
        "dynasty": "宋",
        "collection_info": null
    },
    {
        "title": "枕上闻雨声",
        "author": "王十朋",
        "content": "枕上微闻点滴声，皇天有意捄苍生。\n虽然未作商家雨，已觉炎方暑气清。",
        "dynasty": "宋",
        "collection_info": null
    },
    {
        "title": "闻角声",
        "author": "王十朋",
        "content": "角声已作送行声，更向萧萧雨后听。\n明日出郊闻更远，回头忍见二山青。",
        "dynasty": "宋",
        "collection_info": null
    },
    {
        "title": "復安静堂旧额",
        "author": "王十朋",
        "content": "端明之孙字子强，银鈎铁画传遗芳。\n昔年作郡古平海，大笔亲书安静堂。\n自从宣和至干道，字与轮奂争光芒。\n一朝忽遭俗眼白，毁灭名姓深埋藏。\n我来搜访久乃获，老兵据为寝处床。\n涤除五载尘土面，字向堂上增激昂。\n祖为第一孙是似，书有家法称莆阳。\n体具万安颇雄壮，榜与忠献同翱翔。\n因知文字乃至宝，一时之厄庸何伤。\n石鼓文有鬼神护，淮西碑并日月光。\n岂容泯灭暴秦火，谁肯脍炙段文昌。\n书生作郡太迂阔，理财听讼俱非长。\n吾君若问何以治，堂復韩蔡祠秦姜。\n今纔五日京兆耳，眷此陈迹犹未忘。\n但愿兹堂日安静，名与国寿俱无疆。",
        "dynasty": "宋",
        "collection_info": null
    },
    {
        "title": "次蒋元肃韵",
        "author": "王十朋",
        "content": "酒杯三十六人衔，劝我殷勤不止三。\n长记白苹离浙右，忍看丹荔别泉南。\n自惭政似阳城拙，那得棠如召伯甘。\n见说广文尤惜别，好诗千里送归骖。",
        "dynasty": "宋",
        "collection_info": null
    },
    {
        "title": "赠李宜之运干",
        "author": "王十朋",
        "content": "谪仙苗裔自非凡，家学端能嗣大参。\n一见便知空冀北，三年长嘆滞周南。\n绝畦翰墨仆骚可，请试言词倚马堪。\n莫道南来橐无宝，一编传得小云龛。",
        "dynasty": "宋",
        "collection_info": null
    },
    {
        "title": "记风",
        "author": "王十朋",
        "content": "泉南固多风，兹风大为最。\n初惊月有晕，忽听天鸣籁。\n蓬蓬从何来，烈烈不可奈。\n万窍争怒号，三光变冥昧。\n掀翻败墙壁，摧折到松桧。\n瓦飘上天半，茅捲洒郊外。\n稻吹垂实花，果堕未熟蔕。\n山川失故容，草木遭厄会。\n飞同鹢过宋，悲异见歌沛。\n孰云楚台雄，未觉周郊大。\n虽然不终朝，无乃已被害。\n嗟予垂素髮，滥此张皁盖。\n方忧西畴禾，未问南海贝。\n心如韩值飓，卜效苏命蔡。\n焚香叩穹昊，防患问耆艾。\n稍稍云色定，徐徐雨声霈。\n渐停箕簸扬，会见气交泰。\n居民理破屋，老守戒征旆。\n五絃歌舜琴，一丝咏严濑。\n去矣不待瓜，归欤及鲈鲙。",
        "dynasty": "宋",
        "collection_info": null
    },
    {
        "title": "蔡端明祠堂",
        "author": "王十朋",
        "content": "公昔自禁从，再来临此邦。\n河梁一何壮，笔力独能扛。\n政绩留南纪，祠堂枕大江。\n山川与人物，今古两无双。",
        "dynasty": "宋",
        "collection_info": null
    },
    {
        "title": "别傅教授景仁",
        "author": "王十朋",
        "content": "鼻祖调羹佐有商，耳孙家业踵前芳。\n万言书有盐梅味，千首诗开锦绣肠。\n绛帐讵容淹久次，制科端欲待非常。\n归囊剩有君佳句，更获珠玑四十章。",
        "dynasty": "宋",
        "collection_info": null
    },
    {
        "title": "赠陈教授正仲",
        "author": "王十朋",
        "content": "益友乎生所愿亲，南来深喜得斯人。\n渊源师杜真知体，人物如平岂久贫。\n绛帐可能淹教育，掖垣便合掌丝纶。\n临行赠我五百字，楚璧隋珠未足珍。",
        "dynasty": "宋",
        "collection_info": null
    },
    {
        "title": "挽令人",
        "author": "王十朋",
        "content": "糟糠情味饱相谙，我事耕耘尔力蚕。\n误走迷途半天下，忽惊魂梦断泉南。\n二年旅榇悲无奈，千里途车涕不堪。\n预卜黄华晚秋节，佳城归祔白岩庵。",
        "dynasty": "宋",
        "collection_info": null
    },
    {
        "title": "赠陈体仁",
        "author": "王十朋",
        "content": "我来守清源，德星识二陈。\n大陈如金玉，一室清无尘。\n厌世不肯留，至今里称仁。\n儒先贺州守，才气超等伦。\n胸中包古今，笔下真有神。\n唾手取甲科，齿髮方青春。\n声名满天下，文字惊缙绅。\n劳人暂州县，平步当要津。\n蹉跎忽至今，此志犹未伸。\n真人奉香火，萧寺含悲辛。\n讲席延诸生，黄卷诃古人。\n异端斥佛老，吾道鸣孟荀。\n聊籍束修礼，少资囊橐贫。\n我忝二千石，二年牧斯民。\n不能助玉川，耻与韩公均。\n赠我诗与文，字字皆可珍。\n宠褒恨太过，感激难具论。\n愿公少自爱，行矣当致身。\n门下有高第，庙堂手经纶。\n房魏方得君，讵肯忘河汾。",
        "dynasty": "宋",
        "collection_info": null
    },
    {
        "title": "赠林尉致约",
        "author": "王十朋",
        "content": "红颜白面神仙吏，好学苦吟真我徒。\n政事文章有家法，它年呼作小龙图。",
        "dynasty": "宋",
        "collection_info": null
    },
    {
        "title": "临行至贡院观桂赠致约",
        "author": "王十朋",
        "content": "窃禄清源愧不才，贡闱临去尚徘徊。\n青青万本新移桂，尽是梅仙手为栽。",
        "dynasty": "宋",
        "collection_info": null
    },
    {
        "title": "宿寂光院",
        "author": "王十朋",
        "content": "青山环绕如盘谷，中有清幽佛子家。\n人昔共来今不见，数行老泪湿烟霞。",
        "dynasty": "宋",
        "collection_info": null
    },
    {
        "title": "陈德溥以百韵诗送别因赠一绝",
        "author": "王十朋",
        "content": "莲幕游从一二年，送行越境继前贤。\n笔头皆有珠千颗，端似少陵夔府篇。",
        "dynasty": "宋",
        "collection_info": null
    },
    {
        "title": "越境送别者七人蒋元肃黄少度鹿伯可赵元序陈德溥叶飞卿林致约少酌驿舍",
        "author": "王十朋",
        "content": "同僚送我枫庭驿，共酌临分酒一杯。\n我念泉人仍惜别，此身虽去首频回。",
        "dynasty": "宋",
        "collection_info": null
    },
    {
        "title": "别蒋元肃",
        "author": "王十朋",
        "content": "符竹南来识广文，经横讲席见渊源。\n凌云词赋胜三赋，医国忠言压万言。\n陈迹互将文字记，交情更向别离论。\n君方腾踏吾衰矣，名节相期百世存。",
        "dynasty": "宋",
        "collection_info": null
    },
    {
        "title": "题莆田林氏双阙",
        "author": "王十朋",
        "content": "唐室遥遥孝义门，屹然双阙至今存。\n当时泣尽思亲血，化作恩波遗子孙。",
        "dynasty": "宋",
        "collection_info": null
    },
    {
        "title": "过头陀九岭宿天王栖林二招提因成三绝  其一",
        "author": "王十朋",
        "content": "凌晨饱饭渡秦溪，要上青山九级梯。\n不使瓯闽隔人世，头陀力与五丁齐。",
        "dynasty": "宋",
        "collection_info": null
    },
    {
        "title": "过头陀九岭宿天王栖林二招提因成三绝  其二",
        "author": "王十朋",
        "content": "千里归涂险更长，眼中深喜见天王。\n从今渐入平安境，旧路艰辛未敢忘。",
        "dynasty": "宋",
        "collection_info": null
    },
    {
        "title": "过头陀九岭宿天王栖林二招提因成三绝  其三",
        "author": "王十朋",
        "content": "我如倦鸟欲栖林，喜见禅僧栖处深。\n家在梅花小溪上，一枝聊慰北归心。",
        "dynasty": "宋",
        "collection_info": null
    },
    {
        "title": "宿五峯院",
        "author": "王十朋",
        "content": "万法由来总是空，五峯名在本无峯。\n我来遥作庐山想，隠约夕阳开处逢。",
        "dynasty": "宋",
        "collection_info": null
    },
    {
        "title": "赠亮首坐",
        "author": "王十朋",
        "content": "雪顶庞眉八十余，五峯深处结精庐。\n阅人老眼能青白，赠我严公一轴书。",
        "dynasty": "宋",
        "collection_info": null
    },
    {
        "title": "王成之太博寄诗病中未能和谩书二十字以酬",
        "author": "王十朋",
        "content": "老病欲纳禄，君恩许奉祠。\n已为三径计，误辱广文诗。",
        "dynasty": "宋",
        "collection_info": null
    },
    {
        "title": "司理叔文和过万桥诗復用前韵",
        "author": "王十朋",
        "content": "少年一夕九起嗟，家贫亲老无生涯。\n河东先生独青眼，慨然许我修通家。\n三十年间同转首，王谢依然作甥舅。\n时人咸笑孺子贫，杜老惟蒙丈人厚。\n罢官闽峤初归来，登堂又荷倾金罍。\n诗诵白圭感前事，情钟我辈衔余哀。\n定向清朝力求退，呼宾剩设严冬鲙。\n从公杖屦鹿岩前，明月清风赵欧会。",
        "dynasty": "宋",
        "collection_info": null
    },
    {
        "title": "挽令人  其一",
        "author": "王十朋",
        "content": "知汝莫如我，伤心不尽谈。\n忍贫犹好施，见得可曾贪。\n水陆同艰险，糟糠共苦甘。\n和鸣三十载，一梦断闽南。",
        "dynasty": "宋",
        "collection_info": null
    },
    {
        "title": "挽令人  其二",
        "author": "王十朋",
        "content": "之子有贤叔，鲰生误受知。\n恩蒙夫子妻，事类白圭诗。\n黄卷悲吟夜，青灯照绩时。\n竟孤偕隠愿，徒切悼亡思。",
        "dynasty": "宋",
        "collection_info": null
    },
    {
        "title": "挽令人  其三",
        "author": "王十朋",
        "content": "我欲志诸墓，有言何敢私。\n如宾最相敬，无妬似知诗。\n孝合从姑葬，贤宜举郡悲。\n明朝是重九，忍看菊花枝。",
        "dynasty": "宋",
        "collection_info": null
    },
    {
        "title": "梅溪草堂新闢缺少花木效少陵故事觅之以诗  其一",
        "author": "王十朋",
        "content": "小小园中十八香，主人游宦遂荒凉。\n名园草木多奇品，分我余根种草堂。",
        "dynasty": "宋",
        "collection_info": null
    },
    {
        "title": "梅溪草堂新闢缺少花木效少陵故事觅之以诗  其二",
        "author": "王十朋",
        "content": "闲中那得买花钱，孤负桃红李白天。\n拈出向来花疏目，招邀春色上诗篇。",
        "dynasty": "宋",
        "collection_info": null
    },
    {
        "title": "梦龄弟生日",
        "author": "王十朋",
        "content": "周正犹余八荚蓂，昴星下应一阳生。\n貌和冬岭松俱秀，神与梅花溪共清。\n定享百龄如卫武，预开三径学渊明。\n弟兄此去皆华髮，无惜更相荐寿觥。",
        "dynasty": "宋",
        "collection_info": null
    },
    {
        "title": "可公禅老住泉之九日山二十年矣予临罢官求去甚力復为后政所留寄诗酬以一绝",
        "author": "王十朋",
        "content": "泉山好处稍延福，白髮禅僧去復回。\n且与晋松为隠侣，莫同英石便飞来。",
        "dynasty": "宋",
        "collection_info": null
    },
    {
        "title": "黄伯厚得蒲墨折而为三以书来易戏成二绝  其一",
        "author": "王十朋",
        "content": "不谓一子墨，忽成三客卿。\n君家好兄弟，鼎立并驰名。",
        "dynasty": "宋",
        "collection_info": null
    },
    {
        "title": "黄伯厚得蒲墨折而为三以书来易戏成二绝  其二",
        "author": "王十朋",
        "content": "好去文房宝，坚刚宜自持。\n吾家藏有尽，黄子翫无时。",
        "dynasty": "宋",
        "collection_info": null
    },
    {
        "title": "姚宰行可和诗索墨酬以元韵  其一",
        "author": "王十朋",
        "content": "武城民事暇，着述似虞卿。\n手握陈玄辈，磨成不朽名。",
        "dynasty": "宋",
        "collection_info": null
    },
    {
        "title": "姚宰行可和诗索墨酬以元韵  其二",
        "author": "王十朋",
        "content": "人生几丸墨，老病厌操持。\n好与贤明宰，研磨共救时。",
        "dynasty": "宋",
        "collection_info": null
    },
    {
        "title": "松笔",
        "author": "王十朋",
        "content": "我有文房宝，莫如毛颖清。\n来从丹桂窟，封以五夫城。\n辈行惟彤管，宗盟是墨卿。\n湘东谩三品，无此岁寒名。",
        "dynasty": "宋",
        "collection_info": null
    },
    {
        "title": "题凈名院二绝  其一",
        "author": "王十朋",
        "content": "凈名却见老维摩，道眼相看语不多。\n我待衣冠挂神武，杖藜来此老岩阿。",
        "dynasty": "宋",
        "collection_info": null
    },
    {
        "title": "题凈名院二绝  其二",
        "author": "王十朋",
        "content": "谷中有月露蛾眉，水织珠帘更绝奇。\n满目峯峦观未尽，有僧携纸觅题诗。",
        "dynasty": "宋",
        "collection_info": null
    },
    {
        "title": "千叶白桃",
        "author": "王十朋",
        "content": "洗尽夭夭色，泠然众卉中。\n却将千叶雪，全胜几枝红。",
        "dynasty": "宋",
        "collection_info": null
    },
    {
        "title": "菊",
        "author": "王十朋",
        "content": "佳节逢吹帽，黄金染菊丛。\n渊明何处饮，三径冷香中。",
        "dynasty": "宋",
        "collection_info": null
    },
    {
        "title": "芍药",
        "author": "王十朋",
        "content": "千叶扬州种，春深霸众芳。\n无言诮君子，窈窕有温香。",
        "dynasty": "宋",
        "collection_info": null
    },
    {
        "title": "蜡梅",
        "author": "王十朋",
        "content": "蝶采花成蜡，还将腊染花。\n一经坡谷眼，名字压群葩。",
        "dynasty": "宋",
        "collection_info": null
    },
    {
        "title": "红梅",
        "author": "王十朋",
        "content": "似桃非桃杏非杏，独与江梅相早晚。\n天姿约略带春酲，便觉花容太柔婉。\n霞觞潋艷玉妃醉，应误刘郎来阆苑。\n会须参作比红诗，莫学墙头等閒见。",
        "dynasty": "宋",
        "collection_info": null
    },
    {
        "title": "梨花",
        "author": "王十朋",
        "content": "淡客逢寒食，村烟烂漫芳。\n谪仙天上去，白雪世间香。",
        "dynasty": "宋",
        "collection_info": null
    },
    {
        "title": "酴醾",
        "author": "王十朋",
        "content": "风枝张羽盖，露脸污何郎。\n收拾归醽醁，芳姿韵更香。",
        "dynasty": "宋",
        "collection_info": null
    },
    {
        "title": "瑞香花",
        "author": "王十朋",
        "content": "真是花中瑞，本朝名始闻。\n江南一梦后，天下遇清芬。",
        "dynasty": "宋",
        "collection_info": null
    },
    {
        "title": "丁香",
        "author": "王十朋",
        "content": "雨裏含愁态，枝头缀玉英。\n为花更雅目，变乱药中名。",
        "dynasty": "宋",
        "collection_info": null
    },
    {
        "title": "委羽山",
        "author": "王十朋",
        "content": "龟山软翠日开屏，羽客逍遥此闭扃。\n早起留云閒放鹤，夜来伴月静看经。\n岩前方石有多好，竈裏丹砂且是灵。\n应有赤城鸾凤过，一声长啸入青冥。",
        "dynasty": "宋",
        "collection_info": null
    },
    {
        "title": "玉环山",
        "author": "王十朋",
        "content": "清有濯缨水，白有漱齿石。\n悠哉水石间，宦情聊自适。\n朝焉游其南，暮焉游其北。",
        "dynasty": "宋",
        "collection_info": null
    },
    {
        "title": "白鹤禅寺",
        "author": "王十朋",
        "content": "閒上箫台顶，山深喜路通。\n人家烟色裏，古寺水声中。\n金溅星犹在，丹成竈已空。\n神仙何处觅，千载想遗风。",
        "dynasty": "宋",
        "collection_info": null
    },
    {
        "title": "能仁禅寺",
        "author": "王十朋",
        "content": "不到能仁久，欣闻赐额还。\n浮云已过眼，依旧好青山。",
        "dynasty": "宋",
        "collection_info": null
    },
    {
        "title": "石夫人",
        "author": "王十朋",
        "content": "亭亭独立望天津，四畔无家石作邻。\n螺髻不梳千载晓，蛾眉空扫万年春。\n雪为铅粉凭风传，霞作胭脂仗日匀。\n莫道岩前无宝鑑，一轮明月照夫人。",
        "dynasty": "宋",
        "collection_info": null
    },
    {
        "title": "过鑑湖",
        "author": "王十朋",
        "content": "阁下平湖湖外山，阴晴气象日千般。\n主人便是神仙侣，莫作寻常太守看。",
        "dynasty": "宋",
        "collection_info": null
    },
    {
        "title": "丞厅后圃双梅一枝发和以表弟韵",
        "author": "王十朋",
        "content": "漫游踪迹成浮家，一身四海惊年华。\n不禁草木竞时节，忽见霜干排新花。\n晓云生寒日未透，南枝半肥北枝瘦。\n就中一枝最先发，浪蕊浮花敢居右。\n山翁涉世如狼胡，功名日远霜凌鬚。\n与花同是江南客，一笑为解东阳臞。\n吟哦绕树正百匝，未放零落空残株。\n春风杂花尽明媚，此君风味悬知无。\n雨中看子尚不恶，可堪老叶翻虫书。",
        "dynasty": "宋",
        "collection_info": null
    },
    {
        "title": "云安下岩",
        "author": "王十朋",
        "content": "涛江翻雪卷湖滩，晚泊岩扉暂解颜。\n夙有浄缘逢寺喜，老无生理伴僧閒。\n残云已断犹飞雨，落日将沉却照山。\n半夜秋声惊客梦，一帘珠贝冷珊珊。",
        "dynasty": "宋",
        "collection_info": null
    },
    {
        "title": "大龙湫",
        "author": "王十朋",
        "content": "灵源东接雁池遥，裂石崩崖下九霄。\n云断青天倚长剑，月明泉室挂生绡。\n江声雨势三秋急，雪片冰花五月饶。\n休勒移文北山去，他年来赴石梁招。",
        "dynasty": "宋",
        "collection_info": null
    },
    {
        "title": "卓笔峯",
        "author": "王十朋",
        "content": "束缚真凭造化功，巍巍直气贯鸿蒙。\n雨将苔色生彤管，山吐虹光遶兔锋。\n未数如椽曾入梦，误疑怪事尚书空。\n士人毛颖多荣辱，恩宠纔衰便不同。",
        "dynasty": "宋",
        "collection_info": null
    },
    {
        "title": "句  其一",
        "author": "王十朋",
        "content": "月澹碧云笼野水，棱棱瘦耸吟肩起。\n一天寒气霞衣裳，人在石桥春影裏。",
        "dynasty": "宋",
        "collection_info": null
    },
    {
        "title": "句  其二",
        "author": "王十朋",
        "content": "杜陵应恨未曾识，空向成都结草堂。",
        "dynasty": "宋",
        "collection_info": null
    },
    {
        "title": "句  其三",
        "author": "王十朋",
        "content": "太虚怀抱物华秋。",
        "dynasty": "宋",
        "collection_info": null
    },
    {
        "title": "句",
        "author": "王百朋",
        "content": "诗书满肠腹，应笑带经人。",
        "dynasty": "宋",
        "collection_info": null
    },
    {
        "title": "怀王龟龄",
        "author": "姜大吕",
        "content": "左原消息杳无闻，令我愁怀似乱云。\n多病废诗兼废酒，青春孤我亦孤君。\n要同学问文章乐，无奈东西南北分。\n况是一檐残雨后，落花飞絮两纷纷。",
        "dynasty": "宋",
        "collection_info": null
    },
    {
        "title": "句",
        "author": "万椿",
        "content": "剩栽桑柘教妻蚕。",
        "dynasty": "宋",
        "collection_info": null
    },
    {
        "title": "句",
        "author": "李元翁",
        "content": "玉华野人多病恼，独守寒炉煨芋魁。",
        "dynasty": "宋",
        "collection_info": null
    },
    {
        "title": "句",
        "author": "越州幕僚",
        "content": "莲幕风清不受梅。",
        "dynasty": "宋",
        "collection_info": null
    },
    {
        "title": "句",
        "author": "陈商霖",
        "content": "生死交情谁念旧，炎凉世态竞迎新。",
        "dynasty": "宋",
        "collection_info": null
    },
    {
        "title": "示张直温",
        "author": "林之奇",
        "content": "筑山必使高，凿井必使深。\n百正戒浅近，盛德羞浮沉。\n焉有尺寸枝，能栖垂天禽。\n焉有升斗泉，能容横江鲟。\n借兹论物理，足以开君心。\n嗌在容不足，弱在力不任。\n大道如路然，固无古与今。",
        "dynasty": "宋",
        "collection_info": null
    },
    {
        "title": "朝乘",
        "author": "林之奇",
        "content": "朝乘日车出，暮载星影还。\n颠冥朝暮中，出入咫尺间。\n已觉素志非，更知人理艰。\n小利专欲速，大德不踰闲。",
        "dynasty": "宋",
        "collection_info": null
    },
    {
        "title": "田漏",
        "author": "林之奇",
        "content": "古星昏晓中，寒暑已不疑。\n田家更置漏，寸晷亦欲知。\n汗与水俱滴，身随阴屡移。\n谁当哀此劳，往往夺其时。",
        "dynasty": "宋",
        "collection_info": null
    },
    {
        "title": "杂咏",
        "author": "林之奇",
        "content": "怀王自堕马，贾傅至死悲。\n古人事一职，岂敢苟然为。\n哭死非为生，吾心良不欺。\n滔滔声利间，绛灌亦何知。",
        "dynasty": "宋",
        "collection_info": null
    },
    {
        "title": "看白云爱而成诗",
        "author": "林之奇",
        "content": "秋风吹白云，触处自何谷。\n初犹半洞门，欻出遍岩腹。\n零落依水湄，片段挂枯木。\n余影透微白，灭迹混空绿。\n烟萝自翳岛，溆荇徒萦曲。\n安知苍梧野，下覆猿鸟哭。\n谁能久徘徊，返顾视黄鹄。",
        "dynasty": "宋",
        "collection_info": null
    },
    {
        "title": "举举媚学子",
        "author": "林之奇",
        "content": "举举媚学子，居曰不吾知。\n知而有不能，无乃失于欺。\n不知未为患，不欺浩难期。\n咄哉天下怀，何以天下为。",
        "dynasty": "宋",
        "collection_info": null
    },
    {
        "title": "呼鸡",
        "author": "林之奇",
        "content": "鸡呼鸡来前，犬嗾犬至止。\n夫岂必可召，役以食乃尔。\n今吾曷为悲，人而鸡犬为。\n自计无自存，西山谢夷齐。",
        "dynasty": "宋",
        "collection_info": null
    },
    {
        "title": "秋怀",
        "author": "林之奇",
        "content": "槭槭庭树叶，朝零非昔稠。\n呦呦草虫鸣，暮急晓未休。\n尔虫无不平，岂亦有哀忧。\n胡为劳呻吟，与士感伤投。\n壮士亦何者，哀哦与虫酬。\n所抱不列陈，调苦难谣讴。\n极目有远见，直怀羞曲求。\n蒿藜袭久安，功名忘前收。\n日月忽未几，天地今復秋。\n少壮负所怀，老大安能谋。\n生无及人功，死骨埋泉羞。\n胡为不奋飞，徒与寒饿雠。",
        "dynasty": "宋",
        "collection_info": null
    },
    {
        "title": "四事",
        "author": "林之奇",
        "content": "会有四不赴，时有四不出。\n无贵亦无贱，无固亦无必。\n里闬閒过从，身安心自逸。\n如此三十年，幸逢太平日。",
        "dynasty": "宋",
        "collection_info": null
    },
    {
        "title": "高竹",
        "author": "林之奇",
        "content": "高竹碧相倚，自能发余清。\n时时微风来，万叶同一声。\n道污得夷理，物虚含远情。\n阶前閒步人，意思何清平。",
        "dynasty": "宋",
        "collection_info": null
    },
    {
        "title": "村居",
        "author": "林之奇",
        "content": "日影满松窗，云开雨初止。\n晴林梨栗熟，晓巷儿童喜。\n牛羊深涧下，凫雁寒塘裏。\n田父酒新成，瓶瓮馈邻里。",
        "dynasty": "宋",
        "collection_info": null
    },
    {
        "title": "新晴山月",
        "author": "林之奇",
        "content": "高松漏疎月，落影如画地。\n徘徊爱其平，夜久不能寐。\n怯风池荷卷，病雨山果坠。\n谁伴予苦吟，满林啼络纬。",
        "dynasty": "宋",
        "collection_info": null
    },
    {
        "title": "属疾梧轩",
        "author": "林之奇",
        "content": "高梧覆新叶，满院发华滋。\n白日一何永，清阴閒自移。\n暖虫垂到地，晴鸟语多时。\n病肘倚枯几，泊然忘所思。",
        "dynasty": "宋",
        "collection_info": null
    },
    {
        "title": "谢公定和二范秋怀",
        "author": "林之奇",
        "content": "西风一叶脱，迹已不可扫。\n巷有白马生，朝回焚谏草。\n谁云事君难，是亦父子间。\n所要功补衮，不言能犯颜。",
        "dynasty": "宋",
        "collection_info": null
    },
    {
        "title": "宿旧彭泽怀陶令",
        "author": "林之奇",
        "content": "潜鱼愿深渺，渊明无由逃。\n彭泽当此时，沉冥一世豪。\n司马寒如灰，礼乐卯金刀。\n□□□□□，□□□元亮。\n凄其望诸葛，骯脏犹汉相。\n时无益州牧，指撝用诸将。\n平生本朝心，岁月阅江浪。\n空余诗语工，落笔九天上。\n向来非无人，此友独可尚。\n属余刚制酒，无用酌杯盎。\n欲招千载魂，斯文或宜当。",
        "dynasty": "宋",
        "collection_info": null
    },
    {
        "title": "题宛陵张待举曲肱亭",
        "author": "林之奇",
        "content": "仲蔚蓬蒿宅，宜城诗句中。\n人贤忘巷陋，境胜失途穷。\n寒葅书万卷，零乱刚直胸。\n偃蹇勋业外，啸歌山水重。\n晨鸡催不起，拥被听松风。",
        "dynasty": "宋",
        "collection_info": null
    },
    {
        "title": "春日杂书",
        "author": "林之奇",
        "content": "昨日为雨备，今晨天乃风。\n障风谨自保，通夕雪迷空。\n备一常失计，尽备力不供。\n因之置不为，拱手受祸凶。\n当为不可让，任彼万变攻。\n筑室如金石，何劳计春冬。\n此道简且安，古来家国同。",
        "dynasty": "宋",
        "collection_info": null
    },
    {
        "title": "贺雨拜表",
        "author": "林之奇",
        "content": "羣云雨事毕，振旅不復阵。\n扫天无一尘，千里还绿润。\n晨朝大明贺，沙路万蹄印。\n朝元泛翠瓦，佳气去人近。\n颇闻避斧扆，侑膳彻龙笋。\n愿君爱物心，从此至尧舜。",
        "dynasty": "宋",
        "collection_info": null
    },
    {
        "title": "雨后出城马上作",
        "author": "林之奇",
        "content": "既雨天气佳，微云淡如扫。\n欲寻烟际钟，骑马河边草。\n紫椹饱黄鹂，人家夏蚕老。\n田妇踏缫车，隔篱语音好。\n嗟我一何愚，读书浪枯槁。\n不及此中人，终年客长道。",
        "dynasty": "宋",
        "collection_info": null
    },
    {
        "title": "江月图",
        "author": "林之奇",
        "content": "冥冥一月轻，不知水与天。\n独于颢气中，仰见素璧圆。\n超然狂道士，起视清夜阑。\n自拈白玉笛，吹此江月寒。\n想当万籁息，逸响流空烟。\n我从江海来，形留意先还。\n何当买渔篷，追此水墨仙。",
        "dynasty": "宋",
        "collection_info": null
    },
    {
        "title": "送葛都官南归",
        "author": "林之奇",
        "content": "不羡新为赤县尹，惟羡暂向江南归。\n江南羃羃梅雨时，风帆差差并鸟飞。\n罾竿夹岸长若桅，水笼畜鱼鲜且肥。\n家在千山古溪上，先应喜鹊噪门扉。",
        "dynasty": "宋",
        "collection_info": null
    },
    {
        "title": "沧洲亭怀古",
        "author": "林之奇",
        "content": "潇水悠悠天际来，夹江古木抱山回。\n栅中人物不满把，日晏市散多苍苔。\n九疑巉天古云埋，遥想帝子龙车迴。\n心衰目极何可望，九歌寂寂令人哀。",
        "dynasty": "宋",
        "collection_info": null
    },
    {
        "title": "纵步湘西",
        "author": "林之奇",
        "content": "今朝不易得天晴，閒过江西取意行。\n忽然林外见山色，又向桥边闻水声。\n绿竹长松间桃李，天然翠幙围罗绮。\n日暮归舟醉不知，晚风吹过湘江水。",
        "dynasty": "宋",
        "collection_info": null
    },
    {
        "title": "谒客",
        "author": "林之奇",
        "content": "入门投谒吏翩翩，我非欲见礼则然。\n异哉宾主两无语，客起疾如走避燃。\n我已不恭愧昔贤，忍使泥涂朝衣冠。\n人生暂聚鸿集川，春风吹飞何后先。",
        "dynasty": "宋",
        "collection_info": null
    },
    {
        "title": "墨染丝",
        "author": "林之奇",
        "content": "缲丝自喜如霜白，输入官家吏嫌黑。\n手持退印竞传呼，倏见长条染深墨。\n墨丝归织家人衣，别买输官吏嗔迟。\n寄言敌国与三军，汝得丰衣民苦辛。",
        "dynasty": "宋",
        "collection_info": null
    },
    {
        "title": "豫章别李元中宣德",
        "author": "林之奇",
        "content": "旧闻诸李隐龙眠，伯时已老元中少。\n一行作吏各天涯，故人落落疎星晓。\n西山影裏识君面，碧照草江眸子瞭。\n向来问道渺多岐，只今领略归玄妙。\n老凤垂头噤不语，古木查牙噪春鸟。\n身在幕府心江湖，左胥右律但坐啸。\n第愁一叶钓渔舟，不容七尺堂堂表。\n我今归卧翠谷云，君应紫禁莺花绕。\n相思有梦到茅斋，细雨青灯坐林杪。",
        "dynasty": "宋",
        "collection_info": null
    },
    {
        "title": "闻徐师川自京师还豫章",
        "author": "林之奇",
        "content": "九衢尘裏无停舟，君居陋巷不出游。\n满城恶少弋凫雁，对面故人风马牛。\n别后天寒灯火夜，归来眠冷江湖秋。\n冯驩老大食不饱，起视八荒徒蒯缑。",
        "dynasty": "宋",
        "collection_info": null
    },
    {
        "title": "早春偶题",
        "author": "林之奇",
        "content": "寒风淅沥鸣枯苇，小鸭睡残犹未起。\n更教细雨结轻寒，坐听萧萧打窗纸。\n石盆养蒲已抽翠，雕斛栽花先生紫。\n拥炉闭閤赋幽香，未怕春冰生砚水。",
        "dynasty": "宋",
        "collection_info": null
    },
    {
        "title": "梦访友生",
        "author": "林之奇",
        "content": "少年结客长安城，妄喜纵酒一章程。\n支离老去一茅屋，枕书卧闻长短更。\n友生相望止百里，寒夜寥间无微声。\n梦中乘兴辄见戴，剡溪聊尔扁舟行。\n觉来蘧蘧一榻上，不用僮仆争篱迎。\n吹灯弄笔欲书寄，窗前白月方亭亭。",
        "dynasty": "宋",
        "collection_info": null
    },
    {
        "title": "承天潜师画赞",
        "author": "林之奇",
        "content": "金刚圈裏翻身过，栗棘蓬莱满口吞。\n领得杨歧端的句，却嫌蒸饼大餫饨。",
        "dynasty": "宋",
        "collection_info": null
    },
    {
        "title": "西禅此庵凈老真赞",
        "author": "林之奇",
        "content": "眼碧眉厖，足趺肩亸。\n此庵样子，元来恁么。\n当年唱箇无生曲，火冷云深从寡和。\n如今口作挂壁闲，独说宗乘闹浩浩。",
        "dynasty": "宋",
        "collection_info": null
    },
    {
        "title": "延福可老真赞",
        "author": "林之奇",
        "content": "浑沌凿开无限事，逍遥游后更何疑。\n饶伊齐得鹏并鷃，不似当年作蝶时。",
        "dynasty": "宋",
        "collection_info": null
    },
    {
        "title": "观音画赞",
        "author": "林之奇",
        "content": "稽首补陀闻思修，千手千眼普供应。\n世人两手及两眼，眼见手捉各随心。\n多一手眼无用处，即与骈拇枝指等。\n菩萨照用一时行，应以千心为主宰。\n相彼方寸湛然地，不容二念那復千。\n我谓菩萨如水月，一水一月同照曜。\n方员大小虽不同，举手见月等无二。\n我今续此妙色相，以为正念皈依处。\n于一身心起多想，而作千手千眼见。\n普愿大员镜智中，知我此念无间断。\n所求皆应如谷声，请无不从亦如是。",
        "dynasty": "宋",
        "collection_info": null
    },
    {
        "title": "泗州画赞",
        "author": "林之奇",
        "content": "稽首泗州普照王，曩以宝塔接群品。\n塔今败坏成微尘，随意分身无不在。\n我观世间有为法，无常迁变同一空。\n假饶建塔如恒沙，未有不归幻灭者。\n岂惟淮塔有兴废，阿育王造亦非坚。\n菩萨应感常现世，不随宝塔俱存亡。\n耕雨穫晴长淮风，普为众生作饶益。\n我今绘此应感象，常以正念为皈依。\n于此员光一寻中，而兴七级浮屠想。\n正念皈依无间断，普愿菩萨常感通。\n洪钟小大随叩鸣，所求所请皆如意。",
        "dynasty": "宋",
        "collection_info": null
    },
    {
        "title": "题雪峰如藏主水月图",
        "author": "林之奇",
        "content": "千江有月一一同，一月普现千江影。\n谓一为月影非实，影既非实月何有。\n是一即千千即一，水月究竟无实相。\n随见有月月在水，亦无究竟非实者。\n譬如观音妙色身，对物而见千臂眼。\n于是千臂千眼中，何者为正何独非。\n菩萨一体作一用，千体同是无剩法。\n此水此月亦復然，照用齐行一无欠。\n俯不见月仰亦无，千月阙一固不可。\n上人此庵憩瓶锡，终日宴坐常湛然。\n散一为千弥六虚，摄千归一不盈寸。\n我知上人环堵中，能广能狭能方圆。\n空诸所有何必然，作是见者名邪见。",
        "dynasty": "宋",
        "collection_info": null
    },
    {
        "title": "和洪教菊",
        "author": "林之奇",
        "content": "陶令遗世情，尚余爱菊念。\n菊亦有可爱，爱之苦不厌。\n我观傲霜枝，真金赴烈焰。\n道韵轻园绮，孤标敌鍼奄。\n配以靖节名，万古不为忝。\n况兹中央色，独许此君占。\n凝然端正姿，不受红紫艷。\n草木吾味同，世情那得染。\n璀璨归来辞，斯言了无玷。\n偶亦爱此花，秋来朝暮餍。\n富贵两浮云，天地一旅店。\n是中论饥饱，本自无赢欠。\n便拟学渊明，奈此才不赡。\n菊资三径荒，酒须十分滟。\n待读悠然句，乃无雍彻僭。\n但论广文诗，疟愈不须砭。",
        "dynasty": "宋",
        "collection_info": null
    },
    {
        "title": "和王龟龄不欺堂  其一",
        "author": "林之奇",
        "content": "心外何曾别有天，吾心和处即昭然。\n昭然莫向穹苍觅，帝所清都在目前。",
        "dynasty": "宋",
        "collection_info": null
    },
    {
        "title": "和王龟龄不欺堂  其二",
        "author": "林之奇",
        "content": "地上空虚总是天，此中那復计中边。\n好将天体为心体，体得纯全自浩然。",
        "dynasty": "宋",
        "collection_info": null
    },
    {
        "title": "灯  其一",
        "author": "林之奇",
        "content": "自从失道人多岐，擿植冥行信所之。\n昨夜忽然寻得路，孤灯一点是吾师。",
        "dynasty": "宋",
        "collection_info": null
    },
    {
        "title": "灯  其二",
        "author": "林之奇",
        "content": "月明方始觉星稀，烛照还知灯力微。\n若使世间无圣哲，草根萤爝总光辉。",
        "dynasty": "宋",
        "collection_info": null
    },
    {
        "title": "癸未冬至",
        "author": "林之奇",
        "content": "尘劳终日谩区区，竟是干坤一腐儒。\n半世饱知荣与辱，新冬顿觉我为吾。\n关防向后存心误，检点从前制行粗。\n理欲从今罢研究，无工夫处是工夫。",
        "dynasty": "宋",
        "collection_info": null
    },
    {
        "title": "句",
        "author": "林之奇",
        "content": "耿耿一寸心，不能去庭闱。",
        "dynasty": "宋",
        "collection_info": null
    },
    {
        "title": "过杜工部祠",
        "author": "邹定",
        "content": "畴昔哦诗忆耒阳，兹因捧檄过祠堂。\n一生忠义孤吟裏，千载凄凉古道旁。\n自是风霜侵病骨，非干牛酒涴诗肠。\n明朝解缆秋江上，问讯先生一瓣香。",
        "dynasty": "宋",
        "collection_info": null
    },
    {
        "title": "滴翠楼  其一",
        "author": "萧之敏",
        "content": "一溪流水漾残春，上有高楼碧瓦新。\n溪路昼阴元不雨，却愁空翠染衣巾。",
        "dynasty": "宋",
        "collection_info": null
    },
    {
        "title": "滴翠楼  其二",
        "author": "萧之敏",
        "content": "我爱东坡句法遒，治平双涧昔经游。\n曾吟滴翠衣裘湿，请借佳名榜画楼。",
        "dynasty": "宋",
        "collection_info": null
    },
    {
        "title": "天池圣灯  其一",
        "author": "萧之敏",
        "content": "俯仰区区类桔槔，访幽寻胜自忘劳。\n云峰一握天还近，雪径千盘地最高。\n支杖缓行真野逸，拥炉端坐或禅逃。\n幽人未厌看游客，烂煮园蔬饭老饕。",
        "dynasty": "宋",
        "collection_info": null
    },
    {
        "title": "天池圣灯  其二",
        "author": "萧之敏",
        "content": "细如珠颗大如杯，照夜浮空去復来。\n神物戏人安可料，密移星斗下岩隈。",
        "dynasty": "宋",
        "collection_info": null
    },
    {
        "title": "挽于湖",
        "author": "施士衡",
        "content": "涌泉词笔坐中惊，天付斯文以道鸣。\n独步蟾宫丹桂选，濡毫纶阁紫微清。\n绝絃恸哭人琴丧，埋玉凄凉柱石倾。\n一见那知成永别，重来天路问骑鲸。",
        "dynasty": "宋",
        "collection_info": null
    },
    {
        "title": "復挽",
        "author": "施士衡",
        "content": "十年帅钺倦驰驱，适意方谋一壑居。\n贾谊有才终太傅，薛收无寿处中书。\n伤心风月江心古，过眼光阴梦幻虚。\n红紫飘零春色尽，后凋松柏独萧疎。",
        "dynasty": "宋",
        "collection_info": null
    },
    {
        "title": "顶山栗",
        "author": "王伯广",
        "content": "黄篱抱中实，紫苞发外彩。\n寄踪蜂窠垂，藏头猬皮隘。\n讵堪鼯鼠窃，更復猿猱采。\n心怜使民畏，时须徇儿爱。\n荆山破金璞，骊珠掩微颣。\n缜密文自保，滋味身乃碎。\n筠笼贡厥珍，不在柤梨外。\n罗笾加其仪，顾与菱芡对。\n易饱屏膏肉，余功益肝肺。\n悬风当令坚，致湿忍使败。\n晋地枣非偶，宣城蜜佳配。\n谁知麝香囊，可居天下最。",
        "dynasty": "宋",
        "collection_info": null
    },
    {
        "title": "宝严寺",
        "author": "王伯广",
        "content": "平湖镜浄中，背贴青峰峦。\n去郭二十里，金碧辉波澜。\n是曰宝华境，万象鬰以盘。\n壮哉窣堵坡，一瞰天地宽。\n谁怀堕尘鞅，几欲招飞鸾。\n我生眇何能，山水情所安。\n扁舟几来斯，不为开愁端。\n意到自行乐，樽酒那追欢。\n何时结青莲，超适心外观。\n尘迹身两忘，浩然天地间。",
        "dynasty": "宋",
        "collection_info": null
    },
    {
        "title": "谒显应观崔真君",
        "author": "魏元若",
        "content": "磁州惠政泽流长，翊运于今有耿光。\n金甲护迁驰白马，绛衣诞圣拥红羊。\n久劳宵旰筹中土，为祝英灵监下方。\n唾手幽燕应默相，弯弧万里射天狼。",
        "dynasty": "宋",
        "collection_info": null
    },
    {
        "title": "唐孝子张常洧义台",
        "author": "苗昌言",
        "content": "义台屹立尚千秋，褒诏曾宣李邺侯。\n古碣不教苍藓蚀，高原惟见夕阳流。\n耕夫锄自将芝护，野客衣还伴鹤游。\n一样荒坟偏起敬，孝思耿耿至今留。",
        "dynasty": "宋",
        "collection_info": null
    },
    {
        "title": "瑞云潭",
        "author": "薛珩",
        "content": "一派寒潭阚碧虚，閒云自有卷还舒。\n夜来数仞祥光起，早去溪头听诏书。",
        "dynasty": "宋",
        "collection_info": null
    },
    {
        "title": "燕堂诗",
        "author": "蔡兹",
        "content": "世情日浅道情深，悔不林泉早脱簪。\n一世简编贻后叶，百年香火奉先心。\n诗缘好句须亲录，酒到浓时辄倩斟。\n于此更无关意事，时携诸幼步花阴。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "林栗",
        "content": "仓猝扶宗社，艰危启圣神。\n英雄归驾御，狂狡愿和亲。\n泛扫妖氛凈，恢张治化新。\n倦勤三纪外，头白尽遗民。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "林栗",
        "content": "周汉中兴胜，唐虞内禅高。\n髀消从马腹，屣脱等鸿毛。\n弓剑悲长在，羹墙慕转劳。\n龙髯攀莫及，四海共呼咷。",
        "dynasty": "宋",
        "collection_info": null
    },
    {
        "title": "高宗皇帝挽词  其三",
        "author": "林栗",
        "content": "兼爱无南北，全能冠古今。\n典坟供夜览，烽火自宵沉。\n睿藻成章焕，宸钧寓意深。\n万年垂琬琰，谁识至仁心。",
        "dynasty": "宋",
        "collection_info": null
    },
    {
        "title": "石井诗一首",
        "author": "林栗",
        "content": "石井灵踪信不凡，一泓岩下碧深潭。\n谁磨皎洁青铜镜，更琢玲珑碧玉龛。\n濯去衣巾无限垢，潄来齿颊有余甘。\n悬知坎谷非佳井，寄语诗人莫恨谈。",
        "dynasty": "宋",
        "collection_info": null
    },
    {
        "title": "句  其一",
        "author": "林栗",
        "content": "定王遗筑览长沙，城郭山川四面佳。",
        "dynasty": "宋",
        "collection_info": null
    },
    {
        "title": "句  其二",
        "author": "林栗",
        "content": "千年依旧长安土，万里思归帝子家。",
        "dynasty": "宋",
        "collection_info": null
    },
    {
        "title": "挽王信伯先生  其一",
        "author": "杨邦弼",
        "content": "伊洛亲闻道，渊微赖发扬。\n东吴贤望重，西观旧书藏。\n吾党将安放，斯文岂遂亡。\n堂堂宁復见，门士恸新冈。",
        "dynasty": "宋",
        "collection_info": null
    },
    {
        "title": "挽王信伯先生  其二",
        "author": "杨邦弼",
        "content": "梁木俄摧坏，嗟吁丧大贤。\n典刑看肖子，道学付谁传。\n一代风流尽，千年物论先。\n师言犹在耳，身敢坠周旋。",
        "dynasty": "宋",
        "collection_info": null
    },
    {
        "title": "五言戏赠吕神童行",
        "author": "严焕",
        "content": "自我诹人物，天涯实眇然。\n晚观童子意，早拍病夫肩。\n凛凛神锋异，琅琅腹笥传。\n晴温武林道，光怪吕家船。",
        "dynasty": "宋",
        "collection_info": null
    },
    {
        "title": "乡人吕正之教三子连中童子科盛哉前此无有也推原所以启其意者繇今大漕显谟公乃不远数百里来致感激余与之酾酒道旧欢甚匆匆欲归赋诗以留之",
        "author": "严焕",
        "content": "千秋万岁圣贤话，尽挂诸郎齿颊閒。\n发纵指南知有自，昂霄耸壑定非艰。\n灵椿挺挺元未老，珠树枞枞孰可攀。\n过我朝阳语中曲，且停烟棹置家山。",
        "dynasty": "宋",
        "collection_info": null
    },
    {
        "title": "和潘良贵三江亭",
        "author": "陈晋锡",
        "content": "神襟百虑不容侵，胜概乘閒偶访寻。\n趺坐岂无观水术，临流应有济川心。\n敛将蓬岛溶溶气，散作阳春字字金。\n郢曲调高人寡和，微生何敢缀雄吟。",
        "dynasty": "宋",
        "collection_info": null
    },
    {
        "title": "醒心亭",
        "author": "陈宾",
        "content": "亭以醒心名，心与亭何与。\n物各有感通，此理贵深喻。\n岘山峙丰碑，见者皆堕泪。\n推类尽其余，庶表名亭义。\n我昨发莆阳，春光正明媚。\n肩舆撼顿间，思虑杂劳勚。\n行行復行行，至此若沾醉。\n振衣蹑斯亭，四顾足清致。\n芳树布繁阴，晴山荐空翠。\n时有幽禽来，且无俗驾至。\n物我方两忘，情景亦相会。\n天君始泰然，万境绝纤翳。\n后乐与先忧，虚灵良不昧。\n揭扁端在兹，夫岂无所试。\n尚期知我者，他时来作记。",
        "dynasty": "宋",
        "collection_info": null
    },
    {
        "title": "龙多山",
        "author": "刘望之",
        "content": "金船载山知有无，大千浮空佛所书。\n何人夜断海山臂，一手挈置西南隅。\n白虹发晴涪水现，翠凤下晓巴山趋。\n亮哉何邦实有此，但恐□舞皆凡姝。\n已从上头收浩荡，更着幽处藏萦纡。\n冯僊观中柏摩月，静老岩下泉跳珠。\n霜荷千树小雨暗，野竹万箇秋风□。\n石囷□不了岁事，丹竈肯为凡人鑪。\n惜无数桃出山崦，来藉芳草开春壶。\n从来山僧野道士，畏客誓不荒榛芜。\n问谁结屋据雄会，邑中令君秦大夫。\n此郎平生眼如鹘，视此亦足知远图。\n挽衣留客来置酒，要看碧浪摧天吴。\n我亦为渠脚力轻，拄杖插到青云孤。\n酒酣抚槛叫落日，共闵此世真区区。\n真须举臂游汗漫，莫向人间堕履凫。",
        "dynasty": "宋",
        "collection_info": null
    },
    {
        "title": "沱江",
        "author": "刘望之",
        "content": "尚胜三年谪，终惭万里驯。\n极知行路涩，可忍在家贫。\n岁晚沱江绿，云深锦树新。\n相思肯如月，夜夜只随人。",
        "dynasty": "宋",
        "collection_info": null
    },
    {
        "title": "草堂",
        "author": "刘望之",
        "content": "风月藏诗骨，流离赋病骸。\n不禁一饱死，空遗百生怀。\n树秀天通陇，山娇客语淮。\n壁间无半偈，无乃望君崖。",
        "dynasty": "宋",
        "collection_info": null
    },
    {
        "title": "子云故居",
        "author": "刘望之",
        "content": "杀却王章爱孔光，举朝谁復说兴亡。\n未能免俗歌新美，岂不怀归念楚狂。\n斗酒只今犹寂寞，小池无旧已荒凉。\n秋风细雨催人去，似恐徘徊费感伤。",
        "dynasty": "宋",
        "collection_info": null
    },
    {
        "title": "新都驿远平轩",
        "author": "刘望之",
        "content": "霜晴木落送归鞍，袖手微吟此慰颜。\n胜欲凭栏招白鸟，更烦翦树出青山。\n晚悲薄禄非三釜，赖许清诗见一斑。\n看到远平纔得恨，我宁归卧尺椽间。",
        "dynasty": "宋",
        "collection_info": null
    },
    {
        "title": "古柏",
        "author": "刘望之",
        "content": "草木长生亦偶然，不须闻此便谈仙。\n烧枝竞说丹飞日，举世宁知手种年。\n双鹤不归秋自冷，万牛回首句空传。\n相逢一饮清阴下，与子前生定有缘。",
        "dynasty": "宋",
        "collection_info": null
    },
    {
        "title": "出游",
        "author": "刘望之",
        "content": "漫有游随意，何曾语展眉。\n琴台悲犬子，江路忆熊儿。\n修竹萧萧寺，平芜浅浅陂。\n年来底事业，访古但饶诗。",
        "dynasty": "宋",
        "collection_info": null
    },
    {
        "title": "发成都  其一",
        "author": "刘望之",
        "content": "落拓平生载酒行，如今憔悴鬓丝生。\n无金得买青楼笑，空负闲愁出锦城。",
        "dynasty": "宋",
        "collection_info": null
    },
    {
        "title": "发成都  其二",
        "author": "刘望之",
        "content": "欲洗羁愁只自醒，郫筒酒好信虚名。\n江阳春色论千户，价比西州却未轻。",
        "dynasty": "宋",
        "collection_info": null
    },
    {
        "title": "发成都  其三",
        "author": "刘望之",
        "content": "一夜孤舟浪打头，不容客梦到沧洲。\n谁言江上烟波急，未抵归心一半流。",
        "dynasty": "宋",
        "collection_info": null
    },
    {
        "title": "久留少城",
        "author": "刘望之",
        "content": "好去相羊乌角巾，却来躏踏软红尘。\n酒因觅睡方成醉，金为收书更觉贫。\n屡入草堂难下语，少留药市恐逢人。\n可怜弔古凄凉意，只向扬家往返频。",
        "dynasty": "宋",
        "collection_info": null
    },
    {
        "title": "荔枝",
        "author": "刘望之",
        "content": "泸戎瘴疠窟，闽粤山水乡。\n如何产此物，烂然照炎荒。",
        "dynasty": "宋",
        "collection_info": null
    },
    {
        "title": "海棠",
        "author": "刘望之",
        "content": "平山堂下花无数，看到海棠春好处。\n东君用意恼风光，迟日放开阴勒住。",
        "dynasty": "宋",
        "collection_info": null
    },
    {
        "title": "诗二首  其一",
        "author": "刘望之",
        "content": "归计堕何许，出溪仍泝流。\n梦回牛溉路，行到马湖秋。",
        "dynasty": "宋",
        "collection_info": null
    },
    {
        "title": "诗二首  其二",
        "author": "刘望之",
        "content": "孤舟未晚泊，烟火傍人家。\n小市常忧虎，空城不见花。",
        "dynasty": "宋",
        "collection_info": null
    },
    {
        "title": "题三学山",
        "author": "刘望之",
        "content": "栖贤古招提，十里巨松阴。\n栋宇自隋氏，悠悠岁月深。\n唐人范生画，风雨欲剥侵。\n相传金仙趾，玉质存至今。\n星黑夜正午，异物为华灯。",
        "dynasty": "宋",
        "collection_info": null
    },
    {
        "title": "读和议成赦文作",
        "author": "刘望之",
        "content": "一纸盟书换战尘，万方呼舞却霑巾。\n崇陵访沈空遗恨，郢国怜怀若有人。\n收拾金缯烦庙算，安排钟鼎颂宗臣。\n小儒何敢知机事，终望君王赦奉春。",
        "dynasty": "宋",
        "collection_info": null
    },
    {
        "title": "句  其一",
        "author": "刘望之",
        "content": "凤林秋晚见日落，鹿门事远无人传。",
        "dynasty": "宋",
        "collection_info": null
    },
    {
        "title": "句  其二",
        "author": "刘望之",
        "content": "地连巴楚峰岚见，节近清明柳色知。",
        "dynasty": "宋",
        "collection_info": null
    },
    {
        "title": "句  其三",
        "author": "刘望之",
        "content": "山盘四十八面险，云暗三百六旬秋。",
        "dynasty": "宋",
        "collection_info": null
    },
    {
        "title": "句  其四",
        "author": "刘望之",
        "content": "剩破朱红供短髮，南荒来校世间书。",
        "dynasty": "宋",
        "collection_info": null
    },
    {
        "title": "句  其五",
        "author": "刘望之",
        "content": "海山无瘴八蛮清。",
        "dynasty": "宋",
        "collection_info": null
    },
    {
        "title": "句  其六",
        "author": "刘望之",
        "content": "莫道南州居井底，请来此处望川原。",
        "dynasty": "宋",
        "collection_info": null
    },
    {
        "title": "句  其七",
        "author": "刘望之",
        "content": "南县烧畬早，西溪落涨初。",
        "dynasty": "宋",
        "collection_info": null
    },
    {
        "title": "句  其八",
        "author": "刘望之",
        "content": "闻说南州异，寒来正月并。",
        "dynasty": "宋",
        "collection_info": null
    },
    {
        "title": "句  其九",
        "author": "刘望之",
        "content": "山遶郡楼秋过雨，月临池树晚生烟。",
        "dynasty": "宋",
        "collection_info": null
    },
    {
        "title": "句  其一○",
        "author": "刘望之",
        "content": "便作稽山看，犀湖五月凉。",
        "dynasty": "宋",
        "collection_info": null
    },
    {
        "title": "题山石",
        "author": "陈知柔",
        "content": "山花有空相，江月多清晖。\n野意写不尽，微吟浩忘归。",
        "dynasty": "宋",
        "collection_info": null
    },
    {
        "title": "题石桥",
        "author": "陈知柔",
        "content": "巨石横空岂偶然，万雷奔壑有飞泉。\n好山雄压三千界，幽处常栖五百仙。\n云际楼台深夜见，雨中钟鼓隔溪传。\n我来不作声闻想，聊试茶瓯一味禅。",
        "dynasty": "宋",
        "collection_info": null
    },
    {
        "title": "登巾山",
        "author": "陈知柔",
        "content": "司马胸中着云梦，杜陵眼底盖干坤。\n吾衰不復论兹事，饱看孤帆落远村。",
        "dynasty": "宋",
        "collection_info": null
    },
    {
        "title": "天台游山",
        "author": "陈知柔",
        "content": "烟萝穿几重，柴车倦驱驾。\n忽寻钟磬音，山腰得僧舍。\n主僧闻我来，曳杖出相迓。\n揖我坐虚阁，登临欠台榭。\n老屋数椽余，风物自闲暇。\n古木出云杪，遥岑来竹罅。\n下临一泓水，涵光冷相射。\n但能了此生，未遽惭大厦。\n我本山中人，偶失学圃稼。\n为米聊復留，两同僧过夏。\n得舟家可浮，遇竹宅便借。\n是处皆南山，何必东篱下。\n悠悠去忘归，宁畏长官骂。\n松月苦留客，徘徊度清夜。\n明朝过桃溪，溪女莫相诧。",
        "dynasty": "宋",
        "collection_info": null
    },
    {
        "title": "次海上长亭村",
        "author": "陈知柔",
        "content": "行到山穷处，微茫岛屿青。\n百年多逆旅，万事一长亭。\n风雨晚潮急，鱼虾晓市腥。\n平生诵佳句，今见海冥冥。",
        "dynasty": "宋",
        "collection_info": null
    },
    {
        "title": "宿天台万年寺",
        "author": "陈知柔",
        "content": "古寺来投宿，云岩第几层。\n有诗堪供佛，无事且依僧。\n小阁泉喧枕，修廊雨暗灯。\n好峰看未足，梦绕碧崚嶒。",
        "dynasty": "宋",
        "collection_info": null
    },
    {
        "title": "题洪景伯通判清閟堂",
        "author": "陈知柔",
        "content": "别乘清名满世间，却来堂下植檀栾。\n已无俗物败人意，且与此君同岁寒。\n夜月半庭金影碎，秋风一枕玉声残。\n雁行吏退铃斋静，想见巍冠独倚阑。",
        "dynasty": "宋",
        "collection_info": null
    },
    {
        "title": "谒韩祠",
        "author": "陈知柔",
        "content": "斯文何罪窜南荒，来谒孤祠泪数行。\n恐有遗书藏坏壁，岂无哀赋吊沅湘。\n精神不受氛烟蔽，道义长涵日月光。\n四壁萧萧香火冷，何人能与作堂皇。",
        "dynasty": "宋",
        "collection_info": null
    },
    {
        "title": "韩木  其一",
        "author": "陈知柔",
        "content": "层江波静鰐如扫，一亩寒阴禽自呼。\n莫把甘棠比韩木，令人洒涕共长吁。",
        "dynasty": "宋",
        "collection_info": null
    },
    {
        "title": "韩木  其二",
        "author": "陈知柔",
        "content": "康成迹寄书带草，玄德祥标羽葆桑。\n名与此山俱不朽，何如烟杪鬰苍苍。",
        "dynasty": "宋",
        "collection_info": null
    },
    {
        "title": "读潮本韩集",
        "author": "陈知柔",
        "content": "大雅寥寥不復还，如公几得古人全。\n格高枯淡復志赋，意到浑沦原道篇。\n赵子遗编今復乱，欧公校本孰能传。\n古音秘矣尤难识，聊与磨铅一究研。",
        "dynasty": "宋",
        "collection_info": null
    },
    {
        "title": "莲花峰",
        "author": "陈知柔",
        "content": "多病登台今古情，菊花摇荡午凉生。\n山前木落石岩出，海上潮来秋渚平。\n野兴已随芳草还，归鞭更傍落霞明。\n愧无十丈开花句，独卧禅房心自清。",
        "dynasty": "宋",
        "collection_info": null
    },
    {
        "title": "题秦隐君祠次邓经略韵",
        "author": "陈知柔",
        "content": "人境初无车马喧，卜居原得近姜村。\n山围古寺苔生砌，花落前汀潮打门。\n已许揭身如日月，不妨为客任干坤。\n清诗海内流传久，亭下空余石砚存。",
        "dynasty": "宋",
        "collection_info": null
    },
    {
        "title": "谒姜相坟次邓经略韵",
        "author": "陈知柔",
        "content": "欲将兴废问洪钧，来谒孤坟独怆神。\n千载高风余凛凛，一池秋水自粼粼。\n门前帆影来天际，林杪钟声落海滨。\n此道寥寥今復振，不应渔水是东邻。",
        "dynasty": "宋",
        "collection_info": null
    },
    {
        "title": "环翠亭",
        "author": "陈知柔",
        "content": "当年把臂入龙山，犹记相逢醉梦间。\n君似孤云了无碍，我如倦翼早知还。\n茅檐负日真成算，竹榻论诗整破颜。\n欲问太平真气象，夜来风月到松关。",
        "dynasty": "宋",
        "collection_info": null
    },
    {
        "title": "涵清阁",
        "author": "陈知柔",
        "content": "追忆唯庵真可人，诗成咳唾笔如神。\n使登是阁一快扫，当有银鈎铁画新。",
        "dynasty": "宋",
        "collection_info": null
    },
    {
        "title": "句",
        "author": "陈知柔",
        "content": "木落洞庭秋。",
        "dynasty": "宋",
        "collection_info": null
    },
    {
        "title": "诗一首",
        "author": "黄端",
        "content": "虎脊初终枭獍飞，龙髯半落鬼神疑。\n行人二月登庐岭，点点骊珠欲洒碑。",
        "dynasty": "宋",
        "collection_info": null
    },
    {
        "title": "题涪翁亭",
        "author": "黄然",
        "content": "清音妙绝东坡老，方响名高太史公。\n水遶乌尤谈笑外，江连洪雅画图中。",
        "dynasty": "宋",
        "collection_info": null
    },
    {
        "title": "题灵隐寺",
        "author": "王予可",
        "content": "游山无处浣尘埃，出郭寻幽入翠苔。\n众水尽从双涧去，一峰元自五天来。\n行春人散题名在，坐夏僧閒听讲回。\n清磬一声猿鸟寂，石楠花落满经台。",
        "dynasty": "宋",
        "collection_info": null
    },
    {
        "title": "宫词",
        "author": "王予可",
        "content": "水曲朱门漪漾漫，一帘花雨月波寒。\n金闺背衬鸳鸯冷，春困秋千立画干。",
        "dynasty": "宋",
        "collection_info": null
    },
    {
        "title": "南园湖石",
        "author": "王予可",
        "content": "翠雀衔云堕翠芜，砥峰倒影卧平湖。\n飞花不到穿帘月，高倚晴天一剑孤。",
        "dynasty": "宋",
        "collection_info": null
    },
    {
        "title": "驯鹤图",
        "author": "王予可",
        "content": "寝处粧铅未捲钗，孤云花带月边来。\n六宫帘幕金鸾冷，露湿晨烟啄翠苔。",
        "dynasty": "宋",
        "collection_info": null
    },
    {
        "title": "杂诗二首  其一",
        "author": "王予可",
        "content": "白露沙滩浸绿湄，小舟舣岸尚依稀。\n山回屏曲江连树，春锁人家深处归。",
        "dynasty": "宋",
        "collection_info": null
    },
    {
        "title": "杂诗二首  其二",
        "author": "王予可",
        "content": "暗悲秋色素团团，一雨飘零飚霁寒。\n天浄长空烟敛处，彩虹金挂树头山。",
        "dynasty": "宋",
        "collection_info": null
    },
    {
        "title": "宫体  其一",
        "author": "王予可",
        "content": "红叶铺霜撼御阶，绣莲尘蹴衬罗鞋。\n袖沾莺翅调簧语，堕却衔翘入鬓钗。",
        "dynasty": "宋",
        "collection_info": null
    },
    {
        "title": "宫体  其二",
        "author": "王予可",
        "content": "骄马金笼藉草归，翠鸾屏曲染红霏。\n凭栏山色春风裏，唤得莺儿燕子飞。",
        "dynasty": "宋",
        "collection_info": null
    },
    {
        "title": "句  其一",
        "author": "王予可",
        "content": "石裂雯华渍月秋。",
        "dynasty": "宋",
        "collection_info": null
    },
    {
        "title": "句  其二",
        "author": "王予可",
        "content": "壶树苔波月渍皴。",
        "dynasty": "宋",
        "collection_info": null
    },
    {
        "title": "句  其三",
        "author": "王予可",
        "content": "一壶天地醒眠小。",
        "dynasty": "宋",
        "collection_info": null
    },
    {
        "title": "句  其四",
        "author": "王予可",
        "content": "万迭云山飞小雁。",
        "dynasty": "宋",
        "collection_info": null
    },
    {
        "title": "句  其五",
        "author": "王予可",
        "content": "风色偃貂裘。",
        "dynasty": "宋",
        "collection_info": null
    },
    {
        "title": "句  其六",
        "author": "王予可",
        "content": "唾尖绒舌淡红甜。",
        "dynasty": "宋",
        "collection_info": null
    },
    {
        "title": "句  其七",
        "author": "王予可",
        "content": "金盆水不暖，翠雀啄晴苔。",
        "dynasty": "宋",
        "collection_info": null
    },
    {
        "title": "句  其八",
        "author": "王予可",
        "content": "凤蹴瑶华散，龙衔桂子香。",
        "dynasty": "宋",
        "collection_info": null
    },
    {
        "title": "句  其九",
        "author": "王予可",
        "content": "一片冷截潭底月，六弯斜卷陇头云。",
        "dynasty": "宋",
        "collection_info": null
    },
    {
        "title": "句  其一○",
        "author": "王予可",
        "content": "帘捲绿阴花外月，玉山冰雪醉扶翁。",
        "dynasty": "宋",
        "collection_info": null
    },
    {
        "title": "句  其一一",
        "author": "王予可",
        "content": "啼鸟倒衔金羽舞，惊蛇斜傍玉帘飞。",
        "dynasty": "宋",
        "collection_info": null
    },
    {
        "title": "句  其一二",
        "author": "王予可",
        "content": "凤环捧席带香屏，鲸杯倚伎和云捲。",
        "dynasty": "宋",
        "collection_info": null
    },
    {
        "title": "句",
        "author": "李子迁",
        "content": "石鼎夜联诗笔健，布囊春醉酒钱粗。",
        "dynasty": "宋",
        "collection_info": null
    },
    {
        "title": "题王龟龄詹事祠堂",
        "author": "王秬",
        "content": "当时孤论偶相同，终始知心每愧公。\n纔见安车延绮季，遽嗟石室祀文翁。\n百年公议分明在，一饷纷华究竟空。\n白髮旧交衰甚矣，尚能留面对高风。",
        "dynasty": "宋",
        "collection_info": null
    },
    {
        "title": "题不欺室张魏公为王龟龄书也何子应赋诗",
        "author": "王秬",
        "content": "君不见开元名相张九龄，岁寒松柏森苍鳞。\n胡尘澒洞言始验，世间回首思忠臣。\n堂堂魏公忠贯日，志欲平戎奖王室。\n归来无地展经纶，余事文章挥健笔。\n玉节朱轓两君子，不以交情变生死。\n共将新句纪遗编，留与山林续诗史。",
        "dynasty": "宋",
        "collection_info": null
    },
    {
        "title": "登历下古城员外新亭二首  其一",
        "author": "王秬",
        "content": "新亭结构罢，隐见清湖阴。\n迹籍台观旧，气溟海岳深。\n圆荷想自昔，遗堞感至今。\n芳宴此时具，哀丝千古心。\n主称寿尊客，筵秩宴北林。\n不阻蓬荜兴，得兼梁甫吟。",
        "dynasty": "宋",
        "collection_info": null
    },
    {
        "title": "登历下古城员外新亭二首  其二",
        "author": "王秬",
        "content": "吾宗固神秀，体物写谋长。\n形制开古迹，曾冰延乐方。\n太山雄地理，巨壑眇云庄。\n高兴泊烦促，永怀清典常。\n含弘知四大，出入见三光。\n负郭喜粳稻，安时歌吉祥。",
        "dynasty": "宋",
        "collection_info": null
    },
    {
        "title": "登绮霞亭",
        "author": "王秬",
        "content": "危亭临霁景，金碧迥纷纷。\n天映中原气，山横万古云。\n夕阳寒未敛，孤鹜远犹闻。\n俯仰怀前哲，清樽为苾芬。",
        "dynasty": "宋",
        "collection_info": null
    },
    {
        "title": "句  其一",
        "author": "王秬",
        "content": "何时五亩成归计，来作邻翁伴艺林。",
        "dynasty": "宋",
        "collection_info": null
    },
    {
        "title": "句  其二",
        "author": "王秬",
        "content": "柳色知春浅，钟声觉寺深。",
        "dynasty": "宋",
        "collection_info": null
    },
    {
        "title": "句  其三",
        "author": "王秬",
        "content": "避虎连村静，分鱼一市腥。",
        "dynasty": "宋",
        "collection_info": null
    },
    {
        "title": "句  其四",
        "author": "王秬",
        "content": "羊角洞开风浩荡。",
        "dynasty": "宋",
        "collection_info": null
    },
    {
        "title": "临终偈",
        "author": "释子深",
        "content": "衲僧日日是好日，要行便行无固必。\n虚空天子夜行船，摩诃般若波罗蜜。",
        "dynasty": "宋",
        "collection_info": null
    },
    {
        "title": "韩木",
        "author": "黄补",
        "content": "先生来潮南，先生一时屋。\n潮南得先生，潮南千载足。\n呜呼潮南俗亦淳，先生遗树今犹存。\n春山二月春鸟响，游人树底罗酒尊。\n尊残倚树初不语，暗觉山翁泪如雨。\n山翁之泪良可怜，我生不及元和前。\n元和万事已尘土，惟有岩边留此树。\n树本于人果何识，为是先生手亲植。\n先生一去今几秋，岩头满树春风浮。\n风从昨夜何懰慓，俨似当年祛鰐色。\n鰐鱼东遁不回头，一带寒江遶郡流。\n郡人向晚争归舟，树与江波相对愁。",
        "dynasty": "宋",
        "collection_info": null
    },
    {
        "title": "拟古六首  其一",
        "author": "曾协",
        "content": "濯濯春月柳，低映金张宅。\n风光到飞絮，枝头少颜色。\n荣华岂不好，岁晚负赏识。\n坚贞自中心，君看松与柏。",
        "dynasty": "宋",
        "collection_info": null
    },
    {
        "title": "拟古六首  其二",
        "author": "曾协",
        "content": "幽窗射明月，寂寞闲素琴。\n朱絃不改调，抚弄无好音。\n文衣袭绿绮，明徽钿黄金。\n君恩一朝异，对此千恨深。",
        "dynasty": "宋",
        "collection_info": null
    },
    {
        "title": "拟古六首  其三",
        "author": "曾协",
        "content": "忆昨初离别，羞容不成歌。\n长袖未曾舞，尘埃生绮罗。\n君恩一言足，岁月岂在多。\n泽国多悲风，江湖易涛波。\n游子久行役，岁晏今若何。\n迢迢朱楼夜，数起瞻明河。\n不如长江月，素影常相过。",
        "dynasty": "宋",
        "collection_info": null
    },
    {
        "title": "拟古六首  其四",
        "author": "曾协",
        "content": "迢迢千尺松，下有绿髮龟。\n流膏穿厚地，配此凌云姿。\n隐见虽若殊，雪霜俱不移。\n置身苟得地，共保千岁期。",
        "dynasty": "宋",
        "collection_info": null
    },
    {
        "title": "拟古六首  其五",
        "author": "曾协",
        "content": "孤峰鬰嵯峨，千古常峻峙。\n下有迴环水，流浪无定止。\n如何深远意，尽寄七絃裏。\n妾意极高山，君心甚流水。",
        "dynasty": "宋",
        "collection_info": null
    },
    {
        "title": "拟古六首  其六",
        "author": "曾协",
        "content": "日月无时停，飘忽成隆冬。\n烟云惨不舒，暮雪陵飚风。\n永怀皲瘃忧，藉此衣褐重。\n蛰虫逐微暖，地底度岁穷。\n饮啄却外物，一气常自充。\n人貌肖天地，不能保微躬。",
        "dynasty": "宋",
        "collection_info": null
    },
    {
        "title": "拟结客少年场",
        "author": "曾协",
        "content": "结客少年场，定交杯酒间。\n相倾在意气，握手出肺肝。\n仓皇夜扣门，然诺曾不难。\n所至足宾客，后乘车班班。\n鄠杜走马归，百万供一餐。\n路人侧目视，仇家骨常寒。\n红尘一箭飞，大索喧长安。\n可笑愚儒生，相逢话辛酸。",
        "dynasty": "宋",
        "collection_info": null
    },
    {
        "title": "和唐使君秬古风二首  其一",
        "author": "曾协",
        "content": "宦游非所安，举足常徊徨。\n官事似马曹，自谓真漫郎。\n犹惭上官前，簪裳久低昂。\n归辄痛扫溉，草木有幽香。\n但令眼中青，不问眉间黄。\n何期逢故侯，一见心清凉。\n扬袂指乡国，矫翼西南翔。\n危言气峥嵘，高怀涕淋浪。\n更怜凡草木，欲置桃李场。\n作诗借光辉，此意宁可忘。",
        "dynasty": "宋",
        "collection_info": null
    },
    {
        "title": "和唐使君秬古风二首  其二",
        "author": "曾协",
        "content": "志士身许国，夫岂慕高爵。\n感慨九重恩，领受千里託。\n安边志获就，解印良亦乐。\n厚禄弃千钟，壮气横六幕。\n造朝吐奇论，投合期契钥。\n终焉谩喋喋，远意谁领略。\n琳馆返高卧，铃斋休画诺。\n拟寻一亩宫，未办千金橐。\n松楸已在眼，阡陌想交错。\n迴头长安日，倾心比葵藿。",
        "dynasty": "宋",
        "collection_info": null
    },
    {
        "title": "送汪汝冯沿檄造朝",
        "author": "曾协",
        "content": "春风扇微和，散入桃李场。\n枯枿受披拂，处处生辉光。\n有客事行役，起柁凌官塘。\n浮家入烟浪，琴书粲成行。\n旁有玉颊人，妙指出宫商。\n主人志超俗，心胸莹琳琅。\n但使秋月明，岂虑浮云翔。\n富贵恐不免，赋予元有常。\n善保万金璧，毋遗轻毁伤。\n岂无山径蹊，徐步遵康庄。",
        "dynasty": "宋",
        "collection_info": null
    },
    {
        "title": "陈晞颜获玉兔甚奇邀予赋诗",
        "author": "曾协",
        "content": "一气散万有，飞潜异形姿。\n乌鹄自昔然，羽翼不可移。\n颖也衣褐徒，斓斑乃其宜。\n今兹独何事，皓皓涅不淄。\n毳毛玉雪如，整整机上丝。\n无乃真得僊，传载非诡辞。\n骑蟾入广寒，成此一段奇。\n长生侣素娥，不受尘土羁。\n祇应得得来，隐见必其时。\n往牒纪创见，奕奕登瑞旗。\n退之号崛强，雄夸见文词。\n君侯过人行，精神动皇祇。\n屡供平反笑，长咏南陔诗。\n异物自来驯，不起山林思。\n霜月照庭户，晴云点阶墀。\n致此非好玩，于焉卜期颐。\n上堂问起居，秀色增两眉。",
        "dynasty": "宋",
        "collection_info": null
    },
    {
        "title": "邓器先北窗",
        "author": "曾协",
        "content": "今人竞图南，朗朗百间屋。\n夫子胡不然，嚮晦一窗足。\n北窗吾亦爱，尝谓所乐独。\n岂知交游中，昌歜或同欲。\n光澄穷永昼，风远宜三伏。\n诵书音和平，高卧梦清熟。\n吟诗与作赋，未觉环堵蹙。\n心安尔许宽，六合寄一粟。\n闲听飞雨洒，静看游蜂触。\n一笑知莫逆，排闼不待速。",
        "dynasty": "宋",
        "collection_info": null
    },
    {
        "title": "次韵李粹伯登镇江倅厅富览亭",
        "author": "曾协",
        "content": "酒余共逍遥，散步升高冈。\n万物困霜雪，岁晏俱老苍。\n江山一临眺，志欲凌八荒。\n青霞傥见分，谁能束冠裳。",
        "dynasty": "宋",
        "collection_info": null
    },
    {
        "title": "题李粹伯晦庵",
        "author": "曾协",
        "content": "天道有消息，物理兼屈伸。\n鸟匿定将击，龙蛰以存身。\n卷舒虽不同，为用常相因。\n老聃晞髮时，恝然似非人。\n肢体尚可堕，外物真埃尘。\n信知犹龙姿，涵养知几春。\n寂寥千载下，裔孙岂其伦。\n磊落感意气，峥嵘富精神。\n乃以晦自居，悠然返天真。\n渔樵欲争席，鸥鸟行相亲。\n形谍不可掩，眉端已津津。\n风云一朝便，垂天起潜鳞。",
        "dynasty": "宋",
        "collection_info": null
    },
    {
        "title": "王炎弼安吉丞厅真清轩和沈文伯韵",
        "author": "曾协",
        "content": "青山如君子，臭味我族类。\n向来傲官府，正自恶俗吏。\n主人清且贤，菽水无虚僞。\n胸次尘滓尽，端可肖人意。\n轩窗自罗列，献此重迭翠。\n公余一隐几，举目穷幽事。\n昔为幕中宾，妙语了同异。\n孰堪畏栖迟，胜境配高义。\n要从孺子濯，不逐众人醉。\n呤哦坐书丛，袖手太阿利。\n沈侯负能名，二绝一言蔽。\n聊同座右铭，此语君莫坠。",
        "dynasty": "宋",
        "collection_info": null
    },
    {
        "title": "江梅",
        "author": "曾协",
        "content": "北风号乔林，万象无容姿。\n高标自有时，正与冰雪宜。\n老干俨枯木，疎花粲横枝。\n刻玉费天巧，不为俗眼窥。\n託质在空谷，清高终见知。\n论功鼎鼐间，枝头子离离。",
        "dynasty": "宋",
        "collection_info": null
    },
    {
        "title": "蜡梅",
        "author": "曾协",
        "content": "小树列仙质，翛然道家装。\n雪帔挂浅绛，铢衣曳微黄。\n清风一披拂，芝兰让幽香。\n老子专鼻观，此花正相当。\n就令困霜雪，肯受泥涂伤。\n题评得名字，诗人惜辉光。\n虽无调鼎实，不作时世粧。",
        "dynasty": "宋",
        "collection_info": null
    },
    {
        "title": "章季子携所作乐府来以诗谢之",
        "author": "曾协",
        "content": "平生尚幽僻，尘务百不省。\n屡从松竹游，身闲爱官冷。\n何知事大缪，穷日厌鞭打。\n抽身对佳客，屣倒冠不整。\n吏徒环顾人，为我忍俄顷。\n匆匆上马揖，语略意已领。\n新诗满怀袖，璀璨吐光景。\n归来坐明月，万象入清境。\n风林起惊鹊，闲窗散花影。\n吟哦不成寐，尽此良夜永。",
        "dynasty": "宋",
        "collection_info": null
    },
    {
        "title": "题大儿新安官舍三乐斋",
        "author": "曾协",
        "content": "吾先圣人徒，游夏同渊源。\n孝友与忠信，入道先本根。\n下视晋楚富，商歌满干坤。\n一唯了万事，伋轲继师尊。\n至今百世后，家法要不烦。\n近数高曾来，洁身等玙璠。\n当时天下士，白首称曾门。\n世掇太常第，自致冕与轩。\n养禄到北堂，孝哉无间言。\n犹悲鲤庭空，遗恨终自吞。\n至我壮无成，浪使岁月奔。\n文科始不嗣，媿此朱两轓。\n赖汝念祖烈，先登倡诸孙。\n寂寥四十载，重拜雨露恩。\n吾年独天假，将雏见飞翻。\n腼颜幸一洗，积德惭九原。\n三年作尉归，横经处侯藩。\n孤城山水稠，草木霜不蕃。\n官閒身无事，旧书可重翻。\n故职在六经，绪业勤讨论。\n避堂舍翁媪，齿在髮未髠。\n不忧俸酸寒，罗列奉晨飧。\n公黉沸絃诵，私室合箎埙。\n气完万物轻，始验中所存。\n结屋将乐此，不换钟鼓喧。\n爱汝此乐地，老苍离童昏。\n朱金了无慕，况乃纨绮繁。\n真趣出自然，盎盎如春温。\n名斋怜汝志，可使薄俗敦。\n此乐吾家无，诗之劝仍昆。",
        "dynasty": "宋",
        "collection_info": null
    },
    {
        "title": "饮沈氏园得僻字",
        "author": "曾协",
        "content": "会心足胜侣，暇日访春色。\n慵寻剡溪榜，厌曳永嘉屐。\n名园可徘徊，胜概在咫尺。\n峰峦起平地，村落堕城壁。\n梅横前岭峻，柳列长堤直。\n最爱临水亭，欲背依山石。\n沉沉想潜鳞，铮铮听仙弈。\n初无杖屦劳，具享山林适。\n一尊供笑语，四座列豪逸。\n规摹西洛旧，髣髴香山昔。\n爱酒太白狂，耽诗少陵僻。\n始静姑纵谈，中喧或争席席。\n残钟咽林际，新月挂檐隙。\n饮散兴未厌，人归境愈寂。\n何必记昔游，虚空了无迹。",
        "dynasty": "宋",
        "collection_info": null
    },
    {
        "title": "送邓器先赴罗田尉五首  其一",
        "author": "曾协",
        "content": "我始来相居，谈公口澜翻。\n平生惊人句，笔力正始间。\n古人不可作，因君见班班。\n矍然起懦庸，褰裳撼诗关。",
        "dynasty": "宋",
        "collection_info": null
    },
    {
        "title": "送邓器先赴罗田尉五首  其二",
        "author": "曾协",
        "content": "吾乡旴江西，流转半天下。\n梦为故国游，流涕指丘社。\n漂萍偶同止，风力巧相借。\n感君声气似，剪烛对清夜。",
        "dynasty": "宋",
        "collection_info": null
    },
    {
        "title": "送邓器先赴罗田尉五首  其三",
        "author": "曾协",
        "content": "之子抱奇器，弹冠始兹年。\n邑人望风度，夫岂南昌仙。\n乐土风俗淳，吠犬申旦眠。\n弓刀无可试，斑衣日蹁跹。",
        "dynasty": "宋",
        "collection_info": null
    },
    {
        "title": "送邓器先赴罗田尉五首  其四",
        "author": "曾协",
        "content": "古郡有奇观，祖祖灯相传。\n子来后往哲，青山古依然。\n纷纷簿领中，深观常安然。\n但使内外尽，饥餐困须眠。",
        "dynasty": "宋",
        "collection_info": null
    },
    {
        "title": "送邓器先赴罗田尉五首  其五",
        "author": "曾协",
        "content": "君齿余四十，见推十年兄。\n惊呼昔安在，相逢太晚生。\n坐语未及尽，风帆忽遐征。\n愿君怀此都，吾庐始经营。",
        "dynasty": "宋",
        "collection_info": null
    },
    {
        "title": "送赵德庄右司赴江东漕八首  其一",
        "author": "曾协",
        "content": "往年际风云，濯濯春月柳。\n俊气横九天，下笔蛟龙走。\n岁晚收其实，落落坚且久。\n澹然松桧质，不为霜雪朽。",
        "dynasty": "宋",
        "collection_info": null
    },
    {
        "title": "送赵德庄右司赴江东漕八首  其二",
        "author": "曾协",
        "content": "轩盖事朝谒，阊阖方晨趋。\n霜露怀松楸，慨然赋归欤。\n确志感清衷，载以使者车。\n往宣问事条，勿但安田庐。",
        "dynasty": "宋",
        "collection_info": null
    },
    {
        "title": "送赵德庄右司赴江东漕八首  其三",
        "author": "曾协",
        "content": "正色立公府，嘉谋赞岩廊。\n材华动人主，咫尺鸳鹭行。\n掉头不肯住，清宵梦沧浪。\n丈夫贵勇决，养此百炼刚。",
        "dynasty": "宋",
        "collection_info": null
    },
    {
        "title": "送赵德庄右司赴江东漕八首  其四",
        "author": "曾协",
        "content": "行迈未为远，两州东西都。\n中天敞华阙，鱼钥黄金铺。\n山川俨形势，貔貅凛戈殳。\n正须埋轮手，先声震江吴。",
        "dynasty": "宋",
        "collection_info": null
    },
    {
        "title": "送赵德庄右司赴江东漕八首  其五",
        "author": "曾协",
        "content": "建业一都会，由来帝王畿。\n旷哉怀古心，陈迹犹依依。\n当年王谢家，青紫满乌衣。\n万事一丘土，简策徒是非。",
        "dynasty": "宋",
        "collection_info": null
    },
    {
        "title": "送赵德庄右司赴江东漕八首  其六",
        "author": "曾协",
        "content": "饱学兼内外，超然悟空无。\n是身任东西，干坤一蘧庐。\n目前谩纷纭，一致总万殊。\n良欲行世间，不效山泽癯。",
        "dynasty": "宋",
        "collection_info": null
    },
    {
        "title": "送赵德庄右司赴江东漕八首  其七",
        "author": "曾协",
        "content": "乡来远门墙，引睇想光辉。\n宦游偶相值，间关得因依。\n都门送星轺，依然寸心违。\n勿为贾胡留，速书季子归。",
        "dynasty": "宋",
        "collection_info": null
    },
    {
        "title": "送赵德庄右司赴江东漕八首  其八",
        "author": "曾协",
        "content": "我公廊庙姿，当为济时霖。\n生材必有用，应物初无心。\n异时百僚上，金貂耀华簪。\n富贵恐不免，易退其自今。",
        "dynasty": "宋",
        "collection_info": null
    },
    {
        "title": "赋赵有翼仇池石次沈正卿用苏翰林韵",
        "author": "曾协",
        "content": "贪夫居奇货，什袭藏结绿。\n宁知十五城，不救卞和足。\n岂如嗜石人，丘壑在胸腹。\n不知连城价，但赏数峰蹙。\n长公仙去后，兵马遂南牧。\n尤物落何许，心知委沟渎。\n何期超世贤，爱石不爱玉。\n夜半负之走，包裹随窜伏。\n一朝返窗几，时清端可卜。\n李虎初平羊，案上纷相逐。\n峥嵘幸无恙，不问牛马谷。\n赵侯天机异，阅世轻嗜欲。\n好奇与嗜利，达观均一曲。\n正恐便弃置，就赏君宜速。",
        "dynasty": "宋",
        "collection_info": null
    },
    {
        "title": "送赵有翼通守吴兴",
        "author": "曾协",
        "content": "江南雨无时，桃李迹已陈。\n有客念江湖，别乘陪朱轮。\n明德先九族，恩殊在廷臣。\n惟公真龙种，眉宇犹津津。\n不受膏粱昏，辞章动枫宸。\n合着玉笋班，冠冕朝大昕。\n去丞股肱郡，要此骨肉亲。\n萧萧霅水乡，溪山绕城闉。\n空光缬纹乱，倒影图画新。\n金石富文墨，烟波多隐沦。\n坐想贤使君，迎笑均凭茵。\n席间荀陈俱，会此主与宾。\n陈榻对清夜，潘舆行莫春。\n拄颊爱爽气，挥毫咏风苹。\n远近入题品，苍翠生精神。\n我忘鸥鸟盟，低徊践香尘。\n因子动归兴，诘旦车当巾。",
        "dynasty": "宋",
        "collection_info": null
    },
    {
        "title": "寄题兰陵郡斋梅露堂",
        "author": "曾协",
        "content": "兰陵为郡更齐梁，地望卓荦闻四方。\n清班诜诜储材良，相踵往佩太守章。\n宪公遗爱初未忘，当时瑞露今名堂。\n于兹辽辽几星霜，此邦復得尚书郎。\n政似古人天降祥，揭榜华屋遥相望。\n使君燕寝东西厢，岭梅林林分两傍。\n春事已退堕渺茫，调羹有实升庙廊。\n叶间奇葩忽芬芳，缥白异状中有香。\n襞绩千叶成花房，天公好善善必彰。\n故出瑞物非其常，此花颜色见未尝。\n浴以沆瀣宵瀼瀼，炯如珠玑缀琳琅。\n蜂房割蜜蔗流浆，邦人欢呼走且僵。\n我公中心念丁黄，抚摩凋瘵还耕桑。\n天锡嘉瑞不肯当，尽掇鉅美归圣皇。\n公岂我留返鹓行，但有盛事存甘棠。",
        "dynasty": "宋",
        "collection_info": null
    },
    {
        "title": "送赵有翼监丞造朝供职",
        "author": "曾协",
        "content": "君侯昂然百夫雄，近之和气如春风。\n扬眉高论多折衷，众人敛衽称名通。\n发为诗章灿璧琮，气豪笔健敏且工。\n口占欲使十手供，春云容与朝霞烘。\n肯如空阶号秋虫，槁项岩穴甘老穷。\n是将织文裨衮龙，润色造化分天功。\n奏之清庙流笙镛，宜使正笏趋槐枫。\n发舒平生学古胸，时吐奇论惊羣公。\n久矣高门映衰宗，金兰投分自诸翁。\n我尝联曹愧凡庸，竭蹶道上昔所同。\n朔雪扑面花蒙茸，六龙先路如云从。\n重来苕溪奉从容，好若胶漆始且终。\n先后唱和如歌钟，君还清班朝九重。\n我将毂下居治中，他时涉笔朱墨丛。\n已见矫翼凌长空，一笑道旧双颊红。",
        "dynasty": "宋",
        "collection_info": null
    },
    {
        "title": "次翁士秀喜雪长咏",
        "author": "曾协",
        "content": "阴阳持权或赢缩，运气循环更剥復。\n忽惊寒凛袭重裘，元是祥霙散平陆。\n登山不觉屐齿折，索酒仍催葛巾漉。\n萧条贫居马为二，瑟缩冻坐龟藏六。\n挥毫谩诧句中眼，对案常逢食无肉。\n未谋南亩五百弓，浪说朱轮三十辐。\n且欣膏润入郊原，为拯黔黎出沟渎。\n敢将固陋测帝心，概想生灵皆子育。\n将春欲放草木叶，成岁先须天地肃。\n伊余平生贪静胜，有此一廛从穆卜。\n应怜此地久憔悴，端向吾庐增煜煜。\n巧随高下缀琪树，任逐横斜落云屋。\n尘缘顿觉一羽轻，诗句但惊翻水速。\n坐令欢意荡愁思，仍遣时寒破常燠。\n嵇康醉状耸危石，卫玠羸姿立修竹。\n排来一一尽连璧，环立诜诜皆冠玉。\n晚风徐韵仍佩环，枯木无心亦冠服。\n晓连青女增粲粲，夜映金波兼穆穆。\n遮藏春色失斓斑，漏泄梅花有芬馥。\n掀髯一笑万事空，细读君诗倒醽醁。",
        "dynasty": "宋",
        "collection_info": null
    },
    {
        "title": "次韵翁士秀雪再作",
        "author": "曾协",
        "content": "尚记东郊千顷白，夜不闻声晓盈尺。\n飘洒速若赴敌兵，密阵横空谁督责。\n且从膏泽落田畴，不厌寒威凌枕席。\n朅来重见冻云凝，似欲飞花袭遗迹。\n起寻藜杖行东皋，麦陇芊芊凈摇碧。\n平生殷雷转空肠，此日准拟千仓积。\n老农甚喜天破悭，尊酒相携慰疲剧。\n土膏渗漉入锄犂，丁宁孙子耕须力。\n劝农使君软语多，莫待官侬费鞭策。\n人言回天古所难，坐变乐岁须臾间。\n丈夫行志自其所，会作一朝黄鹄举。",
        "dynasty": "宋",
        "collection_info": null
    },
    {
        "title": "和裘父侄季貍竹夫人歌",
        "author": "曾协",
        "content": "我家门户潇洒侯，渭川千亩封君俦。\n自应秀气到儿女，骨格凛凛含清秋。\n向来玉立蹄轮道，已解使人除热恼。\n事君为取冰雪清，岂是与君相媚好。\n人生用舍元有时，秋堂挂壁何足悲。\n不是短檠长弃置，会与夏簟还相宜。",
        "dynasty": "宋",
        "collection_info": null
    },
    {
        "title": "周知和以苏陈倡和韵赋水仙江梅蜡梅三种花谨次韵",
        "author": "曾协",
        "content": "天工着意初放花，三英凛凛真一家。\n镂冰点酥更团蜡，始信功深解生物。\n临风却嗅心自知，粲兮粲兮哦古诗。\n几年刻玉但成叶，一笑真同长康绝。\n得非仙种来神山，为伴老子终朝眠。\n岁寒得友不忍去，且对众香勤觅句。\n鼎分风月俱可人，如陈窦刘人所君。\n诗场战罢戢干越，尽扫色尘歌一钵。",
        "dynasty": "宋",
        "collection_info": null
    },
    {
        "title": "周知和李粹伯一再和钵字韵诗益工勉继元韵",
        "author": "曾协",
        "content": "道人钟情独此花，封植绝类富贵家。\n毋令攀折强封蜡，精神顿减非生物。\n五陵少年那得知，气使造化须新诗。\n春工未遍裁云叶，但赋贡金品皆绝。\n公家甥舅如玉山，清夜秉烛愁花眠。\n一朝奉节公驰去，又迭阳关断肠句。\n谁专此花蒋径人，公自无愧面觐君。\n来诗声调转清越，谬对霜钟扣铜钵。",
        "dynasty": "宋",
        "collection_info": null
    },
    {
        "title": "次韵翁士秀病起",
        "author": "曾协",
        "content": "一间何阔昔未有，拟遣苍头问安否。\n果然示疾毗耶城，静看医方出吾肘。\n平生豪气干青云，客疾来侵岂能久。\n已知筋力却几杖，復见精神照窗牖。\n花时倏忽风雨过，无语酬春愧颜厚。\n管城端復束高阁，公不自倡谁为首。\n俄惊肆笔出大篇，聊示作家三昧手。\n我今方觉疾病婴，岂是同生值阳九。\n镜中华髮略相似，材具超人定非偶。\n公今阔步蹑中朝，顾我一麾方出守。\n如何江湖大国楚，笑谓曹郐言地丑。\n似矜断木欲青黄，宁有长松生培塿。",
        "dynasty": "宋",
        "collection_info": null
    },
    {
        "title": "暮春杂咏八首  其一",
        "author": "曾协",
        "content": "曲径穿深樾，支流旁小亭。\n鸟将云共远，天与树俱青。\n水色清堪掇，风声静可听。\n壁间余地在，落笔记曾经。",
        "dynasty": "宋",
        "collection_info": null
    },
    {
        "title": "暮春杂咏八首  其二",
        "author": "曾协",
        "content": "莲沼琼瑶堕，萱庭锦绣张。\n静闻人语好，闲爱水风凉。\n藜杖休行乐，蒲团且坐忘。\n沙禽相识惯，趯趯近胡床。",
        "dynasty": "宋",
        "collection_info": null
    },
    {
        "title": "暮春杂咏八首  其三",
        "author": "曾协",
        "content": "昼永常支枕，宾来旋整冠。\n日筛槐影细，风撼竹声干。\n壤沃耘耕少，人閒赋敛宽。\n近知田舍乐，不记昔为官。",
        "dynasty": "宋",
        "collection_info": null
    },
    {
        "title": "暮春杂咏八首  其四",
        "author": "曾协",
        "content": "客路清溪好，人家绿树间。\n凄凉何县雨，想像别州山。\n驯雀飞还下，游鱼去自还。\n儿曹了官事，天地一身闲。",
        "dynasty": "宋",
        "collection_info": null
    },
    {
        "title": "暮春杂咏八首  其五",
        "author": "曾协",
        "content": "目断江头树，襟披海上风。\n荷锄偕妇子，掷钓共儿童。\n晚筀关心碧，秋莲满意红。\n歌声何处起，舞手为年丰。",
        "dynasty": "宋",
        "collection_info": null
    },
    {
        "title": "暮春杂咏八首  其六",
        "author": "曾协",
        "content": "信使频驱传，元戎罢枕戈。\n茅茨随处有，禾稼望中多。\n寓客时吴语，丰年半楚歌。\n泰然真乐土，谁为挽天河。",
        "dynasty": "宋",
        "collection_info": null
    },
    {
        "title": "暮春杂咏八首  其七",
        "author": "曾协",
        "content": "楚甸三千里，旌麾列大邦。\n渺瀰连沃野，隐辚抱长江。\n此际藩王室，何人拥将幢。\n向来称下邑，国士有无双。",
        "dynasty": "宋",
        "collection_info": null
    },
    {
        "title": "暮春杂咏八首  其八",
        "author": "曾协",
        "content": "隔岸连平野，邻家背短城。\n海风无日息，楚水照人清。\n有子能干禄，全家可代耕。\n饭余无一事，更觉胜平生。",
        "dynasty": "宋",
        "collection_info": null
    },
    {
        "title": "蓬户",
        "author": "曾协",
        "content": "野客何为户，编非茅即蓬。\n松坚难阖闢，竹瘦谩牢笼。\n疎密殊无准，粗纤任不同。\n我常知善闭，宁向此矜功。",
        "dynasty": "宋",
        "collection_info": null
    },
    {
        "title": "王叔武示忠州张使君德远近诗次韵三首  其一",
        "author": "曾协",
        "content": "垂绅立朝着，智略胜吾丘。\n列戟分名郡，儿童说细侯。\n卷舒谁罣碍，中外且嬉游。\n闻说淮南守，天边又拜州。",
        "dynasty": "宋",
        "collection_info": null
    },
    {
        "title": "王叔武示忠州张使君德远近诗次韵三首  其二",
        "author": "曾协",
        "content": "妙理居言外，高怀见酒边。\n无心千里奉，有意一灯传。\n柏树谁能指，虚空莫问年。\n炉香聊闭閤，何处觅心田。",
        "dynasty": "宋",
        "collection_info": null
    },
    {
        "title": "王叔武示忠州张使君德远近诗次韵三首  其三",
        "author": "曾协",
        "content": "安心今得法，问道旧名庵。\n雅致追庞老，高风数泐潭。\n远公容入社，弥勒本同龛。\n寄语邦人道，丛林始罢参。",
        "dynasty": "宋",
        "collection_info": null
    },
    {
        "title": "倪文举寺簿挽诗三首  其一",
        "author": "曾协",
        "content": "盛德逾人远，高谈造理深。\n保身元有道，应世了无心。\n别日更寒暑，交情隔古今。\n纸窗风雪夜，犹记掉头吟。",
        "dynasty": "宋",
        "collection_info": null
    },
    {
        "title": "倪文举寺簿挽诗三首  其二",
        "author": "曾协",
        "content": "学植春同富，词源海样宽。\n细听朝士说，宜着侍臣冠。\n泉壤归何遽，容台席未安。\n苍旻如可问，不遣泪河干。",
        "dynasty": "宋",
        "collection_info": null
    },
    {
        "title": "倪文举寺簿挽诗三首  其三",
        "author": "曾协",
        "content": "水国相从日，文场并进时。\n驽材元有限，逸驾自难追。\n方指青云路，俄闻薤露诗。\n鹏程千万里，却付称家儿。",
        "dynasty": "宋",
        "collection_info": null
    },
    {
        "title": "和韩子文",
        "author": "曾协",
        "content": "寄迹惊殊县，论诗得胜流。\n更容参往返，不恨此淹留。\n绝唱终三迭，长谣拟四愁。\n同游有陶谢，莫赋仲宣楼。",
        "dynasty": "宋",
        "collection_info": null
    },
    {
        "title": "送李秀叔吏部拜命赴阙二首  其一",
        "author": "曾协",
        "content": "此地详闻月旦评，精神英发气和平。\n胸蟠七泽波澜阔，骨斗九秋风露清。\n穷巷萧条从我老，半生怀抱向君倾。\n忽闻来促朝天骑，应记当年曳履声。",
        "dynasty": "宋",
        "collection_info": null
    },
    {
        "title": "送李秀叔吏部拜命赴阙二首  其二",
        "author": "曾协",
        "content": "君王念旧数星霜，驿骑风驰诏湿黄。\n阔步入趋天北极，旧班联践汉中郎。\n好行素志应须力，稳上青云不用忙。\n异日相从话功业，知无愧色沮刚肠。",
        "dynasty": "宋",
        "collection_info": null
    },
    {
        "title": "李懋之壶中斋请赋诗",
        "author": "曾协",
        "content": "山川吞尽一壶中，未见先生芥蒂胸。\n要识广输藏粟粒，且将谈笑举针锋。\n橘中载酒初无碍，花裏行车足有容。\n可但大千归眼界，网尘从此现重重。",
        "dynasty": "宋",
        "collection_info": null
    },
    {
        "title": "次韵翁士秀见赠二首  其一",
        "author": "曾协",
        "content": "川原积岁阻交情，佳客常思置驿迎。\n花县论心尊俎乐，竹宫识面岁时惊。\n久知书作征南癖，更觉诗同东野清。\n却敛櫜鞬真退舍，君才屹立五言城。",
        "dynasty": "宋",
        "collection_info": null
    },
    {
        "title": "次韵翁士秀见赠二首  其二",
        "author": "曾协",
        "content": "兴来蹑履便追随，共约乘风汗漫期。\n述作正须陶令手，利名不上紫芝眉。\n名高似斗谁能挹，量大如渊不可窥。\n老去故交今绝少，高情倾盖乐新知。",
        "dynasty": "宋",
        "collection_info": null
    },
    {
        "title": "再次前韵二首呈士秀  其一",
        "author": "曾协",
        "content": "相逢此日胜平生，不厌搘筇数送迎。\n乐地共欣三径就，诗坛仍见一军惊。\n风飘柳线曾经染，雪着梅梢分外清。\n光景唤人无计奈，剩烦佳句破愁城。",
        "dynasty": "宋",
        "collection_info": null
    },
    {
        "title": "再次前韵二首呈士秀  其二",
        "author": "曾协",
        "content": "锦囊惠我句增奇，赏会应须得子期。\n万顷渊深连渤澥，千寻巉刻对峨眉。\n心游旧简几忘食，家有名园不暇窥。\n谁报诗人春到了，屋山应有候禽知。",
        "dynasty": "宋",
        "collection_info": null
    },
    {
        "title": "次韵汪汝冯见赠",
        "author": "曾协",
        "content": "身闲官冷巧相如，草舍柴扉况并居。\n刮目尚为三日别，论心真胜十年书。\n屡烦折简催羸马，知有新粧出绮疏。\n兴发会须携短策，要看风味慰逃虚。",
        "dynasty": "宋",
        "collection_info": null
    },
    {
        "title": "次赵有翼简徐圣可元韵",
        "author": "曾协",
        "content": "已向幽居赋晚晴，欲经绝壁访神清。\n不忧五柳荒松菊，敢嘆三闾带杜蘅。\n=无风月三千首，赖有丝桐一再行。\n谁似孔庭能父子，继挥高韵思如倾。",
        "dynasty": "宋",
        "collection_info": null
    },
    {
        "title": "喜晴",
        "author": "曾协",
        "content": "诗翁高兴动新晴，未踏湖山句已清。\n领略风光初入眼，指麾泉石欲盱衡。\n屡传黼扆方图旧，应有锋车便趣行。\n莫向苕溪恋行乐，葵心元向太阳倾。",
        "dynasty": "宋",
        "collection_info": null
    },
    {
        "title": "李粹伯对月见怀次韵",
        "author": "曾协",
        "content": "初收雨脚万丝悬，妙手谁人补漏天。\n佳月素华迷夜旦，好诗余味满中边。\n裴徊无奈谢希逸，齁䶎总输边孝先。\n见说百篇酬一斗，高门重见酒中仙。",
        "dynasty": "宋",
        "collection_info": null
    },
    {
        "title": "王叔武示和人雪诗次韵二首  其一",
        "author": "曾协",
        "content": "天上琼花次第垂，且教微霰向尘飞。\n玉糅重见娇飞燕，鹤舞初疑老令威。\n农事预知三径乐，钓舟遥忆五湖归。\n梦迴陡觉衾裯薄，应是迷空一尺围。",
        "dynasty": "宋",
        "collection_info": null
    },
    {
        "title": "王叔武示和人雪诗次韵二首  其二",
        "author": "曾协",
        "content": "迴瞻一色暮云垂，痴雀相看冻不飞。\n地闢烂银窥佛界，班连万玉想天威。\n轻明照日千山静，寒碧浮江一棹归。\n见说孤吟清到骨，知君不羡妓成围。",
        "dynasty": "宋",
        "collection_info": null
    },
    {
        "title": "送薛士昭",
        "author": "曾协",
        "content": "邂逅江干得胜流，襟怀冰玉气横秋。\n相逢便及平生事，欲去知难苦死留。\n残漏寒灯催别酒，淡云微雨送行舟。\n虎头自是封侯骨，稳上青云莫倦游。",
        "dynasty": "宋",
        "collection_info": null
    },
    {
        "title": "沈正卿示探梅诗次韵",
        "author": "曾协",
        "content": "数点微明已露奇，解颜相见却先知。\n携壶拟醉无穷树，走马来看第一枝。\n照水意闲真我辈，酿寒云重正花时。\n自从亲识春风面，不信良工画有诗。",
        "dynasty": "宋",
        "collection_info": null
    },
    {
        "title": "再次沈韵",
        "author": "曾协",
        "content": "独将春信报天涯，岂是无情定有知。\n巧占岁寒怜韵胜，冥搜诗句愧辞枝。\n松篁有约成三友，桃李争功彼一时。\n珍重休文三昧手，尽回佳处入清诗。",
        "dynasty": "宋",
        "collection_info": null
    },
    {
        "title": "正卿借韵招同社候雨霁访梅次韵",
        "author": "曾协",
        "content": "看梅常拟到参横，最爱微霜堕太清。\n轻棹幽探烦结约，繁花乱点要晴明。\n直须香裏同扶杖，莫问尊前几举觥。\n谁向诗盟最先歃，定知一座自公倾。",
        "dynasty": "宋",
        "collection_info": null
    },
    {
        "title": "总司官饯董少卿",
        "author": "曾协",
        "content": "蚤闻天诏下江津，元是君王自赏音。\n阔步稳登霄汉路，借留难副士民心。\n缓歌共有留连意，别酒休辞潋滟斟。\n三节踵来公去后，空余离恨一江深。",
        "dynasty": "宋",
        "collection_info": null
    },
    {
        "title": "谢翁子履子进惠诗二首  其一",
        "author": "曾协",
        "content": "联翩连璧扣柴荆，剥啄初闻屣履迎。\n华衮借褒知不称，纍珠入手见须惊。\n长篇势欲倾三峡，古调声堪被四清。\n聊遣世人知句法，君家元有谢宣城。",
        "dynasty": "宋",
        "collection_info": null
    },
    {
        "title": "谢翁子履子进惠诗二首  其二",
        "author": "曾协",
        "content": "偶结茅茨一水湄，便从佳士得心期。\n可堪大老留青眼，更向诸郎识白眉。\n骥足方求千里附，豹文先许一斑窥。\n鹤鸣子和君家事，此乐外人那得知。",
        "dynasty": "宋",
        "collection_info": null
    },
    {
        "title": "次韵谢郑仲南惠诗二首  其一",
        "author": "曾协",
        "content": "毫端万态斗森严，山比崇高粟比纤。\n学博自应前辈似，才多真可万人兼。\n心传家法书仍在，腹有成章笔未拈。\n雄辩纵横皆正论，却羞季子尚飞箝。",
        "dynasty": "宋",
        "collection_info": null
    },
    {
        "title": "次韵谢郑仲南惠诗二首  其二",
        "author": "曾协",
        "content": "腰组归来且打乖，阖庐纔可着吾侪。\n可堪佳客寻衰迹，更着新诗起壮怀。\n枉对青山记排闼，好当红药咏翻阶。\n一从悟得惊人句，自悔枚皋赋似俳。",
        "dynasty": "宋",
        "collection_info": null
    },
    {
        "title": "谢翁子亨惠诗",
        "author": "曾协",
        "content": "为爱高门足凤麟，恂恂济济燕双亲。\n和声自得埙箎乐，巧思争裁锦绣新。\n句裏直须希鲍谢，客来今復见荀陈。\n要知家法传无尽，更到垂髫总过人。",
        "dynasty": "宋",
        "collection_info": null
    },
    {
        "title": "谢蜀人侯君惠诗",
        "author": "曾协",
        "content": "我曾魂梦到西南，翠碧相围远近山。\n睡觉不知身许远，神游却悔便求还。\n国家旧数两川最，人物尤胜二汉间。\n笑读君诗生羽翼，便如举目对孱颜。",
        "dynasty": "宋",
        "collection_info": null
    },
    {
        "title": "送向兄荆父帅维扬二首  其一",
        "author": "曾协",
        "content": "宠数频烦色愈温，耐官丞相克家孙。\n川原迤逦提封阔，旌纛森严上将尊。\n心识古人风节似，望知前辈典刑存。\n春风草绿长淮凈，眼看频流雨露恩。",
        "dynasty": "宋",
        "collection_info": null
    },
    {
        "title": "送向兄荆父帅维扬二首  其二",
        "author": "曾协",
        "content": "大父曾开刺史天，固应陈迹尚依然。\n邦人却怪家风在，故老今推宅相贤。\n仗钺秉旄仍置使，轻裘缓带更安边。\n须知此日分忧重，更觉光荣掩后前。",
        "dynasty": "宋",
        "collection_info": null
    },
    {
        "title": "和陈晞颜春尽思归二首  其一",
        "author": "曾协",
        "content": "坐阅荣枯鸟过空，青冥谁解指行踪。\n柳边初见莺调舌，树底俄惊鹿养茸。\n称副闲身清昼永，装添静境绿阴浓。\n宫桃正倚东风醉，也逐迴沟出九重。",
        "dynasty": "宋",
        "collection_info": null
    },
    {
        "title": "和陈晞颜春尽思归二首  其二",
        "author": "曾协",
        "content": "小白长红几番飞，清诗端为解愁围。\n莫贪藉草寻幽事，须念留花苦待归。\n杜酒政须常在手，沈腰元自不胜衣。\n织成春恨无穷尽，谁遣天孙不下机。",
        "dynasty": "宋",
        "collection_info": null
    },
    {
        "title": "夜饮枕流次日以诗记陈迹",
        "author": "曾协",
        "content": "水轩幽会六人同，夜色苍茫蜡炬红。\n淅淅好风天似水，纷纷高论气如虹。\n罚筹猬起觞无算，醉骨山颓榼屡空。\n却坐胡床看月上，对人楼殿有无中。",
        "dynasty": "宋",
        "collection_info": null
    },
    {
        "title": "再饮枕流和王景文韵",
        "author": "曾协",
        "content": "乞得微官本为閒，生憎簿领积如山。\n鼎来佳客无陶谢，向后微言到孔颜。\n安得朱絃起秋思，预愁清泪落阳关。\n壮怀醉裏依然在，不信萧萧两鬓斑。",
        "dynasty": "宋",
        "collection_info": null
    },
    {
        "title": "昔先君子与司直兄相知文字间诸孤悬隔各未相闻一旦裘父侄惠然见访共道家庭旧好抚今念昔慨然伤怀因成小诗呈裘父",
        "author": "曾协",
        "content": "传业悬知臭味同，许时踪迹马牛风。\n莫夸今夕为何夕，不见吾翁对若翁。\n道旧几惊心欲折，问年俱恨鬓成蓬。\n只应饱学非同调，满箧新诗字字工。",
        "dynasty": "宋",
        "collection_info": null
    },
    {
        "title": "裘父见和復次韵",
        "author": "曾协",
        "content": "郢质由来迥不同，曾当巧匠运斤风。\n肯过异县寻痴叔，聊遣高谈慰病翁。\n骯脏吾甘老苕霅，飞腾君合上昆蓬。\n祇今已恨成名晚，好把文章问化工。",
        "dynasty": "宋",
        "collection_info": null
    },
    {
        "title": "和裘父见赠二首  其一",
        "author": "曾协",
        "content": "平生传业志诗书，常耻朱门衒绮襦。\n作意文场旋阁笔，强颜宦路亦分符。\n骎骎春意回平野，戛戛篮舆入画图。\n但恐相思劳小阮，想从烟际望重湖。",
        "dynasty": "宋",
        "collection_info": null
    },
    {
        "title": "和裘父见赠二首  其二",
        "author": "曾协",
        "content": "乡关重见慰余年，踉蹡迎门喜欲颠。\n先遣好诗陈曲折，更搜余论尽中边。\n尚勤药石论臣佐，莫向杯觞近圣贤。\n杜口不言穷达事，知君客疾不难痊。",
        "dynasty": "宋",
        "collection_info": null
    },
    {
        "title": "俞义仲輓诗",
        "author": "曾协",
        "content": "适意平生水竹居，雌黄在手为藏书。\n久看英子声名早，常恐良朋过往疎。\n方喜安舆迎綵袖，忽惊平陌走丧车。\n青松翠柏新阡路，常使行人泪满裾。",
        "dynasty": "宋",
        "collection_info": null
    },
    {
        "title": "邵衮臣挽诗二首  其一",
        "author": "曾协",
        "content": "轩冕初期咳唾收，一官白首叹淹留。\n已嗟游宦骞腾晚，遽遣功名取次休。\n中寿不令周甲子，遗编曾拟传春秋。\n未应埋没随黄壤，定作骑鲸汗漫游。",
        "dynasty": "宋",
        "collection_info": null
    },
    {
        "title": "邵衮臣挽诗二首  其二",
        "author": "曾协",
        "content": "幼年耆旧识东床，壮岁名喧翰墨场。\n老去里闾推闻望，向来士子诵文章。\n芊绵宿草悲春尽，牢落佳城怨夜长。\n赖有集贤多故旧，笔端三绝刻琳琅。",
        "dynasty": "宋",
        "collection_info": null
    },
    {
        "title": "寒食雨霁",
        "author": "曾协",
        "content": "乱云将雨趁狂风，扫溉氛埃瞬息中。\n指点山川开凈绿，按行花草失欹红。\n槐榆改火年年事，箫鼓迎神处处同。\n自是平生观物化，不因春去始知空。",
        "dynasty": "宋",
        "collection_info": null
    },
    {
        "title": "湖山堂",
        "author": "曾协",
        "content": "自从幽处得官居，不向良工觅画图。\n青绕帘帷山极望，冷侵庭户水平铺。\n渔歌历历来天外，帆影飞飞入坐隅。\n俸粟有余公事少，卧听风雨落江湖。",
        "dynasty": "宋",
        "collection_info": null
    },
    {
        "title": "卫公堂二首  其一",
        "author": "曾协",
        "content": "卫公精爽故依然，陈迹凄凉不记年。\n亭远谩传曾起草，楼高无復见筹边。\n新铭初勒风烟上，旧观都忘岁月迁。\n从此南徐矜胜概，美谈留与后生传。",
        "dynasty": "宋",
        "collection_info": null
    },
    {
        "title": "卫公堂二首  其二",
        "author": "曾协",
        "content": "寥寥相望两邦君，冰雪襟怀锦绣文。\n身见共夸新令尹，名高犹榜故将军。\n神交顿觉千年近，心远初无一间分。\n只有玄谈探佛海，坐倾端復掩前闻。",
        "dynasty": "宋",
        "collection_info": null
    },
    {
        "title": "送张忠州使君八兄二首  其一",
        "author": "曾协",
        "content": "邂逅江干不自期，坐倾谈屑看霏霏。\n岂无清禁摛华地，只得名城衣锦归。\n惜别定知双鬓换，问诗常恨寸心违。\n目穷千里苍茫际，惟有樯乌向北飞。",
        "dynasty": "宋",
        "collection_info": null
    },
    {
        "title": "送张忠州使君八兄二首  其二",
        "author": "曾协",
        "content": "东阁如公不挽留，又飘征袖入西州。\n四方谩说多奇士，千骑纔教占上头。\n那得长绳萦去棹，不堪淋雨助离愁。\n长江自古常东注，莫遣仙舟得泝流。",
        "dynasty": "宋",
        "collection_info": null
    },
    {
        "title": "题陈倅升卿芝草图二首  其一",
        "author": "曾协",
        "content": "别驾阴功草木知，一朝变化出神奇。\n乍惊蓂荚还同长，更羡卿云向下垂。\n文笔分明传异状，画图次第记当时。\n嘉祥创见轻千古，信宿曾看十样芝。",
        "dynasty": "宋",
        "collection_info": null
    },
    {
        "title": "题陈倅升卿芝草图二首  其二",
        "author": "曾协",
        "content": "高义从来盖里闾，枌榆社底得新居。\n萱堂秀骨松难老，兰砌清才玉不如。\n天产宝芝彰瑞应，地灵妙相纪生初。\n定知继展调元手，不负平生万卷书。",
        "dynasty": "宋",
        "collection_info": null
    },
    {
        "title": "沈正卿重梅次韵",
        "author": "曾协",
        "content": "恰占春工一倍奇，休言造化总无私。\n香罗翦透因稠迭，瑴玉裁成却附离。\n爱玩枝头无限思，题评笔下若为辞。\n开时纵晚春犹早，底事游蜂圣得知。",
        "dynasty": "宋",
        "collection_info": null
    },
    {
        "title": "和俞几先喜雨二首  其一",
        "author": "曾协",
        "content": "万人望岁正艰难，坐对盘餐泚在颜。\n沿泝谩谈舟楫利，圃畦未放桔槹闲。\n欢呼甘雨今朝足，准拟丰年旧观还。\n眼裏尘氛扫除尽，扑人空翠绕西山。",
        "dynasty": "宋",
        "collection_info": null
    },
    {
        "title": "和俞几先喜雨二首  其二",
        "author": "曾协",
        "content": "自嗤宦况局寒蝉，已觉归心决大川。\n勿使山灵长谢客，幸余溪友旧忘年。\n无心欲羡千钟禄，有意初谋二顷田。\n雨足年丰无一事，春蚕将老只思眠。",
        "dynasty": "宋",
        "collection_info": null
    },
    {
        "title": "和蒋子尚",
        "author": "曾协",
        "content": "偶随舶趠上淮州，忽见霜凝尚此留。\n屡指云天谈故国，几从烟水理归舟。\n自知客子惊残岁，赖有斯人破旅愁。\n他日西窗剪银烛，巴山却话梦中游。",
        "dynasty": "宋",
        "collection_info": null
    },
    {
        "title": "和王雅州见赠",
        "author": "曾协",
        "content": "怀人俄復几春秋，三舍相望见末由。\n千骑前驱催首路，九重侧席纳嘉谋。\n茅茨至陋何堪顾，苹藻虽微尚可羞。\n准拟扫除迎上客，玉蕤阴底列觥筹。",
        "dynasty": "宋",
        "collection_info": null
    },
    {
        "title": "陈晞颜董漕湖南过零陵用简斋韵见赠次韵谢之又赋一篇述怀  其一",
        "author": "曾协",
        "content": "笔到钟王意有余，诗章高古过黄初。\n班行未上论思地，远使聊宣宽大书。\n乞与丰年均饱暖，更申严令绝侵渔。\n肯迂使节存支郡，咫尺犹嫌会面疎。",
        "dynasty": "宋",
        "collection_info": null
    },
    {
        "title": "陈晞颜董漕湖南过零陵用简斋韵见赠次韵谢之又赋一篇述怀  其二",
        "author": "曾协",
        "content": "平生志不在赢余，久拟挥毫赋遂初。\n莫问倚墙空甔石，但令盈几足琴书。\n幸存茅屋幽堪隐，况有清溪近可渔。\n剩欲抽簪访松菊，要凭突兀看扶疎。",
        "dynasty": "宋",
        "collection_info": null
    },
    {
        "title": "都漕适至作诗相庆次韵",
        "author": "曾协",
        "content": "邂逅江干倍冁然，喜公彊健过前年。\n笔端电扫三千字，言下冰消十二缘。\n传业有人吾免矣，击鲜溷汝古同然。\n自今拟弃人间事，总把传家付阿圆。",
        "dynasty": "宋",
        "collection_info": null
    },
    {
        "title": "和李粹伯",
        "author": "曾协",
        "content": "万事知公一髮轻，尚怜花草唤愁生。\n酒边意气来酣战，笔下文章要主盟。\n绝唱共惊神有助，擅场将见敌无争。\n总输老子工藏拙，饱食安眠百不营。",
        "dynasty": "宋",
        "collection_info": null
    },
    {
        "title": "寄题陈晞颜敦復斋",
        "author": "曾协",
        "content": "一入虚斋百虑沉，箇中何待觅知音。\n雪收未起龙蛇蛰，境静初窥天地心。\n五里雾中藏豹稳，九重渊底得珠深。\n自从占断宽閒野，寂寞虚空无古今。",
        "dynasty": "宋",
        "collection_info": null
    },
    {
        "title": "赵有翼招同社出游次韵",
        "author": "曾协",
        "content": "总道无情却有情，撩人幽事不胜清。\n拟同骚仆从长吉，不遣橘奴觅李衡。\n四山浓淡要题品，百卉后先宜按行。\n登览不忧风雨迫，挥戈须驻日西倾。",
        "dynasty": "宋",
        "collection_info": null
    },
    {
        "title": "诸公出游有翼有诗和者盈轴次日饮正卿家出以示余走笔继韵",
        "author": "曾协",
        "content": "可堪俗事苦相留，不许联翩李郭舟。\n酒兴定知鲸浪吸，词源聊看峡江流。\n名如北斗谁能挹，价重连城未易酬。\n恰似西都数人物，校书中秘让诸刘。",
        "dynasty": "宋",
        "collection_info": null
    },
    {
        "title": "有翼有诗督真率第二会次韵",
        "author": "曾协",
        "content": "满眼春光处处山，妨人行乐几多端。\n绝怜玄圃一步地，便胜香山八节滩。\n莫放赏心闲裏过，拟将物化静中观。\n未开桃李留春事，可是芳苞不耐寒。",
        "dynasty": "宋",
        "collection_info": null
    },
    {
        "title": "送裘父侄还乡二首  其一",
        "author": "曾协",
        "content": "气吐长虹一世豪，尚怜花草助风骚。\n正须重碧浇胸次，不遣轻霜上鬓毛。\n浪说清时敞东阁，谁捐好语到西曹。\n江神却解归欤兴，剩放潮头百尺高。",
        "dynasty": "宋",
        "collection_info": null
    },
    {
        "title": "送裘父侄还乡二首  其二",
        "author": "曾协",
        "content": "尘外情怀得自由，便携琴鹤上归舟。\n露寒月白关心夜，山瘦江清满意秋。\n却背京城无眷恋，去寻古迹有迟留。\n奚奴莫厌诗囊满，重纪山川烂漫游。",
        "dynasty": "宋",
        "collection_info": null
    },
    {
        "title": "代常州请平江郑侍郎",
        "author": "曾协",
        "content": "接壤西东似犬牙，一时迎送使君车。\n应怜壮岁棠阴在，未觉神京驿路赊。\n飞观惯看凉月挂，层楼将见瑞云遮。\n当筵莫诉杯行速，两地春光作一家。",
        "dynasty": "宋",
        "collection_info": null
    },
    {
        "title": "代人上平江徐侍郎五首  其一",
        "author": "曾协",
        "content": "秋到人间敛曲尘，于门初见矞星辰。\n须知宇内风云合，况是天边雨露新。\n盛德可容窥底藴，殊功端自见经纶。\n不应久袖安邦手，运指从教转大钧。",
        "dynasty": "宋",
        "collection_info": null
    },
    {
        "title": "代人上平江徐侍郎五首  其二",
        "author": "曾协",
        "content": "汉朝法从让严徐，却数羣公总不如。\n千载流芳传竹简，一言偃革见囊书。\n由来东海传高阁，復见甘泉载后车。\n富贵功名两相似，昆丘元自产璠玙。",
        "dynasty": "宋",
        "collection_info": null
    },
    {
        "title": "代人上平江徐侍郎五首  其三",
        "author": "曾协",
        "content": "双旌来自日华边，帝遣衔恩下九天。\n膏泽已周家十万，道途不叹驿三千。\n封疆旧占江湖阔，驩颂新从里巷传。\n可是圣朝私此地，教将和气作丰年。",
        "dynasty": "宋",
        "collection_info": null
    },
    {
        "title": "代人上平江徐侍郎五首  其四",
        "author": "曾协",
        "content": "巍峨冠冕耸精神，好傍轩墀对紫宸。\n一德拟推黄帝筴，纪年还数绛人旬。\n悬知紫诏驰三节，肯使朱轓驻两轮。\n闻说邦人称寿处，香云低覆玉嶙峋。",
        "dynasty": "宋",
        "collection_info": null
    },
    {
        "title": "代人上平江徐侍郎五首  其五",
        "author": "曾协",
        "content": "哦诗献寿信知难，门馆材多不可攀。\n敢曳长裾居客右，祇容滥吹列行间。\n为陵便恐轻深谷，若砺还应誓泰山。\n千载通明宫殿裏，常看冠佩压清班。",
        "dynasty": "宋",
        "collection_info": null
    },
    {
        "title": "紫岩杂咏 飞瀑",
        "author": "曾协",
        "content": "欲作银河落，支筇仰面看。\n会须雷电散，已觉逼人寒。",
        "dynasty": "宋",
        "collection_info": null
    },
    {
        "title": "紫岩杂咏 坳池",
        "author": "曾协",
        "content": "峭绝崩云处，泓澄忽此逢。\n宁知一勺水，清润入千峰。",
        "dynasty": "宋",
        "collection_info": null
    },
    {
        "title": "紫岩杂咏 留烟",
        "author": "曾协",
        "content": "暝色苍然至，浮烟漫不分。\n小留岩窦底，为伴宿檐云。",
        "dynasty": "宋",
        "collection_info": null
    },
    {
        "title": "紫岩杂咏 溅石",
        "author": "曾协",
        "content": "淅沥排炎暑，潺湲弄晚晴。\n不知来远近，常作对床声。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其一",
        "author": "曾协",
        "content": "盛世须材杰，高名动圣明。\n一麾淮海去，青旆拥千兵。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其二",
        "author": "曾协",
        "content": "别兄今几时，邦人指难弟。\n莫诵海沂康，两冯如鲁卫。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其三",
        "author": "曾协",
        "content": "公材如武库，剑槊方森森。\n亦復擅风流，坐继正始音。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其四",
        "author": "曾协",
        "content": "诗成啸诺余，谋出壶觞暇。\n却整进贤冠，麒麟要图画。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其五",
        "author": "曾协",
        "content": "公家西州烈，武事冠方册。\n祖孙世有人，要足门三戟。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其六",
        "author": "曾协",
        "content": "平生功名心，不肯事酣宴。\n向来话淮南，山川眼中见。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其七",
        "author": "曾协",
        "content": "楚国尚勇力，秉羽而甘寝。\n虽无倒载名，胜饮怀安鸩。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其八",
        "author": "曾协",
        "content": "疆事须长算，朝家得实能。\n坐来酬万务，心地自虚凝。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其九",
        "author": "曾协",
        "content": "復旦风云合，丹心日月明。\n江神迴朗照，霁色向来清。",
        "dynasty": "宋",
        "collection_info": null
    },
    {
        "title": "送王炎弼赴山阳守以兵卫森画戟宴寝凝清香为韵十首  其一○",
        "author": "曾协",
        "content": "壶矢新油幕，春芜旧战场。\n候亭閒夜柝，归袖着天香。",
        "dynasty": "宋",
        "collection_info": null
    },
    {
        "title": "山云",
        "author": "曾协",
        "content": "自耸干霄势，应怜望岁心。\n试将肤寸泽，来作济时霖。",
        "dynasty": "宋",
        "collection_info": null
    },
    {
        "title": "小山丛桂",
        "author": "曾协",
        "content": "暗绿团团树，浮苍浅浅山。\n不须吟些些，幽韵已班班。",
        "dynasty": "宋",
        "collection_info": null
    },
    {
        "title": "题留烟亭",
        "author": "曾协",
        "content": "漠漠萦空漫不收，只应此地占清幽。\n云烟本是无心物，亦为山人重挽留。",
        "dynasty": "宋",
        "collection_info": null
    },
    {
        "title": "题零陵郡治环翠亭",
        "author": "曾协",
        "content": "铃索无声讼牒稀，雨余四野竞扶犂。\n小亭独坐心无事，满地绿阴山鸟啼。",
        "dynasty": "宋",
        "collection_info": null
    },
    {
        "title": "醒心亭",
        "author": "曾协",
        "content": "主人谁与解春酲，百斛香醪一小亭。\n兀兀泠泠俱可乐，醒来还醉醉还醒。",
        "dynasty": "宋",
        "collection_info": null
    },
    {
        "title": "荻华渚",
        "author": "曾协",
        "content": "摇摇小渚荻初成，远意浑疑接洞庭。\n准拟秋来看积雪，更和风雨醉时听。",
        "dynasty": "宋",
        "collection_info": null
    },
    {
        "title": "睡足轩",
        "author": "曾协",
        "content": "落尽庭花日未西，枝间栩栩定为谁。\n遥知城市纷纷际，正是幽人睡足时。",
        "dynasty": "宋",
        "collection_info": null
    },
    {
        "title": "洁泉",
        "author": "曾协",
        "content": "绝爱泓然一鑑渟，肯教尘土犯清泠。\n祇缘较德先生似，不为争名陆羽经。",
        "dynasty": "宋",
        "collection_info": null
    },
    {
        "title": "清富庵",
        "author": "曾协",
        "content": "一衲缠身便有余，乱山深处卜幽居。\n举头物物皆呈露，试问金多得似无。",
        "dynasty": "宋",
        "collection_info": null
    },
    {
        "title": "薝卜林",
        "author": "曾协",
        "content": "可人浓翠护微黄，宝树森森自着行。\n居士饭余无一事，坐来还印寂然香。",
        "dynasty": "宋",
        "collection_info": null
    },
    {
        "title": "凝香径",
        "author": "曾协",
        "content": "白葛乌纱一径长，心清草木自成香。\n何须炉裏烟成缕，不用衣间紫作囊。",
        "dynasty": "宋",
        "collection_info": null
    },
    {
        "title": "野菊涧",
        "author": "曾协",
        "content": "泠泠清涨濯秋芳，采撷堪供九日觞。\n为乞晓瓶真沆瀣，不应眉寿独南阳。",
        "dynasty": "宋",
        "collection_info": null
    },
    {
        "title": "游罨画溪  其一",
        "author": "曾协",
        "content": "春去无踪绿满堤，空移征棹过涟漪。\n自惊朱墨抽身晚，不及青红倒影时。",
        "dynasty": "宋",
        "collection_info": null
    },
    {
        "title": "游罨画溪  其二",
        "author": "曾协",
        "content": "罨画溪头事已空，桑条都逐运斤风。\n东君绿遍当时岸，只欠低垂照水红。",
        "dynasty": "宋",
        "collection_info": null
    },
    {
        "title": "游罨画溪  其三",
        "author": "曾协",
        "content": "罨画声名远近知，水光花影巧相宜。\n不知此去几多日，重见斓斑似旧时。",
        "dynasty": "宋",
        "collection_info": null
    },
    {
        "title": "芭蕉",
        "author": "曾协",
        "content": "炎蒸谁解换清凉，扇影摇摇上竹窗。\n准拟小轩添睡美，梦成风雨夜翻江。",
        "dynasty": "宋",
        "collection_info": null
    },
    {
        "title": "西溪冬夜",
        "author": "曾协",
        "content": "并堤松柏与云齐，月夜青山一望低。\n山鸟不惊人迹绝，步随流水到前溪。",
        "dynasty": "宋",
        "collection_info": null
    },
    {
        "title": "偶作二首  其一",
        "author": "曾协",
        "content": "身閒赢得闭斋房，不向尘中染色香。\n静处试寻真面目，光阴非短亦非长。",
        "dynasty": "宋",
        "collection_info": null
    },
    {
        "title": "偶作二首  其二",
        "author": "曾协",
        "content": "世人言语尽君房，一一班联玉殿香。\n解识逍遥浑一致，水凫非短鹤非长。",
        "dynasty": "宋",
        "collection_info": null
    },
    {
        "title": "和史侍郎游澹岩韵六首  其一",
        "author": "曾协",
        "content": "底叹兹岩省见稀，惯居故国看山围。\n应缘此日慰岑寂，聊遣清诗为发挥。",
        "dynasty": "宋",
        "collection_info": null
    },
    {
        "title": "和史侍郎游澹岩韵六首  其二",
        "author": "曾协",
        "content": "潇湘少驻便经年，自信孤忠莫问天。\n果为冕旒勤注想，不容泉石得高眠。",
        "dynasty": "宋",
        "collection_info": null
    },
    {
        "title": "和史侍郎游澹岩韵六首  其三",
        "author": "曾协",
        "content": "隐士洪崖可拍肩，尚留陈迹此山巅。\n祇应千古人如在，陵谷高深却变迁。",
        "dynasty": "宋",
        "collection_info": null
    },
    {
        "title": "和史侍郎游澹岩韵六首  其四",
        "author": "曾协",
        "content": "九重温诏下江边，应览甘泉旧奏篇。\n却背烟岚理归棹，晓猿夜鹤总凄然。",
        "dynasty": "宋",
        "collection_info": null
    },
    {
        "title": "和史侍郎游澹岩韵六首  其五",
        "author": "曾协",
        "content": "我公得入如来室，心镜常明不用磨。\n好倚悬崖结趺座，任从来者问云何。",
        "dynasty": "宋",
        "collection_info": null
    },
    {
        "title": "和史侍郎游澹岩韵六首  其六",
        "author": "曾协",
        "content": "眼看岩石千寻起，面对炉烟一缕轻。\n顿觉世缘无染着，箇中消息有谁明。",
        "dynasty": "宋",
        "collection_info": null
    },
    {
        "title": "督几先画",
        "author": "曾协",
        "content": "北固江山自有余，不分清景到绳枢。\n凭君笔底真三昧，幻出云烟入坐隅。",
        "dynasty": "宋",
        "collection_info": null
    },
    {
        "title": "李粹伯命赋枕流已读佳篇不容着语戏书二伽陀问之  其一",
        "author": "曾协",
        "content": "六尺玲珑日日开，箇中那解着纤埃。\n主人无耳谁求洗，试问声从何处来。",
        "dynasty": "宋",
        "collection_info": null
    },
    {
        "title": "李粹伯命赋枕流已读佳篇不容着语戏书二伽陀问之  其二",
        "author": "曾协",
        "content": "水轩宴坐死灰同，一息呼号万窍风。\n纵有溪流清似镜，不知何处洗虚空。",
        "dynasty": "宋",
        "collection_info": null
    },
    {
        "title": "和剡宰二首  其一",
        "author": "曾协",
        "content": "绿阴匼匝欲周阿，正午庭空雀可罗。\n更许瘦筇支病骨，玉山影裏听絃歌。",
        "dynasty": "宋",
        "collection_info": null
    },
    {
        "title": "和剡宰二首  其二",
        "author": "曾协",
        "content": "点数诗流一唯阿，胸中星斗想森罗。\n新篇莫浪传红粉，堪与朱絃荐咏歌。",
        "dynasty": "宋",
        "collection_info": null
    },
    {
        "title": "月夜再和",
        "author": "曾协",
        "content": "月当亭午憩纤阿，拟逐香风到大罗。\n急作新诗报天上，更凭阿监一声歌。",
        "dynasty": "宋",
        "collection_info": null
    },
    {
        "title": "和韩子文五首  其一",
        "author": "曾协",
        "content": "密云阁雨靳春晴，不放芒鞋取次行。\n却坐蒲团政无赖，好诗端为破愁城。",
        "dynasty": "宋",
        "collection_info": null
    },
    {
        "title": "和韩子文五首  其二",
        "author": "曾协",
        "content": "雪痕尚使石泉润，山色不堪烟雨昏。\n见说树头春意动，从头花柳看村村。",
        "dynasty": "宋",
        "collection_info": null
    },
    {
        "title": "和韩子文五首  其三",
        "author": "曾协",
        "content": "与君联辔听冬珑，下马荀陈列座中。\n南北东西乡国异，笑谈天与一尊同。",
        "dynasty": "宋",
        "collection_info": null
    },
    {
        "title": "和韩子文五首  其四",
        "author": "曾协",
        "content": "谁人解遣醉时醒，始变鸣禽第一声。\n似向幽人催蜡屐，水边沙际看春生。",
        "dynasty": "宋",
        "collection_info": null
    },
    {
        "title": "和韩子文五首  其五",
        "author": "曾协",
        "content": "寒浅定知春已至，意闲仍觉日初长。\n已谙荣谢如空幻，一室萧然且坐忘。",
        "dynasty": "宋",
        "collection_info": null
    },
    {
        "title": "和翁士秀瑞香水仙二首  其一",
        "author": "曾协",
        "content": "蝶遶蜂团碧玉丛，紫罗囊小透香风。\n自从鼻观销烦恼，疑在维摩丈室中。",
        "dynasty": "宋",
        "collection_info": null
    },
    {
        "title": "和翁士秀瑞香水仙二首  其二",
        "author": "曾协",
        "content": "正白深黄态自浓，不将红粉作华容。\n却疑洛浦波心见，合向瑶台月下逢。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其一",
        "author": "曾协",
        "content": "露华先遣曲尘收，要产英豪奠九州。\n织女槎迴逢八月，老人星见恰中秋。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其二",
        "author": "曾协",
        "content": "声华奕世擅江南，谁似公家伯仲间。\n想见当年育英物，高秋爽气满西山。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其三",
        "author": "曾协",
        "content": "盛德由来自邈绵，偃王功德至今传。\n朱弓赤矢符嘉瑞，留得阴功不计年。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其四",
        "author": "曾协",
        "content": "并列西京侍从多，吾丘司马岂同科。\n孤忠祇有囊书在，独见丁宁为偃戈。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其五",
        "author": "曾协",
        "content": "五湖城郭带重楼，幕府初开第一州。\n燕寝香凝了无事，四郊禾穗自盈畴。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其六",
        "author": "曾协",
        "content": "绕郭旧称家十万，朝天常恨驿三千。\n而今已是繁华倍，更觉旌麾近日边。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其七",
        "author": "曾协",
        "content": "不但宽平似有功，笔端重睹建安风。\n邦人竞劝金钟釂，愿见君侯圣一中。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其八",
        "author": "曾协",
        "content": "雅歌字字巧安排，争颂君王治道谐。\n好把抉猊奔骥手，大书深刻着悬崖。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其九",
        "author": "曾协",
        "content": "拥麾仗节往来频，抚字澄清处处新。\n想见兹辰介眉寿，遥应驩动几州人。",
        "dynasty": "宋",
        "collection_info": null
    },
    {
        "title": "上平江徐侍郎十绝句  其一○",
        "author": "曾协",
        "content": "槐鼎虚班侧席求，已应难遂寇恂留。\n不如黄髮貂蝉底，长占青云最上头。",
        "dynasty": "宋",
        "collection_info": null
    },
    {
        "title": "老农十首  其一",
        "author": "曾协",
        "content": "雨带好风匀浄绿，云开暖日染娇黄。\n今年不识农家苦，总把阴晴属上苍。",
        "dynasty": "宋",
        "collection_info": null
    },
    {
        "title": "老农十首  其二",
        "author": "曾协",
        "content": "荷笠腰镰醉裏回，和衣卧处息如雷。\n定无门外催租吏，赢得柴荆日晏开。",
        "dynasty": "宋",
        "collection_info": null
    },
    {
        "title": "老农十首  其三",
        "author": "曾协",
        "content": "朝家宽诏年年下，天上秋阳日日明。\n租税入官公事了，壤歌递与子孙赓。",
        "dynasty": "宋",
        "collection_info": null
    },
    {
        "title": "老农十首  其四",
        "author": "曾协",
        "content": "闻说边隅长草莱，汉家肤使漠南迴。\n黍苗正自归仓廪，不怕西风卷地来。",
        "dynasty": "宋",
        "collection_info": null
    },
    {
        "title": "老农十首  其五",
        "author": "曾协",
        "content": "田畴总是十分苗，处处逢人意气骄。\n不问神祠赛箫鼓，君臣有道四时调。",
        "dynasty": "宋",
        "collection_info": null
    },
    {
        "title": "老农十首  其六",
        "author": "曾协",
        "content": "敢将体足惮霑涂，日日高原带雨锄。\n乞与丰年酬作苦，也知天意解乘除。",
        "dynasty": "宋",
        "collection_info": null
    },
    {
        "title": "老农十首  其七",
        "author": "曾协",
        "content": "归牛将犊茅檐晚，饥鸟窥人稻圃秋。\n准拟明年大作社，鸡豚须养秫须留。",
        "dynasty": "宋",
        "collection_info": null
    },
    {
        "title": "老农十首  其八",
        "author": "曾协",
        "content": "饱食丰年酒不空，水村山崦老于农。\n囷仓在眼心无事，邻里经过乐岁穷。",
        "dynasty": "宋",
        "collection_info": null
    },
    {
        "title": "老农十首  其九",
        "author": "曾协",
        "content": "儿孙力作莫辞勤，仁政如天四海春。\n尽说干汤功已就，泽流莘野并耕人。",
        "dynasty": "宋",
        "collection_info": null
    },
    {
        "title": "老农十首  其一○",
        "author": "曾协",
        "content": "淮上营屯尽偃戈，官军从此罢经过。\n且书太史丰年瑞，不数周公异亩禾。",
        "dynasty": "宋",
        "collection_info": null
    },
    {
        "title": "和叔武逢梅二首  其一",
        "author": "曾协",
        "content": "爱花不厌百迴看，细数香鬚定若干。\n莫怨东风消息早，为凭佳句唤司寒。",
        "dynasty": "宋",
        "collection_info": null
    },
    {
        "title": "和叔武逢梅二首  其二",
        "author": "曾协",
        "content": "愁中相对病中看，喜愠都忘非意干。\n从此定交形迹外，只羞冰玉照人寒。",
        "dynasty": "宋",
        "collection_info": null
    },
    {
        "title": "再和前韵三首  其一",
        "author": "曾协",
        "content": "骚人岂作腐儒酸，逸气清霄坐可干。\n东阁只今诗兴动，韩豪元不似郊寒。",
        "dynasty": "宋",
        "collection_info": null
    },
    {
        "title": "再和前韵三首  其二",
        "author": "曾协",
        "content": "幽姿健骨两相看，二绝真成聚莫干。\n好学纫兰供楚佩，琼琚端可胜金寒。",
        "dynasty": "宋",
        "collection_info": null
    },
    {
        "title": "再和前韵三首  其三",
        "author": "曾协",
        "content": "猛士相逢亦破颜，恰如组练壮师干。\n谁令野宿三更月，缀铁成衣彻骨寒。",
        "dynasty": "宋",
        "collection_info": null
    },
    {
        "title": "春至无梅追用前韵一首",
        "author": "曾协",
        "content": "为觅梢头一点酸，缥枝红萼谩阑干。\n东君已误当时约，犹敛幽芳待岁寒。",
        "dynasty": "宋",
        "collection_info": null
    },
    {
        "title": "和粹伯七夕韵  其一",
        "author": "曾协",
        "content": "常时泪雨久涟洳，准拟晴窗叫勃姑。\n报答月华思善画，便和风露入新图。",
        "dynasty": "宋",
        "collection_info": null
    },
    {
        "title": "和粹伯七夕韵  其二",
        "author": "曾协",
        "content": "天上相逢绝点尘，莫将世态测高真。\n深闺儿女传闻误，见说秋期便妬人。",
        "dynasty": "宋",
        "collection_info": null
    },
    {
        "title": "和粹伯七夕韵  其三",
        "author": "曾协",
        "content": "谁纪天孙谪堕时，浪言能致古宣尼。\n只今天上秋宵短，莫近鸡星听喔咿。",
        "dynasty": "宋",
        "collection_info": null
    },
    {
        "title": "和史志道侍郎  其一",
        "author": "曾协",
        "content": "经行荦确看嶙峋，曳履枝筇蹑后尘。\n自是高怀元落落，向来喜色见津津。\n宜搜今古风流远，得助江山句法新。\n好逐秋风上霄汉，却留盛事付州人。",
        "dynasty": "宋",
        "collection_info": null
    },
    {
        "title": "和史志道侍郎  其二",
        "author": "曾协",
        "content": "簿书堆案阻寻幽，想像高人物外游。\n自昔品题多北客，故知物象胜中州。\n云经乱石余膏润，烟过悬崖自去留。\n暂俯澄潭倚苍壁，已疑身世在鳌头。",
        "dynasty": "宋",
        "collection_info": null
    },
    {
        "title": "和史志道侍郎  其三",
        "author": "曾协",
        "content": "兴来小渡唤方舟，霁色天教足胜游。\n但觉赏心追昔事，不知飞诏下皇州。\n班行便觉九天近，登览何辞一日留。\n悬想他时百僚上，亦思清景几回头。",
        "dynasty": "宋",
        "collection_info": null
    },
    {
        "title": "句",
        "author": "嵊县令",
        "content": "一时分付雪儿歌。",
        "dynasty": "宋",
        "collection_info": null
    },
    {
        "title": "偈颂九首  其一",
        "author": "释玿",
        "content": "鹊既鸣鹊鹊，鸦则鸣鸦鸦。\n禾山四打鼓，赵州三吃茶。\n春来花处处，云散月家家。\n达磨当年无板齿，祇应特地过流沙。",
        "dynasty": "宋",
        "collection_info": null
    },
    {
        "title": "偈颂九首  其二",
        "author": "释玿",
        "content": "五五二十五，乖龙不为雨。\n沙石欲生烟，稻麻将槁死。\n山僧有箇七字顶轮王陀罗尼，能破龙宫。\n开蛰户，斥雷师，驱电母，布慈云而洒甘露。\n唵苏噜悉唎苏噜。",
        "dynasty": "宋",
        "collection_info": null
    },
    {
        "title": "偈颂九首  其三",
        "author": "释玿",
        "content": "云山偶尔遭攧，臂痛不可胜言。\n府教挥金办供，殷勤咨请谈禅。\n禅禅，不在拈槌竖拂，亦非作用周旋。\n不在扬眉瞬目，亦非文字语言。\n祇据现成公案，自然七方八圆。\n在云门得之，则曰一句三句。\n在法眼得之，则曰惟心法门。\n在沩仰得之，则曰父慈子孝。\n在临济得之，则曰三要三玄。\n在曹洞得之，则有偏正回互。\n在天下老和尚得之，则有问答机缘。\n在云山得之，则全提正令于人天之上。\n在府教学士得之，则致吾君于尧舜之前。\n在现前大众得之，则随宜应用。\n在太孺人黄氏得之，则生于忉利诸天。\n禅禅，绵绵密密，密密绵绵。\n渡水胡僧无膝裤，东村王老屋头穿。\n拈来一一中的，不妨似箭离絃。\n脱或踌躇拟议，迢迢十万八千。",
        "dynasty": "宋",
        "collection_info": null
    },
    {
        "title": "偈颂九首  其四",
        "author": "释玿",
        "content": "语是谤，寂是诳。\n不语不寂，转增虚妄。\n春风吹落桃李花，淡烟疎雨笼青嶂。",
        "dynasty": "宋",
        "collection_info": null
    },
    {
        "title": "偈颂九首  其五",
        "author": "释玿",
        "content": "向来云岫访雷峰，朔风吹雪落长松。\n今日雷峰访云岫，无限春光满岩窦。\n机锋互换主宾分，八两元来重半斤。",
        "dynasty": "宋",
        "collection_info": null
    },
    {
        "title": "偈颂九首  其六",
        "author": "释玿",
        "content": "垦土诛茆作佛宫，栽田博饭与君同。\n梦中十载因缘尽，又拄乌藤过别峰。\n临岐一句如何说，此去平分江上月。\n千里同风事宛然，云山虽别何曾别。\n别不别，鹭鸶飞入寒江雪。",
        "dynasty": "宋",
        "collection_info": null
    },
    {
        "title": "偈颂九首  其七",
        "author": "释玿",
        "content": "与么文彩，甚生标格。\n直下承当，迥超言默。",
        "dynasty": "宋",
        "collection_info": null
    },
    {
        "title": "偈颂九首  其八",
        "author": "释玿",
        "content": "休卜度，世间那有扬州鹤。\n一身与世等委蛇，万事随缘即安乐。\n无意来时却宛然，有心用处还应错。\n错错错，莫莫莫，近日秋林多叶落。\n铁牛飞过洞庭湖，西山走入滕王阁。",
        "dynasty": "宋",
        "collection_info": null
    },
    {
        "title": "偈颂九首  其九",
        "author": "释玿",
        "content": "一拳拳到黄鹤楼，一踢踢翻鹦鹉洲。\n玉麟掣断黄金锁，大丈夫儿得自由。",
        "dynasty": "宋",
        "collection_info": null
    },
    {
        "title": "颂古三十一首  其一",
        "author": "释玿",
        "content": "文死罔明休卜度，瞿昙女子谩鍼锥。\n推倒铁山归去也，纵横十字更由谁。",
        "dynasty": "宋",
        "collection_info": null
    },
    {
        "title": "颂古三十一首  其二",
        "author": "释玿",
        "content": "相逢打鼓弄琵琶，须是还他两会家。\n曲罢不知何处去，夕阳斜映暮天霞。",
        "dynasty": "宋",
        "collection_info": null
    },
    {
        "title": "颂古三十一首  其三",
        "author": "释玿",
        "content": "身世悠悠不繫舟，得随流处且随流。\n今朝有酒今朝醉，明日无钱明日愁。",
        "dynasty": "宋",
        "collection_info": null
    },
    {
        "title": "颂古三十一首  其四",
        "author": "释玿",
        "content": "梦中要渡深溪水，伎俩多般进不能。\n蓦地觉来伎俩尽，床头山月已三更。",
        "dynasty": "宋",
        "collection_info": null
    },
    {
        "title": "颂古三十一首  其五",
        "author": "释玿",
        "content": "喝声绝处怒雷收，丧尽家风一不留。\n总是战争收拾得，却因歌舞破除休。",
        "dynasty": "宋",
        "collection_info": null
    },
    {
        "title": "颂古三十一首  其六",
        "author": "释玿",
        "content": "大雄山下老狐精，千古丛林恼杀人。\n若遇金毛师子子，看伊无处着浑身。",
        "dynasty": "宋",
        "collection_info": null
    },
    {
        "title": "颂古三十一首  其七",
        "author": "释玿",
        "content": "是贼识贼精识精，南泉无过强惺惺。\n赵州礼拜归堂去，前箭犹轻后箭深。",
        "dynasty": "宋",
        "collection_info": null
    },
    {
        "title": "颂古三十一首  其八",
        "author": "释玿",
        "content": "家财丧尽没丝毫，祇箇一身犹恨多。\n却向池阳最深处，杀人空手不持刀。",
        "dynasty": "宋",
        "collection_info": null
    },
    {
        "title": "颂古三十一首  其九",
        "author": "释玿",
        "content": "前得得，后不得，一贯谁知两五百。\n雨桧萧萧，风松瑟瑟。\n隔山人听鹧鸪词，错认胡笳十八拍。",
        "dynasty": "宋",
        "collection_info": null
    },
    {
        "title": "颂古三十一首  其一○",
        "author": "释玿",
        "content": "此儿活计口皮边，点着风驰与电旋。\n谩说镇州萝卜大，何曾亲见老南泉。",
        "dynasty": "宋",
        "collection_info": null
    },
    {
        "title": "颂古三十一首  其一一",
        "author": "释玿",
        "content": "当机转处不踌躇，琉璃盘裏走明珠。\n赵州老子村校书，一条拄杖两人舁。",
        "dynasty": "宋",
        "collection_info": null
    },
    {
        "title": "颂古三十一首  其一二",
        "author": "释玿",
        "content": "庭前柏树子，一二三四五。\n窦八布衫穿，禾山解打鼓。",
        "dynasty": "宋",
        "collection_info": null
    },
    {
        "title": "颂古三十一首  其一三",
        "author": "释玿",
        "content": "无直路，却萦纡。\n赵州东壁上，依旧挂葫芦。\n有张公吃村酒，李公醉不醒。",
        "dynasty": "宋",
        "collection_info": null
    },
    {
        "title": "颂古三十一首  其一四",
        "author": "释玿",
        "content": "利刀截断命根，跳出狐群狗队。\n拈起万煅蒺藜，铁额铜头粉碎。",
        "dynasty": "宋",
        "collection_info": null
    },
    {
        "title": "颂古三十一首  其一五",
        "author": "释玿",
        "content": "拶到悬崖撒手时，七斤衫重有谁知。\n寒来暑往浑无用，挂在赵州东院西。",
        "dynasty": "宋",
        "collection_info": null
    },
    {
        "title": "颂古三十一首  其一六",
        "author": "释玿",
        "content": "明日大悲院裏斋，铁围山岳尽衝开。\n猪头象鼻，乌觜鱼腮。\n石人抚掌呵呵笑，寒山拾得在天台。",
        "dynasty": "宋",
        "collection_info": null
    },
    {
        "title": "颂古三十一首  其一七",
        "author": "释玿",
        "content": "劫火光中共唱酬，随波逐浪谩悠悠。\n剖尽衷肠人不会，草鞋拈取盖龟休。",
        "dynasty": "宋",
        "collection_info": null
    },
    {
        "title": "颂古三十一首  其一八",
        "author": "释玿",
        "content": "投子投子，机轮无阻。\n要吞即吞，要吐即吐。\n若还殢齿粘牙，争得超今迈古。",
        "dynasty": "宋",
        "collection_info": null
    },
    {
        "title": "颂古三十一首  其一九",
        "author": "释玿",
        "content": "有是父兮有是子，同条生也同条死。\n三世如来烈焰堆，互换说法元如此。\n莫颠言，休倒语，截断葛藤须荐取。",
        "dynasty": "宋",
        "collection_info": null
    },
    {
        "title": "颂古三十一首  其二○",
        "author": "释玿",
        "content": "塞北千人帐，江南万斛船。\n菩提窝裏坐，总谓是虚传。",
        "dynasty": "宋",
        "collection_info": null
    },
    {
        "title": "颂古三十一首  其二一",
        "author": "释玿",
        "content": "曹山不如，花根本艷。\n不如曹山，虎体元班。\n江南地暖，塞北春寒。\n一把柳丝收不得，和烟搭在玉阑干。",
        "dynasty": "宋",
        "collection_info": null
    },
    {
        "title": "颂古三十一首  其二二",
        "author": "释玿",
        "content": "隔，穿耳胡僧眼睛黑。\n东院西边是赵州，观音院裏安弥勒。",
        "dynasty": "宋",
        "collection_info": null
    },
    {
        "title": "颂古三十一首  其二三",
        "author": "释玿",
        "content": "北禅夜分岁，特地巧安排。\n维那出隻手，线去又丝来。\n田郎催拍板，鲍老舞三台。\n若教行正令，活作一坑埋。",
        "dynasty": "宋",
        "collection_info": null
    },
    {
        "title": "颂古三十一首  其二四",
        "author": "释玿",
        "content": "苦中乐，乐中苦，大唐打鼓新罗舞。\n寒山烧火满头灰，却笑丰干倒骑虎。",
        "dynasty": "宋",
        "collection_info": null
    },
    {
        "title": "颂古三十一首  其二五",
        "author": "释玿",
        "content": "有主有宾，有礼有乐。\n得失是非，如何摸索。\n纔摸索，无上醍醐成毒药。\n君不见大鹏展翼盖十洲，投窗之物空啾啾。",
        "dynasty": "宋",
        "collection_info": null
    },
    {
        "title": "颂古三十一首  其二六",
        "author": "释玿",
        "content": "一人牙如剑树，一人口似血盆。\n一拳还一踢，一踢报一拳。\n亚竖摩酰顶门眼，不妨亲踏上头关。",
        "dynasty": "宋",
        "collection_info": null
    },
    {
        "title": "颂古三十一首  其二七",
        "author": "释玿",
        "content": "我手何似佛手，堪笑紫湖养狗。\n撞着焦尾大虫，性命输他一口。",
        "dynasty": "宋",
        "collection_info": null
    },
    {
        "title": "颂古三十一首  其二八",
        "author": "释玿",
        "content": "我脚何似驴脚，拟议知君大错。\n进前欲饮醍醐，已似遭他毒药。",
        "dynasty": "宋",
        "collection_info": null
    },
    {
        "title": "颂古三十一首  其二九",
        "author": "释玿",
        "content": "人人尽有生缘，且非夷狄中原。\n镇府出大萝卜，赵州亲见南泉。",
        "dynasty": "宋",
        "collection_info": null
    },
    {
        "title": "颂古三十一首  其三○",
        "author": "释玿",
        "content": "佛手驴脚生缘，生缘驴脚佛手。\n李公醉倒街头，元是张公吃酒。\n黄龙山裏老婆禅，恰似河阳新妇丑。",
        "dynasty": "宋",
        "collection_info": null
    },
    {
        "title": "颂古三十一首  其三一",
        "author": "释玿",
        "content": "唇上必并班豹剥，舌头当的帝都丁。\n自古上贤犹不识，造次凡流岂可明。",
        "dynasty": "宋",
        "collection_info": null
    },
    {
        "title": "偈颂十二首  其一",
        "author": "释安永",
        "content": "经年不跨云门路，逐浪随波恁么去。\n而今老大復痴憨，归来且作村庵主。\n跨瞎驴，挝毒鼓，百战场中偃文武。\n从教临济拨动烟尘，沩仰互为队伍，列伍位鎗旗，布三玄戈弩。\n不消咳嗽一声，直下一时败露。",
        "dynasty": "宋",
        "collection_info": null
    },
    {
        "title": "偈颂十二首  其二",
        "author": "释安永",
        "content": "虎头带角人难措，石火电光休密布。\n中兴天子展神锋，万象之中看独露。",
        "dynasty": "宋",
        "collection_info": null
    },
    {
        "title": "偈颂十二首  其三",
        "author": "释安永",
        "content": "海门鼓浪拍天飞，妙喜家风孰与知。\n今日风云重借便，分明向上为全提。\n文彩未彰，消息已露。\n动地惊天，不容回互。\n云汉昭回星斗垂，谁敢抬头正眼觑。",
        "dynasty": "宋",
        "collection_info": null
    },
    {
        "title": "偈颂十二首  其四",
        "author": "释安永",
        "content": "枯木生花劫外春，馨香逼界古今闻。\n忽然树倒归何处，猿叫千山月满船。",
        "dynasty": "宋",
        "collection_info": null
    },
    {
        "title": "偈颂十二首  其五",
        "author": "释安永",
        "content": "世出世间称第一，谁敢当头正眼观。\n今日风云欣庆会，九重深处现龙颜。",
        "dynasty": "宋",
        "collection_info": null
    },
    {
        "title": "偈颂十二首  其六",
        "author": "释安永",
        "content": "甚生标格，与么奇特。\n甚生标格，如是富贵。\n未离兜率降王宫，天上人间无比类。\n万国来朝仰圣明，南山又见添苍翠。",
        "dynasty": "宋",
        "collection_info": null
    },
    {
        "title": "偈颂十二首  其七",
        "author": "释安永",
        "content": "解语非干舌，能言不在声。\n非声非舌用，还家罢问程。",
        "dynasty": "宋",
        "collection_info": null
    },
    {
        "title": "偈颂十二首  其八",
        "author": "释安永",
        "content": "擘开沧海取龙吞，五逆闻雷不许闻。\n翻笑波心遗剑客，区区空记刻舟痕。",
        "dynasty": "宋",
        "collection_info": null
    },
    {
        "title": "偈颂十二首  其九",
        "author": "释安永",
        "content": "茫茫人看中秋月，徒向阎浮记时节。\n不智明月向人圆，已是眼中重着屑。\n瞎了眼，降却屑，昨夜三更转向西，惊起苍龙拗角折。",
        "dynasty": "宋",
        "collection_info": null
    },
    {
        "title": "偈颂十二首  其一○",
        "author": "释安永",
        "content": "春深不放白牛閒，依旧随羣入乱山。\n拽杷牵犁偿宿债，尾巴再露与人看。",
        "dynasty": "宋",
        "collection_info": null
    },
    {
        "title": "偈颂十二首  其一一",
        "author": "释安永",
        "content": "国师不跨石门句，舌头未举先分付。\n那堪觌面涉思惟，冲天鹞子新罗去。",
        "dynasty": "宋",
        "collection_info": null
    },
    {
        "title": "偈颂十二首  其一二",
        "author": "释安永",
        "content": "少处减些多处添，白云官路贩私盐。\n一条性命俱抛下，不怕当初王令严。",
        "dynasty": "宋",
        "collection_info": null
    },
    {
        "title": "六祖",
        "author": "释安永",
        "content": "黄梅半夜错分付，纔得星儿便乱做。\n大庾岭头屙一堆，后代儿孙遭点污。",
        "dynasty": "宋",
        "collection_info": null
    },
    {
        "title": "黄檗",
        "author": "释安永",
        "content": "生缘不在北门村，行脚何曾参百丈。\n梦裏思归黄檗山，无端平地堆青嶂。",
        "dynasty": "宋",
        "collection_info": null
    },
    {
        "title": "洋屿庵造水笕",
        "author": "释安永",
        "content": "路遶悬崖万仞头，担泉带月几时休。\n箇中拨转通天窍，人自安閒水自流。",
        "dynasty": "宋",
        "collection_info": null
    },
    {
        "title": "颂古三十一首  其一",
        "author": "释安永",
        "content": "道泰时清才子贵，家肥国富小儿娇。\n不因紫陌花开早，争见黄莺下柳条。",
        "dynasty": "宋",
        "collection_info": null
    },
    {
        "title": "颂古三十一首  其二",
        "author": "释安永",
        "content": "不因一事，不长一智。\n不曾杀生，了无忌讳。\n传言送语当风流，拈得口兮失却鼻。",
        "dynasty": "宋",
        "collection_info": null
    },
    {
        "title": "颂古三十一首  其三",
        "author": "释安永",
        "content": "鱼行水浊，鸟飞毛落。\n大士横身，不受斧凿。",
        "dynasty": "宋",
        "collection_info": null
    },
    {
        "title": "颂古三十一首  其四",
        "author": "释安永",
        "content": "白日青天，开眼放尿。\n黄面瞿昙，一场漏逗。",
        "dynasty": "宋",
        "collection_info": null
    },
    {
        "title": "颂古三十一首  其五",
        "author": "释安永",
        "content": "觌面当机掣电飞，当机觌面谁能用。\n一剑分身定死生，君王万古声名重。",
        "dynasty": "宋",
        "collection_info": null
    },
    {
        "title": "颂古三十一首  其六",
        "author": "释安永",
        "content": "丧尽家财，无本可据。\n赤手杀人，弥天罪过。",
        "dynasty": "宋",
        "collection_info": null
    },
    {
        "title": "颂古三十一首  其七",
        "author": "释安永",
        "content": "石火光中验正邪，等閒拈却眼中沙。\n自从不曾少盐酱，敢保渠侬未到家。",
        "dynasty": "宋",
        "collection_info": null
    },
    {
        "title": "颂古三十一首  其八",
        "author": "释安永",
        "content": "世路风波不见君，愁肠暗写共谁论。\n迅雷纔震清飚起，白日一天星斗分。",
        "dynasty": "宋",
        "collection_info": null
    },
    {
        "title": "颂古三十一首  其九",
        "author": "释安永",
        "content": "一刀两段绝譊讹，天下禅和不奈何。\n头戴草鞋重漏泄，知恩者少负恩多。",
        "dynasty": "宋",
        "collection_info": null
    },
    {
        "title": "颂古三十一首  其一○",
        "author": "释安永",
        "content": "不放溪东西，随分纳些儿。\n冷暖只自知，分明说向谁。",
        "dynasty": "宋",
        "collection_info": null
    },
    {
        "title": "颂古三十一首  其一一",
        "author": "释安永",
        "content": "妙转之机掣电飞，目前生杀尽交驰。\n明珠自有明珠价，休向篱边弹雀儿。",
        "dynasty": "宋",
        "collection_info": null
    },
    {
        "title": "颂古三十一首  其一二",
        "author": "释安永",
        "content": "臭口未开经万劫，丝毫纔犯铁轮随。\n雨散云收明月夜，反动江波说向谁。",
        "dynasty": "宋",
        "collection_info": null
    },
    {
        "title": "颂古三十一首  其一三",
        "author": "释安永",
        "content": "掣开金殿锁，撞碎玉楼钟。\n贪程未归客，徒自觅行踪。",
        "dynasty": "宋",
        "collection_info": null
    },
    {
        "title": "颂古三十一首  其一四",
        "author": "释安永",
        "content": "三度扣关转不开，赤手迢迢空往来。\n忽然业镜百杂碎，始觉从前满面灰。",
        "dynasty": "宋",
        "collection_info": null
    },
    {
        "title": "颂古三十一首  其一五",
        "author": "释安永",
        "content": "红炉起浪拍天飞，疾焰过风孰敢窥。\n任是三头并六臂，到此休夸第一机。",
        "dynasty": "宋",
        "collection_info": null
    },
    {
        "title": "颂古三十一首  其一六",
        "author": "释安永",
        "content": "见成底事没商量，剔起眉毛未厮当。\n日暮碧天鸿鴈断，海门斜去两三行。",
        "dynasty": "宋",
        "collection_info": null
    },
    {
        "title": "颂古三十一首  其一七",
        "author": "释安永",
        "content": "快人一言，快马一鞭。\n停囚长智，十万八千。",
        "dynasty": "宋",
        "collection_info": null
    },
    {
        "title": "颂古三十一首  其一八",
        "author": "释安永",
        "content": "乞儿拾得锡，暗地空宝惜。\n撞着明眼人，一文也不直。",
        "dynasty": "宋",
        "collection_info": null
    },
    {
        "title": "颂古三十一首  其一九",
        "author": "释安永",
        "content": "见兔放鹰，因邪打正。\n脚未跨门，直须猛省。",
        "dynasty": "宋",
        "collection_info": null
    },
    {
        "title": "颂古三十一首  其二○",
        "author": "释安永",
        "content": "三人证龟唤作鼈，哑子得梦向谁说。\n电光影裏浪驱驰，踏破澄潭一轮月。",
        "dynasty": "宋",
        "collection_info": null
    },
    {
        "title": "颂古三十一首  其二一",
        "author": "释安永",
        "content": "一出一入，半合半开。\n羸鹤翘寒木，狂猿啸古台。\n要知奇特事，当甚破草鞋。",
        "dynasty": "宋",
        "collection_info": null
    },
    {
        "title": "颂古三十一首  其二二",
        "author": "释安永",
        "content": "入草亲寻草裏人，重重有路掌中平。\n不遇大商空突晓，日高犹听打三更。",
        "dynasty": "宋",
        "collection_info": null
    },
    {
        "title": "颂古三十一首  其二三",
        "author": "释安永",
        "content": "问处分明答处亲，纵横有路惯反身。\n相如夺得连城璧，秦主安然致太平。",
        "dynasty": "宋",
        "collection_info": null
    },
    {
        "title": "颂古三十一首  其二四",
        "author": "释安永",
        "content": "南北山相对，东西有路分。\n不经场阵裏，争见李将军。",
        "dynasty": "宋",
        "collection_info": null
    },
    {
        "title": "颂古三十一首  其二五",
        "author": "释安永",
        "content": "这僧掩耳偷铃，云山将错就错。\n若是碧眼胡儿，别有反身一着。",
        "dynasty": "宋",
        "collection_info": null
    },
    {
        "title": "颂古三十一首  其二六",
        "author": "释安永",
        "content": "独向沧溟截众流，等閒舞棹掷金鈎。\n白云不露烟波阔，横笛一声天地秋。",
        "dynasty": "宋",
        "collection_info": null
    },
    {
        "title": "颂古三十一首  其二七",
        "author": "释安永",
        "content": "前箭犹轻后箭深，无限平人被陆沉。\n箇裏豁开天地眼，吹毛拈起任横行。",
        "dynasty": "宋",
        "collection_info": null
    },
    {
        "title": "颂古三十一首  其二八",
        "author": "释安永",
        "content": "掀翻海岳求知己，雪刃横身立太平。\n野老不知尧舜力，冬冬打鼓祭江神。",
        "dynasty": "宋",
        "collection_info": null
    },
    {
        "title": "颂古三十一首  其二九",
        "author": "释安永",
        "content": "电光影裏，缁素区分。\n纤毫不犯，总教灭门。",
        "dynasty": "宋",
        "collection_info": null
    },
    {
        "title": "颂古三十一首  其三○",
        "author": "释安永",
        "content": "九曲那容眨眼看，操舟谁解别波澜。\n文殊曾展回天手，直得朝宗万派干。",
        "dynasty": "宋",
        "collection_info": null
    },
    {
        "title": "颂古三十一首  其三一",
        "author": "释安永",
        "content": "击碎髑髅，敲出骨节。\n明眼人前，自彰丑拙。",
        "dynasty": "宋",
        "collection_info": null
    },
    {
        "title": "偈",
        "author": "释志清",
        "content": "天不能盖，地不能载。\n徧界徧空，成团成块。",
        "dynasty": "宋",
        "collection_info": null
    },
    {
        "title": "和王龟龄惠诗",
        "author": "释宗觉",
        "content": "少年词赋客，昔与山翁游。\n暂抑骅骝姿，聊伴盐车留。\n幽坡赏春色，明月同高秋。\n君才如鲍照，顾我非汤休。\n木桃时一投，琼瑶三四酬。\n可怜横海鳞，尺水难沉浮。\n飘然拂袖去，形影那容求。\n早莫哦君诗，书空復搔头。\n迩来三年余，拟君荐经由。\n长篇忽见遗，顿觉驱烦愀。\n君马何大驶，追踪谪僊流。\n锦绣满肠胃，词人孰能俦。\n故将西子容，来贻嫫姆羞。\n行看復坐吟，终日如軥辀。\n安得君书斋，移来近前陬。\n论文与谈笑，一释老者忧。\n春禽昼聒聒，窗风夜飕飕。\n怀君不成寐，频惊节物遒。\n君文已造妙，君德当慎修。\n谒帝明光宫，随珠那暗投。",
        "dynasty": "宋",
        "collection_info": null
    },
    {
        "title": "题济川亭",
        "author": "释宗觉",
        "content": "高亭窥绿润，古寺面苍阴。\n闻有遗仙事，应容过客寻。\n路危山背迥，云重洞天深。\n一鸟不飞去，时能弄好音。",
        "dynasty": "宋",
        "collection_info": null
    },
    {
        "title": "过多福寺次王龟龄壁间韵",
        "author": "熊应亨",
        "content": "七尺枯藤手自摩，閒过僧寺坐横坡。\n花开曲径霜前密，云压层城雨后多。\n田舍竹林分鹫岭，山城芦水漾鱼波。\n禅床处处堆黄叶，独剩寒松不改柯。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释行机",
        "content": "叶落岗头一望长，几茎乔木倚斜阳。\n曾经巴峻猿啼处，铁打心肝寸断肠。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释行机",
        "content": "隔林彷佛闻机杼，知有人家在翠微。\n及至入门亲见了，元来只是小儿戏。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释行机",
        "content": "青蛇提起气腥臊，几箇男儿有痛毛。\n直下血流犹未觉，举头还见铁山高。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释行机",
        "content": "东西南北无门户，大地山河不覆藏。\n今夜碧天云脚尽，一鈎月挂几人肠。",
        "dynasty": "宋",
        "collection_info": null
    },
    {
        "title": "送僧造普同塔",
        "author": "释行机",
        "content": "珊珊玉骨本玲珑，挂角羚羊不见踪。\n特地作亭图甚么，为怜松竹引清风。",
        "dynasty": "宋",
        "collection_info": null
    },
    {
        "title": "送育维那",
        "author": "释行机",
        "content": "克宾一字入公门，有理难伸笑杀人。\n隐静不行兴化令，他年谁道棒头亲。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释行机",
        "content": "地炉无火客囊空，雪似杨花落岁穷。\n拾得断麻穿坏衲，不知身在寂寥中。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释行机",
        "content": "圆通不开生药铺，单单只卖死猫头。\n不知那箇无思算，吃着通身冷汗流。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释行机",
        "content": "仲秋八月旦，庭户入新凉。\n不露风骨句，愁人知夜长。",
        "dynasty": "宋",
        "collection_info": null
    },
    {
        "title": "留守舍人张公安国闻维筑亭为题其榜曰朝阳既去而亭成復为赋诗次韵",
        "author": "张维",
        "content": "日边清切以文鸣，立对朝阳欲问程。\n笔落生春变寒谷，诗来将喜破愁城。\n檐前水到乘槎便，天际山横与槛平。\n准拟公归道过此，小留觞咏集簪缨。",
        "dynasty": "宋",
        "collection_info": null
    },
    {
        "title": "题张公洞",
        "author": "张维",
        "content": "年来行乐与民同，探穴追踪太史公。\n幽洞初开名易着，苍崖新刻句难工。\n风驱俗驾松扉外，云锁仙丹石室中。\n付与山僧司管钥，勿教胜地草蒙茸。",
        "dynasty": "宋",
        "collection_info": null
    },
    {
        "title": "次韵同经略舍人登七星山",
        "author": "张维",
        "content": "列岫凌虚滃翠岚，龙泓澄澈七星涵。\n岩瞻好向西湖看，飞去何妨自岭南。",
        "dynasty": "宋",
        "collection_info": null
    },
    {
        "title": "游虎丘岩偶题壁韵叶因分字联句",
        "author": "陈俊卿",
        "content": "无正文。",
        "dynasty": "宋",
        "collection_info": null
    },
    {
        "title": "赠林谦之",
        "author": "陈俊卿",
        "content": "走笔题诗问起居，近来导引復何如。\n从教两鬓霜无数，却要三田火有余。\n示病想同摩诘病，读书还着子云书。\n梅霖十日宜高爽，试共登楼一豁舒。",
        "dynasty": "宋",
        "collection_info": null
    },
    {
        "title": "示二子",
        "author": "陈俊卿",
        "content": "兴来文字三杯酒，老去生涯万卷书。\n遗汝子孙清白在，不须厦屋太渠渠。",
        "dynasty": "宋",
        "collection_info": null
    },
    {
        "title": "哭林艾轩",
        "author": "陈俊卿",
        "content": "出为岭峤澄清使，归作甘泉侍从臣。\n百担有书行李重，千金无产橐中贫。\n经旬把臂言犹在，昨日题诗墨尚新。\n清晓访君呼不起，寝门一恸泪沾巾。",
        "dynasty": "宋",
        "collection_info": null
    },
    {
        "title": "寄林子方",
        "author": "陈俊卿",
        "content": "双阙门高袭庆余，相望再世拥轺车。\n清名益重先君子，远俗争看行秘书。\n医国十全姑小试，蠹民五瘴想先除。\n炎州莫作经年计，狗监传闻诵子虚。",
        "dynasty": "宋",
        "collection_info": null
    },
    {
        "title": "共乐堂",
        "author": "陈俊卿",
        "content": "共乐堂前花木深，登临当暑豁尘襟。\n红垂荔子千家熟，翠拥篔筜十亩阴。\n老退已寻居士服，清欢时伴醉翁吟。\n凭栏四望丰年稼，差慰平生忧国心。",
        "dynasty": "宋",
        "collection_info": null
    },
    {
        "title": "蒋山谢雨",
        "author": "陈俊卿",
        "content": "农事春郊闵雨时，乞灵奔走宝公祠。\n鑪中沉水纔三祝，天外油云已四垂。\n蔌蔌通宵茅屋冷，青青破晓麦田滋。\n更祈三日滂然泽，大作丰年遍海涯。",
        "dynasty": "宋",
        "collection_info": null
    },
    {
        "title": "修史堂",
        "author": "陈俊卿",
        "content": "流水三间屋，明公半席分。\n帝尝招此老，天未丧斯文。\n人去留青竹，山空锁白云。\n升堂时想像，金石恍然闻。",
        "dynasty": "宋",
        "collection_info": null
    },
    {
        "title": "林元美司户耕乐亭",
        "author": "陈俊卿",
        "content": "天地秘绝景，雅属幽人居。\n卜筑俯清流，旷然心目舒。\n岂惟水澄碧，山色佳有余。\n凉风左右来，竹柏相扶疎。\n亭中何所有，缥囊万卷书。\n亭外何所有，青蒲映红蕖。\n客来何所为，高论唐虞初。\n文字共发越，琴槊一以娱。\n冬寒饱霜蟹，秋思多鲈鱼。\n良田自种秫，酒瓮春浮蛆。\n无事时痛饮，有时还荷锄。\n试问田家乐，田家此乐无。",
        "dynasty": "宋",
        "collection_info": null
    },
    {
        "title": "句  其一",
        "author": "陈俊卿",
        "content": "吾方蹈孔孟，未暇师粲可。",
        "dynasty": "宋",
        "collection_info": null
    },
    {
        "title": "句  其二",
        "author": "陈俊卿",
        "content": "病深老迫宜归去，莫作留侯范蠡看。",
        "dynasty": "宋",
        "collection_info": null
    },
    {
        "title": "句  其三",
        "author": "陈俊卿",
        "content": "海国民皆兴礼义，潢池盗已息干戈。",
        "dynasty": "宋",
        "collection_info": null
    },
    {
        "title": "醉歌",
        "author": "徐珩",
        "content": "得谁酿法乃尔佳，连引数杯极口夸。\n须臾忘物亦忘我，是非荣辱不可加。\n儿童相随拍手笑，阿翁醉也扶归家。\n平生故人赵半刺，遣骑折送园中花。\n插花饮酒不待劝，夜如何其月欲斜。\n倒着接蓠自起舞，笛声趁拍鼓三挝。\n陶陶兀兀意有得，小姬在傍双髻丫。\n驱令磨墨具纸笔，满幅大草飞龙蛇。\n妇云汝醉当止矣，明日酒醒不愧耶。",
        "dynasty": "宋",
        "collection_info": null
    },
    {
        "title": "赠閤门潘舍人",
        "author": "徐珩",
        "content": "清跸声中玉笋班，五云光裏侍天颜。\n至尊端拱通明殿，上閤来从饭颗山。\n旄节行将千骑去，鬓鬚全未一根斑。\n朝迴两袖香烟满，应有诗留雉扇间。",
        "dynasty": "宋",
        "collection_info": null
    },
    {
        "title": "和虞智父登金陵清溪阁",
        "author": "徐珩",
        "content": "叶脱林梢处处秋，壮怀易感更登楼。\n日斜钟阜烟凝碧，霜落秦淮水慢流。\n人似仲宣思故国，诗如杜老到夔州。\n十年前作金陵梦，重抚栏干说旧游。",
        "dynasty": "宋",
        "collection_info": null
    },
    {
        "title": "以水石菖蒲赠谷堂孙漕",
        "author": "徐珩",
        "content": "菖蒲体柔弱，孤生幽涧傍。\n涧深水不滋，短叶疎而黄。\n物亦有不幸，仁者为悲伤。\n愿因水石间，移植近窗光。\n探丸起九死，焦捲復翠长。\n草木固无知，此心未能忘。",
        "dynasty": "宋",
        "collection_info": null
    },
    {
        "title": "日暮望泾水",
        "author": "徐珩",
        "content": "导源经陇阪，属汭贯嬴都。\n下濑波常急，迴圻溜亦纡。\n毒流秦卒毙，泥粪汉田腴。\n独有迷津客，怀归轸暮途。",
        "dynasty": "宋",
        "collection_info": null
    },
    {
        "title": "题黄子中南陂集",
        "author": "刘天麟",
        "content": "自叹苦吟诗不老，羡君词气凛横秋。\n争如兀坐茅檐下，得见凌云五凤楼。",
        "dynasty": "宋",
        "collection_info": null
    },
    {
        "title": "西陂",
        "author": "詹羽",
        "content": "野渡扁舟自在浮，惯来江上不惊鸥。\n一竿钓破沧浪月，唤入芦花不点头。",
        "dynasty": "宋",
        "collection_info": null
    },
    {
        "title": "曹公泉",
        "author": "曹绩",
        "content": "度岭汗如濯，渴尘生客心。\n清泉随念应，乞与涤烦襟。",
        "dynasty": "宋",
        "collection_info": null
    },
    {
        "title": "秋日忆次张弟",
        "author": "郭知虔",
        "content": "秋风吹落叶，独客异乡心。\n生计怜吾拙，穷愁念汝深。\n面经三载隔，老惜二毛侵。\n飘泊南飞雁，何时返故林。",
        "dynasty": "宋",
        "collection_info": null
    },
    {
        "title": "题水弄山",
        "author": "杨筠",
        "content": "曲曲溪流迭迭山，稻塍高下路回环。\n晓暾初射林霏落，一道炊烟紫翠间。",
        "dynasty": "宋",
        "collection_info": null
    },
    {
        "title": "题石藤二夫人庙",
        "author": "杨筠",
        "content": "古藤阴锁石粼粼，死骨犹香庙像新。\n世上男儿轻失节，何颜祠下拜夫人。",
        "dynasty": "宋",
        "collection_info": null
    },
    {
        "title": "景伯录示太守湖上唱酬舍弟既赋二章辄亦次韵  其一",
        "author": "李益谦",
        "content": "鸥鹭惊飞去又回，藕花初为使君开。\n千山急雨催诗笔，四面清波映酒罍。\n暂倚高旌留胜赏，有怀别乘约重来。\n银鈎洒落传新句，二妙端知共一台。",
        "dynasty": "宋",
        "collection_info": null
    },
    {
        "title": "景伯录示太守湖上唱酬舍弟既赋二章辄亦次韵  其二",
        "author": "李益谦",
        "content": "红尘扰扰倦追陪，独向湖山襟抱开。\n每为清风携枕席，几因狂醉倒瓶罍。\n丛书久伴天随隐，五袴今逢叔度来。\n更待海沂歌咏达，同看给札汉家台。",
        "dynasty": "宋",
        "collection_info": null
    },
    {
        "title": "景伯正字招东郊观梅晚集茶院秀远堂举之舍弟有诗景伯和章见简同赋  其一",
        "author": "李益谦",
        "content": "十里寒梅欲斗妍，东郊寻胜喜联翩。\n渐看冰泮池塘外，又见春生岛屿边。\n渔艇招招浮远水，畬田漠漠起平川。\n惜无画手王摩诘，只把君诗写蜀笺。",
        "dynasty": "宋",
        "collection_info": null
    },
    {
        "title": "景伯正字招东郊观梅晚集茶院秀远堂举之舍弟有诗景伯和章见简同赋  其二",
        "author": "李益谦",
        "content": "青春垂地风头恶，寒色侵肌雪意酣。\n路转溪桥回马足，行穿松径得僧蓝。\n联裾正喜陪清赏，挥麈何妨共剧谈。\n它日海邦传盛事，诗仙曾此驻鸾骖。",
        "dynasty": "宋",
        "collection_info": null
    },
    {
        "title": "景伯正字按行外邑平遣繫囚既还出道中诗一编蔡丈有诗次韵",
        "author": "李益能",
        "content": "属邑周行未觉劳，要观铓刃试豪曹。\n气苏犴狱歌谣满，兴挟江山句律高。\n缓驾海邦聊展骥，指期仙岭看浮鳌。\n秋来赋咏传宫掖，三绝行闻帝语褒。",
        "dynasty": "宋",
        "collection_info": null
    },
    {
        "title": "往浙西别王龟龄",
        "author": "孙文昭",
        "content": "中原回首尚胡尘，世事徒惊日月新。\n羁旅不堪频作别，壮怀虽在已甘贫。\n南来求友传三益，西去论心有几人。\n别后梦魂何处是，祇应来往慎江滨。",
        "dynasty": "宋",
        "collection_info": null
    },
    {
        "title": "婆饼焦",
        "author": "惠迪",
        "content": "梦破一声婆饼焦，吴音未稳带春娇。\n不禁风力遥飞去，却引余音过别条。",
        "dynasty": "宋",
        "collection_info": null
    },
    {
        "title": "送客",
        "author": "惠迪",
        "content": "开怀有佳子，我别不忍别。\n连宵揽衣忙，就月歌数阕。\n歌长月欲落，酒尽情更切。\n凌晨□独行，祖赠余麯糵。\n昨语已如梦，今语无对说。\n待得归来时，杨花满天雪。",
        "dynasty": "宋",
        "collection_info": null
    },
    {
        "title": "句",
        "author": "惠迪",
        "content": "小屋牵萝补，高轩偃盖过。",
        "dynasty": "宋",
        "collection_info": null
    },
    {
        "title": "闻僧举五祖颂赵州露刀剑作偈",
        "author": "释法全",
        "content": "鼓吹轰轰袒半肩，龙楼香喷益州船。\n有时亦脚弄明月，踏破五湖波底天。",
        "dynasty": "宋",
        "collection_info": null
    },
    {
        "title": "颂古十九首  其一",
        "author": "释法全",
        "content": "昨夜深沙铸铁券，阿那律陀来合伴。\n醉来相打见阎王，阎王握笔不能判。\n不能判，却相劝。\n彼此事同一家，更莫前思后算。",
        "dynasty": "宋",
        "collection_info": null
    },
    {
        "title": "颂古十九首  其二",
        "author": "释法全",
        "content": "布鼓当轩为击来，卧龙惊起出岩隈。\n千峰秀色凭谁写，一带澄江古镜开。",
        "dynasty": "宋",
        "collection_info": null
    },
    {
        "title": "颂古十九首  其三",
        "author": "释法全",
        "content": "徧身是，通身是，浄洁浑身涴却屎。\n拽来露出猛风吹，谁教背手摸枕子。",
        "dynasty": "宋",
        "collection_info": null
    },
    {
        "title": "颂古十九首  其四",
        "author": "释法全",
        "content": "乱撒明珠颗颗晶，走盘应不贵金声。\n谁家女子能针线，一串穿来不剩星。",
        "dynasty": "宋",
        "collection_info": null
    },
    {
        "title": "颂古十九首  其五",
        "author": "释法全",
        "content": "天高地厚寻常事，海阔山重更要论。\n霹雳震摧山鬼窟，独携霜剑定干坤。",
        "dynasty": "宋",
        "collection_info": null
    },
    {
        "title": "颂古十九首  其六",
        "author": "释法全",
        "content": "当门一脉透长安，游子空嗟行路难。\n不是人前夸俏措，金锤击碎万重关。",
        "dynasty": "宋",
        "collection_info": null
    },
    {
        "title": "颂古十九首  其七",
        "author": "释法全",
        "content": "日暖风和莺啭新，柳垂金线繫东君。\n东君不惜无私力，一点花红一点春。",
        "dynasty": "宋",
        "collection_info": null
    },
    {
        "title": "颂古十九首  其八",
        "author": "释法全",
        "content": "狗子佛性无，斫额路上逢子湖。\n业识性在遭一口，大地全无碧眼胡。\n狗子佛性有，春风吹动千株柳。\n知而故犯可怜生，一一面南看北斗。",
        "dynasty": "宋",
        "collection_info": null
    },
    {
        "title": "颂古十九首  其九",
        "author": "释法全",
        "content": "东司上不说佛法，唤来与伊劈面踏。\n不用重论报佛恩，将此深心奉尘剎。",
        "dynasty": "宋",
        "collection_info": null
    },
    {
        "title": "颂古十九首  其一○",
        "author": "释法全",
        "content": "相逢把手上高峰，四顾寥寥天宇空。\n一曲渔歌人不会，芦花飞起渡头风。",
        "dynasty": "宋",
        "collection_info": null
    },
    {
        "title": "颂古十九首  其一一",
        "author": "释法全",
        "content": "驴觑井，井觑驴，冬瓜叶上长葫芦。\n会不得，莫踟蹰，定盘星上绝锱铢。",
        "dynasty": "宋",
        "collection_info": null
    },
    {
        "title": "颂古十九首  其一二",
        "author": "释法全",
        "content": "钵裏饭，桶裏水，狗子咬人不露齿。\n堪笑韶阳老古锥，倒地至今犹未起。",
        "dynasty": "宋",
        "collection_info": null
    },
    {
        "title": "颂古十九首  其一三",
        "author": "释法全",
        "content": "七里滩头多蛤子，太阳一出口俱开。\n平生肝胆虽然露，狡鹘何曾逐臭来。",
        "dynasty": "宋",
        "collection_info": null
    },
    {
        "title": "颂古十九首  其一四",
        "author": "释法全",
        "content": "耳裏种田，满口含烟。\n钟馗解舞十八拍，张老乘槎上九天。",
        "dynasty": "宋",
        "collection_info": null
    },
    {
        "title": "颂古十九首  其一五",
        "author": "释法全",
        "content": "石火光中烂熳游，白拈临济未同俦。\n掀反华岳连天黑，几箇知身在御楼。",
        "dynasty": "宋",
        "collection_info": null
    },
    {
        "title": "颂古十九首  其一六",
        "author": "释法全",
        "content": "八十翁翁着绣靴，踏开幽洞笑呵呵。\n傍人指点忘归路，不觉腰间烂斧柯。",
        "dynasty": "宋",
        "collection_info": null
    },
    {
        "title": "颂古十九首  其一七",
        "author": "释法全",
        "content": "西天人不会唐言，旱地雷声彻大千。\n九年面壁无人会，玉兔金乌火裏旋。",
        "dynasty": "宋",
        "collection_info": null
    },
    {
        "title": "颂古十九首  其一八",
        "author": "释法全",
        "content": "马转牛回岂足夸，烂泥中刺当行家。\n霜刃一挥全意气，坐令千载定龙蛇。",
        "dynasty": "宋",
        "collection_info": null
    },
    {
        "title": "颂古十九首  其一九",
        "author": "释法全",
        "content": "几回霑水又拖泥，年老心孤不自知。\n游子不归空怅望，一溪流水落花随。",
        "dynasty": "宋",
        "collection_info": null
    },
    {
        "title": "彭思王庙",
        "author": "任续",
        "content": "背僊眠兮芳洲，荡两桨兮碧流。\n陟崔嵬兮拜神宫，跨汗漫兮俯文虹。\n浩唱兮击鼓丝，阳阿兮屡舞。\n降神焚兮百和，尊瑶觞兮绿醑。\n九关闢兮杳云旗，回风下兮帝子来。\n周览兮故国，我与民兮相思。\n灵容兮有穆，笑灿然兮扁祥。\n风雨旸时兮岁事丰，厉鬼回兮毕方逐。\n包洞庭兮二江，扞崇山兮五岳。\n扬灵兮报祀，与山川兮长久。",
        "dynasty": "宋",
        "collection_info": null
    },
    {
        "title": "赋玩珠岩",
        "author": "任续",
        "content": "山林自空阒，游人事幽讨。\n岫幌与云关，来迹可堪扫。\n艮维矗孤峰，玉簪倚天杪。\n桂水琉璃碧，洄洑下萦绕。\n谽谺岩穴深，虬龙双夭矫。\n坤倪露幽秘，造化殚奇巧。\n胜概畜眼无，何方觅蓬岛。\n悠悠世俗情，是非苦胶扰。\n水中蟹何罪，徒劳愠心悄。\n人厄困无妄，砾石埋深窈。\n风月几年恨，山光惨萝茑。\n星郎太岳孙，长城隐南表。\n戎旃整且暇，高情恣登眺。\n郊垧拥小队，一见颜色愀。\n旧观俄顷復，洞户天重晓。\n伤心日月遒，人世几番老。\n山川不相似，岁久依然好。\n吕岩标强名，往事人能道。\n孟公谩惊座，子夏冠非小。\n桃符录余庆，邲战城濮兆。\n冥数今乃验，常情定谁考。\n哦诗纪贞石，聊侑芳尊醥。",
        "dynasty": "宋",
        "collection_info": null
    },
    {
        "title": "答郡守赵师夔",
        "author": "金梁之",
        "content": "王侯门户懒开颜，斗酒千钱一笑间。\n无雪可欺青桧老，有天难管白云闲。\n丹霄作客曾骑鹤，紫府为家不买山。\n京口相逢又相别，隻琴孤剑几时还。",
        "dynasty": "宋",
        "collection_info": null
    },
    {
        "title": "郡侯雪天开宴即席以填字韵索诗",
        "author": "金梁之",
        "content": "昨夜嫦娥弄玉纤，也应掐月作花钿。\n为嫌梅影太清瘦，几片飞来疎处填。",
        "dynasty": "宋",
        "collection_info": null
    },
    {
        "title": "赠郡士张梦锡赴南宫试",
        "author": "金梁之",
        "content": "秧针刺水麦锋齐，漠漠平沙白鹭飞。\n尽道春光已归去，清香犹有野蔷薇。",
        "dynasty": "宋",
        "collection_info": null
    },
    {
        "title": "句",
        "author": "金梁之",
        "content": "寄语月溪朱逸士，他年同赏水仙花。",
        "dynasty": "宋",
        "collection_info": null
    },
    {
        "title": "送别湖北漕李秘监仁甫",
        "author": "林光朝",
        "content": "文字眇烟云，过眼徒浩浩。\n所有未见书，惜哉吾已老。\n子云客长安，陈迹如一扫。\n同叔向来人，我生苦不早。\n亦闻青城山，斯翁为有道。\n瞿塘不可上，秋梦长颠倒。\n白日来西昆，一见自应好。\n纵谈百代前，至竟非枯槁。\n多为开口笑，明月生怀抱。\n黄鹤有高楼，恍如事幽讨。\n揽辔逢道州，听书下下考。\n周南勿留滞，掇拾供史藁。\n分手重酸辛，璠玙众所宝。\n十日不得面，何为太草草。",
        "dynasty": "宋",
        "collection_info": null
    },
    {
        "title": "送别姚国博知处州分韵得绿字",
        "author": "林光朝",
        "content": "铜盘白露下，松桂凈如沐。\n娈彼菊花团，西风吹醽醁。\n长安多别离，此别苦不足。\n人物如使君，容易等潘陆。\n一自海东头，清飚起谣俗。\n馆下欲何言，联翩如破竹。\n功名不徒尔，无乃相迫逐。\n双日访延英，行矣公勿卜。\n括苍烟雨前，寒光贯岩腹。\n大叫出银罂，邂逅聚百族。\n要携三月粮，所厌惟一掬。\n幸心忽开张，何曾畏笑僇。\n单父勿长吁，来者犹可续。\n道旁有抵璧，天下轻结绿。\n一夕洲渚言，令我沉心曲。",
        "dynasty": "宋",
        "collection_info": null
    },
    {
        "title": "代陈季若上仓使",
        "author": "林光朝",
        "content": "大块始开凿，娲皇为补天。\n天平雷雨正，后稷诲之田。\n大浸十二岁，流金復七年。\n幸哉尧汤民，以手摩抚然。\n徂丘虐焰起，秦俗相焚煎。\n官租夺以半，饱食何夤缘。\n自从汉道昌，敦朴乃其先。\n初开常平议，聚粟如源泉。\n年登谷价贱，散以大农钱。\n旱潦或艰食，用之如转圜。\n悠悠百王心，皎皎三代前。\n井田日以坏，此法当磨镌。\n公侯希世珍，秀色媚长川。\n官学有根株，诵诗三百篇。\n风土无隐情，是为大夫贤。\n抟饭哺赤子，当食长尔怜。\n江东百万户，雕俗生春妍。\n持节闽岭初，有如病者痊。\n刘晏取予术，夷吾轻重权。\n义仓有粟腐，物价敢喧阗。\n斯助阜民政，南风吹五絃。\n昼日公侯门，客车动百千。\n下吏走尘土，从容愧执鞭。\n岂不随吹嘘，譬彼乘风船。\n长技非卓鲁，主德奚由宣。\n松竹伴孤吟，敢怀岁月迁。\n终酬国士知，未甘长弃捐。",
        "dynasty": "宋",
        "collection_info": null
    },
    {
        "title": "石渠行送别福建参议李着作器之",
        "author": "林光朝",
        "content": "我来石渠五十六，双鬓如蓬腰未曲。\n岂为健笔有徐庾，自数来时六十五。\n谁解辛苦续子虚，长安有客四十余。\n已成老翁不肯去，青藜当户夜读书。\n东观丈人起遐想，无为岁月空踟蹰。\n去作诸侯老宾客，可无绿水兼红蕖。\n我家东下纔百里，钓螺一曲清无滓。\n草堂为筑荔枝斜，濯锦江头有如是。\n子思子方道为尊，南国佳人如秋云。\n不知公侯有朱箔，要问常州李着作。",
        "dynasty": "宋",
        "collection_info": null
    },
    {
        "title": "资中行奉寄临邛守宇文郎中",
        "author": "林光朝",
        "content": "铜驼陌上生秋草，前者刻石今如扫。\n儋边半纸半糢糊，下床三日成悲恼。\n苍史萌芽何可见，要从笔意生秦汉。\n欲将奇字问何人，所守一家如小篆。\n是中变幻随形模，钟镈鼎鬲匜盘盂。\n如何两京到魏晋，搜尽苍崖惟此书。\n即今原隶见颠末，仍于画上分锱铢。\n燕然有年固可纪，笔势岂得先黄初。\n中郎袖手欲无作，正始不逮况其余。\n幸哉一见俱抵掌，翩翩如反古石渠。\n且说金陵佛屋何年灯，晋分隋张犹青荧。\n忽听荒鸡还自起，资中之刻不徒尔。",
        "dynasty": "宋",
        "collection_info": null
    },
    {
        "title": "鞭春行",
        "author": "林光朝",
        "content": "辘轳罥寒田雀饥，江梅落蛀兔脚肥。\n枯肠一夜转双毂，眼光吹上虾蟆衣。\n岩腹新晴山鬼哭，女娲坟外春风归。\n茧村纸帘大如席，拆拆藜杖金雀飞。",
        "dynasty": "宋",
        "collection_info": null
    },
    {
        "title": "痴顽不识字歌许叔节来诗有此句因以名篇",
        "author": "林光朝",
        "content": "平生读书，如风过耳。\n岁月共流转，如磨復如蚁。\n一如人嚼蜡，而不见其味。\n又如弄孤杵，连夜不成米。\n又如过羊肠，十步復一止。\n年头月尾无一是，咄咄痴顽不识字。\n见君诗，舌如黐，愧我为人师。\n怪怪奇奇，如悬崖万仞龙盘古树枝。\n又如生马不施鞚而驰，又如锦苔封漫岘山千年堕泪碑。\n又如玉关客，血上老犀衣。\n卢仝孟郊骨已朽，眼睛头颅何人相传授。\n与君往还岁月久，比来春风入我牖，便觉岩前草木件件有生意。\n跨蹇驴，出古寺，欲访子云问难字。",
        "dynasty": "宋",
        "collection_info": null
    },
    {
        "title": "乞竹鸡",
        "author": "林光朝",
        "content": "疏篱短短花枝阑，鸠妇不鸣天雨寒。\n鸠妇离家三百日，亦有姊妹依故山。\n黄粮不肯啄，欲去羽衣残。\n主人一见一怜汝，抱取东家竹鸡来戏聚。\n孤村落日不相识，各各哀鸣求其主。\n两鸟勿惊遽，低头听我语。\n鸠妇入我家，必杀入我口。\n床头瓶罂无余粒，养汝一到十日后。\n东堂数竹夹新蹊，儿童牢落惟爱一竹鸡。\n堂心有眢井，饥则哺其泥。\n主人缘窗安浄几，丹碧相依安用此竹鸡。\n竹鸡慎勿傍人飞，我屋三间沉白蚁。",
        "dynasty": "宋",
        "collection_info": null
    },
    {
        "title": "冬至",
        "author": "林光朝",
        "content": "横枝冻雀昨夜死，水底黏鱼吹不起。\n小伶切玉孤凤愁，九寸之管传生意。\n舞雩山下逢丈人，植杖无语空逡巡。\n再拜丈人欲识桑麻生长力，鬼蝶翻覆梅花春。\n我于万物亦一物，何时春风到肌骨。\n空山铁镝年月深，一语不破天地心。",
        "dynasty": "宋",
        "collection_info": null
    },
    {
        "title": "徐广文生朝",
        "author": "林光朝",
        "content": "盘古一笑鸿蒙开，神马负图从天来。\n八卦旋转六十四，黄钟是为元气胎。\n雷斧未动百泉缩，江上早见春风回。\n况当九日得阳数，太白之精随斗魁。\n徐卿有子何绝奇，熊罴惊梦初得之。\n珠庭犀角照宇宙，清飚忽忽生桂枝。\n笔落犹如千钧弩，异科暂失韩吏部。\n绛帐初随吾道东，遂令小邦变齐鲁。\n孔席岂是三年淹，蓬莱画阁铺牙籤。\n他年欲数中书考，再拜祝公长不老。",
        "dynasty": "宋",
        "collection_info": null
    },
    {
        "title": "丞相特进观文南阳公挽词",
        "author": "林光朝",
        "content": "一相频虚位，千龄要实才。\n庙谟从此定，边锁未应开。\n东阁尝先到，西州重一哀。\n传家惟俭德，何处着楼台。",
        "dynasty": "宋",
        "collection_info": null
    },
    {
        "title": "吏部尚书林公梅卿挽词",
        "author": "林光朝",
        "content": "百纸梅花赋，声名出渚东。\n向来惟李贺，胜处是扬雄。\n绕屋看书带，逢人说刺桐。\n尚书旧时履，只合步春风。",
        "dynasty": "宋",
        "collection_info": null
    },
    {
        "title": "挽桂林戴别乘敦常",
        "author": "林光朝",
        "content": "杖屦何年别，杉松古道旁。\n城山秋月尽，南岭暮云长。\n古调愁难合，孤根幸勿伤。\n欲将数行泪，重至郑公乡。",
        "dynasty": "宋",
        "collection_info": null
    },
    {
        "title": "挽方天贶",
        "author": "林光朝",
        "content": "长者虽云殁，流风尚尔存。\n宗盟修里巷，家法在儿孙。\n马鬣迷新垄，鸠枝恋故园。\n年年春色好，锦障为谁翻。",
        "dynasty": "宋",
        "collection_info": null
    },
    {
        "title": "东宫生日六首 壬辰",
        "author": "林光朝",
        "content": "北阙云为堞，东明玉作宫。\n猗兰迎晓日，仙掌倚晴空。\n笙律随鸣凤，朝仪趁彩虹。\n黄麾初入仗，青桂自成丛。\n冠屦分前后，图书考异同。\n商盘如目击，羲画自心通。\n慈燕来三殿，驩谣在九功。\n长秋传夜饮，京兆报年丰。\n奕奕还嘉佑，绵绵想建隆。\n庶僚何所祝，再拜续维熊。",
        "dynasty": "宋",
        "collection_info": null
    },
    {
        "title": "东宫生日六首 癸巳",
        "author": "林光朝",
        "content": "昭代璇源远，高秋宝月前。\n神光浮蜀道，瑞气贯秦川。\n银榜应如旧，金茎若箇边。\n龙楼清昼出，鹤禁彩云连。\n妙选衣冠薮，旁开道德渊。\n重爻分九六，曲礼尽三千。\n岁闰缘长历，霜清欲上弦。\n每看禖燕日，已入梦熊篇。\n沆瀣通三殿，笙鸾共一天。\n东明到西极，作颂自年年。",
        "dynasty": "宋",
        "collection_info": null
    },
    {
        "title": "东宫生日六首 甲午",
        "author": "林光朝",
        "content": "仙掌秋容媚，铜楼晓色迟。\n猗兰成汉殿，苞竹入周诗。\n鼎卜卿云合，郊禖彩仗移。\n隆兴干道日，建武永平时。\n詹事开新府，长秋缀旧仪。\n礼经犹下问，易道本生知。\n世子家为法，文王我所师。\n诞弥重海润，清赏一天慈。\n九月黄金蕊，千龄白玉巵。\n遥闻三殿喜，高颂走天涯。",
        "dynasty": "宋",
        "collection_info": null
    },
    {
        "title": "东宫生日六首 乙未",
        "author": "林光朝",
        "content": "应律随豳雅，旋杓建戌方。\n前星迎霁色，重日丽晨光。\n笙管青霞外，宫庭碧玉傍。\n本支周道盛，羽翼汉图昌。\n左右人皆正，刑名学未遑。\n编年听司马，说礼付高堂。\n天乐来三殿，人心繫八荒。\n黄华秋更媚，皓月闰偏长。\n清赏新奎壁，承华旧典章。\n维熊千岁祝，英略似君王。",
        "dynasty": "宋",
        "collection_info": null
    },
    {
        "title": "东宫生日六首 丙申",
        "author": "林光朝",
        "content": "正气来嵩岱，祥光集斗牛。\n青葱开玉宇，髣髴见铜楼。\n盘错归三辅，沉潜在九畴。\n有光文字馆，仍繫帝王州。\n钟鼓于胥乐，笙鸾独上浮。\n清台天似水，甲观月如鈎。\n屡拜椒花夕，长逢桂叶秋。\n孝思维继舜，家法要从周。\n赋为游麟作，官因洗马留。\n愿同眉寿祝，使者敢停辀。",
        "dynasty": "宋",
        "collection_info": null
    },
    {
        "title": "东宫生日六首 丁酉",
        "author": "林光朝",
        "content": "僊掌晴烟外，龙楼晓日傍。\n汉图元自定，周历一何长。\n胄席缘三老，奎文在六章。\n高禖曾鬰鬰，乔桂自苍苍。\n冠屦来储禁，规模出上方。\n名官分庶子，说礼继高堂。\n娈彼黄花月，依然碧玉墙。\n至尊飞寿斝，太上引天香。\n景运千龄协，先秋九日凉。\n铜扉供帐少，俭德似君王。",
        "dynasty": "宋",
        "collection_info": null
    },
    {
        "title": "次韵奉酬赵校书子直",
        "author": "林光朝",
        "content": "雁塔新题墨未干，去年灯火向秋阑。\n趣看天禄青藜杖，怕着王孙紫绮冠。\n好在三山寻浩渺，何如一纸问平安。\n觚棱放月无人到，玉糁初成许共餐。",
        "dynasty": "宋",
        "collection_info": null
    },
    {
        "title": "次韵呈胡侍郎邦衡",
        "author": "林光朝",
        "content": "声教从今已远覃，翩翩作者问谁堪。\n石经犹有中郎蔡，金匮曾夸太史谈。\n至竟银鈎并铁画，相传海北到天南。\n诸生考古头浑白，禹穴何时更许探。",
        "dynasty": "宋",
        "collection_info": null
    },
    {
        "title": "九日同出真珠园再用前韵",
        "author": "林光朝",
        "content": "来自清源葛已覃，君王问猎我犹堪。\n百年耆旧如重见，九日登临得纵谈。\n才子不知汾水上，仙人长在大江南。\n明珠照夜应无数，要是层波更好探。",
        "dynasty": "宋",
        "collection_info": null
    },
    {
        "title": "送别傅郎中安道持节闽中",
        "author": "林光朝",
        "content": "忽然乡思若为收，莫到三茅最上头。\n二月东瓯看负弩，一天南荡想行舟。\n过家上冢从今数，落絮飞花合昼游。\n料得甘泉来奏计，定应前席莫迟留。",
        "dynasty": "宋",
        "collection_info": null
    },
    {
        "title": "八月十五日道出南昌寄龚帅实之兼呈程泰之刘文潜二漕",
        "author": "林光朝",
        "content": "未应双井即尘埃，似此衣冠得几回。\n国子先生还并驾，洪都新府却重开。\n再三为问滕王阁，第一须登孺子台。\n定向此中修翫事，江边不道故人来。",
        "dynasty": "宋",
        "collection_info": null
    },
    {
        "title": "闰月九日登越王台次韵经略敷文所寄诗",
        "author": "林光朝",
        "content": "闲陪小队出山椒，为有吴歌杂楚谣。\n纵道菊花如昨日，要看汤饼作三朝。\n千重岭海供横槊，一带风烟听采樵。\n凭仗折衝如此好，不应东去更乘轺。",
        "dynasty": "宋",
        "collection_info": null
    },
    {
        "title": "再次前韵",
        "author": "林光朝",
        "content": "却趁秋旻别九韶，扶胥直下听风谣。\n澜翻对酒还终夕，火急催诗在诘朝。\n南国更逢陶令菊，西江莫扞楚人樵。\n自应幕下文书少，节制如今属汉轺。",
        "dynasty": "宋",
        "collection_info": null
    },
    {
        "title": "前岁过真阳初识子钦今道出曲江不忍遽分手偶成长句以志两处山川人物之胜亦少慰别来耿耿耳",
        "author": "林光朝",
        "content": "秋崖一夕卷炎蒸，那更挥斤为斲冰。\n碧落旧寻烧药竈，白芒长对读书灯。\n相期大庾何多日，似出浮屠向上层。\n纵有分张吾未老，定从台阁看飞腾。",
        "dynasty": "宋",
        "collection_info": null
    },
    {
        "title": "送别奉常林使君黄中易守延平",
        "author": "林光朝",
        "content": "去时胡不到瓜时，上日多应柳絮飞。\n卧辙只缘滕壤少，怀章须要越人肥。\n三千仪礼非绵蕝，五十行春尚綵衣。\n莫爱传经似齐鲁，石渠长是待公归。",
        "dynasty": "宋",
        "collection_info": null
    },
    {
        "title": "枕疾逾旬蒙丞相访问仍辱宠示名篇辄搜枯肠次严韵以塞来使",
        "author": "林光朝",
        "content": "丞相严装似燕居，为怜消渴到相如。\n病多得艾三年远，歌杂成琴十日余。\n绿野忽传春草句，白头还对朵云书。\n若为追逐园林胜，百转愁肠亦少舒。",
        "dynasty": "宋",
        "collection_info": null
    },
    {
        "title": "次韵贺邱国镇致仕",
        "author": "林光朝",
        "content": "桃花流水是家乡，洛下才名四十强。\n自有赤松堪辟谷，那能白首更为郎。\n案头贝叶忘言久，江上莼羹引兴长。\n解后却成香火社，好将诗句细商量。",
        "dynasty": "宋",
        "collection_info": null
    },
    {
        "title": "芹斋诗",
        "author": "林光朝",
        "content": "春风芹下足迟留，白鸟平田忆旧游。\n说尽轩裳还过眼，读残书卷復从头。\n偶逢隐几何须问，不到投簪便拟休。\n平世声名如皦日，欲将何地置巢由。",
        "dynasty": "宋",
        "collection_info": null
    },
    {
        "title": "奉题游洋张明府流香亭时以荐章数下涉秋月马首且欲西矣因以寄意云",
        "author": "林光朝",
        "content": "封题青李数绯桃，处分园林意自豪。\n旋出篇章陪乐府，更凭花木续离骚。\n酴醾架下提春榼，薝卜林中滴夜槽。\n却是秋风生马耳，未应老大笑牛刀。",
        "dynasty": "宋",
        "collection_info": null
    },
    {
        "title": "送别陈侍郎应求知泉州",
        "author": "林光朝",
        "content": "百片牙旗水面长，蔡邕题在刺桐乡。\n十年杯酒开云榭，一样官衔过洛阳。\n我亦携家缘送客，谁能扫地自焚香。\n野桥衝腊寒梅白，莫要登临忆侍郎。",
        "dynasty": "宋",
        "collection_info": null
    },
    {
        "title": "傅使君安道再有治莆之命取道城外还泉南得来书云已出十里",
        "author": "林光朝",
        "content": "何事风流旧使君，江边听说下朱旛。\n逢迎要问平津邸，准拟来呼垤泽门。\n竹马已喧明月浦，篮舆却出杏花村。\n不知锦瑟流传徧，欲愈头风好细论。",
        "dynasty": "宋",
        "collection_info": null
    },
    {
        "title": "挽李制干子诚  其一",
        "author": "林光朝",
        "content": "千金治产似孙吴，珠箔银觥只自如。\n问我长风当夕起，数他极浦落帆初。\n自知汗简今千轴，更说生犀有几株。\n赤壁当年遇黄盖，周郎何惜借吹嘘。",
        "dynasty": "宋",
        "collection_info": null
    },
    {
        "title": "挽李制干子诚  其二",
        "author": "林光朝",
        "content": "文字纷纷更问兵，秋灯束髮尚青荧。\n便令三子成门户，却许诸孙说典型。\n隔水忽传朝露曲，行人长数夕阳亭。\n河东健笔惟诸薛，梅子岗边为勒铭。",
        "dynasty": "宋",
        "collection_info": null
    },
    {
        "title": "别方次云",
        "author": "林光朝",
        "content": "姑苏台上姑苏馆，共说南山竹火炉。\n湖上相逢又相别，不知何处说姑苏。",
        "dynasty": "宋",
        "collection_info": null
    },
    {
        "title": "代陈季若上张帅  其一",
        "author": "林光朝",
        "content": "一样官仪汉代新，乘时大手与经纶。\n东南自古衣冠地，桐柏山前淮水春。",
        "dynasty": "宋",
        "collection_info": null
    },
    {
        "title": "代陈季若上张帅  其二",
        "author": "林光朝",
        "content": "峨峨双阙昼烟横，玉箓金箱记姓名。\n况有曲江家旧渚，小虹桥外柳花轻。",
        "dynasty": "宋",
        "collection_info": null
    },
    {
        "title": "代陈季若上张帅  其三",
        "author": "林光朝",
        "content": "晋公当日只平淮，何事都人尚尔怀。\n客有昌黎韩吏部，独将大笔扫苍苔。",
        "dynasty": "宋",
        "collection_info": null
    },
    {
        "title": "代陈季若上张帅  其四",
        "author": "林光朝",
        "content": "长陪綵仗下蓬莱，万岁声中霁色开。\n自是北门须卧护，双旌迢递日边来。",
        "dynasty": "宋",
        "collection_info": null
    },
    {
        "title": "代陈季若上张帅  其五",
        "author": "林光朝",
        "content": "柳堤九曲暗青丝，画戟丛中昼影迟。\n传说姑苏新乐府，只缘太守例能诗。",
        "dynasty": "宋",
        "collection_info": null
    },
    {
        "title": "代陈季若上张帅  其六",
        "author": "林光朝",
        "content": "铜柱参天桂叶稠，公侯遗爱在南州。\n绳桥竹屋连溪曲，大贝明珠尽海头。",
        "dynasty": "宋",
        "collection_info": null
    },
    {
        "title": "代陈季若上张帅  其七",
        "author": "林光朝",
        "content": "骀荡春风散百城，钓鳌江上棹歌声。\n官军不遣征徭少，烧尽柴炉说太平。",
        "dynasty": "宋",
        "collection_info": null
    },
    {
        "title": "代陈季若上张帅  其八",
        "author": "林光朝",
        "content": "天边草木旧知名，为道潢池莫弄兵。\n野市旋收黄犊去，明时火急趁春耕。",
        "dynasty": "宋",
        "collection_info": null
    },
    {
        "title": "代陈季若上张帅  其九",
        "author": "林光朝",
        "content": "欲将玉律播平康，长见单于拜未央。\n相国正须如治郡，春风随处有甘棠。",
        "dynasty": "宋",
        "collection_info": null
    },
    {
        "title": "代陈季若上张帅  其一○",
        "author": "林光朝",
        "content": "南墙鉅竹拂青烟，正在空斋簿领前。\n欲向韩门借余润，乞将白璧种蓝田。",
        "dynasty": "宋",
        "collection_info": null
    },
    {
        "title": "直甫见示次云乞豫章集数诗偶成二小绝因以自喻  其一",
        "author": "林光朝",
        "content": "修水佳人白玉栏，花前何似妾容颜。\n从来未省伤春意，犹自楼头画远山。",
        "dynasty": "宋",
        "collection_info": null
    },
    {
        "title": "直甫见示次云乞豫章集数诗偶成二小绝因以自喻  其二",
        "author": "林光朝",
        "content": "莫怪骚人太颉颃，曾闻阿母语刘郎。\n神仙本自无言说，尸解由来最下方。",
        "dynasty": "宋",
        "collection_info": null
    },
    {
        "title": "吴容州仲一挽词",
        "author": "林光朝",
        "content": "竹屋绳桥自有村，牛山箫笛不堪闻。\n碑前更问何年月，为借容州旧使君。",
        "dynasty": "宋",
        "collection_info": null
    },
    {
        "title": "挽方通判良翰  其一",
        "author": "林光朝",
        "content": "楼橹千重铁作门，不堪聚米更重论。\n居延岁月那相似，一听悲歌一断魂。",
        "dynasty": "宋",
        "collection_info": null
    },
    {
        "title": "挽方通判良翰  其二",
        "author": "林光朝",
        "content": "得钱终日走燕寺，抱膝经年动越吟。\n想得长安西望眼，只应黄鹄见归心。",
        "dynasty": "宋",
        "collection_info": null
    },
    {
        "title": "挽方通判良翰  其三",
        "author": "林光朝",
        "content": "达者渊明自挽歌，新坟数尺奈愁何。\n鸡林贾客无从问，收拾篇章有几多。",
        "dynasty": "宋",
        "collection_info": null
    },
    {
        "title": "挽方通判良翰  其四",
        "author": "林光朝",
        "content": "九死穹庐我未甘，后来勿使陇西惭。\n明时节义多传述，柱下何人是老聃。",
        "dynasty": "宋",
        "collection_info": null
    },
    {
        "title": "挽林通判德溥  其一",
        "author": "林光朝",
        "content": "岂为长者畏时名，梁楚何从得此声。\n只隔螺江衣带水，自应别驾旧廉平。",
        "dynasty": "宋",
        "collection_info": null
    },
    {
        "title": "挽林通判德溥  其二",
        "author": "林光朝",
        "content": "噫呜双柩出平川，五月黄梅欲雨天。\n长愧江南徐孺子，隻鸡斗酒是何年。",
        "dynasty": "宋",
        "collection_info": null
    },
    {
        "title": "哭徐删定德襄  其一",
        "author": "林光朝",
        "content": "修文巷裏莫春前，欲上旗亭问客船。\n忽有短笺无寄处，渔梁却在泪痕边。",
        "dynasty": "宋",
        "collection_info": null
    },
    {
        "title": "哭徐删定德襄  其二",
        "author": "林光朝",
        "content": "忽然白昼自生哀，立马桥东唤不回。\n惊起河波理残梦，十年灯火上心来。",
        "dynasty": "宋",
        "collection_info": null
    },
    {
        "title": "哭伯兄鹊山处士蒿里曲  其一",
        "author": "林光朝",
        "content": "残云衰草趁人愁，生即团栾死便休。\n悲泣声中裁此曲，鸡啾山外鹊山头。",
        "dynasty": "宋",
        "collection_info": null
    },
    {
        "title": "哭伯兄鹊山处士蒿里曲  其二",
        "author": "林光朝",
        "content": "长记藜床发问初，翩翩出语自无余。\n斯翁胸腹平如水，不在尘埃数卷书。",
        "dynasty": "宋",
        "collection_info": null
    },
    {
        "title": "哭伯兄鹊山处士蒿里曲  其三",
        "author": "林光朝",
        "content": "桐棺三寸更何疑，却取江枫短作碑。\n惟有一般蒿里曲，长箫欲断更教吹。",
        "dynasty": "宋",
        "collection_info": null
    },
    {
        "title": "道桐庐有诗示成季",
        "author": "林光朝",
        "content": "此是滩头处士家，我从何日离天涯。\n木棉高长云成絮，瞿麦平铺雪作花。",
        "dynasty": "宋",
        "collection_info": null
    },
    {
        "title": "答人问忠恕而已矣",
        "author": "林光朝",
        "content": "南人偏识荔支奇，滋味难言只自知。\n刚被北人来借问，香甜两字且酬伊。",
        "dynasty": "宋",
        "collection_info": null
    },
    {
        "title": "答人问仁者安仁",
        "author": "林光朝",
        "content": "千年古道万年堤，老牯循循不解迷。\n牧子不知何处在，乱山荒草鹧鸪啼。",
        "dynasty": "宋",
        "collection_info": null
    },
    {
        "title": "生女",
        "author": "林光朝",
        "content": "贫家生一女，蟋蟀催寒杵。\n富家生一女，暖风来玉树。\n富家生女纔及筓，阿官门前筑新堤。\n贫家不生女，饭牛小儿安得妻。\n荆钗玉珰各随分，醉中之天无高低。",
        "dynasty": "宋",
        "collection_info": null
    },
    {
        "title": "乞猫",
        "author": "林光朝",
        "content": "宁可时时被鼠煎，狂猫一夜不成眠。\n广南六月官军到，见说人家断火烟。",
        "dynasty": "宋",
        "collection_info": null
    },
    {
        "title": "同张明府游国清湖",
        "author": "林光朝",
        "content": "一夕湖头春欲动，便从湖尾穿蒲弄。\n层波赤鲤不易得，纵有笭箵何所用。\n未应索句如索逋，昨者浮家仍有无。\n不然汗漫十日走重湖，更数大孤连小孤。",
        "dynasty": "宋",
        "collection_info": null
    },
    {
        "title": "城山国清塘",
        "author": "林光朝",
        "content": "烛龙醉倒不开眼，遮空万里云张伞。\n小舟塘外日溶溶，渔歌忽断荷花风。\n倚岩僧舍扃深户，我来跋涉拳肩股。\n喘停更促短筇上，怪石周遭卧万鼓。\n况是秋风到此山，惟有孤鸿时往还。\n劳劳百年共缠缚，不似青山长自闲。\n古人古人嗟已远，长歌商颂归来晚。",
        "dynasty": "宋",
        "collection_info": null
    },
    {
        "title": "送夹漈先生赴召",
        "author": "林光朝",
        "content": "别墅生涯富古今，凝流梦卜苦追寻。\n一封细札三家市，万卷新书四海心。\n北阙龙吟清昼永，东皋猿啸白云深。\n满怀经济今休靳，闻道苍生渴傅霖。",
        "dynasty": "宋",
        "collection_info": null
    },
    {
        "title": "上何着作晋之",
        "author": "林光朝",
        "content": "曾向东南识大名，几年怀想浙涛声。\n众人欲杀定谁惜，与世不谐空自清。\n浩气养成天地小，宦情都付羽毛轻。\n三山依约诛茅日，头白归来笑李生。",
        "dynasty": "宋",
        "collection_info": null
    },
    {
        "title": "题张元鼎风雨斋",
        "author": "孙介",
        "content": "张侯好兄弟，韡韡棠棣芳。\n筑室听风雨，书史堆满床。\n床前竹千挺，竹外花两行。\n举头见青山，秀色临我傍。\n客来具鸡黍，亦復陈壶觞。\n坐与尘土隔，淡然风味长。\n我久倦行役，万里归故乡。\n相过饭三日，笑语成清狂。\n百年几别离，两鬓各已苍。\n此会苦难復，此欢不可忘。",
        "dynasty": "宋",
        "collection_info": null
    },
    {
        "title": "欣欣篇",
        "author": "孙介",
        "content": "欣欣雪斋叟，年少本孤寒。\n愁怀厄羁寓，兀坐起长嘆。\n慷慨念前世，圣门真可观。\n邹人息邪说，吏部回狂澜。\n钝金须砥砺，曲木待绳弹。\n幸哉得三男，父子聊自欢。\n烂舌不令闭，濡毫无使干。\n高天揭悬象，绝嶂飞流湍。\n取舍狥三益，行藏推四端。\n莺友新择木，鹓雏初放官。\n言辞凛冰雪，节操森琅玕。\n神祇傥终佑，骞翥亦何难。",
        "dynasty": "宋",
        "collection_info": null
    },
    {
        "title": "雨凉夜坐口占",
        "author": "孙介",
        "content": "雨阵四五合，回风扫千军。\n举头映微月，满空行白云。\n烦歊一洗尽，危坐清夜分。\n读书意未已，悠然有余欣。",
        "dynasty": "宋",
        "collection_info": null
    },
    {
        "title": "丁未孟秋夜月明如中秋因思范公守南阳赏月及坡公赤壁之游皆七月望也作短歌记之",
        "author": "孙介",
        "content": "先生赤壁舟中赋，老子百花洲上歌。\n古人不负此明月，今我当如此月何。\n连宵风雨暑欲尽，碧玉万里谁新磨。\n冰盘无声出海底，荡漾六合生金波。\n早秋便得许奇绝，探借八月清光多。\n天公赐我美无价，樽酒不设羞嫦娥。\n人生看月几时足，百年寒暑如飞梭。\n两公却与月长在，声名万古流江河。\n梦生羽翼不可逐，想象风景空吟哦。\n洞箫长笛亦何有，拂衣起舞聊婆娑。",
        "dynasty": "宋",
        "collection_info": null
    },
    {
        "title": "用儿子应时宿龙泉寺遇雪诗韵",
        "author": "孙介",
        "content": "扁舟趋郡去，携手復同归。\n款话僧宜访，登山志欲飞。\n诗能歌白雪，心合念黄扉。\n莫作儿童语，丰凶有政机。",
        "dynasty": "宋",
        "collection_info": null
    },
    {
        "title": "答僧道隆惠老融水墨一纸",
        "author": "孙介",
        "content": "破林霜后月，烟景夜微茫。\n妙寄笔墨外，静涵山水光。\n古融韵可想，老隆意所将。\n惭我无琼琚，报以永不忘。",
        "dynasty": "宋",
        "collection_info": null
    },
    {
        "title": "丁未仲夏赏月",
        "author": "孙介",
        "content": "诗成二十年，今夜月重圆。\n两姓包三乐，同寮庆十全。\n笑谈谐素愿，宾主谢高天。\n莫逆无劳约，俱祈得永延。",
        "dynasty": "宋",
        "collection_info": null
    },
    {
        "title": "夜坐偶成",
        "author": "孙介",
        "content": "堕甑谁能顾，虚舟进所如。\n无涯身世事，有味圣贤书。\n髮短犹禁栉，园荒可废锄。\n莱衣幸无恙，何必问其余。",
        "dynasty": "宋",
        "collection_info": null
    },
    {
        "title": "送钱叔仪使君之南安",
        "author": "孙介",
        "content": "使君心事玉无瑕，游戏功名髮未华。\n要省文书翻贝叶，故从江岭访梅花。\n春风早趁人千里，胜日相思天一涯。\n唤取名郎着兰省，不须留及两年瓜。",
        "dynasty": "宋",
        "collection_info": null
    },
    {
        "title": "偕同人登虞山干元宫",
        "author": "孙介",
        "content": "尘嚣咫尺愧山林，胜日追凉得共临。\n千里江湖堪送目，一轩松竹更论心。\n清风便自生秋意，小酌何妨到夕阴。\n归路蝉声满溪谷，为君倚盖一微吟。",
        "dynasty": "宋",
        "collection_info": null
    },
    {
        "title": "干道乙酉鬻田训子有作",
        "author": "孙介",
        "content": "颜回犹自给糜飦，苏子初无二顷田。\n知慕圣师瞠若后，岂令恭嫂倨如前。\n笔耕得利宁分地，学禄中居总藉天。\n卜相既云隳祖业，请令同力奋双拳。",
        "dynasty": "宋",
        "collection_info": null
    },
    {
        "title": "仲子生日",
        "author": "孙介",
        "content": "寻常得子要佳晨，何幸生朝在仲春。\n乐事赏心随处处，仁风和气似亲亲。\n天恩有庇容团聚，家训无须旋卜邻。\n杯酒献酬更祝颂，不须黄老拱星辰。",
        "dynasty": "宋",
        "collection_info": null
    },
    {
        "title": "县作鹿鸣会屈致冷副端席半出诗侑一献次其韵",
        "author": "孙介",
        "content": "早嘆朝阳一凤鸣，几多风奏动延英。\n只今故里夸閒适，得使诸生拜老成。\n妙句独先歌白雪，欢颜亲自酌乌程。\n鹿鸣故事虽荣观，此段邦人分外荣。",
        "dynasty": "宋",
        "collection_info": null
    },
    {
        "title": "壬寅正月幼子黄岩尉任将满予与家众先归幼子独留官舍三月作诗八句寄之",
        "author": "孙介",
        "content": "三年随汝作初官，父子同知涉世难。\n饕禄粗欣便老懒，还家仍虑厄饥寒。\n生来赋分皆前定，天下何时得举安。\n慈孝睽离怀问膳，试凭双鲤祝加餐。",
        "dynasty": "宋",
        "collection_info": null
    },
    {
        "title": "乙巳冬十月随幼男赴海陵丞中途遇交代有开正视事之请既抵官舍有作",
        "author": "孙介",
        "content": "整棹姚江到海陵，稽徊四十日行程。\n相逢既诺交承约，少待何妨信义明。\n戚戚已无终岁虑，琅琅先有诵书声。\n夫妻白首皆天幸，三乐无惭好弟兄。",
        "dynasty": "宋",
        "collection_info": null
    },
    {
        "title": "雨后",
        "author": "孙介",
        "content": "落日矫乌云，疾风豗白浪。\n雨声西南来，势剧万马壮。",
        "dynasty": "宋",
        "collection_info": null
    },
    {
        "title": "江上",
        "author": "孙介",
        "content": "滩头鸣榔去，偃仰醉霜月。\n意倦早归来，风波渺愁绝。",
        "dynasty": "宋",
        "collection_info": null
    },
    {
        "title": "淳熙戊戌在家聚徒期以秋冬随子赴任作诗二绝示诸生  其一",
        "author": "孙介",
        "content": "为学须当及少年，莫言愚智尽由天。\n青春若不勤耕种，秋熟徒嗟有废田。",
        "dynasty": "宋",
        "collection_info": null
    },
    {
        "title": "淳熙戊戌在家聚徒期以秋冬随子赴任作诗二绝示诸生  其二",
        "author": "孙介",
        "content": "此去相从有半年，分携恐在暮秋天。\n若能早夜思精进，他日生涯胜买田。",
        "dynasty": "宋",
        "collection_info": null
    },
    {
        "title": "雨后",
        "author": "孙介",
        "content": "呼童捲帘收架书，檐溜忽断云萧疎。\n山光水影凈如拭，一川秋意生芙蕖。",
        "dynasty": "宋",
        "collection_info": null
    },
    {
        "title": "句",
        "author": "孙介",
        "content": "哭愿吾皇不共天。",
        "dynasty": "宋",
        "collection_info": null
    },
    {
        "title": "书王十朋述怀诗后",
        "author": "刘镇",
        "content": "山北山南春雨足，漠漠柔桑秀如沃。\n侬家荆妇几时归，西畴独自驱黄犊。",
        "dynasty": "宋",
        "collection_info": null
    },
    {
        "title": "夜听双瀑联句",
        "author": "刘镇",
        "content": "萧然山阁间，此兴何悠哉。\n子晋不復见，月白空萧台。\n夜静双瀑喧，遥闻疑雨来。\n涧壑生清风，襟宇捐纤埃。\n飞鸣撼半空，暗想飘琼瑰。\n前观阻步屧，侧耳成徘徊。",
        "dynasty": "宋",
        "collection_info": null
    },
    {
        "title": "对月联句",
        "author": "刘镇",
        "content": "与君坐阶除，遥望海上月。\n试举太白杯，借问几圆缺。\n人生易分散，动作隔年别。\n今宵对婵娟，莫放酣歌绝。",
        "dynasty": "宋",
        "collection_info": null
    },
    {
        "title": "句",
        "author": "刘镇",
        "content": "须知失马事，莫废获麟书。",
        "dynasty": "宋",
        "collection_info": null
    },
    {
        "title": "句",
        "author": "黄辅",
        "content": "许国一心如铁劲，阖门百口等毛轻。",
        "dynasty": "宋",
        "collection_info": null
    },
    {
        "title": "广惠寺",
        "author": "蔡清臣",
        "content": "云中老树冷萧萧，溪上僧归倚画桡。\n谁为秋风乘兴去，松窗先听富阳潮。",
        "dynasty": "宋",
        "collection_info": null
    },
    {
        "title": "瀛岩",
        "author": "高袭明",
        "content": "温台万丘壑，走遍成重胝。\n佳山落床头，咫尺反不知。\n我闻野老说，山乃神所移。\n蓬莱本三峰，一峰今失之。\n上干云霓秀，下压鰲背欹。\n夜半见海日，紫晕开咸池。\n魑魅看老木，狂鼯向人啼。\n危亭无遗栋，绝壁无旧题。\n夫子勇我过，竦身敢独跻。\n我病不能从，梦寐常追随。\n秋风海上来，霜清鲈正肥。\n行寻越溪鞅，肃此尘外鞿。",
        "dynasty": "宋",
        "collection_info": null
    },
    {
        "title": "句",
        "author": "戴之邵",
        "content": "愁绝江梅开岭岸，不知失脚到南塘。",
        "dynasty": "宋",
        "collection_info": null
    },
    {
        "title": "思高人",
        "author": "张椿龄",
        "content": "仙人昔是瑶池客，佩玉鸣銮生羽翮。\n骑鲸千载说白云，弱水三万那可隔。\n蓬瀛深处乃其家，无限真仙衣绛霞。\n相呼酌醴劝蟠桃，安期大枣端如瓜。\n龙吟虎啸众乐奏，神芝瑞草生奇葩。\n愿将此意踵太古，自然之道非特夸。",
        "dynasty": "宋",
        "collection_info": null
    },
    {
        "title": "寄故人",
        "author": "张椿龄",
        "content": "浮生难百岁，能得几日月。\n渐缺口中牙，将衰鬓边髮。\n人情不久长，翻手成胡越。\n急急早归来，从今好休歇。",
        "dynasty": "宋",
        "collection_info": null
    },
    {
        "title": "思方外友",
        "author": "张椿龄",
        "content": "我闻仙人隐尘寰，带索不整轻云寒。\n练气萧萧颜如丹，写诗赋咏锵琅玕。\n自言富贵无所待，一啸万古神情欢。\n嗟哉世故散淳朴，那识五体存真官。\n残形渗漉亏灵药，夙夕不愧精神单。\n仙芝混成生恍惚，道在此身端可观。\n离明坎兑发变化，大似百渎还海湍。\n光辉便可揖玄上，胡用木钻钻石盘。\n亘古虚无阡陌阔，从君跨鹤而乘鸾。",
        "dynasty": "宋",
        "collection_info": null
    },
    {
        "title": "坐黄冈广福禅房",
        "author": "郭昂",
        "content": "爱此禅栖静，清凉境自偏。\n诧人拳怪树，留客笑幽莲。\n草暖蛙喧夏，林昏鸟梦烟。\n风尘吾未免，兀坐愧安禅。",
        "dynasty": "宋",
        "collection_info": null
    },
    {
        "title": "环珠洞",
        "author": "吕愿中",
        "content": "朝野乐昇平，园林穷胜讨。\n快雨洗尘埃，秋山浄如埽。\n游鱼聚江湾，饥乌集木杪。\n羣芳鬰峥嵘，一水翠缭绕。\n云头苍狗变，龙蛇乱夭矫。\n岩洞真奇崛，造物逞天巧。\n近在堂奥间，超然类三岛。\n暂舍簿书忙，何时脱纷扰。\n静听黄鹂鸣，一声还復悄。\n纚维去咫尺，涉步即幽窈。\n新岸暗苍苔，乔木蔽萝茑。\n山腹有遗祠，隐然见华表。\n笋舆访崇台，空旷游遐眺。\n八桂困樵苏，叹息心为愀。\n任侯三蜀秀，冰壶湛春晓。\n有药驻朱颜，可以长不老。\n雄篇顷刻成，举座悉称好。\n戛玉副鸣球，士夫善传道。\n五岭类观东，一览众山小。\n吕岩何兴废，事固有前兆。\n新诗刻翠珉，异日可稽考。\n玩珠纪胜游，聊復醉清醥。",
        "dynasty": "宋",
        "collection_info": null
    },
    {
        "title": "游东观",
        "author": "吕愿中",
        "content": "郊原同按辔，杖屦陟青冥。\n山色混林樾，溪光照斗星。\n螺峰高插戟，兔径曲穿庭。\n□□一声远，千岩特地青。",
        "dynasty": "宋",
        "collection_info": null
    },
    {
        "title": "访颜氏读书岩",
        "author": "吕愿中",
        "content": "洞口微云恣卷舒，石岩相对一蘧庐。\n赋才晋宋多夷旷，好景古今难贮储。\n茗碗已惊浮雪浪，斋厨俄听响鲸鱼。\n子云识字终何用，且读人间未见书。",
        "dynasty": "宋",
        "collection_info": null
    },
    {
        "title": "假守吕叔恭游中隐岩无名洞坐客鄱阳朱国辅云此洞未有名因公而题欲名曰吕公岩予未敢披襟而刘子思陈朝彦皆曰甚当戏书五十六字镵于石壁间绍兴甲戌季春七日",
        "author": "吕愿中",
        "content": "护田绿水转山樊，滴翠羣峰列巨杉。\n洞外僧蓝侵斗汉，涧边人迹隔仙凡。\n深深云谷春常在，寂寂松扉夜不缄。\n此处得名爰自我，要须题作吕公岩。",
        "dynasty": "宋",
        "collection_info": null
    },
    {
        "title": "郡守吕叔恭以甲戌季春七日游中隐岩山水膏肓之兴未已后两日再拉机宜刘子思监州朱国辅经属陈朝彦同至新洞所见愈奇真所谓倒餐甘蔗聊书五十六字",
        "author": "吕愿中",
        "content": "爽垲虚明小洞天，巉岩垂乳类锋铦。\n熏风习习来三面，夏雨萧萧欠一檐。\n指顾羣山劳应接，徘徊归骑纵观瞻。\n门前绿水泓澄浄，底处应须是谷帘。",
        "dynasty": "宋",
        "collection_info": null
    },
    {
        "title": "华景洞",
        "author": "吕愿中",
        "content": "斯洞名华景，纍纍乳石悬。\n虚崖疑月窟，绝顶瞰江湍。\n岩底金仙寺，峰头玉井莲。\n地形居众外，气象伟无前。\n徙杖观初日，归舆触暝烟。\n蔽林排翠幄，封径簇花钿。\n爽致资清赏，镌题记昔年。\n猿啼声应谷，云破月侵筵。\n策蹇追华驷，鸣髇指坠鸢。\n谁人能画此，为倩老龙眠。",
        "dynasty": "宋",
        "collection_info": null
    },
    {
        "title": "北牖洞",
        "author": "吕愿中",
        "content": "南窗聊寄傲，北牖有凉风。\n岩洞幽深处，结茅容老翁。",
        "dynasty": "宋",
        "collection_info": null
    },
    {
        "title": "嘉莲洞",
        "author": "吕愿中",
        "content": "羃羃烟云锁洞关，旁开六户类连环。\n芙蓉未是仙家瑞，更约同登太华山。",
        "dynasty": "宋",
        "collection_info": null
    },
    {
        "title": "朝阳洞",
        "author": "吕愿中",
        "content": "半世观山鬓已皤，欲求钓艇老渔蓑。\n杖藜又过烟霞洞，闻说当年烂斧柯。",
        "dynasty": "宋",
        "collection_info": null
    },
    {
        "title": "白雀洞",
        "author": "吕愿中",
        "content": "洞中石燕可长生，白雀何因浪得名。\n无限好山难买得，世间奚用孔方兄。",
        "dynasty": "宋",
        "collection_info": null
    },
    {
        "title": "夕阳洞",
        "author": "吕愿中",
        "content": "怪底浮屠不宿桑，直搜岩窦意徜徉。\n洞中日月未尝老，何事仙家有夕阳。",
        "dynasty": "宋",
        "collection_info": null
    },
    {
        "title": "南华洞",
        "author": "吕愿中",
        "content": "乱崖深峭水淙幽，六夏来游俨似秋。\n安得蘧蘧一觉梦，倚岩栩栩访庄周。",
        "dynasty": "宋",
        "collection_info": null
    },
    {
        "title": "假守睢阳吕愿中叔恭机宜祥符刘襄子思通守鄱阳朱良弼国辅经属建安陈廷杰朝彦因祈晴乘兴游中隐岩留题以记胜游",
        "author": "吕愿中",
        "content": "坎止流行但信缘，峤南风景异山川。\n偶因乘兴穿山腹，始悟壶中别有天。",
        "dynasty": "宋",
        "collection_info": null
    },
    {
        "title": "刘仙岩",
        "author": "吕愿中",
        "content": "平明小队出郊墟，尽日登临据隼旟。\n闻道仙人尸解去，尚应犹学世间书。",
        "dynasty": "宋",
        "collection_info": null
    },
    {
        "title": "题元岩",
        "author": "吕愿中",
        "content": "崒嵂倚空蹲怪石，轮囷夹道卧长松。\n白龙应已冲天去，岩窦岿然有故踪。",
        "dynasty": "宋",
        "collection_info": null
    },
    {
        "title": "半汤泉",
        "author": "吕愿中",
        "content": "郡境水多沸，陈村泉类汤。\n人情尚冰炭，地脉亦炎凉。",
        "dynasty": "宋",
        "collection_info": null
    },
    {
        "title": "句",
        "author": "庆书记",
        "content": "人从晓月残边去，路入云山瘦处行。",
        "dynasty": "宋",
        "collection_info": null
    },
    {
        "title": "挽王学正  其一",
        "author": "叶大年",
        "content": "书剑当年游上都，贤关虫篆校诸儒。\n文华灿灿九苞凤，俊气骎骎千里驹。\n妙质竞谁挥垩漫，白头空此死樵苏。\n遗编残稿应犹在，搔首令人益嘆吁。",
        "dynasty": "宋",
        "collection_info": null
    },
    {
        "title": "挽王学正  其二",
        "author": "叶大年",
        "content": "遗文脍炙在吾乡，赋罢谁能少荐扬。\n声迹有妻先蝶梦，行藏无子付洴方。\n云萝烟蔓新泉宅，秋月春花旧野堂。\n交倡丝笺真翰墨，几人知为宝巾箱。",
        "dynasty": "宋",
        "collection_info": null
    },
    {
        "title": "喜雨偈  其一",
        "author": "释了思",
        "content": "熇熇炎威遍野飘，流金烁石土山焦。\n精诚不作轩雷转，孰与人间济槁苗。",
        "dynasty": "宋",
        "collection_info": null
    },
    {
        "title": "喜雨偈  其二",
        "author": "释了思",
        "content": "救旱无方种种求，老龙谁识隐岩湫。\n茅山居士兴慈愿，一叱风云四百州。",
        "dynasty": "宋",
        "collection_info": null
    },
    {
        "title": "喜雨偈  其三",
        "author": "释了思",
        "content": "衲子相逢竞喜忻，应期甘雨一番新。\n了知润物无穷意，祇在维摩此念真。",
        "dynasty": "宋",
        "collection_info": null
    },
    {
        "title": "喜雨诗  其一",
        "author": "张昭远",
        "content": "试将丹恳□青霄，还话田畴万里焦。\n不是湫龙解兴雨，元来滴滴自心苗。",
        "dynasty": "宋",
        "collection_info": null
    },
    {
        "title": "喜雨诗  其二",
        "author": "张昭远",
        "content": "祷旱何妨抵死求，分明在处有神湫。\n只消一念精诚格，立使风雷布九州。",
        "dynasty": "宋",
        "collection_info": null
    },
    {
        "title": "喜雨诗  其三",
        "author": "张昭远",
        "content": "幽谷从来分外清，那堪雨过月华新。\n行将高谢浮名事，卜筑岩旁效子真。",
        "dynasty": "宋",
        "collection_info": null
    },
    {
        "title": "和题观音石壁",
        "author": "朱赏",
        "content": "今古相逢世所稀，神仙与我说天机。\n吾家后裔知消息，不落凡间笑白衣。",
        "dynasty": "宋",
        "collection_info": null
    },
    {
        "title": "白菖蒲联句",
        "author": "释智嵩",
        "content": "惟不识泥土，堆根抱玉泉。\n虽离岩谷伴，也则翠千年。",
        "dynasty": "宋",
        "collection_info": null
    },
    {
        "title": "赋虹霓",
        "author": "释智嵩",
        "content": "水染青红带一条，和云和雨繫天腰。\n玉皇为厌皇宫倦，故筑空中万丈桥。",
        "dynasty": "宋",
        "collection_info": null
    },
    {
        "title": "题朱赏门",
        "author": "绍兴卜者",
        "content": "涧水涓涓绕洞崖，洞边时有小桃开。\n四边环合疑无路，为问东风何处来。",
        "dynasty": "宋",
        "collection_info": null
    },
    {
        "title": "题观音石壁",
        "author": "绍兴卜者",
        "content": "金紫玉青世所稀，牡丹花下探天机。\n仙游秀水真消息，身傍御炉香满衣。",
        "dynasty": "宋",
        "collection_info": null
    },
    {
        "title": "赠阳大明",
        "author": "绍兴道人",
        "content": "阳君真确士，孝行动穹壤。\n皇上怜其艰，七夕遣回往。\n逡巡药顽石，遗子为馈享。\n子既不我受，吾亦不汝强。\n风埃难少留，愿子志勿爽。\n会当首鼠记，青云看反掌。",
        "dynasty": "宋",
        "collection_info": null
    },
    {
        "title": "题壁",
        "author": "钱氏",
        "content": "落日西风照楚关，断魂残魄弔衰颜。\n自从鸿鹄分飞后，无復鸳鸯并枕间。\n腕玉瘦宽金缕袖，鬓蝉慵掠翠云鬟。\n秋天冬暮风雪寒，对镜懒把金蝉簇。\n梦魂夜夜到君边，觉来寂寞鸳衾独。\n此时行坐闲纱窗，忍泪含情眉黛蹙。\n古人惜别日三秋，不知君去几多宿。\n山高水阔三千里，名利使人復尔耳。\n昔年曾拨伯牙絃，未遇知音莫怨天。\n去年又奏相如赋，汉殿依前还不遇。\n时人不知双字讹，平川倏忽风波起。\n当时南宫报罢音，教妾沉吟杵中心。\n为君滴下红粉泪，红罗帐裏湿鸳衾。\n愤愤调琴蝉鹊噪，默默吟诗怨桂林。\n千调万拨不成曲，争奈胸中气相掬。\n千思万想不成诗，心如死灰谁得知。\n料得君心当此际，事国繁华闲田地。\n朝朝暮暮望君归，日在东隅月在西。\n碧落翩翩飞雁过，青山切切子规啼。\n望尽一月復一月，不见音容寸肠结。\n又闻君自河东来，夜夜不教红烛灭。\n鸡鸣犬唳侧耳听，寂寂不闻车马音。\n自此知君无定止，一片情怀冷如水。\n既无黄耳寄家书，也合随时寄雁鱼。\n日月逡巡又一年，何事归期竟杳然。\n鲛绡裛遍相思泪，眉黛无心画远山。",
        "dynasty": "宋",
        "collection_info": null
    },
    {
        "title": "白云歌赠白云道人",
        "author": "连久道",
        "content": "君不见白云万顷还□去，来去谁能留得住。\n去处放他秋月明，来时寒破太虚路。\n等闲为雨復为晴，玄空一点元青青。\n道人何异白云意，此心了然游杳冥。",
        "dynasty": "宋",
        "collection_info": null
    },
    {
        "title": "洞霄琳宫  其一",
        "author": "连久道",
        "content": "玲珑万状石欺玉，开阖千层秀结峰。\n尚有炎蒸疑夏日，未令新爽洗秋容。\n龙翔凤舞来天目，水秀山明巩帝封。\n新见钱塘王气好，中原我欲指迷踪。",
        "dynasty": "宋",
        "collection_info": null
    },
    {
        "title": "洞霄琳宫  其二",
        "author": "连久道",
        "content": "栖真已得寻西洞，神应谁能辨雨钟。\n水奏五音鸣玉凤，山回九锁踞苍龙。\n古杉疑復天台去，怪石时从福地供。\n它日重游应更好，拟登天柱最高峰。",
        "dynasty": "宋",
        "collection_info": null
    },
    {
        "title": "翠微亭  其一",
        "author": "连久道",
        "content": "涌壁千寻古面颜，仰凭天柱俯仙关。\n松间琱镂轩墀月，未许诗人见一□。",
        "dynasty": "宋",
        "collection_info": null
    },
    {
        "title": "翠微亭  其二",
        "author": "连久道",
        "content": "行迹年来酬□希，独□岩壑有深期。\n□□道士能相属，请和空山木落诗。",
        "dynasty": "宋",
        "collection_info": null
    },
    {
        "title": "寓天台水南四首  其一",
        "author": "林宪",
        "content": "小雨凄暮春，入夜寒更作。\n泠泠竹间风，振我衣袂薄。\n野田鸣流泉，密树纷翠幄。\n蹑屐徐我行，长怀付寥廓。",
        "dynasty": "宋",
        "collection_info": null
    },
    {
        "title": "寓天台水南四首  其二",
        "author": "林宪",
        "content": "怀古不知寒，洗心忘百忧。\n怡然方寸地，得与贤圣游。\n南涧兮泉甘，北山兮云幽。\n彼纷兮何之，兹盘兮吾留。",
        "dynasty": "宋",
        "collection_info": null
    },
    {
        "title": "寓天台水南四首  其三",
        "author": "林宪",
        "content": "春雨暗前山，春云行远林。\n月落鸡犬静，谁闻梁甫吟。\n巍巍兮高山，泠泠兮好音。\n谁闻梁甫吟，惟恐山不深。",
        "dynasty": "宋",
        "collection_info": null
    },
    {
        "title": "寓天台水南四首  其四",
        "author": "林宪",
        "content": "夔皋不着书，周召不决科。\n端坐庙堂上，四海臻泰和。\n此道固如是，后来文艺多。\n嗒然空山中，独抱明良歌。",
        "dynasty": "宋",
        "collection_info": null
    },
    {
        "title": "天台万年山罗汉树",
        "author": "林宪",
        "content": "罗汉岭头罗汉树，开闢余工所钟聚。\n百围直上摩紫霄，铁剥犀空自无蠹。\n积年魔怪不敢栖，暂过鸾凰却回顾。\n初晴偃榦碍云霓，欲雨蟠根起烟雾。\n声回浪吼东海鲸，影落云侵石桥路。\n气陵太古化儿惊，势压羣材梓人惧。\n阳开阴闭资指南，地弼天承赖撑拄。\n凡斤俗斧远遯逃，黛色苍皮未须疏。\n岩灵树异如相语，杰叶豪柯翠云覆。\n冰霜坐阅无古今，合抱云仍仰雄据。\n岂同涧梓与壑柟，未历千年随草腐。\n我来骇识天下奇，斗酒浇之共轩翥。\n行人莫拟明堂柱，险径无来万牛处。\n盛时要用真栋梁，宜使巇危可平骛。\n指呼刊凿动六丁，匠氏仍烦修月户。\n辅隆广厦蔽苍生，何止增华万年趣。\n悬崖黯惨阴风吐，振谷徘徊忽号怒。\n纤梢啸舞山雨来，石走雷轰鬼神怖。\n未容造次搜奇句，五百尊师所呵护。",
        "dynasty": "宋",
        "collection_info": null
    },
    {
        "title": "丹丘书怀",
        "author": "林宪",
        "content": "灵凤山前花片飞，读书窗下碧云栖。\n断崖流水春不尽，苦竹纹禽日夜啼。\n禽声不歇日欲暮，一点青灯照环堵。\n镆铘挂壁龙影寒，默坐焚香听春雨。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "林宪",
        "content": "凌晨汲山泉，盥洗甫云暇。\n徐行修竹间，小立疏梅罅。\n尖风耿薄日，色影寒相射。\n幽香定有无，纹禽踏花卸。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "林宪",
        "content": "池边石陂陀，水光上梅梢。\n石上古隶字，藓剥风萧骚。\n树老花秀发，冰生香动摇。\n只恐字磨灭，不愁花寂寥。",
        "dynasty": "宋",
        "collection_info": null
    },
    {
        "title": "台州兜率寺淳熙三年孟春作  其一",
        "author": "林宪",
        "content": "一榻江色近，夜气欲空蒙。\n柔橹晚潮上，寒灯深树中。\n四山杳烟雾，月华忽陵空。\n我亦众念息，帘影空玲珑。",
        "dynasty": "宋",
        "collection_info": null
    },
    {
        "title": "台州兜率寺淳熙三年孟春作  其二",
        "author": "林宪",
        "content": "春江泼天明，萧寺踞山坞。\n荒阶下鸟雀，古木飒风雨。\n徐行石苔花，徙倚望江渚。\n日暮山更寒，檐头铃自语。",
        "dynasty": "宋",
        "collection_info": null
    },
    {
        "title": "台州兜率寺淳熙三年孟春作  其三",
        "author": "林宪",
        "content": "寺门阚南江，江势浩相嚮。\n风云互吞吐，山色豁林⿰木养。\n潮头捲飞烟，白雨挟春涨。\n中夜鹅鹜喧，谁家海船上。",
        "dynasty": "宋",
        "collection_info": null
    },
    {
        "title": "台州兜率寺淳熙三年孟春作  其四",
        "author": "林宪",
        "content": "月色半古寺，虫声杂疏钟。\n江城缭山色，星斗摇空蒙。\n徐行不自觉，徙倚树影中。\n忽然变烟雨，江上东南风。",
        "dynasty": "宋",
        "collection_info": null
    },
    {
        "title": "台州兜率寺淳熙三年孟春作  其五",
        "author": "林宪",
        "content": "老树半藤萝，野色入窗户。\n空明浮屋梁，萧爽发幽趣。\n晚凉进微风，平江泻烟露。\n露久山月来，蝉声发高树。",
        "dynasty": "宋",
        "collection_info": null
    },
    {
        "title": "使君沈虞卿宗丞命赋郡圃罗汉树其树叶如杨梅经冬不雕生子若罗汉然使君云奇特古怪前所未见也",
        "author": "林宪",
        "content": "参云亭前罗汉树，非桧非杉独雄据。\n苍皮剥落珊瑚寒，错节轮囷海花蠹。\n修圆佛指叶沃光，刺历虾筒槎倒竖。\n铜柯不受鸱蝮穿，翠葆还容藤蔓附。\n藏牙敛翼方屈蟠，奋鬣张鳞忽驰骛。\n突如破浪六鳌迴，蜿若惊雷蛰蛟煦。\n摩空飕飕永夏凉，薄雾惨惨晚秋雨。\n白猨叫月时出没，紫凤栖烟乍飞举。\n开花琐碎儿女笑，结子模糊罗汉具。\n威仪庄肃初入定，向背跏趺欣共住。\n蒙头大似安禅时，瞑目还同摩顶处。\n得非天台五百仙，此地钵提曾得度。\n偶然一念落树石，不觉形骸成布露。\n何时收拾过石桥，未免根株伴龙顾。\n更疑地主屈将军，开闢岩荒肇城宇。\n剪除魔怪迎道猷，飞锡半千此焉驻。\n神通堕在造化中，千载英灵飞不去。\n犀坚久矣耐风霆，樗散非徒免斤斧。\n盆山秀耸不足论，猊座婆娑通一路。\n峥嵘下笑桃李繁，奇怪应须鬼神护。\n使君自是名世才，善政报成多暇豫。\n悠然领客上参云，篆隶传观酒深注。\n平生好古邱壑会，指树轩渠命之赋。\n我无文章光燄长，搜搅经时乏佳趣。\n昨宵梦游兹树巅，环视溪山莽回互。\n上云变幻舞龙鸾，下风清和写韶濩。\n最高峰在樛枝底，方广寺随纤叶寓。\n一枝一叶一沙界，应供各谈无义句。\n启予一啸谁划然，八表泠泠树掀翥。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 双岩堂",
        "author": "林宪",
        "content": "两崖玉巉然，秀色真可餐。\n岚烟落窗几，惨澹云水閒。\n幽人美清夜，和月凭栏干。\n天空山影直，八表生晴寒。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 参云亭",
        "author": "林宪",
        "content": "孤云不可攀，浩气相与遥。\n着亭翠微顶，飞檐侵泬寥。\n紫麟迂远驾，黄鹄回扶摇。\n云收天籁息，亭影摩重霄。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 凝思堂",
        "author": "林宪",
        "content": "远思八表外，澹然何所凝。\n苍岩窅空阒，修竹风泠泠。\n秋老竹亦瘦，月上岩更清。\n手持玉如意，天豁河汉明。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 玉霄亭",
        "author": "林宪",
        "content": "蜿蜒龙顾山，霄汉在人境。\n古亭压虚无，云气倒天景。\n天澄碧芙蕖，一叶一亭影。\n凝然千叶上，有客动深省。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 霞起堂",
        "author": "林宪",
        "content": "赤城在何处，明霞坐中起。\n大千无色界，向背五云裏。\n羽人跨丹凤，千载一来止。\n嚥漱餐泰和，琼田结珠蕊。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 乐山堂",
        "author": "林宪",
        "content": "兹堂虽不华，三面受山色。\n直东接溟海，云雾时振翮。\n几年芜秽深，一日洞天折。\n悠然舒啸中，自得仁所宅。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 静镇堂",
        "author": "林宪",
        "content": "天下本无事，智者欣有作。\n谁能此堂上，静坐对寥廓。\n鱼游鸟翔回，千里受真乐。\n从渠锦绣肠，天壤自卜度。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 匿峰亭",
        "author": "林宪",
        "content": "千岭随指顾，一峰不可匿。\n如何超逸士，勘破造化迹。\n隐然胸中奇，盘礴岩烟碧。\n夜半秋月寒，人境俱峻极。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 清平阁",
        "author": "林宪",
        "content": "饮浊斯贵清，路险斯贵平。\n明明古君子，日用无非诚。\n寒潭寒彻底，坦道安无倾。\n日用傥如此，政化天与成。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 君子堂",
        "author": "林宪",
        "content": "古人不可逢，岂徒慕其名。\n兹堂号君子，想像劳我情。\n高山仰后世，作者追前声。\n何处见文简，堂虚风更清。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 驻目亭",
        "author": "林宪",
        "content": "郡斋多胜览，随处山拱揖。\n一亭更留人，小立云百级。\n峰峦方献状，霾雾且无集。\n是中颇空洞，不碍山色入。",
        "dynasty": "宋",
        "collection_info": null
    },
    {
        "title": "台州郡治十二诗太守尤延之命赋 节爱堂",
        "author": "林宪",
        "content": "圣人定规模，用节民自爱。\n后来巧施为，民害深可慨。\n先生寿正脉，吾道灿然在。\n揭以榜屋梁，流风万千载。",
        "dynasty": "宋",
        "collection_info": null
    },
    {
        "title": "题国清寺清音亭",
        "author": "林宪",
        "content": "水从东塔来，却打西涧过。\n八万四千偈，为我细说破。\n困来石上眠，梦绕泉石閒。\n山鬼按玉徽，山灵铿佩环。",
        "dynasty": "宋",
        "collection_info": null
    },
    {
        "title": "题国清寺清音亭  其一",
        "author": "林宪",
        "content": "水从东塔来，却打西涧过。\n八万四千偈，为我细说破。",
        "dynasty": "宋",
        "collection_info": null
    },
    {
        "title": "题国清寺清音亭  其二",
        "author": "林宪",
        "content": "困来石上眠，梦绕泉石閒。\n山鬼按玉徽，山灵铿佩环。",
        "dynasty": "宋",
        "collection_info": null
    },
    {
        "title": "浮江探梅",
        "author": "林宪",
        "content": "清游可以愈宿疾，梅花自能来好人。\n嗅花徐步沙碛裏，天风液液回三春。",
        "dynasty": "宋",
        "collection_info": null
    },
    {
        "title": "梁源异松图行为台州赵别驾作",
        "author": "林宪",
        "content": "座中忽觉林樾幽，怪松堕前惊两眸。\n孤根蟠错涌鳞鬣，百榦奋跃纷戈矛。\n千岁之柯海波捲，十亩之阴岚霭浮。\n上云变幻舞鸾鹄，下风哮吼搏蛟虬。\n影入月窟兔缩距，声撼水府鲸掉头。\n初夏花黄醍醐结，四时芽茁绀绿抽。\n嘘晴噀雨莽奇怪，摇山荡海寒飕飗。\n天开地闢何日种，阴惨阳舒谩神搜。\n乡闾讽诵喜辄应，僧伽护爱诃不休。\n得非孔明庙前铜柯柏，元气淋漓钟此夫焉廋。\n得非道者庵边隔世植万本，伦魁飞来排斡予交樛。\n安得此松据此地，轮囷傲蹇无侣俦。\n我尝两赋罗汉树，诗人许我不但杨与尤。\n一在天台匿峰千岭顶，芘覆方广之寺瀑布流。\n一与郡治参云亭对峙，白猿啼蹶忽惊紫凤留。\n因知三台气忠厚，何但当代人材优。\n至于树木亦豪伟，岁寒动足光林丘。\n问诸故老考初始，或云五季方栽培。\n黄宋恶迹寺傍庙，野僧无知但包羞。\n又云道人梁君隐唐末，建立鼎竈结茅深岩陬。\n与二道伴王与白，赤铅紫汞火候卦气周。\n千日丹成各昇举，舍庵为寺答应求。\n后人诞谩附名号，妄踪狂躅何悠悠。\n当时丹气蒸山一乡植物茂，丹液入根独此偃盖稠。\n势蟠形踞抱龙虎，梢圆叶厚缀球旒。\n芘民曾却白额虎，供桃时下青茸猴。\n四百余年颇灵异，图经不载记不收。\n贤哉赵公眼高远，褒贬万态如春秋。\n一见指呼韦偃辈，咄嗟而办造化侔。\n竭囊底智老我语，搜搅造化正恐神鬼愁。",
        "dynasty": "宋",
        "collection_info": null
    },
    {
        "title": "梅花",
        "author": "林宪",
        "content": "野梅空山中，正为照人开。\n如何绿窗底，疏映带苍苔。\n颇似古君子，无人自不谐。\n竹径酒初醒，一信清香来。",
        "dynasty": "宋",
        "collection_info": null
    },
    {
        "title": "芭蕉",
        "author": "林宪",
        "content": "芭蕉我所爱，明洁而中虚。\n禅房富灵根，颇似人清臞。",
        "dynasty": "宋",
        "collection_info": null
    },
    {
        "title": "读陶诗作",
        "author": "林宪",
        "content": "吾观渊明诗，了不在言赋。\n有如太和气，周行不停驻。\n时与春为风，融夷物华布。\n而未见用力，万物向荣处。\n时与秋为月，浩然无点注。\n江山滋清绝，宇宙靡纤污。\n乃知渊明诗，本不在诗故。\n邂逅吐所有，气象随所寓。\n乞食不为拙，华轩不为慕。\n归来不为高，折腰不为沮。\n羲皇平步超，无怀贞雅素。\n简澹岂能尽，学者漫驰步。\n独有无絃琴，明明一斑露。",
        "dynasty": "宋",
        "collection_info": null
    },
    {
        "title": "天台道中  其一",
        "author": "林宪",
        "content": "月色在野水，云痕澹前林。\n篮舆转松竹，襟袖翠霭深。\n灯火见仍隐，机杼有遗音。\n境静众念息，泠然发微吟。",
        "dynasty": "宋",
        "collection_info": null
    },
    {
        "title": "天台道中  其二",
        "author": "林宪",
        "content": "骄云压长郊，飞电见林嵨。\n震霆挟回风，捲海过白雨。\n东皇发生意，万物情可睹。\n门外小草色，嫩绿亦轩舞。",
        "dynasty": "宋",
        "collection_info": null
    },
    {
        "title": "姑苏道中  其一",
        "author": "林宪",
        "content": "理棹出盘门，蓬窗挂秋晓。\n芦花一溪雨，淅沥秋欲老。\n念世多閒愁，居山未为好。\n寒坐橹不鸣，蛩声乱衰草。",
        "dynasty": "宋",
        "collection_info": null
    },
    {
        "title": "姑苏道中  其二",
        "author": "林宪",
        "content": "愁来雨声悲，愁去雨声好。\n忽然扣舷歌，云雾生缥缈。\n日夕风雨寒，园林阒如扫。\n静坐观物化，荣谢亦草草。",
        "dynasty": "宋",
        "collection_info": null
    },
    {
        "title": "雪巢即事",
        "author": "林宪",
        "content": "幽居閟古寺，隙地滋春绿。\n汲水延晚花，推窗数新竹。\n嘉蔬喜晨餐，小雨昨夜足。\n傥使多暇时，终甘食无肉。",
        "dynasty": "宋",
        "collection_info": null
    },
    {
        "title": "雪巢三首  其一",
        "author": "林宪",
        "content": "居闲我所愿，谋拙人所虑。\n平淡固可嘉，饥来欲谁诉。\n八十日彭泽，四十年郑圃。\n前贤去就意，三復成喜惧。",
        "dynasty": "宋",
        "collection_info": null
    },
    {
        "title": "雪巢三首  其二",
        "author": "林宪",
        "content": "采兰以纫佩，不久香消歇。\n何如深林中，岁寒自时节。\n清芳御微风，幽态含皎月。\n世或无骚人，宁甘伴冰雪。",
        "dynasty": "宋",
        "collection_info": null
    },
    {
        "title": "雪巢三首  其三",
        "author": "林宪",
        "content": "凡草占眼界，凿池松竹间。\n寒添一方月，香润九畹兰。\n蓼苹稍自出，鸥鹭去亦还。\n水云万里趣，不待涉江山。",
        "dynasty": "宋",
        "collection_info": null
    },
    {
        "title": "游芮湾东山庵",
        "author": "林宪",
        "content": "晴暾上疏林，石径铺松影。\n挽衣涉寒涧，扪萝过重岭。\n闲花袅幽妍，冶叶发青炯。\n欲访隐者居，鸡声出烟暝。",
        "dynasty": "宋",
        "collection_info": null
    },
    {
        "title": "李才翁懒窝  其一",
        "author": "林宪",
        "content": "鸮鸣夜沉沉，蛩语露泥泥。\n飞云带月来，投我襟袖裏。\n心自彻太虚，痱颣忽一洗。\n世念傥尽消，万法亦聊尔。",
        "dynasty": "宋",
        "collection_info": null
    },
    {
        "title": "李才翁懒窝  其二",
        "author": "林宪",
        "content": "幽人肯一杯，受用今夜月。\n携手步虚庭，履遍沙界雪。\n疏林寂无声，细虫吟自切。\n浩荡天宇开，虚襟共明洁。",
        "dynasty": "宋",
        "collection_info": null
    },
    {
        "title": "李才翁懒窝  其三",
        "author": "林宪",
        "content": "终日云气厚，寖寖雨将倾。\n如何纔入夜，月轮皎如冰。\n云去露飞洒，星稀天熨平。\n正恐中秋节，未必如许清。",
        "dynasty": "宋",
        "collection_info": null
    },
    {
        "title": "李才翁懒窝  其四",
        "author": "林宪",
        "content": "山林日月长，城市炎凉急。\n方看夏太清，已觉秋淅瑟。\n因之念故山，鹤归松露滴。\n收足否愿余，此舟徒役役。",
        "dynasty": "宋",
        "collection_info": null
    },
    {
        "title": "李才翁懒窝  其五",
        "author": "林宪",
        "content": "风雨日萧瑟，轩窗浸虚凉。\n清灯闪復定，寒漏为之长。\n老觉世念少，病须药物良。\n晨兴涤颤手，供此一瓣香。",
        "dynasty": "宋",
        "collection_info": null
    },
    {
        "title": "李才翁懒窝  其六",
        "author": "林宪",
        "content": "长镵长长柄，矮窗矮矮棂。\n西风已踰月，胡能不凄清。\n晴空舞皓鹤，夜气纷流萤。\n木叶不自觉，无风辄秋声。",
        "dynasty": "宋",
        "collection_info": null
    },
    {
        "title": "李才翁懒窝  其七",
        "author": "林宪",
        "content": "月华浴沆瀣，天容注琉璃。\n皎如大圆镜，照彻清境晖。\n繁星敛芒曜，群动生霏微。\n尘世宁有此，玉虚楼观低。",
        "dynasty": "宋",
        "collection_info": null
    },
    {
        "title": "李才翁懒窝  其八",
        "author": "林宪",
        "content": "檐雀乐俦侣，砌蛩相叫吟。\n如何片云外，一点征遥禽。\n望极杳无伴，细听有遗音。\n迟迟去却返，启我怀故林。",
        "dynasty": "宋",
        "collection_info": null
    },
    {
        "title": "兜率寺作  其一",
        "author": "林宪",
        "content": "归云薄如雾，徐行江上山。\n徘徊印松竹，轻风约之还。\n悠然渡江去，余影犹阑斑。\n白鸟更自在，几点落远滩。",
        "dynasty": "宋",
        "collection_info": null
    },
    {
        "title": "兜率寺作  其二",
        "author": "林宪",
        "content": "月色到江上，角声过山来。\n山城半绿树，佳处仍楼台。\n古屋翠微顶，疏檐宜晚开。\n隐几月入座，山长潮信回。",
        "dynasty": "宋",
        "collection_info": null
    },
    {
        "title": "句  其一",
        "author": "林宪",
        "content": "桃花飞后杨花飞，杨花飞后无可飞。",
        "dynasty": "宋",
        "collection_info": null
    },
    {
        "title": "句  其二",
        "author": "林宪",
        "content": "天空霜无影。",
        "dynasty": "宋",
        "collection_info": null
    },
    {
        "title": "句  其三",
        "author": "林宪",
        "content": "一夜相思笑玉川。",
        "dynasty": "宋",
        "collection_info": null
    },
    {
        "title": "句  其四",
        "author": "林宪",
        "content": "绝无声色动凡情。",
        "dynasty": "宋",
        "collection_info": null
    },
    {
        "title": "偈颂三十首  其一",
        "author": "释印肃",
        "content": "捏不成团拨不开，何须南岳又天台。\n六根门首无人用，惹得胡僧特地来。",
        "dynasty": "宋",
        "collection_info": null
    },
    {
        "title": "偈颂三十首  其二",
        "author": "释印肃",
        "content": "乍雨乍晴宝象明，东西南北乱云深。\n失珠无限人遭劫，幻应权机为汝清。",
        "dynasty": "宋",
        "collection_info": null
    },
    {
        "title": "偈颂三十首  其三",
        "author": "释印肃",
        "content": "三界唯心唯佛解，万法唯识更谁知。\n迷悟本无权立化，恰如黄叶止儿啼。\n涅槃生死犹如梦，十圣三贤是阿谁。\n有物先天无相貌，言诠不及体阿弥。\n祇这阿弥是汝心，不劳逐相外边寻。\n三僧祇劫随时立，心心心即是如今。",
        "dynasty": "宋",
        "collection_info": null
    },
    {
        "title": "偈颂三十首  其四",
        "author": "释印肃",
        "content": "邪法如冰霜，正道若太阳。\n杲日丽天无不照，冰霜仁消洋。\n佛说三乘十二部，会来只是一医方。\n长年有病不寻药，五千余卷枉施张。\n魔王眷属成群队，朝夕巴歌作道场。\n唯有普庵真实要，同音异口赞吾皇。",
        "dynasty": "宋",
        "collection_info": null
    },
    {
        "title": "偈颂三十首  其五",
        "author": "释印肃",
        "content": "稽首摩耶大肚皮，无忧树下手攀枝。\n母子至今无觅处，落花啼鸟示全机。",
        "dynasty": "宋",
        "collection_info": null
    },
    {
        "title": "偈颂三十首  其六",
        "author": "释印肃",
        "content": "普礼三身四智佛，一念阿僧祇劫中。\n身心一如遍法界，法身不灭寿无穷。\n一月六旬权准则，一年四会表参同。\n妄念不生无损益，五千连贯赠寰中。\n所得未尝图别用，共成进纳续宗风。\n初法难传忧不信，黄梅五百独卢公。\n如今箇箇堪分付，报国资家理不穷。\n莫道祖师西土出，剎那自肯即心通。",
        "dynasty": "宋",
        "collection_info": null
    },
    {
        "title": "偈颂三十首  其七",
        "author": "释印肃",
        "content": "今日不知来日事，贪嗔痴爱度朝昏。\n披毛戴角更相互，岂识修真般若门。",
        "dynasty": "宋",
        "collection_info": null
    },
    {
        "title": "偈颂三十首  其八",
        "author": "释印肃",
        "content": "明朝遍入孤峰裏，是处寻求不见师。\n自古上贤难出手，为伊不肯淡工夫。\n垂经留教五千卷，迷人看着转迷途。\n凡夫贪爱将为事，少得曹溪这老卢。",
        "dynasty": "宋",
        "collection_info": null
    },
    {
        "title": "偈颂三十首  其九",
        "author": "释印肃",
        "content": "普庵真实不问钱，只要离尘脱业缠。\n一闻千悟方堪委，何须苦苦学神仙。",
        "dynasty": "宋",
        "collection_info": null
    },
    {
        "title": "偈颂三十首  其一○",
        "author": "释印肃",
        "content": "佛法无多子，久长难得人。\n念念坚不退，堪作了事身。\n不渭心外觅，堂堂本法灵。\n十方佛共证，更不费精神。\n普庵如是道，何患不圆成。",
        "dynasty": "宋",
        "collection_info": null
    },
    {
        "title": "偈颂三十首  其一一",
        "author": "释印肃",
        "content": "若无一切心，何用一切法。\n佛说一切法，为除一切心。\n若人解实相，于中无虚诳。\n说与不说同，是即名最上。\n实相未全融，语默空花同。\n而復结空果，后进不能通。\n何故不能通，缘师指落空。\n依妄不归实，师子堕邪宗。\n二妄相依堕，带累千万箇。\n因一人道虚，万类皆招祸。\n不了却自心，只管说他过。\n将谓佛法僧，也似陈行货。\n倒床吃不得，苦痛忍难过。\n晓夕无把捉，又见火轮磨。\n始悔我自错，无福转加祸。\n未得将为得，未证将为证。\n妄想一剎那，果招沙劫病。\n皆是自欺心，不依佛慧命。\n六度未能圆，五戒犹未定。\n口说一切无，贪嗔转增盛。\n人问道如何，胡应全无性。\n此不见性种，三界魔民虫。\n众生若遭遇，万劫堕贫穷。\n自坏他亦坏，自聋他亦聋。\n自堕彼亦堕，自空彼亦空。\n究竟还如佛，万像一镜中。\n若能如是解，可表警凡笼。",
        "dynasty": "宋",
        "collection_info": null
    },
    {
        "title": "偈颂三十首  其一二",
        "author": "释印肃",
        "content": "空花水月，一纳无余。\n迷时四生六道，悟时一颗明珠。",
        "dynasty": "宋",
        "collection_info": null
    },
    {
        "title": "偈颂三十首  其一三",
        "author": "释印肃",
        "content": "箇箇跨金毛狮子，人人骑独步象王。\n文殊即是普贤，释迦倒骑佛殿。\n罗汉不奈安身，普庵鼻孔辽天。\n笑时只道善财痴，百一十城在这裏。\n摩耶腹内造楼台，一口吸尽西江水。\n试问参方知不知，灵光运用从何起。\n直须坚密处安身，释迦宝殿真如理。",
        "dynasty": "宋",
        "collection_info": null
    },
    {
        "title": "偈颂三十首  其一四",
        "author": "释印肃",
        "content": "打折达磨西来脚，莫令有误本来人。\n当处得心非向背，九年面壁寂光明。\n庭中立雪憨痴汉，海裏口干渴爱津。\n如今大有心颠倒，梦寐胡诤学道人。\n且向自心中体究，于斯如实更证明。\n须观古德皆如是，万莫瞒心自发轻。\n诳谤定招无间业，未全本觉且依经。\n修行未了身依口，莫学提纲没量人。\n对病用医须有意，指权归实救迷情。\n迷悟不同谁解意，三乘犹尚未全明。\n不契一乘为外道，经生持戒不知。\n徒劳南北与东西，满口文章不合义。\n不曾亲近正知见，色见声闻弄识神。\n髑髅几度皮消殒，林下追寻没一人。\n妄把玄诠为事会，五千救网变成尘。\n看经须用钱财雇，佛事全凭铙钹音。\n馂馅饼皮纱布绢，猪羊犬马折经金。\n僧俗一同轮苦趣，辜负牟尼古佛心。\n致使类多贤行少，仁慈鲜矣足孤贫。\n荣华富贵千无一，菩萨神仙不降生。\n如麻似粟人头面，杀盗贪嗔胜畜心。\n不管剎那沉劫海，且徒眼下乐精神。\n背善恶临无解处，烧香合掌告观音。\n大慈大悲来救苦，须臾命断嘆悲深。\n一生不布纤毫善，悔惧双交没主人。\n方知今死难思悔，黑业无边我自成。\n寄语世间今未死，光阴莫负早迴心。\n何况出家亲悟者，喃喃直指古同今。\n所以办心供作务，将勤补拙助元灵。\n相逢来往无心见，大事未成戒行深。\n只欲心空如及第，迴头救接未归人。\n始合老师弘大愿，先难后易嘆吟吟。\n十字街头不见客，孤峰顶上目群生。\n助柴活计元如是，不负当时这老僧。",
        "dynasty": "宋",
        "collection_info": null
    },
    {
        "title": "偈颂三十首  其一五",
        "author": "释印肃",
        "content": "众生本是佛，悟了一体同。\n若人不达本，逐末走西东。\n君子当务本，本立佛性同。\n通一万事毕，终不被尘笼。\n非尘体不动，本实理含融。\n先天唯此物，今古学无踪。\n难了意在处，塞顽空色空。\n本无有指，妄言色空。\n若得妄消歇，真体者何穷。\n真体非形相，不离形相中。\n幻质皆虚僞，大智发于中。\n幻尽觉圆满，心光寥廓通。\n此通无对待，天地在其中。\n森罗并万像，影现一镜中。\n镜中实我体，寂湛印倥侗。\n若能同道者，与理本相同。\n唯守性清浄，眼耳若盲聋。\n情忘兼想尽，忽觉己身空。\n自了本无物，强以道言通。\n此法滞诸学，皆幻质相容。\n若离一切相，形体外灵通。\n左右逢其源，烦不入胸中。\n我尚不可得，非我何可得。\n眷属犹如梦，非冤不遇逢。\n如今儿女者，皆再来祖宗。\n一根来復去，如观桑叶同。\n本树何曾动，凋叶有来冬。\n叶落明年发，根深不怕风。\n但能勤力护，勿使火兼虫。\n毁坏本根者，万劫堕贫穷。\n如今忧生死，犹如颠哭空。\n不知空本无，如翳生眼中。\n眼明虽说实，不可顺盲聋。",
        "dynasty": "宋",
        "collection_info": null
    },
    {
        "title": "偈颂三十首  其一六",
        "author": "释印肃",
        "content": "自从达解本心光，陈见解者希相许。\n今蒙大士坠名香，妙明寂照挥伦楮。\n清风匝地意何穷，自这贤儒谁伴侣。\n自伤嗟，凭谁语，若问吾男归何处。\n普庵达本不曾生，水月空花无实据。\n不离当处常湛然，觅即知君不可取。\n此灵都是祖宗因，因果历然随谁聚。\n如今依旧復来生，何必自迷求解注。\n今古谁曾得久长，唯有法身镇常住。\n不消追拔与看经，三界唯心须了义。",
        "dynasty": "宋",
        "collection_info": null
    },
    {
        "title": "偈颂三十首  其一七",
        "author": "释印肃",
        "content": "失却本来面目，箇箇日南长至。\n先祖时节苦临，处处笙歌乐醉。\n也参禅，亦详义，也贫穷，亦富贵。\n蒙头塞耳有谁知，大地茫茫没巴鼻。\n智悲同运，野店横溪。\n头头物物，实理希奇。\n悟本谁悟，迷是谁迷。\n家家观世音，户户礼牟尼。\n亨老总不知，都料斫木底。\n不因这三门，如何在这裏。\n老师本无节，世间如梦寐。\n我今梦中说，说者觉如义。\n若有未觉者，好盖令饱睡。\n等待睡惺时，自己难迴避。\n恐彼少盐醋，米麵并豆豉。\n我击木童儿，汝定知来意。\n每人与一饱，大家要了利。\n冬日莫更歇，腊尽相将至。\n如人各上山，努力争先势。\n时节莫瞒心，早归欢喜地。\n坚箇弥勒楼，露出真慈氏。\n了知生死即涅槃，自性如空包天地。\n试问空空空不知，不知知处法不二。",
        "dynasty": "宋",
        "collection_info": null
    },
    {
        "title": "偈颂三十首  其一八",
        "author": "释印肃",
        "content": "谁道凡情不作佛，咦，大丈夫，休分别，百亿尘劳从此诀。\n今朝酒醒何处，杨柳岸晓风残月。",
        "dynasty": "宋",
        "collection_info": null
    },
    {
        "title": "偈颂三十首  其一九",
        "author": "释印肃",
        "content": "佛是西天之梵语，此土将觉义以同名。\n心迷不觉属众生，心转觉时一切佛。\n佛开口处为言教，化导迷心转觉心。\n众生开口成寐语，沙魇群迷叫不醒。\n迷悟不同希达者，诸佛方便救迷情。\n情忘想尽明心者，海藏琅函不可轻。\n在在处处堪闻演，共祝吾皇亘古今。\n臣忠子孝那边静，风雨调和物物成。\n是非一体元无二，佛与众生不出心。\n我今圆满如来藏，唯愿众生发信心。\n等与如来同受用，一闻千悟永瞻钦。\n这回针芥若不遇，剎那失足坠幽冥。\n阎公问汝将何答，未免刀山火燄林。\n地狱皆因心不悟，一十八界杳难寻。\n八万四千城可畏，铁围无间苦呻吟。\n箇中不遇佛光照，万劫无由得出轮。\n忉利诸天因业坠，后闻天皷復超升。\n人生有限空花相，光阴迅速岂堪停。\n古人究道如救头，后士无依岂不惊。\n一失人身难再復，荣华富贵苦来临。\n如今自有非他事，性水澄清理甚深。\n海印森罗融万象，湛然无古亦无今。\n化无所化知无二，自肯随心了此经。",
        "dynasty": "宋",
        "collection_info": null
    },
    {
        "title": "偈颂三十首  其二○",
        "author": "释印肃",
        "content": "化藏经语，结般若因，度有缘众。\n一卷一千，共亦不共。\n纔出头来，便得受用。\n此经无价，拟议不中。\n除非自肯，破尘了梦。\n见佛不空，塔成无缝。\n半偈舍身，古今尊重。\n劫火不烧，魔不能动。\n佛祖皆宗，天龙普供。\n万莫放过，千亿珍重。",
        "dynasty": "宋",
        "collection_info": null
    },
    {
        "title": "偈颂三十首  其二一",
        "author": "释印肃",
        "content": "如如方契色非空，若也解空空非色。\n十二部诠如说梦，百千万佛若空花。\n涅槃生死杳无踪，本来面目非非相。\n大开喜舍破微尘，了取功勋无尽藏。",
        "dynasty": "宋",
        "collection_info": null
    },
    {
        "title": "偈颂三十首  其二二",
        "author": "释印肃",
        "content": "闲步游南陌，惟便野兴多。\n傍花看蝶舞，近柳听莺歌。",
        "dynasty": "宋",
        "collection_info": null
    },
    {
        "title": "偈颂三十首  其二三",
        "author": "释印肃",
        "content": "显老明禅，入理深渊。\n文殊为体，妙用普贤。\n凤山得旨，妙契南源。\n三株树下，坐断云烟。\n金刚作眼，鼻孔辽天。\n言谈讽咏，草木皆鲜。\n钦风久矣，偶睹惠然。\n如天甘露，沃我心田。\n希有希有，世外金仙。\n老婆心切，示我窥鞭。\n自知本有，久被尘缠。\n普光明殿，海印俱全。\n弥勒阁中，了了何言。\n常在不欠，触目无边。\n一毫头上，妙绝偏圆。\n含融法界，本体现前。",
        "dynasty": "宋",
        "collection_info": null
    },
    {
        "title": "偈颂三十首  其二四",
        "author": "释印肃",
        "content": "圆应牛，经劫没人收。\n若不遇人，虚度春秋。\n如今横穿鼻孔，水草皆休。\n有时放，有时收。\n随分纳些些，自性优游。\n独奈何，劳别讨，混迹应不迷流。\n不许犯他苗稼，也犁他田丘。\n饱饮雪山肥腻，一顿更不他求。\n眉毛眼睫，动转绸缪。\n试问沩山水牯牛，有甚风流。\n向左膊上书字，着甚来由。\n任你千般引□，不肯回头。\n不如卧云枕月，运气常周。\n假使银蹄金角，气射斗牛。\n居吾腹内，不得出头。\n吞底乃刀山剑树，业到解散枯髅。\n谁知体如巨海，妄起浮沤。\n风击沤生，沤灭何愁。\n湛然智海喻真牛，圆应头头岂用修。",
        "dynasty": "宋",
        "collection_info": null
    },
    {
        "title": "偈颂三十首  其二五",
        "author": "释印肃",
        "content": "颠倒梦想忽然破，直入孤峰常独坐。\n不曾相见与相亲，祇么巍巍迎达磨。\n东西露柱满添汤，南北石头快推磨。\n到与不到俱吃茶，万里清风同唱和。\n快活快活也大哥，达磨达磨真老婆。\n多时寻觅觅不见，却来草裏念摩诃。\n几年相伴急走过，新罗低头觅不见，举首又蹉过。\n今日无知知，不是强扬播。\n若有知知者，未免番成祸。\n四七二三不立形，历劫三祇祇这箇。\n从古迄今食不餐，肚胀气均常不饿。\n伤嗟捉月夜猿痴，往復疲劳多退堕。\n不知古佛只传心，除了此心无别可。\n师子子，不消多，直下无心唱哩啰。\n拈却眼来作鼻孔，呵呵大笑探禅河。\n无量劫来风泡子，至今汩没和巴歌。\n稽首宝积佛，敬礼阿弥陀。\n普庵此来无箇事，大家相劝演若多。\n元来不识头依旧，何须苦苦更波波。",
        "dynasty": "宋",
        "collection_info": null
    },
    {
        "title": "偈颂三十首  其二六",
        "author": "释印肃",
        "content": "善者多魔自古今，佛魔一体只空心。\n心迷不觉悭成贼，心悟回头便舍金。\n莫怪迷心心怕贼，贼心对面也难寻。\n三途地狱因斯得，奉报须防仁不仁。\n不是道人先注脚，免他来喜去沈吟。\n一年三百六十日，梦想颠倒不曾息。\n耳闻眼见善庵名，更莫邪言喧戏剧。\n思量生死大惊神，唯了本心称第一。\n暂时忽听本无心，解脱沉沦千万亿。\n寄语诸人莫蹈虚，勾阑不稳莫稍依。\n莫令堕入深坑下，未免先当说与伊。\n来往任观心不住，声香味触且随时。\n孤峰独特谁为伴，尘世忙然我道奇。",
        "dynasty": "宋",
        "collection_info": null
    },
    {
        "title": "偈颂三十首  其二七",
        "author": "释印肃",
        "content": "离诸名色相，实见如来藏。\n能转语成经，本心非榜样。\n说有即是无，说无无伎俩。\n不会自转经，依语成妄想。\n梦裏推木轮，信施谁酬偿。\n不出牛马羊，入他阑圈养。\n一文四箇字，还足连他丧。\n悟者发真机，迷者堕铁网。\n佛教空无相，妙契合无上。\n天鼓解说经，忏悔罪无量。\n有无空不空，真实不虚诳。\n圆信六神通，不刻天龙像。\n只么转心经，箇中谁拟向。",
        "dynasty": "宋",
        "collection_info": null
    },
    {
        "title": "偈颂三十首  其二八",
        "author": "释印肃",
        "content": "妄执迷流不肯休，所以今生逐女流。\n如今眼界浑尘染，几时安稳见来秋。\n莫误前途成业网，目连成佛已绸缪。\n开心放旷依儿得，不着高峰见毗丘。",
        "dynasty": "宋",
        "collection_info": null
    },
    {
        "title": "偈颂三十首  其二九",
        "author": "释印肃",
        "content": "腊月三十夜，髑髅自相骂。\n阎老索饭钱，汝等怕不怕。\n龟毛敲兔角，五彩虚空画。\n正当恁么时，摩尼谁着价。\n大年初一日，道闲却成急。\n自拜梦中人，妄想从谁立。\n唯我知不知，今古希相识。\n张三李四歌，草木空祇揖。\n日月转眼睛，历劫不曾停。\n三贤与十圣，枉费苦精神。\n常思达磨老，九年守少林。\n如今意不尽，瓦砾即真金。",
        "dynasty": "宋",
        "collection_info": null
    },
    {
        "title": "偈颂三十首  其三○",
        "author": "释印肃",
        "content": "出家无易事，了道亦非难。\n各自要努力，如人担上山。\n累劫负偿命，此生莫等闲。\n遇时若不顺，展转落雠关。\n佛与人方便，度人及登山。\n布身而填险，为众代艰难。\n荷担如来者，莫道不当番。\n汝逆和尚顺，明朝报愈艰。\n汝见有福者，拥从物如山。\n在处皆如是，因修得世间。\n若争人我相，不如快下山。\n若酬自己债，岂用学烧丹。\n相逢无别有，动不是风幡。\n前后都还却，独坐大雄山。",
        "dynasty": "宋",
        "collection_info": null
    },
    {
        "title": "偈颂三十首  其三一",
        "author": "释印肃",
        "content": "时人须警觉，应道不痴颠。\n苦牛并急马，也只少他钱。\n今生还不足，来生又吃鞭。\n道人虽无事，不忍哭苍天。\n今古论如是，岂可向愚言。\n无我无钱质，此处静悄然。\n显迹灵光在，梦然一炷烟。\n普庵何处去，分明在目前。\n须当如是体，可学老婆禅。\n莫住空花相，谤佛结深冤。\n以善能销恶，以顺和逆颠。\n以道资顽狠，以心助普贤。\n以师为心本，以念于无缘。\n以身如父母，以力报愚贤。\n出家为佛子，动静自光鲜。\n超凡并越圣，真实不堪言。\n曾经千万劫，碎身报未圆。\n我今排次定，更莫听胡喧。\n顺我大家吉，逆我众无缘。\n孤峰无觅处，三千遍大千。\n此时思一偈，虚空应不得。\n非是我做作，真如体自然。",
        "dynasty": "宋",
        "collection_info": null
    },
    {
        "title": "偈颂十四首  其一",
        "author": "释印肃",
        "content": "雪人通身却吃骂，兔角拄杖三十下。\n龟毛索子钓虚空，道理本来非昼夜。\n元不借□□，宝所谁知价。\n一道常光即我心，逼塞虚空无缝罅。",
        "dynasty": "宋",
        "collection_info": null
    },
    {
        "title": "偈颂十四首  其二",
        "author": "释印肃",
        "content": "大家同受用此且富贵，不妨普庵一穴真风水。\n干坤巽，本无位。\n二十四向绝遮栏，非舌头人云心地。\n也无贱，也无贵，眼耳鼻舌通身意。\n无限山人不识龙，从前总是虚劳费。\n千峰万峰连不断，左右逢源无别水。\n荣华富贵几遭埋，益子荫孙无变己。\n蓦直下，无忌讳，司马头陀没意智。\n随机设化谩留名，箇箇趁獐失即麂。\n更迷己，寒静清明争挂纸。\n岂知空界现圆融，不顾浅深捞水底。",
        "dynasty": "宋",
        "collection_info": null
    },
    {
        "title": "偈颂十四首  其三",
        "author": "释印肃",
        "content": "若得桥行心亦行，莫教孤负见贫僧。\n不因通济何如此，暗室千年忽遇灯。",
        "dynasty": "宋",
        "collection_info": null
    },
    {
        "title": "偈颂十四首  其四",
        "author": "释印肃",
        "content": "不因孤露妄难休，大□既成难悉婺。\n江烟梅雨却知音，□出头人有何极。\n师子儿，无畏力。\n满目相知不相识，枯木寒灰唯我知。\n浩浩资深源汲汲，翘松野鹤表吾师。\n吾师心兮心常寂，常寂光中饶益人。",
        "dynasty": "宋",
        "collection_info": null
    },
    {
        "title": "偈颂十四首  其五",
        "author": "释印肃",
        "content": "化彼三千七十士，唯恐迷流增嫉妬。\n不患寡而患不均，后代绵绵常贵富。\n我道无心粥饭缘，饥餐渴饮全无措。\n一家有事百家忧，心浄还如佛浄土。\n庐陵米价也寻常，一粒破时全体露。",
        "dynasty": "宋",
        "collection_info": null
    },
    {
        "title": "偈颂十四首  其六",
        "author": "释印肃",
        "content": "实相无空无不空，将不空执尚违宗。\n一多无位谁分别，万象森罗一镜中。\n庵本非庵开不开，灵知自性即如来。\n寻源穷处烟霞伴，南岭风光近日回。\n上无片瓦下无锥，被喧卜静了无依。\n多求欲叩无心者，既了无心岂是非。\n若将色见普庵人，未免随流不契津。\n千里无来同受用，纵横妙用自家珍。\n莫怪渠侬不出头，了心非相永无求。\n相逢谁觉梦中梦，浪静闲乘般若舟。",
        "dynasty": "宋",
        "collection_info": null
    },
    {
        "title": "偈颂十四首  其七",
        "author": "释印肃",
        "content": "君不见烂柯仙，一局知他几度年。\n自出洞来谁作对，未曾学手早赢先。\n高不高，玄不玄，默然轻转不能言。\n得失都卢无箇事，一时收拾华堂前。\n若人要问消息，落落真风印碧天。",
        "dynasty": "宋",
        "collection_info": null
    },
    {
        "title": "偈颂十四首  其八",
        "author": "释印肃",
        "content": "老卢得法非僧相，庞老通明岂离家。\n大事未成俱业网，除非了本是生涯。",
        "dynasty": "宋",
        "collection_info": null
    },
    {
        "title": "偈颂十四首  其九",
        "author": "释印肃",
        "content": "心月孤圆时，光非十五六。\n迷者以圆观，智者应妙触。\n印危崖，鑑川陆，一性圆通无委曲。\n了非心外逐尘缘，下坂不走天然速。\n谁道速，有佛之处不得住，无佛之处一时足。\n时来铁解放光明，运至石头成白玉。\n幸逢施主大开张，古佛慧命汝今续。",
        "dynasty": "宋",
        "collection_info": null
    },
    {
        "title": "偈颂十四首  其一○",
        "author": "释印肃",
        "content": "陇西达士重标立，万行圆明道果成。\n举目含灵俱是佛，应无所住得其心。",
        "dynasty": "宋",
        "collection_info": null
    },
    {
        "title": "偈颂十四首  其一一",
        "author": "释印肃",
        "content": "骊珠一颗印千峰，越古腾今处处通。\n元禅道贯纤毫绝，方知佛法不曾穷。\n孤云片片标心法，野鹤翘松表自容。\n千眼难观谁解见，赤幡直下起清风。\n妙觉十方无影像，灵知三界绝行踪。",
        "dynasty": "宋",
        "collection_info": null
    },
    {
        "title": "偈颂十四首  其一二",
        "author": "释印肃",
        "content": "迷指不见月，两处大誵讹。\n来叩普庵老，真心岂奈何。\n除非君自肯，阳春白雪歌。\n毛端如来识，言说用闲多。\n情忘并想尽，不断这摩诃。",
        "dynasty": "宋",
        "collection_info": null
    },
    {
        "title": "偈颂十四首  其一三",
        "author": "释印肃",
        "content": "一轮秋月映悲风，数和松音标此意。\n因缘究竟莫劳神，时节到来无不备。",
        "dynasty": "宋",
        "collection_info": null
    },
    {
        "title": "偈颂十四首  其一四",
        "author": "释印肃",
        "content": "木匠休愁无酒肉，大家免得落群魔。\n但管来年了，应教不动波。\n随心做箇殿，别事莫多罗。\n更有一般好，只箇阿弥陀。",
        "dynasty": "宋",
        "collection_info": null
    },
    {
        "title": "灵济桥语",
        "author": "释印肃",
        "content": "此渡若非桥，不放众生过。\n过去现在佛，并西来达磨。\n皆是接群迷，直指人这箇。\n如今人不知，颠倒成患祸。\n坚执有为功，善恶争扬播。\n学道不识心，所以尘不破。\n若悟即本心，永劫无退堕。\n说法非干舌，山河大地和。\n行脚不曾移，举步无空过。\n如斯妙性空，方与人担荷。\n大用这无心，非福亦非祸。\n于中无妄作，不异阿弥陀。\n法界无别物，一菩提为座。\n修桥布路为含灵，转凡成圣如行货。\n游戏菩提谁得知，只恐迷情却放过。\n大丈夫，莫放过，提起眉毛来继和。\n大家拍手渡桥来，方笑普庵只这箇。\n咄，开口全音只我闻，桃花含笑乱纷纷。\n心非遍界真成妄，意浄情忘法法真。",
        "dynasty": "宋",
        "collection_info": null
    },
    {
        "title": "造袁州浮桥语",
        "author": "释印肃",
        "content": "普庵教化修浮桥，信心自肯大丰饶。\n解脱皆因不思议，度人无量永逍遥。\n秀江千古源何极，非干今日与明朝。\n一生补处谁知有，万德咸欢寂体寥。\n蚊子眼中藏剎土，红灯焰裏热眉毛。\n毫髮虚空全不漏，海山相击浪滔滔。\n石牛吃尽张公粟，木女垂丝钓巨鰲。\n新罗国打西川鼓，东震旦抛北越刀。\n孔自孔，毛自毛，针札不入大雄豪。\n妄想颠倒苏公盛，未解撑船弄竹篙。\n岂在文言多卜度，德山拄杖不敲槽。",
        "dynasty": "宋",
        "collection_info": null
    },
    {
        "title": "万载县桥疏",
        "author": "释印肃",
        "content": "万载洪机一发，直得耳聋眼瞎。\n放身通济仁心，度尽微尘佛剎。\n劝英贤，须特达，百亿龙天齐鉴察。\n大开宝藏施珠珍，箇裏无私一毫髮。",
        "dynasty": "宋",
        "collection_info": null
    },
    {
        "title": "修城东合浦桥",
        "author": "释印肃",
        "content": "自性圆融不碍为，浮云枯木任风吹。\n莫怪道人无伎俩，犹如浮木歇盲龟。\n应化非真不逆心，有无俱遣道须成。\n相逢便肯无空过，合浦桥边验果因。",
        "dynasty": "宋",
        "collection_info": null
    },
    {
        "title": "加颂蜀僧雪颂  其一",
        "author": "释印肃",
        "content": "庭前雪子落纷纷，妙触灵明应普门。\n不是药山无用处，权令庞老警儿孙。",
        "dynasty": "宋",
        "collection_info": null
    },
    {
        "title": "加颂蜀僧雪颂  其二",
        "author": "释印肃",
        "content": "总是吾家入道门，无说说中闻不闻。\n步步透关田地稳，须弥𨁝跳撞昆崙。",
        "dynasty": "宋",
        "collection_info": null
    },
    {
        "title": "加颂蜀僧雪颂  其三",
        "author": "释印肃",
        "content": "行人到此宜迴首，此物元来处处有。\n除非自己肯承当，方信境缘无好丑。",
        "dynasty": "宋",
        "collection_info": null
    },
    {
        "title": "加颂蜀僧雪颂  其四",
        "author": "释印肃",
        "content": "免使从前业浪奔，直入圆音普眼门。\n宾主历然谁委悉，不是通方莫与论。",
        "dynasty": "宋",
        "collection_info": null
    },
    {
        "title": "加颂蜀僧雪颂  其五",
        "author": "释印肃",
        "content": "三世诸佛同此路，天无门兮地无户。\n森罗万象一光吞，历劫不曾少盐醋。",
        "dynasty": "宋",
        "collection_info": null
    },
    {
        "title": "加颂蜀僧雪颂  其六",
        "author": "释印肃",
        "content": "百千方便一干坤，得者还须皂白分。\n珠体未明成五色，举头鹞子过罗村。",
        "dynasty": "宋",
        "collection_info": null
    },
    {
        "title": "加颂蜀僧雪颂  其七",
        "author": "释印肃",
        "content": "浄人若信平常事，穿过髑髅连孔鼻。\n多中一了一中多，城东老母难迴避。",
        "dynasty": "宋",
        "collection_info": null
    },
    {
        "title": "加颂蜀僧雪颂  其八",
        "author": "释印肃",
        "content": "自有山翁样子存，家传祖代没分文。\n南北东西无别有，光明遍照独为尊。",
        "dynasty": "宋",
        "collection_info": null
    },
    {
        "title": "颂三门  其一",
        "author": "释印肃",
        "content": "古寺香华迥寂寥，焚修报国化迷流。\n英贤到此须迴首，拨草瞻风笑点头。",
        "dynasty": "宋",
        "collection_info": null
    },
    {
        "title": "颂三门  其二",
        "author": "释印肃",
        "content": "此舍绝边无壁落，充虚露地真寥廓。\n往来只道主人宽，争似永嘉一宿觉。",
        "dynasty": "宋",
        "collection_info": null
    },
    {
        "title": "颂三门  其三",
        "author": "释印肃",
        "content": "道人活计若虚空，应物无心世岂同。\n假立化城标宝所，暂时指客怀寰中。",
        "dynasty": "宋",
        "collection_info": null
    },
    {
        "title": "颂三门  其四",
        "author": "释印肃",
        "content": "释达空空遍觉华，到无高下淡浑茶。\n和云假宿烟霞榻，明日东西处处家。",
        "dynasty": "宋",
        "collection_info": null
    },
    {
        "title": "化无尽历",
        "author": "释印肃",
        "content": "化城立有谁知意，普雨调和润万机。\n大根枝节全体露，何殊弥勒降生时。\n石儿拍掌连云指，木女含笙和水吹。\n试问灯笼谁解舞，知无我者快拈锤。",
        "dynasty": "宋",
        "collection_info": null
    },
    {
        "title": "萍乡县丞求颂",
        "author": "释印肃",
        "content": "杜门终日不通书，得意忘言总不拘。\n举向世间人不会，妄谈生死事区区。\n信香不昧和光爇，祸福皆心岂有殊。\n心本全真含万有，只缘六处起诸愚。\n眼耳舌鼻身意静，箇中何物碍明珠。\n照天照地元不坏，非心贪妄命须臾。\n天命五旬当见觉，从其耳顺纵心如。\n老人百出光无变，休将庚申叩文殊。\n了道即心含法界，心无应物合菩提。\n但劝诸人心莫怕，岂劳心上外求诸。\n为君一念真空体，肯信无心道不虚。",
        "dynasty": "宋",
        "collection_info": null
    },
    {
        "title": "谢戴安抚书院额",
        "author": "释印肃",
        "content": "普庵以此香，回向大居士。\n幻尽觉圆者，妙意难遮覆。\n惠我二笔端，三昧非迷悟。\n世间岂识知，何处寻门户。\n六字光慈化，千古人钦慕。\n象出普庵名，天龙常守护。\n法本付贤侯，利益何穷数。\n伤嗟逐末流，忙忙失元路。\n千里万里体无间，世出世间非我所。\n谢安抚，云轩密布巴陵时，愿垂青眸垂一顾。",
        "dynasty": "宋",
        "collection_info": null
    },
    {
        "title": "题三门  其一",
        "author": "释印肃",
        "content": "玄之又玄，众妙之门。\n空之又空，一法常存。\n要见本来真面目，除非直入这三门。",
        "dynasty": "宋",
        "collection_info": null
    },
    {
        "title": "题三门  其二",
        "author": "释印肃",
        "content": "无门为法门，无入是真入。\n君礼信佛心，有为皆不及。\n舍财离相契无生，天耳廓通尘不立。",
        "dynasty": "宋",
        "collection_info": null
    },
    {
        "title": "同轮歌",
        "author": "释印肃",
        "content": "应机互换不空同，任运随时转此公。\n岂用千寻麻索拽，指端轻拨满寰中。\n活泼泼，耀玲珑，相继联绵不断穷。\n谁识那边关捩子，闲摇取笑各西东。\n能应也资慵，无求不得此轮中。\n坠石此时犹拙计，力多功浅众难供。\n斯用寡，意丰浓，八万尘劳一点融。\n饥渴永销从此脱，儿孙代代得昌隆。\n不费力，实从容，超彼迷流摝井中。\n莫令绳断沉泥底，手脚茫然杳绝踪。\n谩道同轮歌表裏，到来观者莫儱侗。\n知道本来无可说，屈伸俯仰示宗风。",
        "dynasty": "宋",
        "collection_info": null
    },
    {
        "title": "讚三十六祖颂  其一",
        "author": "释印肃",
        "content": "师子体无二，拈花应笑时。\n然灯从此焰，不断至今辉。",
        "dynasty": "宋",
        "collection_info": null
    },
    {
        "title": "讚三十六祖颂  其二",
        "author": "释印肃",
        "content": "谁易阿谁难，多闻不透关。\n忽解空无我，内海更藏山。",
        "dynasty": "宋",
        "collection_info": null
    },
    {
        "title": "讚三十六祖颂  其三",
        "author": "释印肃",
        "content": "无事商那和，翛然了义多。\n是法不可说，转念摩噜陀。",
        "dynasty": "宋",
        "collection_info": null
    },
    {
        "title": "讚三十六祖颂  其四",
        "author": "释印肃",
        "content": "优波耶鞠多，三昧力降魔。\n法传香种子，意气尚周罗。",
        "dynasty": "宋",
        "collection_info": null
    },
    {
        "title": "讚三十六祖颂  其五",
        "author": "释印肃",
        "content": "提多迦初生，光超日月灯。\n山顶泉迸涌，此路少人行。",
        "dynasty": "宋",
        "collection_info": null
    },
    {
        "title": "讚三十六祖颂  其六",
        "author": "释印肃",
        "content": "大士弥遮迦，忆昔阿私陀。\n邪正通一道，无法不调和。",
        "dynasty": "宋",
        "collection_info": null
    },
    {
        "title": "讚三十六祖颂  其七",
        "author": "释印肃",
        "content": "针札不入婆须密，正念何劳多气力。\n往劫亲献如来座，襄王国裏逢知识。",
        "dynasty": "宋",
        "collection_info": null
    },
    {
        "title": "讚三十六祖颂  其八",
        "author": "释印肃",
        "content": "佛陀阿难提，放光从肉髻。\n逢师论义，得入三摩地。",
        "dynasty": "宋",
        "collection_info": null
    },
    {
        "title": "讚三十六祖颂  其九",
        "author": "释印肃",
        "content": "伏驮密多惺惺，父母与佛非亲。\n五十不行不语，一见本人清浄。",
        "dynasty": "宋",
        "collection_info": null
    },
    {
        "title": "讚三十六祖颂  其一○",
        "author": "释印肃",
        "content": "胁本号难生，泥牛入海耕。\n随机千万转，无上亦无行。",
        "dynasty": "宋",
        "collection_info": null
    },
    {
        "title": "讚三十六祖颂  其一一",
        "author": "释印肃",
        "content": "咄哉瞿昙氏，唯富那夜奢。\n不拘有无种，遍地法莲华。",
        "dynasty": "宋",
        "collection_info": null
    },
    {
        "title": "讚三十六祖颂  其一二",
        "author": "释印肃",
        "content": "马鸣分身百亿，论数玄诠无极。\n六通三昧降魔，不用色声气力。",
        "dynasty": "宋",
        "collection_info": null
    },
    {
        "title": "讚三十六祖颂  其一三",
        "author": "释印肃",
        "content": "迦毗摩罗师，外道成正真。\n了斯第一义，非故亦非新。",
        "dynasty": "宋",
        "collection_info": null
    },
    {
        "title": "讚三十六祖颂  其一四",
        "author": "释印肃",
        "content": "龙树非形相，独现圆月体。\n说法如虚空，非舌谈真理。",
        "dynasty": "宋",
        "collection_info": null
    },
    {
        "title": "讚三十六祖颂  其一五",
        "author": "释印肃",
        "content": "迦那提婆针投钵，深契无相心解脱。\n辨因木耳再来人，巧幻不亏于毫末。",
        "dynasty": "宋",
        "collection_info": null
    },
    {
        "title": "讚三十六祖颂  其一六",
        "author": "释印肃",
        "content": "过去娑婆树，如是罗睺罗。\n师子同坐食，付般若摩诃。",
        "dynasty": "宋",
        "collection_info": null
    },
    {
        "title": "讚三十六祖颂  其一七",
        "author": "释印肃",
        "content": "庄严圣王子，僧迦号难提。\n弃国避世荣，便入三摩底。",
        "dynasty": "宋",
        "collection_info": null
    },
    {
        "title": "讚三十六祖颂  其一八",
        "author": "释印肃",
        "content": "伽耶舍多人再来，常持圆鑑离尘埃。\n风铃非响我心应，一返常光更不回。",
        "dynasty": "宋",
        "collection_info": null
    },
    {
        "title": "讚三十六祖颂  其一九",
        "author": "释印肃",
        "content": "降生月氏国，名鸠摩罗多。\n宿乘尊者记，不二阿弥陀。",
        "dynasty": "宋",
        "collection_info": null
    },
    {
        "title": "讚三十六祖颂  其二○",
        "author": "释印肃",
        "content": "阇夜多因地，昔为自在天。\n一契无作性，大用得言前。",
        "dynasty": "宋",
        "collection_info": null
    },
    {
        "title": "讚三十六祖颂  其二一",
        "author": "释印肃",
        "content": "婆修盘头尊，曾礼大光明。\n以杖画佛面，悔过復天真。",
        "dynasty": "宋",
        "collection_info": null
    },
    {
        "title": "讚三十六祖颂  其二二",
        "author": "释印肃",
        "content": "国名常自在，王子摩拏罗。\n化鹤成菩萨，动止涌禅河。",
        "dynasty": "宋",
        "collection_info": null
    },
    {
        "title": "讚三十六祖颂  其二三",
        "author": "释印肃",
        "content": "鹤勒那有智，光大包天地。\n五道贯色，日月时亲礼。",
        "dynasty": "宋",
        "collection_info": null
    },
    {
        "title": "讚三十六祖颂  其二四",
        "author": "释印肃",
        "content": "真师子法身，究竟无头尾。\n赚当盲眼人，华空疑不是。",
        "dynasty": "宋",
        "collection_info": null
    },
    {
        "title": "讚三十六祖颂  其二五",
        "author": "释印肃",
        "content": "斯多婆舍担板，重炼出金刚眼。\n正法不动纤毫，越祖超师无间。",
        "dynasty": "宋",
        "collection_info": null
    },
    {
        "title": "讚三十六祖颂  其二六",
        "author": "释印肃",
        "content": "德胜王太子，号不如密多。\n指山还梵志，魔群不奈何。",
        "dynasty": "宋",
        "collection_info": null
    },
    {
        "title": "讚三十六祖颂  其二七",
        "author": "释印肃",
        "content": "般若多罗法，非广亦非狭。\n翠竹与黄华，长松并短柏。",
        "dynasty": "宋",
        "collection_info": null
    },
    {
        "title": "讚三十六祖颂  其二八",
        "author": "释印肃",
        "content": "菩提达磨大医王，全持正法度南方。\n粉骨碎身应未报，至今不离此心光。",
        "dynasty": "宋",
        "collection_info": null
    },
    {
        "title": "讚三十六祖颂  其二九",
        "author": "释印肃",
        "content": "直截猛利，立雪断臂。\n千古万古，丈夫意气。",
        "dynasty": "宋",
        "collection_info": null
    },
    {
        "title": "讚三十六祖颂  其三○",
        "author": "释印肃",
        "content": "精通无说说，本地亦无生。\n无生花满地，本传无尽灯。",
        "dynasty": "宋",
        "collection_info": null
    },
    {
        "title": "讚三十六祖颂  其三一",
        "author": "释印肃",
        "content": "破头山下起清波，流注黄梅不奈何。\n四度敕宣端不动，尊威妙湛灌娑婆。",
        "dynasty": "宋",
        "collection_info": null
    },
    {
        "title": "讚三十六祖颂  其三二",
        "author": "释印肃",
        "content": "百鸟衔花未足奇，直须透过始方知。\n五百众中谁委悉，碓头私许老卢锥。",
        "dynasty": "宋",
        "collection_info": null
    },
    {
        "title": "讚三十六祖颂  其三三",
        "author": "释印肃",
        "content": "曹溪一滴水，周匝无余欠。\n孤峰绝顶浪滔天，大洋海裏金刚焰。",
        "dynasty": "宋",
        "collection_info": null
    },
    {
        "title": "讚三十六祖颂  其三四",
        "author": "释印肃",
        "content": "马驹踏杀天下人，且有什么相交涉。\n云作枝竿云作花，妙光圆寂含空劫。",
        "dynasty": "宋",
        "collection_info": null
    },
    {
        "title": "讚三十六祖颂  其三五",
        "author": "释印肃",
        "content": "一口吸尽西江水，子细思量未足奇。\n身含无尽之虚空，箇事元来非拟议。\n非心非佛又较些，即心即佛犹寐语。",
        "dynasty": "宋",
        "collection_info": null
    },
    {
        "title": "讚三十六祖颂  其三六",
        "author": "释印肃",
        "content": "十方诸佛入其中，十波罗蜜一光同。\n十世古今无间隔，十身千亿法身通。",
        "dynasty": "宋",
        "collection_info": null
    },
    {
        "title": "百宝光明",
        "author": "释印肃",
        "content": "青黄赤白异尘寰，知音希得似寒山。\n丰干未辨争饶舌，光明不遍道应难。",
        "dynasty": "宋",
        "collection_info": null
    },
    {
        "title": "一一光明",
        "author": "释印肃",
        "content": "日月灯光未足奇，若逢肉眼转迷痴。\n恒沙眷属光无二，万亿龙天守护持。",
        "dynasty": "宋",
        "collection_info": null
    },
    {
        "title": "皆遍示现",
        "author": "释印肃",
        "content": "春有百花冬有雪，夏有凉风秋有月。\n若无一事挂心头，箇裏无私真廓彻。",
        "dynasty": "宋",
        "collection_info": null
    },
    {
        "title": "十恒河沙",
        "author": "释印肃",
        "content": "尘尘剎剎号南无，末后收来付老卢。\n结果传灯周法界，谁人肯辨此工夫。",
        "dynasty": "宋",
        "collection_info": null
    },
    {
        "title": "金刚密迹",
        "author": "释印肃",
        "content": "牙如剑树目如灯，电烁妖魔法不生。\n千圣出头难插足，普庵也道我无能。",
        "dynasty": "宋",
        "collection_info": null
    },
    {
        "title": "擎山持杵",
        "author": "释印肃",
        "content": "擎山抱岳疾如风，持杵拈槌解脱空。\n世间有相非身大，须弥总纳一尘中。",
        "dynasty": "宋",
        "collection_info": null
    },
    {
        "title": "遍虚空界",
        "author": "释印肃",
        "content": "和风周匝万花开，春雾蒙蒙锁绿苔。\n世人寐语不知意，黄鹤楼前不赏梅。",
        "dynasty": "宋",
        "collection_info": null
    },
    {
        "title": "大众仰观",
        "author": "释印肃",
        "content": "多身一体少人知，不体无空自执迷。\n除非妙达斯三昧，箇裏圆观始不疑。",
        "dynasty": "宋",
        "collection_info": null
    },
    {
        "title": "畏爱兼抱",
        "author": "释印肃",
        "content": "南山有条鳖鼻蛇，雪峰往日镇常夸。\n丧身失命知多少，满地如今号菜花。",
        "dynasty": "宋",
        "collection_info": null
    },
    {
        "title": "求佛哀佑",
        "author": "释印肃",
        "content": "母子相逢几万年，夕阳梦断岂堪言。\n多时不隔如今见，赵州勘破老婆禅。",
        "dynasty": "宋",
        "collection_info": null
    },
    {
        "title": "一心听佛",
        "author": "释印肃",
        "content": "不闻闻了绝狐疑，三界浮嚣总不知。\n泥牛入海通消息，木马横嘶贯紫微。",
        "dynasty": "宋",
        "collection_info": null
    },
    {
        "title": "无见顶相",
        "author": "释印肃",
        "content": "无影树下谁相识，瑠璃殿内绝形名。\n千岩色□祥光现，万壑松风和没人。",
        "dynasty": "宋",
        "collection_info": null
    },
    {
        "title": "放光如来",
        "author": "释印肃",
        "content": "主伴重重绝世伦，今朝即是旧时人。\n迷悟是谁堪话会，姚黄魏紫一般春。",
        "dynasty": "宋",
        "collection_info": null
    },
    {
        "title": "宣说神咒",
        "author": "释印肃",
        "content": "痴人着色又扣声，岂解圆音不可听。\n自古迄今宣不断，到家方觉少知音。",
        "dynasty": "宋",
        "collection_info": null
    },
    {
        "title": "题宝塔",
        "author": "释印肃",
        "content": "塔本无缝，真如不动。\n说此经处，涌出虚空。\n释迦多宝，听说如梦。\n东西无二，见见不同。\n无剎不收，无色不融。\n层层落落，光影重重。\n恒河沙劫，尽入其中。\n三世诸佛，一法身通。\n针札不入，寿量无穷。\n目连舍利，常隐于中。\n阿育王像，妙色金容。\n天龙八部，万亿灵通。\n擎山持杵，遍满虚空。\n护持礼塔，摧灭魔踪。\n显正宝塔，八面玲珑。\n水火不坏，障毗岚风。\n众生见者，永脱樊笼。\n信者施者，功德不空。\n无住布施，福德无穷。\n住相布施，犹滞途中。\n诸佛子等，无功之功。\n成如是塔，标指宗风。\n空劫坏时，此塔不镕。\n劫火洞然，体若虚空。\n究竟涅槃，应时体用。\n逗机应化，无法不同。\n皇图永固，舜雨尧风。\n郡邑宰僚，禄位高崇。\n万民快乐，五谷盈丰。\n狼烟自息，瑞气和浓。\n性相平等，含灵体同。\n世出世间，色不异空。\n稽首和南，礼塔事终。\n干道四年，戊子季冬。\n南泉慈化，肃老遗风。\n法界有情，一切珍重。",
        "dynasty": "宋",
        "collection_info": null
    },
    {
        "title": "题经楼语",
        "author": "释印肃",
        "content": "般若贯华严，涅槃通宝积。\n迷则龙宫海藏，悟则一字不识。\n教演三伯余会，度人无数百亿。\n如今满目放光明，十二部经诠不及。\n崔田彭族祖坟林，无欠无余楼独立。\n大千沙界纳其中，无说无闻真利益。\n远祖近宗无不超，得意生身乘此力。\n现存一族福绵绵，世出世间福何极。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其一",
        "author": "释印肃",
        "content": "僧家起大屋，枉费他金谷。\n不是明眼人，真如大地狱。\n黄叶止孩啼，只要免啼哭。\n不犯一滴酒，不动一片肉。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其二",
        "author": "释印肃",
        "content": "檐栋如翚飞，世间那得知。\n不是风旛动，如如应好机。\n青青是翠竹，孤云无性驰。\n头头垂示处，子细好明知。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其三",
        "author": "释印肃",
        "content": "殿堂何所有，梦幻非坚久。\n竹木从何来，箇箇人空手。\n石人解綵画，木女添灯油。\n此事谁得知，真实泥牛吼。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其四",
        "author": "释印肃",
        "content": "塑箇泥佛儿，肚裏藏深机。\n聚沙为佛塔，犹尚获菩提。\n父见诸子劣，且教令读书。\n一日成名后，天下总皆知。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其五",
        "author": "释印肃",
        "content": "朝朝去礼拜，谁识丹霞在。\n打倒木佛烧，院主反招罪。\n得相而无相，参方会不会。\n如来非大身，老卢快踏碓。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其六",
        "author": "释印肃",
        "content": "便道福相随，生天果未迟。\n力尽简还坠，来生不如意。\n假施满七宝，不如发真归。\n布施有为者，观来真自迷。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其七",
        "author": "释印肃",
        "content": "问他怎如此，日轮正当午。\n鼻孔廓辽天，我道无门户。\n唯佛与佛知，有为无作做。\n若问如何道，瞪目不相顾。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其八",
        "author": "释印肃",
        "content": "我要警昏迷，迷人愈见痴。\n九年面壁坐，不露一毫釐。\n法说无可说，机陈不二机。\n箇中若不会，学取须菩提。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其九",
        "author": "释印肃",
        "content": "昏迷曾未警，劳我箇眼睛。\n丝毫全不漏，云月事犹新。\n达士知几者，常看无字经。\n打动禾山鼓，舞起道吾神。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其一○",
        "author": "释印肃",
        "content": "自家先已痴，逢迷实不迷。\n能令石人舞，解使木哥吹。\n寂寂孤云裏，逍遥勿我知。\n万亿恒沙佛，皆同一性齐。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其一一",
        "author": "释印肃",
        "content": "不如茆盖头，裹箇大枯髅。\n鬼窟作活计，阎公未肯休。\n佛以法为身，不可以相求。\n一念无心者，法界剎那周。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其一二",
        "author": "释印肃",
        "content": "静坐取片时，妄想自家知。\n心口两不同，修行不透机。\n明朝与后日，作箇野狐狸。\n因果全不落，百丈一言迷。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其一三",
        "author": "释印肃",
        "content": "有人来问我，如何向他道。\n丧身失命处，世人怕死到。\n三界唯一心，万法唯心造。\n不悟生死者，轮劫空招报。",
        "dynasty": "宋",
        "collection_info": null
    },
    {
        "title": "李总干遗诗十四句师于一句之下加颂七句  其一四",
        "author": "释印肃",
        "content": "山僧总不知，知不知实奇。\n空知未达本，不免堕顽机。\n世尊拈华处，天人岂辨知。\n迦叶破微笑，古今信无疑。",
        "dynasty": "宋",
        "collection_info": null
    },
    {
        "title": "诗一首",
        "author": "释印肃",
        "content": "普庵见一箇虾蟆，度日常吞鳖鼻蛇。\n独立卓然真可畏，身和云月粲星花。\n太公一见便收钓，谢三得意号玄沙。\n几多独兽无藏隐，不断声孤问水涯。",
        "dynasty": "宋",
        "collection_info": null
    },
    {
        "title": "颂四宾主  其一",
        "author": "释印肃",
        "content": "宾中宾，借钱沽酒设狂人。\n常常负债无依倚，谤教虚招地狱因。",
        "dynasty": "宋",
        "collection_info": null
    },
    {
        "title": "颂四宾主  其二",
        "author": "释印肃",
        "content": "六道四生同一轮，见他生灭未为真。\n直须打破猕猴镜，识取光中弄影人。",
        "dynasty": "宋",
        "collection_info": null
    },
    {
        "title": "颂四宾主  其三",
        "author": "释印肃",
        "content": "试听无言童子说，未彻还同第二月。\n妙机普印绝思心，六月炎天铺大雪。",
        "dynasty": "宋",
        "collection_info": null
    },
    {
        "title": "颂四宾主  其四",
        "author": "释印肃",
        "content": "直须认得本来真，智识心知外道人。\n眹迹不留无对待，干坤无不是吾身。",
        "dynasty": "宋",
        "collection_info": null
    },
    {
        "title": "颂四宾主  其五",
        "author": "释印肃",
        "content": "宾中主，日久帝家频得书。\n几回客梦经秋雨，直至而今赁屋居。",
        "dynasty": "宋",
        "collection_info": null
    },
    {
        "title": "颂四宾主  其六",
        "author": "释印肃",
        "content": "贼是小人君记取，好手白拈犹未许。\n坐断圣凡绝见闻，扬眉且胜拈华举。",
        "dynasty": "宋",
        "collection_info": null
    },
    {
        "title": "颂四宾主  其七",
        "author": "释印肃",
        "content": "一挥凛凛剑锋寒，函盖干坤绝自观。\n堪笑天龙无可说，示人祇在指头端。",
        "dynasty": "宋",
        "collection_info": null
    },
    {
        "title": "颂四宾主  其八",
        "author": "释印肃",
        "content": "直下无君回避处，声色全彰第一义。\n取相凡夫承不知，顿悟圆音方了利。",
        "dynasty": "宋",
        "collection_info": null
    },
    {
        "title": "颂四宾主  其九",
        "author": "释印肃",
        "content": "主中宾，近日门风革故新。\n相见相闻俱不谬，时时笑觉梦中神。",
        "dynasty": "宋",
        "collection_info": null
    },
    {
        "title": "颂四宾主  其一○",
        "author": "释印肃",
        "content": "大地山河眼裏尘，自古至今强立名。\n只箇绝边无缝塔，不曾来往逐人情。",
        "dynasty": "宋",
        "collection_info": null
    },
    {
        "title": "颂四宾主  其一一",
        "author": "释印肃",
        "content": "要会箇中真活计，释迦老子不盖被。\n更寻祖意外驰求，管取下梢落魔魅。",
        "dynasty": "宋",
        "collection_info": null
    },
    {
        "title": "颂四宾主  其一二",
        "author": "释印肃",
        "content": "腾腾师子露全身，吞却森罗万象形。\n头尾也无常独步，眼光不眨大惊人。",
        "dynasty": "宋",
        "collection_info": null
    },
    {
        "title": "颂四宾主  其一三",
        "author": "释印肃",
        "content": "主中主，无相光中施法雨。\n醍醐一味灌群机，皆入无为涅槃宇。",
        "dynasty": "宋",
        "collection_info": null
    },
    {
        "title": "颂四宾主  其一四",
        "author": "释印肃",
        "content": "活卓自由把不住，正令当行无本据。\n除非北斗裏藏身，杳杳冥冥没住处。",
        "dynasty": "宋",
        "collection_info": null
    },
    {
        "title": "颂四宾主  其一五",
        "author": "释印肃",
        "content": "无边无表实希奇，虚空为鼓须弥槌。\n轻轻敲着作金声，试问同参知不知。",
        "dynasty": "宋",
        "collection_info": null
    },
    {
        "title": "颂四宾主  其一六",
        "author": "释印肃",
        "content": "何处更容丝髮许，脱体无依谁会举。\n玄玄玄了说玄玄，究竟谈玄犹寐语。",
        "dynasty": "宋",
        "collection_info": null
    },
    {
        "title": "颂四宾主  其一七",
        "author": "释印肃",
        "content": "宾主互用，动亦非动。\n佛祖机关，不妨重弄。\n法共不共，十八何用。\n一相无相，自知轻重。\n信手拈来，得时不会。\n龟毛作过，兔角受罪。\n山河俱动，此义失宗。\n宗非山河，俱动是梦。\n动亦不动，收来无用。\n这回捉败，永不费功。\n宾亦无宾，道孰可名。\n今父逃逝，契悟方亲。\n主得真主，佛祖共举。\n认贼为子，不敢相许。\n万国来亲，唯一佛身。\n血脉不断，得者忻忻。\n更下注脚，盲人摸索。\n见中求见，病消求药。\n和光同尘，没量智人。\n有谁相识，资深资深。",
        "dynasty": "宋",
        "collection_info": null
    },
    {
        "title": "彭心斋讳逢源自作颂呈师师于一句下加三句  其一",
        "author": "释印肃",
        "content": "妙哉心斋，浅入深埋。\n欲识神通并妙用，何妨运水及搬柴。",
        "dynasty": "宋",
        "collection_info": null
    },
    {
        "title": "彭心斋讳逢源自作颂呈师师于一句下加三句  其二",
        "author": "释印肃",
        "content": "光大深渊，匝地周天。\n常忆江南三月裏，鹧鸪啼处百花鲜。",
        "dynasty": "宋",
        "collection_info": null
    },
    {
        "title": "彭心斋讳逢源自作颂呈师师于一句下加三句  其三",
        "author": "释印肃",
        "content": "中有居士，吞光饮露。\n无相光中有相身，无明路上无生路。",
        "dynasty": "宋",
        "collection_info": null
    },
    {
        "title": "彭心斋讳逢源自作颂呈师师于一句下加三句  其四",
        "author": "释印肃",
        "content": "左右逢源，大目犍连。\n猿抱子归青嶂裏，鸟衔花落碧岩前。",
        "dynasty": "宋",
        "collection_info": null
    },
    {
        "title": "三昧诸颂  其一",
        "author": "释印肃",
        "content": "佛共众生只此心，悟迷不间古同今。\n千名万字何交涉，达法圆光许一针。",
        "dynasty": "宋",
        "collection_info": null
    },
    {
        "title": "三昧诸颂  其二",
        "author": "释印肃",
        "content": "出生入死足通神，全体三生父母灵。\n不是如来知见力，舍身财命卒难昇。",
        "dynasty": "宋",
        "collection_info": null
    },
    {
        "title": "三昧诸颂  其三",
        "author": "释印肃",
        "content": "千光一合圆如镜，万象森罗影现中。\n此光大用如如体，道了桥成风月同。",
        "dynasty": "宋",
        "collection_info": null
    },
    {
        "title": "三昧诸颂  其四",
        "author": "释印肃",
        "content": "空色无边际，离垢摩尼圆。\n能依实相用，助发有龙天。",
        "dynasty": "宋",
        "collection_info": null
    },
    {
        "title": "三昧诸颂  其五",
        "author": "释印肃",
        "content": "神光遍界，体若金刚。\n威神力固，邪宗销亡。",
        "dynasty": "宋",
        "collection_info": null
    },
    {
        "title": "三昧诸颂  其六",
        "author": "释印肃",
        "content": "裏许若无这箇，何为古佛传心。\n我体不空无住，用时越古超今。\n会看木人牵锯，始令石女穿针。",
        "dynasty": "宋",
        "collection_info": null
    },
    {
        "title": "三昧诸颂  其七",
        "author": "释印肃",
        "content": "百纳骨董袋，一切皆我入。\n一切莫能入，达此妙纵横，三世佛佛佛。",
        "dynasty": "宋",
        "collection_info": null
    },
    {
        "title": "三昧诸颂  其八",
        "author": "释印肃",
        "content": "大虚涂毒鼓，有病闻皆愈。\n无病闻皆死，死了却苏来，谁会辜负你。",
        "dynasty": "宋",
        "collection_info": null
    },
    {
        "title": "三昧诸颂  其九",
        "author": "释印肃",
        "content": "无底瑠璃井，忽尔堕其中。\n胜修万劫功，跳出跳不出，瘖痖又盲聋。",
        "dynasty": "宋",
        "collection_info": null
    },
    {
        "title": "三昧诸颂  其一○",
        "author": "释印肃",
        "content": "分明无背面，相逢不相见。\n年年桃花面，临州下水船，梢公力方便。",
        "dynasty": "宋",
        "collection_info": null
    },
    {
        "title": "三昧诸颂  其一一",
        "author": "释印肃",
        "content": "独脚老虎，暗时暗杀人。\n不识是眼睛，与君无着力，溪云罩古城。",
        "dynasty": "宋",
        "collection_info": null
    },
    {
        "title": "三昧诸颂  其一二",
        "author": "释印肃",
        "content": "无根树子，混盳非出入。\n头尾应皆急，妙了过这边，渡海何曾湿。",
        "dynasty": "宋",
        "collection_info": null
    },
    {
        "title": "香积厨法语",
        "author": "释印肃",
        "content": "咦，好辨心，以此三法为三昧，无量无边世不会。\n我今修供佛众生，万圣千贤悉同共。\n摩诃般若味真如，十波罗蜜同受用。\n大家着力要精专，一粒微尘不许动。\n为报龙天并八部，莫入厨中干打鬨。\n监斋使者在眼前，守护普庵无罅缝。\n针札不入起馨香，十八元来佛不共。",
        "dynasty": "宋",
        "collection_info": null
    },
    {
        "title": "赞护教  其一",
        "author": "释印肃",
        "content": "给孤施地，慈化为尊。\n护人成佛，功德奚论。",
        "dynasty": "宋",
        "collection_info": null
    },
    {
        "title": "赞护教  其二",
        "author": "释印肃",
        "content": "仰山显迹，契会宗师。\n一法性身，利物宏慈。",
        "dynasty": "宋",
        "collection_info": null
    },
    {
        "title": "赞护教  其三",
        "author": "释印肃",
        "content": "以南权正，无心应物。\n威德标宗，不可轻忽。",
        "dynasty": "宋",
        "collection_info": null
    },
    {
        "title": "赞护教  其四",
        "author": "释印肃",
        "content": "困权反正，办道玉泉。\n无相无空，义足先天。",
        "dynasty": "宋",
        "collection_info": null
    },
    {
        "title": "赞护教  其五",
        "author": "释印肃",
        "content": "契那一通，方全六用。\n护持般若，法身不动。",
        "dynasty": "宋",
        "collection_info": null
    },
    {
        "title": "赞护教  其六",
        "author": "释印肃",
        "content": "卓立奇功，回光识性。\n宇宙恢彰，一身清浄。",
        "dynasty": "宋",
        "collection_info": null
    },
    {
        "title": "赞护教  其七",
        "author": "释印肃",
        "content": "一成一切成，一坏一切坏。\n法身无二相，总别无罣碍。\n凡圣本自无，性天真常在。\n寄语住山人，伊作么生会。",
        "dynasty": "宋",
        "collection_info": null
    },
    {
        "title": "移五瘟出市心",
        "author": "释印肃",
        "content": "助佛扬名化俗徒，遣邪归正沃心枯。\n国风雅泰民欢乐，只这和瘟大丈夫。",
        "dynasty": "宋",
        "collection_info": null
    },
    {
        "title": "证道歌  其一",
        "author": "释印肃",
        "content": "普韵连天风月和，大千沙界一音闻，妙契非声能几箇。",
        "dynasty": "宋",
        "collection_info": null
    },
    {
        "title": "证道歌  其二",
        "author": "释印肃",
        "content": "君不见，日面金仙如月面。\n见非是见见无能，霜天月映瑠璃殿。",
        "dynasty": "宋",
        "collection_info": null
    },
    {
        "title": "证道歌  其三",
        "author": "释印肃",
        "content": "绝学无为闲道人，不曾礼拜不看经。\n不动遍周尘剎海，卓尔孤身混白云。",
        "dynasty": "宋",
        "collection_info": null
    },
    {
        "title": "证道歌  其四",
        "author": "释印肃",
        "content": "不除妄想不求真，大开宝藏施珠珍。\n穷士未谙门外立，黄金窟裏作贫人。",
        "dynasty": "宋",
        "collection_info": null
    },
    {
        "title": "证道歌  其五",
        "author": "释印肃",
        "content": "无明实性即佛性，心浄还同佛土浄。\n水鸟树林声色中，殊无毫髮来争竞。",
        "dynasty": "宋",
        "collection_info": null
    },
    {
        "title": "证道歌  其六",
        "author": "释印肃",
        "content": "幻化空身即法身，且无分别与缘情。\n青青翠竹无非相，鬰鬰黄花搭地灵。",
        "dynasty": "宋",
        "collection_info": null
    },
    {
        "title": "证道歌  其七",
        "author": "释印肃",
        "content": "法身觉了无一物，入灭降生非出没。\n观身实相亦如然，究竟何曾离兜率。",
        "dynasty": "宋",
        "collection_info": null
    },
    {
        "title": "证道歌  其八",
        "author": "释印肃",
        "content": "本元自性天真佛，一体无边含万物。\n迷时只道有西天，悟来当甚干萝卜。",
        "dynasty": "宋",
        "collection_info": null
    },
    {
        "title": "证道歌  其九",
        "author": "释印肃",
        "content": "五阴浮云空去来，自是凡夫眼不开。\n烂煮坚冰充午膳，熟煎雪块作油䭔。",
        "dynasty": "宋",
        "collection_info": null
    },
    {
        "title": "证道歌  其一○",
        "author": "释印肃",
        "content": "三毒水泡虚出没，将无作有埋深窟。\n洛浦曾将喻色身，谁人解语依灵物。",
        "dynasty": "宋",
        "collection_info": null
    },
    {
        "title": "证道歌  其一一",
        "author": "释印肃",
        "content": "证实相，无人法，不用尺刀并寸甲。\n魔军尽总证菩提，大地须弥一芥纳。",
        "dynasty": "宋",
        "collection_info": null
    },
    {
        "title": "证道歌  其一二",
        "author": "释印肃",
        "content": "剎那灭却阿鼻业，阎罗共我休分别。\n洋铜铁汁即醍醐，火轮便是禅心月。",
        "dynasty": "宋",
        "collection_info": null
    },
    {
        "title": "证道歌  其一三",
        "author": "释印肃",
        "content": "若将妄语诳众生，永劫不来世上行。\n无缝塔中非相貌，劈头坐却老卢能。",
        "dynasty": "宋",
        "collection_info": null
    },
    {
        "title": "证道歌  其一四",
        "author": "释印肃",
        "content": "自招拔舌尘沙劫，沙界弥纶唯我舌。\n未曾停歇说真经，惟愿含灵皆廓彻。",
        "dynasty": "宋",
        "collection_info": null
    },
    {
        "title": "证道歌  其一五",
        "author": "释印肃",
        "content": "顿觉了，如来禅，岂独东方与竺干。\n充塞虚空无空缺，一毛孔裏现三千。",
        "dynasty": "宋",
        "collection_info": null
    },
    {
        "title": "证道歌  其一六",
        "author": "释印肃",
        "content": "六度万行体中圆，从斯更不少油盐。\n一条山杖挑心月，逢人只好哭苍天。",
        "dynasty": "宋",
        "collection_info": null
    },
    {
        "title": "证道歌  其一七",
        "author": "释印肃",
        "content": "梦裏明明有六趣，驴胎马腹甚滋味。\n负鞍衔铁偿他钱，何以今生早歇去。",
        "dynasty": "宋",
        "collection_info": null
    },
    {
        "title": "证道歌  其一八",
        "author": "释印肃",
        "content": "觉后空空无大千，今年不离旧时天。\n春夏秋冬花木节，皆标实相耀心源。",
        "dynasty": "宋",
        "collection_info": null
    },
    {
        "title": "证道歌  其一九",
        "author": "释印肃",
        "content": "无罪福，无损益，不消更念波罗蜜。\n念来年久却成魔，返谤修行无圣力。",
        "dynasty": "宋",
        "collection_info": null
    },
    {
        "title": "证道歌  其二○",
        "author": "释印肃",
        "content": "寂灭性中莫问觅，恰似他乡迷路客。\n东西南北总无知，祇箇无知大奇特。",
        "dynasty": "宋",
        "collection_info": null
    },
    {
        "title": "证道歌  其二一",
        "author": "释印肃",
        "content": "比来尘镜未曾磨，多口雪峰大老婆。\n漏泄天机光觌面，痴猿犹自漉清波。",
        "dynasty": "宋",
        "collection_info": null
    },
    {
        "title": "证道歌  其二二",
        "author": "释印肃",
        "content": "今日分明须剖析，天临日照融光碧。\n担板玄沙不许名，从古至今无影迹。",
        "dynasty": "宋",
        "collection_info": null
    },
    {
        "title": "证道歌  其二三",
        "author": "释印肃",
        "content": "谁无念，谁无生，过现未来心不停。\n一念不生无我所，即是弥陀亲老兄。",
        "dynasty": "宋",
        "collection_info": null
    },
    {
        "title": "证道歌  其二四",
        "author": "释印肃",
        "content": "若实无生无不生，将无生更觅无生。\n太似扬声欲止响，太阳燄裏点孤灯。",
        "dynasty": "宋",
        "collection_info": null
    },
    {
        "title": "证道歌  其二五",
        "author": "释印肃",
        "content": "唤取机关木人问，触目菩提谁辨论。\n亡僧可喻木人机，玄沙直指何劳顿。",
        "dynasty": "宋",
        "collection_info": null
    },
    {
        "title": "证道歌  其二六",
        "author": "释印肃",
        "content": "求佛施功早晚成，一念无心道自明。\n枯木寒灰渠自在，无功用智等空平。",
        "dynasty": "宋",
        "collection_info": null
    },
    {
        "title": "证道歌  其二七",
        "author": "释印肃",
        "content": "放四大，莫把捉，本无毫髮堪依托。\n地水火风亦假名，十二缘生如兔角。",
        "dynasty": "宋",
        "collection_info": null
    },
    {
        "title": "证道歌  其二八",
        "author": "释印肃",
        "content": "寂灭性中随饮啄，渴饮饥餐无住着。\n不患寡而患不均，众生和悦因斯乐。",
        "dynasty": "宋",
        "collection_info": null
    },
    {
        "title": "证道歌  其二九",
        "author": "释印肃",
        "content": "诸行无常一切空，一切空处合元宗。\n如如莫作身边见，法界无他一性同。",
        "dynasty": "宋",
        "collection_info": null
    },
    {
        "title": "证道歌  其三○",
        "author": "释印肃",
        "content": "即是如来大圆觉，切忌将心重卜度。\n鸟窠拈起布毛吹，未透玄津休摸索。",
        "dynasty": "宋",
        "collection_info": null
    },
    {
        "title": "证道歌  其三一",
        "author": "释印肃",
        "content": "决定说，表真僧，处处和光勿自能。\n有时鼻孔撩天笑，箇箇众生目患盲。",
        "dynasty": "宋",
        "collection_info": null
    },
    {
        "title": "证道歌  其三二",
        "author": "释印肃",
        "content": "有人不肯任情征，大地山河发问情。\n一指头端无两样，普天匝地一时明。",
        "dynasty": "宋",
        "collection_info": null
    },
    {
        "title": "证道歌  其三三",
        "author": "释印肃",
        "content": "直截根源佛所印，三界虚生失性命。\n印泥印水印虚空，盲参佩印成心病。",
        "dynasty": "宋",
        "collection_info": null
    },
    {
        "title": "证道歌  其三四",
        "author": "释印肃",
        "content": "摘叶寻枝我不能，和根拔出示众生。\n只这菩提本无树，撩天映岳碧层层。",
        "dynasty": "宋",
        "collection_info": null
    },
    {
        "title": "证道歌  其三五",
        "author": "释印肃",
        "content": "摩尼珠，人不识，师祖随声心未息。\n南泉虚设一轮光，千古万古空相忆。",
        "dynasty": "宋",
        "collection_info": null
    },
    {
        "title": "证道歌  其三六",
        "author": "释印肃",
        "content": "如来藏裏亲收得，随时影现青黄白。\n珠体元无一色同，无端也被沩山索。",
        "dynasty": "宋",
        "collection_info": null
    },
    {
        "title": "证道歌  其三七",
        "author": "释印肃",
        "content": "六般神通空不空，眼耳鼻舌身意同。\n无皮鼓子教谁打，古今分付与雷公。",
        "dynasty": "宋",
        "collection_info": null
    },
    {
        "title": "证道歌  其三八",
        "author": "释印肃",
        "content": "一颗圆光色非色，记剑何劳舟上刻。\n色即是空空不空，取相凡夫当面隔。",
        "dynasty": "宋",
        "collection_info": null
    },
    {
        "title": "证道歌  其三九",
        "author": "释印肃",
        "content": "浄五眼，得五力，五通曾告瞿昙觅。\n证知见觉不相干，因邪打正连天碧。",
        "dynasty": "宋",
        "collection_info": null
    },
    {
        "title": "证道歌  其四○",
        "author": "释印肃",
        "content": "唯证乃知难可测，莫逐文章名利客。\n聪明不敌死生关，五藴皆空何苦厄。",
        "dynasty": "宋",
        "collection_info": null
    },
    {
        "title": "证道歌  其四一",
        "author": "释印肃",
        "content": "镜裏看形见不难，徒劳渡水与登山。\n演若达多头不失，狂怖自歇快平生。",
        "dynasty": "宋",
        "collection_info": null
    },
    {
        "title": "证道歌  其四二",
        "author": "释印肃",
        "content": "水中捉月争拈得，渠应不苟诸颜色。\n吴道僧繇画不成，痴猿彻夜空拏搦。",
        "dynasty": "宋",
        "collection_info": null
    },
    {
        "title": "证道歌  其四三",
        "author": "释印肃",
        "content": "常独行，常独步，步步不离佛国土。\n不曾见有一众生，皆入无余涅槃户。",
        "dynasty": "宋",
        "collection_info": null
    },
    {
        "title": "证道歌  其四四",
        "author": "释印肃",
        "content": "达者同游涅槃路，箇箇无衫并没袴。\n一灯相续百千灯，传灯录上名无数。",
        "dynasty": "宋",
        "collection_info": null
    },
    {
        "title": "证道歌  其四五",
        "author": "释印肃",
        "content": "调古神清风自高，忘荣傲世性坚牢。\n示一往还无箇事，见人摇手莫忉忉。",
        "dynasty": "宋",
        "collection_info": null
    },
    {
        "title": "证道歌  其四六",
        "author": "释印肃",
        "content": "貌悴骨刚人不顾，唯驾一乘称广度。\n谁人肯上此莲舟，独畅清风明月赋。",
        "dynasty": "宋",
        "collection_info": null
    },
    {
        "title": "证道歌  其四七",
        "author": "释印肃",
        "content": "穷释子，口称贫，雪曲高歌和没人。\n往来问道无言说，月在青天水在缾。",
        "dynasty": "宋",
        "collection_info": null
    },
    {
        "title": "证道歌  其四八",
        "author": "释印肃",
        "content": "实是身贫道不贫，七斤衫裏不容针。\n摇头只许无心得，入水元来不动冰。",
        "dynasty": "宋",
        "collection_info": null
    },
    {
        "title": "证道歌  其四九",
        "author": "释印肃",
        "content": "贫则身常披缕褐，教化众生求解脱。\n众生愈把綵红缠，见我如斯嗔咄咄。",
        "dynasty": "宋",
        "collection_info": null
    },
    {
        "title": "证道歌  其五○",
        "author": "释印肃",
        "content": "道则心藏无价珍，十方诸佛我同身。\n一切诸法皆无相，万法无非是我心。",
        "dynasty": "宋",
        "collection_info": null
    },
    {
        "title": "证道歌  其五一",
        "author": "释印肃",
        "content": "无价珍，用无尽，剎剎尘尘光迥迥。\n超腾今古绝形名，四七二三宗慧命。",
        "dynasty": "宋",
        "collection_info": null
    },
    {
        "title": "证道歌  其五二",
        "author": "释印肃",
        "content": "利物应机终不吝，毗耶假说众生病。\n众生了病即通光，领取旧持元本柄。",
        "dynasty": "宋",
        "collection_info": null
    },
    {
        "title": "证道歌  其五三",
        "author": "释印肃",
        "content": "三身四智体中圆，犹说三千及大千。\n八万法门从此出，咄哉王子去求仙。",
        "dynasty": "宋",
        "collection_info": null
    },
    {
        "title": "证道歌  其五四",
        "author": "释印肃",
        "content": "八解六通心地印，晃晃恢恢非远近。\n六通八解者全彰，念彼劳生提后进。",
        "dynasty": "宋",
        "collection_info": null
    },
    {
        "title": "证道歌  其五五",
        "author": "释印肃",
        "content": "上士一决一切了，十二时中常皎皎。\n掷剑挥空大丈夫，回头自觉无边表。",
        "dynasty": "宋",
        "collection_info": null
    },
    {
        "title": "证道歌  其五六",
        "author": "释印肃",
        "content": "中下多闻多不信，文章学解增心病。\n阎公未肯便饶伊，碓捣磨磨终不静。",
        "dynasty": "宋",
        "collection_info": null
    },
    {
        "title": "证道歌  其五七",
        "author": "释印肃",
        "content": "但自怀中解垢衣，威音王佛汝须知。\n已前妙得犹为二，何况今时说是非。",
        "dynasty": "宋",
        "collection_info": null
    },
    {
        "title": "证道歌  其五八",
        "author": "释印肃",
        "content": "谁能向外夸精进，五千退席闻无信。\n我宁速入于涅槃，莫教堕落声闻性。",
        "dynasty": "宋",
        "collection_info": null
    },
    {
        "title": "证道歌  其五九",
        "author": "释印肃",
        "content": "从他谤，任他非，体若虚空物物齐。\n无异孩童争瓦砾，更加黄叶止伊啼。",
        "dynasty": "宋",
        "collection_info": null
    },
    {
        "title": "证道歌  其六○",
        "author": "释印肃",
        "content": "把火烧天徒自疲，坚持十力助他非。\n烦恼息时全体是，速令直下发菩提。",
        "dynasty": "宋",
        "collection_info": null
    },
    {
        "title": "证道歌  其六一",
        "author": "释印肃",
        "content": "我闻恰似饮甘露，非自非他谁作做。\n累生未了此真身，致使同他入梦户。",
        "dynasty": "宋",
        "collection_info": null
    },
    {
        "title": "证道歌  其六二",
        "author": "释印肃",
        "content": "销融顿入不思议，子细推详我不是。\n无相光中古佛传，尽被真空穿却鼻。",
        "dynasty": "宋",
        "collection_info": null
    },
    {
        "title": "证道歌  其六三",
        "author": "释印肃",
        "content": "观恶言，是功德，妙明岂假旃檀刻。\n一言一喝彻圆音，不用耳闻须得得。",
        "dynasty": "宋",
        "collection_info": null
    },
    {
        "title": "证道歌  其六四",
        "author": "释印肃",
        "content": "此即成吾善知识，道有说无真利益。\n眉下纵横放白光，不动分身千百亿。",
        "dynasty": "宋",
        "collection_info": null
    },
    {
        "title": "证道歌  其六五",
        "author": "释印肃",
        "content": "不因讪谤起冤亲，斩却猫儿不作声。\n尤赖赵州收得橛，草鞋搭脑笑忻忻。",
        "dynasty": "宋",
        "collection_info": null
    },
    {
        "title": "证道歌  其六六",
        "author": "释印肃",
        "content": "何表无生慈忍力，洞庭撞倒虚空吃。\n不留丝髮与人知，摩诃般若波罗蜜。",
        "dynasty": "宋",
        "collection_info": null
    },
    {
        "title": "证道歌  其六七",
        "author": "释印肃",
        "content": "宗亦通，说亦通，两处由来剑刃锋。\n八还要义漫天诀，七处征心理一同。",
        "dynasty": "宋",
        "collection_info": null
    },
    {
        "title": "证道歌  其六八",
        "author": "释印肃",
        "content": "定慧圆明不滞空，黄幡直下起清风。\n当时不得印宗老，卢能有过且无功。",
        "dynasty": "宋",
        "collection_info": null
    },
    {
        "title": "证道歌  其六九",
        "author": "释印肃",
        "content": "非但我今独达了，万古宗心应不少。\n皆从非相入无余，未离形名终莫晓。",
        "dynasty": "宋",
        "collection_info": null
    },
    {
        "title": "证道歌  其七○",
        "author": "释印肃",
        "content": "河沙诸佛体皆同，如今端坐大雄峰。\n森罗万象无藏隐，元来只在一尘中。",
        "dynasty": "宋",
        "collection_info": null
    },
    {
        "title": "证道歌  其七一",
        "author": "释印肃",
        "content": "师子吼，无畏说，巍巍不动威光摄。\n十方法界现全身，且无伴侣相交涉。",
        "dynasty": "宋",
        "collection_info": null
    },
    {
        "title": "证道歌  其七二",
        "author": "释印肃",
        "content": "百兽闻之皆脑裂，穿山透石魔群折。\n夜来依旧卓长空，饱清风，漱明月。",
        "dynasty": "宋",
        "collection_info": null
    },
    {
        "title": "证道歌  其七三",
        "author": "释印肃",
        "content": "香象奔波失却威，木女来呼叫阿谁。\n普贤露地空弹指，一场败阙少人知。",
        "dynasty": "宋",
        "collection_info": null
    },
    {
        "title": "证道歌  其七四",
        "author": "释印肃",
        "content": "天龙寂听生欣悦，来散仙花岩畔列。\n解空没量道无能，动地雨华重漏泄。",
        "dynasty": "宋",
        "collection_info": null
    },
    {
        "title": "证道歌  其七五",
        "author": "释印肃",
        "content": "游江海，涉山川，披云带雨足连天。\n道得亦来叉下死，三千里外为君传。",
        "dynasty": "宋",
        "collection_info": null
    },
    {
        "title": "证道歌  其七六",
        "author": "释印肃",
        "content": "寻师访道为参禅，先将鼻孔与人穿。\n大喝一声三日困，尘毛犹挂曲床边。",
        "dynasty": "宋",
        "collection_info": null
    },
    {
        "title": "证道歌  其七七",
        "author": "释印肃",
        "content": "自从认得曹溪路，鸟道征空步坦途。\n攫雾拏云风亦怕，降魔事毕念苏卢。",
        "dynasty": "宋",
        "collection_info": null
    },
    {
        "title": "证道歌  其七八",
        "author": "释印肃",
        "content": "了知生死不相关，却把虚空作鼓鞔。\n打者甚多闻者少，禾山老汉实无端。",
        "dynasty": "宋",
        "collection_info": null
    },
    {
        "title": "证道歌  其七九",
        "author": "释印肃",
        "content": "行亦禅，坐亦禅，面壁淹淹过九年。\n失钱遭罪神光骇，分皮分髓过西天。",
        "dynasty": "宋",
        "collection_info": null
    },
    {
        "title": "证道歌  其八○",
        "author": "释印肃",
        "content": "语默动静体安然，谢三抛下钓鱼船。\n刚道参方不出岭，痴人犹尚走如烟。",
        "dynasty": "宋",
        "collection_info": null
    },
    {
        "title": "证道歌  其八一",
        "author": "释印肃",
        "content": "纵遇锋刀常坦坦，只因得隻金刚眼。\n一相光中无二形，劫火洞然无退返。",
        "dynasty": "宋",
        "collection_info": null
    },
    {
        "title": "证道歌  其八二",
        "author": "释印肃",
        "content": "假饶毒药也闲闲，一吸西江尚不难。\n达磨曾经无损缺，后遗隻履葬熊山。",
        "dynasty": "宋",
        "collection_info": null
    },
    {
        "title": "证道歌  其八三",
        "author": "释印肃",
        "content": "我师得见然灯佛，历劫有为从此没。\n心心相印了无生，为君几下苍龙窟。",
        "dynasty": "宋",
        "collection_info": null
    },
    {
        "title": "证道歌  其八四",
        "author": "释印肃",
        "content": "多劫曾为忍辱仙，未曾顿悟此心源。\n遭人活剥如斯苦，学者当同救脑然。",
        "dynasty": "宋",
        "collection_info": null
    },
    {
        "title": "证道歌  其八五",
        "author": "释印肃",
        "content": "几迴生，几迴死，汩没海中如泡子。\n猛风击浪了无休，风静源平非我所。",
        "dynasty": "宋",
        "collection_info": null
    },
    {
        "title": "证道歌  其八六",
        "author": "释印肃",
        "content": "生死悠悠无定止，改头换面嗔復喜。\n何如识取本来人，只这喜嗔全是你。",
        "dynasty": "宋",
        "collection_info": null
    },
    {
        "title": "证道歌  其八七",
        "author": "释印肃",
        "content": "自从顿悟了无生，动寂无非共佛行。\n人问正因无可表，扬眉之外更无能。",
        "dynasty": "宋",
        "collection_info": null
    },
    {
        "title": "证道歌  其八八",
        "author": "释印肃",
        "content": "于诸荣辱何忧喜，金轮宝位瞿昙弃。\n舍草负金永不穷，大地生灵扶不起。",
        "dynasty": "宋",
        "collection_info": null
    },
    {
        "title": "证道歌  其八九",
        "author": "释印肃",
        "content": "入深山，住兰若，离色离声无昼夜。\n撞钟击鼓不知鸣，地转天回全不怕。",
        "dynasty": "宋",
        "collection_info": null
    },
    {
        "title": "证道歌  其九○",
        "author": "释印肃",
        "content": "岑崟幽邃长松下，月朗风高寒溜泻。\n潺潺古韵实希奇，卖向人前谁着价。",
        "dynasty": "宋",
        "collection_info": null
    },
    {
        "title": "证道歌  其九一",
        "author": "释印肃",
        "content": "优游静坐野僧家，懒出廛中露爪牙。\n莫怪道人无可有，清风横点白云茶。",
        "dynasty": "宋",
        "collection_info": null
    },
    {
        "title": "证道歌  其九二",
        "author": "释印肃",
        "content": "閴寂安居实潇洒，拄杖撑天犹懒把。\n兴云布雨济含生，试问干坤谁渴者。",
        "dynasty": "宋",
        "collection_info": null
    },
    {
        "title": "证道歌  其九三",
        "author": "释印肃",
        "content": "觉即了，不施功，遶旋三匝叩卢公。\n虽留一宿非他得，自己灵光本廓通。",
        "dynasty": "宋",
        "collection_info": null
    },
    {
        "title": "证道歌  其九四",
        "author": "释印肃",
        "content": "一切有为法不同，百炼精金胜赤铜。\n自持自用应无尽，济老怜贫透日红。",
        "dynasty": "宋",
        "collection_info": null
    },
    {
        "title": "证道歌  其九五",
        "author": "释印肃",
        "content": "住相布施生天福，不用钻龟并买卜。\n分毫不赚自家修，如影随形皆具足。",
        "dynasty": "宋",
        "collection_info": null
    },
    {
        "title": "证道歌  其九六",
        "author": "释印肃",
        "content": "犹如仰箭射虚空，力尽无功到底空。\n如何得似三平老，聊闻看箭劈开胸。",
        "dynasty": "宋",
        "collection_info": null
    },
    {
        "title": "证道歌  其九七",
        "author": "释印肃",
        "content": "势力尽，箭还坠，依前六道无回避。\n升沉不离法身中，自是顽痴无智慧。",
        "dynasty": "宋",
        "collection_info": null
    },
    {
        "title": "证道歌  其九八",
        "author": "释印肃",
        "content": "招得来生不如意，得少为多儿子戏。\n广大门庭不肯游，衔铁拖犁泥裏睡。",
        "dynasty": "宋",
        "collection_info": null
    },
    {
        "title": "证道歌  其九九",
        "author": "释印肃",
        "content": "争似无为实相门，朝歌暮拍整干坤。\n东边打着西边响，到头只用一光吞。",
        "dynasty": "宋",
        "collection_info": null
    },
    {
        "title": "证道歌  其一○○",
        "author": "释印肃",
        "content": "一超直入如来地，自是众生不了利。\n行住坐卧总皆真，逐末兴心成执滞。",
        "dynasty": "宋",
        "collection_info": null
    },
    {
        "title": "证道歌  其一○一",
        "author": "释印肃",
        "content": "但得本，莫愁末，远远寻师多赚脱。\n君子务本道须生，不用牵麻并拽葛。",
        "dynasty": "宋",
        "collection_info": null
    },
    {
        "title": "证道歌  其一○二",
        "author": "释印肃",
        "content": "如浄瑠璃含宝月，昔时未悟今皆彻。\n只有此心更没心，不览邪师文字诀。",
        "dynasty": "宋",
        "collection_info": null
    },
    {
        "title": "证道歌  其一○三",
        "author": "释印肃",
        "content": "我今解此如意珠，贫儿衣裏灿光辉。\n行行到处不曾失，再逢亲友始无疑。",
        "dynasty": "宋",
        "collection_info": null
    },
    {
        "title": "证道歌  其一○四",
        "author": "释印肃",
        "content": "自利利他终不竭，一华五叶□分别。\n森罗万象影居中，自古至今无漏泄。",
        "dynasty": "宋",
        "collection_info": null
    },
    {
        "title": "证道歌  其一○五",
        "author": "释印肃",
        "content": "江月照，松风吹，不是渠侬更是谁。\n参禅学道波波走，岂知自有颗明珠。",
        "dynasty": "宋",
        "collection_info": null
    },
    {
        "title": "证道歌  其一○六",
        "author": "释印肃",
        "content": "永夜清宵何所为，辽天宝月共相辉。\n泥牛入海无消息，一声木马大阳随。",
        "dynasty": "宋",
        "collection_info": null
    },
    {
        "title": "证道歌  其一○七",
        "author": "释印肃",
        "content": "佛性戒珠心地印，淫坊酒肆光迥迥。\n宝寿见他打一拳，从斯脱却劳生病。",
        "dynasty": "宋",
        "collection_info": null
    },
    {
        "title": "证道歌  其一○八",
        "author": "释印肃",
        "content": "雾露云霞体上衣，何必缘尘百衲披。\n大庾岭头拈不起，卢公冷笑秀公痴。",
        "dynasty": "宋",
        "collection_info": null
    },
    {
        "title": "证道歌  其一○九",
        "author": "释印肃",
        "content": "降龙钵，解虎锡，也是如来随事立。\n显权就实化众生，究竟皆从定慧出。",
        "dynasty": "宋",
        "collection_info": null
    },
    {
        "title": "证道歌  其一一○",
        "author": "释印肃",
        "content": "两铦金镮鸣历历，大似檐头雨滴滴。\n试问参方什么声，迷心未达菩提力。",
        "dynasty": "宋",
        "collection_info": null
    },
    {
        "title": "证道歌  其一一一",
        "author": "释印肃",
        "content": "不是标形虚事持，释迦老子要人知。\n拈来放去非他物，运水搬柴事事宜。",
        "dynasty": "宋",
        "collection_info": null
    },
    {
        "title": "证道歌  其一一二",
        "author": "释印肃",
        "content": "如来宝杖亲踪迹，莫比世间闲戏剧。\n有时唤作没絃琴，忽然又道无孔笛。",
        "dynasty": "宋",
        "collection_info": null
    },
    {
        "title": "证道歌  其一一三",
        "author": "释印肃",
        "content": "不求真，不断妄，自古迄今无两样。\n真妄犹如六月霜，杲日炎天唯妙相。",
        "dynasty": "宋",
        "collection_info": null
    },
    {
        "title": "证道歌  其一一四",
        "author": "释印肃",
        "content": "了知二法空无相，泥塑金装为佛像。\n日日香华夜夜灯，谁知在一毛头上。",
        "dynasty": "宋",
        "collection_info": null
    },
    {
        "title": "证道歌  其一一五",
        "author": "释印肃",
        "content": "无相无空无不空，拈槌竖拂警盲聋。\n解道狗子无佛性，焉知全体与空同。",
        "dynasty": "宋",
        "collection_info": null
    },
    {
        "title": "证道歌  其一一六",
        "author": "释印肃",
        "content": "即是如来真实相，闹市卓牌标榜样。\n子湖狗子咬三关，未透玄机招业障。",
        "dynasty": "宋",
        "collection_info": null
    },
    {
        "title": "证道歌  其一一七",
        "author": "释印肃",
        "content": "心镜明，鑑无碍，十方剎土无边背。\n打破镜来相见伊，祇这圆光会不会。",
        "dynasty": "宋",
        "collection_info": null
    },
    {
        "title": "证道歌  其一一八",
        "author": "释印肃",
        "content": "廓然莹彻周沙界，言语难诠无可解。\n别传一句了非言，妙契圆通观自在。",
        "dynasty": "宋",
        "collection_info": null
    },
    {
        "title": "证道歌  其一一九",
        "author": "释印肃",
        "content": "万象森罗影现中，无头无尾耀玲珑。\n常光运运从何起，始觉浑身赤挞穷。",
        "dynasty": "宋",
        "collection_info": null
    },
    {
        "title": "证道歌  其一二○",
        "author": "释印肃",
        "content": "一颗圆光非内外，镇海明珠今尚在。\n仰山不敢自埋藏，问着灵知当不昧。",
        "dynasty": "宋",
        "collection_info": null
    },
    {
        "title": "证道歌  其一二一",
        "author": "释印肃",
        "content": "豁达空，拨因果，不着片衣爱向火。\n见他富贵便嗔嫌，业海深深何处軃。",
        "dynasty": "宋",
        "collection_info": null
    },
    {
        "title": "证道歌  其一二二",
        "author": "释印肃",
        "content": "莽莽荡荡招殃祸，佛宝金轮翻铁磨。\n十波罗蜜变洋铜，饱吃多餐应不饿。",
        "dynasty": "宋",
        "collection_info": null
    },
    {
        "title": "证道歌  其一二三",
        "author": "释印肃",
        "content": "弃有着空病亦然，却将阴入定安禅。\n阿赖耶识昆崙藏，万劫顽痴被业缠。",
        "dynasty": "宋",
        "collection_info": null
    },
    {
        "title": "证道歌  其一二四",
        "author": "释印肃",
        "content": "还如避溺而投火，两处未明令法堕。\n速须亲近正知人，如常处此菩提座。",
        "dynasty": "宋",
        "collection_info": null
    },
    {
        "title": "证道歌  其一二五",
        "author": "释印肃",
        "content": "舍妄心，取真理，猛火聚中求冷水。\n胜热婆罗请上山，须臾便入三摩底。",
        "dynasty": "宋",
        "collection_info": null
    },
    {
        "title": "证道歌  其一二六",
        "author": "释印肃",
        "content": "取舍之心成巧僞，夜枕髑髅浑说寐。\n与他南面乐非轻，不知自己无心地。",
        "dynasty": "宋",
        "collection_info": null
    },
    {
        "title": "证道歌  其一二七",
        "author": "释印肃",
        "content": "学人不了用修行，只应步步踏阴坑。\n大光普照盲无识，非时不共野狐争。",
        "dynasty": "宋",
        "collection_info": null
    },
    {
        "title": "证道歌  其一二八",
        "author": "释印肃",
        "content": "深成认贼将为子，可惜祖宗田共土。\n如今败缺卒难收，浪死虚生长劫苦。",
        "dynasty": "宋",
        "collection_info": null
    },
    {
        "title": "证道歌  其一二九",
        "author": "释印肃",
        "content": "损法财，灭功德，宁作常贫岐路客。\n身虽能触不能知，只为前因无准则。",
        "dynasty": "宋",
        "collection_info": null
    },
    {
        "title": "证道歌  其一三○",
        "author": "释印肃",
        "content": "莫不由斯心意识，三尸六贼空相逼。\n一似龟毛缚猛风，凡夫不体无消息。",
        "dynasty": "宋",
        "collection_info": null
    },
    {
        "title": "证道歌  其一三一",
        "author": "释印肃",
        "content": "是以禅门了却心，心心心外别无心。\n如今只是旧时底，不换源机放旷吟。",
        "dynasty": "宋",
        "collection_info": null
    },
    {
        "title": "证道歌  其一三二",
        "author": "释印肃",
        "content": "顿入无生知见力，不问晴干并雨湿。\n逢场作戏弄心花，彼自纷纷非我急。",
        "dynasty": "宋",
        "collection_info": null
    },
    {
        "title": "证道歌  其一三三",
        "author": "释印肃",
        "content": "大丈夫，秉慧剑，一扫邪魔如掣电。\n金刚三昧独威雄，不是观音谁得见。",
        "dynasty": "宋",
        "collection_info": null
    },
    {
        "title": "证道歌  其一三四",
        "author": "释印肃",
        "content": "般若锋兮金刚燄，无说无闻非顿渐。\n倚天长放白毫光，祈雨祈晴无不验。",
        "dynasty": "宋",
        "collection_info": null
    },
    {
        "title": "证道歌  其一三五",
        "author": "释印肃",
        "content": "非但空摧外道心，人天归仰□至今。\n求男乞女头头应，动乐歌欢用我声。",
        "dynasty": "宋",
        "collection_info": null
    },
    {
        "title": "证道歌  其一三六",
        "author": "释印肃",
        "content": "早曾落却天魔胆，添不添兮减不减。\n冻死不着贱人裩，饿死不吃鬚边糁。",
        "dynasty": "宋",
        "collection_info": null
    },
    {
        "title": "证道歌  其一三七",
        "author": "释印肃",
        "content": "震法雷，击法皷，针锋剔发千钧弩。\n大地山河失却威，独坐雄峰孤眼普。",
        "dynasty": "宋",
        "collection_info": null
    },
    {
        "title": "证道歌  其一三八",
        "author": "释印肃",
        "content": "布慈云兮洒甘露，润物沛生无伴侣。\n庐陵米价没人酬，窈窕冥冥自相许。",
        "dynasty": "宋",
        "collection_info": null
    },
    {
        "title": "证道歌  其一三九",
        "author": "释印肃",
        "content": "龙象蹴踏润无边，腾云驾雾谒诸天。\n帝释惊惶无处避，寻光烛理扣金仙。",
        "dynasty": "宋",
        "collection_info": null
    },
    {
        "title": "证道歌  其一四○",
        "author": "释印肃",
        "content": "三乘五性皆醒悟，方知自有珍珠库。\n临时分付与儿孙，不劳更倚他门户。",
        "dynasty": "宋",
        "collection_info": null
    },
    {
        "title": "证道歌  其一四一",
        "author": "释印肃",
        "content": "雪山肥腻更无杂，纯一摩尼相间夹。\n珍珠宝网影重重，顶礼归依无缝塔。",
        "dynasty": "宋",
        "collection_info": null
    },
    {
        "title": "证道歌  其一四二",
        "author": "释印肃",
        "content": "纯出醍醐我常纳，露地中儿标白法。\n潦倒沩山独自骑，暂借惊歌胡蝶拍。",
        "dynasty": "宋",
        "collection_info": null
    },
    {
        "title": "证道歌  其一四三",
        "author": "释印肃",
        "content": "一性圆通一切性，观君莫犯西天令。\n至道无难嫌简择，杜口毗耶元不证。",
        "dynasty": "宋",
        "collection_info": null
    },
    {
        "title": "证道歌  其一四四",
        "author": "释印肃",
        "content": "一法遍含一切法，风飘飘兮雨飒飒。\n一声渔笛晃春光，浪打孤舟声自拍。",
        "dynasty": "宋",
        "collection_info": null
    },
    {
        "title": "证道歌  其一四五",
        "author": "释印肃",
        "content": "一月普现一切水，四处分舟同一体。\n多中一了一中多，莫学痴猿捞沼底。",
        "dynasty": "宋",
        "collection_info": null
    },
    {
        "title": "证道歌  其一四六",
        "author": "释印肃",
        "content": "一切水月一月摄，翳眼盲夫胡指决。\n都卢只这一心光，年年来叫桃花月。",
        "dynasty": "宋",
        "collection_info": null
    },
    {
        "title": "证道歌  其一四七",
        "author": "释印肃",
        "content": "诸佛法身入我性，状似千灯含一镜。\n重重无尽意重重，绝待灵明无可证。",
        "dynasty": "宋",
        "collection_info": null
    },
    {
        "title": "证道歌  其一四八",
        "author": "释印肃",
        "content": "我性同共如来合，莫怪山僧情义薄。\n与君相见不相知，自脱方能解彼缚。",
        "dynasty": "宋",
        "collection_info": null
    },
    {
        "title": "证道歌  其一四九",
        "author": "释印肃",
        "content": "一切具足一切地，凡夫不了争名利。\n名利何曾得到头，空能夜壑劳关闭。",
        "dynasty": "宋",
        "collection_info": null
    },
    {
        "title": "证道歌  其一五○",
        "author": "释印肃",
        "content": "非色非心非行业，休指黄花并绿叶。\n说时似有证时无，从此家邦大安贴。",
        "dynasty": "宋",
        "collection_info": null
    },
    {
        "title": "证道歌  其一五一",
        "author": "释印肃",
        "content": "弹指圆成八万门，有无无有岂堪论。\n假设千经并万论，直应迦叶不闻闻。",
        "dynasty": "宋",
        "collection_info": null
    },
    {
        "title": "证道歌  其一五二",
        "author": "释印肃",
        "content": "剎那灭却三祇劫，更无丝髮相交涉。\n无名天地亦非先，有名万物光重迭。",
        "dynasty": "宋",
        "collection_info": null
    },
    {
        "title": "证道歌  其一五三",
        "author": "释印肃",
        "content": "一切数句非数句，□你玄言并好注。\n灵明烜赫塞虚空，不住色声光布施。",
        "dynasty": "宋",
        "collection_info": null
    },
    {
        "title": "证道歌  其一五四",
        "author": "释印肃",
        "content": "与吾灵觉何交涉，云门有客三机接。\n语论千春不昧真，深明此性无时劫。",
        "dynasty": "宋",
        "collection_info": null
    },
    {
        "title": "证道歌  其一五五",
        "author": "释印肃",
        "content": "不可毁，不可讚，迩古迄今光灿烂。\n镇州萝卜大三斤，桶裏水兮钵裏饭。",
        "dynasty": "宋",
        "collection_info": null
    },
    {
        "title": "证道歌  其一五六",
        "author": "释印肃",
        "content": "体若虚空勿涯岸，通身是口说得半。\n三种病人也会医，灯笼露柱常相伴。",
        "dynasty": "宋",
        "collection_info": null
    },
    {
        "title": "证道歌  其一五七",
        "author": "释印肃",
        "content": "不离当处常湛然，神光也不往西天。\n德山话堕龙潭笑，忍气吞声更不言。",
        "dynasty": "宋",
        "collection_info": null
    },
    {
        "title": "证道歌  其一五八",
        "author": "释印肃",
        "content": "觅即知君不可见，穿过髑髅无不遍。\n举头鹞子过新罗，失却桃花秋月面。",
        "dynasty": "宋",
        "collection_info": null
    },
    {
        "title": "证道歌  其一五九",
        "author": "释印肃",
        "content": "取不得，舍不得，自是眼盲心裏黑。\n居大洋海口焦干，两手问人觅水吃。",
        "dynasty": "宋",
        "collection_info": null
    },
    {
        "title": "证道歌  其一六○",
        "author": "释印肃",
        "content": "不可得中祇么得，更无魔党相欺吓。\n狂怖自歇即菩提，真浄妙明无间隔。",
        "dynasty": "宋",
        "collection_info": null
    },
    {
        "title": "证道歌  其一六一",
        "author": "释印肃",
        "content": "默时说，说时默，佛祖妙机无法则。\n除非亲到此门中，棒头取正参方客。",
        "dynasty": "宋",
        "collection_info": null
    },
    {
        "title": "证道歌  其一六二",
        "author": "释印肃",
        "content": "大施门开无拥塞，何须远劫方修得。\n只要无心直下休，一颗圆光非异色。",
        "dynasty": "宋",
        "collection_info": null
    },
    {
        "title": "证道歌  其一六三",
        "author": "释印肃",
        "content": "有人问我解何宗，只堪摇手报伊聋。\n灵利衲僧须瞥地，何劳更说五家宗。",
        "dynasty": "宋",
        "collection_info": null
    },
    {
        "title": "证道歌  其一六四",
        "author": "释印肃",
        "content": "报道摩诃般若力，是境是心全不识。\n凌云谩道见桃花，月面依然言不及。",
        "dynasty": "宋",
        "collection_info": null
    },
    {
        "title": "证道歌  其一六五",
        "author": "释印肃",
        "content": "或是或非人不识，是非不到休疑忆。\n他真不若自家真，推倒绳床何损益。",
        "dynasty": "宋",
        "collection_info": null
    },
    {
        "title": "证道歌  其一六六",
        "author": "释印肃",
        "content": "逆行顺行天莫测，邓隐峰破禅规则。\n丛林动念几千般，倒立归真谁胜得。",
        "dynasty": "宋",
        "collection_info": null
    },
    {
        "title": "证道歌  其一六七",
        "author": "释印肃",
        "content": "吾早曾经多劫修，大通智胜本因周。\n因何佛法不现前，为伊不荐混迷流。",
        "dynasty": "宋",
        "collection_info": null
    },
    {
        "title": "证道歌  其一六八",
        "author": "释印肃",
        "content": "不是等闲相诳惑，一失人身难再得。\n善根微细恶因多，地狱阿鼻无间隔。",
        "dynasty": "宋",
        "collection_info": null
    },
    {
        "title": "证道歌  其一六九",
        "author": "释印肃",
        "content": "建法幢，立宗旨，语默风云处处是。\n莫言止道有曹溪，失汝元常何益利。",
        "dynasty": "宋",
        "collection_info": null
    },
    {
        "title": "证道歌  其一七○",
        "author": "释印肃",
        "content": "明明佛敕曹溪是，曹溪一滴周天备。\n法海澄济润古今，飞空着地谁知贵。",
        "dynasty": "宋",
        "collection_info": null
    },
    {
        "title": "证道歌  其一七一",
        "author": "释印肃",
        "content": "第一迦叶首传灯，百万人天耸耳听。\n金色头陀闻不会，拈花起处笑尖新。",
        "dynasty": "宋",
        "collection_info": null
    },
    {
        "title": "证道歌  其一七二",
        "author": "释印肃",
        "content": "二十八代西天记，祖祖相传无别智。\n唐朝八定四空禅，有为不达真空位。",
        "dynasty": "宋",
        "collection_info": null
    },
    {
        "title": "证道歌  其一七三",
        "author": "释印肃",
        "content": "历江海，入此土，万水千山同一路。\n来时无物去时空，稽首牟尼悉加护。",
        "dynasty": "宋",
        "collection_info": null
    },
    {
        "title": "证道歌  其一七四",
        "author": "释印肃",
        "content": "菩提达磨为初祖，梁王未契如聋瞽。\n廓然无圣尚求名，拂袖魏邦无处所。",
        "dynasty": "宋",
        "collection_info": null
    },
    {
        "title": "证道歌  其一七五",
        "author": "释印肃",
        "content": "六代传衣天下闻，参禅学道□纷纷。\n争似丹霞烧木佛，傍观赤烂堕幽昏。",
        "dynasty": "宋",
        "collection_info": null
    },
    {
        "title": "证道歌  其一七六",
        "author": "释印肃",
        "content": "后人得道何穷数，万别千差同此路。\n成人者少败人多，达理契经无作做。",
        "dynasty": "宋",
        "collection_info": null
    },
    {
        "title": "证道歌  其一七七",
        "author": "释印肃",
        "content": "真不立，妄本空，劝君贼过莫施弓。\n越古超今无可有，纤毫窒碍不能通。",
        "dynasty": "宋",
        "collection_info": null
    },
    {
        "title": "证道歌  其一七八",
        "author": "释印肃",
        "content": "有无俱遣不空空，空本无空针不容。\n阿弥陀佛真金色，相好无边我等同。",
        "dynasty": "宋",
        "collection_info": null
    },
    {
        "title": "证道歌  其一七九",
        "author": "释印肃",
        "content": "二十空门元不着，三乘五教都拈却。\n指头消息甚分明，病愈何须重点药。",
        "dynasty": "宋",
        "collection_info": null
    },
    {
        "title": "证道歌  其一八○",
        "author": "释印肃",
        "content": "一性如来体自同，声闻执相有西东。\n忽然撞出来时路，九万鹏程顷刻通。",
        "dynasty": "宋",
        "collection_info": null
    },
    {
        "title": "证道歌  其一八一",
        "author": "释印肃",
        "content": "心是根，法是尘，根尘睹对转迷情。\n以火救火方为妙，烧却从前业识心。",
        "dynasty": "宋",
        "collection_info": null
    },
    {
        "title": "证道歌  其一八二",
        "author": "释印肃",
        "content": "两种犹如镜上痕，直达□取岭南能。\n便显秀公无跳脱，徒劳四句语言争。",
        "dynasty": "宋",
        "collection_info": null
    },
    {
        "title": "证道歌  其一八三",
        "author": "释印肃",
        "content": "痕垢尽除光始现，照见不似娘生面。\n无头无尾一般般，千眼大悲也不见。",
        "dynasty": "宋",
        "collection_info": null
    },
    {
        "title": "证道歌  其一八四",
        "author": "释印肃",
        "content": "心法双忘性即真，夜来梦见一天星。\n南曹北斗无藏隐，箇箇含光映法身。",
        "dynasty": "宋",
        "collection_info": null
    },
    {
        "title": "证道歌  其一八五",
        "author": "释印肃",
        "content": "嗟末法，恶时世，心若利刀称善慧。\n却来林下闹喧天，反谤初师全不是。",
        "dynasty": "宋",
        "collection_info": null
    },
    {
        "title": "证道歌  其一八六",
        "author": "释印肃",
        "content": "众生薄福难调制，度日争名□觅利。\n千万之中没一人，且道乘谁光出世。",
        "dynasty": "宋",
        "collection_info": null
    },
    {
        "title": "证道歌  其一八七",
        "author": "释印肃",
        "content": "去圣远兮邪见深，祖师肚裏觅知音。\n两箇禅僧相借问，旧时佛法不如今。",
        "dynasty": "宋",
        "collection_info": null
    },
    {
        "title": "证道歌  其一八八",
        "author": "释印肃",
        "content": "魔强法弱多怨害，跣足头陀□顶盖。\n舍身求雨赤天晴，凡情见此生轻退。",
        "dynasty": "宋",
        "collection_info": null
    },
    {
        "title": "证道歌  其一八九",
        "author": "释印肃",
        "content": "闻说如来顿教门，便将毒药与他吞。\n老胡被折当门齿，任彼魔多体自存。",
        "dynasty": "宋",
        "collection_info": null
    },
    {
        "title": "证道歌  其一九○",
        "author": "释印肃",
        "content": "恨不灭除令瓦碎，百计千方来逞怪。\n熙怡端坐古峰头，设若归依还自拜。",
        "dynasty": "宋",
        "collection_info": null
    },
    {
        "title": "证道歌  其一九一",
        "author": "释印肃",
        "content": "依在心，殃在身，汝身非与我同真。\n臭烂腥臊无用处，识神沈劫堕迷津。",
        "dynasty": "宋",
        "collection_info": null
    },
    {
        "title": "证道歌  其一九二",
        "author": "释印肃",
        "content": "不须怨诉更尤人，动是洋铜铁汁淋。\n更入火轮并剉碓，牛头狱卒脔肝心。",
        "dynasty": "宋",
        "collection_info": null
    },
    {
        "title": "证道歌  其一九三",
        "author": "释印肃",
        "content": "欲得不招无间业，对境无心心自歇。\n何须苦苦外驰求，灵光独耀如明月。",
        "dynasty": "宋",
        "collection_info": null
    },
    {
        "title": "证道歌  其一九四",
        "author": "释印肃",
        "content": "莫谤如来正法轮，我师累劫究方成。\n然灯王佛亲传受，后代儿孙万莫轻。",
        "dynasty": "宋",
        "collection_info": null
    },
    {
        "title": "证道歌  其一九五",
        "author": "释印肃",
        "content": "旃檀林，无杂树，庭前柏子非相戏。\n小中用大一时平，大中用小无边际。",
        "dynasty": "宋",
        "collection_info": null
    },
    {
        "title": "证道歌  其一九六",
        "author": "释印肃",
        "content": "鬰密森沉师子住，野干狐狗难逃驻。\n横吞碧汉体堂堂，无位真人何处去。",
        "dynasty": "宋",
        "collection_info": null
    },
    {
        "title": "证道歌  其一九七",
        "author": "释印肃",
        "content": "境静林閒独自游，端威无动体皆周。\n元来不管他人事，任彼桥流水不流。",
        "dynasty": "宋",
        "collection_info": null
    },
    {
        "title": "证道歌  其一九八",
        "author": "释印肃",
        "content": "走兽飞禽皆远去，知道本来无住处。\n空无鸟迹地无踪，碧眼胡僧面壁觑。",
        "dynasty": "宋",
        "collection_info": null
    },
    {
        "title": "证道歌  其一九九",
        "author": "释印肃",
        "content": "狮子儿，众随后，何异趁麞诸猎狗。\n挂角羚羊何处寻，莫教回首连天吼。",
        "dynasty": "宋",
        "collection_info": null
    },
    {
        "title": "证道歌  其二○○",
        "author": "释印肃",
        "content": "三岁便能大哮吼，文殊也道难征斗。\n遑遑权託罽宾牵，如今脱体无人守。",
        "dynasty": "宋",
        "collection_info": null
    },
    {
        "title": "证道歌  其二○一",
        "author": "释印肃",
        "content": "若是野干逐法王，未曾举步早郎当。\n贵价精神贱价用，渠露全身汝急忙。",
        "dynasty": "宋",
        "collection_info": null
    },
    {
        "title": "证道歌  其二○二",
        "author": "释印肃",
        "content": "百年妖怪虚开口，五伯生亲狐兔走。\n百丈峰前一句新，不昧光中犹未了。",
        "dynasty": "宋",
        "collection_info": null
    },
    {
        "title": "证道歌  其二○三",
        "author": "释印肃",
        "content": "圆顿教，没人情，集云峰下四藤根。\n天下大禅谁识得，荒茅野地少人耕。",
        "dynasty": "宋",
        "collection_info": null
    },
    {
        "title": "证道歌  其二○四",
        "author": "释印肃",
        "content": "有疑不决直须争，强把砖磨马祖前。\n牛行不在车心打，当时鼻孔廓辽天。",
        "dynasty": "宋",
        "collection_info": null
    },
    {
        "title": "证道歌  其二○五",
        "author": "释印肃",
        "content": "不是山僧逞人我，此事元来无两箇。\n教诠十八不共法，共不共时是什么。",
        "dynasty": "宋",
        "collection_info": null
    },
    {
        "title": "证道歌  其二○六",
        "author": "释印肃",
        "content": "修行恐落断常坑，说有说无只管争。\n教体未全言句落，意识心随声色行。",
        "dynasty": "宋",
        "collection_info": null
    },
    {
        "title": "证道歌  其二○七",
        "author": "释印肃",
        "content": "非不非，是不是，是非不入三摩地。\n一念普观无量劫，无去无来亦无住。",
        "dynasty": "宋",
        "collection_info": null
    },
    {
        "title": "证道歌  其二○八",
        "author": "释印肃",
        "content": "差之毫釐失千里，掣电之机休拟议。\n不在低头与别思，普光即是无师智。",
        "dynasty": "宋",
        "collection_info": null
    },
    {
        "title": "证道歌  其二○九",
        "author": "释印肃",
        "content": "是则龙女顿成佛，一颗明珠非外物。\n南方无垢息光□，亲见灵山分皂白。",
        "dynasty": "宋",
        "collection_info": null
    },
    {
        "title": "证道歌  其二一○",
        "author": "释印肃",
        "content": "非则善星生陷坠，广说不明宗正理。\n名闻利养接群机，业满生沉无间底。",
        "dynasty": "宋",
        "collection_info": null
    },
    {
        "title": "证道歌  其二一一",
        "author": "释印肃",
        "content": "吾早年来积学问，衝风冒雨多迷闷。\n一到曹溪更不疑，方知往昔虚劳顿。",
        "dynasty": "宋",
        "collection_info": null
    },
    {
        "title": "证道歌  其二一二",
        "author": "释印肃",
        "content": "亦曾讨疏寻经论，永夜清霄习见闻。\n只道多闻便是真，谁知万法皆方寸。",
        "dynasty": "宋",
        "collection_info": null
    },
    {
        "title": "证道歌  其二一三",
        "author": "释印肃",
        "content": "分别名相不知休，阳燄空花岂可求。\n龙舟旧阁闲田地，一度赢来方始休。",
        "dynasty": "宋",
        "collection_info": null
    },
    {
        "title": "证道歌  其二一四",
        "author": "释印肃",
        "content": "入海算沙徒自困，无本随商过海门。\n眼睹千珍并万宝，归来不得一文分。",
        "dynasty": "宋",
        "collection_info": null
    },
    {
        "title": "证道歌  其二一五",
        "author": "释印肃",
        "content": "却被如来苦诃责，尔我真心何间隔。\n贪忙只欲外边寻，直至如今连眼塞。",
        "dynasty": "宋",
        "collection_info": null
    },
    {
        "title": "证道歌  其二一六",
        "author": "释印肃",
        "content": "数他珍宝有何益，倚门傍户痴心急。\n被伊轻贱且无言，衣裏明珠犹未识。",
        "dynasty": "宋",
        "collection_info": null
    },
    {
        "title": "证道歌  其二一七",
        "author": "释印肃",
        "content": "从来蹭蹬觉虚行，不辞山远与深坑。\n一担须弥难放下，爱观峰顶秀崚嶒。",
        "dynasty": "宋",
        "collection_info": null
    },
    {
        "title": "证道歌  其二一八",
        "author": "释印肃",
        "content": "多年枉作风尘客，不问东西与南北。\n只应好住便安身，闻举汝身心似墨。",
        "dynasty": "宋",
        "collection_info": null
    },
    {
        "title": "证道歌  其二一九",
        "author": "释印肃",
        "content": "种性邪，错知解，不体玄机持五戒。\n行行坐坐执空观，见境见尘增鬼怪。",
        "dynasty": "宋",
        "collection_info": null
    },
    {
        "title": "证道歌  其二二○",
        "author": "释印肃",
        "content": "不达如来圆顿制，丈六金身即我是。\n离知名相更无知，日夜烧香空自礼。",
        "dynasty": "宋",
        "collection_info": null
    },
    {
        "title": "证道歌  其二二一",
        "author": "释印肃",
        "content": "二乘精进勿道心，南宗北祖乱纷纭。\n虽是善因招恶果，几时解得见天真。",
        "dynasty": "宋",
        "collection_info": null
    },
    {
        "title": "证道歌  其二二二",
        "author": "释印肃",
        "content": "外道聪明无智慧，养生只欲贪名利。\n烧丹炼药学神仙，有为不了终归坠。",
        "dynasty": "宋",
        "collection_info": null
    },
    {
        "title": "证道歌  其二二三",
        "author": "释印肃",
        "content": "亦愚痴，亦小騃，五百三百成团块。\n太公发愿乳香烧，蛇行鼠步终须坏。",
        "dynasty": "宋",
        "collection_info": null
    },
    {
        "title": "证道歌  其二二四",
        "author": "释印肃",
        "content": "空拳指上生实解，巡行数墨看经快。\n圆蟾光体指俱迷，枉入三途虚受罪。",
        "dynasty": "宋",
        "collection_info": null
    },
    {
        "title": "证道歌  其二二五",
        "author": "释印肃",
        "content": "执指为月枉施功，一处明时两处通。\n月形兼指无交涉，十方剎海性含融。",
        "dynasty": "宋",
        "collection_info": null
    },
    {
        "title": "证道歌  其二二六",
        "author": "释印肃",
        "content": "根境法中虚捏怪，见说是师便礼拜。\n汝从甚处到其间，且作街坊兼化菜。",
        "dynasty": "宋",
        "collection_info": null
    },
    {
        "title": "证道歌  其二二七",
        "author": "释印肃",
        "content": "不见一法即如来，万机顿绝笑咍咍。\n将军战马今何在，野草闲花满地开。",
        "dynasty": "宋",
        "collection_info": null
    },
    {
        "title": "证道歌  其二二八",
        "author": "释印肃",
        "content": "方得名为观自在，豁达灵光非内外。\n野桥村店混尘流，乞我一文充布袋。",
        "dynasty": "宋",
        "collection_info": null
    },
    {
        "title": "证道歌  其二二九",
        "author": "释印肃",
        "content": "了即业障本来空，兔角拄丈击狂风。\n龟毛索子穿云鼻，理会干坤空不空。",
        "dynasty": "宋",
        "collection_info": null
    },
    {
        "title": "证道歌  其二三○",
        "author": "释印肃",
        "content": "未了还须偿宿债，这箇冤家何日解。\n得休休去且休休，莫入他家饶了卖。",
        "dynasty": "宋",
        "collection_info": null
    },
    {
        "title": "证道歌  其二三一",
        "author": "释印肃",
        "content": "饥逢王膳不能餐，百品千般耀目间。\n将谓君家亲用底，谁知益我自生难。",
        "dynasty": "宋",
        "collection_info": null
    },
    {
        "title": "证道歌  其二三二",
        "author": "释印肃",
        "content": "病遇医王争得瘥，卢医体貌殊严怪。\n我见堂堂心胆惊，不领仙丹从此坏。",
        "dynasty": "宋",
        "collection_info": null
    },
    {
        "title": "证道歌  其二三三",
        "author": "释印肃",
        "content": "在欲行禅知见力，活计千般全不识。\n十波罗蜜镇长存，庞公老汉通消息。",
        "dynasty": "宋",
        "collection_info": null
    },
    {
        "title": "证道歌  其二三四",
        "author": "释印肃",
        "content": "火裏生莲终不坏，念念劳生不自在。\n彼既丈夫我亦然，舍短从长无罣碍。",
        "dynasty": "宋",
        "collection_info": null
    },
    {
        "title": "证道歌  其二三五",
        "author": "释印肃",
        "content": "勇施犯重悟无生，挑起三衣即便行。\n逢人指出无心物，当下迴光似不曾。",
        "dynasty": "宋",
        "collection_info": null
    },
    {
        "title": "证道歌  其二三六",
        "author": "释印肃",
        "content": "早时成佛于今在，缾倾不出周沙界。\n妙音遐畅广宣扬，念者念兮拜者拜。",
        "dynasty": "宋",
        "collection_info": null
    },
    {
        "title": "证道歌  其二三七",
        "author": "释印肃",
        "content": "狮子吼，无畏说，直言恰似翻成拙。\n问渠何处住居家，遥指前坡无处诀。",
        "dynasty": "宋",
        "collection_info": null
    },
    {
        "title": "证道歌  其二三八",
        "author": "释印肃",
        "content": "深嗟幪懂顽皮靼，只道无人来剔拨。\n我今年少或龙钟，胡乱度生管广挞。",
        "dynasty": "宋",
        "collection_info": null
    },
    {
        "title": "证道歌  其二三九",
        "author": "释印肃",
        "content": "祇知犯重障菩提，彼者堪修我不宜。\n龙女化身来警世，畜生驴马我同伊。",
        "dynasty": "宋",
        "collection_info": null
    },
    {
        "title": "证道歌  其二四○",
        "author": "释印肃",
        "content": "不见如来开秘诀，过现未来冤重迭。\n罪性如空法亦然，罪法俱忘心莹彻。",
        "dynasty": "宋",
        "collection_info": null
    },
    {
        "title": "证道歌  其二四一",
        "author": "释印肃",
        "content": "有二比丘犯淫杀，自嗟自怨无觉察。\n远栖林野望成真，自业茫茫谁摆脱。",
        "dynasty": "宋",
        "collection_info": null
    },
    {
        "title": "证道歌  其二四二",
        "author": "释印肃",
        "content": "波离萤光增罪结，却把小乘文句说。\n疑心到此转怀惶，莫怪经非人自拙。",
        "dynasty": "宋",
        "collection_info": null
    },
    {
        "title": "证道歌  其二四三",
        "author": "释印肃",
        "content": "维摩大士顿除疑，离四句兮绝百非。\n实相门中非我所，一轮心月镇光辉。",
        "dynasty": "宋",
        "collection_info": null
    },
    {
        "title": "证道歌  其二四四",
        "author": "释印肃",
        "content": "犹如赫日消霜雪，逡巡业海皆枯竭。\n露出毗卢体不分，别无艺解堪施设。",
        "dynasty": "宋",
        "collection_info": null
    },
    {
        "title": "证道歌  其二四五",
        "author": "释印肃",
        "content": "不思议，解脱力，不是思量心外得。\n一句当天八万门，野桥金柳依依色。",
        "dynasty": "宋",
        "collection_info": null
    },
    {
        "title": "证道歌  其二四六",
        "author": "释印肃",
        "content": "妙用恒沙也无极，岂吝参方来问诘。\n何劳举指与言诠，杖头一眼明如日。",
        "dynasty": "宋",
        "collection_info": null
    },
    {
        "title": "证道歌  其二四七",
        "author": "释印肃",
        "content": "四事供养敢辞劳，自有摩尼价最高。\n任君宝满三千界，性无利益漫丰豪。",
        "dynasty": "宋",
        "collection_info": null
    },
    {
        "title": "证道歌  其二四八",
        "author": "释印肃",
        "content": "万两黄金也消得，道人有甚相交涉。\n家中祖代没分文，广度河沙三界客。",
        "dynasty": "宋",
        "collection_info": null
    },
    {
        "title": "证道歌  其二四九",
        "author": "释印肃",
        "content": "粉骨碎身未足酬，念渠多劫力勤修。\n如今分付无人要，放体闲眠百草头。",
        "dynasty": "宋",
        "collection_info": null
    },
    {
        "title": "证道歌  其二五○",
        "author": "释印肃",
        "content": "一句了然超百亿，如如不动纤毫力。\n普眼当观如□□，春晴晓雾连天碧。",
        "dynasty": "宋",
        "collection_info": null
    },
    {
        "title": "证道歌  其二五一",
        "author": "释印肃",
        "content": "法中王，最高胜，一微尘裏光无尽。\n无边身相入微尘，转大法轮常普应。",
        "dynasty": "宋",
        "collection_info": null
    },
    {
        "title": "证道歌  其二五二",
        "author": "释印肃",
        "content": "河沙如来同共证，光光相彻无余剩。\n各申右手摩其顶，龙天万亿咸归命。",
        "dynasty": "宋",
        "collection_info": null
    },
    {
        "title": "证道歌  其二五三",
        "author": "释印肃",
        "content": "我今解此如意珠，不论贫富灌头舒。\n出没往来无欠缺，四生六道入无余。",
        "dynasty": "宋",
        "collection_info": null
    },
    {
        "title": "证道歌  其二五四",
        "author": "释印肃",
        "content": "信受之者皆相应，不落有无凡与圣。\n八面清风宇宙宽，日月从他浑自性。",
        "dynasty": "宋",
        "collection_info": null
    },
    {
        "title": "证道歌  其二五五",
        "author": "释印肃",
        "content": "了了见，无一物，唯有天真一如佛。\n普贤腹裏接观音，善财稽首称奇特。",
        "dynasty": "宋",
        "collection_info": null
    },
    {
        "title": "证道歌  其二五六",
        "author": "释印肃",
        "content": "亦无人，亦无佛，广大楼台弥勒宅。\n豁开门户接群生，一念无心全用得。",
        "dynasty": "宋",
        "collection_info": null
    },
    {
        "title": "证道歌  其二五七",
        "author": "释印肃",
        "content": "大千沙界海中沤，何必春风更点头。\n雪夜一枝浑漏泄，速传驿马进王侯。",
        "dynasty": "宋",
        "collection_info": null
    },
    {
        "title": "证道歌  其二五八",
        "author": "释印肃",
        "content": "一切贤圣如电拂，智尊不动瑠璃色。\n紫金光聚没遮拦，说甚寒山并拾得。",
        "dynasty": "宋",
        "collection_info": null
    },
    {
        "title": "证道歌  其二五九",
        "author": "释印肃",
        "content": "假使铁轮顶上旋，万里神光体自然。\n邪魔似雪飞汤裏，安能惊动老婆禅。",
        "dynasty": "宋",
        "collection_info": null
    },
    {
        "title": "证道歌  其二六○",
        "author": "释印肃",
        "content": "定慧圆明终不失，天迴地转光澄寂。\n劫火洞然转转新，箇事如如谁委悉。",
        "dynasty": "宋",
        "collection_info": null
    },
    {
        "title": "证道歌  其二六一",
        "author": "释印肃",
        "content": "日可冷，月可热，凡夫倒用成磨灭。\n大道圆明一性通，春夏秋冬谁辨别。",
        "dynasty": "宋",
        "collection_info": null
    },
    {
        "title": "证道歌  其二六二",
        "author": "释印肃",
        "content": "众魔不能坏真说，真说无言光廓彻。\n包含万有不曾生，天地亡锋并结舌。",
        "dynasty": "宋",
        "collection_info": null
    },
    {
        "title": "证道歌  其二六三",
        "author": "释印肃",
        "content": "象驾峥嵘谩进途，气冲牛斗耀昏衢。\n日月失光谁敢顾，万邪冰烁绝名模。",
        "dynasty": "宋",
        "collection_info": null
    },
    {
        "title": "证道歌  其二六四",
        "author": "释印肃",
        "content": "谁见螳螂能拒辙，萤虫七夕吞明月。\n织女心宽不作声，牵牛一棒和空折。",
        "dynasty": "宋",
        "collection_info": null
    },
    {
        "title": "证道歌  其二六五",
        "author": "释印肃",
        "content": "大象不游于兔径，针锋头上礼观音。\n百尺竿头犹进步，十方沙界现全身。",
        "dynasty": "宋",
        "collection_info": null
    },
    {
        "title": "证道歌  其二六六",
        "author": "释印肃",
        "content": "大悟不拘于小节，猛燄炉中捞霰雪。\n石头垂足示长髭，修行有甚相交涉。",
        "dynasty": "宋",
        "collection_info": null
    },
    {
        "title": "证道歌  其二六七",
        "author": "释印肃",
        "content": "莫将管见谤苍苍，井底蛙牛逞巨江。\n干坤大地一隻眼，用来还似一毫芒。",
        "dynasty": "宋",
        "collection_info": null
    },
    {
        "title": "证道歌  其二六八",
        "author": "释印肃",
        "content": "未了吾今为君决，一字不留无可说。\n耀古腾今彻底辉，不离当体常光洁。",
        "dynasty": "宋",
        "collection_info": null
    },
    {
        "title": "普庵歌",
        "author": "释印肃",
        "content": "祇箇普庵纯宝贝，妙慧庄严真畅快。\n无门为户到人稀，万里神光圆顶盖。\n非相身，无不在，体露堂堂声色外。\n世间梦幻曷能随，超出世间那肯爱。\n绝意识，无眼界，浄名卧疾瞿昙解。\n指权就实度众生，勿谓古贤来捏怪。\n悟普庵，本无坏，空劫有穷渠自在。\n四生六道岂相干，物我兼忘心唯最。\n无有无，内非内，海印发光谁敢对。\n森罗万象普庵收，绝待灵明全体会。\n忘能所，勿知解，瓦砾真金谁敢买。\n若还不是老胡来，觌面难逢轮劫肯。\n雪齐腰，求教诲，得旨忘言转不退。\n百炼金刚无孔锤，要断龟毛兔角罪。\n如意珠，我今解，剎剎尘尘铺障昧。\n一毫端量大千辉，烁破无明生死袋。",
        "dynasty": "宋",
        "collection_info": null
    },
    {
        "title": "显元歌",
        "author": "释印肃",
        "content": "不识本家元宝贝，汩没缘尘生死快。\n阿赖耶识藏无明，十八界缠缯网盖。\n贪嗔痴，常在在，心镜空花分内外。\n不知四大假成躯，妄执六尘增渴爱。\n迷此心，有三界，大地茫茫谁晓解。\n依师戒定学看经，闻通真空即生怪。\n世间物，无不坏，唯独法身镇长在。\n毛吞巨海有谁知，芥纳须弥实奇最。\n本无外，亦非内，心法无形无可对。\n假施七宝满三千，道眼未开心不会。\n莫说知，休谈解，自骊珠，不着买。\n用无尽处示众生，识不破人还□□。\n听语言，为教诲，不脱声闻生进退。\n剎那一念入魔群，万劫虚招无间罪。\n本无传，莫求解，祇这灵光终不昧。\n大无边表细无尘，圆觉一轮如意袋。",
        "dynasty": "宋",
        "collection_info": null
    },
    {
        "title": "摩尼歌",
        "author": "释印肃",
        "content": "一颗摩尼非玉贝，不动随机方便快。\n无边无表实先天，亘古迄今无覆盖。\n六和同，心不在，放荡汪洋尘世外。\n箇中无可表真如，不灭不生谁不爱。\n卓顽空，立世界，非界非空有谁解。\n返己迴观一物无，光大圆融含百怪。\n珠体坚，吉怪坏，幻化元空灵本在。\n三十年看水牯牛，祇箇沩山实奇最。\n华林子，通非内，蹋倒浄缾绝待对。\n天上天下独玄灵，直至如今少人会。\n老南泉，逞见解，提起猫儿人不买。\n一刀两断不曾分，主伴重重元不背。\n了非言，闻妙海，钻火逢烟莫放退。\n忽然杲日烁冰霜，不立微尘谁受罪。\n天网恢，非结解，遍布弥漫这三昧。\n堪笑衡阳没量人，弥勒光中拖布袋。",
        "dynasty": "宋",
        "collection_info": null
    },
    {
        "title": "十二时歌  其一",
        "author": "释印肃",
        "content": "平旦寅，鸡鸣犬吠足圆音。\n祇这圆音无二听，何劳妄想别求真。\n击钟皷，了无声，了本无声真好听。\n声錧无体门前客，体合声空箇裏人。",
        "dynasty": "宋",
        "collection_info": null
    },
    {
        "title": "十二时歌  其二",
        "author": "释印肃",
        "content": "日出卯，斋粥无□心觉饱。\n钵盂洗了自闲闲，方信赵州机便巧。\n师子儿，全牙爪，惊杀百年老虎豹。\n捏怪文殊劈脑骑，二乘皆道庄严好。",
        "dynasty": "宋",
        "collection_info": null
    },
    {
        "title": "十二时歌  其三",
        "author": "释印肃",
        "content": "食时辰，金牛作舞笑忻忻。\n漆桶漆桶吃来□，参方谁识老婆心。\n佛祖意，只如今，且无自己及他人。\n雪峰指作一面镜，轮劫猕猴佩苦辛。",
        "dynasty": "宋",
        "collection_info": null
    },
    {
        "title": "十二时歌  其四",
        "author": "释印肃",
        "content": "禺中巳，报君学道无门户。\n佛语诸经标此心，此心现时寂灭度。\n本无迷，曷有悟，真我非身谁作做。\n贪嗔痴爱属众生，达者无非涅槃路。",
        "dynasty": "宋",
        "collection_info": null
    },
    {
        "title": "十二时歌  其五",
        "author": "释印肃",
        "content": "日南午，大地元来没寸土。\n天上天下独为尊，耀目连睛无可睹。\n石巩痴，逢马祖，自己如空谁射弩。\n三平了道劈开胸，不拄箭锋徒自苦。",
        "dynasty": "宋",
        "collection_info": null
    },
    {
        "title": "十二时歌  其六",
        "author": "释印肃",
        "content": "日昳未，担板玄沙爱鳖鼻。\n丧身失命几多人，张口送睛何处避。\n不通宗，浑寐语，业识茫茫无本据。\n盲参不体弄蛇人，常被弄蛇穿却鼻。",
        "dynasty": "宋",
        "collection_info": null
    },
    {
        "title": "十二时歌  其七",
        "author": "释印肃",
        "content": "晡时申，衙鼓冬冬妙意新。\n括地该天人不会，如飘野马入迷津。\n不取相，勿疎亲，露体堂堂绝翳尘。\n屠儿一念无诸业，龙女逡巡作佛身。",
        "dynasty": "宋",
        "collection_info": null
    },
    {
        "title": "十二时歌  其八",
        "author": "释印肃",
        "content": "日入酉，万户千家无别有。\n相呼相唤去还来，谁识一身非妍丑。\n也无头，也无手，劫火洞然渠不朽。\n猪羊牛马化为真，毫髮不留无可守。",
        "dynasty": "宋",
        "collection_info": null
    },
    {
        "title": "十二时歌  其九",
        "author": "释印肃",
        "content": "黄昏戌，更点分明黑如漆。\n一道常光绝世伦，来往不通金密积。\n知不知，识不识，自古至今非外觅。\n木女清宵何所为，混月闲吹无孔笛。",
        "dynasty": "宋",
        "collection_info": null
    },
    {
        "title": "十二时歌  其一○",
        "author": "释印肃",
        "content": "人定亥，坠石痴人犹捣碓。\n忽然舂出古菱花，照地照天无向背。\n今时人，会不会，未了先须除渴爱。\n情忘想尽至无依，体若虚空非内外。",
        "dynasty": "宋",
        "collection_info": null
    },
    {
        "title": "十二时歌  其一一",
        "author": "释印肃",
        "content": "夜半子，万事无心谁到此。\n一毛头上了徧圆，永劫不遭邪魅使。\n昇高台，挝大鼓，努目摇头如老虎。\n猪羊咬尽更伤人，自己不真长劫苦。",
        "dynasty": "宋",
        "collection_info": null
    },
    {
        "title": "十二时歌  其一二",
        "author": "释印肃",
        "content": "鸡鸣丑，飞空着地波波走。\n演若达多再得头，依前不换旧时首。\n无不无，有不有，有无不到休开口。\n拈槌竖拂有谁知，逐迹寻臊真猎狗。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一",
        "author": "释印肃",
        "content": "石头和尚草庵歌，试问参方会也么。\n千万莫将茅瓦比，离鈎三寸绰清波。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二",
        "author": "释印肃",
        "content": "吾结草庵无宝贝，日劫相陪谁晓会。\n只缘穷子不归家，未免出头来捏怪。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三",
        "author": "释印肃",
        "content": "饭了从容图睡快，杲日丽天无可晒。\n薄𠜱轻雾没虚空，饱塞虚空全不奈。",
        "dynasty": "宋",
        "collection_info": null
    },
    {
        "title": "颂石头和尚草庵歌  其四",
        "author": "释印肃",
        "content": "成时初见茅草新，权披百衲强看经。\n赖得药山重决破，别传一句醒人心。",
        "dynasty": "宋",
        "collection_info": null
    },
    {
        "title": "颂石头和尚草庵歌  其五",
        "author": "释印肃",
        "content": "破后还将茅草盖，雨过风吹无罣碍。\n垢衣那肯便抛遗，切恐众生难理会。",
        "dynasty": "宋",
        "collection_info": null
    },
    {
        "title": "颂石头和尚草庵歌  其六",
        "author": "释印肃",
        "content": "住庵人，体露堂堂非故新。\n毫髮有差魔道种，一尘不立妙通真。",
        "dynasty": "宋",
        "collection_info": null
    },
    {
        "title": "颂石头和尚草庵歌  其七",
        "author": "释印肃",
        "content": "镇长在，不是坐禅并礼拜。\n实相元来岂用修，越古超今含法界。",
        "dynasty": "宋",
        "collection_info": null
    },
    {
        "title": "颂石头和尚草庵歌  其八",
        "author": "释印肃",
        "content": "不属中间与内外，独卧孤峰谁作对。\n龙天百万有谁知，金色头陀笑裏会。",
        "dynasty": "宋",
        "collection_info": null
    },
    {
        "title": "颂石头和尚草庵歌  其九",
        "author": "释印肃",
        "content": "世人住处我不住，布施生天终陷坠。\n灵光独耀更无余，未达凡夫开眼睡。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一○",
        "author": "释印肃",
        "content": "世人爱处我不爱，乐是苦因宜早退。\n六道四生何日休，唯大丈夫能气概。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一一",
        "author": "释印肃",
        "content": "庵虽小，寂寂寥寥勿边表。\n于中独有一天真，透色融声常皎皎。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一二",
        "author": "释印肃",
        "content": "含法界，大地须弥藏一芥。\n外道声闻永不传，究竟不如心自解。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一三",
        "author": "释印肃",
        "content": "方丈老人相体解，一默全包无小大。\n曼殊赞叹实希奇，问疾不任知自败。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一四",
        "author": "释印肃",
        "content": "上乘菩萨信无疑，为法忘躯世所希。\n粉骨碎身应未报，声闻小果卒难知。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一五",
        "author": "释印肃",
        "content": "中下闻之必生怪，泥有着无生死快。\n改头换面者还来，历劫茫茫虚受罪。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一六",
        "author": "释印肃",
        "content": "问此庵，有谁直下肯承当。\n不假良材并巧匠，重重帝纲妙严庄。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一七",
        "author": "释印肃",
        "content": "坏不坏，百炼金刚充法界。\n微尘不立似虚空，始得名为观自在。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一八",
        "author": "释印肃",
        "content": "坏与不坏主元在，得未拳拳应不昧。\n淫坊酒肆转光明，绝类离伦何窒碍。",
        "dynasty": "宋",
        "collection_info": null
    },
    {
        "title": "颂石头和尚草庵歌  其一九",
        "author": "释印肃",
        "content": "不居南北与东西，万法无生何所疑。\n岩树庭莎标妙相，猿啼鹊噪应真机。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二○",
        "author": "释印肃",
        "content": "基址坚牢以为最，百亿轮锤击不开。\n定慧圆明非我所，方知达磨不曾来。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二一",
        "author": "释印肃",
        "content": "青松下，珊珊遍地谁知价。\n无限聪明只道空，问说真空没命怕。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二二",
        "author": "释印肃",
        "content": "明窗内，晃晃绝尘无覆草。\n指作菩提却不真，白顶门开全领会。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二三",
        "author": "释印肃",
        "content": "玉殿琼楼未为对，引慈众生增渴爱。\n放出沩山水牯牛，荧荧露地难遮盖。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二四",
        "author": "释印肃",
        "content": "衲被蒙头万事休，九年面壁为迷流。\n神光断臂何希有，萨埵投崖饲虎求。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二五",
        "author": "释印肃",
        "content": "此时山僧都不会，犹若太虚无内外。\n临时应化即非真，□取驰求还自背。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二六",
        "author": "释印肃",
        "content": "住此庵，不曾焚爇有为香。\n终日示君君不见，更无余事可思量。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二七",
        "author": "释印肃",
        "content": "休作解，众妙玄玄无管带。\n文殊仗剑逼如来，五百声闻心豁解。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二八",
        "author": "释印肃",
        "content": "谁夸铺席图人买，不用文章兼学解。\n打破虚空归去来，离世界兮入法界。",
        "dynasty": "宋",
        "collection_info": null
    },
    {
        "title": "颂石头和尚草庵歌  其二九",
        "author": "释印肃",
        "content": "回光返照便归来，鼻孔辽天眼豁开。\n元来佛法无多子，连𡎺三拳打自獃。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三○",
        "author": "释印肃",
        "content": "廓达灵根非向背，不关南岳与天台。\n父母未生前一着，香严击竹始迷开。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三一",
        "author": "释印肃",
        "content": "遇祖师，不契玄机道愈疎。\n灵知不是目前法，目前无法可名模。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三二",
        "author": "释印肃",
        "content": "亲训诲，钝斧开山百杂碎。\n不求诸圣入玄宗，雪点红炉方称对。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三三",
        "author": "释印肃",
        "content": "结草为庵莫生退，百鸟衔花也不来。\n花开还被风吹落，不得春风花不开。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三四",
        "author": "释印肃",
        "content": "百年抛却任纵横，隻履西归表不生。\n来往本无常湛寂，心心相印号传灯。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三五",
        "author": "释印肃",
        "content": "摆手便行且无罪，汝等参方莫错会。\n千古万古一光明，不动遍周尘剎海。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三六",
        "author": "释印肃",
        "content": "千种言，修多罗教没蹄筌。\n鱼兔得时非在说，商人到岸不须船。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三七",
        "author": "释印肃",
        "content": "万般解，笔写石镌处处卖。\n不将一字与人依，露迥迥兮赤洒洒。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三八",
        "author": "释印肃",
        "content": "只要教君长不昧，触目无边无对待。\n行住坐卧是谁来，提却蔓菁觅菘菜。",
        "dynasty": "宋",
        "collection_info": null
    },
    {
        "title": "颂石头和尚草庵歌  其三九",
        "author": "释印肃",
        "content": "欲识庵中不死人，几迴昏暗又天明。\n明暗不来渠不动，周天匝地等空平。",
        "dynasty": "宋",
        "collection_info": null
    },
    {
        "title": "颂石头和尚草庵歌  其四○",
        "author": "释印肃",
        "content": "岂离而今这皮袋，心法无形如大海。\n汪洋不宿死尸骸，万古腾辉无变改。",
        "dynasty": "宋",
        "collection_info": null
    },
    {
        "title": "活人歌",
        "author": "释印肃",
        "content": "大圣灵验普庵圆，广施含灵遇有缘。\n信心清浄通灵感，万病俱销释业愆。\n文殊体，用普贤，活人歌裏现金仙。\n药王药上非他术，扁鹊孙真共一言。\n分三服，浄水煎，莫将血味污心田。\n万物有形皆我体，但行慈德解雠冤。\n内无想，外无缘，何必神方肘后传。\n身心本是金刚体，不解观心被业缠。\n药病销，心月圆，信时佛岂独西天。\n在在处处人皆有，世间无比这灵源。\n除罪垢，脱百冤，解使昏□朗义天。\n信知非我谁为病，大士维摩笑裏眠。\n从生病，我不颠，体没众生我病痊。\n不二法门谁敢道，金毛师子露身全。\n速投药，解尘缘，莫学群迷眼似圣。\n随机应感非难易，信手拈来不用钱。",
        "dynasty": "宋",
        "collection_info": null
    },
    {
        "title": "洪钟歌",
        "author": "释印肃",
        "content": "昭文昭文施一钟，悬空随叩警盲聋。\n圆音不断周沙界，纯体金刚空不空。\n虽含响，击即通，十方诸佛应声中。\n天龙八部生忻悦，外道魔军失却踪。\n此圆器，大神功，上祝皇王寿不穷。\n日月长辉邦国静，臣忠子孝续尧风。\n昏者醒，愚者聪，民歌鼓腹意和浓。\n地水火风同一性，剎尘无间体含融。\n包声印顽空，鸟树岩峦风月同。\n秦时何必驱山铎，大振金铃总脱空。\n时节至，自相逢，肯信无心达本宗。\n和同一族输金玉，回向南泉铸此钟。\n黄昏裏，五更中，下下无空彻底通。\n近祖远宗迷识解，闻归浄土礼金容。\n涅槃侣，契心同，箇箇全音讚此功。\n显理扬真无二听，含灵蠢动一时通。\n受者法，施者空，且无地狱与洋铜。\n孝子顺孙光远庆，昭文千古振家风。",
        "dynasty": "宋",
        "collection_info": null
    },
    {
        "title": "开钟示众法语",
        "author": "释印肃",
        "content": "总中有别异中同，成坏非干这一钟。\n收拾油铛并火熬，圆镕法器隮盲聋。",
        "dynasty": "宋",
        "collection_info": null
    },
    {
        "title": "学无学颂一十五首  其一",
        "author": "释印肃",
        "content": "尝闻学道不依形，道不依形不离形。\n不离不依犹寐语，寻思寐语本天真。",
        "dynasty": "宋",
        "collection_info": null
    },
    {
        "title": "学无学颂一十五首  其二",
        "author": "释印肃",
        "content": "休道这边与那边，得时何更有枯偏。\n有为皆是梦，梦中明白体如然。",
        "dynasty": "宋",
        "collection_info": null
    },
    {
        "title": "学无学颂一十五首  其三",
        "author": "释印肃",
        "content": "莫向人前说是非，是非不到实希奇。\n假饶讲得天花坠，大地山河总不知。",
        "dynasty": "宋",
        "collection_info": null
    },
    {
        "title": "学无学颂一十五首  其四",
        "author": "释印肃",
        "content": "戴起枯髅撞眼睛，烧香设拜甚精勤。\n一盲引众谁人会，赚误世间多少人。",
        "dynasty": "宋",
        "collection_info": null
    },
    {
        "title": "学无学颂一十五首  其五",
        "author": "释印肃",
        "content": "病在己而过在师，脱师离己闷胡芦。\n从前学解皆忘却，撞头磕脑愈心粗。",
        "dynasty": "宋",
        "collection_info": null
    },
    {
        "title": "学无学颂一十五首  其六",
        "author": "释印肃",
        "content": "实见菩提说甚禅，大家打开过残年。\n相逢道伴何言语，无价真珠不用钱。",
        "dynasty": "宋",
        "collection_info": null
    },
    {
        "title": "学无学颂一十五首  其七",
        "author": "释印肃",
        "content": "达磨西来脑搭披，少林久坐若顽痴。\n如斯显赫非今古，唐土生灵谁得知。",
        "dynasty": "宋",
        "collection_info": null
    },
    {
        "title": "学无学颂一十五首  其八",
        "author": "释印肃",
        "content": "老卢得了不传衣，后代儿孙切莫疑。\n衣法亲传两不是，心心心印了无知。",
        "dynasty": "宋",
        "collection_info": null
    },
    {
        "title": "学无学颂一十五首  其九",
        "author": "释印肃",
        "content": "五家示派乱纵横，未到玄门语默争。\n诳谤自招无间业，直须全体坠深坑。",
        "dynasty": "宋",
        "collection_info": null
    },
    {
        "title": "学无学颂一十五首  其一○",
        "author": "释印肃",
        "content": "夺下生机不作声，耳聋眼瞎妙明生。\n随流只欲传心印，岂是缘情粥饭僧。",
        "dynasty": "宋",
        "collection_info": null
    },
    {
        "title": "学无学颂一十五首  其一一",
        "author": "释印肃",
        "content": "昨夜三更日卓中，满天星斗雨蒙蒙。\n三门佛殿相携手，要去西天路不通。",
        "dynasty": "宋",
        "collection_info": null
    },
    {
        "title": "学无学颂一十五首  其一二",
        "author": "释印肃",
        "content": "翠竹山茶映落霞，猿啼鹊噪道谁夸。\n一叶坠时秋遍界，春风微动一时花。",
        "dynasty": "宋",
        "collection_info": null
    },
    {
        "title": "学无学颂一十五首  其一三",
        "author": "释印肃",
        "content": "悟人寂寂心寥廓，迷者忙忙到处错。\n普观迷悟实无因，祇这如来大圆觉。",
        "dynasty": "宋",
        "collection_info": null
    },
    {
        "title": "学无学颂一十五首  其一四",
        "author": "释印肃",
        "content": "周岁孩儿八十翁，若观老少绝宗风。\n众生世界本无有，妙在当人一性中。",
        "dynasty": "宋",
        "collection_info": null
    },
    {
        "title": "学无学颂一十五首  其一五",
        "author": "释印肃",
        "content": "十方世界口相吞，不断圆音说普门。\n唯有普庵知说处，一箇穷人不着裩。",
        "dynasty": "宋",
        "collection_info": null
    },
    {
        "title": "颂十玄谈  其一",
        "author": "释印肃",
        "content": "心心，非不心，未得印时生死侵。\n除非一搭无纤翳，六道皆标我相形。",
        "dynasty": "宋",
        "collection_info": null
    },
    {
        "title": "颂十玄谈  其二",
        "author": "释印肃",
        "content": "祖祖，如钟鼓，未击有意周天普。\n虚幻形声本自无，如如不动亘今古。",
        "dynasty": "宋",
        "collection_info": null
    },
    {
        "title": "颂十玄谈  其三",
        "author": "释印肃",
        "content": "玄玄，不用言，机锋相拄箭头连。\n达道无机玄不满，儱侗真如有万千。",
        "dynasty": "宋",
        "collection_info": null
    },
    {
        "title": "颂十玄谈  其四",
        "author": "释印肃",
        "content": "尘尘，背觉劳生地狱因。\n镜写异形分皂白，合元一性自天真。",
        "dynasty": "宋",
        "collection_info": null
    },
    {
        "title": "颂十玄谈  其五",
        "author": "释印肃",
        "content": "演演，莫执文书案上展。\n教人戒定慧坚牢，知见解脱堂堂显。",
        "dynasty": "宋",
        "collection_info": null
    },
    {
        "title": "颂十玄谈  其六",
        "author": "释印肃",
        "content": "还还，不消下水及登山。\n左右逢源名实相，从斯周匝卧云闲。",
        "dynasty": "宋",
        "collection_info": null
    },
    {
        "title": "颂十玄谈  其七",
        "author": "释印肃",
        "content": "达达，遍满河沙微尘剎。\n本来无语似阳春，雨过花枝连夜发。",
        "dynasty": "宋",
        "collection_info": null
    },
    {
        "title": "颂十玄谈  其八",
        "author": "释印肃",
        "content": "迴迴，目击心通处处开。\n机深体浅无人会，满天风道我如来。",
        "dynasty": "宋",
        "collection_info": null
    },
    {
        "title": "颂十玄谈  其九",
        "author": "释印肃",
        "content": "转转，两头不着中心选。\n无位真人是阿谁，佛祖鼻孔穿成串。",
        "dynasty": "宋",
        "collection_info": null
    },
    {
        "title": "颂十玄谈  其一○",
        "author": "释印肃",
        "content": "一一，恰似太虚经鸟迹。\n色即是空空不空，度日长吹无孔笛。",
        "dynasty": "宋",
        "collection_info": null
    },
    {
        "title": "颂十玄谈 心印 其一",
        "author": "释印肃",
        "content": "问君心印作何颜，影现千潭印万山。\n夜静画楼吹玉管，声声相应绝遮栏。",
        "dynasty": "宋",
        "collection_info": null
    },
    {
        "title": "颂十玄谈 心印 其二",
        "author": "释印肃",
        "content": "心印何人敢授传，无师弟子佛众生。\n几多妄想成怪觉，执境迷心拜衲僧。",
        "dynasty": "宋",
        "collection_info": null
    },
    {
        "title": "颂十玄谈 心印 其三",
        "author": "释印肃",
        "content": "历劫坦然无异色，东西何立谁南北。\n若言别有一灵光，认子不真元是贼。",
        "dynasty": "宋",
        "collection_info": null
    },
    {
        "title": "颂十玄谈 心印 其四",
        "author": "释印肃",
        "content": "呼为心印早虚言，满目真如自现前。\n十二时中无不应，金莺频道柳含烟。",
        "dynasty": "宋",
        "collection_info": null
    },
    {
        "title": "颂十玄谈 心印 其五",
        "author": "释印肃",
        "content": "虽知体自虚空性，如理深渊融一镜。\n万象森罗没处藏，摩尼离垢当清浄。",
        "dynasty": "宋",
        "collection_info": null
    },
    {
        "title": "颂十玄谈 心印 其六",
        "author": "释印肃",
        "content": "将喻红炉火裏莲，精金百煅转光鲜。\n居尘不染随宜用，始觉松风解说禅。",
        "dynasty": "宋",
        "collection_info": null
    },
    {
        "title": "颂十玄谈 心印 其七",
        "author": "释印肃",
        "content": "勿谓无心云是道，龟毛兔角非坚宝。\n顽空作境是谁安，不体十方源浩浩。",
        "dynasty": "宋",
        "collection_info": null
    },
    {
        "title": "颂十玄谈 心印 其八",
        "author": "释印肃",
        "content": "无心犹隔一重关，滞寂沉空也大难。\n啼问阿娘谁是母，闲云溪水笑潺潺。",
        "dynasty": "宋",
        "collection_info": null
    },
    {
        "title": "颂十玄谈 祖意 其一",
        "author": "释印肃",
        "content": "祖意如空不是空，鹏程九万力唯风。\n若非风体空何用，体得无空道自通。",
        "dynasty": "宋",
        "collection_info": null
    },
    {
        "title": "颂十玄谈 祖意 其二",
        "author": "释印肃",
        "content": "灵机争堕有无功，色空犹未达空空。\n空色本无权立号，无名全体露金风。",
        "dynasty": "宋",
        "collection_info": null
    },
    {
        "title": "颂十玄谈 祖意 其三",
        "author": "释印肃",
        "content": "三贤尚未明斯旨，羊鹿牛车孩子戏。\n数墨巡行枉用功，假立名为干慧地。",
        "dynasty": "宋",
        "collection_info": null
    },
    {
        "title": "颂十玄谈 祖意 其四",
        "author": "释印肃",
        "content": "十圣那能达此宗，要须历劫道方通。\n饥寒不认灯为火，空守门前草屋中。",
        "dynasty": "宋",
        "collection_info": null
    },
    {
        "title": "颂十玄谈 祖意 其五",
        "author": "释印肃",
        "content": "透网金鳞犹滞水，识神照觉非知己。\n肯心鸟道即菩提，三文买竭庐陵米。",
        "dynasty": "宋",
        "collection_info": null
    },
    {
        "title": "颂十玄谈 祖意 其六",
        "author": "释印肃",
        "content": "迴途石马出纱笼，嘶起寰中雨后风。\n吹散暮云孤月朗，危峦烟寺一声钟。",
        "dynasty": "宋",
        "collection_info": null
    },
    {
        "title": "颂十玄谈 祖意 其七",
        "author": "释印肃",
        "content": "慇懃为说西来意，得意忘言真不二。\n昨夜三更穿市过，只闻米贱油盐贵。",
        "dynasty": "宋",
        "collection_info": null
    },
    {
        "title": "颂十玄谈 祖意 其八",
        "author": "释印肃",
        "content": "莫问西来及与东，焉知佛祖一空同。\n四维上下皆如是，争奈凡愚执相容。",
        "dynasty": "宋",
        "collection_info": null
    },
    {
        "title": "颂十玄谈 玄机 其一",
        "author": "释印肃",
        "content": "迢迢空劫勿能收，非相非名触处周。\n罔象无心珠自现，何劳汩没外驰求。",
        "dynasty": "宋",
        "collection_info": null
    },
    {
        "title": "颂十玄谈 玄机 其二",
        "author": "释印肃",
        "content": "岂与尘机作繫留，有为何日得功周。\n除非无我无人见，体用全通得自由。",
        "dynasty": "宋",
        "collection_info": null
    },
    {
        "title": "颂十玄谈 玄机 其三",
        "author": "释印肃",
        "content": "妙体本来无处所，超声越色非今古。\n诠题不及议难思，莫怪道吾频作舞。",
        "dynasty": "宋",
        "collection_info": null
    },
    {
        "title": "颂十玄谈 玄机 其四",
        "author": "释印肃",
        "content": "通身何更有踪由，三十年看水牯牛。\n鼻孔无边难摸索，醍醐常纳混春秋。",
        "dynasty": "宋",
        "collection_info": null
    },
    {
        "title": "颂十玄谈 玄机 其五",
        "author": "释印肃",
        "content": "灵然一句超群象，不落圣凡无伎俩。\n长笑一声烟雾宽，含虚寂照亡思想。",
        "dynasty": "宋",
        "collection_info": null
    },
    {
        "title": "颂十玄谈 玄机 其六",
        "author": "释印肃",
        "content": "迥出三乘不假修，别传一句普天收。\n扬眉早是相轻忽，妙得无心了便休。",
        "dynasty": "宋",
        "collection_info": null
    },
    {
        "title": "颂十玄谈 玄机 其七",
        "author": "释印肃",
        "content": "撒手那边千圣外，见知不与凡同会。\n高峰绝顶棹孤舟，海裏炉焚烟自在。",
        "dynasty": "宋",
        "collection_info": null
    },
    {
        "title": "颂十玄谈 玄机 其八",
        "author": "释印肃",
        "content": "迴程堪作火中牛，一叶纔凋万国秋。\n月朗浪平无别事，此心只在朝竿头。",
        "dynasty": "宋",
        "collection_info": null
    },
    {
        "title": "颂十玄谈 尘异 其一",
        "author": "释印肃",
        "content": "浊者自浊清自清，一轮坚白不容尘。\n镜中妍丑谁分别，水月融光浄法身。",
        "dynasty": "宋",
        "collection_info": null
    },
    {
        "title": "颂十玄谈 尘异 其二",
        "author": "释印肃",
        "content": "菩提烦恼等空平，色裏胶青用始精。\n盐入水中寻不见，□舌轻点笑欣欣。",
        "dynasty": "宋",
        "collection_info": null
    },
    {
        "title": "颂十玄谈 尘异 其三",
        "author": "释印肃",
        "content": "谁言卞璧无人鉴，但办肯心终不赚。\n燎却眉毛尚不知，询岐欲往西天探。",
        "dynasty": "宋",
        "collection_info": null
    },
    {
        "title": "颂十玄谈 尘异 其四",
        "author": "释印肃",
        "content": "我道骊珠到处晶，包含万有独明灵。\n同光索价遭人问，两手张开帽带陈。",
        "dynasty": "宋",
        "collection_info": null
    },
    {
        "title": "颂十玄谈 尘异 其五",
        "author": "释印肃",
        "content": "万法泯时全体现，大似金刚经百炼。\n定光镕烁绝纤埃，隻眼圆明何用见。",
        "dynasty": "宋",
        "collection_info": null
    },
    {
        "title": "颂十玄谈 尘异 其六",
        "author": "释印肃",
        "content": "三乘分别强安名，愍念群生习气深。\n宝所到时城假化，何曾动步早观音。",
        "dynasty": "宋",
        "collection_info": null
    },
    {
        "title": "颂十玄谈 尘异 其七",
        "author": "释印肃",
        "content": "丈夫自有冲天志，不着形名非与是。\n交彻辉光意气浓，金毛师子真堪畏。",
        "dynasty": "宋",
        "collection_info": null
    },
    {
        "title": "颂十玄谈 尘异 其八",
        "author": "释印肃",
        "content": "莫向如来行处行，一身堕落万寻坑。\n人神百亿扶难起，耳不闻声目似盲。",
        "dynasty": "宋",
        "collection_info": null
    },
    {
        "title": "颂十玄谈 演教 其一",
        "author": "释印肃",
        "content": "三乘次第演金言，义体周天应自连。\n黄叶止啼儿不叫，方知累劫困如眠。",
        "dynasty": "宋",
        "collection_info": null
    },
    {
        "title": "颂十玄谈 演教 其二",
        "author": "释印肃",
        "content": "三世如来共所宣，至今不断少人传。\n塞鸿非是人惊起，风击芦鸣写碧天。",
        "dynasty": "宋",
        "collection_info": null
    },
    {
        "title": "颂十玄谈 演教 其三",
        "author": "释印肃",
        "content": "初说有空人尽执，未明理事虚劳力。\n念来年久转迷情，心不负人徒面赤。",
        "dynasty": "宋",
        "collection_info": null
    },
    {
        "title": "颂十玄谈 演教 其四",
        "author": "释印肃",
        "content": "后谈空有众皆捐，字字无空透色鲜。\n八万法门从此入，如今唤作老婆禅。",
        "dynasty": "宋",
        "collection_info": null
    },
    {
        "title": "颂十玄谈 演教 其五",
        "author": "释印肃",
        "content": "龙宫满藏医方义，药病相当除五味。\n搅草耆婆也大痴，胡言乱拔茎茎是。",
        "dynasty": "宋",
        "collection_info": null
    },
    {
        "title": "颂十玄谈 演教 其六",
        "author": "释印肃",
        "content": "鹤树终谈理未玄，口中吐露白如莲。\n一花五叶亲分付，只恐众生眼着挛。",
        "dynasty": "宋",
        "collection_info": null
    },
    {
        "title": "颂十玄谈 演教 其七",
        "author": "释印肃",
        "content": "真浄界中纔一念，未离学地终须欠。\n今生努力绝名言，永劫不遭尘垢玷。",
        "dynasty": "宋",
        "collection_info": null
    },
    {
        "title": "颂十玄谈 演教 其八",
        "author": "释印肃",
        "content": "阎浮早已八千年，朝夕忙忙被业牵。\n一梦不惊尘劫苦，何如领取现光前。",
        "dynasty": "宋",
        "collection_info": null
    },
    {
        "title": "颂十玄谈 达本 其一",
        "author": "释印肃",
        "content": "勿于中路事空王，钻火还须金色光。\n烧却三千并世界，死中得活也无方。",
        "dynasty": "宋",
        "collection_info": null
    },
    {
        "title": "颂十玄谈 达本 其二",
        "author": "释印肃",
        "content": "策杖还须远本乡，未曾举足见娘娘。\n多时不隔如今面，子母连天笑一场。",
        "dynasty": "宋",
        "collection_info": null
    },
    {
        "title": "颂十玄谈 达本 其三",
        "author": "释印肃",
        "content": "云水隔时君莫住，横吞碧汉包天地。\n任他物变景推迁，独我真如全定慧。",
        "dynasty": "宋",
        "collection_info": null
    },
    {
        "title": "颂十玄谈 达本 其四",
        "author": "释印肃",
        "content": "雪山深处我非忘，百一十城印普光。\n弥勒楼开通线道，方知腊雪似春霜。",
        "dynasty": "宋",
        "collection_info": null
    },
    {
        "title": "颂十玄谈 达本 其五",
        "author": "释印肃",
        "content": "堪嗟去日颜如玉，常和白云空裏宿。\n千迴万匝只如然，寥寥独唱无生曲。",
        "dynasty": "宋",
        "collection_info": null
    },
    {
        "title": "颂十玄谈 达本 其六",
        "author": "释印肃",
        "content": "却叹迴时鬓似霜，眉毛眼睫放毫光。\n从前无理今皆道，笑指泥途七宝装。",
        "dynasty": "宋",
        "collection_info": null
    },
    {
        "title": "颂十玄谈 达本 其七",
        "author": "释印肃",
        "content": "撒手到家人不识，明朝更不分南北。\n逢场作戏弄孔魂，反指牛儿是弥勒。",
        "dynasty": "宋",
        "collection_info": null
    },
    {
        "title": "颂十玄谈 达本 其八",
        "author": "释印肃",
        "content": "更无一物献尊堂，剔出银盆耀雪霜。\n箭既离絃无退转，洞山收悔不思量。",
        "dynasty": "宋",
        "collection_info": null
    },
    {
        "title": "颂十玄谈 还源 其一",
        "author": "释印肃",
        "content": "返本还源事已差，轻罗不着外寻麻。\n劳虑即真犹未信，忽然解道见桃花。",
        "dynasty": "宋",
        "collection_info": null
    },
    {
        "title": "颂十玄谈 还源 其二",
        "author": "释印肃",
        "content": "本来无住不名家，唯有西干路不赊。\n三度他心通败阙，国师犹钓死虾蟆。",
        "dynasty": "宋",
        "collection_info": null
    },
    {
        "title": "颂十玄谈 还源 其三",
        "author": "释印肃",
        "content": "万年松径雪深覆，水泄不通无入路。\n解脱门开一步周，喃喃寐语分缁素。",
        "dynasty": "宋",
        "collection_info": null
    },
    {
        "title": "颂十玄谈 还源 其四",
        "author": "释印肃",
        "content": "一带峰峦云更遮，倒骑铁马过流沙。\n东西南北中央佛，共饮干坤一椀茶。",
        "dynasty": "宋",
        "collection_info": null
    },
    {
        "title": "颂十玄谈 还源 其五",
        "author": "释印肃",
        "content": "宾主穆时全是妄，相逢迎送分阶巷。\n老胡不识警梁王，宝积摩尼欢喜藏。",
        "dynasty": "宋",
        "collection_info": null
    },
    {
        "title": "颂十玄谈 还源 其六",
        "author": "释印肃",
        "content": "君臣合处正中邪，名相和同体似差。\n一二不成三不是，八还要显我无瑕。",
        "dynasty": "宋",
        "collection_info": null
    },
    {
        "title": "颂十玄谈 还源 其七",
        "author": "释印肃",
        "content": "还乡曲调如何唱，蝶拍莺歌大道场。\n唯有禾山解打鼓，金牛作舞也寻常。",
        "dynasty": "宋",
        "collection_info": null
    },
    {
        "title": "颂十玄谈 还源 其八",
        "author": "释印肃",
        "content": "明月堂前枯梅华，太阳门下雪交加。\n宝楼阁裏多怪败，达哩摩尼吽发咤。",
        "dynasty": "宋",
        "collection_info": null
    },
    {
        "title": "颂十玄谈 迴机 其一",
        "author": "释印肃",
        "content": "涅槃城裏尚犹危，亲到灵山未足奇。\n见佛忘知无我所，六根常动转阿弥。",
        "dynasty": "宋",
        "collection_info": null
    },
    {
        "title": "颂十玄谈 迴机 其二",
        "author": "释印肃",
        "content": "陌路相逢没定期，蛇婆来命怪谁知。\n四十八人成鼈鼻，急唤顽禅草裏归。",
        "dynasty": "宋",
        "collection_info": null
    },
    {
        "title": "颂十玄谈 迴机 其三",
        "author": "释印肃",
        "content": "权挂垢衣云是佛，释迦也似偷空贼。\n忽然捉败不相饶，丹霞火裏纯金色。",
        "dynasty": "宋",
        "collection_info": null
    },
    {
        "title": "颂十玄谈 迴机 其四",
        "author": "释印肃",
        "content": "却装珍御復名谁，更展琅函耀木辉。\n了道不除□权立，一切元体是无余。",
        "dynasty": "宋",
        "collection_info": null
    },
    {
        "title": "颂十玄谈 迴机 其五",
        "author": "释印肃",
        "content": "木人夜半穿靴去，得意生身无住处。\n妙用难传妄想心，知君未解通方句。",
        "dynasty": "宋",
        "collection_info": null
    },
    {
        "title": "颂十玄谈 迴机 其六",
        "author": "释印肃",
        "content": "石女天明戴帽归，一身浑着六铢衣。\n喃喃解说非声舌，生得儿来叫阿姨。",
        "dynasty": "宋",
        "collection_info": null
    },
    {
        "title": "颂十玄谈 迴机 其七",
        "author": "释印肃",
        "content": "万古碧潭空界月，猿啼彻夜何曾歇。\n几炙孤负一轮光，唯我同辉谁辨别。",
        "dynasty": "宋",
        "collection_info": null
    },
    {
        "title": "颂十玄谈 迴机 其八",
        "author": "释印肃",
        "content": "再三捞摝始方知，捉影逃形也太痴。\n千眼大悲分得半，维摩老汉始全提。",
        "dynasty": "宋",
        "collection_info": null
    },
    {
        "title": "颂十玄谈 转位 其一",
        "author": "释印肃",
        "content": "披毛戴角入廛来，水底桃花几度开。\n世界未生唯此性，任他迁变岂轮迴。",
        "dynasty": "宋",
        "collection_info": null
    },
    {
        "title": "颂十玄谈 转位 其二",
        "author": "释印肃",
        "content": "优钵罗花火裏开，方知达磨不虚来。\n夜来一霎清明雨，万卉千葩胜剪裁。",
        "dynasty": "宋",
        "collection_info": null
    },
    {
        "title": "颂十玄谈 转位 其三",
        "author": "释印肃",
        "content": "烦恼海中为雨露，穷坑变作珍珠库。\n可怜不识夜明帘，打破画缾无作做。",
        "dynasty": "宋",
        "collection_info": null
    },
    {
        "title": "颂十玄谈 转位 其四",
        "author": "释印肃",
        "content": "无明山中作云雷，闪电霞光灿不开。\n霹雳一声山岳震，曼拏大士笑咍咍。",
        "dynasty": "宋",
        "collection_info": null
    },
    {
        "title": "颂十玄谈 转位 其五",
        "author": "释印肃",
        "content": "镬汤炉炭吹教灭，一日三餐饱便歇。\n狱卒牛头恶夜叉，同气连枝应不别。",
        "dynasty": "宋",
        "collection_info": null
    },
    {
        "title": "颂十玄谈 转位 其六",
        "author": "释印肃",
        "content": "剑树刀山喝使摧，十波罗蜜印灵台。\n光轮无尽奚边表，不是贪嗔根得来。",
        "dynasty": "宋",
        "collection_info": null
    },
    {
        "title": "颂十玄谈 转位 其七",
        "author": "释印肃",
        "content": "金锁玄关留不住，穿云透石充寰宇。\n四时不语信寥寥，万劫超然希伴侣。",
        "dynasty": "宋",
        "collection_info": null
    },
    {
        "title": "颂十玄谈 转位 其八",
        "author": "释印肃",
        "content": "行于异路且轮迴，百亿分身拨不开。\n地狱天堂非别有，相呼相唤隐天台。",
        "dynasty": "宋",
        "collection_info": null
    },
    {
        "title": "颂十玄谈 一色 其一",
        "author": "释印肃",
        "content": "枯木岩前差路多，不行鸟道转誵讹。\n狐狸引入豪猪窟，不久成团被死魔。",
        "dynasty": "宋",
        "collection_info": null
    },
    {
        "title": "颂十玄谈 一色 其二",
        "author": "释印肃",
        "content": "行人到此尽蹉跎，一指头端不奈何。\n毫髮有差千万里，沩山抚掌笑呵呵。",
        "dynasty": "宋",
        "collection_info": null
    },
    {
        "title": "颂十玄谈 一色 其三",
        "author": "释印肃",
        "content": "鹭鹚立雪非同色，镜裏色空谁间隔。\n不是青黄黑白红，上下东西及南北。",
        "dynasty": "宋",
        "collection_info": null
    },
    {
        "title": "颂十玄谈 一色 其四",
        "author": "释印肃",
        "content": "明月芦花不似他，于中一气逼天罗。\n涅槃影裏无相识，鼻孔辽天笑大哥。",
        "dynasty": "宋",
        "collection_info": null
    },
    {
        "title": "颂十玄谈 一色 其五",
        "author": "释印肃",
        "content": "了了了时无可了，干坤道我无边表。\n燄摩宫裏混金风，兜率殿中明皎皎。",
        "dynasty": "宋",
        "collection_info": null
    },
    {
        "title": "颂十玄谈 一色 其六",
        "author": "释印肃",
        "content": "玄玄玄处亦须呵，喝断乌江返碧波。\n寄语东吴诸父老，不如闻早念弥陀。",
        "dynasty": "宋",
        "collection_info": null
    },
    {
        "title": "颂十玄谈 一色 其七",
        "author": "释印肃",
        "content": "慇懃为唱玄中曲，涧水相和音韵足。\n唯有伯牙欲露机，断絃深意无人续。",
        "dynasty": "宋",
        "collection_info": null
    },
    {
        "title": "颂十玄谈 一色 其八",
        "author": "释印肃",
        "content": "空裏蟾光撮得么，待风列子已蹉跎。\n须弥无缝徒伸手，任是先天不奈何。",
        "dynasty": "宋",
        "collection_info": null
    },
    {
        "title": "化米",
        "author": "释印肃",
        "content": "当关击破黄金锁，佛与众生无两箇。\n全提吞尽十方空，万亿龙天为护佐。\n雪歌独唱古峰头，风月溪山同讚和。\n从来弘阐在当人，密赖知音共扬播。\n共扬播，非彼我，一钵千家崇善果。\n直叩维摩不二门，狭路相逢休放过。",
        "dynasty": "宋",
        "collection_info": null
    },
    {
        "title": "买油",
        "author": "释印肃",
        "content": "三百六十斤油，何须苦苦问他求。\n心光廓彻灯何用，水草无心若画牛。\n五味舌头无足日，煎熬煮炙几时休。\n功辨斯成无点染，西江一口绝纤流。",
        "dynasty": "宋",
        "collection_info": null
    },
    {
        "title": "行童搬土",
        "author": "释印肃",
        "content": "童子聚沙为佛塔，而今搬土岂无功。\n忽然觉后知非土，当处回头识本宗。\n老僧念你善根微，所以教伊不失时。\n朝歌暮击三摩地，不久迷开解我机。",
        "dynasty": "宋",
        "collection_info": null
    },
    {
        "title": "普请道友搬瓦",
        "author": "释印肃",
        "content": "当时驴觑井，如今井觑驴。\n酒醒溪边思往昔，至今方觉彼区区。\n空花解弄□儿路，蝶引痴蜂入网蛛。\n谁是那头能警叱，回光返照越贤愚。\n云盖瓦铺须子细，笔端有口显文殊。",
        "dynasty": "宋",
        "collection_info": null
    },
    {
        "title": "铁竹歌",
        "author": "释印肃",
        "content": "普庵和尚铁竹歌，十圣三贤不奈何。\n九节玲珑通法界，不由笾笋自喽啰。\n从百炼，已经磨，能障狂风止海波。\n恶龙摄毒皆由我，猛虎归降岂是佗。\n世出世间无可比，非凡非圣力摩诃。\n莫耶剑，比天戈，生灭劳形费气多。\n只这一条刚不坏，撑天拄地应三摩。\n身莹浄，意曼陀，非眼耳鼻六通和。\n肉眼那能堪作见，二乘天眼尚誵讹。\n德山老汉却老婆，横竖宗风般若多。\n罕遇其人难措手，至今独卓立巍峨。\n君不见，莫蹉跎，点石为金也是他。\n即栗横肩千万箇，解吞铁竹可相过。\n未动口时百杂碎，岂同狐族唱巴歌。\n顺天助道功非细，只欲令人脱死魔。\n喃喃解语非关舌，入水何曾动碧波。\n铁竹自歌如是唱，海潮音彻笑呵呵。",
        "dynasty": "宋",
        "collection_info": null
    },
    {
        "title": "数珠歌",
        "author": "释印肃",
        "content": "如是数珠祇一颗，离垢摩尼光不破。\n佛说剎说众生说，三世一切说这个。\n未了人，休将过，成佛人希念佛多。\n却将妄念数如麻，念来年久却成魔。\n假慈悲，当什么，顺时吉，逆时祸。\n行住坐卧似风牵，诳谤佛法如行货。\n木槵子，麻穿过，假名一百单八箇。\n和酒和肉耀心光，谁觉死来连汝堕。\n心念肉，口波波，业识如是怎奈何。\n灵府未清徒念佛，身心浄土自弥陀。\n旃檀成，来惠我，拈起连天笑一和。\n自家不比这般人，黄叶止啼元是我。\n聪明人，犹较可，二乘闻说心如火。\n几百劫中用数珠，今日教人都诀破。\n善男子，不恁么，法无断灭言无过。\n一人道假百千虚，何不学西来达磨。\n不立文字无唱和，寂灭光中神护佐。\n九年面壁没人知，直指人心少林坐。\n雪齐腰，割臂堕，犹自惺惺不放过。\n征诘神光勿得心，忽然解悟方担荷。\n报参玄，休懡㦬，决择身心是什么。\n虚空何物可相当，体得一如闲打坐。\n十方诸佛念珠同，法界圆明无两个。",
        "dynasty": "宋",
        "collection_info": null
    },
    {
        "title": "示弟子彭资深心斋居士",
        "author": "释印肃",
        "content": "灵山话月，曹溪指月，禅可禅而成大过。\n一念顿超没量人，六月雪哥向猛火。\n参方侣，休打坐，学至无学得什么。\n自从打破赵州关，收放纵横句不堕。\n这雪曲，谁解和，举意万机无两个。\n拈题颂古若河沙，须是金毛师子子。\n这资深，被谁苦，梦中踢发千钧弩。\n射过山河石壁空，枯髅烁尽无纤阻。\n希奇希奇谁得知，心空及第心斋子。\n古贤无限学无为，罕遇明心轮劫苦。\n闻不闻，岂小补，识破天下老婆子。\n箭锋相拄道应难，针芥相投万事闲。\n不如佛祖只谈心，悲愍盲参往别山。\n没絃琴，谁会弹，卢公便就指风幡。\n直饶不是风幡动，不识真心转见难。\n我意无尽非言说，离百非兮四句绝。\n首观梁武梦胡僧，未达修山龙济决。\n一百一十四重玄，大冶炉中捞片雪。\n生不生，灭不灭，万法千机谁透彻。\n普庵不舍一微尘，本末双彰□无说。\n肯将法界作红心，一箭虚空浑漏泄。",
        "dynasty": "宋",
        "collection_info": null
    },
    {
        "title": "达理歌",
        "author": "释印肃",
        "content": "普庵识心达理，不是胡言乱语。\n教化三千大千，箇箇透泥入水。\n应无所住生心，更不祭神拜鬼。\n时中浄念法身，何假烧钱化纸。\n不被邪魔所惑，各各尽淘真理。\n亦非夜聚晓散，亦不远寻山水。\n亦不发愿烧香，亦不弃离妻子。\n不啖众生血味，便敬六亲九祖。\n誓不饮酒猖狂，不入牢狱苦楚。\n见利便不干心，处处如钦父母。\n你争无明人我，我自无可作做。\n修桥补路随缘，身作山河国土。\n供养大地含灵，上愿皇图永固。\n时时风调雨顺，日日民歌乐舞。\n皆因自性天真，永不入他门户。\n如今一物无求，不着邪魔祛使。\n不离当处湛然，运水搬柴佛事。\n何须打铙击钹，岂用槌钟击鼓。\n饶舌合掌归依，早被参方取怒。\n只心普遍莲花，何异西方浄土。\n自古本自无迷，今本何曾有悟。\n设有三乘五教，也似添盐和醋。\n生死涅槃如梦，佛说无所作做。\n更问达磨西来，他亦别无门路。\n直指人心是佛，不可更移一步。\n纔有丝髮是非，便入魔家邪户。\n死中得活之人，诸佛龙天守护。\n斩钉截铁丈夫，这箇凡夫了事。\n如今人赞神钦，万劫群灵仰慕。\n到此若不回心，岂识摩尼宝库。\n自利利他不竭，经劫且无怕怖。\n披云啸月吟古风，透石穿山谈正法。\n只个心如巧画师，只个身如无缝塔。\n东村老婆是我娘，爷是南门张大伯。",
        "dynasty": "宋",
        "collection_info": null
    },
    {
        "title": "偈颂五首  其一",
        "author": "释印肃",
        "content": "应目未尝离左右，扣宗差别风马牛。\n迟速不停俱滞学，个裏还须自肯休。",
        "dynasty": "宋",
        "collection_info": null
    },
    {
        "title": "偈颂五首  其二",
        "author": "释印肃",
        "content": "议得无心达有心，识心三界自平沉。\n可怜迷望无心者，只道无心境不侵。",
        "dynasty": "宋",
        "collection_info": null
    },
    {
        "title": "偈颂五首  其三",
        "author": "释印肃",
        "content": "有无俱不到，生灭岂相干。\n得者随机应，未达莫颟顸。",
        "dynasty": "宋",
        "collection_info": null
    },
    {
        "title": "偈颂五首  其四",
        "author": "释印肃",
        "content": "体得寰中物，忘机自葆光。\n老庄言不及，佛祖句难藏。\n槁木非成道，灰心岂离忙。\n资深无欠少，本有不须忘。",
        "dynasty": "宋",
        "collection_info": null
    },
    {
        "title": "偈颂五首  其五",
        "author": "释印肃",
        "content": "南山北岭如父母，张三李四皆佛祖。\n随时只个无着相，许你住山一鈯斧。",
        "dynasty": "宋",
        "collection_info": null
    },
    {
        "title": "纸被歌训行童  其一",
        "author": "释印肃",
        "content": "一片白云挂在身，披时不许染红尘。\n轻罗细想应难比，重锦寻思未可亲。\n岂非颜色白如玉，成现都卢只一幅。\n红窗妖艷见低头，六贼三尸尽降伏。\n日充衣，夜得盖，不长不短也不大。\n世人问我何处寻，蔡伦弟子将来卖。\n买得将来披，不许邪魔罔两知。\n解向市廛遮云雨，要与闲人隔是非。\n纵颠狂，任落魄，披入村中人恶恶。\n直饶紫绶与金章，我也未肯轻轻博。",
        "dynasty": "宋",
        "collection_info": null
    },
    {
        "title": "纸被歌训行童  其二",
        "author": "释印肃",
        "content": "皂袖寒袍入体仪，霞光闪烁遶身飞。\n或行或坐频频看，或卧或眠每每披。\n几度入山游胜境，数迴海上觅龙骑。\n假饶千两黄金贵，难买山僧这个衣。",
        "dynasty": "宋",
        "collection_info": null
    },
    {
        "title": "大圆智镜",
        "author": "释印肃",
        "content": "普庵非相亦非名，达本忘情不见人。\n孤月全收无意识，桂轮独耀绝纤尘。\n三祇一念汤消雪，万行须臾火烁冰。\n到此何劳声色问，共君本自镜圆明。\n若将铜器作天真，背黑面青赚学人。\n本性如空含万物，妙明寂照岂容尘。\n山河石壁三春雾，空色全彰六月冰。\n智自圆明非我所，不拘日月定光明。",
        "dynasty": "宋",
        "collection_info": null
    },
    {
        "title": "与参徒辨事",
        "author": "释印肃",
        "content": "仲元亨老，慇懃圆浄。\n此中大事，雪曲高歌。\n骑白牛儿，漫空唱唱啰。\n这家也舂米，那畔争打禾。\n且道乘谁力，天真大老婆。\n近日南方诸道友，斩钉截铁自降魔。\n运水搬柴无不是，神通妙用显摩诃。\n一人办力诸天供，一会修来争奈何。\n移根拔树非邪作，翻有为无万事和。\n楼阁忽然横碧汉，人人功德无空过。\n香积味凭知道者，须教不少亦非多。\n个裏不消重委嘱，分明只是这弥陀。",
        "dynasty": "宋",
        "collection_info": null
    },
    {
        "title": "因道友说陈抟打睡警之",
        "author": "释印肃",
        "content": "日当午，有巴鼻，莫似这汉打瞌睡。\n精魄沉滞识神牵，堕入三途难出离。\n我这裏，不如是，眼若不睡诸梦除。\n端然静坐没牵缠，纵横自在无萦繫。\n学道人，生惭愧，普庵万劫眼不闭。\n鼻孔连天叫大哥，海纳细流通大意。\n劝君修，休退志，坐断干坤无别义。\n一条脊骨炼纯刚，撑天拄地更无二。\n这光明，全体是，充满山河崇富贵。\n明月堂堂皎碧天，绝待灵明撒手去。\n一事无心了便休，祖门一句普天取。\n离相非空无别是，无声之乐响啾啾。",
        "dynasty": "宋",
        "collection_info": null
    },
    {
        "title": "李光远宅籴米",
        "author": "释印肃",
        "content": "堪笑南泉老古锥，住山情况了无依。\n解使木人来买米，和光风月正先知。\n奇奇，柳眼桃腮总是机。\n寸草不生千万里，出门春色共依依。\n痴痴，三千不惜换骊珠。\n若问普庵来意处，光明遍匝体如如。",
        "dynasty": "宋",
        "collection_info": null
    },
    {
        "title": "与汤亨老居士",
        "author": "释印肃",
        "content": "香积厨中烹五味，脚踏天兮头顶地。\n虽然头角各分张，未得箇人都了利。\n不然亨老大慈悲，一日无私和众议。\n南方道友不偏枯，到裏许人皆具备。\n直教塞口併咽喉，消息出门无不是。",
        "dynasty": "宋",
        "collection_info": null
    },
    {
        "title": "赞三宝  其一",
        "author": "释印肃",
        "content": "圆光应现无心物，大地山河恰似无。\n骊珠一颗非非相，信者权将作画图。",
        "dynasty": "宋",
        "collection_info": null
    },
    {
        "title": "赞三宝  其二",
        "author": "释印肃",
        "content": "直指人心亲见佛，何劳打瓦作龟爻。\n一片白云横谷口，几多归鸟尽迷巢。",
        "dynasty": "宋",
        "collection_info": null
    },
    {
        "title": "赞三宝  其三",
        "author": "释印肃",
        "content": "迷悟本同光，信时无隐藏。\n幻空如梦体，三昧觉华王。",
        "dynasty": "宋",
        "collection_info": null
    },
    {
        "title": "赞达磨",
        "author": "释印肃",
        "content": "妙契触目菩提，谁观达磨西归。\n只是老胡捏怪，好与三十竹篦。\n试问参方知不知，狂书早自落便宜。",
        "dynasty": "宋",
        "collection_info": null
    },
    {
        "title": "赞须菩提",
        "author": "释印肃",
        "content": "伎俩全无始解空，雨花动地泄机锋。\n欲求静坐无方所，独步寥寥宇宙中。",
        "dynasty": "宋",
        "collection_info": null
    },
    {
        "title": "信士画真请赞  其一",
        "author": "释印肃",
        "content": "非迷非悟，谁强名模。\n无相三昧，不受涂糊。\n越色超声无箇事，连声不断念苏卢。\n眉芒动处千光含，自肯除非大丈夫。\n持心应不失，谋事便忘真。\n谁识元明宝，虚劳几度春。\n因见普庵老，示我体皆纯。\n但依无着性，性幻在逡巡。",
        "dynasty": "宋",
        "collection_info": null
    },
    {
        "title": "信士画真请赞  其二",
        "author": "释印肃",
        "content": "普因干坤非外物，周闻法界祇圆音。\n含灵入我身毛孔，非相非名何处寻。\n宝陀触目无人见，妙体端严不坏金。\n如钟含响随缘应，见我方知识自心。\n释迦佛，普庵光，不二如来体不藏。\n香花供养谁知有，只在众生心印堂。",
        "dynasty": "宋",
        "collection_info": null
    },
    {
        "title": "信士画真请赞  其三",
        "author": "释印肃",
        "content": "此法身，无变坏，鼻孔裏许藏三界。\n水月空花点不成，非相光中常自在。",
        "dynasty": "宋",
        "collection_info": null
    },
    {
        "title": "信士画真请赞  其四",
        "author": "释印肃",
        "content": "法空为座，金刚为体，板如痴脱空无底。\n信心无二，吞山纳水。",
        "dynasty": "宋",
        "collection_info": null
    },
    {
        "title": "信士画真请赞  其五",
        "author": "释印肃",
        "content": "苍天苍天，悟无生法。\n谈不说禅，开两片皮。\n括地该天，如何是佛，十万八千。",
        "dynasty": "宋",
        "collection_info": null
    },
    {
        "title": "信士画真请赞  其六",
        "author": "释印肃",
        "content": "易尽世间颜色，普庵顶相奚为。\n等大虚空一体，雾露云霞表衣。\n眼观不见，耳听不知。\n惺惺不昧，了了何亏。\n自解拈花知起处，冷笑达磨更西归。\n用晦隐显无劳失，亘古亘今也大奇。",
        "dynasty": "宋",
        "collection_info": null
    },
    {
        "title": "示众法语  其一",
        "author": "释印肃",
        "content": "矿去金存百炼周，自从索价没人酬。\n腾今耀古非声色，曾共沩山作牯牛。\n身若浮云心若风，居常不定在虚空。\n忽然风捲云无迹，谁人解识主人公。",
        "dynasty": "宋",
        "collection_info": null
    },
    {
        "title": "示众法语  其二",
        "author": "释印肃",
        "content": "大隐居廛小隐山，了心无事没多般。\n休缘到此磨尘垢，绝爱终须耐岁寒。\n百草上参多宝佛，镬头边勘赵州关。\n莫教一击连天地，震动坤维顷刻间。",
        "dynasty": "宋",
        "collection_info": null
    },
    {
        "title": "示杨仲质",
        "author": "释印肃",
        "content": "谁识一微尘，于中藏本佛。\n时时常放光，照烛一切物。\n只许信心人，在处无轻忽。\n这回如未应，不离金刚骨。\n逢本分钳锤，煅成非外物。",
        "dynasty": "宋",
        "collection_info": null
    },
    {
        "title": "和光读金刚经以颂示之",
        "author": "释印肃",
        "content": "道人看经不识字，剎那须转千亿部。\n恒沙诸佛入微尘，达本契经无作做。",
        "dynasty": "宋",
        "collection_info": null
    },
    {
        "title": "何叔宜求颂",
        "author": "释印肃",
        "content": "十力功高谁履践，叔宜重叩普庵门。\n玄玄众妙灵知有，自肯唯心闻不闻。\n时信金刚通佛慧，情忘想尽合干坤。\n夜月晓风消息满，希夷独步道常存。",
        "dynasty": "宋",
        "collection_info": null
    },
    {
        "title": "破屋颂示众",
        "author": "释印肃",
        "content": "一箇闲身穿破屋，风吹雨滴转光明。\n灯笼露柱时时举，只道以平报不平。\n瑠璃殿上鞭金马，追风不及三脚驴。",
        "dynasty": "宋",
        "collection_info": null
    },
    {
        "title": "衲衣示众",
        "author": "释印肃",
        "content": "一箇闲身包万有，不能自把着针缝。\n众缘聚衲须微细，妙相庄严一大通。\n下下针锋无不实，条条线贯不空空。\n连天铺地山和水，一合圆成始脱笼。\n更有一般奇特处，岩前枯木笑春风。",
        "dynasty": "宋",
        "collection_info": null
    },
    {
        "title": "示徒  其一",
        "author": "释印肃",
        "content": "我有陀罗名解脱，在在处处和尘拨。\n莫令拨着箇凡夫，何用剃头并展钵。\n咦，连妻带子庞居士，一时成佛都包括。\n妄心不灭祸难除，任向祈求卜大虚。\n了道不消多语话，当轩自有颗明珠。\n半夜三更莫费油，澄潭捉月几时休。\n冬年莫惹红尘客，家道安然体自周。\n寄语门徒诸弟子，得心安乐外何求。",
        "dynasty": "宋",
        "collection_info": null
    },
    {
        "title": "示徒  其二",
        "author": "释印肃",
        "content": "未得尘劳息，须依善知识。\n若肯慈悲学，发愿施心力。\n入泥并入水，莫作闲戏剧。\n扬眉动目庭，法身无穷极。\n于中习懒者，管取没饭吃。\n趁队只□饱，披毛无了日。\n不信佛乘经，逐末本却失。\n咄哉大丈夫，你乘谁气力。\n当本无我人，贪忙有何益。\n何似歇无明，听吹无孔笛。\n五音六律全，皓月悲风寂。\n一声宇宙宽，箇中闻的实。\n和同为智身，无物堪遮窒。\n奉劝草木影，闲时急收拾。",
        "dynasty": "宋",
        "collection_info": null
    },
    {
        "title": "与夏国舅",
        "author": "释印肃",
        "content": "白日上昇非偶尔，剎那成佛亦如然。\n个中迥超声色外，恩光满目意连天。\n好明廓彻非思量，一受皇书遍普贤。\n江西风月光无尽，帝里真如万法圆。\n当处饮吞无不足，护持秘密不休年。",
        "dynasty": "宋",
        "collection_info": null
    },
    {
        "title": "与王巡检  其一",
        "author": "释印肃",
        "content": "佛法从来付宰臣，今朝已遇大心人。\n透明幻住超生灭，鉴物无私佑圣庭。",
        "dynasty": "宋",
        "collection_info": null
    },
    {
        "title": "与王巡检  其二",
        "author": "释印肃",
        "content": "达磨非为后，瞿昙未是先。\n当来无量劫，懒翁得自然。",
        "dynasty": "宋",
        "collection_info": null
    },
    {
        "title": "与廖维高",
        "author": "释印肃",
        "content": "精通三教越禅机，语默同风和者希。\n匝地周天居士眼，元来只在一毫釐。",
        "dynasty": "宋",
        "collection_info": null
    },
    {
        "title": "资深和光求颂",
        "author": "释印肃",
        "content": "同心实步叩南泉，云节空岩廓杳然。\n一室清风千古意，自非声色问玄玄。",
        "dynasty": "宋",
        "collection_info": null
    },
    {
        "title": "示行者",
        "author": "释印肃",
        "content": "绝顶无人处，融会亦非难。\n独步依无住，圆心岂往还。\n深深妙在无言说，莫教闲指动风幡。\n大事彻头须进步，白云千里故乡关。",
        "dynasty": "宋",
        "collection_info": null
    },
    {
        "title": "睹弟子作颂题窗乃续韵警之  其一",
        "author": "释印肃",
        "content": "饶舌刀，刀不透，临窗一语更离披。\n侬家自有同风事，千里无来却肯伊。",
        "dynasty": "宋",
        "collection_info": null
    },
    {
        "title": "睹弟子作颂题窗乃续韵警之  其二",
        "author": "释印肃",
        "content": "石人击鼓木人吹，露柱亲闻脑搭披。\n如是圆音无用处，阎公未肯便饶伊。",
        "dynasty": "宋",
        "collection_info": null
    },
    {
        "title": "睹弟子作颂题窗乃续韵警之  其三",
        "author": "释印肃",
        "content": "鼻孔辽天是阿谁，权将云雾作衣披。\n迷悟本无唯一性，你全是我我无伊。",
        "dynasty": "宋",
        "collection_info": null
    },
    {
        "title": "睹弟子作颂题窗乃续韵警之  其四",
        "author": "释印肃",
        "content": "普庵三颂自连拈，寄与提纲本手钳。\n炉鞴稳时无钝铁，何妨矢上更加尖。",
        "dynasty": "宋",
        "collection_info": null
    },
    {
        "title": "四字书窗以印实相  其一",
        "author": "释印肃",
        "content": "得正无非离一安，印空圆足宝瀰漫。\n天魔外道从何有，体若虚空世岂干。",
        "dynasty": "宋",
        "collection_info": null
    },
    {
        "title": "四字书窗以印实相  其二",
        "author": "释印肃",
        "content": "佳乘两口草标头，共见同看水牯牛。\n昨夜牧人无被盖，今朝犹笑道无求。",
        "dynasty": "宋",
        "collection_info": null
    },
    {
        "title": "四字书窗以印实相  其三",
        "author": "释印肃",
        "content": "实离贯穿理不俱，一人直下体同渠。\n久停顽坐邪思起，返谤如来正觉虚。",
        "dynasty": "宋",
        "collection_info": null
    },
    {
        "title": "四字书窗以印实相  其四",
        "author": "释印肃",
        "content": "田头十字路堂堂，钳口收心便厮当。\n领得摩尼真宝藏，却来警梦表提纲。",
        "dynasty": "宋",
        "collection_info": null
    },
    {
        "title": "颂  其一",
        "author": "释印肃",
        "content": "一轮心月耀昏衢，梦幻吞侵谁得知。\n幸遇知音重为举，息心回念理元辉。",
        "dynasty": "宋",
        "collection_info": null
    },
    {
        "title": "颂  其二",
        "author": "释印肃",
        "content": "一句当天正信希，欲谈词丧懒投机。\n高峰既远休寻访，不惜眉毛为发挥。",
        "dynasty": "宋",
        "collection_info": null
    },
    {
        "title": "颂  其三",
        "author": "释印肃",
        "content": "一身清浄本无瑕，了了归家胜出家。\n红叶舞风须早觉，莫将有限逐虚华。",
        "dynasty": "宋",
        "collection_info": null
    },
    {
        "title": "颂  其四",
        "author": "释印肃",
        "content": "一心圆持种种心，信心诸境绝追寻。\n此中无分应难到，便好回光免陆沉。",
        "dynasty": "宋",
        "collection_info": null
    },
    {
        "title": "颂断觜缾",
        "author": "释印肃",
        "content": "心法无断灭，踢倒一浄缾。\n华林不奈何，不脱声色名。\n真如俱是戏，心境一等平。\n不落有无用，三昧本空清。",
        "dynasty": "宋",
        "collection_info": null
    },
    {
        "title": "重阳日颂",
        "author": "释印肃",
        "content": "去岁逢重九，风流主得宾。\n黄花谈般若，白法乐天真。\n今夕当良会，高峰没四邻。\n孤筇挑日月，何道不通津。",
        "dynasty": "宋",
        "collection_info": null
    },
    {
        "title": "百丈先令庆上座礼拜求颂",
        "author": "释印肃",
        "content": "西川庆上人，本来没弟兄。\n须知自性如空体，水月之中未解真。\n个事不传声色句，元来心法独灵明。",
        "dynasty": "宋",
        "collection_info": null
    },
    {
        "title": "送米与百丈颂",
        "author": "释印肃",
        "content": "百丈孤云入道林，真如不动意难寻。\n道人相见非来往，语默全彰亘古今。\n近日庐陵亲得价，一时分付老婆心。",
        "dynasty": "宋",
        "collection_info": null
    },
    {
        "title": "行者妙晓求颂",
        "author": "释印肃",
        "content": "头头相应人希会，物物皆真体不殊。\n但办肯心终不赚，情忘想尽入无余。\n自是出家无眼目，只言苦行落空虚。\n甘贽在俗犹通理，妙晓无求自得珠。",
        "dynasty": "宋",
        "collection_info": null
    },
    {
        "title": "绍椿行者求颂",
        "author": "释印肃",
        "content": "假使八千五百岁，绍椿松鹤未为奇。\n不若绍明光不变，此中实应出家时。\n念道何忧衣食事，千光影裏听莺啼。\n闻声一啭浑消息，满目莲花不见枝。",
        "dynasty": "宋",
        "collection_info": null
    },
    {
        "title": "陈达献菊花求颂",
        "author": "释印肃",
        "content": "满地风光未足奇，霜前秋后吐金枝。\n灵山亲举唯迦叶，今日陈来众共知。\n不独陶生时节用，转为华藏供阿弥。\n閒见定归依彼岸，方知此日献花时。",
        "dynasty": "宋",
        "collection_info": null
    },
    {
        "title": "行住坐卧三十二颂  其一",
        "author": "释印肃",
        "content": "普目不拘开合眼，意光何必待天明。\n众人未起我周布，行益资他腹自膨。",
        "dynasty": "宋",
        "collection_info": null
    },
    {
        "title": "行住坐卧三十二颂  其二",
        "author": "释印肃",
        "content": "澜浑汤水熟淘沙，不着油盐酱醋茶。\n饥渴随时餐少许，只思因甚悟桃花。",
        "dynasty": "宋",
        "collection_info": null
    },
    {
        "title": "行住坐卧三十二颂  其三",
        "author": "释印肃",
        "content": "割爱辞亲如是行，岂求衣食及为僧。\n步步澄辉无别想，卓然独立妙明生。",
        "dynasty": "宋",
        "collection_info": null
    },
    {
        "title": "行住坐卧三十二颂  其四",
        "author": "释印肃",
        "content": "夜静风悲人悄悄，众缘事办寂寥寥。\n趺坐结跏云汉定，谁知卧月忽明朝。",
        "dynasty": "宋",
        "collection_info": null
    },
    {
        "title": "行住坐卧三十二颂  其五",
        "author": "释印肃",
        "content": "生老病死苦相煎，唯我能知速弃捐。\n十二时中常念佛，闻师一举耳无边。",
        "dynasty": "宋",
        "collection_info": null
    },
    {
        "title": "行住坐卧三十二颂  其六",
        "author": "释印肃",
        "content": "闻道真空不着言，信心清浄在拳拳。\n只将此性光明遍，语默行藏岂离禅。",
        "dynasty": "宋",
        "collection_info": null
    },
    {
        "title": "行住坐卧三十二颂  其七",
        "author": "释印肃",
        "content": "了身如幻向谁言，运水搬柴化有缘。\n忽遇浴堂人指水，轻清妙触转光鲜。",
        "dynasty": "宋",
        "collection_info": null
    },
    {
        "title": "行住坐卧三十二颂  其八",
        "author": "释印肃",
        "content": "云冻风弥鸟绝踪，洞山只道没西东。\n等闲目击谁相委，赖遇丹霞作炭红。",
        "dynasty": "宋",
        "collection_info": null
    },
    {
        "title": "行住坐卧三十二颂  其九",
        "author": "释印肃",
        "content": "将勤补拙入厨中，不问青泥事事充。\n拾得寒山明此意，如今成佛满虚空。",
        "dynasty": "宋",
        "collection_info": null
    },
    {
        "title": "行住坐卧三十二颂  其一○",
        "author": "释印肃",
        "content": "恒河沙劫奉如来，功未全时眼不开。\n自知本有灵光物，香灯不绝警痴獃。",
        "dynasty": "宋",
        "collection_info": null
    },
    {
        "title": "行住坐卧三十二颂  其一一",
        "author": "释印肃",
        "content": "不亏扫地与煎茶，门户开关用法华。\n云迹雨踪来不住，箇中谁肯速还家。",
        "dynasty": "宋",
        "collection_info": null
    },
    {
        "title": "行住坐卧三十二颂  其一二",
        "author": "释印肃",
        "content": "心地光明浄土圆，一切人见我无言。\n只拈扫帚东西拨，震动三千及大千。",
        "dynasty": "宋",
        "collection_info": null
    },
    {
        "title": "行住坐卧三十二颂  其一三",
        "author": "释印肃",
        "content": "百里千乡信未圆，到来空爇一寻烟。\n我今朝夕时闻见，粉骨碎身报未全。",
        "dynasty": "宋",
        "collection_info": null
    },
    {
        "title": "行住坐卧三十二颂  其一四",
        "author": "释印肃",
        "content": "主宾交接未开言，便过茶汤应口边。\n察理聆音非外物，结他欢喜万千年。",
        "dynasty": "宋",
        "collection_info": null
    },
    {
        "title": "行住坐卧三十二颂  其一五",
        "author": "释印肃",
        "content": "护浄烧汤不离坑，慈和三昧益群盲。\n十方诸佛皆如是，岂效披毛业报生。",
        "dynasty": "宋",
        "collection_info": null
    },
    {
        "title": "行住坐卧三十二颂  其一六",
        "author": "释印肃",
        "content": "众生垢重汩尘缘，岂自收心向觉源。\n挈水拾薪时节至，三通鼓罢物皆鲜。",
        "dynasty": "宋",
        "collection_info": null
    },
    {
        "title": "行住坐卧三十二颂  其一七",
        "author": "释印肃",
        "content": "千年枯木老纵横，鬼怕神疑夜叉灯。\n不是道人谁敢动，如斯应不是众生。",
        "dynasty": "宋",
        "collection_info": null
    },
    {
        "title": "行住坐卧三十二颂  其一八",
        "author": "释印肃",
        "content": "火出木烬灰烟灭，黑白无纤可作师。\n喻若春风融腊雪，普令冷暖□偏枯。",
        "dynasty": "宋",
        "collection_info": null
    },
    {
        "title": "行住坐卧三十二颂  其一九",
        "author": "释印肃",
        "content": "几番舒卷济羣迷，马祖升堂百丈知。\n由是那时通一线，而今收放莫令迟。",
        "dynasty": "宋",
        "collection_info": null
    },
    {
        "title": "行住坐卧三十二颂  其二○",
        "author": "释印肃",
        "content": "引领搬徒访万山，深明下手处艰难。\n圆成满目莲宫现，风铎声清意自闲。",
        "dynasty": "宋",
        "collection_info": null
    },
    {
        "title": "行住坐卧三十二颂  其二一",
        "author": "释印肃",
        "content": "绿节闲云间古风，茂林浓处没西东。\n子猷消息无人问，鸾凤飞来足印空。",
        "dynasty": "宋",
        "collection_info": null
    },
    {
        "title": "行住坐卧三十二颂  其二二",
        "author": "释印肃",
        "content": "和泥合水实辛勤，不遇明师事不成。\n今已连天铺满地，顺缘无漏必通津。",
        "dynasty": "宋",
        "collection_info": null
    },
    {
        "title": "行住坐卧三十二颂  其二三",
        "author": "释印肃",
        "content": "密迹弥纶不露尘，天龙八部喜还惊。\n劫火洞然无变朽，此中人转普门经。",
        "dynasty": "宋",
        "collection_info": null
    },
    {
        "title": "行住坐卧三十二颂  其二四",
        "author": "释印肃",
        "content": "历劫尘沙积窦岩，十方诸佛共同参。\n多宝闻经亲涌现，故非柏梓与松杉。",
        "dynasty": "宋",
        "collection_info": null
    },
    {
        "title": "行住坐卧三十二颂  其二五",
        "author": "释印肃",
        "content": "扁鹊卢医速退边，大家饱吃普庵圆。\n解冤释结消诸病，感应无方不用钱。",
        "dynasty": "宋",
        "collection_info": null
    },
    {
        "title": "行住坐卧三十二颂  其二六",
        "author": "释印肃",
        "content": "如今无缝古棱层，透石穿云度有生。\n普纳众缘无住着，状如一室百千灯。",
        "dynasty": "宋",
        "collection_info": null
    },
    {
        "title": "行住坐卧三十二颂  其二七",
        "author": "释印肃",
        "content": "黄金布地非为富，白玉横街惹寇徒。\n心地平坚尘不入，修罗万亿手难摸。",
        "dynasty": "宋",
        "collection_info": null
    },
    {
        "title": "行住坐卧三十二颂  其二八",
        "author": "释印肃",
        "content": "直截无根树子铺，超凡越圣大心粗。\n忘躯为法方如此，担板真如大丈夫。",
        "dynasty": "宋",
        "collection_info": null
    },
    {
        "title": "行住坐卧三十二颂  其二九",
        "author": "释印肃",
        "content": "轰雷吼电警昏蒙，雨歇风清似脱空。\n佛教众生弘大道，资家报国续宗风。",
        "dynasty": "宋",
        "collection_info": null
    },
    {
        "title": "行住坐卧三十二颂  其三○",
        "author": "释印肃",
        "content": "千百年前老古锥，锄山镢圃示箴规。\n蛇儿挑起无人会，直截横抛更勿疑。",
        "dynasty": "宋",
        "collection_info": null
    },
    {
        "title": "行住坐卧三十二颂  其三一",
        "author": "释印肃",
        "content": "灵源车辙显来由，一粒穿时快疾收。\n莫待庐陵高索价，临机下口卒难酬。",
        "dynasty": "宋",
        "collection_info": null
    },
    {
        "title": "行住坐卧三十二颂  其三二",
        "author": "释印肃",
        "content": "摩尼无价汝当收，金玉浮财誓莫求。\n戴角披毛从此入，百千万劫作驴牛。",
        "dynasty": "宋",
        "collection_info": null
    },
    {
        "title": "造塔示众",
        "author": "释印肃",
        "content": "求人不如求自己，自己肯时无不成。\n如今宝塔所将圆，诸人尽发一轮心。\n气急杀人因悟道，灵山会上没闲人。\n大小不拘皆拽石，高低齐转普庵经。\n山林岩谷皆微笑，此是如来最上因。\n若有痴顽拨不转，猪楼羊桊好安身。\n老僧拄杖头有眼，不打披毛戴角伦。\n如是斩钉并截铁，一人了事万缘新。",
        "dynasty": "宋",
        "collection_info": null
    },
    {
        "title": "金刚随机无尽颂 启唱真乘",
        "author": "释印肃",
        "content": "稽首一切智，圆通十方慧。\n无上两足尊，法体含三世。\n归命万德师，与慈启大悲。\n溥度恒沙众，愿力难思□。\n解空无比量，世出世间上。\n了义修多罗，圆明真实相。\n慧命久住持，阿僧历劫祇。\n如今言下会，碎体报难齐。\n我欲穷真法，法则非非法。\n虽法非正固，要会无法法。\n随文偈赞之，标宗立妙机。\n通方闻便喜，声闻应皱眉。\n红露穿碧海，是汝心非綵。\n不是风幡动，如如无变改。\n白日绕须弥，只今是阿谁。\n共君一夜话，胜读十年书。",
        "dynasty": "宋",
        "collection_info": null
    },
    {
        "title": "金刚随机无尽颂 标经题目",
        "author": "释印肃",
        "content": "般若真微妙，无相为宗要。\n无住元为体，十方皆昭耀。\n研穷理趣长，堆卷积山冈。\n言言不及，一口吸西江。\n方言称智慧，真人本无位。\n出入面门间，参方还了利。\n喻法比金刚，万邪岂可当。\n不坏超今古，日久共行藏。\n彼岸波罗蜜，清光穿白日。\n镜中不乱光，虚空无鸟迹。\n经文华贯行，破有作法王。\n连年心苦念，不悟枉时光。\n谁知远烟浪，孤帆一片张。\n穿却虚空鼻，不着更参详。\n别有好思量，满目足风光。\n钓船依旧放，不见谢三郎。",
        "dynasty": "宋",
        "collection_info": null
    },
    {
        "title": "金刚随机无尽颂 法会因由分第一 其一",
        "author": "释印肃",
        "content": "舍卫多精舍，常光非昼夜。\n波斯拥出世，摩尼不知价。",
        "dynasty": "宋",
        "collection_info": null
    },
    {
        "title": "金刚随机无尽颂 法会因由分第一 其二",
        "author": "释印肃",
        "content": "祇园境最幽，太子施功周。\n本心无住着，显法有来由。",
        "dynasty": "宋",
        "collection_info": null
    },
    {
        "title": "金刚随机无尽颂 法会因由分第一 其三",
        "author": "释印肃",
        "content": "圣凡同遣日，尽讲波罗蜜。\n□唯解空知，更不劳心力。",
        "dynasty": "宋",
        "collection_info": null
    },
    {
        "title": "金刚随机无尽颂 法会因由分第一 其四",
        "author": "释印肃",
        "content": "法会起因出，平地起波流。\n含灵同佛性，忙忙不肯休。",
        "dynasty": "宋",
        "collection_info": null
    },
    {
        "title": "金刚随机无尽颂 法会因由分第一 其五",
        "author": "释印肃",
        "content": "食乞王城罢，说箇无生话。\n是法皆平□，本自无高下。",
        "dynasty": "宋",
        "collection_info": null
    },
    {
        "title": "金刚随机无尽颂 法会因由分第一 其六",
        "author": "释印肃",
        "content": "斋余衣钵收，心外更无求。\n法王灌顶子，离相性优游。",
        "dynasty": "宋",
        "collection_info": null
    },
    {
        "title": "金刚随机无尽颂 法会因由分第一 其七",
        "author": "释印肃",
        "content": "欲穷千里目，野干浑狐族。\n大家归去来，莫道盆光覆。",
        "dynasty": "宋",
        "collection_info": null
    },
    {
        "title": "金刚随机无尽颂 法会因由分第一 其八",
        "author": "释印肃",
        "content": "更上一层楼，清风似饵鈎。\n纤鳞吞不得，莫怪钓竿头。",
        "dynasty": "宋",
        "collection_info": null
    },
    {
        "title": "金刚随机无尽颂 善现起请分第二 其一",
        "author": "释印肃",
        "content": "善吉言初有，乐欲闻初首。\n不堕往来机，中间无所有。",
        "dynasty": "宋",
        "collection_info": null
    },
    {
        "title": "金刚随机无尽颂 善现起请分第二 其二",
        "author": "释印肃",
        "content": "慈尊护念因，旷大劫相亲。\n众生皆我子，岂独出家人。",
        "dynasty": "宋",
        "collection_info": null
    },
    {
        "title": "金刚随机无尽颂 善现起请分第二 其三",
        "author": "释印肃",
        "content": "菩提无相貌，凡夫多变豹。\n不落堕野狐，不昧犹成罩。",
        "dynasty": "宋",
        "collection_info": null
    },
    {
        "title": "金刚随机无尽颂 善现起请分第二 其四",
        "author": "释印肃",
        "content": "降伏在何人，能言不能声。\n解语非关舌，廓然风月清。",
        "dynasty": "宋",
        "collection_info": null
    },
    {
        "title": "金刚随机无尽颂 善现起请分第二 其五",
        "author": "释印肃",
        "content": "如是真如是，无□不心地。\n触目应菩提，名标法身义。",
        "dynasty": "宋",
        "collection_info": null
    },
    {
        "title": "金刚随机无尽颂 善现起请分第二 其六",
        "author": "释印肃",
        "content": "谛听须谛听，要□灵山令。\n迦叶以心闻，达士宗禅定。",
        "dynasty": "宋",
        "collection_info": null
    },
    {
        "title": "金刚随机无尽颂 善现起请分第二 其七",
        "author": "释印肃",
        "content": "一堂风冷澹，翠竹笼轩槛。\n夜静松声清，蟾光凝湛湛。",
        "dynasty": "宋",
        "collection_info": null
    },
    {
        "title": "金刚随机无尽颂 善现起请分第二 其八",
        "author": "释印肃",
        "content": "千古意分明，万国贺昇平。\n昨夜泥牛吼，今早木鸡鸣。",
        "dynasty": "宋",
        "collection_info": null
    },
    {
        "title": "金刚随机无尽颂 大乘正宗分第三 其一",
        "author": "释印肃",
        "content": "欲说宗乘正，不落凡兼圣。\n有无俱不到，截断邪师柄。",
        "dynasty": "宋",
        "collection_info": null
    },
    {
        "title": "金刚随机无尽颂 大乘正宗分第三 其二",
        "author": "释印肃",
        "content": "宗乘正若何，未了说誵讹。\n要知三十棒，赵州勘老婆。",
        "dynasty": "宋",
        "collection_info": null
    },
    {
        "title": "金刚随机无尽颂 大乘正宗分第三 其三",
        "author": "释印肃",
        "content": "四生空鸟迹，六道无见觅。\n十二假因缘，了幻元无识。",
        "dynasty": "宋",
        "collection_info": null
    },
    {
        "title": "金刚随机无尽颂 大乘正宗分第三 其四",
        "author": "释印肃",
        "content": "三界蜃楼歌，龙女念摩诃。\n骊珠将献佛，无垢越娑婆。",
        "dynasty": "宋",
        "collection_info": null
    },
    {
        "title": "金刚随机无尽颂 大乘正宗分第三 其五",
        "author": "释印肃",
        "content": "诸法元非相，示法明心量。\n于一微尘中，森罗及万象。",
        "dynasty": "宋",
        "collection_info": null
    },
    {
        "title": "金刚随机无尽颂 大乘正宗分第三 其六",
        "author": "释印肃",
        "content": "无余任灭磨，应不唱巴歌。\n真如法界内，无自也无他。",
        "dynasty": "宋",
        "collection_info": null
    },
    {
        "title": "金刚随机无尽颂 大乘正宗分第三 其七",
        "author": "释印肃",
        "content": "富嫌千口少，烦恼何时了。\n地狱与天堂，历历无人晓。",
        "dynasty": "宋",
        "collection_info": null
    },
    {
        "title": "金刚随机无尽颂 大乘正宗分第三 其八",
        "author": "释印肃",
        "content": "贫恨一心多，此心却老婆。\n打破关南鼓，和起德山歌。",
        "dynasty": "宋",
        "collection_info": null
    },
    {
        "title": "金刚随机无尽颂 妙行无住分第四 其一",
        "author": "释印肃",
        "content": "妙行无拘执，三界非出入。\n相对且无言，巍巍独足立。",
        "dynasty": "宋",
        "collection_info": null
    },
    {
        "title": "金刚随机无尽颂 妙行无住分第四 其二",
        "author": "释印肃",
        "content": "诸尘勿易难，那箇别归关。\n可怜迷妄者，横锡步云山。",
        "dynasty": "宋",
        "collection_info": null
    },
    {
        "title": "金刚随机无尽颂 妙行无住分第四 其三",
        "author": "释印肃",
        "content": "虚空无限量，普光明殿量。\n百千三昧门，在一毛头上。",
        "dynasty": "宋",
        "collection_info": null
    },
    {
        "title": "金刚随机无尽颂 妙行无住分第四 其四",
        "author": "释印肃",
        "content": "福德绝遮栏，生死不相关。\n不住心布施，越彼炼凡丹。",
        "dynasty": "宋",
        "collection_info": null
    },
    {
        "title": "金刚随机无尽颂 妙行无住分第四 其五",
        "author": "释印肃",
        "content": "月浸岩松冷，唯此身心肯。\n众生即佛性，佛与众生等。",
        "dynasty": "宋",
        "collection_info": null
    },
    {
        "title": "金刚随机无尽颂 妙行无住分第四 其六",
        "author": "释印肃",
        "content": "霜凌溪竹寒，云外迭峰峦。\n谁人知此意，独坐且深观。",
        "dynasty": "宋",
        "collection_info": null
    },
    {
        "title": "金刚随机无尽颂 妙行无住分第四 其七",
        "author": "释印肃",
        "content": "只闻风击响，圆通销妄想。\n旋汝倒闻机，直下分斤两。",
        "dynasty": "宋",
        "collection_info": null
    },
    {
        "title": "金刚随机无尽颂 妙行无住分第四 其八",
        "author": "释印肃",
        "content": "知是几年竿，细察早颟顸。\n一声无孔笛，寥寥天地宽。",
        "dynasty": "宋",
        "collection_info": null
    },
    {
        "title": "金刚随机无尽颂 如理实见分第五 其一",
        "author": "释印肃",
        "content": "达得真如理，三界唯心起。\n如今心地也无，六道凭谁拟。",
        "dynasty": "宋",
        "collection_info": null
    },
    {
        "title": "金刚随机无尽颂 如理实见分第五 其二",
        "author": "释印肃",
        "content": "方明实见身，见身非是身。\n法身无所得，非相本来人。",
        "dynasty": "宋",
        "collection_info": null
    },
    {
        "title": "金刚随机无尽颂 如理实见分第五 其三",
        "author": "释印肃",
        "content": "如来非所说，要解无说说。\n将无闻为闻，方达西来诀。",
        "dynasty": "宋",
        "collection_info": null
    },
    {
        "title": "金刚随机无尽颂 如理实见分第五 其四",
        "author": "释印肃",
        "content": "凡有即虚名，恰似晓天云。\n日高风一扫，万里廓然明。",
        "dynasty": "宋",
        "collection_info": null
    },
    {
        "title": "金刚随机无尽颂 如理实见分第五 其五",
        "author": "释印肃",
        "content": "赤水珠难隐，无限人捞捃。\n罔象性无求，得了何凭准。",
        "dynasty": "宋",
        "collection_info": null
    },
    {
        "title": "金刚随机无尽颂 如理实见分第五 其六",
        "author": "释印肃",
        "content": "华胥梦易惺，尽属髑髅精。\n却将梦说梦，何日得超升。",
        "dynasty": "宋",
        "collection_info": null
    },
    {
        "title": "金刚随机无尽颂 如理实见分第五 其七",
        "author": "释印肃",
        "content": "谁知席帽下，今日犹疑怕。\n独有裴相知，鼻孔辽天跨。",
        "dynasty": "宋",
        "collection_info": null
    },
    {
        "title": "金刚随机无尽颂 如理实见分第五 其八",
        "author": "释印肃",
        "content": "元是昔愁人，昔愁元本真。\n迷己为物者，沦却受辛懃。",
        "dynasty": "宋",
        "collection_info": null
    },
    {
        "title": "金刚随机无尽颂 正信希有分第六 其一",
        "author": "释印肃",
        "content": "戒福修持众，罕得无心用。\n众生肉为菜，讲论喧天鬨。",
        "dynasty": "宋",
        "collection_info": null
    },
    {
        "title": "金刚随机无尽颂 正信希有分第六 其二",
        "author": "释印肃",
        "content": "于中正信希，悟了始方知。\n见闻如幻翳，拈来总是机。",
        "dynasty": "宋",
        "collection_info": null
    },
    {
        "title": "金刚随机无尽颂 正信希有分第六 其三",
        "author": "释印肃",
        "content": "善根经远劫，一念还迦叶。\n微笑领玄宗，了本无交涉。",
        "dynasty": "宋",
        "collection_info": null
    },
    {
        "title": "金刚随机无尽颂 正信希有分第六 其四",
        "author": "释印肃",
        "content": "取相便成非，穷子不曾归。\n宁自抛家业，甘受野狐欺。",
        "dynasty": "宋",
        "collection_info": null
    },
    {
        "title": "金刚随机无尽颂 正信希有分第六 其五",
        "author": "释印肃",
        "content": "绣花争发，黄鸟声清滑。\n伤嗟今古人，错七更错八。",
        "dynasty": "宋",
        "collection_info": null
    },
    {
        "title": "金刚随机无尽颂 正信希有分第六 其六",
        "author": "释印肃",
        "content": "椶林鸟共飞，一道转光辉。\n痴人随物转，悟者发真机。",
        "dynasty": "宋",
        "collection_info": null
    },
    {
        "title": "金刚随机无尽颂 正信希有分第六 其七",
        "author": "释印肃",
        "content": "青山无限好，自是人颠倒。\n四时勿变迁，不着从人讨。",
        "dynasty": "宋",
        "collection_info": null
    },
    {
        "title": "金刚随机无尽颂 正信希有分第六 其八",
        "author": "释印肃",
        "content": "犹道不如归，归道不如如。\n道本无象法，无念契无为。",
        "dynasty": "宋",
        "collection_info": null
    },
    {
        "title": "金刚随机无尽颂 无得无说分第七 其一",
        "author": "释印肃",
        "content": "菩提无定法，一体常周匝。\n箇裏了无言，圆成无缝塔。",
        "dynasty": "宋",
        "collection_info": null
    },
    {
        "title": "金刚随机无尽颂 无得无说分第七 其二",
        "author": "释印肃",
        "content": "如来有说耶，声闻未辨邪。\n返成非谤罪，却业云遮□。",
        "dynasty": "宋",
        "collection_info": null
    },
    {
        "title": "金刚随机无尽颂 无得无说分第七 其三",
        "author": "释印肃",
        "content": "圣贤皆一道，十方常浩浩。\n当体即如来，何须苦修造。",
        "dynasty": "宋",
        "collection_info": null
    },
    {
        "title": "金刚随机无尽颂 无得无说分第七 其四",
        "author": "释印肃",
        "content": "优劣见千差，迷绳谓是蛇。\n一轮明皎洁，光分几万家。",
        "dynasty": "宋",
        "collection_info": null
    },
    {
        "title": "金刚随机无尽颂 无得无说分第七 其五",
        "author": "释印肃",
        "content": "朝菌荣非速，一念无延促。\n超过数量心，智宝非荆玉。",
        "dynasty": "宋",
        "collection_info": null
    },
    {
        "title": "金刚随机无尽颂 无得无说分第七 其六",
        "author": "释印肃",
        "content": "溟鲲运不赊，大地一微沙。\n更有九万里，依旧入芦花。",
        "dynasty": "宋",
        "collection_info": null
    },
    {
        "title": "金刚随机无尽颂 无得无说分第七 其七",
        "author": "释印肃",
        "content": "南泉中水草，古锥更老倒。\n放却鼻头绳，四天无处讨。",
        "dynasty": "宋",
        "collection_info": null
    },
    {
        "title": "金刚随机无尽颂 无得无说分第七 其八",
        "author": "释印肃",
        "content": "随处纳些些，骑牛已到家。\n堂前无影木，雪夜忽开花。",
        "dynasty": "宋",
        "collection_info": null
    },
    {
        "title": "金刚随机无尽颂 依法出生分第八 其一",
        "author": "释印肃",
        "content": "宝施三千界，住相终成坏。\n离相达无余，此是空知解。",
        "dynasty": "宋",
        "collection_info": null
    },
    {
        "title": "金刚随机无尽颂 依法出生分第八 其二",
        "author": "释印肃",
        "content": "难齐四句功，五藴未曾空。\n半夜作天晓，不识日头红。",
        "dynasty": "宋",
        "collection_info": null
    },
    {
        "title": "金刚随机无尽颂 依法出生分第八 其三",
        "author": "释印肃",
        "content": "徧观诸佛法，不与群情杂。\n声色外威仪，透过魔军甲。",
        "dynasty": "宋",
        "collection_info": null
    },
    {
        "title": "金刚随机无尽颂 依法出生分第八 其四",
        "author": "释印肃",
        "content": "皆出此经中，无法不通同。\n夜来得一梦，今日又相逢。",
        "dynasty": "宋",
        "collection_info": null
    },
    {
        "title": "金刚随机无尽颂 依法出生分第八 其五",
        "author": "释印肃",
        "content": "柳眼窥波绿，岂是人彰目。\n思量也大奇，响应如虚空。",
        "dynasty": "宋",
        "collection_info": null
    },
    {
        "title": "金刚随机无尽颂 依法出生分第八 其六",
        "author": "释印肃",
        "content": "桃腮笑日红，蝴蝶趁游蜂。\n好个归期意，争似竺文公。",
        "dynasty": "宋",
        "collection_info": null
    },
    {
        "title": "金刚随机无尽颂 依法出生分第八 其七",
        "author": "释印肃",
        "content": "不能延数日，尽属天功力。\n时节自推迁，此性无拘执。",
        "dynasty": "宋",
        "collection_info": null
    },
    {
        "title": "金刚随机无尽颂 依法出生分第八 其八",
        "author": "释印肃",
        "content": "开亦是春风，未免一场空。\n明明分五叶，结果自然同。",
        "dynasty": "宋",
        "collection_info": null
    },
    {
        "title": "金刚随机无尽颂 一相无相分第九 其一",
        "author": "释印肃",
        "content": "不与诸尘入，雨洒何曾湿。\n八风吹不动，卓然独存立。",
        "dynasty": "宋",
        "collection_info": null
    },
    {
        "title": "金刚随机无尽颂 一相无相分第九 其二",
        "author": "释印肃",
        "content": "方能预圣流，常在更何求。\n迥然超彼岸，莫恋涯头舟。",
        "dynasty": "宋",
        "collection_info": null
    },
    {
        "title": "金刚随机无尽颂 一相无相分第九 其三",
        "author": "释印肃",
        "content": "一来兼不返，我道也担板。\n超凡越圣时，脑后方开眼。",
        "dynasty": "宋",
        "collection_info": null
    },
    {
        "title": "金刚随机无尽颂 一相无相分第九 其四",
        "author": "释印肃",
        "content": "三昧共优游，何处不风流。\n见色心无二，无二也休留。",
        "dynasty": "宋",
        "collection_info": null
    },
    {
        "title": "金刚随机无尽颂 一相无相分第九 其五",
        "author": "释印肃",
        "content": "离欲心无苦，药病皆拈却。\n眼耳有观音，岂用安手脚。",
        "dynasty": "宋",
        "collection_info": null
    },
    {
        "title": "金刚随机无尽颂 一相无相分第九 其六",
        "author": "释印肃",
        "content": "兰那行自周，空手把鉏头。\n人从桥上过，桥流水不流。",
        "dynasty": "宋",
        "collection_info": null
    },
    {
        "title": "金刚随机无尽颂 一相无相分第九 其七",
        "author": "释印肃",
        "content": "牧童真可乐，摘草吹画角。\n撒手抚牛身，鼻孔难摸索。",
        "dynasty": "宋",
        "collection_info": null
    },
    {
        "title": "金刚随机无尽颂 一相无相分第九 其八",
        "author": "释印肃",
        "content": "归去倒骑牛，干坤得自由。\n知道江山阔，圆成六不收。",
        "dynasty": "宋",
        "collection_info": null
    },
    {
        "title": "金刚随机无尽颂 庄严浄土分第十 其一",
        "author": "释印肃",
        "content": "昔日然灯所，见闻非我语。\n方成授记因，达道超今古。",
        "dynasty": "宋",
        "collection_info": null
    },
    {
        "title": "金刚随机无尽颂 庄严浄土分第十 其二",
        "author": "释印肃",
        "content": "曾无一法侵，心外更无心。\n月冷空当午，松寒露满襟。",
        "dynasty": "宋",
        "collection_info": null
    },
    {
        "title": "金刚随机无尽颂 庄严浄土分第十 其三",
        "author": "释印肃",
        "content": "庄严诸佛土，我道无门户。\n清浄表庄严，未达人多悮。",
        "dynasty": "宋",
        "collection_info": null
    },
    {
        "title": "金刚随机无尽颂 庄严浄土分第十 其四",
        "author": "释印肃",
        "content": "清浄自生心，心生三界沈。\n若心生住相，依旧入稠林。",
        "dynasty": "宋",
        "collection_info": null
    },
    {
        "title": "金刚随机无尽颂 庄严浄土分第十 其五",
        "author": "释印肃",
        "content": "无住真难见，见见非是见。\n见不能及时，头头随物现。",
        "dynasty": "宋",
        "collection_info": null
    },
    {
        "title": "金刚随机无尽颂 庄严浄土分第十 其六",
        "author": "释印肃",
        "content": "非身大莫寻，日落隔天阴。\n露柱侵云汉，井是丈三深。",
        "dynasty": "宋",
        "collection_info": null
    },
    {
        "title": "金刚随机无尽颂 庄严浄土分第十 其七",
        "author": "释印肃",
        "content": "山云昨夜雨，檐头滴滴举。\n寒山拾得知，双双为伴侣。",
        "dynasty": "宋",
        "collection_info": null
    },
    {
        "title": "金刚随机无尽颂 庄严浄土分第十 其八",
        "author": "释印肃",
        "content": "溪水晓来深，片光万物新。\n相识满天下，知心能几人。",
        "dynasty": "宋",
        "collection_info": null
    },
    {
        "title": "金刚随机无尽颂 无为福胜分第十一 其一",
        "author": "释印肃",
        "content": "四句难谈说，修多罗指月。\n□若復见时，珍重了真歇。",
        "dynasty": "宋",
        "collection_info": null
    },
    {
        "title": "金刚随机无尽颂 无为福胜分第十一 其二",
        "author": "释印肃",
        "content": "持经不自夸，白玉本无瑕。\n若还更道会，碓觜却生花。",
        "dynasty": "宋",
        "collection_info": null
    },
    {
        "title": "金刚随机无尽颂 无为福胜分第十一 其三",
        "author": "释印肃",
        "content": "施心超剎宝，晴空日杲杲。\n幽独迥无私，至今漫百草。",
        "dynasty": "宋",
        "collection_info": null
    },
    {
        "title": "金刚随机无尽颂 无为福胜分第十一 其四",
        "author": "释印肃",
        "content": "得福胜河沙，这裏又勾加。\n亦无所得故，菩提萨埵耶。",
        "dynasty": "宋",
        "collection_info": null
    },
    {
        "title": "金刚随机无尽颂 无为福胜分第十一 其五",
        "author": "释印肃",
        "content": "万物阵刍狗，灵鑑无能守。\n我尚不可得，非我何可有。",
        "dynasty": "宋",
        "collection_info": null
    },
    {
        "title": "金刚随机无尽颂 无为福胜分第十一 其六",
        "author": "释印肃",
        "content": "诸缘眼病花，长安几万家。\n露地白牛稳，休夸鹿牛车。",
        "dynasty": "宋",
        "collection_info": null
    },
    {
        "title": "金刚随机无尽颂 无为福胜分第十一 其七",
        "author": "释印肃",
        "content": "因游樵子径，底事因缘定。\n不唱葛藤歌，打个直截令。",
        "dynasty": "宋",
        "collection_info": null
    },
    {
        "title": "金刚随机无尽颂 无为福胜分第十一 其八",
        "author": "释印肃",
        "content": "误入葛洪家，说尽天涯话。\n尔我无自性，常光徧天下。",
        "dynasty": "宋",
        "collection_info": null
    },
    {
        "title": "金刚随机无尽颂 尊重正教分第十二 其一",
        "author": "释印肃",
        "content": "正教堪尊重，一法共不共。\n十八不共时，灭却南柯梦。",
        "dynasty": "宋",
        "collection_info": null
    },
    {
        "title": "金刚随机无尽颂 尊重正教分第十二 其二",
        "author": "释印肃",
        "content": "人天幸指迷，初机但受持。\n庵园无滴漏，天晓始方知。",
        "dynasty": "宋",
        "collection_info": null
    },
    {
        "title": "金刚随机无尽颂 尊重正教分第十二 其三",
        "author": "释印肃",
        "content": "修罗皆供养，天人咸戴仰。\n不离此经中，念念来还往。",
        "dynasty": "宋",
        "collection_info": null
    },
    {
        "title": "金刚随机无尽颂 尊重正教分第十二 其四",
        "author": "释印肃",
        "content": "塔庙比摩尼，觉了不修持。\n身中真舍利，只恐自狐疑。",
        "dynasty": "宋",
        "collection_info": null
    },
    {
        "title": "金刚随机无尽颂 尊重正教分第十二 其五",
        "author": "释印肃",
        "content": "随说功尤博，何况精心觉。\n□□无学人，即是大圆觉。",
        "dynasty": "宋",
        "collection_info": null
    },
    {
        "title": "金刚随机无尽颂 尊重正教分第十二 其六",
        "author": "释印肃",
        "content": "能持行不低，天龙守护伊。\n中涂生告别，拔苦与耕犁。",
        "dynasty": "宋",
        "collection_info": null
    },
    {
        "title": "金刚随机无尽颂 尊重正教分第十二 其七",
        "author": "释印肃",
        "content": "龙宫盈海藏，金口亲宣唱。\n字字不违贤，个中绝名相。",
        "dynasty": "宋",
        "collection_info": null
    },
    {
        "title": "金刚随机无尽颂 尊重正教分第十二 其八",
        "author": "释印肃",
        "content": "但是此筌蹄，少室老狐痴。\n九年面壁守，梁王不透机。",
        "dynasty": "宋",
        "collection_info": null
    },
    {
        "title": "金刚随机无尽颂 如法受持分第十三 其一",
        "author": "释印肃",
        "content": "善现重伸请，妙悟心清醒。\n实扣此经名，岂欲谈虚境。",
        "dynasty": "宋",
        "collection_info": null
    },
    {
        "title": "金刚随机无尽颂 如法受持分第十三 其二",
        "author": "释印肃",
        "content": "当何奉此经，直千金□□。\n诸佛从此出，十地尚魂惊。",
        "dynasty": "宋",
        "collection_info": null
    },
    {
        "title": "金刚随机无尽颂 如法受持分第十三 其三",
        "author": "释印肃",
        "content": "金刚真般若，默契非谈写。\n教外别传人，世间希得者。",
        "dynasty": "宋",
        "collection_info": null
    },
    {
        "title": "金刚随机无尽颂 如法受持分第十三 其四",
        "author": "释印肃",
        "content": "名字假宗乘，宗乘岂立名。\n得兔忘蹄去，通方万里平。",
        "dynasty": "宋",
        "collection_info": null
    },
    {
        "title": "金刚随机无尽颂 如法受持分第十三 其五",
        "author": "释印肃",
        "content": "既剖尘中卷，三千及大千。\n□□□□□，鼓众看喧天。",
        "dynasty": "宋",
        "collection_info": null
    },
    {
        "title": "金刚随机无尽颂 如法受持分第十三 其六",
        "author": "释印肃",
        "content": "休擎日下灯，髑髅照路行。\n一日皮相离，零落撒荒坑。",
        "dynasty": "宋",
        "collection_info": null
    },
    {
        "title": "金刚随机无尽颂 如法受持分第十三 其七",
        "author": "释印肃",
        "content": "欲知亲切处，必定无本据。\n忽然言不会，勘破面壁觑。",
        "dynasty": "宋",
        "collection_info": null
    },
    {
        "title": "金刚随机无尽颂 如法受持分第十三 其八",
        "author": "释印肃",
        "content": "庾岭问南能，踏碓到三更。\n谁知憨俗汉，绍祖列传灯。",
        "dynasty": "宋",
        "collection_info": null
    },
    {
        "title": "金刚随机无尽颂 离相寂灭分第十四 其一",
        "author": "释印肃",
        "content": "慧命闻深义，五体如山礼。\n学海一时干，心空方及第。",
        "dynasty": "宋",
        "collection_info": null
    },
    {
        "title": "金刚随机无尽颂 离相寂灭分第十四 其二",
        "author": "释印肃",
        "content": "忻悲泪湿巾，忆昔枉精神。\n今朝闻道矣，夕死也甘心。",
        "dynasty": "宋",
        "collection_info": null
    },
    {
        "title": "金刚随机无尽颂 离相寂灭分第十四 其三",
        "author": "释印肃",
        "content": "金佛曾忍辱，乐处岩庵宿。\n忽睹歌利王，将直拗作曲。",
        "dynasty": "宋",
        "collection_info": null
    },
    {
        "title": "金刚随机无尽颂 离相寂灭分第十四 其四",
        "author": "释印肃",
        "content": "支解不生嗔，语默自忻忻。\n深知无相貌，木石表虚形。",
        "dynasty": "宋",
        "collection_info": null
    },
    {
        "title": "金刚随机无尽颂 离相寂灭分第十四 其五",
        "author": "释印肃",
        "content": "道大言无妄，佛诚说非诳。\n如是接群生，生灭心说谤。",
        "dynasty": "宋",
        "collection_info": null
    },
    {
        "title": "金刚随机无尽颂 离相寂灭分第十四 其六",
        "author": "释印肃",
        "content": "心空行亦纯，转不退机轮。\n乡关无异路，花发洞中春。",
        "dynasty": "宋",
        "collection_info": null
    },
    {
        "title": "金刚随机无尽颂 离相寂灭分第十四 其七",
        "author": "释印肃",
        "content": "千峰消积雪，岩溜声清切。\n回首睹梅开，疑是梅花裂。",
        "dynasty": "宋",
        "collection_info": null
    },
    {
        "title": "金刚随机无尽颂 离相寂灭分第十四 其八",
        "author": "释印肃",
        "content": "万木自回春，向道无故新。\n劝君休取相，拈起转光鳞。",
        "dynasty": "宋",
        "collection_info": null
    },
    {
        "title": "金刚随机无尽颂 持经功德分第十五 其一",
        "author": "释印肃",
        "content": "功德无边量，不及如回向。\n回向理不如，妄想颠倒诳。",
        "dynasty": "宋",
        "collection_info": null
    },
    {
        "title": "金刚随机无尽颂 持经功德分第十五 其二",
        "author": "释印肃",
        "content": "持经力荷担，忘机越圣凡。\n深心奉尘剎，古佛共同参。",
        "dynasty": "宋",
        "collection_info": null
    },
    {
        "title": "金刚随机无尽颂 持经功德分第十五 其三",
        "author": "释印肃",
        "content": "施身空造作，欲求无上觉。\n勤苦历僧祇，对面还失却。",
        "dynasty": "宋",
        "collection_info": null
    },
    {
        "title": "金刚随机无尽颂 持经功德分第十五 其四",
        "author": "释印肃",
        "content": "小法勿贪婪，无二亦无三。\n唯此一事实，何用广言谈。",
        "dynasty": "宋",
        "collection_info": null
    },
    {
        "title": "金刚随机无尽颂 持经功德分第十五 其五",
        "author": "释印肃",
        "content": "室内交珍宝，方悔初颠倒。\n白日上云霄，帝里风光好。",
        "dynasty": "宋",
        "collection_info": null
    },
    {
        "title": "金刚随机无尽颂 持经功德分第十五 其六",
        "author": "释印肃",
        "content": "门前废草庵，平常不离方。\n失却庵中主，犹是雅郎当。",
        "dynasty": "宋",
        "collection_info": null
    },
    {
        "title": "金刚随机无尽颂 持经功德分第十五 其七",
        "author": "释印肃",
        "content": "信心纔不逆，心外非他觅。\n一体更无余，无余也不识。",
        "dynasty": "宋",
        "collection_info": null
    },
    {
        "title": "金刚随机无尽颂 持经功德分第十五 其八",
        "author": "释印肃",
        "content": "当处即瞿昙，骨董两头担。\n头长三尺二，身着七斤衫。",
        "dynasty": "宋",
        "collection_info": null
    },
    {
        "title": "金刚随机无尽颂 能浄业障分第十六 其一",
        "author": "释印肃",
        "content": "持诵心无辍，不事闲言说。\n夜夜礼观音，水裏捞明月。",
        "dynasty": "宋",
        "collection_info": null
    },
    {
        "title": "金刚随机无尽颂 能浄业障分第十六 其二",
        "author": "释印肃",
        "content": "为人受困穷，真金唤作铜。\n弃之寻钝铁，揽外镢头空。",
        "dynasty": "宋",
        "collection_info": null
    },
    {
        "title": "金刚随机无尽颂 能浄业障分第十六 其三",
        "author": "释印肃",
        "content": "信知先世业，沦苦于尘劫。\n今日受持经，我相渐休歇。",
        "dynasty": "宋",
        "collection_info": null
    },
    {
        "title": "金刚随机无尽颂 能浄业障分第十六 其四",
        "author": "释印肃",
        "content": "恶道自销镕，因明智慧通。\n久客还元舍，不离旧家风。",
        "dynasty": "宋",
        "collection_info": null
    },
    {
        "title": "金刚随机无尽颂 能浄业障分第十六 其五",
        "author": "释印肃",
        "content": "冰泮春池日，野岸花狼藉。\n伤嗟今古人，几个知恩力。",
        "dynasty": "宋",
        "collection_info": null
    },
    {
        "title": "金刚随机无尽颂 能浄业障分第十六 其六",
        "author": "释印肃",
        "content": "花残晚壑风，烟寺一声钟。\n若能从此人，直下悟心宗。",
        "dynasty": "宋",
        "collection_info": null
    },
    {
        "title": "金刚随机无尽颂 能浄业障分第十六 其七",
        "author": "释印肃",
        "content": "君看莲出水，万物安堪比。\n居尘不染尘，欲界行禅理。",
        "dynasty": "宋",
        "collection_info": null
    },
    {
        "title": "金刚随机无尽颂 能浄业障分第十六 其八",
        "author": "释印肃",
        "content": "根在淤泥中，花开丽日红。\n洁精无玷污，明月却相融。",
        "dynasty": "宋",
        "collection_info": null
    },
    {
        "title": "金刚随机无尽颂 究竟无我分第十七 其一",
        "author": "释印肃",
        "content": "菩提真无我，圆知见可可。\n若言更不会，丙丁来求火。",
        "dynasty": "宋",
        "collection_info": null
    },
    {
        "title": "金刚随机无尽颂 究竟无我分第十七 其二",
        "author": "释印肃",
        "content": "当生如是心，绝待本灵明。\n迦叶门庭广，直是不容针。",
        "dynasty": "宋",
        "collection_info": null
    },
    {
        "title": "金刚随机无尽颂 究竟无我分第十七 其三",
        "author": "释印肃",
        "content": "众生非灭度，说灭度成误。\n真如法界中，你我何门户。",
        "dynasty": "宋",
        "collection_info": null
    },
    {
        "title": "金刚随机无尽颂 究竟无我分第十七 其四",
        "author": "释印肃",
        "content": "承佛记堪任，情忘境自沉。\n解吹无孔笛，弹得没絃琴。",
        "dynasty": "宋",
        "collection_info": null
    },
    {
        "title": "金刚随机无尽颂 究竟无我分第十七 其五",
        "author": "释印肃",
        "content": "沩山牛加字，鼻孔皆相似。\n牧人执杖看，免惹闲公事。",
        "dynasty": "宋",
        "collection_info": null
    },
    {
        "title": "金刚随机无尽颂 究竟无我分第十七 其六",
        "author": "释印肃",
        "content": "双林髻插簪，实志共同参。\n梁王宣命处，一拍令通三。",
        "dynasty": "宋",
        "collection_info": null
    },
    {
        "title": "金刚随机无尽颂 究竟无我分第十七 其七",
        "author": "释印肃",
        "content": "经行谁得见，假相天真现。\n不得志公时，也是深秋扇。",
        "dynasty": "宋",
        "collection_info": null
    },
    {
        "title": "金刚随机无尽颂 究竟无我分第十七 其八",
        "author": "释印肃",
        "content": "半夜老猿吟，惊起木观音。\n拶着虚空背，相打到天明。",
        "dynasty": "宋",
        "collection_info": null
    },
    {
        "title": "金刚随机无尽颂 一体同观分第十八 其一",
        "author": "释印肃",
        "content": "国土河沙数，广论无遮护。\n穷闲一个人，无裩又没袴。",
        "dynasty": "宋",
        "collection_info": null
    },
    {
        "title": "金刚随机无尽颂 一体同观分第十八 其二",
        "author": "释印肃",
        "content": "众生种性深，安可类圆心。\n妄迷尘数业，三界自漂沉。",
        "dynasty": "宋",
        "collection_info": null
    },
    {
        "title": "金刚随机无尽颂 一体同观分第十八 其三",
        "author": "释印肃",
        "content": "直须全五眼，私业无家产。\n天地也不知，莫怪渠侬懒。",
        "dynasty": "宋",
        "collection_info": null
    },
    {
        "title": "金刚随机无尽颂 一体同观分第十八 其四",
        "author": "释印肃",
        "content": "不可得三心，圆光得一寻。\n成就一切义，无古亦无今。",
        "dynasty": "宋",
        "collection_info": null
    },
    {
        "title": "金刚随机无尽颂 一体同观分第十八 其五",
        "author": "释印肃",
        "content": "室内千灯晃，佛有何形状。\n如浄瑠璃中，内现真金相。",
        "dynasty": "宋",
        "collection_info": null
    },
    {
        "title": "金刚随机无尽颂 一体同观分第十八 其六",
        "author": "释印肃",
        "content": "潭容万像沉，识水悟心深。\n堂堂空界月，痴猿彻夜寻。",
        "dynasty": "宋",
        "collection_info": null
    },
    {
        "title": "金刚随机无尽颂 一体同观分第十八 其七",
        "author": "释印肃",
        "content": "落花随流水，刘阮曾拈起。\n吃了入桃源，未是真如理。",
        "dynasty": "宋",
        "collection_info": null
    },
    {
        "title": "金刚随机无尽颂 一体同观分第十八 其八",
        "author": "释印肃",
        "content": "明月尚孤吟，松风似海音。\n海枯终见底，人死不知心。",
        "dynasty": "宋",
        "collection_info": null
    },
    {
        "title": "金刚随机无尽颂 法界通化分第十九 其一",
        "author": "释印肃",
        "content": "福德元无实，本光常湛寂。\n圆明法界内，杳廓无穷极。",
        "dynasty": "宋",
        "collection_info": null
    },
    {
        "title": "金刚随机无尽颂 法界通化分第十九 其二",
        "author": "释印肃",
        "content": "方云福德多，多数尚誵讹。\n法身超数量，菩提萨婆诃。",
        "dynasty": "宋",
        "collection_info": null
    },
    {
        "title": "金刚随机无尽颂 法界通化分第十九 其三",
        "author": "释印肃",
        "content": "大千堆七宝，不及黄头老。\n剎剎等微尘，当□日杲杲。",
        "dynasty": "宋",
        "collection_info": null
    },
    {
        "title": "金刚随机无尽颂 法界通化分第十九 其四",
        "author": "释印肃",
        "content": "法界是檀那，人天福德魔。\n力尽箭还坠，依前入爱河。",
        "dynasty": "宋",
        "collection_info": null
    },
    {
        "title": "金刚随机无尽颂 法界通化分第十九 其五",
        "author": "释印肃",
        "content": "樵唱牵渔唱，川陆无间障。\n两个且无声，佛在舌头上。",
        "dynasty": "宋",
        "collection_info": null
    },
    {
        "title": "金刚随机无尽颂 法界通化分第十九 其六",
        "author": "释印肃",
        "content": "田歌答郢歌，露柱中心和。\n田郢本自无，露柱是什么。",
        "dynasty": "宋",
        "collection_info": null
    },
    {
        "title": "金刚随机无尽颂 法界通化分第十九 其七",
        "author": "释印肃",
        "content": "不辞山路远，要见唐朝面。\n对面也不识，谁知者方便。",
        "dynasty": "宋",
        "collection_info": null
    },
    {
        "title": "金刚随机无尽颂 法界通化分第十九 其八",
        "author": "释印肃",
        "content": "蹈雪也须过，不是听巴歌。\n□见本来人，雪曲应难和。",
        "dynasty": "宋",
        "collection_info": null
    },
    {
        "title": "金刚随机无尽颂 离色离相分第二十 其一",
        "author": "释印肃",
        "content": "色相因缘离，须明真智慧。\n古镜復重磨，照天更照地。",
        "dynasty": "宋",
        "collection_info": null
    },
    {
        "title": "金刚随机无尽颂 离色离相分第二十 其二",
        "author": "释印肃",
        "content": "头头见佛身，元是本来人。\n棒打不回头，照灵非故新。",
        "dynasty": "宋",
        "collection_info": null
    },
    {
        "title": "金刚随机无尽颂 离色离相分第二十 其三",
        "author": "释印肃",
        "content": "如来言具足，切莫外驰逐。\n当体即无余，曹溪留一宿。",
        "dynasty": "宋",
        "collection_info": null
    },
    {
        "title": "金刚随机无尽颂 离色离相分第二十 其四",
        "author": "释印肃",
        "content": "非相即能仁，莫错认金轮。\n行圆三十二，慈悲普济人。",
        "dynasty": "宋",
        "collection_info": null
    },
    {
        "title": "金刚随机无尽颂 离色离相分第二十 其五",
        "author": "释印肃",
        "content": "荣辱空中响，迷真逐妄想。\n观其所由来，尽属虚捞攘。",
        "dynasty": "宋",
        "collection_info": null
    },
    {
        "title": "金刚随机无尽颂 离色离相分第二十 其六",
        "author": "释印肃",
        "content": "山河镜上尘，猕猴背苦辛。\n参玄识得镜，了了见方亲。",
        "dynasty": "宋",
        "collection_info": null
    },
    {
        "title": "金刚随机无尽颂 离色离相分第二十 其七",
        "author": "释印肃",
        "content": "烟村三月雨，物物皆相许。\n只欠自承当，显露堂堂底。",
        "dynasty": "宋",
        "collection_info": null
    },
    {
        "title": "金刚随机无尽颂 离色离相分第二十 其八",
        "author": "释印肃",
        "content": "别是一家春，岂俱日月轮。\n诸法不相到，闲身混白云。",
        "dynasty": "宋",
        "collection_info": null
    },
    {
        "title": "金刚随机无尽颂 非说所说分第二十一 其一",
        "author": "释印肃",
        "content": "无说名真说，唯有□迦叶。\n无闻而闻闻，四七当头别。",
        "dynasty": "宋",
        "collection_info": null
    },
    {
        "title": "金刚随机无尽颂 非说所说分第二十一 其二",
        "author": "释印肃",
        "content": "真闻信不猜，无去亦无来。\n声闻无见解，人天几万回。",
        "dynasty": "宋",
        "collection_info": null
    },
    {
        "title": "金刚随机无尽颂 非说所说分第二十一 其三",
        "author": "释印肃",
        "content": "若言佛有说，执指为真月。\n月指两俱迷，昧修多罗□。",
        "dynasty": "宋",
        "collection_info": null
    },
    {
        "title": "金刚随机无尽颂 非说所说分第二十一 其四",
        "author": "释印肃",
        "content": "即自谤如来，何因得辩才。\n和风三二月，花发为谁开。",
        "dynasty": "宋",
        "collection_info": null
    },
    {
        "title": "金刚随机无尽颂 非说所说分第二十一 其五",
        "author": "释印肃",
        "content": "贝叶非文字，决择世间事。\n义理妙难通，假立多门路。",
        "dynasty": "宋",
        "collection_info": null
    },
    {
        "title": "金刚随机无尽颂 非说所说分第二十一 其六",
        "author": "释印肃",
        "content": "琅函训小孩，得了笑咍咍。\n欲求天外事，须弃世间财。",
        "dynasty": "宋",
        "collection_info": null
    },
    {
        "title": "金刚随机无尽颂 非说所说分第二十一 其七",
        "author": "释印肃",
        "content": "一条楖𣗖杖，两头光晃晃。\n打破须弥山，挂在眉头上。",
        "dynasty": "宋",
        "collection_info": null
    },
    {
        "title": "金刚随机无尽颂 非说所说分第二十一 其八",
        "author": "释印肃",
        "content": "南岳与天台，皆入鼻孔内。\n试问野狐精，你作么生会。",
        "dynasty": "宋",
        "collection_info": null
    },
    {
        "title": "金刚随机无尽颂 无法可得分第二十二 其一",
        "author": "释印肃",
        "content": "佛得菩提法，然灯默不答。\n无法可得耶，妙理还周匝。",
        "dynasty": "宋",
        "collection_info": null
    },
    {
        "title": "金刚随机无尽颂 无法可得分第二十二 其二",
        "author": "释印肃",
        "content": "为无所得耶，穷理绝纤瑕。\n不可得中得，无碍亦无遮。",
        "dynasty": "宋",
        "collection_info": null
    },
    {
        "title": "金刚随机无尽颂 无法可得分第二十二 其三",
        "author": "释印肃",
        "content": "信知如是是，如是是非是。\n真如无是非，咄哉休瞌睡。",
        "dynasty": "宋",
        "collection_info": null
    },
    {
        "title": "金刚随机无尽颂 无法可得分第二十二 其四",
        "author": "释印肃",
        "content": "如是□些些，翠竹与黄花。\n打鼓弄琵琶，还我一会家。",
        "dynasty": "宋",
        "collection_info": null
    },
    {
        "title": "金刚随机无尽颂 无法可得分第二十二 其五",
        "author": "释印肃",
        "content": "迦叶金襕外，多少人不会。\n应以色求我，不妨沦劫背。",
        "dynasty": "宋",
        "collection_info": null
    },
    {
        "title": "金刚随机无尽颂 无法可得分第二十二 其六",
        "author": "释印肃",
        "content": "相如玉片瑕，翳眼有空花。\n投机不施笏，定动岂能差。",
        "dynasty": "宋",
        "collection_info": null
    },
    {
        "title": "金刚随机无尽颂 无法可得分第二十二 其七",
        "author": "释印肃",
        "content": "只知闻信马，髑髅徧天下。\n是他无不知，忙忙浑昼夜。",
        "dynasty": "宋",
        "collection_info": null
    },
    {
        "title": "金刚随机无尽颂 无法可得分第二十二 其八",
        "author": "释印肃",
        "content": "不觉误随车，迷己为他家。\n指南却作北，妄意绕天涯。",
        "dynasty": "宋",
        "collection_info": null
    },
    {
        "title": "金刚随机无尽颂 浄心行善分第二十三 其一",
        "author": "释印肃",
        "content": "是法无高下，纯一非昼夜。\n无故亦无新，非真亦非假。",
        "dynasty": "宋",
        "collection_info": null
    },
    {
        "title": "金刚随机无尽颂 浄心行善分第二十三 其二",
        "author": "释印肃",
        "content": "菩提元等平，摩尼一颗明。\n非色非非色，了自本无名。",
        "dynasty": "宋",
        "collection_info": null
    },
    {
        "title": "金刚随机无尽颂 浄心行善分第二十三 其三",
        "author": "释印肃",
        "content": "我人消息尽，忘躯失却命。\n参方不遇人，却乃成心病。",
        "dynasty": "宋",
        "collection_info": null
    },
    {
        "title": "金刚随机无尽颂 浄心行善分第二十三 其四",
        "author": "释印肃",
        "content": "善道自然生，万里体中行。\n慈悲兼惠施，念念我无能。",
        "dynasty": "宋",
        "collection_info": null
    },
    {
        "title": "金刚随机无尽颂 浄心行善分第二十三 其五",
        "author": "释印肃",
        "content": "暖律潜消冻，万国春风动。\n柳上一声莺，唤醒轮迴梦。",
        "dynasty": "宋",
        "collection_info": null
    },
    {
        "title": "金刚随机无尽颂 浄心行善分第二十三 其六",
        "author": "释印肃",
        "content": "春池夜长萍，浮生岂暂停。\n解说千古事，到老也无成。",
        "dynasty": "宋",
        "collection_info": null
    },
    {
        "title": "金刚随机无尽颂 浄心行善分第二十三 其七",
        "author": "释印肃",
        "content": "但知行好事，好事不如无。\n金刚元是铁，秋至雁衔芦。",
        "dynasty": "宋",
        "collection_info": null
    },
    {
        "title": "金刚随机无尽颂 浄心行善分第二十三 其八",
        "author": "释印肃",
        "content": "莫要问前程，何方不现成。\n动用语默处，不欠一微针。",
        "dynasty": "宋",
        "collection_info": null
    },
    {
        "title": "金刚随机无尽颂 福智无比分第二十四 其一",
        "author": "释印肃",
        "content": "世界须弥主，法身徧寰宇。\n拄地復撑天，切忌知人举。",
        "dynasty": "宋",
        "collection_info": null
    },
    {
        "title": "金刚随机无尽颂 福智无比分第二十四 其二",
        "author": "释印肃",
        "content": "三千等大千，佛化进程言。\n恒河沙众义，会底岂劳诠。",
        "dynasty": "宋",
        "collection_info": null
    },
    {
        "title": "金刚随机无尽颂 福智无比分第二十四 其三",
        "author": "释印肃",
        "content": "皆为七宝聚，布施心所住。\n人天小果因，争得入佛位。",
        "dynasty": "宋",
        "collection_info": null
    },
    {
        "title": "金刚随机无尽颂 福智无比分第二十四 其四",
        "author": "释印肃",
        "content": "广施布无边，终不了心源。\n于性无利益，福尽果还偏。",
        "dynasty": "宋",
        "collection_info": null
    },
    {
        "title": "金刚随机无尽颂 福智无比分第二十四 其五",
        "author": "释印肃",
        "content": "未抵如来智，通明成大慧。\n用处不换机，隐显头头是。",
        "dynasty": "宋",
        "collection_info": null
    },
    {
        "title": "金刚随机无尽颂 福智无比分第二十四 其六",
        "author": "释印肃",
        "content": "无为福胜田，顿觉如来禅。\n阿鼻剎那灭，八万及四千。",
        "dynasty": "宋",
        "collection_info": null
    },
    {
        "title": "金刚随机无尽颂 福智无比分第二十四 其七",
        "author": "释印肃",
        "content": "海门风静夜，满月辽天挂。\n除非知不知，实相凭谁话。",
        "dynasty": "宋",
        "collection_info": null
    },
    {
        "title": "金刚随机无尽颂 福智无比分第二十四 其八",
        "author": "释印肃",
        "content": "天际月轮圆，澄澄湛觉源。\n无风休觅浪，说甚老婆禅。",
        "dynasty": "宋",
        "collection_info": null
    },
    {
        "title": "金刚随机无尽颂 化无所化分第二十五 其一",
        "author": "释印肃",
        "content": "调御无他念，万行俱无欠。\n只是老婆心，三乘分顿渐。",
        "dynasty": "宋",
        "collection_info": null
    },
    {
        "title": "金刚随机无尽颂 化无所化分第二十五 其二",
        "author": "释印肃",
        "content": "凡夫有我侬，贪嗔百种凶。\n佛说多方便，令归此法中。",
        "dynasty": "宋",
        "collection_info": null
    },
    {
        "title": "金刚随机无尽颂 化无所化分第二十五 其三",
        "author": "释印肃",
        "content": "群情非外物，万莫生轻忽。\n皆是自家心，外心无余佛。",
        "dynasty": "宋",
        "collection_info": null
    },
    {
        "title": "金刚随机无尽颂 化无所化分第二十五 其四",
        "author": "释印肃",
        "content": "不宰是真功，色不异于空。\n起时唯法起，眼瞎耳兼聋。",
        "dynasty": "宋",
        "collection_info": null
    },
    {
        "title": "金刚随机无尽颂 化无所化分第二十五 其五",
        "author": "释印肃",
        "content": "饭涌维摩钵，闻香即解脱。\n后来香积人，到被他轮拨。",
        "dynasty": "宋",
        "collection_info": null
    },
    {
        "title": "金刚随机无尽颂 化无所化分第二十五 其六",
        "author": "释印肃",
        "content": "杯涵落广弓，疑蛇病腹中。\n一切着眼坏，谁肯学真空。",
        "dynasty": "宋",
        "collection_info": null
    },
    {
        "title": "金刚随机无尽颂 化无所化分第二十五 其七",
        "author": "释印肃",
        "content": "世间多少事，千门并万户。\n乞晴便得晴，祈雨便应副。",
        "dynasty": "宋",
        "collection_info": null
    },
    {
        "title": "金刚随机无尽颂 化无所化分第二十五 其八",
        "author": "释印肃",
        "content": "总在不言中，一默绝狐踪。\n若不是文殊，维摩枉费工。",
        "dynasty": "宋",
        "collection_info": null
    },
    {
        "title": "金刚随机无尽颂 法身非相分第二十六 其一",
        "author": "释印肃",
        "content": "法界全身量，在一毫头上。\n西天牛吃禾，东土马腹胀。",
        "dynasty": "宋",
        "collection_info": null
    },
    {
        "title": "金刚随机无尽颂 法身非相分第二十六 其二",
        "author": "释印肃",
        "content": "如来一念周，无尽意风流。\n丰干骑老虎，沩山跨水牛。",
        "dynasty": "宋",
        "collection_info": null
    },
    {
        "title": "金刚随机无尽颂 法身非相分第二十六 其三",
        "author": "释印肃",
        "content": "欲观调御体，穷源须到底。\n不堕有无空，何处不是你。",
        "dynasty": "宋",
        "collection_info": null
    },
    {
        "title": "金刚随机无尽颂 法身非相分第二十六 其四",
        "author": "释印肃",
        "content": "莫作转轮俦，用识不劳修。\n眼前鑑觉破，华亭覆钓舟。",
        "dynasty": "宋",
        "collection_info": null
    },
    {
        "title": "金刚随机无尽颂 法身非相分第二十六 其五",
        "author": "释印肃",
        "content": "色见终难见，就裏明须现。\n迴头彻见时，不离娘生面。",
        "dynasty": "宋",
        "collection_info": null
    },
    {
        "title": "金刚随机无尽颂 法身非相分第二十六 其六",
        "author": "释印肃",
        "content": "声求不可求，见迹不寻牛。\n迹在牛还在，不求何自休。",
        "dynasty": "宋",
        "collection_info": null
    },
    {
        "title": "金刚随机无尽颂 法身非相分第二十六 其七",
        "author": "释印肃",
        "content": "临崖看浒眼，浒即是你眼。\n眼裏有真心，真心非浒眼。",
        "dynasty": "宋",
        "collection_info": null
    },
    {
        "title": "金刚随机无尽颂 法身非相分第二十六 其八",
        "author": "释印肃",
        "content": "特地一场愁，角声吹画楼。\n不因勉道者，洎合一生休。",
        "dynasty": "宋",
        "collection_info": null
    },
    {
        "title": "金刚随机无尽颂 无断无灭分第二十七 其一",
        "author": "释印肃",
        "content": "趣向菩提道，可道非常道。\n无名天地先，十方源浩浩。",
        "dynasty": "宋",
        "collection_info": null
    },
    {
        "title": "金刚随机无尽颂 无断无灭分第二十七 其二",
        "author": "释印肃",
        "content": "当无断灭心，休将闻见寻。\n一念无思体，圆通妙智音。",
        "dynasty": "宋",
        "collection_info": null
    },
    {
        "title": "金刚随机无尽颂 无断无灭分第二十七 其三",
        "author": "释印肃",
        "content": "法身元具足，东君无私曲。\n有木便开花，有笋便抽竹。",
        "dynasty": "宋",
        "collection_info": null
    },
    {
        "title": "金刚随机无尽颂 无断无灭分第二十七 其四",
        "author": "释印肃",
        "content": "境上绝追寻，见境便生心。\n踢倒浄瓶了，沩山创佛林。",
        "dynasty": "宋",
        "collection_info": null
    },
    {
        "title": "金刚随机无尽颂 无断无灭分第二十七 其五",
        "author": "释印肃",
        "content": "芥纳须弥内，万卷诗书在。\n须弥纳芥子，一字也不会。",
        "dynasty": "宋",
        "collection_info": null
    },
    {
        "title": "金刚随机无尽颂 无断无灭分第二十七 其六",
        "author": "释印肃",
        "content": "毛吞巨海深，一顿饱忻忻。\n曹溪一滴水，犹尚带辛勤。",
        "dynasty": "宋",
        "collection_info": null
    },
    {
        "title": "金刚随机无尽颂 无断无灭分第二十七 其七",
        "author": "释印肃",
        "content": "驴鸣并犬吠，皆标第一义。\n幪头都不知，一体包天地。",
        "dynasty": "宋",
        "collection_info": null
    },
    {
        "title": "金刚随机无尽颂 无断无灭分第二十七 其八",
        "author": "释印肃",
        "content": "何日不观音，六窗一晃明。\n十方俱击鼓，一处一时鸣。",
        "dynasty": "宋",
        "collection_info": null
    },
    {
        "title": "金刚随机无尽颂 不受不贪分第二十八 其一",
        "author": "释印肃",
        "content": "法法知无我，坐却圣凡个。\n德山拄杖亲，要打刘铁磨。",
        "dynasty": "宋",
        "collection_info": null
    },
    {
        "title": "金刚随机无尽颂 不受不贪分第二十八 其二",
        "author": "释印肃",
        "content": "心心忍最玄，无中绝二边。\n南山烧起火，北山得翠烟。",
        "dynasty": "宋",
        "collection_info": null
    },
    {
        "title": "金刚随机无尽颂 不受不贪分第二十八 其三",
        "author": "释印肃",
        "content": "不应贪福德，强接无生客。\n闻声恰似聋，见声非外色。",
        "dynasty": "宋",
        "collection_info": null
    },
    {
        "title": "金刚随机无尽颂 不受不贪分第二十八 其四",
        "author": "释印肃",
        "content": "随处示威权，𣗖棘金刚圈。\n世人吞得者，万古入灯传。",
        "dynasty": "宋",
        "collection_info": null
    },
    {
        "title": "金刚随机无尽颂 不受不贪分第二十八 其五",
        "author": "释印肃",
        "content": "缘岸严陵钓，半夜守天晓。\n及至日头红，未免随他照。",
        "dynasty": "宋",
        "collection_info": null
    },
    {
        "title": "金刚随机无尽颂 不受不贪分第二十八 其六",
        "author": "释印肃",
        "content": "平湖范蠡舡，空恨万波前。\n不观天上月，徒捞水间天。",
        "dynasty": "宋",
        "collection_info": null
    },
    {
        "title": "金刚随机无尽颂 不受不贪分第二十八 其七",
        "author": "释印肃",
        "content": "古今人易老，无异霜凋草。\n本根依旧青，不解寻元讨。",
        "dynasty": "宋",
        "collection_info": null
    },
    {
        "title": "金刚随机无尽颂 不受不贪分第二十八 其八",
        "author": "释印肃",
        "content": "片月下伊川，岂是别人源。\n若还识得水，性海量无边。",
        "dynasty": "宋",
        "collection_info": null
    },
    {
        "title": "金刚随机无尽颂 威仪寂静分第二十九 其一",
        "author": "释印肃",
        "content": "无所从来去，法身非住处。\n充满十方空，言说非本据。",
        "dynasty": "宋",
        "collection_info": null
    },
    {
        "title": "金刚随机无尽颂 威仪寂静分第二十九 其二",
        "author": "释印肃",
        "content": "方称调御师，大愿力弘慈。\n含灵皆一体，灭度行无私。",
        "dynasty": "宋",
        "collection_info": null
    },
    {
        "title": "金刚随机无尽颂 威仪寂静分第二十九 其三",
        "author": "释印肃",
        "content": "欲明三界主，莫信邪师语。\n说有有无时，道在未相许。",
        "dynasty": "宋",
        "collection_info": null
    },
    {
        "title": "金刚随机无尽颂 威仪寂静分第二十九 其四",
        "author": "释印肃",
        "content": "莫认四威仪，行住坐卧知。\n念念皆相应，珍重任时宜。",
        "dynasty": "宋",
        "collection_info": null
    },
    {
        "title": "金刚随机无尽颂 威仪寂静分第二十九 其五",
        "author": "释印肃",
        "content": "伯雪徒击目，失钱遭罪辱。\n安心毕竟空，一念无延促。",
        "dynasty": "宋",
        "collection_info": null
    },
    {
        "title": "金刚随机无尽颂 威仪寂静分第二十九 其六",
        "author": "释印肃",
        "content": "陶潜谩皱眉，犹道得归迟。\n争似庞居士，心空及第归。",
        "dynasty": "宋",
        "collection_info": null
    },
    {
        "title": "金刚随机无尽颂 威仪寂静分第二十九 其七",
        "author": "释印肃",
        "content": "一株庭际柏，青青无变色。\n不逐四时凋，权指南标格。",
        "dynasty": "宋",
        "collection_info": null
    },
    {
        "title": "金刚随机无尽颂 威仪寂静分第二十九 其八",
        "author": "释印肃",
        "content": "千古任风吹，明月最相宜。\n寒鸿云外叫，此意有谁知。",
        "dynasty": "宋",
        "collection_info": null
    },
    {
        "title": "金刚随机无尽颂 一合相理分第三十 其一",
        "author": "释印肃",
        "content": "世界元无实，空劫那安石。\n空由迷妄生，大智安无识。",
        "dynasty": "宋",
        "collection_info": null
    },
    {
        "title": "金刚随机无尽颂 一合相理分第三十 其二",
        "author": "释印肃",
        "content": "因缘本自虚，六道浑如醉。\n一翳满空花，便落思量句。",
        "dynasty": "宋",
        "collection_info": null
    },
    {
        "title": "金刚随机无尽颂 一合相理分第三十 其三",
        "author": "释印肃",
        "content": "有为皆幻梦，无为常不动。\n可惜这圆光，把与髑髅弄。",
        "dynasty": "宋",
        "collection_info": null
    },
    {
        "title": "金刚随机无尽颂 一合相理分第三十 其四",
        "author": "释印肃",
        "content": "贪着是凡夫，不着是老卢。\n老卢今古在，迷背自涂糊。",
        "dynasty": "宋",
        "collection_info": null
    },
    {
        "title": "金刚随机无尽颂 一合相理分第三十 其五",
        "author": "释印肃",
        "content": "剎剎波摇影，那箇明心镜。\n大海一浮沤，沤破方消醒。",
        "dynasty": "宋",
        "collection_info": null
    },
    {
        "title": "金刚随机无尽颂 一合相理分第三十 其六",
        "author": "释印肃",
        "content": "尘尘井觑驴，莫怪目区区。\n妄迷争瓦砾，不识夜明珠。",
        "dynasty": "宋",
        "collection_info": null
    },
    {
        "title": "金刚随机无尽颂 一合相理分第三十 其七",
        "author": "释印肃",
        "content": "若能与么解，无买亦无卖。\n问着不做声，咄他云作怪。",
        "dynasty": "宋",
        "collection_info": null
    },
    {
        "title": "金刚随机无尽颂 一合相理分第三十 其八",
        "author": "释印肃",
        "content": "方得契如如，倒骑三脚驴。\n踏翻毗卢顶，露出一文殊。",
        "dynasty": "宋",
        "collection_info": null
    },
    {
        "title": "金刚随机无尽颂 知见不生分第三十一 其一",
        "author": "释印肃",
        "content": "真见实不见，当台镜中面。\n元是本来人，不着求方便。",
        "dynasty": "宋",
        "collection_info": null
    },
    {
        "title": "金刚随机无尽颂 知见不生分第三十一 其二",
        "author": "释印肃",
        "content": "真如实不如，万法了无依。\n钟中无鼓响，不堕往来机。",
        "dynasty": "宋",
        "collection_info": null
    },
    {
        "title": "金刚随机无尽颂 知见不生分第三十一 其三",
        "author": "释印肃",
        "content": "如来重举问，不是等闲论。\n众生习气深，免堕三乘分。",
        "dynasty": "宋",
        "collection_info": null
    },
    {
        "title": "金刚随机无尽颂 知见不生分第三十一 其四",
        "author": "释印肃",
        "content": "虑恐后来迷，黄叶止孩啼。\n依前不是息，闲且伸眉□。",
        "dynasty": "宋",
        "collection_info": null
    },
    {
        "title": "金刚随机无尽颂 知见不生分第三十一 其五",
        "author": "释印肃",
        "content": "法应如是解，其余休捏怪。\n六臂任三头，一心无变坏。",
        "dynasty": "宋",
        "collection_info": null
    },
    {
        "title": "金刚随机无尽颂 知见不生分第三十一 其六",
        "author": "释印肃",
        "content": "有解却成非，犹未尽离微。\n一体含法界，无知无不知。",
        "dynasty": "宋",
        "collection_info": null
    },
    {
        "title": "金刚随机无尽颂 知见不生分第三十一 其七",
        "author": "释印肃",
        "content": "洪钟浑铁铸，悬楼插云势。\n摇杵一击时，此声振天地。",
        "dynasty": "宋",
        "collection_info": null
    },
    {
        "title": "金刚随机无尽颂 知见不生分第三十一 其八",
        "author": "释印肃",
        "content": "鼓是两头皮，禾山打不迷。\n道吾闻举笏，能有几人知。",
        "dynasty": "宋",
        "collection_info": null
    },
    {
        "title": "金刚随机无尽颂 应化非真分第三十二 其一",
        "author": "释印肃",
        "content": "应化即非真，高山水底行。\n有情皆是妄，无妄胜南能。",
        "dynasty": "宋",
        "collection_info": null
    },
    {
        "title": "金刚随机无尽颂 应化非真分第三十二 其二",
        "author": "释印肃",
        "content": "有为皆梦形，颠倒执三生。\n善财不费力，百城一念登。",
        "dynasty": "宋",
        "collection_info": null
    },
    {
        "title": "金刚随机无尽颂 应化非真分第三十二 其三",
        "author": "释印肃",
        "content": "如如皆合道，休向外边讨。\n大地作纤尘，万里无茎草。",
        "dynasty": "宋",
        "collection_info": null
    },
    {
        "title": "金刚随机无尽颂 应化非真分第三十二 其四",
        "author": "释印肃",
        "content": "七宝岂齐经，福多不离心。\n心心心是佛，何处更堪寻。",
        "dynasty": "宋",
        "collection_info": null
    },
    {
        "title": "金刚随机无尽颂 应化非真分第三十二 其五",
        "author": "释印肃",
        "content": "说时不取相，相说却成诳。\n不诳不谤时，如如真金像。",
        "dynasty": "宋",
        "collection_info": null
    },
    {
        "title": "金刚随机无尽颂 应化非真分第三十二 其六",
        "author": "释印肃",
        "content": "无相中为人，天鼓发音声。\n汝等诸天人，昔为地狱身。",
        "dynasty": "宋",
        "collection_info": null
    },
    {
        "title": "金刚随机无尽颂 应化非真分第三十二 其七",
        "author": "释印肃",
        "content": "易开终始口，会理休分剖。\n照镜失却头，引惹波波走。",
        "dynasty": "宋",
        "collection_info": null
    },
    {
        "title": "金刚随机无尽颂 应化非真分第三十二 其八",
        "author": "释印肃",
        "content": "难保岁寒心，至道只如今。\n知命愁难入，无私祸不侵。",
        "dynasty": "宋",
        "collection_info": null
    },
    {
        "title": "金刚随机无尽颂 叹仰流通 其一",
        "author": "释印肃",
        "content": "释梵龙天众，憍尸加敬重。\n悟佛了无生，悟与含灵共。",
        "dynasty": "宋",
        "collection_info": null
    },
    {
        "title": "金刚随机无尽颂 叹仰流通 其二",
        "author": "释印肃",
        "content": "钦闻如是经，徧吉示知音。\n天上及地下，尽属法王心。",
        "dynasty": "宋",
        "collection_info": null
    },
    {
        "title": "金刚随机无尽颂 叹仰流通 其三",
        "author": "释印肃",
        "content": "同心咸信受，万行俱圆就。\n一道灌众生，誓愿弘慈救。",
        "dynasty": "宋",
        "collection_info": null
    },
    {
        "title": "金刚随机无尽颂 叹仰流通 其四",
        "author": "释印肃",
        "content": "共喜免竛竮，超越生死名。\n将虚却作实，以平报不平。",
        "dynasty": "宋",
        "collection_info": null
    },
    {
        "title": "金刚随机无尽颂 叹仰流通 其五",
        "author": "释印肃",
        "content": "绿绮霜前奏，妙音无不透。\n凡夫入耳通，禅家为有漏。",
        "dynasty": "宋",
        "collection_info": null
    },
    {
        "title": "金刚随机无尽颂 叹仰流通 其六",
        "author": "释印肃",
        "content": "焦琴月下听，露柱却知音。\n世人应不会，侧耳立松阴。",
        "dynasty": "宋",
        "collection_info": null
    },
    {
        "title": "金刚随机无尽颂 叹仰流通 其七",
        "author": "释印肃",
        "content": "曲终人不见，惟日面月面。\n尽是龟毛布，漫却琉璃殿。",
        "dynasty": "宋",
        "collection_info": null
    },
    {
        "title": "金刚随机无尽颂 叹仰流通 其八",
        "author": "释印肃",
        "content": "江上数峰青，露出卷心经。\n明明没个字，向道祇如今。",
        "dynasty": "宋",
        "collection_info": null
    },
    {
        "title": "金刚随机无尽颂 结实分主 其一",
        "author": "释印肃",
        "content": "建业萧梁子，历劫宗心祖。\n志公一会人，显道腾今古。",
        "dynasty": "宋",
        "collection_info": null
    },
    {
        "title": "金刚随机无尽颂 结实分主 其二",
        "author": "释印肃",
        "content": "能执般若锋，发信力难穷。\n岂羡金轮位，只乐佛心通。",
        "dynasty": "宋",
        "collection_info": null
    },
    {
        "title": "金刚随机无尽颂 结实分主 其三",
        "author": "释印肃",
        "content": "劈开三十二，金点琉瑠器。\n灿烂烁光辉，谁解分明契。",
        "dynasty": "宋",
        "collection_info": null
    },
    {
        "title": "金刚随机无尽颂 结实分主 其四",
        "author": "释印肃",
        "content": "削去百千重，字字括归宗。\n达佛真知见，不离此心中。",
        "dynasty": "宋",
        "collection_info": null
    },
    {
        "title": "金刚随机无尽颂 结实分主 其五",
        "author": "释印肃",
        "content": "义写非台镜，廓照圆融浄。\n当头底是谁，不识方称定。",
        "dynasty": "宋",
        "collection_info": null
    },
    {
        "title": "金刚随机无尽颂 结实分主 其六",
        "author": "释印肃",
        "content": "心传静夜钟，意在九霄中。\n伫听钟声响，为人万劫穷。",
        "dynasty": "宋",
        "collection_info": null
    },
    {
        "title": "金刚随机无尽颂 结实分主 其七",
        "author": "释印肃",
        "content": "青山藏不得，走杀参禅客。\n拶破洛浦珠，面前光烜赫。",
        "dynasty": "宋",
        "collection_info": null
    },
    {
        "title": "金刚随机无尽颂 结实分主 其八",
        "author": "释印肃",
        "content": "明月却相容，独坐大雄峰。\n三身与四智，妙在一尘中。",
        "dynasty": "宋",
        "collection_info": null
    },
    {
        "title": "颂古九十八首  其一",
        "author": "释印肃",
        "content": "周匝无余不着言，未离竺国意光圆。\n廓然无圣谁饶舌，万古腾辉世莫传。",
        "dynasty": "宋",
        "collection_info": null
    },
    {
        "title": "颂古九十八首  其二",
        "author": "释印肃",
        "content": "迷悟是谁先起立，忘躯失命老婆心。\n东西岂离摩耶腹，南北弥纶针不任。",
        "dynasty": "宋",
        "collection_info": null
    },
    {
        "title": "颂古九十八首  其三",
        "author": "释印肃",
        "content": "一念心开解脱门，倒骑铁马遶昆仑。\n一条脊骨纯金打，传与人间荫子孙。",
        "dynasty": "宋",
        "collection_info": null
    },
    {
        "title": "颂古九十八首  其四",
        "author": "释印肃",
        "content": "不奈何，不奈何，一长三短大誵讹。\n当时不是江西老，一口横吞起碧波。",
        "dynasty": "宋",
        "collection_info": null
    },
    {
        "title": "颂古九十八首  其五",
        "author": "释印肃",
        "content": "彻见无私欲度人，如张罗网罩飞禽。\n千万之中不得一，好申供养老婆心。",
        "dynasty": "宋",
        "collection_info": null
    },
    {
        "title": "颂古九十八首  其六",
        "author": "释印肃",
        "content": "未解空时决定疑，速教归去莫令迟。\n诸方罕辩无声句，师子还生师子儿。",
        "dynasty": "宋",
        "collection_info": null
    },
    {
        "title": "颂古九十八首  其七",
        "author": "释印肃",
        "content": "潦倒禅和足指天，被玄悬得到连颠。\n随声逐色非明眼，觌面全包更没言。",
        "dynasty": "宋",
        "collection_info": null
    },
    {
        "title": "颂古九十八首  其八",
        "author": "释印肃",
        "content": "教人梦裏撮虚空，要显盲参离相通。\n色即是空空是色，色空不异体还同。",
        "dynasty": "宋",
        "collection_info": null
    },
    {
        "title": "颂古九十八首  其九",
        "author": "释印肃",
        "content": "自昧灵光怕黑风，向他直道转盲聋。\n声中露体希人会，药山紫玉意和同。",
        "dynasty": "宋",
        "collection_info": null
    },
    {
        "title": "颂古九十八首  其一○",
        "author": "释印肃",
        "content": "驴嘶马唤不回头，古佛光中未肯休。\n解道探机无别物，相逢聊示指端头。",
        "dynasty": "宋",
        "collection_info": null
    },
    {
        "title": "颂古九十八首  其一一",
        "author": "释印肃",
        "content": "举得分明和得亲，通方岂欲自瞒人。\n只要真底无丝隔，状若千灯一室明。",
        "dynasty": "宋",
        "collection_info": null
    },
    {
        "title": "颂古九十八首  其一二",
        "author": "释印肃",
        "content": "经入藏，禅归海，普愿灵，正常在。\n除非道满月圆人，共话同知非向背。",
        "dynasty": "宋",
        "collection_info": null
    },
    {
        "title": "颂古九十八首  其一三",
        "author": "释印肃",
        "content": "一音圆徧未尝停，苦乐同资不得名。\n敢借海潮千里韵，与君助发没絃琴。",
        "dynasty": "宋",
        "collection_info": null
    },
    {
        "title": "颂古九十八首  其一四",
        "author": "释印肃",
        "content": "百丈澄潭彻底，妙高峰涌洪波。\n沩山应不胡吹，饥饱莫令放过。",
        "dynasty": "宋",
        "collection_info": null
    },
    {
        "title": "颂古九十八首  其一五",
        "author": "释印肃",
        "content": "一中解无量，无量中解一。\n三千大千众，一箇也不识。\n啼笑成梵音，敲磕通消息。\n色空明暗中，摩诃般若力。",
        "dynasty": "宋",
        "collection_info": null
    },
    {
        "title": "颂古九十八首  其一六",
        "author": "释印肃",
        "content": "临时舒卷事幽微，人天交集有谁知。\n用处无心非即离，一声雷震动须弥。",
        "dynasty": "宋",
        "collection_info": null
    },
    {
        "title": "颂古九十八首  其一七",
        "author": "释印肃",
        "content": "若不离四句，如何绝百非。\n直指西来意，西来意是□。\n权教参智藏，黑白转狐疑。\n妙得无非物，如如道不知。",
        "dynasty": "宋",
        "collection_info": null
    },
    {
        "title": "颂古九十八首  其一八",
        "author": "释印肃",
        "content": "通宗透说，魂飞识灭。\n呈见无体，如水中月。\n金毛师子，说无说说。\n若人不会，弄巧成拙。",
        "dynasty": "宋",
        "collection_info": null
    },
    {
        "title": "颂古九十八首  其一九",
        "author": "释印肃",
        "content": "古镜当堂不动光，自是揩磨不得方。\n一点□明含法众，森罗万象不能藏。",
        "dynasty": "宋",
        "collection_info": null
    },
    {
        "title": "颂古九十八首  其二○",
        "author": "释印肃",
        "content": "团团如月画难成，头角完全鼻没绳。\n非是学人藏隐物，虽然识破未通真。",
        "dynasty": "宋",
        "collection_info": null
    },
    {
        "title": "颂古九十八首  其二一",
        "author": "释印肃",
        "content": "本自一身光大，妄认虚空捏怪。\n智者无欠无余，愚者轮劫还债。",
        "dynasty": "宋",
        "collection_info": null
    },
    {
        "title": "颂古九十八首  其二二",
        "author": "释印肃",
        "content": "麟德殿光充六合，君臣和会少知音。\n老婆饶舌重重举，杜口难开意气深。",
        "dynasty": "宋",
        "collection_info": null
    },
    {
        "title": "颂古九十八首  其二三",
        "author": "释印肃",
        "content": "浄名也好吃棒，爱弄心肝五臟。\n除非到裏脱顽机，不消一句超无量。",
        "dynasty": "宋",
        "collection_info": null
    },
    {
        "title": "颂古九十八首  其二四",
        "author": "释印肃",
        "content": "本身卢舍意光周，碧云间举几千秋。\n被人叩诘无私答，山自青青水自流。",
        "dynasty": "宋",
        "collection_info": null
    },
    {
        "title": "颂古九十八首  其二五",
        "author": "释印肃",
        "content": "披云带雨凤翔来，住色依声眼不开。\n那个不曾通线缝，徒奔南岳往天台。",
        "dynasty": "宋",
        "collection_info": null
    },
    {
        "title": "颂古九十八首  其二六",
        "author": "释印肃",
        "content": "化身千百亿，不得箇相识。\n伤嗟今古人，谁是知恩力。",
        "dynasty": "宋",
        "collection_info": null
    },
    {
        "title": "颂古九十八首  其二七",
        "author": "释印肃",
        "content": "一击闻中宇宙宽，东西南北是谁鞔。\n须弥无缝槌相应，尘剎无空别骨圞。",
        "dynasty": "宋",
        "collection_info": null
    },
    {
        "title": "颂古九十八首  其二八",
        "author": "释印肃",
        "content": "初心入处不为难，迷源逐境万重山。\n观音妙智慈悲力，连击三声体自闲。\n□去今何处去，悠悠空锁白云关。",
        "dynasty": "宋",
        "collection_info": null
    },
    {
        "title": "颂古九十八首  其二九",
        "author": "释印肃",
        "content": "仰之弥高，钻之弥坚。\n瞻之在后，忽然在前。\n石头重举，隐峰无言。\n若更不会，三千大千。",
        "dynasty": "宋",
        "collection_info": null
    },
    {
        "title": "颂古九十八首  其三○",
        "author": "释印肃",
        "content": "万卷诗书难却易，片衣口饭易却难。\n说甚须弥和芥子，堂堂体露指风旛。",
        "dynasty": "宋",
        "collection_info": null
    },
    {
        "title": "颂古九十八首  其三一",
        "author": "释印肃",
        "content": "临事全提少作家，云堂徒自卧烟霞。\n赵州一塞无余欠，万古弥坚应落花。",
        "dynasty": "宋",
        "collection_info": null
    },
    {
        "title": "颂古九十八首  其三二",
        "author": "释印肃",
        "content": "无相光中罕遇人，恐参未彻滞疑情。\n横推直截何干碍，碾出灵明耀日新。",
        "dynasty": "宋",
        "collection_info": null
    },
    {
        "title": "颂古九十八首  其三三",
        "author": "释印肃",
        "content": "箇中须得意，□□又生疑。\n本不假修造，识破现圆如。",
        "dynasty": "宋",
        "collection_info": null
    },
    {
        "title": "颂古九十八首  其三四",
        "author": "释印肃",
        "content": "直入孤峰意甚深，相逢道伴少知音。\n无物堪比庞居士，分明解听没絃琴。",
        "dynasty": "宋",
        "collection_info": null
    },
    {
        "title": "颂古九十八首  其三五",
        "author": "释印肃",
        "content": "红黄碧绿是谁成，会得无不合天真。\n祇这一株惊被梦，令知大地百花新。",
        "dynasty": "宋",
        "collection_info": null
    },
    {
        "title": "颂古九十八首  其三六",
        "author": "释印肃",
        "content": "达人相见无交涉，不落丹霞正自瞒。\n赖得庞公无二解，迎来送去一般般。",
        "dynasty": "宋",
        "collection_info": null
    },
    {
        "title": "颂古九十八首  其三七",
        "author": "释印肃",
        "content": "一箇闲身用不尽，肯承当者奉相呈。\n黄金万两非堪比，东西南北至分明。",
        "dynasty": "宋",
        "collection_info": null
    },
    {
        "title": "颂古九十八首  其三八",
        "author": "释印肃",
        "content": "万仞峰撑没底船，凭知有点海中灯。\n六月卧冰铺瑞雪，大笑三声作么生。",
        "dynasty": "宋",
        "collection_info": null
    },
    {
        "title": "颂古九十八首  其三九",
        "author": "释印肃",
        "content": "日月灯光迥不俱，何须伴侣学真如。\n国师道在无相见，知音何处不文殊。",
        "dynasty": "宋",
        "collection_info": null
    },
    {
        "title": "颂古九十八首  其四○",
        "author": "释印肃",
        "content": "鼻孔辽天老古锥，入泥入水惊贫儿。\n死中得活机锋疾，不断玄风彻紫微。",
        "dynasty": "宋",
        "collection_info": null
    },
    {
        "title": "颂古九十八首  其四一",
        "author": "释印肃",
        "content": "师子全威境白闻，谁人敢扣鬼门关。\n除非体用知无我，瓶倾不出悟无难。",
        "dynasty": "宋",
        "collection_info": null
    },
    {
        "title": "颂古九十八首  其四二",
        "author": "释印肃",
        "content": "无量光圆不动尊，亘今亘古语奚论。\n普云弥布香芬馥，周行无住海幢门。",
        "dynasty": "宋",
        "collection_info": null
    },
    {
        "title": "颂古九十八首  其四三",
        "author": "释印肃",
        "content": "百亿化身唯佛知，含生经劫转沉迷。\n空花水月分三界，一念归元也太奇。",
        "dynasty": "宋",
        "collection_info": null
    },
    {
        "title": "颂古九十八首  其四四",
        "author": "释印肃",
        "content": "头角完全不住行，沩山独步惊聋盲。\n牧童未辩牛消息，至今落壍堕深坑。",
        "dynasty": "宋",
        "collection_info": null
    },
    {
        "title": "颂古九十八首  其四五",
        "author": "释印肃",
        "content": "闻道摩尼无价珍，得来转转似孤贫。\n师祖未谙申一问，南泉应不乱传人。",
        "dynasty": "宋",
        "collection_info": null
    },
    {
        "title": "颂古九十八首  其四六",
        "author": "释印肃",
        "content": "拏云□浪透山川，独掉孤峰般若船。\n度尽四生超彼岸，九年面壁少林传。",
        "dynasty": "宋",
        "collection_info": null
    },
    {
        "title": "颂古九十八首  其四七",
        "author": "释印肃",
        "content": "知有之人不出头，涅槃光裏度春秋。\n一条水牯金穿鼻，万劫逍遥得自由。",
        "dynasty": "宋",
        "collection_info": null
    },
    {
        "title": "颂古九十八首  其四八",
        "author": "释印肃",
        "content": "风舞岩松人不会，谩施巧便转惛惶。\n彻夜为伊坚不信，未知何劫肯承当。\n□苍天苍天。",
        "dynasty": "宋",
        "collection_info": null
    },
    {
        "title": "颂古九十八首  其四九",
        "author": "释印肃",
        "content": "踢一踢时吹一吹，金毛师子现全威。\n赵州用处形言绝，争奈迷头不肯归。",
        "dynasty": "宋",
        "collection_info": null
    },
    {
        "title": "颂古九十八首  其五○",
        "author": "释印肃",
        "content": "门外君子至，一切人不会。\n打这闲家具，甘贽与南泉。\n大地扶不起，为甚扶不起，果报还如是。",
        "dynasty": "宋",
        "collection_info": null
    },
    {
        "title": "颂古九十八首  其五一",
        "author": "释印肃",
        "content": "东西南北，通彻交过。\n悟者清凉，迷者大祸。\n随流入流，法真不堕。\n若未全提，谁敢担荷。",
        "dynasty": "宋",
        "collection_info": null
    },
    {
        "title": "颂古九十八首  其五二",
        "author": "释印肃",
        "content": "循水寻流不见源，逢人相问岂堪言。\n知君背觉劳生解，谩语皆真意普贤。",
        "dynasty": "宋",
        "collection_info": null
    },
    {
        "title": "颂古九十八首  其五三",
        "author": "释印肃",
        "content": "等闲平地扫尘埃，须还知有肯相陪。\n悲风皓月猿啼急，穷子离家甚日回。",
        "dynasty": "宋",
        "collection_info": null
    },
    {
        "title": "颂古九十八首  其五四",
        "author": "释印肃",
        "content": "关南老婆横木剑，不露锋铓大灵验。\n掷下威光绝见闻，丰城独卓无余欠。",
        "dynasty": "宋",
        "collection_info": null
    },
    {
        "title": "颂古九十八首  其五五",
        "author": "释印肃",
        "content": "标宗立法大瞒人，意气弥陀局局亲。\n黑白不分难下手，放过一着大惊神。",
        "dynasty": "宋",
        "collection_info": null
    },
    {
        "title": "颂古九十八首  其五六",
        "author": "释印肃",
        "content": "心藏智宝少知音，全机付与水龙吟。\n忽然撞着无相似，谁解光和活死人。",
        "dynasty": "宋",
        "collection_info": null
    },
    {
        "title": "颂古九十八首  其五七",
        "author": "释印肃",
        "content": "三圣戴角虎，德山独眼龙。\n未展机先合，非言意已通。\n风云融万象，笑哭是谁同。\n死中若不活，争免被他笼。",
        "dynasty": "宋",
        "collection_info": null
    },
    {
        "title": "颂古九十八首  其五八",
        "author": "释印肃",
        "content": "察明表重验虚无，不久堪为唱导师。\n不觉惊动生灭相，临时撮略显精粗。",
        "dynasty": "宋",
        "collection_info": null
    },
    {
        "title": "颂古九十八首  其五九",
        "author": "释印肃",
        "content": "云无踪兮雨无迹，事理绵绵有何极。\n卖金须是买金人，这裏若真不相识。",
        "dynasty": "宋",
        "collection_info": null
    },
    {
        "title": "颂古九十八首  其六○",
        "author": "释印肃",
        "content": "见道不生机，生机不见道。\n青峰年年青，白水常浩浩。\n生熟路不通，迷悟俱不到。\n青白未萌前，乐普大深奥。",
        "dynasty": "宋",
        "collection_info": null
    },
    {
        "title": "颂古九十八首  其六一",
        "author": "释印肃",
        "content": "觌面相呈也大奇，更无分别与迟疑。\n自从收得非离合，岂可虚明放过伊。\n精金百炼方为贵，脱体灵明绝见知。",
        "dynasty": "宋",
        "collection_info": null
    },
    {
        "title": "颂古九十八首  其六二",
        "author": "释印肃",
        "content": "妙指闲柴意马师，失之千里费工夫。\n佛法不是这道理，拙用金毛作野狐。",
        "dynasty": "宋",
        "collection_info": null
    },
    {
        "title": "颂古九十八首  其六三",
        "author": "释印肃",
        "content": "口说难穷意普通，世间希有义和同。\n三春万卉皆含笑，装点繁花只一风。",
        "dynasty": "宋",
        "collection_info": null
    },
    {
        "title": "颂古九十八首  其六四",
        "author": "释印肃",
        "content": "提轮放线知深浅，把火烧山预辨宜。\n莫道逢场闲作戏，直须对病设良医。",
        "dynasty": "宋",
        "collection_info": null
    },
    {
        "title": "颂古九十八首  其六五",
        "author": "释印肃",
        "content": "孤舟不繫弄华亭，无限风光意气清。\n善会不干于耳目，岂容声色付元灵。",
        "dynasty": "宋",
        "collection_info": null
    },
    {
        "title": "颂古九十八首  其六六",
        "author": "释印肃",
        "content": "没眼休谈见药山，免将明暗警盲参。\n特牛生子犹为易，石女生儿岂似凡。\n孤明独朗光无二，只恐痴猿搅碧潭。",
        "dynasty": "宋",
        "collection_info": null
    },
    {
        "title": "颂古九十八首  其六七",
        "author": "释印肃",
        "content": "信地无闲处，知心用不非。\n微尘佛国土，妙在一毫釐。\n应当如是见，所说但随宜。\n古锥无做作，谩把布毛吹。",
        "dynasty": "宋",
        "collection_info": null
    },
    {
        "title": "颂古九十八首  其六八",
        "author": "释印肃",
        "content": "青天白日常相应，眼明方晓猕猴镜。\n自从旷劫不揩磨，知音谩举无生令。",
        "dynasty": "宋",
        "collection_info": null
    },
    {
        "title": "颂古九十八首  其六九",
        "author": "释印肃",
        "content": "难信难闻独眼龙，布云施雨觅无踪。\n却被普贤穿却鼻，如今众信永无穷。",
        "dynasty": "宋",
        "collection_info": null
    },
    {
        "title": "颂古九十八首  其七○",
        "author": "释印肃",
        "content": "万里草不生，三昧号无诤。\n梦游观玉境，毕竟是谁行。\n在处曼曼地，只道无两般。\n法门非出入，学者莫颟顸。",
        "dynasty": "宋",
        "collection_info": null
    },
    {
        "title": "颂古九十八首  其七一",
        "author": "释印肃",
        "content": "带识髑髅拨死尸，箇中许道实难为。\n任渠碎我骨消散，终须不赚释迦儿。",
        "dynasty": "宋",
        "collection_info": null
    },
    {
        "title": "颂古九十八首  其七二",
        "author": "释印肃",
        "content": "令导禅和翠微峰，铁壁铜墙路不同。\n遥指双林是归处，至今犹尚鬼儱通。",
        "dynasty": "宋",
        "collection_info": null
    },
    {
        "title": "颂古九十八首  其七三",
        "author": "释印肃",
        "content": "古人投子续宗枝，相逢作者便呈机。\n含光知有庵中主，提起油瓶应不疑。",
        "dynasty": "宋",
        "collection_info": null
    },
    {
        "title": "颂古九十八首  其七四",
        "author": "释印肃",
        "content": "道人到处，全示真如。\n若求言句，未免区区。",
        "dynasty": "宋",
        "collection_info": null
    },
    {
        "title": "颂古九十八首  其七五",
        "author": "释印肃",
        "content": "探宗勘辨要当人，劫火燄中摝眼睛。\n渐源顿入洪波裏，直至如今不见形。",
        "dynasty": "宋",
        "collection_info": null
    },
    {
        "title": "颂古九十八首  其七六",
        "author": "释印肃",
        "content": "洞山活计未全包，太老钻龟罕辨爻。\n有物先天非相貌，岂干动用色相交。",
        "dynasty": "宋",
        "collection_info": null
    },
    {
        "title": "颂古九十八首  其七七",
        "author": "释印肃",
        "content": "不识是真识有心，识心徧处不求人。\n江陵米满元无价，师子全威画不成。",
        "dynasty": "宋",
        "collection_info": null
    },
    {
        "title": "颂古九十八首  其七八",
        "author": "释印肃",
        "content": "家不破兮人不亡，设机不应转郎当。\n龟毛拂子呵呵笑，六月炎天好大霜。",
        "dynasty": "宋",
        "collection_info": null
    },
    {
        "title": "颂古九十八首  其七九",
        "author": "释印肃",
        "content": "释梵天帝，宝冠履地。\n不诵华严，佛不富贵。\n离四句非，绝百非是。\n绝百非非，离四句易。",
        "dynasty": "宋",
        "collection_info": null
    },
    {
        "title": "颂古九十八首  其八○",
        "author": "释印肃",
        "content": "一拨眉毛露眼睛，只伤底许没瞳人。\n灯笼开口呵呵笑，衲僧和梦蹈车轮。",
        "dynasty": "宋",
        "collection_info": null
    },
    {
        "title": "颂古九十八首  其八一",
        "author": "释印肃",
        "content": "古今学道与参禅，未谙眼耳妙言诠。\n一粒玄沙无住本，时时兴贩海南船。",
        "dynasty": "宋",
        "collection_info": null
    },
    {
        "title": "颂古九十八首  其八二",
        "author": "释印肃",
        "content": "龙济兴云雨徧施，圣凡不落与谁齐。\n能持地藏无空印，具足圆方始不疑。",
        "dynasty": "宋",
        "collection_info": null
    },
    {
        "title": "颂古九十八首  其八三",
        "author": "释印肃",
        "content": "镜含世界几千春，非相非形假立名。\n汩没未尝离镜体，怜生谁合饮光人。",
        "dynasty": "宋",
        "collection_info": null
    },
    {
        "title": "颂古九十八首  其八四",
        "author": "释印肃",
        "content": "大秤秤不起，小斗量不尽。\n无量劫即今，无不是心印。",
        "dynasty": "宋",
        "collection_info": null
    },
    {
        "title": "颂古九十八首  其八五",
        "author": "释印肃",
        "content": "船子寥寥载不空，几回明月弄清风。\n呈桡舞棹无他事，只欲教人解六通。",
        "dynasty": "宋",
        "collection_info": null
    },
    {
        "title": "颂古九十八首  其八六",
        "author": "释印肃",
        "content": "何处无云不是门，藏锋不露理难论。\n雪峰未尽玄沙意，惹得村人村又村。",
        "dynasty": "宋",
        "collection_info": null
    },
    {
        "title": "颂古九十八首  其八七",
        "author": "释印肃",
        "content": "似水煎茶待故人，知音吃了笑忻忻。\n茶水本来无一说，扬眉早是自瞒心。",
        "dynasty": "宋",
        "collection_info": null
    },
    {
        "title": "颂古九十八首  其八八",
        "author": "释印肃",
        "content": "拈古谈今我尚无，木奴草女辨工夫。\n草木恰知非外物，含灵那信自毗卢。",
        "dynasty": "宋",
        "collection_info": null
    },
    {
        "title": "颂古九十八首  其八九",
        "author": "释印肃",
        "content": "飞空着地情依识，大地山河情识磨。\n色空明暗无相似，挑起蛇时会也么。",
        "dynasty": "宋",
        "collection_info": null
    },
    {
        "title": "颂古九十八首  其九○",
        "author": "释印肃",
        "content": "立亡坐脱不为奇，石霜迁化少人知。\n九峰师子连天吼，剎那惊杀野狐狸。",
        "dynasty": "宋",
        "collection_info": null
    },
    {
        "title": "颂古九十八首  其九一",
        "author": "释印肃",
        "content": "打开兜率露王宫，摩耶夫人没老去。\n浄饭国王生太子，字字言言说脱空。",
        "dynasty": "宋",
        "collection_info": null
    },
    {
        "title": "颂古九十八首  其九二",
        "author": "释印肃",
        "content": "玄沙大用，雪峰三弄。\n大地山河，六徧震动。",
        "dynasty": "宋",
        "collection_info": null
    },
    {
        "title": "颂古九十八首  其九三",
        "author": "释印肃",
        "content": "日裏不可道人，夜裏不可说鬼。\n无量劫来成道，一时都在这裏。",
        "dynasty": "宋",
        "collection_info": null
    },
    {
        "title": "颂古九十八首  其九四",
        "author": "释印肃",
        "content": "三脚驴子弄蹄行，只欲途中拶后生。\n一片丹霞尘不染，包藏万有岂称能。",
        "dynasty": "宋",
        "collection_info": null
    },
    {
        "title": "颂古九十八首  其九五",
        "author": "释印肃",
        "content": "鱼在岸时活不久，人落深渊当下亡。\n川陆谁知同一性，恰如地狱与天堂。",
        "dynasty": "宋",
        "collection_info": null
    },
    {
        "title": "颂古九十八首  其九六",
        "author": "释印肃",
        "content": "无相光中弄影人，形同异类性天真。\n披毛戴角冰和水，削髮披衣水合冰。",
        "dynasty": "宋",
        "collection_info": null
    },
    {
        "title": "颂古九十八首  其九七",
        "author": "释印肃",
        "content": "古人遗意不留言，婆子台山着一边。\n识得台山婆子了，赵州消息没休年。",
        "dynasty": "宋",
        "collection_info": null
    },
    {
        "title": "颂古九十八首  其九八",
        "author": "释印肃",
        "content": "赵州火急要人成，大众浑无半眼窥。\n骑个金毛游物外，南泉滴滴意深深。",
        "dynasty": "宋",
        "collection_info": null
    },
    {
        "title": "普庵家宝",
        "author": "释印肃",
        "content": "普庵家宝，不着寻讨。\n迷时不见，在处烦恼。\n悟时无相，如日杲杲。\n取舍不得，自然恰好。\n谁生谁病，谁死谁老。\n达人无证，凡夫颠倒。\n日西道晚，日东道早。\n有睛无眼，撞头磕脑。\n扶篱摸壁，弃金抱草。\n机关木人，弄口叫好。\n线牵则动，索断则倒。\n撒放闲处，如第烂藁。\n本自无形，被他作造。\n五彩妆来，安名立号。\n只欲瞒他，何曾自保。\n打闹过日，全无倚靠。\n问他贵姓，口中便道。\n草木李张，适来方到。\n有甚急事，特来干冒。\n衣食不足，莫怪聒燥。\n人口不安，田园旱涝。\n赚埋公祖，移坟修造。\n被术人算，年月不好。\n朝山拜岳，何处不到。\n未尝感应，至今啰噪。\n又逢卦师，胡言乱道。\n速迁公祖，更改门竈。\n丝蚕天旺，官禄便到。\n但信八卦，阴阳最好。\n公卿宰相，都是我振。\n酌发稍轻，摇头摆脑。\n赠他丰厚，连声道好。\n因此贫穷，日夕烦恼。\n雪上加霜，苦寒难保。\n耳裏忽闻，普庵得道。\n捻土为香，直须亲到。\n行来不觉，钟声浩浩。\n自心火急，无人通报。\n行童不管，维那高傲。\n息心定意，低声苦告。\n不久之间，果见一老。\n一条拄杖，披一布袄。\n竖个指头，教我速道。\n鼻孔辽天，眼睛潦倒。\n更不说钱，也不爱宝。\n不得妄想，不得作造。\n但识得心，无法不到。\n汝本是佛，不须别讨。\n离诸名相，法身自保。\n生灭本无，诸佛假号。\n世出世相，全无可道。\n真实一心，不空灵宝。\n十方诸佛，都有裏许。\n一切幻缘，此心无主。\n幻化须尽，心等太虚。\n识得此心，如瑠璃珠。\n随色影现，无着无去。\n得意忘言，了更无语。\n亦无可舍，亦无可取。\n也不烧疏，也不化纸。\n设斋无限，供养蛇鼠。\n布施不明，却还沉坠。\n虽是善因，能招恶理。\n公子王孙，因修福慧。\n持斋精进，衣食布施。\n纔出头来，一切整备。\n岂用埋尸，卜度好地。\n心若不善，一切不利。\n头头作业，处处祭鬼。\n枯骨消磨，神识沉坠。\n生不念善，死地狱现。\n在处慈悲，来生方便。\n不信佛法，贫穷下贱。\n万中无一，官人相现。\n满山满岭，头长觜尖。\n捞鱼罝鸟，历劫相煎。\n无一毫善，皆是结冤。\n不识父母，叫唤喧天。\n贪淫杀盗，罪不可言。\n阴振未满，王法牵缠。\n心无一足，烦恼连天。\n因何不息，澄浄心田。\n若不饮酒，智慧光鲜。\n亲近善者，心自善妍。\n若不食肉，公婆不哭。\n日夕心灵，善神助福。\n若不杀盗，自身无恼。\n行住坐卧，心无烦恼。\n若不邪淫，浄行甚深。\n精神勿亏，身体安宁。\n若不妄言，常亲贵侣。\n守口如瓶，不惊寒暑。\n若不贪爱，触目便会。\n见如不见，背如不背。\n若不嗔痴，眼耳如泥。\n天翻地覆，我自不知。\n若不恶口，身如瓦狗。\n人来不吠，棒打不走。\n若不两舌，无事闲歇。\n谁是谁非，清风明月。\n若不绮语，身心一如。\n所在尊贵，为人中瑞。\n十般不善，在迷不见。\n佛为分别，觉悟自见。\n依此修行，见本来面。\n大地含灵，谁敢轻贱。\n心共一心，随业转变。\n我若不如，只管吃现。\n我令始觉，感佛方便。\n翻十不善，回向十善。\n永不赚你，天亦常愿。\n超出三界，见佛知见。\n凡夫肉眼，非明不见。\n无日月灯，如黑漆面。\n开眼见色，色即归空。\n空中无得，恰如无见。\n开眼无见，犹如无目。\n见与不见，全无可善。\n眼不是眼，见不是见。\n空色无宝，不明方便。\n达本了心，是佛知见。\n心若未了，识业黑变。\n今日安乐，逐光随现。\n眼光落地，黑暗周徧。\n心思业显，雷奔闪电。\n怕怖天地，投谁发愿。\n百千刀轮，火车掣电。\n一剎那间，魂识消散。\n动经尘劫，业无所间。\n岂比世间，公牵私绊。\n哀哉众生，尚贪吃饭。\n若还思死，火急难辨。\n五千教典，秘言无限。\n只为愚心，习气深惯。\n己化闻经，己身无难。\n一人了达，与众除患。\n不劝不善，恶不消散。\n若闻其声，何忍食由。\n若见众生，死当助哭。\n身衣口食，难心自足。\n直至到死，神识缠逐。\n随念往生，定入毛畜。\n心不念佛，镇在牢狱。\n心若念善，□□□□。\n善果善因，笙筝笙竹。\n不曾捻种，遍地野菊。\n耕田得禾，耕畬得粟。\n乐善天堂，造恶地狱。\n善恶无差，由心直曲。\n信佛拜泥，转转昏迷。\n信神烧纸，自损谷皮。\n信经读字，不干心事。\n信道行淫，只瞒自心。\n信善贪财，到死也獃。\n信福杀盗，不久恶报。\n信是说非，将油洗衣。\n信罪不悔，如飞蛾昧。\n火烁油煎，去了又来。\n一似浮徒，贪嗔痴爱。\n前念作福，后念受罪。\n人不达理，妄执神鬼。\n人不会事，梅上添醋。\n急处斗急，好做不做。\n见他富贵，一心趋侍。\n借口一文，还十文利。\n连妻带子，为他奴婢。\n子细观瞻，丈夫意气。\n非我不非，是我不是。\n有无分定，因果相继。\n懒惰贫穷，精勤富贵。\n修般若多，获慈悲惠。\n今生和顺，在处恭敬。\n来生佛国，开发众信。\n习气清浄，行住皆定。\n定中有慧，慧体如镜。\n镜不是镜，是非成病。\n失却是非，大圆智镜。\n若人全会，何垢何浄。\n本无背面，光明性命。\n性即佛性，命即慧命。\n非生非老，谁死谁病。\n包括有无，无欠无剩。\n风动尘起，无有不应。\n水陆色空，血脉连通。\n微尘不透，不成正道。\n影响无知，犹如死尸。\n头上一札，却令眼眨。\n脚下一针，用口呻吟。\n问病叫痛，类同蠢动。\n将假为身，业力所成。\n成应有坏，有坏復形。\n成有本空，谁解通宗。\n不宗为本，无住为宗。\n不空不住，无异虚空。\n快须荐取，脱却樊笼。\n古佛今佛，因此大通。\n释迦亲印，犹如虚空。\n如水中月，应物标宗。\n如水是体，水月空同。\n有无相貌，二相皆同。\n同则无碍，有碍不中。\n不中非佛，佛亦无穷。\n腾今耀古，不受瞒笼。\n万法之母，诸佛祖公。\n若人了达，便与佛同。\n若人不了，万法盲聋。\n犹如杂话，枉费日工。\n如是家宝，永不空空。\n究竟无说，法本无空。\n普庵和尚，家宝示众。",
        "dynasty": "宋",
        "collection_info": null
    },
    {
        "title": "从何使君父子游墨池分韵得名字",
        "author": "李焘",
        "content": "蜀学擅天下，马王先得名。\n簧如巧言语，于道盖小成。\n子云最后出，振策思遐征。\n斯文大一统，欻使圣域清。\n富贵尽在我，绂冕非所荣。\n旁皇天禄阁，聊亦观我生。\n怀哉不能归，旧宅荒榛荆。\n寂寞竟谁顾，正路今莫行。\n使君蓬莱仙，弭节归赤城。\n门无俗宾客，家有贤父兄。\n慨念此耆老，不登汉公卿。\n临池一罇酒，尚友千载英。\n并呼严与李，月旦共细评。\n区区可无憾，彼重适我轻。\n朅来成都市，尘土污冠缨。\n古人不可见，见此眼自明。\n请为怀古诗，玉振而金声。",
        "dynasty": "宋",
        "collection_info": null
    },
    {
        "title": "题龙鹄山房",
        "author": "李焘",
        "content": "已作清时鸟倦飞，杜鹃更劝阿谁归。\n似嫌住处犹城郭，不解携家隐翠微。",
        "dynasty": "宋",
        "collection_info": null
    },
    {
        "title": "客怀  其一",
        "author": "李焘",
        "content": "寂寞三秋节，凄凉万里风。\n关河尽形胜，人物几英雄。\n秦叶随流水，周禾满故宫。\n此心悬象阙，梦绕浙西东。",
        "dynasty": "宋",
        "collection_info": null
    },
    {
        "title": "客怀  其二",
        "author": "李焘",
        "content": "久客厌尘土，幽居怀翠微。\n只余清夜梦，长作故山归。\n菊已开三径，松应长十围。\n晨钟忽惊觉，犹有露沾衣。",
        "dynasty": "宋",
        "collection_info": null
    },
    {
        "title": "客怀  其三",
        "author": "李焘",
        "content": "壮矣府中县，索如城外村。\n墨池今扫迹，石笋旧余根。\n风急汉絃断，雨多秦镜昏。\n新秋一怀古，情绪若为论。",
        "dynasty": "宋",
        "collection_info": null
    },
    {
        "title": "客怀  其四",
        "author": "李焘",
        "content": "雨意忽如此，客愁将奈何。\n出门谁可诣，掩卷独高歌。\n尘世兔三穴，古人蓬一窠。\n区区奚足道，默默幸无它。",
        "dynasty": "宋",
        "collection_info": null
    },
    {
        "title": "客怀  其五",
        "author": "李焘",
        "content": "长忆在家好，已知从仕难。\n纷纷犹吓鼠，悄悄政栖鸾。\n忘意蹑高位，敢言卑小官。\n世途真甚隘，怀抱要须宽。",
        "dynasty": "宋",
        "collection_info": null
    },
    {
        "title": "灵云岩",
        "author": "李焘",
        "content": "路转层冈十里余，武陵传者亦难如。\n昔年炼药仙人室，今日餐霞道士居。\n洞外蟠花开锦绣，岩前石溜漱琼琚。\n猗欤灵气为时雨，可惜图经阙不书。",
        "dynasty": "宋",
        "collection_info": null
    },
    {
        "title": "三月二十日出郊泛舟西津得予字",
        "author": "李焘",
        "content": "春日行郊垧，南风初唱予。\n相携出城郭，着意买江湖。\n句好从儿觅，杯干任客呼。\n长年足诗酒，此外復何须。",
        "dynasty": "宋",
        "collection_info": null
    },
    {
        "title": "信相院水月亭",
        "author": "李焘",
        "content": "水中之月不可取，收揽结成湖上亭。\n天光沉沉射虚白，夜色耿耿含空青。\n朅来穷冬所见异，但有破块黏枯萍。\n吾心皎洁竟何似，本自无物谁当铭。",
        "dynasty": "宋",
        "collection_info": null
    },
    {
        "title": "十月过昭觉庭梅萧然已动人意因作二十八字",
        "author": "李焘",
        "content": "厌逐游人药市行，暂来心迹喜双清。\n疏风细雨荒庭菊，便觉梅花暗有情。",
        "dynasty": "宋",
        "collection_info": null
    },
    {
        "title": "观施氏芍药呈同游者",
        "author": "李焘",
        "content": "怪底吹残万点红，余妍都在此花中。\n攀枝未许风流尽，振袂还知结习空。\n杳杳人谁赠南园，菲菲身恐堕仙宫。\n乞将新雨酬佳丽，始信青春不负公。",
        "dynasty": "宋",
        "collection_info": null
    },
    {
        "title": "成都施氏园海棠方盛时觅酒径醉二月九日",
        "author": "李焘",
        "content": "染根着色谢天公，破睡犹禁一再风。\n为此径须浮大白，老夫元自爱深红。",
        "dynasty": "宋",
        "collection_info": null
    },
    {
        "title": "游蔡山",
        "author": "李焘",
        "content": "岩峦最高顶，云气时蔚荟。\n彷佛羣仙宅，宫阙曜珠贝。",
        "dynasty": "宋",
        "collection_info": null
    },
    {
        "title": "长生观",
        "author": "李焘",
        "content": "成家得将军，如越大夫蠡。\n功成拂衣去，智囊未叩底。",
        "dynasty": "宋",
        "collection_info": null
    },
    {
        "title": "望川亭",
        "author": "李焘",
        "content": "潼川遶郭多名寺，都在少陵诗句中。\n西上飞亭更奇绝，水光山色两无穷。",
        "dynasty": "宋",
        "collection_info": null
    },
    {
        "title": "岑公洞",
        "author": "李焘",
        "content": "隋邦危乱谁得免，虚鉴真人愿独行。\n道骨仙风今可想，幽栖岩洞及高明。",
        "dynasty": "宋",
        "collection_info": null
    },
    {
        "title": "昇元寺  其一",
        "author": "李焘",
        "content": "看尽庵前手种松，草堂聊復少从容。\n令人却忆骑驴老，悔不终身作卧龙。",
        "dynasty": "宋",
        "collection_info": null
    },
    {
        "title": "昇元寺  其二",
        "author": "李焘",
        "content": "昇元古寺宝灵珠，照影东西与众殊。\n本为仁皇贲潜府，岂知今日镇留都。",
        "dynasty": "宋",
        "collection_info": null
    },
    {
        "title": "拥翠楼",
        "author": "李焘",
        "content": "淳熙元年九月尾，菊未落英梅破蕊。\n从来两美难必合，今忽得此一笑喜。\n人言地瘴物失时，进忌太蚤退苦迟。\n老夫亦岂不自觉，姑与饮酒仍赋诗。\n忍令芳草直为艾，封植嘉树宁少待。\n夕餐九华可无死，却期老岁于吾子。",
        "dynasty": "宋",
        "collection_info": null
    },
    {
        "title": "洞庭",
        "author": "李焘",
        "content": "镜面千顷阔，修眉一带横。\n湖深有龙蛰，山静少人行。\n似与真仙约，都无世俗情。\n鸟啼猿叫歇，轩乐有余声。",
        "dynasty": "宋",
        "collection_info": null
    },
    {
        "title": "制胜楼",
        "author": "李焘",
        "content": "画省容台记并游，相思相望几登楼。\n路长久叹音尘绝，事变还惊岁月流。\n合侍钧天终雅奏，却穿巴峡看横舟。\n欲酬嘉惠须新语，老觉枯肠不奈搜。",
        "dynasty": "宋",
        "collection_info": null
    },
    {
        "title": "登金山",
        "author": "李焘",
        "content": "金山何处好，四顾不相连。\n窗迥前无地，波澄下有天。\n堂留三楚客，门泊五湖船。\n暝色关诗思，江笼两岸烟。",
        "dynasty": "宋",
        "collection_info": null
    },
    {
        "title": "龙鹄山",
        "author": "李焘",
        "content": "西山有佳人，惯踏山下路。\n晨吟泽畔风，午睡岩前雨。\n莫使儿辈觉，损我岩壑趣。",
        "dynasty": "宋",
        "collection_info": null
    },
    {
        "title": "鼎建金釜仙山灵泉古观碑",
        "author": "李焘",
        "content": "臣閪独步转淦浪，□□□□□□阳。\n风生□□□□□，紫气缤纷赛锦堂。\n欲频了了载诗酒，总为超□□□阴。\n幽胜若天香境万，□舍兴乐招掌爱。",
        "dynasty": "宋",
        "collection_info": null
    },
    {
        "title": "句  其一",
        "author": "李焘",
        "content": "试上层楼高处望，十洲三岛似蓬莱。",
        "dynasty": "宋",
        "collection_info": null
    },
    {
        "title": "句  其二",
        "author": "李焘",
        "content": "瓦屋如案平，金仙閟光景。",
        "dynasty": "宋",
        "collection_info": null
    },
    {
        "title": "句  其三",
        "author": "李焘",
        "content": "断碑唐日寺，遗像晋时僧。",
        "dynasty": "宋",
        "collection_info": null
    },
    {
        "title": "句  其四",
        "author": "李焘",
        "content": "山遶一城藏几寺，江连二水送孤舟。",
        "dynasty": "宋",
        "collection_info": null
    },
    {
        "title": "句  其五",
        "author": "李焘",
        "content": "平盖神仙院，武阳山水乡。",
        "dynasty": "宋",
        "collection_info": null
    },
    {
        "title": "句  其六",
        "author": "李焘",
        "content": "行亦自劾去。",
        "dynasty": "宋",
        "collection_info": null
    },
    {
        "title": "从沈文伯乞娑罗树碑",
        "author": "芮烨",
        "content": "楚州淮阴娑罗树，霜露荣悴今何如。\n能令草木死不朽，当时为有北海书。\n荒碑雨侵涩苔藓，尚想墨本传东吴。",
        "dynasty": "宋",
        "collection_info": null
    },
    {
        "title": "题莺花亭",
        "author": "芮烨",
        "content": "人言多技亦多穷，随意文章要底工。\n淮海秦郎天下士，一生怀抱百忧中。",
        "dynasty": "宋",
        "collection_info": null
    },
    {
        "title": "罗浮宝积寺",
        "author": "芮烨",
        "content": "木落天寒山气沈，年华客意共萧森。\n偶于佳处发深省，其实宦游非本心。\n红日坐移钟阁影，白云闲度石楼阴。\n还家莫话神仙事，老不宽人雪满簪。",
        "dynasty": "宋",
        "collection_info": null
    },
    {
        "title": "赠陈少微",
        "author": "芮烨",
        "content": "原思非病贫何患，回也虽贫乐有加。\n岁晚与谁同此味，梅花深处是君家。",
        "dynasty": "宋",
        "collection_info": null
    },
    {
        "title": "东林寺",
        "author": "芮烨",
        "content": "修竹长林罗水车，梵王家近葛僊宫。\n耳闻清磬是非静，心领菩提名利空。\n啖枣尚知前世事，拈花还遇上机翁。\n抽簪若得烧丹诀，莫负扶桑半夜红。",
        "dynasty": "宋",
        "collection_info": null
    },
    {
        "title": "句  其一",
        "author": "芮烨",
        "content": "今作尘埃奔走人。",
        "dynasty": "宋",
        "collection_info": null
    },
    {
        "title": "句  其二",
        "author": "芮烨",
        "content": "今日桐城王刺史，异时遗爱在吾州。",
        "dynasty": "宋",
        "collection_info": null
    },
    {
        "title": "句  其三",
        "author": "芮烨",
        "content": "宁令汉社稷，变作莽干坤。",
        "dynasty": "宋",
        "collection_info": null
    },
    {
        "title": "皇后阁春帖子",
        "author": "陆升之",
        "content": "内仗朝初退，朝曦满翠屏。\n砚池浑不冻，端为写兰亭。",
        "dynasty": "宋",
        "collection_info": null
    },
    {
        "title": "临终诗",
        "author": "傅得一",
        "content": "平生胆气清高，抱道长乐逍遥。\n天地阴阳反覆，云收雾捲丹霄。",
        "dynasty": "宋",
        "collection_info": null
    },
    {
        "title": "题徐熙牡丹图",
        "author": "吴皇后",
        "content": "吉祥亭下万年枝，看尽将开欲落时。\n却是双红有深意，故留春色缓人思。",
        "dynasty": "宋",
        "collection_info": null
    },
    {
        "title": "题徐熙芍药",
        "author": "吴皇后",
        "content": "秾李夭桃扫地无，眼明惊见玉盘盂。\n扬州省识春风面，看尽群花总不如。",
        "dynasty": "宋",
        "collection_info": null
    },
    {
        "title": "句",
        "author": "樊宾",
        "content": "耻见横人欺楚约，忍闻稚子劝君行。",
        "dynasty": "宋",
        "collection_info": null
    },
    {
        "title": "点易亭",
        "author": "司马伋",
        "content": "洞天占胜作新亭，曲槛危檐揖翠屏。\n四顾风烟入怀裏，一湾溪水抱沙汀。\n羽人不见论平昔，双鹤犹存有典型。\n幸得官闲成吏隐，何妨续说旧羲经。",
        "dynasty": "宋",
        "collection_info": null
    },
    {
        "title": "送汪尚书大猷归鄞  其一",
        "author": "司马伋",
        "content": "忆昔铨衡地，为郎得并游。\n惟公合明陟，顾我分夷犹。\n功业行将遂，轩车去莫留。\n祠庭固诚请，帝眷益绸缪。",
        "dynasty": "宋",
        "collection_info": null
    },
    {
        "title": "送汪尚书大猷归鄞  其二",
        "author": "司马伋",
        "content": "日者真奇中，春风画鹢行。\n东山须继起，南浦独伤情。\n越岸江山丽，都门祖道荣。\n里闾高卧际，趣诏逐追程。",
        "dynasty": "宋",
        "collection_info": null
    },
    {
        "title": "三老堂",
        "author": "胡彦国",
        "content": "历阳宾主昔多贤，三老风流二十年。\n獬豸冠中曾补衮，凤凰池上迭擎天。",
        "dynasty": "宋",
        "collection_info": null
    },
    {
        "title": "山中杂咏  其一",
        "author": "许必胜",
        "content": "久病鲜尘事，溪山遂相安。\n欲知生息意，自树庭中兰。\n静睹花叶荣，春风吹亦难。\n新禽弄佳吹，小水生微澜。\n同在天地中，安能测其端。\n夜澄众境寂，月小松声寒。\n言念御风人，感兹清露漙。\n悲来心自微，凄然竟长嘆。",
        "dynasty": "宋",
        "collection_info": null
    },
    {
        "title": "山中杂咏  其二",
        "author": "许必胜",
        "content": "月至林木异，心空来远声。\n草根幽响奏，小叶孤萤明。\n静念既有在，久之无可名。\n轻云自闲暇，坐久山风鸣。\n微雨偶然过，清心相向生。",
        "dynasty": "宋",
        "collection_info": null
    },
    {
        "title": "山中杂咏  其三",
        "author": "许必胜",
        "content": "鸟乱南山云，日照南山绿。\n东风语流莺，相吹还断续。\n抚彼石上泉，平生自云足。\n浮荣不常御，迴薄无停瞩。\n苟非女萝枝，焉能事屈曲。\n峨峨高山松，漾漾深溪渌。\n持此云外心，一谢西飞鹄。",
        "dynasty": "宋",
        "collection_info": null
    },
    {
        "title": "山中杂咏  其四",
        "author": "许必胜",
        "content": "灼灼山半花，闲闲水中藻。\n苟无松柏心，飘零向谁道。\n蜉蝣炫衣裳，楚楚苦不保。\n野老惜春色，间篱薙青草。\n青草忽已繁，兰蕙日已老。\n兰蕙日已老，我心当奈何。\n人生贵适意，所乐岂在多。\n卓然负书翁，悠悠谢山阿。",
        "dynasty": "宋",
        "collection_info": null
    },
    {
        "title": "忆旧游  其一",
        "author": "许必胜",
        "content": "欢游成逝波，盛华落残照。\n每忆清池游，幽魂夜相弔。\n与君携手时，云林正清妙。\n天空露光动，襟衫见高调。\n及来愁病侵，瘦骨冰棱峭。\n君如镜中花，独向春光笑。\n荒村酒味薄，沉忧何时疗。\n日色不入梦，高星冻青耀。\n空枝吟霜风，永夜兴悲啸。\n嵯峨金张第，忽成野田烧。\n安得明月中，长见君年少。",
        "dynasty": "宋",
        "collection_info": null
    },
    {
        "title": "忆旧游  其二",
        "author": "许必胜",
        "content": "孤桐饱秋风，响作霜天鸿。\n手翻九嶷色，下堕潇湘中。\n谁言一寸路，不成西与东。\n谁言少年时，不成衰老翁。\n欲使胶漆意，通君山水衷。\n尝恐金石奏，復为郑卫工。\n所悲百年内，徒然羡华嵩。\n华嵩有终极，愁泪终难穷。\n愁泪一入地，春风无碧丛。",
        "dynasty": "宋",
        "collection_info": null
    },
    {
        "title": "舟行",
        "author": "许必胜",
        "content": "雨脚天东来，惊鸟烟中起。\n须臾四山合，万象空蒙裏。\n孤行念远村，见树联自喜。\n浪游岂无因，遇山则知止。\n棱棱云外峰，与我心终始。\n日暮宿田家，田歌正清美。\n何以途路心，历乱如流水。\n始疑车马上，未必见君子。\n行当弄轻舟，随风问兰芷。",
        "dynasty": "宋",
        "collection_info": null
    },
    {
        "title": "除夕",
        "author": "许必胜",
        "content": "多病成懒疎，日月忽驱逐。\n家人厌陈迹，洒扫新我目。\n争此须臾间，扰扰竞多福。\n习气变性情，不復生惭恧。\n幸有一樽酒，可以寄清穆。\n夜静天四垂，星光就檐屋。\n灯烛忽空旷，琴书转幽独。\n休心薇蕨内，庶免营旨蓄。\n凤凰鸣高冈，贻笑于鸡鹜。\n得终岁寒心，尚愧庭前竹。\n去去天台山，幽兰会当馥。",
        "dynasty": "宋",
        "collection_info": null
    },
    {
        "title": "春日作",
        "author": "许必胜",
        "content": "雨过验庭树，始知春气还。\n造化不相限，随意成斑斓。\n蒙蒙一寸枝，新故伤其间。\n四时递相见，花叶了不閒。\n安能待头白，然后凋朱颜。\n阳春久断绝，梦想见弓弯。\n醉后发高唱，狂句请莫删。\n不贵文字奇，贵使耳目顽。\n从来贤智出，不与庸俗关。\n性情通草木，羞辨魑魅奸。\n周道满荆棘，歧路盈海寰。\n举足何所蹈，归去天台山。",
        "dynasty": "宋",
        "collection_info": null
    },
    {
        "title": "苦雨",
        "author": "许必胜",
        "content": "积忧遂成阴，昏色遍苍莽。\n我醉忧已忘，天地当开朗。\n何以酒醒后，犹然在檐上。\n云是方春时，暗助草木长。\n凝阴而无阳，亦非善培养。\n岂因世道非，寰宇盈魍魉。\n日月不照临，星辰羞布象。\n每睹万类心，俱称上天广。\n移转亦何难，梦梦如抱怏。\n地底周雷声，骄乌绝心想。\n四望如无余，举意同罗网。\n安得最高峰，云外独来往。",
        "dynasty": "宋",
        "collection_info": null
    },
    {
        "title": "睡起",
        "author": "许必胜",
        "content": "睡起日满窗，苍蝇黄蜂如沸江。\n莫言闲人得睡足，梦到封侯亦劳碌。\n隔壁棋客时落子，功名事业此中已。\n巫山洛水香成阵，天上晓云为翠鬓。",
        "dynasty": "宋",
        "collection_info": null
    },
    {
        "title": "新月",
        "author": "许必胜",
        "content": "偶向树中见，知从水际生。\n叶翻寒不定，云去意无成。\n乱石流泉影，空山落子声。\n当年眉黛在，定见可怜情。",
        "dynasty": "宋",
        "collection_info": null
    },
    {
        "title": "寄山中老稚",
        "author": "许必胜",
        "content": "客久归无计，家书懒再看。\n寄声花郑重，为报竹平安。\n诗酒吾能老，饥寒汝自宽。\n今年新酿熟，收拾钓鱼竿。",
        "dynasty": "宋",
        "collection_info": null
    },
    {
        "title": "闺怨",
        "author": "许必胜",
        "content": "房栊微雨过，虫思草根深。\n门外青苔色，无人闲到今。\n换衫依暮冷，开镜倚秋心。\n别意犹能在，应来梦裏寻。",
        "dynasty": "宋",
        "collection_info": null
    },
    {
        "title": "赠友山二侄",
        "author": "许必胜",
        "content": "闻道春来解问经，整衣矩步学趋庭。\n雨余应惜阶前蚁，月落休轻案上萤。\n自笑颠毛容我白，且留衰眼为伊青。\n熟精文选吾家事，早向秋空试凤翎。",
        "dynasty": "宋",
        "collection_info": null
    },
    {
        "title": "祥符寺得句",
        "author": "许必胜",
        "content": "安蔬自足慰平生，峰静松闲涧水平。\n山意悟时僧不语，落花声间梵音清。",
        "dynasty": "宋",
        "collection_info": null
    },
    {
        "title": "题画",
        "author": "许必胜",
        "content": "傍岸参差筑小亭，山深树暗水泠泠。\n此间应有神仙语，先向图中试一听。",
        "dynasty": "宋",
        "collection_info": null
    },
    {
        "title": "横秋阁",
        "author": "王駜",
        "content": "地僻无车马，新凉入醉乡。\n柳烟颦夕渚，莲露泣秋塘。\n懒听能啼雁，閒披古锦囊。\n物华随处好，何必在潇湘。",
        "dynasty": "宋",
        "collection_info": null
    },
    {
        "title": "句",
        "author": "石安民",
        "content": "明朝江上一回首，二十四峰何处寻。",
        "dynasty": "宋",
        "collection_info": null
    },
    {
        "title": "夜听双瀑联句",
        "author": "毛宏",
        "content": "夜静双瀑喧，遥闻疑雨来。\n润壑生清风，襟宇捐纤埃。\n飞鸣撼半空，暗想飘琼瑰。\n前观阻步屧，侧耳成徘徊。\n萧然山馆间，此兴何悠哉。\n子晋不復见，月白空箫台。",
        "dynasty": "宋",
        "collection_info": null
    },
    {
        "title": "句",
        "author": "卢传霖",
        "content": "寒乡只顾春来早，暖日暄风尽荡摩。",
        "dynasty": "宋",
        "collection_info": null
    },
    {
        "title": "汪端斋听雨轩",
        "author": "江溥",
        "content": "二苏当日相思句，故揭名轩意可知。\n萱草满堂长衎衎，棣华联萼更怡怡。\n酒倾风雨对床夜，梦到池塘觅句时。\n最善君家好兄弟，箇中真乐本无涯。",
        "dynasty": "宋",
        "collection_info": null
    },
    {
        "title": "晓云峰",
        "author": "顾冈",
        "content": "一夜干坤雨乍晴，归云无数宿苍屏。\n白衣已晒青山晓，茅屋主人犹未醒。",
        "dynasty": "宋",
        "collection_info": null
    },
    {
        "title": "百福寺熏风堂孝丰县东门",
        "author": "沈枢",
        "content": "筑室最高处，轩窗八面通。\n凿山流乳液，开户纳熏风。\n巾履随凉设，茶瓜与客同。\n我来资解愠，不羡楚王雄。",
        "dynasty": "宋",
        "collection_info": null
    },
    {
        "title": "句",
        "author": "沈枢",
        "content": "沽酒频留客，围棋不计功。",
        "dynasty": "宋",
        "collection_info": null
    },
    {
        "title": "同丁致远司户游东掖山  其一",
        "author": "李庚",
        "content": "不见诗人老郑虔，谁知衣钵此中传。\n尚余杰阁惊人句，更结今秋未了缘。",
        "dynasty": "宋",
        "collection_info": null
    },
    {
        "title": "同丁致远司户游东掖山  其二",
        "author": "李庚",
        "content": "与君共饱桑门饭，愧我曾非莲社人。\n若问生公讲堂事，青山门外自横陈。",
        "dynasty": "宋",
        "collection_info": null
    },
    {
        "title": "题尤使君郡圃十二诗 参云亭",
        "author": "李庚",
        "content": "元公来把麾，与民脱水戹。\n当时游息地，危亭冠州宅。\n梁栋宿寒云，去天纔一握。\n尚余手种木，甘棠思邵伯。",
        "dynasty": "宋",
        "collection_info": null
    },
    {
        "title": "题尤使君郡圃十二诗 双岩堂",
        "author": "李庚",
        "content": "吾州山水窟，城郭拥寒绿。\n戢戢羣峰间，峙此一双玉。\n相对如佳宾，可敬不可渎。\n空翠扑衣裳，夜来雨新沐。",
        "dynasty": "宋",
        "collection_info": null
    },
    {
        "title": "题尤使君郡圃十二诗 玉霄亭",
        "author": "李庚",
        "content": "亭亭玉霄峰，列仙皆羽化。\n把酒碧桃间，吹箫明月下。\n嗟我落尘凡，鹤背应难跨。\n夫子真癯儒，好上班麟驾。",
        "dynasty": "宋",
        "collection_info": null
    },
    {
        "title": "题尤使君郡圃十二诗 匿峰亭",
        "author": "李庚",
        "content": "新亭方半丈，众山之所宗。\n悭容半窗月，劣受一帘风。\n傍人笑老子，游戏如儿童。\n乱峰徒颉颃，不与汝争雄。",
        "dynasty": "宋",
        "collection_info": null
    },
    {
        "title": "题尤使君郡圃十二诗 凝思斋",
        "author": "李庚",
        "content": "孙绰赋天台，伻人以图至。\n公今身见之，情亲心更醉。\n坐想復行吟，商颂得十二。\n寄语范荣期，金声重掷地。",
        "dynasty": "宋",
        "collection_info": null
    },
    {
        "title": "题尤使君郡圃十二诗 乐山堂",
        "author": "李庚",
        "content": "青山如避世，讵肯诣公府。\n仁人如好贤，招邀入庭户。\n拄笏对朝气，卷帘当暮雨。\n是中有佳趣，莫与儿辈语。",
        "dynasty": "宋",
        "collection_info": null
    },
    {
        "title": "题尤使君郡圃十二诗 清平阁",
        "author": "李庚",
        "content": "彼美东堂下，方池谁凿成。\n萧侯慨不见，亦足窥典刑。\n湛湛鱼可数，怗怗鸥不惊。\n此心有如水，通国号神明。",
        "dynasty": "宋",
        "collection_info": null
    },
    {
        "title": "题尤使君郡圃十二诗 君子堂",
        "author": "李庚",
        "content": "文简为州时，不求赫赫誉。\n温恭君子儒，岂弟民父母。\n黄堂能几年，清风霭千古。\n愿公踵前修，特此相明主。",
        "dynasty": "宋",
        "collection_info": null
    },
    {
        "title": "题尤使君郡圃十二诗 静镇堂",
        "author": "李庚",
        "content": "海邦本淳古，山民亦颛蒙。\n汝不探赤丸，我无为缿筩。\n熙熙樵与牧，蔼蔼春风中。\n何必师齐相，虚堂舍盖公。",
        "dynasty": "宋",
        "collection_info": null
    },
    {
        "title": "题尤使君郡圃十二诗 霞起堂",
        "author": "李庚",
        "content": "赤城古洞天，彤霞照山谷。\n烂烂九光垂，余辉借草木。\n伊予有痼疾，企望常不足。\n待与马练师，耘芝灌松竹。",
        "dynasty": "宋",
        "collection_info": null
    },
    {
        "title": "题尤使君郡圃十二诗 驻目亭",
        "author": "李庚",
        "content": "吏散长廊静，杖藜巾一幅。\n只图宽眼界，不管穷脚力。\n野水露微湾，寒山出寸碧。\n待拍洪崖肩，蓬莱真咫尺。",
        "dynasty": "宋",
        "collection_info": null
    },
    {
        "title": "题尤使君郡圃十二诗 节爱堂",
        "author": "李庚",
        "content": "吾爱巴扬州，夜不然官烛。\n吾爱阳道州，日炊米二斛。\n使君美无度，力蹈前贤躅。\n宜尔海云边，十万户蒙福。",
        "dynasty": "宋",
        "collection_info": null
    },
    {
        "title": "题画扇",
        "author": "李庚",
        "content": "睡起小楼春又残，半垂云袖傍栏干。\n杨花飞过秋韆索，一阵东风作晓寒。",
        "dynasty": "宋",
        "collection_info": null
    },
    {
        "title": "句",
        "author": "李鼎",
        "content": "南流底处所，绛帐居尊严。",
        "dynasty": "宋",
        "collection_info": null
    },
    {
        "title": "寿兴国守",
        "author": "李秩",
        "content": "缥缈黄堂拥瑞烟，神光照社记当年。\n风云庆会千龄际，萸菊佳辰六日前。\n簜节已尝烦出使，辅藩聊復赖于宣。\n庙堂参赞犹虚位，飞诏行看下九天。",
        "dynasty": "宋",
        "collection_info": null
    },
    {
        "title": "次韵梁尉秦碑",
        "author": "莫济",
        "content": "六王失国四海归，秦皇东刻南巡碑。\n法因史籀有增减，名与苍颉争飞驰。\n自言功德可歌颂，黔首箇箇愚无知。\n海神何故独拒命，风涛塞路蟠蛟螭。\n羣臣谄佞仙药远，死生治乱分两歧。\n山灵不可守碑记，片段应作龟床支。\n陵谷虽存世代异，耳目双被诞者欺。\n只余纸本落人世，千古遗臭东南崖。\n我闻秦望最高峻，城域所见非昔时。\n何山距县四十里，符合传记壮且奇。\n众峰乃是子孙行，古木几换蛟龙枝。\n指东作西未足怪，父老流传从小儿。\n政如涂山玉帛会，漫不可考岁久之。\n梁君吏隐年甚少，鬰鬰寸角初解麋。\n裹粮挈榼访古迹，气味萧散如分司。\n忽闻片石在绝顶，小篆无乃斯翁为。\n手披荆棘诃虎兕，拄杖直叩山头皮。\n糢糊岂復有字画，此物及见秦乱离。\n当时威势振天下，不言惨毒民嗟咨。\n乘舆所至为刀锯，方岳何暇安礼仪。\n关中屡弃百二险，历数浪指亿万期。\n君臣乃尔自贤圣，鲠论不復相瑕疵。\n陈迹安知百世后，樵夫牧子笑脱颐。\n兴亡俄顷三叹息，抚掌重阅太史辞。\n假使玉筯余笔画，文过其实世所嗤。\n早知金石不可恃，相君应悔燔书诗。",
        "dynasty": "宋",
        "collection_info": null
    },
    {
        "title": "輓薛常州艮斋先生",
        "author": "莫济",
        "content": "今代论儒学，如君德最优。\n是非千古事，出入九家流。\n身殁言犹在，官卑志未酬。\n傥令兴礼乐，端不后程仇。",
        "dynasty": "宋",
        "collection_info": null
    },
    {
        "title": "县圃十绝和朱待制  其一",
        "author": "薛抗",
        "content": "春花弄晴风，昼帘垂永日。\n公退卧黄紬，放衙头懒出。",
        "dynasty": "宋",
        "collection_info": null
    },
    {
        "title": "县圃十绝和朱待制  其二",
        "author": "薛抗",
        "content": "斗牛不能神，枭卢无好采。\n碌碌甘抱关，谁能媚时宰。",
        "dynasty": "宋",
        "collection_info": null
    },
    {
        "title": "县圃十绝和朱待制  其三",
        "author": "薛抗",
        "content": "二亭岿然立，紫薇为题颜。\n朝晖射银鈎，伟观压海山。",
        "dynasty": "宋",
        "collection_info": null
    },
    {
        "title": "县圃十绝和朱待制  其四",
        "author": "薛抗",
        "content": "讼牒如蜂房，未易谈笑理。\n却思买扁舟，归钓荆溪水。",
        "dynasty": "宋",
        "collection_info": null
    },
    {
        "title": "县圃十绝和朱待制  其五",
        "author": "薛抗",
        "content": "我无割鸡刀，乃当万家县。\n飞蝗不入境，感谢年谷贱。",
        "dynasty": "宋",
        "collection_info": null
    },
    {
        "title": "县圃十绝和朱待制  其六",
        "author": "薛抗",
        "content": "五斗虽甚微，偃鼠饮满腹。\n大书归来赋，有味数过读。",
        "dynasty": "宋",
        "collection_info": null
    },
    {
        "title": "县圃十绝和朱待制  其七",
        "author": "薛抗",
        "content": "焚香坐清昼，此心自如如。\n我知拙催科，考甘下下书。",
        "dynasty": "宋",
        "collection_info": null
    },
    {
        "title": "县圃十绝和朱待制  其八",
        "author": "薛抗",
        "content": "桐乡文章伯，我欲执鞭从。\n明堂选擎天，云壑卧老松。",
        "dynasty": "宋",
        "collection_info": null
    },
    {
        "title": "县圃十绝和朱待制  其九",
        "author": "薛抗",
        "content": "寿亲髮斑斑，綵服老莱戏。\n欲赋招隐诗，小山念松桂。",
        "dynasty": "宋",
        "collection_info": null
    },
    {
        "title": "县圃十绝和朱待制  其一○",
        "author": "薛抗",
        "content": "援琴鼓流水，絃绝无知音。\n为语逐臭夫，兰芷生深林。",
        "dynasty": "宋",
        "collection_info": null
    },
    {
        "title": "邵武  其一",
        "author": "叶仪凤",
        "content": "溪上千峰碧玉环，瞰溪台榭紫云间。\n鸟啼花落非人世，似在金鳌山上山。",
        "dynasty": "宋",
        "collection_info": null
    },
    {
        "title": "邵武  其二",
        "author": "叶仪凤",
        "content": "城南城北草如茵，绿水青山眼界新。\n更问樵溪何处是，满城桃李万家春。",
        "dynasty": "宋",
        "collection_info": null
    },
    {
        "title": "句",
        "author": "叶仪凤",
        "content": "天钟秀气魁文陛，地涌仙源接武夷。",
        "dynasty": "宋",
        "collection_info": null
    },
    {
        "title": "题石桥",
        "author": "林仰",
        "content": "空山风露洗秋容，万里阴晴此夕同。\n袖取碧岩邀月手，石桥来谒化人宫。",
        "dynasty": "宋",
        "collection_info": null
    },
    {
        "title": "刘阮祠",
        "author": "林仰",
        "content": "深树冥冥一径风，溪流应与十洲通。\n仙家日月无人识，只爱桃花二月红。",
        "dynasty": "宋",
        "collection_info": null
    },
    {
        "title": "赴官武康投宿客邸作",
        "author": "林仰",
        "content": "巾子山头一枕风，皇华亭下水连空。\n山灵不用回俗驾，傥有田园吾欲东。",
        "dynasty": "宋",
        "collection_info": null
    },
    {
        "title": "金台寺",
        "author": "林仰",
        "content": "苍藓沿阶走细泉，青松翠竹照华轩。\n高人倦作金毛吼，旅客来参玉版禅。\n暖日迟迟晞宿露，微风淡淡逐寒烟。\n茶瓯香秘蒲团稳，始觉林泉思邈然。",
        "dynasty": "宋",
        "collection_info": null
    },
    {
        "title": "题天台福圣观瀑布",
        "author": "杨偰",
        "content": "积雪悬崖照幽谷，轰雷破石响空山。\n直疑天上银河水，倒泻千岩万壑间。",
        "dynasty": "宋",
        "collection_info": null
    },
    {
        "title": "绍兴己巳游洞霄",
        "author": "杨偰",
        "content": "青山九锁隔凡缘，福地潜通小有天。\n古洞落花春寂寂，空山乱石水涓涓。\n金丹翠箬藏千岁，芝草琅玕定几年。\n惆怅何时谢尘事，山中长作地行仙。",
        "dynasty": "宋",
        "collection_info": null
    },
    {
        "title": "夜宿龙头",
        "author": "杨汝南",
        "content": "江流如箭路如梯，夜泊龙头烟霭迷。\n两角孤云天一握，晓光不觉玉绳低。",
        "dynasty": "宋",
        "collection_info": null
    },
    {
        "title": "挽郭彦邹",
        "author": "刘度",
        "content": "孝友追前辈，雍容具典刑。\n人荣老莱服，天陨少微星。\n玉润联三杰，金籝擅一经。\n平生垫巾操，不愧伯恭铭。",
        "dynasty": "宋",
        "collection_info": null
    },
    {
        "title": "妙峰庵",
        "author": "罗巩",
        "content": "龙山僧舍多，亦自少佳处。\n妙峰正可人，正以深远故。\n我行困炎歊，肩舆特纡路。\n穿林入幽洞，木石尤怪古。\n飒飒清风来，忻然惬胜趣。\n耆阁有老禅，恨未款语晤。\n即对石莲池，一诵碧云句。",
        "dynasty": "宋",
        "collection_info": null
    },
    {
        "title": "永安寺遇父老",
        "author": "罗巩",
        "content": "复水横山清且长，絃歌亹亹过黉堂。\n相迎父老争冠带，自是泾川礼义乡。",
        "dynasty": "宋",
        "collection_info": null
    },
    {
        "title": "黄岩县楼",
        "author": "郑伯熊",
        "content": "飞甍鬰峥嵘，万井交错综。\n俯仰各有则，静以御羣动。\n平时心匠微，斤斧袖不用。\n少施见其余，规画已惊众。\n姬公昔营洛，道德作梁栋。\n东家有余材，凤衰无復梦。\n帝方议明堂，行矣与君共。",
        "dynasty": "宋",
        "collection_info": null
    },
    {
        "title": "清畏轩",
        "author": "郑伯熊",
        "content": "树蕙余百亩，艺兰当路岐。\n清风一披拂，香气无不之。\n纫为楚纍佩，辱我幽靓姿。\n小草生涧底，雨露无恩私。\n不入儿女玩，岁晚得自持。\n所以古君子，清德畏人知。",
        "dynasty": "宋",
        "collection_info": null
    },
    {
        "title": "过万年山望罗汉岭上大松",
        "author": "郑伯熊",
        "content": "苍髯白甲老烟云，万木丛中独挺身。\n一柱擎天须此物，执柯它日属何人。",
        "dynasty": "宋",
        "collection_info": null
    },
    {
        "title": "问津楼",
        "author": "郑伯熊",
        "content": "周道直如矢，亡羊古无有。\n利欲蚀本心，眼花大如斗。\n适燕南其辕，之越乃北走。\n四海阮嗣宗，臧否不挂口。\n一恸激流俗，新荑发枯朽。\n斯人向千载，此意谁復剖。\n问津非名楼，端以觉蒙蔀。",
        "dynasty": "宋",
        "collection_info": null
    },
    {
        "title": "枕上",
        "author": "郑伯熊",
        "content": "飘风不崇朝，骤雨不终日。\n清寒入絺绤，御袷有余鬰。\n天时不能调，人事那可必。\n清灯耿孤窗，万籁助飗飘。\n忧愁从中来，起坐髮屡栉。\n丈夫属有念，功名乃余物。\n突兀万间屋，此意何时毕。\n长吟答寒螀，四壁转萧瑟。",
        "dynasty": "宋",
        "collection_info": null
    },
    {
        "title": "北园送关简州分得古字",
        "author": "郑伯熊",
        "content": "我歌白云篇，送君水云浦。\n歌罢水云寒，伫立听鸣艣。\n江湖昔在手，短簑钓烟雨。\n轩裳误羁馽，滥趋羣玉府。\n朱墨浪自妍，笔削竟何补。\n高鸿堕秋枕，归梦纷莫数。\n着鞭输子先，寤歌独怀古。\n中年况作别，心事復谁吐。\n故人分龙符，江色映修组。\n话旧定何时，新知日旁午。",
        "dynasty": "宋",
        "collection_info": null
    },
    {
        "title": "次韵陈倅瑞岩之什",
        "author": "郑伯熊",
        "content": "诗到南昌老更奇，固知流派自江西。\n滕王阁下秋涛壮，孺子堂前春鸟啼。\n我似痴蝇思骥尾，君如野鹤趁鸡栖。\n十年翰墨元犹白，不识微言为指迷。",
        "dynasty": "宋",
        "collection_info": null
    },
    {
        "title": "四月十四日至广陵",
        "author": "郑伯熊",
        "content": "春归村坞绿阴迷，又向山腰转马蹄。\n收尽雪芳犹采撷，割残云穗再扶犂。\n乡谣到处无音律，野饭黄昏只笋虀。\n惟有客愁消不得，隔溪篁竹子规啼。",
        "dynasty": "宋",
        "collection_info": null
    },
    {
        "title": "婺舟道中",
        "author": "郑伯熊",
        "content": "笋舆时得并溪行，溪水秋来似鑑清。\n仰春云山劳眼力，临流照眼却分明。",
        "dynasty": "宋",
        "collection_info": null
    },
    {
        "title": "句",
        "author": "郑伯熊",
        "content": "胡床倚春风，池亭自花柳。",
        "dynasty": "宋",
        "collection_info": null
    },
    {
        "title": "冷泉亭",
        "author": "徐涓",
        "content": "畏日炎炎烁太虚，倚栏冰雪冷生肤。\n百川万壑非无水，洗得人间热恼无。",
        "dynasty": "宋",
        "collection_info": null
    },
    {
        "title": "绍兴乙丑七月幕谷游何萧卿乘月独游淡岩书事兼简零陵宰君李兄秀实",
        "author": "游何",
        "content": "渡过潇江日已曛，影和明月共三人。\n名岩近郭别州少，好事更谁如我真。\n绝顶有天浮碧树，凌秋无暑断红尘。\n终当早弃人间事，来与山僧作并邻。",
        "dynasty": "宋",
        "collection_info": null
    },
    {
        "title": "绍兴乙丑秋仲冒雨独游阳华岩胜绝未让淡山岩恨古今诗人未有奇句潏上游何临清流以赋之且棕鞋桐帽怅不一陪浮溪先生金华居士以徜徉",
        "author": "游何",
        "content": "西风卷痴云，欲压不堕地。\n化作碧孱颜，融结在空际。\n是名阳华岩，造物一何异。\n东山雨脚断，明月招我至。\n傍窥嵌窦深，密恐鬼神閟。\n细度泬寥风，旧无卑湿气。\n虚阁架其中，榜以浮岚美。\n下有潺湲溪，翻雪轰雷比。\n阁背两桥分，岩胁双龙起。\n石如缨络垂，整整翠緌委。\n又如鼙鼓形，挝击声颇厉。\n溪水相与喧，镗鞈乱宫征。\n岩穷天忽开，木杪风自靡。\n坐久髮毛寒，兴逸诗语绮。\n无人共一尊，有客自千里。\n山僧颇慇勤，相伴亦忘寐。\n拂石要题诗，挥毫留汉隶。",
        "dynasty": "宋",
        "collection_info": null
    },
    {
        "title": "晚归",
        "author": "吴沆",
        "content": "夕阳西欲没，宛转山气昏。\n独逝颇无累，时欣暗经林。\n栖鸟未稳集，归马无奔声。\n恍忽自得意，兴来谁与言。",
        "dynasty": "宋",
        "collection_info": null
    },
    {
        "title": "早行",
        "author": "吴沆",
        "content": "晨风集微和，晓色动佳气。\n溟溟四郊烟，漠漠一川水。\n前村鸡犬喧，远树鸟雀喜。\n山腰客行来，林下雉惊起。\n时闻牧童谣，不见骑牛至。\n回头望东隅，晓日粲光丽。\n胸襟倏暄烦，败我幽静意。\n行行载驰驱，已復到城市。",
        "dynasty": "宋",
        "collection_info": null
    },
    {
        "title": "晓晴",
        "author": "吴沆",
        "content": "夜半雨忽作，朝来云又晴。\n林花洗幽艷，池水湛虚明。\n草色侵衣湿，山光入座清。\n茅檐正幽寂，啼鸟两三声。",
        "dynasty": "宋",
        "collection_info": null
    },
    {
        "title": "野外",
        "author": "吴沆",
        "content": "野外望中阔，遥山宛转随。\n小溪芳草合，高树古藤垂。\n鸟过惊风疾，云行度岭迟。\n回头失归路，还问老农知。",
        "dynasty": "宋",
        "collection_info": null
    },
    {
        "title": "岳阳作",
        "author": "吴沆",
        "content": "岁暮怀家客，通宵不自娱。\n诸兄得意否，老母有欢无。\n已谢交朋远，犹思弟妹孤。\n吾身不足念，为此一嗟吁。",
        "dynasty": "宋",
        "collection_info": null
    },
    {
        "title": "友人趋宁化",
        "author": "吴沆",
        "content": "闻君早晚趋宁化，尚有新诗别故人。\n试问几程端可到，还忧半载不相亲。\n伤心岁律峥嵘暮，解事梅花摘索新。\n去去冰霜频莫厌，庭闱和气即如春。",
        "dynasty": "宋",
        "collection_info": null
    },
    {
        "title": "以易授玭有契于予心喜而成诗",
        "author": "吴沆",
        "content": "早日功名世背驰，拟将文字疗寒饥。\n虽无杜甫惊人句，庶免渊明责子诗。\n总角宜兴俱脱颖，含哺应惠尚儿痴。\n殷勤谢尔传心印，解后灵椿见五枝。",
        "dynasty": "宋",
        "collection_info": null
    },
    {
        "title": "春游吟",
        "author": "吴沆",
        "content": "鸟语烟光裏，人行草色中。\n池边忽分散，花下復相逢。",
        "dynasty": "宋",
        "collection_info": null
    },
    {
        "title": "首夏",
        "author": "吴沆",
        "content": "积雨有余润，游云无定阴。\n燕飞华屋静，莺啭碧窗深。",
        "dynasty": "宋",
        "collection_info": null
    },
    {
        "title": "折花",
        "author": "吴沆",
        "content": "野花开处客徘徊，胡蝶抟飞敛復开。\n折得野花随手去，不知胡蝶逐人来。",
        "dynasty": "宋",
        "collection_info": null
    },
    {
        "title": "临高台  其一",
        "author": "吴沆",
        "content": "高高轩楹日照东，扶桑柱植西昆崙。\n上有明真紫霞客，厮征伯侨役羡门。\n月驭叱前驱，风驷殿后奔。\n灵衣披披溘晻霭，玉斧断断除烦冤。\n虚皇下两耳，授以金简文。\n相观峻极不容步，拟轶清气排重阍。\n嚥日诵黄庭，滴露抄韦编。\n羊歧之亡罔象得，蛮触之角酰鸡天，临台一笑俱超然。",
        "dynasty": "宋",
        "collection_info": null
    },
    {
        "title": "临高台  其二",
        "author": "吴沆",
        "content": "高筑黄金贮俊才，云关玉锁问谁开。\n若非倚赖东风力，安得凭虚直上来。",
        "dynasty": "宋",
        "collection_info": null
    },
    {
        "title": "临高台  其三",
        "author": "吴沆",
        "content": "高台跨崇冈，檐宇锁空雾。\n新晴洗双目，十里在跬步。\n霏霏渔浦烟，冉冉富春树。\n风花不我私，何以理愁绪。\n谁梳白玉窗，中有浮云度。\n浮云吹不开，不见行人去。",
        "dynasty": "宋",
        "collection_info": null
    },
    {
        "title": "三清山",
        "author": "吴沆",
        "content": "选胜园林兴未阑，拏舟飞出小溪湾。\n光摇一碧回环水，翠挹三清远近山。\n似惜雨晴天恰好，真忘名利日长闲。\n松筠不锁神仙境，携得烟霞满袖还。",
        "dynasty": "宋",
        "collection_info": null
    },
    {
        "title": "句  其一",
        "author": "吴沆",
        "content": "树头明月光欲吐，反眼仰面天恢恢。",
        "dynasty": "宋",
        "collection_info": null
    },
    {
        "title": "句  其二",
        "author": "吴沆",
        "content": "隙风无端吹我烛，满窗明月心更清。",
        "dynasty": "宋",
        "collection_info": null
    },
    {
        "title": "句  其三",
        "author": "吴沆",
        "content": "江流回转石不移，钓丝卷尽生鬚丝。",
        "dynasty": "宋",
        "collection_info": null
    },
    {
        "title": "句  其四",
        "author": "吴沆",
        "content": "为兵不愿作刀锯，刑人未必皆不忠。\n为器不愿作钟鼎，铭勋未为皆有功。",
        "dynasty": "宋",
        "collection_info": null
    },
    {
        "title": "句  其五",
        "author": "吴沆",
        "content": "耳根静处水流村，眼界空时山在门。",
        "dynasty": "宋",
        "collection_info": null
    },
    {
        "title": "句  其六",
        "author": "吴沆",
        "content": "燕忙将入夏，蚕暖正眠春。",
        "dynasty": "宋",
        "collection_info": null
    },
    {
        "title": "句  其七",
        "author": "吴沆",
        "content": "水痕纔破腊，云黯似知春。",
        "dynasty": "宋",
        "collection_info": null
    },
    {
        "title": "句  其八",
        "author": "吴沆",
        "content": "圣主思文德，元臣献武功。\n一言深悟主，五利且和戎。\n……天地包羞日，山河匿怨中。\n……儒生别有泪，不是哭途穷。\n……战伐功何有，和亲计未疏。\n将军休抵掌，隐忍待驱除。\n……氛祲埋金阙，尘沙暝梓宫。\n……古来尝胆事，泣血望羣公。",
        "dynasty": "宋",
        "collection_info": null
    },
    {
        "title": "句  其九",
        "author": "吴沆",
        "content": "江淮十载警胡尘，底事磨崖未勒勋。\n闻道本朝还遣使，且令诸将各收军。",
        "dynasty": "宋",
        "collection_info": null
    },
    {
        "title": "句  其一○",
        "author": "吴沆",
        "content": "寇残井邑困流离，回首欢娱一一悲。\n不厌儿童遭世乱，惟愁父老说清时。",
        "dynasty": "宋",
        "collection_info": null
    },
    {
        "title": "句  其一一",
        "author": "吴沆",
        "content": "万井火熬波裏雪，十州雷送雨前春。",
        "dynasty": "宋",
        "collection_info": null
    },
    {
        "title": "句  其一二",
        "author": "吴沆",
        "content": "乱石分开急流水，羣山拥出最高峰。",
        "dynasty": "宋",
        "collection_info": null
    },
    {
        "title": "句  其一三",
        "author": "吴沆",
        "content": "山高不改自然色，水远能流无尽声。",
        "dynasty": "宋",
        "collection_info": null
    },
    {
        "title": "句  其一四",
        "author": "吴沆",
        "content": "木落青无影，荷枯澹有香。",
        "dynasty": "宋",
        "collection_info": null
    },
    {
        "title": "句  其一五",
        "author": "吴沆",
        "content": "行杯波动金莲侧，剪烬灯飘宝蜡残。",
        "dynasty": "宋",
        "collection_info": null
    },
    {
        "title": "句  其一六",
        "author": "吴沆",
        "content": "西风横吹雨脚断，秋云轻笼日花明。",
        "dynasty": "宋",
        "collection_info": null
    },
    {
        "title": "句  其一七",
        "author": "吴沆",
        "content": "君少作奇字，瘦硬得柳骨。\n墨凈剪水匀，势健拗铁屈。\n……新诗更镌磨，劲绝与字匹。\n老蛟寒卧波，壮士努抉石。\n翻盆势动摇，诗与字俱力。",
        "dynasty": "宋",
        "collection_info": null
    },
    {
        "title": "句  其一八",
        "author": "吴沆",
        "content": "樵歌催日晚，村乐见年丰。\n……雁阵横冲雾，酒军酣战风。",
        "dynasty": "宋",
        "collection_info": null
    },
    {
        "title": "句  其一九",
        "author": "吴沆",
        "content": "羽卫连荆棘，衣冠杂虎狼。\n烟沉凫雁断，天阔水云黄。\n……风悲云动色，天惨日无光。",
        "dynasty": "宋",
        "collection_info": null
    },
    {
        "title": "句  其二○",
        "author": "吴沆",
        "content": "霜皮围四十，水击黑三千。\n……山河归整顿，天地入陶甄。\n……但存忠贯日，未问写凌烟。\n……远吸金茎露，高攀玉井莲。\n……风度优囊笏，恩光遶赐鞭。\n……李唐光夹日，炎汉赫中天。\n……共承天柱折，独斡斗杓旋。\n……怀古歌鸿雁，伤今拜杜鹃。\n……王气周旋内，胡尘笑语边。\n……浮云开斥堠，飞鸟避戈鋋。\n……蜀道开天险，雄夸亿万年。\n停空蟠瑞气，盖代出真贤。\n……国多艰难尽，公归早晚遄。\n愿为元结颂，磨石待高镌。",
        "dynasty": "宋",
        "collection_info": null
    },
    {
        "title": "句  其二一",
        "author": "吴沆",
        "content": "厌看花笑客，忍受草欺人。",
        "dynasty": "宋",
        "collection_info": null
    },
    {
        "title": "句  其二二",
        "author": "吴沆",
        "content": "水流成独往，山势作朋来。",
        "dynasty": "宋",
        "collection_info": null
    },
    {
        "title": "句  其二三",
        "author": "吴沆",
        "content": "春令乍来风掠地，寒威潜退雪消峰。",
        "dynasty": "宋",
        "collection_info": null
    },
    {
        "title": "句  其二四",
        "author": "吴沆",
        "content": "争屯未就云头合，结党欲成风势高。",
        "dynasty": "宋",
        "collection_info": null
    },
    {
        "title": "句  其二五",
        "author": "吴沆",
        "content": "叶稀林脱颖，沙现水分镳。",
        "dynasty": "宋",
        "collection_info": null
    },
    {
        "title": "句  其二六",
        "author": "吴沆",
        "content": "起于怀素节，嘉乃伴虚心。",
        "dynasty": "宋",
        "collection_info": null
    },
    {
        "title": "句  其二七",
        "author": "吴沆",
        "content": "柔桑翠竹相倾倒，细草幽花自发明。",
        "dynasty": "宋",
        "collection_info": null
    },
    {
        "title": "句  其二八",
        "author": "吴沆",
        "content": "草迷花径烦调护，波泊莲塘欠节宣。",
        "dynasty": "宋",
        "collection_info": null
    },
    {
        "title": "句  其二九",
        "author": "吴沆",
        "content": "新月辉辉动，黄云渐渐收。",
        "dynasty": "宋",
        "collection_info": null
    },
    {
        "title": "句  其三○",
        "author": "吴沆",
        "content": "吹断碧云春昼永，落残红雨晓风轻。",
        "dynasty": "宋",
        "collection_info": null
    },
    {
        "title": "句  其三一",
        "author": "吴沆",
        "content": "挑灯倦夜羞黄裏，置笔穷年对白间。",
        "dynasty": "宋",
        "collection_info": null
    },
    {
        "title": "句  其三二",
        "author": "吴沆",
        "content": "空虚气象还生白，笔退工夫见杀青。",
        "dynasty": "宋",
        "collection_info": null
    },
    {
        "title": "句  其三三",
        "author": "吴沆",
        "content": "中朝共惜无双士，绝塞贪看第一人。",
        "dynasty": "宋",
        "collection_info": null
    },
    {
        "title": "句  其三四",
        "author": "吴沆",
        "content": "已经平子宜无憾，未见夷吾得不忧。",
        "dynasty": "宋",
        "collection_info": null
    },
    {
        "title": "在杭日作",
        "author": "吴涛",
        "content": "时乖事转拙，端居徒含情。\n不似阶前草，春来随意生。",
        "dynasty": "宋",
        "collection_info": null
    },
    {
        "title": "仲春",
        "author": "吴涛",
        "content": "雨余寒气浅，园林作春媚。\n不知海棠花，新来着花未。",
        "dynasty": "宋",
        "collection_info": null
    },
    {
        "title": "暮春",
        "author": "吴涛",
        "content": "游子春衫已试单，桃花飞尽野梅酸。\n怪来一夜蛙声歇，又作东风十日寒。",
        "dynasty": "宋",
        "collection_info": null
    },
    {
        "title": "山居",
        "author": "吴涛",
        "content": "村翁习性不浮华，只种桑麻不种花。\n闻道野梅开欲遍，好分春色过山家。",
        "dynasty": "宋",
        "collection_info": null
    },
    {
        "title": "句  其一",
        "author": "吴涛",
        "content": "文书堆裏形骸苦，竹木阴中日月閒。",
        "dynasty": "宋",
        "collection_info": null
    },
    {
        "title": "句  其二",
        "author": "吴涛",
        "content": "窗间常作三独坐，琴上时弹一再行。",
        "dynasty": "宋",
        "collection_info": null
    },
    {
        "title": "句  其三",
        "author": "吴涛",
        "content": "心缘黄纸红旗动，气为青云白石降。",
        "dynasty": "宋",
        "collection_info": null
    },
    {
        "title": "苦阴",
        "author": "吴光",
        "content": "荒山干没更节序，浊气拥地愁无边。\n非烟非雾不见日，欲雨欲雪难为天。",
        "dynasty": "宋",
        "collection_info": null
    },
    {
        "title": "回文暮春",
        "author": "吴光",
        "content": "娇声啭处藏鹦小，美睡浓时落日斜。\n桥拂柳溪深涨水，眼惊春雨过飞花。",
        "dynasty": "宋",
        "collection_info": null
    },
    {
        "title": "句  其一",
        "author": "吴光",
        "content": "檐头清响银匙动，阶下寒光玉碗翻。",
        "dynasty": "宋",
        "collection_info": null
    },
    {
        "title": "句  其二",
        "author": "吴光",
        "content": "也应只是寻常夜，未必如今分外圆。",
        "dynasty": "宋",
        "collection_info": null
    },
    {
        "title": "句  其三",
        "author": "吴光",
        "content": "独鹤下随鸡饮啄，众星高共月徘徊。",
        "dynasty": "宋",
        "collection_info": null
    },
    {
        "title": "句  其四",
        "author": "吴光",
        "content": "半塘微涨聚红皱，几亩清阴锁碧鲜。",
        "dynasty": "宋",
        "collection_info": null
    },
    {
        "title": "句  其五",
        "author": "吴光",
        "content": "花蕊有鬚浑带蜜，桑枝无叶已成衣。",
        "dynasty": "宋",
        "collection_info": null
    },
    {
        "title": "句  其六",
        "author": "吴光",
        "content": "轻雷入树惊花魄，白浪浮空涨水脂。",
        "dynasty": "宋",
        "collection_info": null
    },
    {
        "title": "句  其七",
        "author": "吴光",
        "content": "日长人静闻风佩，雨久堂空生水衣。",
        "dynasty": "宋",
        "collection_info": null
    },
    {
        "title": "句  其八",
        "author": "吴光",
        "content": "二天开佛日，一道羃卿云。",
        "dynasty": "宋",
        "collection_info": null
    },
    {
        "title": "句  其九",
        "author": "吴光",
        "content": "无苗何处寻黄犊，露地谁家觅白牛。",
        "dynasty": "宋",
        "collection_info": null
    },
    {
        "title": "句  其一○",
        "author": "吴光",
        "content": "檐花谢女雪，径扫沈郎钱。",
        "dynasty": "宋",
        "collection_info": null
    },
    {
        "title": "句  其一一",
        "author": "吴光",
        "content": "笛弄一声横钓艇，月明千里上层楼。",
        "dynasty": "宋",
        "collection_info": null
    },
    {
        "title": "句  其一二",
        "author": "吴光",
        "content": "写处似移墙上影，捲来如寄陇头春。",
        "dynasty": "宋",
        "collection_info": null
    },
    {
        "title": "句  其一三",
        "author": "吴光",
        "content": "朱唇不注晓妆薄，玉颊频啼夜雨翻。",
        "dynasty": "宋",
        "collection_info": null
    },
    {
        "title": "句  其一四",
        "author": "吴光",
        "content": "农祥待白未为雪，春榜争魁欲放梅。",
        "dynasty": "宋",
        "collection_info": null
    },
    {
        "title": "句  其一五",
        "author": "吴光",
        "content": "泉声如有语，山色自忘形。\n花觉青春半，山将白昼阴。",
        "dynasty": "宋",
        "collection_info": null
    },
    {
        "title": "句  其一六",
        "author": "吴光",
        "content": "冰看时俗薄，雨弄客愁多。",
        "dynasty": "宋",
        "collection_info": null
    },
    {
        "title": "句  其一七",
        "author": "吴光",
        "content": "月借窗移疏影转，风翻雪放一枝高。",
        "dynasty": "宋",
        "collection_info": null
    },
    {
        "title": "句  其一八",
        "author": "吴光",
        "content": "蒹葭露滴思乡恨，芦荻风萦羁旅愁。",
        "dynasty": "宋",
        "collection_info": null
    },
    {
        "title": "句  其一九",
        "author": "吴光",
        "content": "人情不似溪流水，不改当时枕上声。",
        "dynasty": "宋",
        "collection_info": null
    },
    {
        "title": "句  其二○",
        "author": "吴光",
        "content": "一轴尘埃古涩体，十年灯火短长檠。",
        "dynasty": "宋",
        "collection_info": null
    },
    {
        "title": "句  其二一",
        "author": "吴光",
        "content": "梦过一年还是魇，心更万事竟成灰。",
        "dynasty": "宋",
        "collection_info": null
    },
    {
        "title": "句  其二二",
        "author": "吴光",
        "content": "道上飞来燕，帘间不避人。",
        "dynasty": "宋",
        "collection_info": null
    },
    {
        "title": "句  其二三",
        "author": "吴光",
        "content": "弹压京畿贤大尹，藩宣上国古贤侯。",
        "dynasty": "宋",
        "collection_info": null
    },
    {
        "title": "句",
        "author": "俞秀才",
        "content": "天高日远云雾阔，黄金白璧孤虞卿。\n汉廷无人荐司马，故山有客呼孔宾。",
        "dynasty": "宋",
        "collection_info": null
    },
    {
        "title": "东西船行",
        "author": "李浩",
        "content": "东船得风帆席高，千里瞬息轻鸿毛。\n西船见笑苦迟钝，汗流撑折百张篙。\n明日风翻波浪异，西笑东船却如此。\n东西相笑无已时，我但行藏任天理。",
        "dynasty": "宋",
        "collection_info": null
    },
    {
        "title": "寄同参严康朝偈",
        "author": "李浩",
        "content": "门有孙膑铺，家存甘贽妻。\n夜眠还早起，谁悟復谁迷。",
        "dynasty": "宋",
        "collection_info": null
    },
    {
        "title": "赠鬻胭脂者偈",
        "author": "李浩",
        "content": "不涂红粉自风流，往往禅徒到此休。\n透过古今圈后，却来这裏吃拳头。",
        "dynasty": "宋",
        "collection_info": null
    },
    {
        "title": "出疏山",
        "author": "李浩",
        "content": "忙中安得此身闲，杖策西风自往还。\n今日已偿云水债，篮舆带雨下疏山。",
        "dynasty": "宋",
        "collection_info": null
    },
    {
        "title": "述陂",
        "author": "李浩",
        "content": "数椽临苍波，我目得以寓。\n长溪山根来，澄潭一回互。\n万象森可掬，翛翛澹清素。\n草短牛羊饥，沙暖凫鹜聚。\n枯槎出断岸，孤艇横野渡。\n荒寒何代城，隐沦尚门户。\n昔时歌舞地，今日采樵路。\n回薄万古心，斜阳在烟树。",
        "dynasty": "宋",
        "collection_info": null
    },
    {
        "title": "和朱晦翁作",
        "author": "陈光",
        "content": "去年渭北望卿频，今日深山屐齿新。\n珠树香沾千涧雨，莲峰翠滴四时春。\n渔郎有意休相问，樵子无心可与亲。\n石榻盘旋忘岁月，瓶罍羞罄故人贫。",
        "dynasty": "宋",
        "collection_info": null
    },
    {
        "title": "瑞香花",
        "author": "毛幵",
        "content": "众妙与春竞，纷纷持所长。\n此花最幽远，如以礼自将。\n猗兰敢回步，薝卜亦退藏。",
        "dynasty": "宋",
        "collection_info": null
    },
    {
        "title": "弔子陵钓台",
        "author": "毛幵",
        "content": "先生高隐事如何，岂谓功名不足多。\n知道故人能辨事，一竿赢得钓清波。",
        "dynasty": "宋",
        "collection_info": null
    },
    {
        "title": "题闯山亭",
        "author": "毛幵",
        "content": "捲帘新雨霁，伏槛孤云没。\n心赏信无同，佳人眇天末。",
        "dynasty": "宋",
        "collection_info": null
    },
    {
        "title": "月坡亭李耆明见菊  其一",
        "author": "毛幵",
        "content": "初阳散微和，晞露耿余明。\n引花吸其精，助我养修龄。\n人生凭化迁，日夜枯与荣。\n聊为寂寞游，放此真率情。",
        "dynasty": "宋",
        "collection_info": null
    },
    {
        "title": "月坡亭李耆明见菊  其二",
        "author": "毛幵",
        "content": "我怀渊明真，千载犹神交。\n重吟九日诗，风节殊未凋。\n良辰不再举，秋气日以高。\n凄飚送落景，余霞敛尘霄。\n万象为我役，天机亦良劳。\n摩挲膝间桐，感此爨下焦。\n时时出奇音，散我心鬰陶。",
        "dynasty": "宋",
        "collection_info": null
    },
    {
        "title": "泊钓台  其一",
        "author": "毛幵",
        "content": "衮衣但决妖邪谶，茅土先封不义臣。\n须信俛随鸡鹜食，岂如湖海一闲身。",
        "dynasty": "宋",
        "collection_info": null
    },
    {
        "title": "泊钓台  其二",
        "author": "毛幵",
        "content": "白鹤千秋去不归，山川萧瑟閟光辉。\n孙郎祖墓今无主，不及先生一钓矶。",
        "dynasty": "宋",
        "collection_info": null
    },
    {
        "title": "泊钓台  其三",
        "author": "毛幵",
        "content": "汉业中兴彼一时，先生名与日星垂。\n南阳遗庙今荒草，何似桐江百世祠。",
        "dynasty": "宋",
        "collection_info": null
    },
    {
        "title": "泊钓台  其四",
        "author": "毛幵",
        "content": "洲渚寒云薄暮天，萧萧灯火落帆边。\n严陵滩下孤舟远，一夜归心听雨眠。",
        "dynasty": "宋",
        "collection_info": null
    },
    {
        "title": "句",
        "author": "毛幵",
        "content": "欲雪尽时携酒去，无人知处得花开。",
        "dynasty": "宋",
        "collection_info": null
    },
    {
        "title": "同廖继道游洞霄",
        "author": "陈伯山",
        "content": "胜日事幽寻，乘兴从所适。\n西风飘杖屦，偶作洞霄客。\n穿云渡涧岗，扪萝转空碧。\n七人今何在，九锁峰峦密。\n黄冠喜我辈，倾怀论宿昔。\n汲泉煮山苗，异气穿几席。\n区区名利人，到此尘机息。",
        "dynasty": "宋",
        "collection_info": null
    },
    {
        "title": "览翠亭",
        "author": "王辉",
        "content": "亭倚古台边，环亭翠蔚然。\n芝兰深雨露，梧竹老风烟。\n窗户香霏湿，阑干爽气连。\n登临忘世虑，逸兴发林泉。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释道枢",
        "content": "仙人张果老，骑驴穿市过。\n但闻归拨剌，谁知是纸做。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释道枢",
        "content": "雪裏梅花春信息，池中月色夜精神。\n年来可是无佳趣，莫把家风举似人。",
        "dynasty": "宋",
        "collection_info": null
    },
    {
        "title": "颂古三十九首  其一",
        "author": "释道枢",
        "content": "犯重比丘清浄行，平等性中无损益。\n水裏不用觅鱼踪，天边何处观鸟迹。",
        "dynasty": "宋",
        "collection_info": null
    },
    {
        "title": "颂古三十九首  其二",
        "author": "释道枢",
        "content": "后念起时前念灭，起灭之念何尝别。\n唤取机关木人问，从头弄尽元无说。",
        "dynasty": "宋",
        "collection_info": null
    },
    {
        "title": "颂古三十九首  其三",
        "author": "释道枢",
        "content": "口念木瓜医脚气，纸画钟馗驱鬼祟。\n一生若解和罗槌，日日吃酒日日醉。",
        "dynasty": "宋",
        "collection_info": null
    },
    {
        "title": "颂古三十九首  其四",
        "author": "释道枢",
        "content": "镜凹照人瘦，镜凸照人肥。\n不如打破镜，还我旧面皮。",
        "dynasty": "宋",
        "collection_info": null
    },
    {
        "title": "颂古三十九首  其五",
        "author": "释道枢",
        "content": "日应羣机必有方，未知何处觅南阳。\n自从失却猢孙后，桥上多时不作场。",
        "dynasty": "宋",
        "collection_info": null
    },
    {
        "title": "颂古三十九首  其六",
        "author": "释道枢",
        "content": "李下不得整冠，瓜田岂可纳履。\n行藏自要分明，免见傍人说你。",
        "dynasty": "宋",
        "collection_info": null
    },
    {
        "title": "颂古三十九首  其七",
        "author": "释道枢",
        "content": "垂垂杨柳暗溪头，不问东西却自由。\n几度醉眠牛背上，数声横笛一轮秋。",
        "dynasty": "宋",
        "collection_info": null
    },
    {
        "title": "颂古三十九首  其八",
        "author": "释道枢",
        "content": "犀牛扇子有来由，几度拈来几度休。\n荷叶乱倾珠的皪，一番雨过碧溪头。",
        "dynasty": "宋",
        "collection_info": null
    },
    {
        "title": "颂古三十九首  其九",
        "author": "释道枢",
        "content": "同行自古不相肯，峰顶老人何足论。\n山凹落尽桃花片，流水依前绕竹门。",
        "dynasty": "宋",
        "collection_info": null
    },
    {
        "title": "颂古三十九首  其一○",
        "author": "释道枢",
        "content": "筠管酿来应已熟，不辞醉裏帽欹斜。\n酴醾浪有幽香在，是酒元来不是花。",
        "dynasty": "宋",
        "collection_info": null
    },
    {
        "title": "颂古三十九首  其一一",
        "author": "释道枢",
        "content": "昨夜月初明，柴门犹未闭。\n猫儿捉老鼠，引得狗儿吠。",
        "dynasty": "宋",
        "collection_info": null
    },
    {
        "title": "颂古三十九首  其一二",
        "author": "释道枢",
        "content": "钟鼓声声已唤斋，堂前作舞老公家。\n虽然一钵充饥困，不觉牙生满口沙。",
        "dynasty": "宋",
        "collection_info": null
    },
    {
        "title": "颂古三十九首  其一三",
        "author": "释道枢",
        "content": "二老机关谁共委，幞头捋下髮髼松。\n山深不记来时路，彷佛猿啼碧涧中。",
        "dynasty": "宋",
        "collection_info": null
    },
    {
        "title": "颂古三十九首  其一四",
        "author": "释道枢",
        "content": "口子喃喃略不休，把却笊篱做火游。\n有箇女儿不肯嫁，他年定作老丫头。",
        "dynasty": "宋",
        "collection_info": null
    },
    {
        "title": "颂古三十九首  其一五",
        "author": "释道枢",
        "content": "一番雨过一番晴，蚕眼已开桑眼青。\n鹁鸠树头啼不已，百舌黄鹂相共鸣。",
        "dynasty": "宋",
        "collection_info": null
    },
    {
        "title": "颂古三十九首  其一六",
        "author": "释道枢",
        "content": "晷运推移事若何，丝来线去定譊讹。\n织成蜀锦千般巧，不出当时一隻梭。",
        "dynasty": "宋",
        "collection_info": null
    },
    {
        "title": "颂古三十九首  其一七",
        "author": "释道枢",
        "content": "莫怪相逢无信息，谁能长作置书邮。\n直饶说尽千般事，那箇心中得到头。",
        "dynasty": "宋",
        "collection_info": null
    },
    {
        "title": "颂古三十九首  其一八",
        "author": "释道枢",
        "content": "有禅无师真可笑，大唐国裏何处讨。\n可怜多少路行人，噇却酒糟随路倒。",
        "dynasty": "宋",
        "collection_info": null
    },
    {
        "title": "颂古三十九首  其一九",
        "author": "释道枢",
        "content": "百千诸佛问来由，崔颢曾题黄鹤楼。\n雪后竹篱梅乱放，一枝临水最风流。",
        "dynasty": "宋",
        "collection_info": null
    },
    {
        "title": "颂古三十九首  其二○",
        "author": "释道枢",
        "content": "大悲菩萨千手眼，如人背手摸枕头。\n猢孙跳出布袋口，不妨随处逞风流。",
        "dynasty": "宋",
        "collection_info": null
    },
    {
        "title": "颂古三十九首  其二一",
        "author": "释道枢",
        "content": "放出金毛师子，百兽不见踪由。\n要得爪牙全露，直须自把绳头。",
        "dynasty": "宋",
        "collection_info": null
    },
    {
        "title": "颂古三十九首  其二二",
        "author": "释道枢",
        "content": "脱得驴头载马头，东家西家卒未休。\n问君还有几多愁，恰似一江春水向东流。",
        "dynasty": "宋",
        "collection_info": null
    },
    {
        "title": "颂古三十九首  其二三",
        "author": "释道枢",
        "content": "风吹雨打节还枯，千尺龙蛇插太虚。\n堪笑儿孙无伎俩，一生从此被搽糊。",
        "dynasty": "宋",
        "collection_info": null
    },
    {
        "title": "颂古三十九首  其二四",
        "author": "释道枢",
        "content": "半斤是八两，八两是半斤。\n不识耀州铁，唤作出山银。",
        "dynasty": "宋",
        "collection_info": null
    },
    {
        "title": "颂古三十九首  其二五",
        "author": "释道枢",
        "content": "朴寔头禅无伎俩，一句分明如扑相。\n客来只是叫担板，不知的当谁担板。",
        "dynasty": "宋",
        "collection_info": null
    },
    {
        "title": "颂古三十九首  其二六",
        "author": "释道枢",
        "content": "等閒一问垂千古，从此丛林共播扬。\n堪笑睦州无相度，饆饠䭔子要先尝。",
        "dynasty": "宋",
        "collection_info": null
    },
    {
        "title": "颂古三十九首  其二七",
        "author": "释道枢",
        "content": "花萼楼前春正浓，蒙蒙柳絮舞晴空。\n金钱掷罢娇无力，笑倚阑干屈曲中。",
        "dynasty": "宋",
        "collection_info": null
    },
    {
        "title": "颂古三十九首  其二八",
        "author": "释道枢",
        "content": "看人骑马打毬子，不觉今朝入院迟。\n官路雪残春正好，江梅着意要题诗。",
        "dynasty": "宋",
        "collection_info": null
    },
    {
        "title": "颂古三十九首  其二九",
        "author": "释道枢",
        "content": "旻德一喝如雷响，兴化一喝响如雷。\n锦袍玉带真潇洒，记得当年老万回。",
        "dynasty": "宋",
        "collection_info": null
    },
    {
        "title": "颂古三十九首  其三○",
        "author": "释道枢",
        "content": "山寺裏头无可作，辊出木毬两三箇。\n不独玄沙遭一攧，雪峰老人亦话堕。",
        "dynasty": "宋",
        "collection_info": null
    },
    {
        "title": "颂古三十九首  其三一",
        "author": "释道枢",
        "content": "十方世界一面镜，镜裏看形未足真。\n摸着鼻头渠是我，那时方见本来人。",
        "dynasty": "宋",
        "collection_info": null
    },
    {
        "title": "颂古三十九首  其三二",
        "author": "释道枢",
        "content": "大地是箇解脱门，三世诸佛一口吞。\n将为雪峰有奇特，却来谩我好儿孙。",
        "dynasty": "宋",
        "collection_info": null
    },
    {
        "title": "颂古三十九首  其三三",
        "author": "释道枢",
        "content": "父子相携入故园，篾头时过短篱边。\n烂泥有刺无人见，踏着方知脚底穿。",
        "dynasty": "宋",
        "collection_info": null
    },
    {
        "title": "颂古三十九首  其三四",
        "author": "释道枢",
        "content": "清浄法身无可比，病后依前滴滴脓。\n燕鸿叫断秋光老，落叶飘来一样红。",
        "dynasty": "宋",
        "collection_info": null
    },
    {
        "title": "颂古三十九首  其三五",
        "author": "释道枢",
        "content": "新年佛法答云有，小尽依前二十九。\n玉麟掣断黄金勒，却向云中大哮吼。",
        "dynasty": "宋",
        "collection_info": null
    },
    {
        "title": "颂古三十九首  其三六",
        "author": "释道枢",
        "content": "新年佛法答云无，会得依前在半途。\n谁把扁舟清夜笛，月明吹过洞庭湖。",
        "dynasty": "宋",
        "collection_info": null
    },
    {
        "title": "颂古三十九首  其三七",
        "author": "释道枢",
        "content": "谁将画角吹江城，一曲梅花隔岸听。\n宿酒乍醒金鸭泠，海棠枝上月犹明。",
        "dynasty": "宋",
        "collection_info": null
    },
    {
        "title": "颂古三十九首  其三八",
        "author": "释道枢",
        "content": "云门是箇老阇黎，衲僧巴鼻几时知。\n拄杖从教不得动，春来未免倒抽枝。",
        "dynasty": "宋",
        "collection_info": null
    },
    {
        "title": "颂古三十九首  其三九",
        "author": "释道枢",
        "content": "旧岁新年作问端，同安从此放颟顸。\n凭仗高楼莫吹笛，大家留取倚阑干。",
        "dynasty": "宋",
        "collection_info": null
    },
    {
        "title": "偈",
        "author": "吕生",
        "content": "六十年来此地居，灵台光耀胜冰壶。\n一朝破屋遂倾倒，且喜家中事事无。",
        "dynasty": "宋",
        "collection_info": null
    },
    {
        "title": "青山辞",
        "author": "陈天麟",
        "content": "青山崔崔，白云溶溶。\n我疑其中，仙人所宫。\n风马云舆，霓旌羽幢。\n游行太空，翩然相从。\n望而不见，使我心忡。\n我本金华，牧羊之童。\n口诵蕊笈，有声如钟。\n震撼岩壑，无碍不通。\n谪居下土，黄尘蒙蒙。\n五色之气，布满西东。\n秋高露清，陟彼危峰。\n呼吸元气，精神内融。\n啸傲万物，后天而终。",
        "dynasty": "宋",
        "collection_info": null
    },
    {
        "title": "青山道中",
        "author": "陈天麟",
        "content": "田舍鸡升屋，山家犬应门。\n马行黄叶路，水遶夕阳村。\n老觉贫为累，吾知道可尊。\n此行聊復尔，万事信干坤。",
        "dynasty": "宋",
        "collection_info": null
    },
    {
        "title": "舟中",
        "author": "陈天麟",
        "content": "湖阔帆风饱，山长眼力疲。\n晚凉行进酒，秋色最宜诗。\n别意果作恶，虚名难疗饥。\n此生无住着，投老欲何之。",
        "dynasty": "宋",
        "collection_info": null
    },
    {
        "title": "用梁漕韵",
        "author": "陈天麟",
        "content": "千里岷峨外，三年汉漾西。\n急流衝水马，腐壤伏樗鸡。\n伐树惊遭宋，闻韶喜在齐。\n何时灯火夜，重与拆红泥。",
        "dynasty": "宋",
        "collection_info": null
    },
    {
        "title": "上泸帅梁公  其一",
        "author": "陈天麟",
        "content": "旧已元枢幕，今犹大将牙。\n恩威伸六诏，封域总三巴。\n早晚看鸣佩，轩翔入判花。\n不妨乘驷马，上冢一还家。",
        "dynasty": "宋",
        "collection_info": null
    },
    {
        "title": "上泸帅梁公  其二",
        "author": "陈天麟",
        "content": "册府推前辈，文场惯主盟。\n冀闲收汗血，昆圃出连城。\n料想金瓯覆，遥知水鑑明。\n从今青与紫，四海尽门生。",
        "dynasty": "宋",
        "collection_info": null
    },
    {
        "title": "上泸帅梁公  其三",
        "author": "陈天麟",
        "content": "六辔澄清日，三军指顾中。\n关山都识面，草木尚倾风。\n饮马伊吾北，回銮涧水东。\n庙谟应富有，倾倒莫匆匆。",
        "dynasty": "宋",
        "collection_info": null
    },
    {
        "title": "旌德道中",
        "author": "陈天麟",
        "content": "山邑无邮传，农夫半甲兵。\n石桥横断岸，草径入荒城。\n闻道甘泉驾，将临细柳营。\n风尘何日靖，留眼看昇平。",
        "dynasty": "宋",
        "collection_info": null
    },
    {
        "title": "寿洋川李守昌谔二首  其一",
        "author": "陈天麟",
        "content": "桂子风高瑞霭浮，晓来无处不懽讴。\n共怀襦袴歌廉范，更指龟蒙祝鲁侯。\n风月莫辜三十咏，星霜行阅八千秋。\n皇家正重惟良寄，衮服归公正黑头。",
        "dynasty": "宋",
        "collection_info": null
    },
    {
        "title": "寿洋川李守昌谔二首  其二",
        "author": "陈天麟",
        "content": "朱轮画戟拥高牙，散作棠阴十万家。\n渐向瑶阶对红药，长倾玉斝寿黄花。\n僊风自是骑鲸客，逸兴行飞犯斗槎。\n谁为淮南门下客，愿随鸡犬上云霞。",
        "dynasty": "宋",
        "collection_info": null
    },
    {
        "title": "用齐正韵送叔勤归湖北",
        "author": "陈天麟",
        "content": "霜点螭坳侍紫皇，高文大册玉锵锵。\n传家信有青袍物，当代争推古战场。\n故国未应穷地脉，难兄先已破天荒。\n相逢若话情亲事，分我朝回满袖香。",
        "dynasty": "宋",
        "collection_info": null
    },
    {
        "title": "忆旧",
        "author": "陈天麟",
        "content": "西湖当日雨如丝，尚记移家去国时。\n髮短自怜今种种，印悬那得更纍纍。\n身如乌鹊空三匝，家似鹪鹩寄一枝。\n万事此心俱不计，尚容开口细论诗。",
        "dynasty": "宋",
        "collection_info": null
    },
    {
        "title": "席上和统制傅公韵",
        "author": "陈天麟",
        "content": "迟迟春永昼如年，芳草池塘属惠连。\n一笑谁云今易得，四并须信古难全。\n山围锦绣将军树，云遏笙歌刺史天。\n不向风光共流转，恐辜柳絮与榆钱。",
        "dynasty": "宋",
        "collection_info": null
    },
    {
        "title": "除夕偶成呈同舍兼简陈仲恕",
        "author": "陈天麟",
        "content": "东皇送暖下青都，雪在梅梢半有无。\n爆竹旧闻驱罔象，传杯今怕饮屠苏。\n暗中石火频过眼，忙裏银丝欲上鬚。\n不解玉堂供帖子，双扉聊与换桃符。",
        "dynasty": "宋",
        "collection_info": null
    },
    {
        "title": "又次前韵",
        "author": "陈天麟",
        "content": "积阴元自宅幽都，昨夜东风一扫无。\n玉殿仙班摇杂佩，银罂御膳染香酥。\n柳萦翠带方眠眼，梅褪红粧已露鬚。\n拭目太平知有日，两宫勤俭过祥符。",
        "dynasty": "宋",
        "collection_info": null
    },
    {
        "title": "送太守李公",
        "author": "陈天麟",
        "content": "乱花翻阵雨，飞絮转轻毬。\n别思昏如醉，征鞍挽不留。\n职循今列郡，秩视古诸侯。\n当代人争仰，惟公政最优。\n洋川佳景物，胜迹旧经游。\n未定中原扰，犹怀傍塞忧。\n九重爰锡命，千里藉承流。\n德逐祥云偃，恩随瑞霭浮。\n带刀还陇亩，挟纩动貔貅。\n烽柝开边月，犂锄庆麦秋。\n二天舒士气，五袴沸民讴。\n虞氏三年考，河南第一州。\n霜台方荐墨，黼座想凝旒。\n早晚颁纶綍，东西走置邮。\n迟迟姑去鲁，几几定归周。\n明月湖光远，凌云气象幽。\n烟波浮画鹢，雪浪遶乌牛。\n好逐桃花涨，轻飞竹叶舟。\n径归调玉铉，莫待覆金瓯。\n贱吏伤萍梗，终年仰庇休。\n龙门曾御李，骥坂会依刘。\n不作痴儿女，孜孜话别愁。",
        "dynasty": "宋",
        "collection_info": null
    },
    {
        "title": "题南金慎独斋",
        "author": "陈天麟",
        "content": "圣道不可穷，探取随己欲。\n平生所受用，政可一言足。\n子思着中庸，暗室戒慎独。\n危微恐惧心，此念施已熟。\n学从西洛来，标榜相品目。\n袖手看屋梁，表表知鸿鹄。\n谁知胸中尘，往往盈斗斛。\n伋也而有知，宁不贻彼忸。\n吴侯蚤作吏，未肯事边幅。\n得妙自圣处，了不关世俗。\n颇知幽隐中，日月所照烛。\n不敢欺秋毫，高情洁冰玉。\n愿言从君游，着鞭蹈前躅。",
        "dynasty": "宋",
        "collection_info": null
    },
    {
        "title": "访张元明山斋",
        "author": "陈天麟",
        "content": "张侯诗似岭云闲，飞鸟何心只念还。\n醉裏有官如物外，眼前无客似山间。\n来听春枕连宵雨，看画秋屏着色山。\n老去此身无处用，固应容我作跻攀。",
        "dynasty": "宋",
        "collection_info": null
    },
    {
        "title": "题王季恭蓬斋",
        "author": "陈天麟",
        "content": "小结茅庐寄一椽，夜灯聊与客周旋。\n问知急雨来何处，题作蓬斋亦偶然。\n政欲撩君江上句，莫嫌惊我醉中眠。\n老翁辜负渔竿久，何日烟簑止钓舡。",
        "dynasty": "宋",
        "collection_info": null
    },
    {
        "title": "赵观察作斋名烟艇孙耘老作唐律相邀同赋乃次其韵",
        "author": "陈天麟",
        "content": "知君心本在沧洲，故揭寒斋作钓舟。\n已遣江湖频入梦，便呼鸥鸟与同游。\n浮骖未可追前事，画舫犹堪拟胜流。\n笠泽有家归未得，断肠芦叶荻先秋。",
        "dynasty": "宋",
        "collection_info": null
    },
    {
        "title": "越香台",
        "author": "陈天麟",
        "content": "佳木寄深坞，自与春有期。\n幽姿谁復省，轩轩颇矜持。\n真赏傥已逢，清香袭人衣。\n士为知己死，此语良不欺。",
        "dynasty": "宋",
        "collection_info": null
    },
    {
        "title": "与客饮干明寺东古梅下",
        "author": "陈天麟",
        "content": "寥寥耆旧尽，欣欣花木新。\n十梅亦老矣，手植知何人。\n不种官路傍，社栎同百春。\n想当太平时，来者纷蹄轮。\n我来几世后，寻芳披棘榛。\n众枝迭玉蕊，光风卷香尘。\n坐客稍稍醉，坠英欲成茵。\n老圃亦后来，始园从谁询。\n渊明饮松下，故事良可遵。\n饮散弃花去，明日迹已陈。",
        "dynasty": "宋",
        "collection_info": null
    },
    {
        "title": "吕仲及适安堂",
        "author": "陈天麟",
        "content": "事如昨梦本来空，正在黄粱一熟中。\n到处随缘是安乐，人生何地有穷通。\n飞花不到东风舞，霜叶空怜醉面红。\n只恐他年终未免，传家重说小申公。",
        "dynasty": "宋",
        "collection_info": null
    },
    {
        "title": "柳下",
        "author": "陈天麟",
        "content": "春余暑气已骎骎，唤取胡床坐柳阴。\n风裏禽声来木杪，日斜树影倒溪心。\n不知昨夜雨多少，幻出数峰云浅深。\n老子此间殊不恶，为收佳趣入微吟。",
        "dynasty": "宋",
        "collection_info": null
    },
    {
        "title": "田间",
        "author": "陈天麟",
        "content": "经营一饱慰枯肠，稻作黄云带雨香。\n溪上烟横秋入画，树梢风细晚分凉。\n交游断绝山当户，岁月侵寻竹过墙。\n斗酒隻鸡田舍好，枉将袯襫换轩裳。",
        "dynasty": "宋",
        "collection_info": null
    },
    {
        "title": "雨中发崇福院",
        "author": "陈天麟",
        "content": "仆奴颇厌穿云路，老子方欣在眼山。\n四面人家高下住，一川烟雨有无间。\n时闻鸟语作歌吹，更遣泉声鸣佩环。\n沮洳崎岖饱谙历，只余多病鬓毛斑。",
        "dynasty": "宋",
        "collection_info": null
    },
    {
        "title": "偶作",
        "author": "陈天麟",
        "content": "蹇步青云晚，疏慵白髮多。\n生涯聊尔耳，功业定如何。\n坐与此君语，谁携欢伯过。\n向来湖海气，老矣付烟波。",
        "dynasty": "宋",
        "collection_info": null
    },
    {
        "title": "纪颂",
        "author": "陈天麟",
        "content": "宅家图任久虚怀，镇抚三年辍弼谐。\n鹓鹭倾心望归洛，貔貅贾勇待平淮。\n已擎天柱旋坤轴，会正杓衡拱泰阶。\n多少中兴勋业事，未知谁□颂磨崖。",
        "dynasty": "宋",
        "collection_info": null
    },
    {
        "title": "扬州琼花",
        "author": "陈天麟",
        "content": "髣髴犹称是汉粧，五花刻玉传轻黄。\n隔江坐想红楼裏，插鬓应宜锦瑟傍。\n疑似聚仙非我类，近邻芍药许同芳。\n将军且与花为主，免使丛祠作战场。",
        "dynasty": "宋",
        "collection_info": null
    },
    {
        "title": "后林寺",
        "author": "陈天麟",
        "content": "凉飔发远轫，残暑促归轮。\n山色不厌客，蝉声强聒人。\n功名尘外累，身世醉中真。\n更上高楼望，何峰可卜邻。",
        "dynasty": "宋",
        "collection_info": null
    },
    {
        "title": "延寿寺",
        "author": "陈天麟",
        "content": "一溪寒玉佩环声，两径徘徊管送迎。\n寺学鹫峰侵汉起，山如龙尾撇波行。",
        "dynasty": "宋",
        "collection_info": null
    },
    {
        "title": "秋霜阁",
        "author": "陈天麟",
        "content": "登台坐想遗民钓，入寺行歌李白诗。\n竹榻蒲团僧定早，清鞋布袜我归迟。\n云边扫石留题处，月下凭栏把酒时。\n百尺苍松唐旧物，问渠尝阅几兴衰。",
        "dynasty": "宋",
        "collection_info": null
    },
    {
        "title": "风光阁",
        "author": "陈天麟",
        "content": "三千里外帝王乡，当日龙潜泾水旁。\n不拟玺符归掌握，故因斧藻话风光。\n一时事往留遗迹，百尺楼空倚夕阳。\n英武照灵略相似，元无野史记兴唐。",
        "dynasty": "宋",
        "collection_info": null
    },
    {
        "title": "吕城舟行晚晴",
        "author": "陈天麟",
        "content": "杨柳堤长月一湾，芙蓉花小蓼初斑。\n孤帆白鸟无边水，残日断云何处山。\n远客自应归兴动，新诗都在晚晴间。\n功名有底催人去，只合渔樵作往还。",
        "dynasty": "宋",
        "collection_info": null
    },
    {
        "title": "登上岭游黄山  其一",
        "author": "陈天麟",
        "content": "朝阳滉漾水朦胧，晓烟横抹天微风。\n三十六峰不着色，点缀淡墨排秋空。\n小山连延大山倨，林深无人但云树。\n平生爱山真成癖，我以意行本无住。\n黄山之路何欹危，黄山之溪何涟漪。\n登山度水亦劳止，正要行役发吾诗。\n仙家与世不相远，径入桃源亦良便。\n向来父老亦尝行，竹箨桃花大于扇。",
        "dynasty": "宋",
        "collection_info": null
    },
    {
        "title": "登上岭游黄山  其二",
        "author": "陈天麟",
        "content": "风扫烟岚一万重，平生佳处始相逢。\n未骖轩后浮丘驾，已见天都石柱峰。\n阆苑欲传青鸟信，壶天安用白云封。\n朝真我亦通仙籍，况復年来访赤松。",
        "dynasty": "宋",
        "collection_info": null
    },
    {
        "title": "过双梅草堂",
        "author": "陈天麟",
        "content": "一识园林胜，知君有远心。\n看林延野色，卧日只空林。\n山水闲中领，诗书静处深。\n秋光度林际，留得半庭阴。",
        "dynasty": "宋",
        "collection_info": null
    },
    {
        "title": "赠水西寺举老",
        "author": "陈天麟",
        "content": "山前流水化平陆，溪上羣山迭寒玉。\n寺逢劫火一再迁，唯有浮图立于独。\n江南佛法多衰谢，主张名教一夔足。\n诗人江西派，更是真如旧尊宿。\n我生遍参未究竟，布袜青鞋走林谷。\n师言子归有余师，留饭青精盘苜蓿。\n杖藜并语松林路，行听松声如度曲。\n尚寒三十六峰盟，游罢同回把黄菊。",
        "dynasty": "宋",
        "collection_info": null
    },
    {
        "title": "游岩豅寺",
        "author": "陈天麟",
        "content": "山疑梦裏槐安国，僧住壶公小隐天。\n门横一水与世隔，不知鱼鼓今几年。\n真人阴崖结茅屋，大千世界一粒粟。\n佛言芥子纳须弥，我亦来寻赞公宿。",
        "dynasty": "宋",
        "collection_info": null
    },
    {
        "title": "妙相寺风雨亭",
        "author": "陈天麟",
        "content": "夜闻骚屑此君语，晨起急登风雨亭。\n一笑相逢珍重别，不随人改旧时青。",
        "dynasty": "宋",
        "collection_info": null
    },
    {
        "title": "石壁道中",
        "author": "陈天麟",
        "content": "云山迭迭石齿齿，山色溪声三十里。\n霜余木叶半丹青，道上松风杂宫征。\n舍车而徒度险艰，迩来趼足愁跻攀。\n官闲无禄与王事，不妨拄杖对潺湲。",
        "dynasty": "宋",
        "collection_info": null
    },
    {
        "title": "胜因寺",
        "author": "陈天麟",
        "content": "山行诘曲到禅林，台殿丹青岁月深。\n薄晚春寒生几席，逼人空翠扑衣襟。\n客尘冉冉凌清思，俗状纷纷费苦吟。\n若得一丘容我老，便携藜杖事幽寻。",
        "dynasty": "宋",
        "collection_info": null
    },
    {
        "title": "深坞寺",
        "author": "陈天麟",
        "content": "古寺深深阴，篮舆得得来。\n三休登陇首，百转入岩隈。\n乔木千章老，鸣泉万石哀。\n无人同此趣，独为少徘徊。",
        "dynasty": "宋",
        "collection_info": null
    },
    {
        "title": "福田寺",
        "author": "陈天麟",
        "content": "逵市前朝寺，何年古佛庐。\n上方分胜业，小筑寄幽居。\n坡陇青相接，川原绿自如。\n欹眠听秋雨，怀抱稍虚徐。",
        "dynasty": "宋",
        "collection_info": null
    },
    {
        "title": "茅殿寺",
        "author": "陈天麟",
        "content": "伊昔高人隐，诛茅此殿阴。\n丹青妙轮奂，香火閟幽深。\n朝市有迁换，溪山无古今。\n萧斋午睡觉，欹枕一长吟。",
        "dynasty": "宋",
        "collection_info": null
    },
    {
        "title": "句  其一",
        "author": "陈天麟",
        "content": "笋槊秧斜入图画，令人魂梦到家山。",
        "dynasty": "宋",
        "collection_info": null
    },
    {
        "title": "句  其二",
        "author": "陈天麟",
        "content": "白云楼荒危堞在，莫愁村近暮烟横。",
        "dynasty": "宋",
        "collection_info": null
    },
    {
        "title": "句  其三",
        "author": "陈天麟",
        "content": "紫芝秀出何年日，碧藕开成几丈花。",
        "dynasty": "宋",
        "collection_info": null
    },
    {
        "title": "九日泛舟同朱元晦",
        "author": "傅自得",
        "content": "秋月天然白，溪流镜样平。\n唤船同胜赏，把盏话平生。\n击楫鱼频跃，忘机鸟尚惊。\n兹游还可继，家酿为君倾。",
        "dynasty": "宋",
        "collection_info": null
    },
    {
        "title": "题濠上斋二绝  其一",
        "author": "傅自修",
        "content": "焉知鱼乐我非鱼，梦裏荣枯觉则无。\n休学痴蝇贪纸穴，小窗烘日谩跏趺。",
        "dynasty": "宋",
        "collection_info": null
    },
    {
        "title": "题濠上斋二绝  其二",
        "author": "傅自修",
        "content": "小斋斗大四壁立，只着匡床与瓦炉。\n不涉语言君识否，莫从门外着工夫。",
        "dynasty": "宋",
        "collection_info": null
    },
    {
        "title": "偶成  其一",
        "author": "傅自修",
        "content": "迭翠亭前秋水深，思韩亭下木成林。\n一生不得文章力，且向潮阳度岁阴。",
        "dynasty": "宋",
        "collection_info": null
    },
    {
        "title": "偶成  其二",
        "author": "傅自修",
        "content": "讼牒无多公事希，道心已熟壮心微。\n晚来吏散闲携杖，步到金山趁月归。",
        "dynasty": "宋",
        "collection_info": null
    },
    {
        "title": "再题濠上斋",
        "author": "傅自修",
        "content": "外物为藩篱，障此道之径。\n昧则终日迷，达者默尔静。\n子夏出入间，悦乐犹异境。\n谁能入吾乡，节令四时正。",
        "dynasty": "宋",
        "collection_info": null
    },
    {
        "title": "呈东林道颜禅师颂",
        "author": "释彦充",
        "content": "为人须为彻，杀人不见血。\n德山与岩头，万里一条铁。",
        "dynasty": "宋",
        "collection_info": null
    },
    {
        "title": "偈",
        "author": "释彦充",
        "content": "世尊不说说，迦叶不闻闻。\n水流黄叶来何处，牛带寒鸦过远村。",
        "dynasty": "宋",
        "collection_info": null
    },
    {
        "title": "偈二首  其一",
        "author": "安分庵主",
        "content": "几年箇事挂胸怀，问尽诸方眼不开。\n肝胆此时俱裂破，一声江上侍郎来。",
        "dynasty": "宋",
        "collection_info": null
    },
    {
        "title": "偈二首  其二",
        "author": "安分庵主",
        "content": "十五日已前，天上有星皆拱北。\n十五日已后，人间无水不朝东。\n已前已后总拈却，到处乡谈各不同。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释子涓",
        "content": "一二三四五六七，七六五四三二一。\n循环逆顺数将来，数到未来无尽日。\n因七见一，见一亡七。\n踏破太虚空，铁牛也汗出。\n绝气息，无踪迹。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释子涓",
        "content": "见见之时，见非是见。\n见犹离见，见不能及。\n鲸吞海水尽，露出珊瑚枝。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释子涓",
        "content": "伴我行千里，携君过万山。\n未明心地印，难透祖师关。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释子涓",
        "content": "狗子佛性无，门上钉桃符。\n邪魔并百怪，一见便消除。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释子涓",
        "content": "乍雨乍晴山裏寺，或来或去洞中云。\n满天星月明如昼，此境此时谁欲分。",
        "dynasty": "宋",
        "collection_info": null
    },
    {
        "title": "郭将军庙",
        "author": "陈份",
        "content": "天欲亡佗开汉境，将军英武契风云。\n远驱函谷三千骑，南下番禺十万兵。\n自此河山消垒拒，至今民俗荷庸勋。\n后来扼腕征蛮者，禄重功轻不似君。",
        "dynasty": "宋",
        "collection_info": null
    },
    {
        "title": "不欺堂",
        "author": "苏邦",
        "content": "室明室暗两相宜，方寸长存不可欺。\n勿谓天高鬼神远，要须常畏自家知。",
        "dynasty": "宋",
        "collection_info": null
    },
    {
        "title": "奉继冯使君韵  其一",
        "author": "夏世雄",
        "content": "恭览新诗清彻骨，挥毫落处耀名山。\n寒踪久已知恩地，杖屦今朝得喜攀。\n翳雨堙风遮远目，等闲轩豁为谁开。\n天公岂是藏幽景，留待使君持节来。",
        "dynasty": "宋",
        "collection_info": null
    },
    {
        "title": "奉继冯使君韵  其二",
        "author": "夏世雄",
        "content": "神物坚持多圣境，新诗开僻信贤能。\n磨崖永作山中景，读处留行亦好憎。",
        "dynasty": "宋",
        "collection_info": null
    },
    {
        "title": "赠萧韡",
        "author": "陈峤",
        "content": "一寸功名心已灰，翩然解组赋归来。\n中兴天子登耆旧，二十余年挽不回。",
        "dynasty": "宋",
        "collection_info": null
    },
    {
        "title": "句",
        "author": "陈熊",
        "content": "水落舟横露浅沙，粉垣松桂古禅家。",
        "dynasty": "宋",
        "collection_info": null
    },
    {
        "title": "黄陵题咏  其一",
        "author": "周炎",
        "content": "卧随流水下烟汀，暂泊扁舟谒庙灵。\n古屋凄凉庭不扫，断碑漫灭户空扃。\n林藏宿鸟春声好，潭跃金鳞夜气腥。\n箫鼓送神人去后，满江莎草自青青。",
        "dynasty": "宋",
        "collection_info": null
    },
    {
        "title": "黄陵题咏  其二",
        "author": "周炎",
        "content": "鹤驾云軿去不迴，空遗庙貌古山隈。\n铁心石骨昌黎伯，也向黄陵掷珓杯。",
        "dynasty": "宋",
        "collection_info": null
    },
    {
        "title": "玉泉",
        "author": "黄朴",
        "content": "水性能方圆，泉色常珪璧。\n云山静有辉，琼液来无迹。\n泉上修禅人，曹溪分一滴。\n鑑止更澄源，纷纷万缘息。",
        "dynasty": "宋",
        "collection_info": null
    },
    {
        "title": "茶岭",
        "author": "陈中孚",
        "content": "天柱峰头拨晓云，灵芽一寸得先春。\n紫芹绿笋方知贵，雷发鎗旗未足珍。",
        "dynasty": "宋",
        "collection_info": null
    },
    {
        "title": "崇仁县后白莲花",
        "author": "韩晓",
        "content": "东皇发生无贤愚，祝融长养无枯偏。\n一般熏风同芊芊，何独芙蕖多靓妍。\n小荷出水浮青烟，沈郎抛下买春钱。\n相看高柄绿又圆，谁家绀幰驰长川。\n美人酡颜立幰边，疑是水府集诸仙。\n严粧一一皆青钿，凌波罗袜行蹁跹。\n望中娟丽未足怜，别有一种尤天然。\n珍珠帘捲水晶軿，不在铅华施紫绵。\n冰肌玉骨妙无前，恍若广寒坠婵娟。\n层台细蕊黄最鲜，俨然玉女侍尧天。\n扬州盘盂休独传，拱手宜推先着鞭。\n虽云红紫难差肩，未必时人眼所便。\n一杯劝花且盘旋，慰我天涯尘土缘。\n回首水乡兴益坚，鑑湖十里花相连。\n无端名利苦萦牵，簿书丛裏将三年。\n何当归去守一廛，月明重上采莲船。",
        "dynasty": "宋",
        "collection_info": null
    },
    {
        "title": "莞尔堂夏日偶成",
        "author": "向滈",
        "content": "槐荫参差日转廊，时看野鸟下横塘。\n闲窗绿映篔筜浄，流水红浮菡萏香。\n座有琴觞真道院，径通花木似禅房。\n文楸珍簟疏帘裏，与子同消夏日长。",
        "dynasty": "宋",
        "collection_info": null
    },
    {
        "title": "莞尔堂春晚书怀呈同僚",
        "author": "向滈",
        "content": "三分春色二分休，是处红稀绿已稠。\n芳草池塘空有思，落花亭馆不胜愁。\n人情似昔犹难合，身世如今岂易谋。\n若欲忘忧须是酒，醉乡安稳胜封侯。",
        "dynasty": "宋",
        "collection_info": null
    },
    {
        "title": "莞尔堂和柳枢密韵",
        "author": "向滈",
        "content": "平生麋鹿性，从仕匪所娱。\n要非折腰具，悠然慕潜夫。\n赋归恨不蚤，空悲岁云徂。\n世情固险薄，官路徒惊呼。\n君看得失际，岂问戚与疏。\n论心未必尔，反眼何所无。\n嗟我与世忤，正坐所见殊。\n强颜恋五斗，我岂不足与。\n湖南有良田，亦有宅一区。\n会当拂衣去，俯仰聊自如。\n谁能揖上官，迫促畏简书。\n遂令湖海上，坐觉豪气除。\n君言浪见许，众口方骂予。\n不学望尘辈，甘心履危途。\n所得俱可耻，山岩等豪铢。\n古人惟事道，吾行端不迂。",
        "dynasty": "宋",
        "collection_info": null
    },
    {
        "title": "二月四日约同寮劝耕万安院已而不至书于彭氏酒家壁",
        "author": "向滈",
        "content": "满目风光二月时，小桃无数柳依依。\n松间野寺临清浅，花底旗亭倚翠微。\n人意不随春意好，此心端与赏心违。\n目斜望断高阳侣，赢得惺惺骑马归。",
        "dynasty": "宋",
        "collection_info": null
    },
    {
        "title": "句",
        "author": "向滈",
        "content": "人情甚似吴江冷，世路真如蜀道难。",
        "dynasty": "宋",
        "collection_info": null
    },
    {
        "title": "乌君山",
        "author": "江逌",
        "content": "洞中烟锁五云楼，洞口寒泉今古流。\n见说秋高风雨夜，徐郎骑鹤更来游。",
        "dynasty": "宋",
        "collection_info": null
    },
    {
        "title": "仙都山",
        "author": "丁宣",
        "content": "世上洞天三十六，缙云第二十九区。\n古木参天架云屋，总真灵迹号仙都。\n独峰壁立二千尺，凌空耸翠屹然孤。\n仰瞻绝顶烟岚际，曾开菡萏名鼎湖。\n旧说轩辕驻车辙，云骈风驭经此涂。\n石釜炼竈丹砂就，乘龙帝乡纔须臾。\n紫虚碧落超尘世，侍臣无路攀龙鬚。\n唐朝天子仙李裔，德格天心来瑞符。\n祥烟嘉气卿云布，山中九传万岁呼。\n步虚对峙云断续，东西互云高下殊。\n涧边幽径登鸟道，上有镜岩如方壶。\n岩中乳水沥嵌罅，滴石成穴如仰盂。\n水一昼夜斛加半，潦不泛溢旱不枯。\n鲁望曾记周景復，绝粒餐霞黄老徒。\n栖真妙入悬珠会，八十余年隐此居。\n千古寥寥桑海变，仙迹渺邈还有无。\n石门瀑布虽云好，此间殊胜未易俱。\n特然造化钟神秀，虎头妙手亦难图。",
        "dynasty": "宋",
        "collection_info": null
    },
    {
        "title": "到官郡□之余即新众乐亭为州人游观之所因成拙句",
        "author": "方希觉",
        "content": "重寻佳景冠南州，天与邦人作胜游。\n百尺台成偏得月，四时花放不知秋。\n当轩迭嶂高还下，傍槛长溪咽復流。\n只道使君能共乐，有谁能会使君忧。",
        "dynasty": "宋",
        "collection_info": null
    },
    {
        "title": "及瓜将行留别南山",
        "author": "方希觉",
        "content": "南山陈迹徧搜寻，好景森罗直万金。\n别后不知谁念我，经营偏费主人心。",
        "dynasty": "宋",
        "collection_info": null
    },
    {
        "title": "句  其一",
        "author": "张镒",
        "content": "山中宰相晋遗民，下视雄特何仆臣。",
        "dynasty": "宋",
        "collection_info": null
    },
    {
        "title": "句  其二",
        "author": "张镒",
        "content": "老龙拏空欲轻举，山灵地只挽之住。",
        "dynasty": "宋",
        "collection_info": null
    },
    {
        "title": "西轩赏芍药  其一",
        "author": "罗原知",
        "content": "绛罗高捲隔屏帏，一见令人思欲飞。\n若使风前能解语，何人开口说杨妃。",
        "dynasty": "宋",
        "collection_info": null
    },
    {
        "title": "西轩赏芍药  其二",
        "author": "罗原知",
        "content": "不用胭脂涴玉姿，精神偏在月明时。\n凭将一盏浇妆酒，博得花阴无限诗。",
        "dynasty": "宋",
        "collection_info": null
    },
    {
        "title": "三韵杂咏七首  其一",
        "author": "李若川",
        "content": "础润湿欲雨，月晕知有风。\n大哉天地理，机熟潜可通。\n念彼在世人，心隐无由穷。",
        "dynasty": "宋",
        "collection_info": null
    },
    {
        "title": "三韵杂咏七首  其二",
        "author": "李若川",
        "content": "斯人异好恶，是非汩真情。\n鹅有翅莫飞，蛇无足能行。\n世事亦如此，未可一概评。",
        "dynasty": "宋",
        "collection_info": null
    },
    {
        "title": "三韵杂咏七首  其三",
        "author": "李若川",
        "content": "足随意以行，目惟心所视。\n若必待使之，动行即相戾。\n是故造自然，斯为理之至。",
        "dynasty": "宋",
        "collection_info": null
    },
    {
        "title": "三韵杂咏七首  其四",
        "author": "李若川",
        "content": "鹭白固匪珍，鸦黑亦非贵。\n使其色相反，人皆竞称瑞。\n世情惟尚奇，在理则为蔽。",
        "dynasty": "宋",
        "collection_info": null
    },
    {
        "title": "三韵杂咏七首  其五",
        "author": "李若川",
        "content": "足安咫尺地，临险生忧危。\n世故日纷扰，逐物心难持。\n心定境亦定，祸福安能移。",
        "dynasty": "宋",
        "collection_info": null
    },
    {
        "title": "三韵杂咏七首  其六",
        "author": "李若川",
        "content": "一气有清浊，二仪成覆载。\n鱼鸟各飞潜，草木异荣败。\n不齐乃至齐，造化所以大。",
        "dynasty": "宋",
        "collection_info": null
    },
    {
        "title": "三韵杂咏七首  其七",
        "author": "李若川",
        "content": "瞽者不视色，聋者不听声。\n观其动作间，视听由心生。\n一心苟有蔽，耳目绝聪明。",
        "dynasty": "宋",
        "collection_info": null
    },
    {
        "title": "途中阻雨",
        "author": "李若川",
        "content": "高云无急雨，飞洒如丝轻。\n幽人动羁思，冒雨登归程。\n风来晓烟乱，云破春山明。\n眷言憩荒馆，我怀有余情。\n壶中载浊酒，饮罢还自倾。\n酒尽兴不尽，关关山鸟鸣。",
        "dynasty": "宋",
        "collection_info": null
    },
    {
        "title": "夜泊富阳",
        "author": "李若川",
        "content": "弭节富春岸，江潮侵夜生。\n扁舟人未寐，风动菰蒲声。\n羣物渐以息，客怀有余清。\n开篷坐深夜，月在云间明。\n远眺江水阔，仰视天河横。\n念此復何极，旷然千古情。\n恨阻心中侣，浊醪相与倾。",
        "dynasty": "宋",
        "collection_info": null
    },
    {
        "title": "理舟",
        "author": "李若川",
        "content": "为客始逾月，迢迢若经年。\n昼永空馆寂，古木参云烟。\n我生闻道浅，未能超世缘。\n念此方寸地，忧来相萦缠。\n今晨动幽兴，沙岸泊归船。\n岸远望不极，归思随长川。",
        "dynasty": "宋",
        "collection_info": null
    },
    {
        "title": "独酌",
        "author": "李若川",
        "content": "兀坐起往念，新愁忽来侵。\n鬰鬰不自怡，开尊独盈斟。\n举杯对孤影，浩荡生幽襟。\n百虑遂消散，无復萦我心。\n修篁尔何情，风中来清音。\n不觉日已晏，四面山沈沈。\n超遥醉中适，颓然忘古今。\n染翰记所寓，音属自成吟。",
        "dynasty": "宋",
        "collection_info": null
    },
    {
        "title": "村社歌",
        "author": "李若川",
        "content": "清晓冬冬鸣社鼓，前村后村走儿女。\n田家醵钱共赛神，谢神时晴復时雨。\n案有肴酒炉有香，老巫祷祝躬案傍。\n愿得年年被神福，秋宜稻谷春宜桑。\n人淳礼简酒无数，歌笑喧阗日将暮。\n田翁欹侧醉归来，山头明月山前路。",
        "dynasty": "宋",
        "collection_info": null
    },
    {
        "title": "蚕妇词",
        "author": "李若川",
        "content": "舍前舍后桑成林，锄垦不放青草侵。\n东风满条新叶大，村家爱此轻黄金。\n日暖春蚕大眠起，戢戢盈箱齐若指。\n看蚕新妇夜不眠，蚕老登山满家喜。\n阿姑嗔办缲车迟，小姑已催修织机。\n杀鸡沽酒赛神福，今岁不怕寒无衣。",
        "dynasty": "宋",
        "collection_info": null
    },
    {
        "title": "南纪楼",
        "author": "冯杞",
        "content": "岂忍轻离江汉州，去思日夜逐东流。\n可怜南纪楼前路，常与邦人忆蔡侯。",
        "dynasty": "宋",
        "collection_info": null
    },
    {
        "title": "句  其一",
        "author": "冯杞",
        "content": "人物英雄故沔州，嶓岷千古奉双流。",
        "dynasty": "宋",
        "collection_info": null
    },
    {
        "title": "句  其二",
        "author": "冯杞",
        "content": "谁知江汉壶中地，别有蓬瀛物外天。",
        "dynasty": "宋",
        "collection_info": null
    },
    {
        "title": "和李侍郎移竹",
        "author": "郑将",
        "content": "仲夏竹迷日，长竿带笋移。\n地生宜雨润，根浅畏风吹。\n斸破沿阶藓，添成宿凤枝。\n子猷清洒（铎案：当为酒）意，应与渭川期。",
        "dynasty": "宋",
        "collection_info": null
    },
    {
        "title": "濡须坞",
        "author": "龚相",
        "content": "南北安危限两关，迅流一去几时还。\n凄凉千古干戈地，春水方生鸥自閒。",
        "dynasty": "宋",
        "collection_info": null
    },
    {
        "title": "学诗  其一",
        "author": "龚相",
        "content": "学诗浑似学参禅，悟了方知岁是年。\n点铁成金犹是妄，高山流水自依然。",
        "dynasty": "宋",
        "collection_info": null
    },
    {
        "title": "学诗  其二",
        "author": "龚相",
        "content": "学诗浑似学参禅，语可安排意莫传。\n会意即超声律界，不须炼石补青天。",
        "dynasty": "宋",
        "collection_info": null
    },
    {
        "title": "学诗  其三",
        "author": "龚相",
        "content": "学诗浑似学参禅，几许搜肠觅句联。\n欲识少陵奇绝处，初无言句与人传。",
        "dynasty": "宋",
        "collection_info": null
    },
    {
        "title": "句",
        "author": "龚相",
        "content": "夜半微雨湿，凌晨春草长。",
        "dynasty": "宋",
        "collection_info": null
    },
    {
        "title": "送举人",
        "author": "徐璋",
        "content": "揭阳多士天下都，声名籍籍南海隅。\n往往能骑龙马驹，唾手可捋于菟鬚。\n大食刀斫赤瓠壶，绿沈弓迸金仆姑。\n太阿何止敌万夫，四海可归舆地图。\n一举旌旗到三吴，全军接上甘泉书。\n不比白面谢石奴，汉庭挺出万卷儒。\n至尊含笑御玉虚，此时贤杰气焰舒。\n更看相踵昇亨衢，凤池鸡省争凫趋。",
        "dynasty": "宋",
        "collection_info": null
    },
    {
        "title": "探梅过西湖",
        "author": "郑安恭",
        "content": "郊垧一到眼偏明，古寺寂无钟磬声。\n共上篮舆寻胜事，独先冠盖愧双旌。\n探梅载酒成幽趣，纵步登山喜晚晴。\n自顾遨头最衰老，不才何幸守边城。",
        "dynasty": "宋",
        "collection_info": null
    },
    {
        "title": "次太守郑安恭探梅过西湖韵  其一",
        "author": "张栋",
        "content": "亭亭冰质照溪明，异常异常如闻环佩声。\n初讶玉妃游月地，但无他仗引霓旌。\n使君再约慇懃赏，天意从教烂漫晴。\n诗律清严谁敢犯，七言今始见长城。",
        "dynasty": "宋",
        "collection_info": null
    },
    {
        "title": "次太守郑安恭探梅过西湖韵  其二",
        "author": "张栋",
        "content": "金方正位凿平湖，物景堪将入画图。\n两岸雨垂杨柳重，一汀沙立鹭鸶孤。\n泓澄良夜摇明月，潋滟高秋蘸碧芦。\n寓目潇湘徒有约，残阳归去独踌躇。",
        "dynasty": "宋",
        "collection_info": null
    },
    {
        "title": "寄崔嘉彦",
        "author": "张栋",
        "content": "厌踏千山折，欣逢屋数椽。\n衣冠存古制，松雪对华巅。\n自漉瓮中酒，仍烹涧底泉。\n桃源疑此是，不必问神仙。",
        "dynasty": "宋",
        "collection_info": null
    },
    {
        "title": "思政堂",
        "author": "唐时",
        "content": "邵阳府第之西，湖山之东，耽耽大厦磨苍穹。\n贤哉郑侯为栋隆，朝夕思政于其中。\n取君子之九思以谨行，取季子三思以尽忠。\n及思治道贵清静，又效曹参舍盖公。\n之子于归筑百堵，已见丰年咏华黍。\n周公待旦復何为，赞赞宣王之復古。",
        "dynasty": "宋",
        "collection_info": null
    },
    {
        "title": "监乐堂",
        "author": "王灼",
        "content": "隆然新堂，治所中间。\n江岭环匝，州瘠以寒。\n吾氓蚩蚩，吏有夺欺。\n侯登新堂，来辑来绥。\n新堂隆然，侯远近望。\n力纾吾氓，俾获其仰。\n瘠吾与食，寒吾与纩。\n导尔嬉娱，废尔悽怅。\n堂富众产，左右后前。\n沼鲂屿鸟，春棠夏莲。\n莫莫者葛，荫五亩余。\n尔动尔植，其宁尔居。\n侯讌新堂，宾僚接席。\n观者墙立，垂髫戴白。\n歌钟既合，手之舞之。\n祝侯寿考，与江岭期。",
        "dynasty": "宋",
        "collection_info": null
    },
    {
        "title": "铜马歌",
        "author": "王灼",
        "content": "君不见武皇逸志凌九垓，追风蹑影思龙媒。\n鲁班门外立铜马，天廐万匹皆尘埃。\n又不见伏波将军破交贼，归来殿前献马式。\n据鞍习气殊未衰，想见老子真矍铄。\n两京翻覆知几秋，只有山河供客愁。\n孤烟落日蚕丛国，出此神物于荒丘。\n千年黄壤谁作主，犹把归心泣风雨。\n但恐一朝去无踪，有似丰城宝剑化双龙。",
        "dynasty": "宋",
        "collection_info": null
    },
    {
        "title": "葛仙化",
        "author": "王灼",
        "content": "灵山信多异，孤起一万寻。\n其上罗诸峰，耸秀欲相临。\n危磴巧盘折，古洞閟清深。\n丛木开锦帐，飞泉鸣玉琴。\n三仙班龙驾，长往无归音。\n高阁俨像设，霓衣紫霞衿。\n故知飞昇骨，偕来幽绝岑。\n声利岂不好，奈此老境侵。\n吾家穷子安，登览动悲吟。\n盛时亦云遇，志大力叵任。\n今人已笑古，后人復视今。\n天命傥可顺，吾将守素心。",
        "dynasty": "宋",
        "collection_info": null
    },
    {
        "title": "大隋山",
        "author": "王灼",
        "content": "天彭对峙闢两门，群山左右争骏奔。\n金城中间作几案，大隋踞坐何其尊。\n境胜地灵谁敢宅，古佛来自东家村。\n结茅三间初未暇，一庵聊寄枯木根。\n缁徒骈拥助薪水，王侯渐次迂华轩。\n翫月峰深崇栋宇，瀑布岩冷清心魂。\n至今西南推望剎，十世说法云仍孙。\n病夫垂老寡所嗜，独于要妙欲细论。\n当时戏出随他语，坐断报化转干坤。\n迩来衲子多异解，白玉面上加瘢痕。\n山蔬煮饼姑恣饱，云气漠漠连黄昏。\n空堂附火耿不寐，听彻猿鸟迎朝暾。",
        "dynasty": "宋",
        "collection_info": null
    },
    {
        "title": "曲尺山云居寺",
        "author": "王灼",
        "content": "循溪上坡坨，溪亦因山曲。\n行尽高深处，招提隐山腹。\n往者灰烬余，白塔但孤矗。\n十年闹斤斧，有此千间屋。\n阿师笑相语，异事子当卜。\n今日钟报客，振响非人触。\n病悴优婆塞，归梦到松菊。\n诸圣惠三昧，警我烦恼毒。\n卧听夜雨喧，起看晓云族。\n去路犹恐迷，主人费斋粥。",
        "dynasty": "宋",
        "collection_info": null
    },
    {
        "title": "读王尼传",
        "author": "王灼",
        "content": "处世常多忧，政坐口復牵。\n谁能百无营，饮露如寒蝉。\n原野足饿殍，山泽漫臞僊。\n作计苦不早，身穷乃怨天。\n刘石扰河洛，孝孙方南迁。\n庇无一区宅，耕无一亩田。\n牛车不自救，枯骸枕道边。\n君看董与葛，见几预着鞭。\n智虑故不同，祸福仍相悬。\n关辅已荆棘，江淮復戎旃。\n吾生亦可料，速办买山钱。",
        "dynasty": "宋",
        "collection_info": null
    },
    {
        "title": "风蓬蓬一首赠范德承",
        "author": "王灼",
        "content": "风蓬蓬，雨窣窣，客子中夜寒侵骨。\n青灯也解照孤愁，归梦不到涪江侧。\n晚来天气犹未佳，万里湿云遮日华。\n僧房僻寂无来辙，踏遍长廊占晚霞。\n闻道比邻酒初熟，能来浇我空洞腹。\n为君痛饮不苦辞，世路纷纷蛮与触。",
        "dynasty": "宋",
        "collection_info": null
    },
    {
        "title": "赠王先生",
        "author": "王灼",
        "content": "陇种健儿鬚如棘，幼事秦府持鞭靮。\n战尘扑面心已灰，径上三峰弄泉石。\n干坤变化五百年，人间未识地行僊。\n布裘落魄荆州市，丹经秘法为君传。\n散尽千金何所有，腹中气作蛟龙吼。\n功成直欲凌紫虚，尚爱岷峨山下酒。\n年来我亦厌樊笼，乞取微言为指踪。\n君不见叶县双凫缑岭鹤，古来度世多吾宗。",
        "dynasty": "宋",
        "collection_info": null
    },
    {
        "title": "前年一首投赠刘荆州",
        "author": "王灼",
        "content": "前年别公东南驰，正当六騩还宫时。\n都人欢传好消息，慈宁首问公何之。\n毡裘不復恃军马，颍上一战中兴基。\n青天白日呈万象，向来谗吻真成痴。\n数从西府伺行李，枢筦政要人扶持。\n吴江再见丹枫落，宁料我公犹在兹。\n呼鹰台边闲鼓角，望沙楼上陈书诗。\n夕烽平安置莫问，贤牧自当十万师。\n维昔全荆号强国，近者贼火仍疮痍。\n形胜之地勋名集，端使前辈相追随。\n衰宗依刘有故事，自怜远去作儿嬉。\n明朝烂醉沙头酒，不管春风吹鬓丝。",
        "dynasty": "宋",
        "collection_info": null
    },
    {
        "title": "赠赵当可  其一",
        "author": "王灼",
        "content": "元子称漫浪，严生资苦劲。\n海内无赏音，秋风入衰鬓。\n东江一茅屋，但欲安性命。\n颇怪泽畔翁，烦词寄天问。",
        "dynasty": "宋",
        "collection_info": null
    },
    {
        "title": "赠赵当可  其二",
        "author": "王灼",
        "content": "晚交得王孙，每见心辄醉。\n平生虎豹韬，近者诗酒累。\n流光迫壮怀，抚事我亦欷。\n不如从君饮，此外淡无味。",
        "dynasty": "宋",
        "collection_info": null
    },
    {
        "title": "张元举惠江南李王帐中香",
        "author": "王灼",
        "content": "西楼北苑春色浓，日日醉倒骈齿翁。\n归来万事不整理，笑倚娥皇冰雪容。\n迭笺共写霓裳谱，更作新声邀醉舞。\n瑶光殿裏帐拖红，一尺炉烟日亭午。\n事去时移二百年，金陵空有旧山川。\n此香那得到君手，妙诀无乃当时传。\n惭君为我供愁绝，年来办得心如铁。\n但能饮酒读离骚，竹枕藤床卧明月。",
        "dynasty": "宋",
        "collection_info": null
    },
    {
        "title": "范元通见和仍邀再赋",
        "author": "王灼",
        "content": "新桥酒作琥珀浓，平生颇羡江南翁。\n扁舟尚繫清涪尾，却对炉香开病容。\n何必探囊寻旧谱，一见诗筒喜欲舞。\n奇芬丽句两争雄，苏合芝兰谩旁午。\n当时俊气轻百年，父老而今悲逝川。\n得公操笔弔兴废，定知诗与香俱传。\n我生自是痴中绝，懒学诸儒议盐铁。\n枯肠空洞费搜寻，兀坐忍饥三百月。",
        "dynasty": "宋",
        "collection_info": null
    },
    {
        "title": "李彦泽从余求卫公兵法",
        "author": "王灼",
        "content": "卫公少时已知兵，坐谈压倒韩擒虎。\n一朝委事虬鬚帝，南歼荆盗北锄虏。\n出其绪余教君集，犹谓四夷莫予侮。\n乃知机略妙无比，攻城破阵一仰俯。\n当时传公挟异术，云祲孤虚自默数。\n可怜痴儿尚诡怪，至作齐东野人语。\n我家旧畜公遗书，片段飘零十得五。\n开囊取拾送君读，想见明窗口如皷。\n玉舆消息渺吴越，铁骑纵横暗江浦。\n学成出去清胡尘，莫道儒生不能武。",
        "dynasty": "宋",
        "collection_info": null
    },
    {
        "title": "得孙以诗邀立夫兄次明丈作看客",
        "author": "王灼",
        "content": "我生苦不谐，所向如登天。\n老眼始见孙，便觉了世缘。\n一阳谨初度，剥极宜復旋。\n神气已秀发，玉虹照晴川。\n家书或有託，似能守青编。\n免翁费十牛，令渠受一廛。\n使君与别驾，同是峨眉僊。\n肯来摩其顶，飞盖相联翩。\n丘也亲抱送，已输徐氏先。\n游夏实高弟，庶几文学传。",
        "dynasty": "宋",
        "collection_info": null
    },
    {
        "title": "次韵子春",
        "author": "王灼",
        "content": "微风度疏竹，青灯照孤影。\n起寻千载书，坐对一夕永。\n念昔走京师，噉蔗入佳境。\n注传拟杜癖，说诗配康鼎。\n讵识豹雾深，但爱虎文炳。\n荐绅满朱紫，人物称袖领。\n经义有寸长，富贵在食顷。\n弹冠欲慕贡，洗耳宁思颍。\n自从铁林骑，来污金华省。\n几年强求活，百事付幽屏。\n慵便麈柄闲，病怯牛衣冷。\n借书试探讨，掩关谢驰骋。\n新闻渺无得，旧学粗可整。\n铅笔伴曹褒，虮蝨欺王猛。\n自怜亡奇者，才拙乃素禀。\n誓为漫浪叟，毕此须臾景。\n升沉岂殊致，行止贵深省。\n嘉言谁起予，虚心期一请。",
        "dynasty": "宋",
        "collection_info": null
    },
    {
        "title": "宿毗沙院诸友相送",
        "author": "王灼",
        "content": "出门风喧号，半道雨飘洒。\n行役已堪厌，投宿小兰若。\n葱笼林樾中，一径仅容马。\n古屋数十椽，佛事走村社。\n王赵两故人，清诗壁间写。\n读徧已曛黑，尚有相送者。\n见可逞雄辩，譊譊欲唇哆。\n伯威弄长笛，哀音振原野。\n子仁喜捷敏，德常号醇雅。\n来共一夕寒，罇酒肯屡把。\n明朝定西去，山路泥没踝。\n此地当迴首，想见烟苒惹。\n平生受性僻，所至徒侣寡。\n因诗记离忧，踟蹰孤灯下。",
        "dynasty": "宋",
        "collection_info": null
    },
    {
        "title": "戏王和先张齐望",
        "author": "王灼",
        "content": "王家二琼芙蕖妖，张家阿倩海棠魄。\n露香亭前占秋光，红云岛边弄春色。\n满城钱痴买娉婷，风卷画楼丝竹声。\n谁似两家喜看客，新翻歌舞劝飞觥。\n君不见东州钝汉髮半缟，日日醉踏碧鸡三井道。",
        "dynasty": "宋",
        "collection_info": null
    },
    {
        "title": "次韵韶美义夫两家举孙",
        "author": "王灼",
        "content": "两翁连诗轴，夸我新生孙。\n种德固有后，扰龙同一门。\n祥应偶然耳，矫激笑刘昆。\n要令百世祀，那止一饭恩。\n遥知汤饼局，欢传溪上村。\n茅堂满宾客，秫酒对鸡豚。\n我亦劝两翁，自放琴与罇。\n此生復何事，醉吟阅朝昏。",
        "dynasty": "宋",
        "collection_info": null
    },
    {
        "title": "次何子应登赋楼韵",
        "author": "王灼",
        "content": "使君来作牧，众若倚南山。\n时节当授衣，已念赤子寒。\n驾言出登眺，岂为景趣繁。\n民风指顾中，惠术良欲殚。\n纾怀有佳句，伏诵一再叹。\n从今安田里，不度百牢关。",
        "dynasty": "宋",
        "collection_info": null
    },
    {
        "title": "以朝鸡送樊氏兄弟效鲁直体作两绝  其一",
        "author": "王灼",
        "content": "平生自许屠龙学，岁晚拟作祝鸡翁。\n长鸣分送君识取，腷腷膊膊风雨中。",
        "dynasty": "宋",
        "collection_info": null
    },
    {
        "title": "以朝鸡送樊氏兄弟效鲁直体作两绝  其二",
        "author": "王灼",
        "content": "麈柄知君谈亹亹，鸡群笑我唤朱朱。\n晓窗试渠作人语，绝胜蠹简用工夫。",
        "dynasty": "宋",
        "collection_info": null
    },
    {
        "title": "李仲高石君堂",
        "author": "王灼",
        "content": "三吴黑风吹地拆，太湖浪高一千尺。\n龟鼋两山压湖心，岁岁飞涛恣衝射。\n山骨虽坚亦破碎，穴穿根断瑰奇出。\n古来石品称上首，罗浮天竺乃其乙。\n吴蜀相望天东西，而从何处得此石。\n初逢颇惊丑怪状，徐视不见镌镵迹。\n月暗烟昏鬼神怒，沙平草短狻猊掷。\n或云王孟窃据时，曾是宣华苑中物。\n姦雄败灭化为土，独此顽然苍玉立。\n流落几家到李氏，命名以君相主客。\n为君榜堂诧乡人，爱赏不啻连城璧。\n金珰中官来奉使，一时气燄手可炙。\n利诱威胁拟夺去，仲高誓死君之侧。\n先世所宝吾敢坠，贵人缩首三嘆息。\n会昌丞相乃远祖，嗜好夙有烟霞癖。\n平泉山居付梦想，石上刻字空照日。\n朱崖精爽虽可畏，洛阳群盗旋充斥。\n故知幽胜岂易保，天公似向人间惜。\n政须洒扫堂上下，置酒招我无难色。\n酒阑气壮拂衣起，摩挲石君话畴昔。",
        "dynasty": "宋",
        "collection_info": null
    },
    {
        "title": "招隐亭",
        "author": "王灼",
        "content": "层崖压西城，半空矗孤峭。\n何人结斯宇，想见胸次妙。\n丛林开蒙密，江山得枢要。\n拂拂幽草香，啧啧群鸟叫。\n我作谢公屐，来学阮生啸。\n披襟待凉吹，停杯延落照。\n永嗟区中人，嗜慾昏九窍。\n谁赋招隐辞，此病政难疗。\n我亦裹青衫，俛首入选调。\n平昔志万里，自省成大笑。\n才术幸无取，曷不返耕钓。\n雄飞或有时，一拜蒲车诏。",
        "dynasty": "宋",
        "collection_info": null
    },
    {
        "title": "任氏园二咏 骛远楼",
        "author": "王灼",
        "content": "世论尚迫隘，吾道亦摧藏。\n行歌碧云暮，坐怨瑶草芳。\n不如寄层梯，转盼尽八荒。\n飞霞曳为裾，明月缀为珰。\n举手招卢敖，振步谒紫皇。\n归续大人赋，一笑遥相望。",
        "dynasty": "宋",
        "collection_info": null
    },
    {
        "title": "任氏园二咏 舫斋",
        "author": "王灼",
        "content": "平生江海志，烟雨一莎衣。\n挂帆恨不早，白首心事违。\n作斋跨幽塘，想像未觉非。\n时倾半樽绿，自钓尺鲤肥。\n芦花卧秋风，柳带摇春晖。\n寄言宣城守，何必天际归。",
        "dynasty": "宋",
        "collection_info": null
    },
    {
        "title": "王氏碧鸡园六咏 露香亭",
        "author": "王灼",
        "content": "北渚一帝子，洛川一宓妃。\n池有十种莲，平生所见稀。\n纤秾各态度，红白争光辉。\n我来亭上饮，夜久未忍归。\n翁家采香人，但爱香满衣。\n岂知清露湿，圆荷泻珠玑。",
        "dynasty": "宋",
        "collection_info": null
    },
    {
        "title": "王氏碧鸡园六咏 钝庵",
        "author": "王灼",
        "content": "俗子如锥利，达士如椎钝。\n乘除付造物，多智反自困。\n君看庵中翁，漫浪出方寸。\n卧听松声老，行触兰芳嫩。\n谋身固未快，事过了无恨。\n今人岂办此，劝翁慎勿论。",
        "dynasty": "宋",
        "collection_info": null
    },
    {
        "title": "王氏碧鸡园六咏 清室",
        "author": "王灼",
        "content": "碧鸡古名坊，奔腾车马尘。\n那知小洞天，清绝欲无邻。\n一室对林樾，四时禽语新。\n焚香读周易，意得气自伸。\n明月落杯酒，冷风弄衣巾。\n寄言朝市客，声利恐污人。",
        "dynasty": "宋",
        "collection_info": null
    },
    {
        "title": "王氏碧鸡园六咏 鑑泉",
        "author": "王灼",
        "content": "分来何处泉，注此团栾池。\n有如大圆鑑，玉匣初开时。\n莹然绝纤埃，万象见毫牦。\n主人湖海士，曳杖日娱嬉。\n应照两侍女，新粧弄妍姿。\n亦復照主人，鬓髮白丝丝。",
        "dynasty": "宋",
        "collection_info": null
    },
    {
        "title": "王氏碧鸡园六咏 凉榭",
        "author": "王灼",
        "content": "窈窈林影深，澹澹波光冷。\n异哉浊恶世，有此清凉境。\n侧身朱栏上，风烟得几顷。\n啸声出奇响，疑在苏门岭。\n荷气递遥馥，如窥太华井。\n要须从翁游，岸巾闲日永。",
        "dynasty": "宋",
        "collection_info": null
    },
    {
        "title": "王氏碧鸡园六咏 层兰",
        "author": "王灼",
        "content": "僊翁有兰癖，肆意搜林垧。\n负墙累为台，移此万紫青。\n九畹与九层，异世皆可铭。\n收拾众妙香，逍遥醉魄醒。\n隐几光风度，开帘皎月停。\n门前勿通客，翁续离骚经。",
        "dynasty": "宋",
        "collection_info": null
    },
    {
        "title": "宿崇德祠下望青城诸山",
        "author": "王灼",
        "content": "昔年来就学，颇熟青城面。\n虽无寻山分，犹喜旦暮见。\n违去八寒暑，梦想无时休。\n谁意俗士驾，復作山下游。\n晚云蔽高峰，怅望久拄颊。\n山灵岂猜我，未许相投接。\n晨兴云散尽，秀色矗亭亭。\n还如故人眼，不改旧时青。\n愧非自由身，又復尘中去。\n他日访麻姑，问讯山头路。",
        "dynasty": "宋",
        "collection_info": null
    },
    {
        "title": "浄明长老睡庵",
        "author": "王灼",
        "content": "阿师睡三昧，有如饱叶蚕。\n以睡作佛事，復名所住庵。\n梦觉本何择，月行影在潭。\n勿笑胁尊者，二子正同参。",
        "dynasty": "宋",
        "collection_info": null
    },
    {
        "title": "怀安光孝寺观空轩遗圆长老",
        "author": "王灼",
        "content": "宝坊鬰鬰满松桧，独有小轩花数辈。\n榜以观空作正观，要识转物大三昧。\n世间眩人万红紫，心君已落色界内。\n那知心境无异法，真见元非色尘外。\n色空双忘未奇特，非非想处亦横溃。\n谁因拈花发微笑，嚼蕊嗅香不相碍。\n吾侪跛鼈望千里，安得还都如历块。\n诗成怀藏拟不出，彼上人者难酬对。",
        "dynasty": "宋",
        "collection_info": null
    },
    {
        "title": "置酒登赋楼观月立夫有诗序别次韵",
        "author": "王灼",
        "content": "西山自高爽，更上百尺楼。\n月华出万象，独以寸目收。\n寒光增灏气，山影接江流。\n相从更几日，醉赏同一瓯。\n诸君有大志，应销别去愁。\n衣食纔足守坟墓，记取龙钟马少游。",
        "dynasty": "宋",
        "collection_info": null
    },
    {
        "title": "九日同韶美谊夫登妙明分韵得光字",
        "author": "王灼",
        "content": "野迥半留日，云薄初护霜。\n一倾萸菊酒，三肃翰墨场。\n诸君党友贤，独我鬓毛苍。\n满引虽云乐，分携亦自伤。\n平生子刘子，趣归谒建章。\n勋业定指取，富贵肯相忘。\n古人重佳节，酬酢无余觞。\n龙山丹叶飞，骑台白草荒。\n但使修名立，岂识离绪长。\n明年未可料，共饮西湖光。",
        "dynasty": "宋",
        "collection_info": null
    },
    {
        "title": "呈苏企道汉良吕默夫",
        "author": "王灼",
        "content": "半生岷山下，心与岷山亲。\n几蜡登山屐，不作山间人。\n兹游惬所愿，晴暄送余春。\n山意欲相招，缕脉就我陈。\n同行二三友，怀抱无一尘。\n久矣烟霞癖，佳哉笑语新。\n岁华迫人老，世故遣人嗔。\n努力造穷绝，乐事当及辰。",
        "dynasty": "宋",
        "collection_info": null
    },
    {
        "title": "次韵李士举丈感春",
        "author": "王灼",
        "content": "四时平分春大好，春虽强半未甘老。\n轻车矮马恣搜寻，始信天工为春巧。\n中园层层乱风花，长路青青被烟草。\n讵知阳熙变阴惨，顿令乐事成忧悄。\n儿曹浪语甜如蜜，欲观俘囚数军实。\n貔貅万屯移蜀塞，胡人喜跃秦人泣。\n孤坐唯防酒盏空，余寒颇觉莺声涩。\n贪嗜五斗不自谋，几时归作山林客。",
        "dynasty": "宋",
        "collection_info": null
    },
    {
        "title": "次冯申之游灵泉韵",
        "author": "王灼",
        "content": "名山起高兴，不惜马首东。\n沙边一着眼，翠光已浮空。\n踏遍桑柘村，所向渐不同。\n溪细山疑合，谷转路始穷。\n莹浄白玉界，芬馥青莲宫。\n元知境过清，乘春乃昭融。\n尚余半残花，伴我酒颊红。\n拂石爱少藓，披林怯多风。\n安得身无事，来对禅寂翁。\n虑沉灯影外，慧发鸟声中。\n庶遂老岩壑，此行太匆匆。",
        "dynasty": "宋",
        "collection_info": null
    },
    {
        "title": "李安抚生日",
        "author": "王灼",
        "content": "沙沟紫气如陇云，泾城冬律变阳春。\n天工为国巧谋帅，生此摽摽七尺人。\n坐挥白羽历三纪，胡儿奔迸尘头起。\n缓驱小队来汉中，甲光冷射清江水。\n金炉着火焚宝香，愿公寿考仍康强。\n门外祝公更多有，军民十万指中梁。",
        "dynasty": "宋",
        "collection_info": null
    },
    {
        "title": "范漕生日",
        "author": "王灼",
        "content": "治忽本天运，贤哲岂浪出。\n中兴信可期，帝为赉良弼。\n崭崭岷峨山，西南着第一。\n山灵借英气，成此垂云翼。\n才多浩江海，道大迷畛域。\n磊落万卷腹，斓斑五色笔。\n曩参相君幙，谋入九地密。\n復佩太守章，化行千里溢。\n紫诏从东来，畀之使者节。\n旋兼蜀大尹，绣衣拥雕戟。\n谈笑百城耸，指顾万事集。\n但恐被赐环，台衮辅王室。\n有如老忠文，殊勋照简册。\n佳时过重五，适当悬弧日。\n远迩祈公寿，欢声共一律。\n伶俜涪江生，独以文为业。\n不敢严香火，不敢具芝朮。\n拂拭旧破砚，胸次先突兀。\n公扫河朔尘，请飞聊城檄。\n公蹀定襄血，请勒燕然石。\n待公黄髮年，几杖付闲逸。\n从公绿野堂，哦诗继元白。",
        "dynasty": "宋",
        "collection_info": null
    },
    {
        "title": "中秋大雨",
        "author": "王灼",
        "content": "痴情爱佳月，乐事期中秋。\n造物故相戏，不遣金波流。\n玄云如涂墨，急雨欲涨沟。\n瞑色暗无际，壮声浩莫收。\n揖谢云雨师，努力勿罢休。\n归来坐书室，杯酒自献酬。",
        "dynasty": "宋",
        "collection_info": null
    },
    {
        "title": "游空山",
        "author": "王灼",
        "content": "阅遍平川至山足，投鞭下马缘山腹。\n古柏屹如苍龙起，绝磴盘作长蛇曲。\n气力已惫意未歇，市声不到境尤肃。\n款门径谒紫金像，邃殿苒苒来香馥。\n褰衣却上清虚阁，丛林障我千里目。\n嘉名大榜起何人，来者先自嘆烦促。\n时于缺罅见一一，烟江黛嶂堆青绿。\n先人昔此断还往，三年学古忘幽独。\n当时诗板今无在，只余石刻记经轴。\n拂尘再诵心欲折，世态万变流光速。\n我方投迹随喧鬨，文字堆床未尽读。\n山中宴坐亦所愿，那得宽闲继前躅。\n留连两日同僧饭，更念重来几凉燠。\n作诗强写无穷悲，天风为我号寒木。",
        "dynasty": "宋",
        "collection_info": null
    },
    {
        "title": "游云灵观",
        "author": "王灼",
        "content": "兹山虽特起，远窥殊未豪。\n三休出云际，始知盘踞高。\n大江分一线，众峰环千遭。\n溪谷粗可辨，绿树皆蓬蒿。\n羽衣何年来，钓取海上鳌。\n盛衰伸臂顷，古屋风颾颾。\n元和有遗刻，双旌挟时髦。\n想见饮清旷，秀句含春醪。\n万世同一兀，名字空嘈嘈。\n吾其炼僊骨，玉京摘蟠桃。",
        "dynasty": "宋",
        "collection_info": null
    },
    {
        "title": "游灵泉呈性老",
        "author": "王灼",
        "content": "晓发云灵山，午憩灵泉山。\n两山信有灵，相对各开颜。\n阿师达磨孙，文字昔所删。\n戏出香积供，怜我半生孱。\n时维春物老，余花见班班。\n杜宇闹蒙密，胡蝶舞清闲。\n大似师说法，奥路闢重关。\n市区巧攘夺，日中谁先还。\n请以一枝筇，从师两山间。",
        "dynasty": "宋",
        "collection_info": null
    },
    {
        "title": "再游云灵",
        "author": "王灼",
        "content": "生缘堕城市，日与尘坱俱。\n岂无青霞志，不得闲须臾。\n李君实吾党，半岁相招呼。\n今晨始能来，羞汗先霑濡。\n奇峰出天半，虎据东一隅。\n绝顶所见异，众山巧奔趋。\n危坐送落日，万象争环铺。\n隐公老益壮，我亦穷而迂。\n同行二三友，文采得自娱。\n少待月波上，归骑当徐驱。\n醉中语黄冠，此心何时刳。",
        "dynasty": "宋",
        "collection_info": null
    },
    {
        "title": "游樊氏阡分韵得事字",
        "author": "王灼",
        "content": "山深少车辙，雨余多空翠。\n不知穷秋中，草木乃尔媚。\n隐君一抔土，诸子几掬泪。\n盛年喜迈种，末路等幽閟。\n村酒敢嫌浊，唤起吾渴睡。\n勿听松风哀，姑对山月醉。\n从今弃书册，独以醉为事。\n不然持秃箒，浄扫清凉寺。",
        "dynasty": "宋",
        "collection_info": null
    },
    {
        "title": "再次韵",
        "author": "王灼",
        "content": "寒斋编简香，温室纨绮翠。\n畴昔徇所好，外物巧相媚。\n晚惊生死变，洒尽阑干泪。\n誓求无上法，不问天所閟。\n休悲夜台客，万年供一睡。\n我亦老将死，何苦逐昏醉。\n归从浮图师，了此一大事。\n试问八督州，何如三入寺。",
        "dynasty": "宋",
        "collection_info": null
    },
    {
        "title": "阆州新井丰山镇慈光院殿柱有咸平三年寇莱公书海棠花绝句云喧风花杂满栏香尽日幽吟嘆异常翻笑牡丹虚得地玉阶开落对君王近岁邑令刳取墨迹寘邑之厅柱今独石刻在",
        "author": "王灼",
        "content": "荒山古剎殿柱头，莱公题诗说羁游。\n当时海棠不择地，有似野水横孤舟。\n澶渊功成返黄屋，东府夜宴烧椽烛。\n老向雷州着绿衫，蜀芳剪弃吴舡覆。\n一骥向来超万群，谁与九原呼相君。\n天寒酒浅不供醉，卧看北风吹阵云。",
        "dynasty": "宋",
        "collection_info": null
    },
    {
        "title": "大雷雨中舟过苍溪怀杜子美",
        "author": "王灼",
        "content": "疾雷欲破岳，疾风欲翻海。\n昏昏云气中，稍辨□𡾋嵬。\n飘雨杂飞雹，蓬屋响珠琲。\n舟子纷相呼，□篙入旁汇。\n罅漏何所避，庶几无大悔。\n万钧寄弱缆，掣断危可待。\n过午天气佳，起视江浼浼。\n书生强游衍，有神司其罪。\n不见少陵翁，苍溪遗句在。\n我老更可憎，比翁穷十倍。",
        "dynasty": "宋",
        "collection_info": null
    },
    {
        "title": "次韵次尹俊卿梅花绝句  其一",
        "author": "王灼",
        "content": "人间几桃李，漫漫化泥尘。\n不恨收功晚，新年第一春。",
        "dynasty": "宋",
        "collection_info": null
    },
    {
        "title": "次韵次尹俊卿梅花绝句  其二",
        "author": "王灼",
        "content": "饭颗从嘲瘦，湘流独占清。\n失身到东阁，聊復对簪缨。",
        "dynasty": "宋",
        "collection_info": null
    },
    {
        "title": "次韵次尹俊卿梅花绝句  其三",
        "author": "王灼",
        "content": "未学迴风舞，初成拜月粧。\n故令青女妬，一夕月阶霜。",
        "dynasty": "宋",
        "collection_info": null
    },
    {
        "title": "次韵次尹俊卿梅花绝句  其四",
        "author": "王灼",
        "content": "急霰争璀璨，僊摽不解寒。\n汉家赵飞燕，偏许雪中看。",
        "dynasty": "宋",
        "collection_info": null
    },
    {
        "title": "次韵次尹俊卿梅花绝句  其五",
        "author": "王灼",
        "content": "云澹江皋晚，飞香到短蓬。\n望穷浑不见，恨满白苹风。",
        "dynasty": "宋",
        "collection_info": null
    },
    {
        "title": "次韵次尹俊卿梅花绝句  其六",
        "author": "王灼",
        "content": "袖寒倚修竹，暗起着人香。\n联影黄昏月，亭亭上璧珰。",
        "dynasty": "宋",
        "collection_info": null
    },
    {
        "title": "次韵次尹俊卿梅花绝句  其七",
        "author": "王灼",
        "content": "虽无适俗韵，亦有可怜香。\n定自嫌朱粉，翻成点点黄。",
        "dynasty": "宋",
        "collection_info": null
    },
    {
        "title": "次韵次尹俊卿梅花绝句  其八",
        "author": "王灼",
        "content": "堕蕊香犹嫩，空枝影半横。\n江湖无限思，不独为莼羹。",
        "dynasty": "宋",
        "collection_info": null
    },
    {
        "title": "往成都八客饯饮得同字",
        "author": "王灼",
        "content": "镐京有八士，淮南有八公。\n纷呶一夕醉，缅邈千古同。\n我思锦江曲，驾言涪水东。\n神交设华宴，妙语穆清风。\n合坐灯炯炯，投晓山丛丛。\n别去復何道，勿使酒杯空。",
        "dynasty": "宋",
        "collection_info": null
    },
    {
        "title": "与诸友游杨氏池上呼王隐居小饮晚登书台  其一",
        "author": "王灼",
        "content": "微风度竹气，澹烟增树色。\n探寻得佳境，滟滟一池碧。\n藻荇纷纵横，鱼虾时跳掷。\n同游好事者，喜我有此僻。\n置酒助清赏，环坐藤阴侧。\n白鬚比邻翁，怪语不自惜。\n欲学三杯醉，相付一笑适。\n酒罢循归途，翁亦返旧宅。",
        "dynasty": "宋",
        "collection_info": null
    },
    {
        "title": "与诸友游杨氏池上呼王隐居小饮晚登书台  其二",
        "author": "王灼",
        "content": "台山如招人，突兀城南隅。\n我来有佳兴，不辞石磴纡。\n步穷孤绝顶，局局万丈余。\n永怀旧刺史，儒冠此研书。\n竟以印绶归，荣光烛乡闾。\n世事几反覆，百年等须臾。\n地闲芳草积，树暗怪禽呼。\n空留好书名，永与此山俱。",
        "dynasty": "宋",
        "collection_info": null
    },
    {
        "title": "山鸡送范元通",
        "author": "王灼",
        "content": "无正文。",
        "dynasty": "宋",
        "collection_info": null
    },
    {
        "title": "送王逸",
        "author": "王灼",
        "content": "□□□□□，□□□□□。\n□□□□□，□□□□□。\n□□□□□，□□□□□。\n□□□□□，□我离别胸。\n文字子所负，腾踏会有逢。\n勿使豪迈气，衰飒随霜蓬。\n或歌归去来，徒为白髮翁。\n男儿富事业，高名配华嵩。",
        "dynasty": "宋",
        "collection_info": null
    },
    {
        "title": "送雍尧咨游青城",
        "author": "王灼",
        "content": "曾游玉垒市，长揖岷山云。\n尘缘不暇往，今日翻送君。\n丈人紫霞服，麻姑青练裙。\n鹿车时出游，俗眼了难分。\n犹闻老人村，鹤髮自耕耘。\n岂无抱德士，可与立奇勋。\n勿求不死药，自苦骨与筋。\n胡儿正南牧，两河如聚蚊。",
        "dynasty": "宋",
        "collection_info": null
    },
    {
        "title": "送胡康老  其一",
        "author": "王灼",
        "content": "胡公起三晋，才如山河雄。\n弊裘走上都，气压洛与嵩。\n岂无济时策，入对明光宫。\n战尘一飘荡，隻影随疏蓬。\n虎符静为治，使节凛生风。\n所出毫末耳，照眼惊儿童。\n朅来堕闲冷，玉匣藏霜锋。\n忽买巫峡舟，飘飘指吴中。\n遥知迁擢近，黼座思夔龙。\n他时卧华省，清梦来巴邛。",
        "dynasty": "宋",
        "collection_info": null
    },
    {
        "title": "送胡康老  其二",
        "author": "王灼",
        "content": "北人事鞍马，笑夸太行高。\n岂知相风色，孤帆寄江涛。\n雄图搅方寸，不惮舟师劳。\n一见武功天，腾踏当有遭。\n皇纲余丝髮，海宇半弓刀。\n谁人念恢復，此事付英髦。\n莼羹伴鲈脍，酒船载蟹螯。\n何如噉羊酪，春醅泼蒲萄。\n愿言云路稳，勿使闲豹韬。\n功成傥乞身，故园剪蓬蒿。",
        "dynasty": "宋",
        "collection_info": null
    },
    {
        "title": "送普州守",
        "author": "王灼",
        "content": "宁可钝如槌，不可曲如鈎。\n毛铢夸争夺，所丧乃山丘。\n向谁巧相中，机穽险且幽。\n十年弹指顷，死骨埋荒陬。\n细看天定后，人力岂易谋。\n一洗谤书毒，近乡仍典州。\n惟此诗书窟，俗比鲁与邹。\n老手亦何事，坐啸群吏休。\n政成有异等，时至或封侯。\n期公如铁山，屹立千万秋。",
        "dynasty": "宋",
        "collection_info": null
    },
    {
        "title": "用旧韵送普守赴阙  其一",
        "author": "王灼",
        "content": "圜墙闲木索，南亩富鉏鈎。\n人谓贤使君，治术本轲丘。\n丹禁颇念远，白简频黜幽。\n那知养手，安坐穷山陬。\n国是久已定，谅非卿士谋。\n除书下八行，仁风被九州。\n自怜登门旧，长裾曳齐邹。\n送公朝帝所，别语不忍休。\n腰组挂银黄，刻日赐通侯。\n应记远宗子，茅檐卧高秋。",
        "dynasty": "宋",
        "collection_info": null
    },
    {
        "title": "用旧韵送普守赴阙  其二",
        "author": "王灼",
        "content": "虚名强逐臭，小智矜藏鈎。\n蛮触蜗两角，古今貉一丘。\n念昔齿方壮，抱愁山之幽。\n誓从东南尉，策勋西北陬。\n人事乃大谬，天命不少谋。\n云梯乏僊骨，车辙半神州。\n廉颇故思赵，韦孟欲徙邹。\n锦水清堪濯，草堂靓可休。\n傥有一区宅，不愿万户侯。\n尚及公挂冠，共饱黄鸡秋。",
        "dynasty": "宋",
        "collection_info": null
    },
    {
        "title": "送何熙载之官邻山因简虞并父",
        "author": "王灼",
        "content": "力学收名第，指作青云梯。\n向来杏园伴，盛者直金闺。\n天工亦善戏，淹速乃不齐。\n三年得一尉，初挈孥与妻。\n邑居大山底，积翠蟠东西。\n瘦马当缓驱，石磴裂马蹄。\n寄谢循良守，桃李想成蹊。\n行春有余暇，书尺到耕犁。",
        "dynasty": "宋",
        "collection_info": null
    },
    {
        "title": "效东坡送顾子敦体送赵子功令资阳",
        "author": "王灼",
        "content": "子功宗室隽，一柱屹苍苍。\n投身冠盖窟，所向率披猖。\n宏论震俚耳，百川吸满觞。\n颇笑中垒尉，岂羡执戟郎。\n胡为学蠹鱼，梦入编简香。\n作字拟羲献，赋诗逼齐梁。\n兹行宰剧邑，人谓挟风霜。\n我言百里小，未得施寸长。\n上司督租赋，文檄日一箱。\n扪此空洞腹，余事皆粃糠。\n耆旧王与董，骨朽神不僵。\n努力肥百姓，二子立道傍。",
        "dynasty": "宋",
        "collection_info": null
    },
    {
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其一",
        "author": "王灼",
        "content": "投分前日欢，怆别古人重。\n相望一千里，独许明月共。",
        "dynasty": "宋",
        "collection_info": null
    },
    {
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其二",
        "author": "王灼",
        "content": "满酌青甆杯，醉卧白石枕。\n借予骊驹曲，侑我河朔饮。",
        "dynasty": "宋",
        "collection_info": null
    },
    {
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其三",
        "author": "王灼",
        "content": "暑涂劝加餐，养成摩天翮。\n中车宝带黄，小队油幢碧。",
        "dynasty": "宋",
        "collection_info": null
    },
    {
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其四",
        "author": "王灼",
        "content": "尘榻为子下，柴扉为子开。\n从今断还往，一室长莓苔。",
        "dynasty": "宋",
        "collection_info": null
    },
    {
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其五",
        "author": "王灼",
        "content": "来时金兰集，去日风雨散。\n别语慎勿忘，短书寄泽畔。",
        "dynasty": "宋",
        "collection_info": null
    },
    {
        "title": "赠瑄上人  其一",
        "author": "王灼",
        "content": "日日登南楼，支颐望西山。\n念我知心友，一榻栖孱颜。\n诗如山中云，婆娑意自闲。\n世无飞僊术，尘步愁跻攀。\n我懒久不出，碧藓封柴关。\n床头五字稿，期师一来删。",
        "dynasty": "宋",
        "collection_info": null
    },
    {
        "title": "赠瑄上人  其二",
        "author": "王灼",
        "content": "诸公争谈诗，健舌秋河倾。\n袖手但兀坐，欲语不敢声。\n独喜圆颅师，嗜好与我并。\n相见不言他，古律同细评。\n爱惜丈八矛，徐攻刘长城。\n向人勿浪出，三年戒飞鸣。",
        "dynasty": "宋",
        "collection_info": null
    },
    {
        "title": "赠瑄上人  其三",
        "author": "王灼",
        "content": "白髮潜庵老，近者焚翰墨。\n长身书台子，江湖断信息。\n肥宗与短演，见面应不识。\n桑门减诗侣，熟念气填臆。\n惟师两无择，同我滞乡国。\n努力事唱酬，异时亦南北。",
        "dynasty": "宋",
        "collection_info": null
    },
    {
        "title": "送缘庵主",
        "author": "王灼",
        "content": "上人久习静，闭门守一龛。\n犹恐市尘染，西岷拨晴岚。\n归来非本心，退结山中庵。\n秋风入我袂，又往天之南。\n南方盛法窟，誓志必穷探。\n双径卧老龙，怀珠千丈潭。\n东邻啸乳虎，眼光见眈眈。\n礼足受半偈，安坐十年参。\n我昔客吴楚，但爱云水涵。\n不闻清庙瑟，浪走雪满簪。\n相逢傥有日，为我举二三。\n尺书附巴使，勿语洞庭柑。",
        "dynasty": "宋",
        "collection_info": null
    },
    {
        "title": "送元思师",
        "author": "王灼",
        "content": "思师讲法华，众说积丘坟。\n尝据师子座，受降千人军。\n犹嫌文字传，圣域未策勋。\n欲唱江南曲，试披楚塞云。\n良才大蔽牛，匠者宜挥斤。\n箭锋或相直，对面同一欣。\n古人得解脱，乃不厌多闻。\n归来阅故书，请以道眼分。",
        "dynasty": "宋",
        "collection_info": null
    },
    {
        "title": "送智齐师出峡",
        "author": "王灼",
        "content": "齐师成都来，春风掀竹笠。\n自云十五年，参学事未毕。\n得钱买小舟，湖南寻佛日。\n胸中有此老，如饭不下嗌。\n誓竭牛马走，往供薪水役。\n傥谐一大事，归来卧蓬荜。\n此老吾所闻，机用飞霹雳。\n高提倚天剑，万里无行迹。\n师欲婴其锋，意气真绝出。\n巫峡柁声转，湘江帆影急。\n行矣毋滞淫，坐夏犹可及。\n寄语花药市，为我留一席。",
        "dynasty": "宋",
        "collection_info": null
    },
    {
        "title": "送凝上人成都看药市",
        "author": "王灼",
        "content": "蜀山富奇药，野老争藏收。\n九日来成都，塞断长仪楼。\n权豪竞夺去，万金未得酬。\n问师杖头钱，免渠失笑不。\n久通安乐法，况復形骸忧。\n知师不应尔，肆意作嬉游。\n传闻不死草，往往落鉏耰。\n我欲前市之，请以道眼搜。\n屑屑治编简，一室方自囚。\n世涂败人意，寄语韩伯休。",
        "dynasty": "宋",
        "collection_info": null
    },
    {
        "title": "送性上人",
        "author": "王灼",
        "content": "锦官与子别，六听秋城砧。\n坐缠儿女爱，梦绕薝葡林。\n子归能几日，又起江湖心。\n江湖多幽寺，老衲天机深。\n一言当有契，超诸去来今。\n孤舟出寒渚，停云结层阴。\n滞留嗟我老，何以开愁襟。",
        "dynasty": "宋",
        "collection_info": null
    },
    {
        "title": "送译上人出蜀",
        "author": "王灼",
        "content": "久雨败沼荷，晓风猎岩桂。\n人各动归思，子独谋远逝。\n峡门去来舟，日为声利计。\n扣舷数得失，子独寻师锐。\n径山天尺五，披光出蒙翳。\n云居接庐阜，荐福踞鄱汭。\n维此三大老，从之可卒岁。\n玉泉亦清冽，纵饮争挽袂。\n南极百十城，一一尽所诣。\n宁使茧生足，肯畏雪封砌。\n更忆大瞿昙，捐身求半偈。",
        "dynasty": "宋",
        "collection_info": null
    },
    {
        "title": "送杨道者永觉",
        "author": "王灼",
        "content": "久修头陀行，但欠僧伽衣。\n胡为走红尘，涴面不忍挥。\n忽觉东州梦，又指西山归。\n九峰富泉石，百里环翠微。\n买山吾无钱，亦解守钓矶。\n儿女苦牵挽，此身陷重围。\n临分一太息，山中音信稀。",
        "dynasty": "宋",
        "collection_info": null
    },
    {
        "title": "送洪上人游南",
        "author": "王灼",
        "content": "中原百川赴东西，万折惟有蜀江耳。\n师之桑梓江干侧，扁舟却访鸱夷子。\n荆楚吴越我未到，每闻谈者亦自喜。\n羡师脱去事幽寻，春风满帆作行李。\n会稽草木朝霞蔚，钱塘波涛夏雷疾。\n桂树枫叶怨楚人，莼羹盐豉诧吴客。\n到处定知有新得，长篇短韵挥椽笔。\n他时我亦探禹穴，一见名字如促膝。",
        "dynasty": "宋",
        "collection_info": null
    },
    {
        "title": "送南平僧归里",
        "author": "王灼",
        "content": "牂牁水阔嶲山高，什敖君长曾纷搔。\n时移事变今安有，百里相望皆城壕。\n我住涪江一区宅，颇恨长安远如日。\n闻师乡邑愈更南，不觉掉头三太息。\n送行且学浮图语，是身于世真逆旅。\n胸中稳处即吾乡，交益夸辞空自苦。\n北风拂面寒飕飕，遥知去路雪侵裘。\n忍饥奈冻得嘉句，好在濡笔传中州。",
        "dynasty": "宋",
        "collection_info": null
    },
    {
        "title": "送演上人",
        "author": "王灼",
        "content": "整整袈裟团团笠，覆此短小精悍质。\n谁知意气解摩云，羞对诸儿恋乡邑。\n江南萧寺不知数，据堂说法尽龙虎。\n只应饱取一味禅，断却从来巧章句。\n昼短天寒无定程，孤舟尚倚装赍轻。\n玉泉度岁亦良策，好在沙头春水生。",
        "dynasty": "宋",
        "collection_info": null
    },
    {
        "title": "送月上人南游",
        "author": "王灼",
        "content": "锦官东郭大兰若，眼明见子长廊下。\n春风二月白帝城，一笑相逢手重把。\n羡子远引如孤鹄，顾我低摧真病马。\n碧山红尘不同调，底事胸怀两倾写。\n幽寻胜践我亦喜，梦魂已落潇湘野。\n扁舟蹑子尚可期，幸有此身闲似社。",
        "dynasty": "宋",
        "collection_info": null
    },
    {
        "title": "送祖月上人",
        "author": "王灼",
        "content": "月公别我浮三峡，欲往南中求大法。\n此行初为梅州老，过岭障烟恐难狎。\n挂帆且指古鄱阳，骥子凤鶵亦称甲。\n十年故人我尚记，平视诸方气尝压。\n玉剑无声血千里，肯就铜盘后先歃。\n相从学道须究竟，半字落耳汗霑洽。\n宗师语言岂不佳，世间传写空盈夹。\n归来趺坐举其要，莫话衡庐与苕霅。",
        "dynasty": "宋",
        "collection_info": null
    },
    {
        "title": "题赵德修所藏孙太古尹喜传道图",
        "author": "王灼",
        "content": "大柏森森护盘石，老聃踞坐三人立。\n盛德之容本和豫，漠然不应岂真实。\n向者隐奥九九篇，纔示指画意已传。\n细看尹喜磬折处，金篦刮膜见全天。\n侍旁二子来何许，无乃徐甲庚桑楚。\n注目拱手气不吐，画师笔端更解语。\n函谷关废河水黄，授经台倾陇草荒。\n一幅东绢吾无用，要逐青牛归帝乡。",
        "dynasty": "宋",
        "collection_info": null
    },
    {
        "title": "题何朝申所藏赵邈卓馋虎图",
        "author": "王灼",
        "content": "何日老于菟，失脚来空山。\n山中无所食，瘦骨见孱颜。\n舐掌鼓饿舌，始信择肉艰。\n姑求一饱计，未肯藏榛菅。\n画师有深趣，粉墨不可删。\n兽心察凶毒，人事戒防闲。\n编鬚固莫敢，强弓亦徒弯。\n吾命傥足惜，斜阳掩柴关。",
        "dynasty": "宋",
        "collection_info": null
    },
    {
        "title": "题冯申之所藏徐皋鱼",
        "author": "王灼",
        "content": "菱叶苹花点水面，水浄如空到底见。\n大鱼独行示闲暇，小鱼群嬉夸敏健。\n画工定自知鱼乐，掉尾扬鳍固多变。\n犹胜图写吴王鲙，戕灭众命供一馔。\n南唐徐白称绝笔，皋实同姓最后出。\n三幅挂我素壁间，恍然又作江湖客。\n吾闻神物久当化，烦君谨护风雨夕。\n一声霹雳飞上天，回视丹青了无迹。",
        "dynasty": "宋",
        "collection_info": null
    },
    {
        "title": "题游昭画牛四图  其一",
        "author": "王灼",
        "content": "晴旸布阴来灌木，村童地坐弄鸜鹆。\n老牸食丰草，侧身顾其犊。\n鸟跦跦，牛逐逐，无人见此春波绿。",
        "dynasty": "宋",
        "collection_info": null
    },
    {
        "title": "题游昭画牛四图  其二",
        "author": "王灼",
        "content": "游丝如许长，翠影落横塘。\n吴牛最畏暑，赖此五月凉。\n想见下饮时，不念刍菽香。\n摇荡水生痕，凌乱日浮光。\n可惜莲与蒲，勿涉水中央。",
        "dynasty": "宋",
        "collection_info": null
    },
    {
        "title": "题游昭画牛四图  其三",
        "author": "王灼",
        "content": "山平皋垅低，秋深云雨晦。\n牧人荷蓑笠，匍伏在牛背。\n穉牛先跳逸，两牛追不及。\n安得青天出白日，重来缓驱莫相失。",
        "dynasty": "宋",
        "collection_info": null
    },
    {
        "title": "题游昭画牛四图  其四",
        "author": "王灼",
        "content": "云蔽天，雪欺树。\n山径之蹊断来去，飞花扑面朔风吼。\n儿把牛索藏短袖，拥鼻衝过缩其脰。\n茅芦咫尺且忍寒，儿归附火牛繫栏。",
        "dynasty": "宋",
        "collection_info": null
    },
    {
        "title": "题王逸竹溪钓艇图二绝  其一",
        "author": "王灼",
        "content": "断岸竹如云，翠色落寒濑。\n艇子何处归，应转烟林外。",
        "dynasty": "宋",
        "collection_info": null
    },
    {
        "title": "题王逸竹溪钓艇图二绝  其二",
        "author": "王灼",
        "content": "塘影抱林光，樵风接溪浪。\n最爱笋蕨时，恰是河豚上。",
        "dynasty": "宋",
        "collection_info": null
    },
    {
        "title": "题政黄牛出山图  其一",
        "author": "王灼",
        "content": "眼明双白鹭，身稳一黄牛。\n玉辔章台陌，可怜供百忧。",
        "dynasty": "宋",
        "collection_info": null
    },
    {
        "title": "题政黄牛出山图  其二",
        "author": "王灼",
        "content": "桥边路欲迷，林外山犹见。\n长歌扣牛角，不读项羽传。",
        "dynasty": "宋",
        "collection_info": null
    },
    {
        "title": "题十二溪女图",
        "author": "王灼",
        "content": "霞佩缀仙班，春风拥髻鬟。\n应无世间梦，怅望碧溪湾。",
        "dynasty": "宋",
        "collection_info": null
    },
    {
        "title": "题昭君图",
        "author": "王灼",
        "content": "朔风吹鬓影，犹抱琵琶立。\n胡儿在何许，边头羽书急。",
        "dynasty": "宋",
        "collection_info": null
    },
    {
        "title": "题满公所作阴壑生虚籁",
        "author": "王灼",
        "content": "积雾琐空岩，寒飚振疏木。\n游子勿言归，山程太幽独。",
        "dynasty": "宋",
        "collection_info": null
    },
    {
        "title": "题满公所作月林散清影",
        "author": "王灼",
        "content": "暝色兼荒远，初分浦淑烟。\n应知汉江佩，月竹斗娟娟。",
        "dynasty": "宋",
        "collection_info": null
    },
    {
        "title": "题荣首座巴东三峡图",
        "author": "王灼",
        "content": "白帝城高鼓角罢，巫娥庙冷云雨空。\n只知楚塞明双眼，不觉神游尺素中。",
        "dynasty": "宋",
        "collection_info": null
    },
    {
        "title": "题李伯时渭城送客图用知几韵",
        "author": "王灼",
        "content": "龙眠幻出摩诘句，想见落笔怀抱空。\n只有古今情不尽，渭城杨柳几春风。",
        "dynasty": "宋",
        "collection_info": null
    },
    {
        "title": "题云月图  其一",
        "author": "王灼",
        "content": "万里峨眉夜夜月，千秋巫峡朝朝云。\n诗句丹青共摹写，笔端三昧要平分。",
        "dynasty": "宋",
        "collection_info": null
    },
    {
        "title": "题云月图  其二",
        "author": "王灼",
        "content": "菩萨岩前浄满月，神女峰上光明云。\n吾人肺腑中流出，诗句丹青无半分。",
        "dynasty": "宋",
        "collection_info": null
    },
    {
        "title": "题南禅方丈壁",
        "author": "王灼",
        "content": "南金楚璞何施为，出门即取厚利归。\n古来乃有金玉士，抱冤硉兀人不知。\n君不见吕侯大狩夸凌铄，车前打折麒麟角。\n径须归去来，一丘与一壑。",
        "dynasty": "宋",
        "collection_info": null
    },
    {
        "title": "题樊氏楼壁",
        "author": "王灼",
        "content": "老秋气已严，今日稍晴和。\n登君楼西翼，相对一酣歌。\n边烽照仙关，大将方枕戈。\n吾侪无志用，心慑鬓先皤。\n强促半罇绿，各自争岌峨。\n月影渐髣髴，西山爽气多。\n坐兴儿女念，欲往山之阿。\n诸君祈努力，吾亦假余波。",
        "dynasty": "宋",
        "collection_info": null
    },
    {
        "title": "无题",
        "author": "王灼",
        "content": "桐孙枝有海潮音，玉指初调万籁沉。\n烛影荧荧锁窗底，此时端欲见琴心。",
        "dynasty": "宋",
        "collection_info": null
    },
    {
        "title": "送祖道师赴长江",
        "author": "王灼",
        "content": "山林与城市，何地非隐沦。\n子意亦易败，径投寂寞滨。\n楞严有奥章，试为识者陈。\n归思落烟艇，尚及秋风新。",
        "dynasty": "宋",
        "collection_info": null
    },
    {
        "title": "次韵大受登正法塔见刘王二陵",
        "author": "王灼",
        "content": "试纵浮图目，闲纾客子情。\n轩腾超世界，指点识乡程。\n天大云欹野，江蒸气抱城。\n长风饶振薄，落日倒光晶。\n古色千年在，悲歌百虑盈。\n战争初自苦，成败几堪惊。\n狐兔穿蓬颗，珠玑入里氓。\n剑关犹北向，巫峡只东倾。\n往意增三嘆，余踪付一瞠。\n誓言逃俗网，碧海跨飞鲸。",
        "dynasty": "宋",
        "collection_info": null
    },
    {
        "title": "次尹俊卿见访有诗次韵",
        "author": "王灼",
        "content": "联骖来二妙，契好属儿孙。\n夜半星河转，谈深几席温。\n能诗饭颗瘦，使酒濮阳髡。\n万事醉吟裏，那须倚市门。",
        "dynasty": "宋",
        "collection_info": null
    },
    {
        "title": "次尹彦回復来偶予他出用前韵招彦回",
        "author": "王灼",
        "content": "往时倾盖友，前代涌泉孙。\n肯念三年别，能来一语温。\n岁华欺老大，功业付鲸髡。\n直为诗篇好，扶藜日候门。",
        "dynasty": "宋",
        "collection_info": null
    },
    {
        "title": "东禅别新资官令荣安中走笔次韵",
        "author": "王灼",
        "content": "虽念三年别，犹欣一日逢。\n哦诗能淡伫，作邑想雍容。\n古柏宜秋雨，寒鸦伴晓钟。\n归涂莫惆怅，喜事见重重。",
        "dynasty": "宋",
        "collection_info": null
    },
    {
        "title": "次韵李知几",
        "author": "王灼",
        "content": "密雨连三日，青天未肯开。\n庭除舞蚯蚓，几席上莓苔。\n又说边声急，浑无乡信来。\n愁心似流水，空费宝刀裁。",
        "dynasty": "宋",
        "collection_info": null
    },
    {
        "title": "醉中走笔次赵彦和韵",
        "author": "王灼",
        "content": "三年相尔汝，一语敢谁何。\n有学窥黄老，无心战外魔。\n牛心应易噉，螭首故难磨。\n不识王孙贵，朱门亦许过。",
        "dynasty": "宋",
        "collection_info": null
    },
    {
        "title": "拾诸公余韵赠辉禅师兼奉答勾龙伯秋谒广利辉禅师  其一",
        "author": "王灼",
        "content": "引泉浇药圃，编竹护花科。\n顿喜高风在，仍闻密义多。\n四山围翠黛，一水缭青罗。\n谁谓幽师死，来看窣堵波。",
        "dynasty": "宋",
        "collection_info": null
    },
    {
        "title": "拾诸公余韵赠辉禅师兼奉答勾龙伯秋谒广利辉禅师  其二",
        "author": "王灼",
        "content": "旧饰莲花座，新翻贝叶科。\n朝餐荤味少，夜诵篆烟多。\n不执铁如意，肯偷金叵罗。\n犹堪试绵力，法海激颓波。",
        "dynasty": "宋",
        "collection_info": null
    },
    {
        "title": "奉伯秋",
        "author": "王灼",
        "content": "要凭稽古力，尚阻列僊科。\n富贵终愁逼，才名已患多。\n庙堂遵故事，经学到新罗。\n拭眼看收拾，天池濯素波。",
        "dynasty": "宋",
        "collection_info": null
    },
    {
        "title": "答伯秋  其一",
        "author": "王灼",
        "content": "足为春游茧，头因午醉科。\n神交尝恨少，诗债敢嫌多。\n几日登庐阜，他年梦苎罗。\n故应三峡外，渔艇老烟波。",
        "dynasty": "宋",
        "collection_info": null
    },
    {
        "title": "答伯秋  其二",
        "author": "王灼",
        "content": "刍荛传吉语，诏旨缓追科。\n疲俗今当復，诸公众所多。\n谁能齐卓茂，我亦怖阎罗。\n种德无余事，流光付逝波。",
        "dynasty": "宋",
        "collection_info": null
    },
    {
        "title": "答伯秋  其三",
        "author": "王灼",
        "content": "半生沉俗学，中路堕严科。\n白眼遭非类，黄泉愧阿多。\n无勋封柱国，有志捽何罗。\n慎勿相料理，因风又起波。",
        "dynasty": "宋",
        "collection_info": null
    },
    {
        "title": "又和  其一",
        "author": "王灼",
        "content": "性癖耽杯酒，家贫废臼科。\n江山聊作助，崔蔡不须多。\n早岁撑吴榜，春风试越罗。\n只今中夜梦，突怒见潮波。",
        "dynasty": "宋",
        "collection_info": null
    },
    {
        "title": "又和  其二",
        "author": "王灼",
        "content": "风来云度屋，雨过水盈科。\n懒觉诗篇少，闲看景趣多。\n垣间生薜荔，床下长娑罗。\n空法销诸漏，端如迦叶波。",
        "dynasty": "宋",
        "collection_info": null
    },
    {
        "title": "又和  其三",
        "author": "王灼",
        "content": "可惜通三语，相期中六科。\n南司章奏好，北阙缙绅多。\n想见趋宣室，真成上鬰罗。\n行装宜速具，未用叹奔波。",
        "dynasty": "宋",
        "collection_info": null
    },
    {
        "title": "又和  其四",
        "author": "王灼",
        "content": "从军思上策，直谏赴贤科。\n抗志吾何敢，收功众孰多。\n清诗无竞病，小令有来罗。\n今日奇寒甚，明窗试偃波。",
        "dynasty": "宋",
        "collection_info": null
    },
    {
        "title": "次韵何子应游金壁池  其一",
        "author": "王灼",
        "content": "柳树浓垂岸，荷花满覆塘。\n日供无限影，风递自然香。\n酒艷浮瑶席，歌声绕杏梁。\n空惭长卿病，不作次公狂。",
        "dynasty": "宋",
        "collection_info": null
    },
    {
        "title": "次韵何子应游金壁池  其二",
        "author": "王灼",
        "content": "景色遽如许，欢声阿那边。\n绮罗沽酒市，丝竹泛花船。\n越客知何夕，壶公自有天。\n兹游倾泽国，宁问压巴川。",
        "dynasty": "宋",
        "collection_info": null
    },
    {
        "title": "次韵子应同游灵泉",
        "author": "王灼",
        "content": "香火寻幽寺，麾幢度广川。\n坞深斜透日，溪涸细流泉。\n玉粒新炊饭，金花侧布田。\n归涂动诗兴，健笔写江天。",
        "dynasty": "宋",
        "collection_info": null
    },
    {
        "title": "次韵子应游鹤鸣",
        "author": "王灼",
        "content": "夕雨方开霁，晨鸡亦罢鸣。\n四郊知按堵，千骑得徐行。\n再阅天章丽，还同佛日明。\n抽毫出佳句，压倒谢宣城。",
        "dynasty": "宋",
        "collection_info": null
    },
    {
        "title": "次韵李士举丈除夕  其一",
        "author": "王灼",
        "content": "藜杖初防老，桃符又换新。\n惊回潼水梦，喜见义城春。\n浪走何为者，流光岂贷人。\n翻思大傩氏，阔步过天津。",
        "dynasty": "宋",
        "collection_info": null
    },
    {
        "title": "次韵李士举丈除夕  其二",
        "author": "王灼",
        "content": "儿孙思故国，诗酒送穷年。\n禄近禾三百，人惭员半千。\n壮心非曩昔，尊足幸轻便。\n投晓椒觞尽，春风共醉颠。",
        "dynasty": "宋",
        "collection_info": null
    },
    {
        "title": "次韵李士举丈除夕  其三",
        "author": "王灼",
        "content": "暗灯延鼠辈，残漏付鸡人。\n柏酒浮三酌，蔬盘荐五辛。\n冻吟多累句，孤坐绝来宾。\n镜裏丝丝髮，平明六十春。",
        "dynasty": "宋",
        "collection_info": null
    },
    {
        "title": "次韵吕阆州锦屏之集",
        "author": "王灼",
        "content": "飞檐依绝巘，朱槛俯清流。\n剑外谁堪似，城南独占优。\n浓春牵酒兴，胜践与诗谋。\n日落江烟起，旌麾更少留。",
        "dynasty": "宋",
        "collection_info": null
    },
    {
        "title": "次韵答张乃直",
        "author": "王灼",
        "content": "才如北海岂云疏，局促从来笑腐儒。\n只作文章希屈马，不将门户敌崔卢。\n公车奏议三千牍，京洛风尘十二衢。\n回首知君几多恨，肯甘华髮老江湖。",
        "dynasty": "宋",
        "collection_info": null
    },
    {
        "title": "次韵许唐臣丈",
        "author": "王灼",
        "content": "目断扬州泪似江，龙舆半夜狩南邦。\n徒闻四野方多垒，可惜黄旗漫绕杠。\n浊酒有神磨岁月，愁山无赖入轩窗。\n青萍三尺将生锈，愤气峥嵘只自降。",
        "dynasty": "宋",
        "collection_info": null
    },
    {
        "title": "次韵任元受除夕",
        "author": "王灼",
        "content": "九重无路扣天阍，万里何时返荜门。\n岁晚浓愁催白髮，夜来隻影落寒罇。\n谁令兴发水云国，独忆春归花柳村。\n知有笔端三昧力，试将些语为招魂。",
        "dynasty": "宋",
        "collection_info": null
    },
    {
        "title": "次韵答赵之源仍简演师",
        "author": "王灼",
        "content": "年年春事寄征鞍，一笑归来已强颜。\n但得从今千日醉，宁论自古四并难。\n怜君不怕凭乌几，顾我犹知爱碧山。\n应许相携学寒拾，同参饶舌老丰干。",
        "dynasty": "宋",
        "collection_info": null
    },
    {
        "title": "次韵诸公赠将官鹿浩然",
        "author": "王灼",
        "content": "休把长缨便请行，如今正属泰阶平。\n醉看夜月清罇倒，卧对秋风白髮生。\n羞向热官称命薄，喜随寒士以诗鸣。\n他年采药鹿门去，不许人间知姓名。",
        "dynasty": "宋",
        "collection_info": null
    },
    {
        "title": "次韵冯舜陟见赠",
        "author": "王灼",
        "content": "梁山回首几悲辛，来对江城拂塞尘。\n枕曲漱醪真下策，推书扑笔更痴人。\n如君自是声华旧，及我相逢笑语新。\n便倒诗筒费褒饰，坐知摇落变青春。",
        "dynasty": "宋",
        "collection_info": null
    },
    {
        "title": "次韵赵当可",
        "author": "王灼",
        "content": "元礼门墙岂敢疏，拟题刺字拂尘裾。\n颓颜此去歌无奈，闻道从来恨不如。\n食蛤未妨期汗漫，椎芦或可作蘧蒢。\n西园飞盖成何事，要见枕中鸿宝书。",
        "dynasty": "宋",
        "collection_info": null
    },
    {
        "title": "次韵顾次凤",
        "author": "王灼",
        "content": "笔端文字照千春，僊籍班联透几尘。\n黄卷肯交同长物，白袍未信裹闲身。\n至言落落常难合，俗眼悠悠少识真。\n谁似江东顾夫子，月台对影只三人。",
        "dynasty": "宋",
        "collection_info": null
    },
    {
        "title": "和唐山叟所赠三诗  其一",
        "author": "王灼",
        "content": "人品相悬定几分，十年高卧赤城云。\n神仙窟宅古多见，泉石膏肓今亦云。\n羽驾拟陪天上乐，麟毫犹写世间文。\n吴江枫落摇归棹，更喜新诗惬所闻。",
        "dynasty": "宋",
        "collection_info": null
    },
    {
        "title": "和唐山叟所赠三诗  其二",
        "author": "王灼",
        "content": "蓑衣芒屦日相逢，仙者谁人识吕钟。\n已受丹书存夜气，定除白髮变春容。\n情田旧习虽锄秽，笔阵余威尚折衝。\n闻说山间赋招隐，试披云雾几多重。",
        "dynasty": "宋",
        "collection_info": null
    },
    {
        "title": "和唐山叟所赠三诗  其三",
        "author": "王灼",
        "content": "徧从江海濯清流，归老岷峨占上游。\n心远欲联高士传，地偏仍似贾胡留。\n何时竹杖闲搘壁，终日绳床懒命俦。\n碧嶂红尘两相望，劳生笑我不知休。",
        "dynasty": "宋",
        "collection_info": null
    },
    {
        "title": "次韵米太初",
        "author": "王灼",
        "content": "元知文采冠多邦，床下如今拜老庞。\n短刃何能排贾垒，轻舠敢问绝潘江。\n初闻毛颖只供笑，退诵溪堂但乞降。\n谁拟一台称二妙，如公才气本无双。",
        "dynasty": "宋",
        "collection_info": null
    },
    {
        "title": "和荣安中二绝  其一",
        "author": "王灼",
        "content": "射洪春酒旧知名，更得新诗意已倾。\n独与刘伶敦契好，山王不敢岂人情。",
        "dynasty": "宋",
        "collection_info": null
    },
    {
        "title": "和荣安中二绝  其二",
        "author": "王灼",
        "content": "醉来不入少年场，只欲问涂何有乡。\n耽酒玉川贫彻骨，空将鼻观到糟床。",
        "dynasty": "宋",
        "collection_info": null
    },
    {
        "title": "次昭觉圆老韵",
        "author": "王灼",
        "content": "丈室曾窥金锡光，汾阳宗绪故应长。\n不嫌俗子堪传授，更借余波到乐浪。",
        "dynasty": "宋",
        "collection_info": null
    },
    {
        "title": "次韵日新见招",
        "author": "王灼",
        "content": "闻道山中熟腊醅，悬知瓮面唤春回。\n桃花亦解相勾引，前度刘郎拟独来。",
        "dynasty": "宋",
        "collection_info": null
    },
    {
        "title": "次韵师浑甫  其一",
        "author": "王灼",
        "content": "五字长城久让登，云梯更羡最高层。\n别来大有离群恨，今日西南又得朋。",
        "dynasty": "宋",
        "collection_info": null
    },
    {
        "title": "次韵师浑甫  其二",
        "author": "王灼",
        "content": "春愁早觉费驱除，清酒何人赠百壶。\n投老残年无处着，只堪脱帽见霜颅。",
        "dynasty": "宋",
        "collection_info": null
    },
    {
        "title": "次韵何子应留诗为别  其一",
        "author": "王灼",
        "content": "追攀笔墨幸同时，苏季如今不愿师。\n自诧柳州曾指授，年来稍稍许言诗。",
        "dynasty": "宋",
        "collection_info": null
    },
    {
        "title": "次韵何子应留诗为别  其二",
        "author": "王灼",
        "content": "周南底事苦淹留，杯水那容万斛舟。\n稳驾长风归去好，凤凰池上醉遨游。",
        "dynasty": "宋",
        "collection_info": null
    },
    {
        "title": "次韵何子应留诗为别  其三",
        "author": "王灼",
        "content": "迩迹韩门尚壮年，老陪杖屦本因缘。\n早知决定书青史，湜籍诸人继有传。",
        "dynasty": "宋",
        "collection_info": null
    },
    {
        "title": "次韵何子应留诗为别  其四",
        "author": "王灼",
        "content": "出头自合持文柄，失脚因循作吏师。\n记取舂陵好邦伯，临风对月有清诗。",
        "dynasty": "宋",
        "collection_info": null
    },
    {
        "title": "次韵何子应留诗为别  其五",
        "author": "王灼",
        "content": "主领风光春復秋，西山蜡屐北池舟。\n羲皇以上同真乐，俯仰之间忆旧游。",
        "dynasty": "宋",
        "collection_info": null
    },
    {
        "title": "次韵何子应留诗为别  其六",
        "author": "王灼",
        "content": "兰若生祠付百年，曾将秀笔纪夤缘。\n涪江口口歌遗爱，碑版悬知四裔传。",
        "dynasty": "宋",
        "collection_info": null
    },
    {
        "title": "次韵晁子与  其一",
        "author": "王灼",
        "content": "清溪西岸作鹑居，敢怨投闲百不如。\n喜得君家好兄弟，相逢如对古人书。",
        "dynasty": "宋",
        "collection_info": null
    },
    {
        "title": "次韵晁子与  其二",
        "author": "王灼",
        "content": "长贫我欲为巴叟，高咏君能继洛生。\n自许一丘成小隐，仰瞻千载立修名。",
        "dynasty": "宋",
        "collection_info": null
    },
    {
        "title": "次韵晁子与  其三",
        "author": "王灼",
        "content": "大晁富丽比南金，令弟清新敌楚琳。\n死却庐陵老居士，二苏那得有知音。",
        "dynasty": "宋",
        "collection_info": null
    },
    {
        "title": "次韵晁子与  其四",
        "author": "王灼",
        "content": "韩门今日有真传，兴起斯文四百年。\n可惜飞龙卧荒枥，闲看翠翮落虚弦。",
        "dynasty": "宋",
        "collection_info": null
    },
    {
        "title": "次韵晁子与  其五",
        "author": "王灼",
        "content": "新诗字字救朝饥，仁义之言反类痴。\n谁办千金收骏骨，大胜列屋养蛾眉。",
        "dynasty": "宋",
        "collection_info": null
    },
    {
        "title": "再次韵  其一",
        "author": "王灼",
        "content": "岷江剑栈总宁居，闻道边头亦晏如。\n猛士云屯方贾勇，胡儿莫送讲和书。",
        "dynasty": "宋",
        "collection_info": null
    },
    {
        "title": "再次韵  其二",
        "author": "王灼",
        "content": "筑坛拜将一军惊，初识淮阴胯下生。\n能读父书成底事，可怜世上逐虚名。",
        "dynasty": "宋",
        "collection_info": null
    },
    {
        "title": "再次韵  其三",
        "author": "王灼",
        "content": "懒掷粗疏地上金，绝知环佩响璆琳。\n歌功颂德今时事，侧听诸公出正音。",
        "dynasty": "宋",
        "collection_info": null
    },
    {
        "title": "再次韵  其四",
        "author": "王灼",
        "content": "佛貍已死北人传，虏马饮江谣故年。\n只有昭君怨青冢，他时心事付鵾弦。",
        "dynasty": "宋",
        "collection_info": null
    },
    {
        "title": "再次韵  其五",
        "author": "王灼",
        "content": "欲细腰围强忍饥，早知作计太憨痴。\n从今百斛收螺黛，学取风流半额眉。",
        "dynasty": "宋",
        "collection_info": null
    },
    {
        "title": "游灵泉次性老韵",
        "author": "王灼",
        "content": "盏裏浊醪无宿酿，缾中脱粟有孤炊。\n忍贫不彻来投佛，坐听松风无限时。",
        "dynasty": "宋",
        "collection_info": null
    },
    {
        "title": "赵和之自鹤鸣泛舟归城次韵",
        "author": "王灼",
        "content": "斜日撩归兴，飘然李郭舟。\n旄麾明两岸，管吹落沧洲。\n要与民行乐，那须酒换愁。\n遥知陶靖节，临赋喜清流。",
        "dynasty": "宋",
        "collection_info": null
    },
    {
        "title": "赵成甫招饭次默夫韵",
        "author": "王灼",
        "content": "鸟声呼客急，花影过帘迟。\n酒滟东西玉，枰残白黑棋。\n稍惊风弄袖，真恐雨催诗。\n一笑留归骑，斜阳无限时。",
        "dynasty": "宋",
        "collection_info": null
    },
    {
        "title": "答戴时行  其一",
        "author": "王灼",
        "content": "如今四十已知非，誓学宗门第一机。\n养就纯干犹细事，直须空劫问音威。",
        "dynasty": "宋",
        "collection_info": null
    },
    {
        "title": "答戴时行  其二",
        "author": "王灼",
        "content": "佛祖由来命脉通，大千世界一光中。\n药王菩萨知君是，乞取刀圭救病翁。",
        "dynasty": "宋",
        "collection_info": null
    },
    {
        "title": "答李知几",
        "author": "王灼",
        "content": "无正文。",
        "dynasty": "宋",
        "collection_info": null
    },
    {
        "title": "投秦太师  其一",
        "author": "王灼",
        "content": "双龙阙下五云新，喜见天元第一春。\n邻使来输朝会玉，儒宫望拜属车尘。\n囊空赤白闲边将，雨足公私快野人。\n浑是昇平好时节，谁将盛事勒苍珉。",
        "dynasty": "宋",
        "collection_info": null
    },
    {
        "title": "投秦太师  其二",
        "author": "王灼",
        "content": "今代堂堂有魏公，十方三际指挥中。\n勋名已恨古人隘，歌咏端知寸笔穷。\n还第文饶槐蔽日，赌棋安石马嘶风。\n此时谁作登门客，看吐经纶气似虹。",
        "dynasty": "宋",
        "collection_info": null
    },
    {
        "title": "投秦太师  其三",
        "author": "王灼",
        "content": "相府潭潭接斗魁，门披戟带绝纤埃。\n小山丛桂何由识，东阁长裾许暂陪。\n绕木惊乌栖未定，恋轩疲马望重来。\n酬恩有胆大如斗，造化炉中肯铸回。",
        "dynasty": "宋",
        "collection_info": null
    },
    {
        "title": "投秦太师  其四",
        "author": "王灼",
        "content": "三径荒芜钓艇闲，中兴冠盖拟跻攀。\n有文数过金闺彦，无籍堪联玉笋班。\n断遣乡愁归鲁酒，安排客服上吴山。\n相门宾帟多珠履，自笑风埃蹭蹬间。",
        "dynasty": "宋",
        "collection_info": null
    },
    {
        "title": "长孺幼安作西湖之游不以告某与元受明日二公有诗元受率次韵",
        "author": "王灼",
        "content": "满城扑面战黄尘，蜡屐故寻湖上春。\n千顷烟波初弄日，四年鱼鸟恰知人。\n有时览胜缘搜句，无术驱愁但饮醇。\n可笑山王今不数，敝裘索寞走天津。",
        "dynasty": "宋",
        "collection_info": null
    },
    {
        "title": "初到西湖  其一",
        "author": "王灼",
        "content": "西湖声价甲天下，梦想平生初识之。\n十里垂鞭几多恨，不及见渠全盛时。",
        "dynasty": "宋",
        "collection_info": null
    },
    {
        "title": "初到西湖  其二",
        "author": "王灼",
        "content": "古来三百六十寺，春入颓基草木荒。\n解作高人无尽供，只余山色与湖光。",
        "dynasty": "宋",
        "collection_info": null
    },
    {
        "title": "呈陈崇青求娱亲堂三大字  其一",
        "author": "王灼",
        "content": "椒柏浮觥盘列辛，今年春晚去年春。\n五侯门下正多事，九老图中只一人。\n健笔横飞鸾体态，童颜长炼鹤精神。\n会看天上丝纶下，卫武还朝秉国钧。",
        "dynasty": "宋",
        "collection_info": null
    },
    {
        "title": "呈陈崇青求娱亲堂三大字  其二",
        "author": "王灼",
        "content": "宵人有母鬓如银，夜半丸熊诲子频。\n幸窃斗升为侍养，敢言科第止荣身。\n小堂欲作娱亲扁，纯孝谁推锡类仁。\n乞取先生三大字，要崇风教厉乡邻。",
        "dynasty": "宋",
        "collection_info": null
    },
    {
        "title": "呈陈崇青求娱亲堂三大字  其三",
        "author": "王灼",
        "content": "自挂衣冠神武门，依然恋阙赤心存。\n清高寄兴太湖石，盘礴行吟独乐园。\n胜日过从无杂客，清宵侍坐有来孙。\n风神筋力新逾健，山色长青对寿樽。",
        "dynasty": "宋",
        "collection_info": null
    },
    {
        "title": "再和  其一",
        "author": "王灼",
        "content": "幼妇传来旧受辛，知君满腹贮阳春。\n寿星台宿应同邑，草圣诗仙合一人。\n紫橐禁中留赋咏，白莲社裏炼丰神。\n谁言林下长闲得，左席犹虚待秉钧。",
        "dynasty": "宋",
        "collection_info": null
    },
    {
        "title": "再和  其二",
        "author": "王灼",
        "content": "湘东三管竹金银，名胜均蒙品藻频。\n里巷自怜为下士，门墙亦许託微身。\n吹嘘短翮扶摇力，沾溉寒根造化仁。\n堂扁特书烦大手，少偿孟母教迁邻。",
        "dynasty": "宋",
        "collection_info": null
    },
    {
        "title": "再和  其三",
        "author": "王灼",
        "content": "早厌奔趋权贵门，中流勇退古风存。\n唱酬绿野今裴白，偃仰商山旧绮园。\n成熟坐看桃结子，平安几报竹生孙。\n雨余晴玉春无价，天遣清香入酒樽。",
        "dynasty": "宋",
        "collection_info": null
    },
    {
        "title": "三和谢娱亲堂扁  其一",
        "author": "王灼",
        "content": "盛年曾效引裾辛，勇退归休四十春。\n闲却圣朝医国手，来为诗社作家人。\n尖新句子堪呈佛，峭拔毫端似有神。\n仆辈岂应陪唱和，却缘鼷鼠发千钧。",
        "dynasty": "宋",
        "collection_info": null
    },
    {
        "title": "三和谢娱亲堂扁  其二",
        "author": "王灼",
        "content": "烂然铁画间鈎银，越薄苏膏挥洒频。\n谁与钟王传妙诀，我知颜柳是前身。\n大书燕喜娱亲扁，俯念乌慈反哺仁。\n因甚衡茅光彻夜，烛围十丈许分邻。",
        "dynasty": "宋",
        "collection_info": null
    },
    {
        "title": "三和谢娱亲堂扁  其三",
        "author": "王灼",
        "content": "荣华梦事付朱门，茗碗炉熏所性存。\n对月朗吟将进酒，逢春细和乐游园。\n坐中投辖时留客，膝上含饴日弄孙。\n四美难并公奄有，何曾一夕不开樽。",
        "dynasty": "宋",
        "collection_info": null
    },
    {
        "title": "代公庆上郭帅  其一",
        "author": "王灼",
        "content": "唐家尚父几重孙，宿将齐推第一门。\n新拥锋车还北阙，暂辞戎律控西藩。\n柳营平日鏖轻敌，龙衮今年识至尊。\n好在枢庭展韬略，试看余力整干坤。",
        "dynasty": "宋",
        "collection_info": null
    },
    {
        "title": "代公庆上郭帅  其二",
        "author": "王灼",
        "content": "昔年先庙谒汾阳，提笔从公写短墙。\n再别巴江油戟下，七逢天竺桂枝香。\n宦途自许安仁拙，浮俗谁怜处士狂。\n客舍无烟饥欲死，尚惭知己问行藏。",
        "dynasty": "宋",
        "collection_info": null
    },
    {
        "title": "题范季实秋山纵目图",
        "author": "王灼",
        "content": "江天物态两凭陵，借与悬崖倚瘦藤。\n又作吴中十年梦，胥山绝顶望西兴。",
        "dynasty": "宋",
        "collection_info": null
    },
    {
        "title": "句",
        "author": "王灼",
        "content": "柳暗大堤曲，梅藏解佩人。",
        "dynasty": "宋",
        "collection_info": null
    },
    {
        "title": "乡人祷雨有应时寓乌石",
        "author": "邓深",
        "content": "力穑乃有秋，斯言闻自古。\n天时或不顺，人事亦安取。\n今年问何如，常旸颇为苦。\n大田纷拆裂，槁苗渴灌注。\n井瓮走墟落，河车喧旦暮。\n江溪近復涸，手足了无措。\n祷旱急农夫，迓神击村鼓。\n动以千百人，为此万一举。\n烈日仍朝朝，乞灵空处处。\n谁知天地回，正在顷刻许。\n旱魃翻然收，丰隆激其怒。\n真龙奋寂寞，商羊自鼓舞。\n张盖作浓云，翻盆下甘雨。\n剩水有平畴，旷原无焦土。\n言功任鬼神，介我喜稷黍。\n饱饭可预期，晚岁復何虑。\n懽声变愁嘆，忧心成悦豫。\n惟时对江村，所寓隘茅宇。\n因循已半月，侵凌奈酷暑。\n快此一日凉，美甚八珍具。\n浇肠欠浊醪，钱兄寻酒户。",
        "dynasty": "宋",
        "collection_info": null
    },
    {
        "title": "探禹穴",
        "author": "邓深",
        "content": "禹穴镇名山，神龙夙呵卫。\n告成余此迹，天地相终始。\n昔在绍兴中，弔古先君子。\n探穴勇跻攀，慨嘆不能已。\n援笔赋会稽，兼述风土美。\n趋庭童丱时，诵之能略记。\n颇识寻幽趣，便有东游志。\n道路阻且长，日月疾难恃。\n此兴堕渺茫，转烛逾三纪。\n两年寓临安，相隔纔一水。\n登览似可期，特未敢必耳。\n今年正月末，乃不料行止。\n云随渡江风，身着千岩裏。\n借问自何方，可访夏后氏。\n或指高峰云，近在十五里。\n是日天气清，好风濯衣袂。\n兴来不假懒，偕行二三子。\n犹子试上庠，邂逅亦能侍。\n呼舟泛镜湖，肌肤扑空翠。\n新荷点青钱，鱼行不相避。\n水凈无波涛，曾不踰时至。\n舍棹叩仙扉，宫额赐龙瑞。\n古道怪松引，重门老柏倚。\n苔径稍深登，曲折穷幽邃。\n巨石忽在眼，不与他石类。\n势压千万山，魑魅敢睥睨。\n人言为洞天，我忻识胜地。\n当中生裂纹，旧传有深閟。\n重玄锁关钥，莫测神灵意。\n恋恋不能去，而有感于己。\n平生喜搜访，幽山殆有契。\n何以俛仰间，来游者三世。\n先赋那敢攀，灵光诚自愧。\n强裁五言诗，未能无习气。\n诗成不须写，阿龟聊復识。",
        "dynasty": "宋",
        "collection_info": null
    },
    {
        "title": "游北禅",
        "author": "邓深",
        "content": "城市有深远，为兴远如近。\n冒暑一来游，政使俗者哂。\n萧然清浄界，软语接支遁。\n小童敬杖屦，添香拨余烬。\n煮饼撷园蔬，徐以茗椀进。\n窗外得小坡，野意颇无尽。\n胡床移最宜，清风来有信。\n静暑荷送气，敲凉竹成韵。\n夕阳归鸟疾，参差不作阵。\n古寺忽横烟，巧与画张本。\n会心忻有得，贪坐苦易晚。\n酒固无献酬，言亦忘答问。",
        "dynasty": "宋",
        "collection_info": null
    },
    {
        "title": "丰城道中",
        "author": "邓深",
        "content": "西风着衣袂，凉意晓来加。\n宿露眩光彩，朝阳湿精华。\n人烟互疏密，物色兴嘆嗟。\n喧嚣鸭子市，萧索渔人家。\n皂裙妇多跣，及冠男犹髽。\n挽犁并双牸，截江横流沙。\n佐饭缺蔬茹，作糜和鱼虾。\n湖田不薅草，沙畦多莳麻。\n露空立禾架，结屋卧牛车。\n水叶枯荷芰，山果瘦梨樝。\n乌桕动千树，杂木不一了。\n缘塍豆欲实，编篱槿纔花。\n三分莫问酒，一啜不可茶。\n行行入暮烟，两两数归鸦。\n联步得姻戚，浪语殊讙譁。\n毕景自忘倦，所历不觉遐。\n问宿于谁馆，有轩临水涯。\n暗壁飞蝙蝠，皓月升虾蟆。\n式盘迭饼饵，击缶出旧瓜。\n携来尚余樽，取酌如流霞。\n少饮不必醉，遣兴固自嘉。\n欲眠復出门，渔灯认蒹葭。",
        "dynasty": "宋",
        "collection_info": null
    },
    {
        "title": "醴泉",
        "author": "邓深",
        "content": "醴陵以泉名，问泉良不远。\n平田数顷开，方池三尺浅。\n含秋色幽幽，辟尘光淀淀。\n觱沸生其间，的皪纷可辨。\n纍纍似喷珠，一一如穿线。\n多至丛万颗，少或作疏串。\n迟速固难期，南北初无限。\n占地喻寻丈，有时忽隐见。\n恍兮莫穷源，杂然应有眼。\n沙石那能窒，苔荇不得炫。\n千载曾未枯，一日知几番。\n酿酒味固佳，煮茗香可羡。\n名泉世不乏，此奇吾未见。\n醒心聊一掬，赋诗寓三叹。",
        "dynasty": "宋",
        "collection_info": null
    },
    {
        "title": "次韵答社友",
        "author": "邓深",
        "content": "小轩名大隐，粗可供趺坐。\n遮眼时翻书，静愿结香火。\n似介还似痴，所向与时左。\n不践名利途，窃谓志亦果。\n人生天地间，世路多坎坷。\n成败端有数，巧力不容佐。\n昧者迷所之，大似蚁旋磨。\n君看禽高飞，翼倦千仞堕。\n太刚者易亡，太锐者必挫。\n得失相乘除，倚伏两福祸。\n顾予何所乐，日晏得高卧。\n岂惟七不堪，万事付懒惰。\n侪类每见宽，亦不攻其过。\n美人如敬翁，学问精而伙。\n松柏生涧壑，霜干久长大。\n富贵应不免，时有可未可。\n何须穷妇吟，再三嘆寒饿。\n且冀宽此抱，会当有知我。\n属和聊写情，暂辍园蔬课。",
        "dynasty": "宋",
        "collection_info": null
    },
    {
        "title": "次韵易高士",
        "author": "邓深",
        "content": "新诗嘆干戈，流移痛眼边。\n公若据要路，不惜金躯捐。\n同舟曾有约，傥行亦忧煎。\n政恐无此吟，掩卷空自怜。",
        "dynasty": "宋",
        "collection_info": null
    },
    {
        "title": "齐云",
        "author": "邓深",
        "content": "閒云无定在，为问齐不齐。\n风高衣裳冷，天近日月低。\n宽虚快舒啸，领览时杖藜。\n南城块苏耳，扰扰人自迷。",
        "dynasty": "宋",
        "collection_info": null
    },
    {
        "title": "赋椿楸二树",
        "author": "邓深",
        "content": "爱均召伯棠，名殊诸葛菜。\n轩槛顿辉光，东西相映带。\n此意存千年，其势当两大。\n梨枣况久生，于焉称内外。",
        "dynasty": "宋",
        "collection_info": null
    },
    {
        "title": "寄题真乐斋",
        "author": "邓深",
        "content": "鱼潜深渊水，鸟巢茂林枝。\n潜者忘于渊，洋洋纵尾鳍。\n巢者忘于林，飞鸣唯所宜。\n庄周嘆从容，未免惠子疑。\n师旷岂知声，缪以占齐师。\n彼各有真乐，果孰得而窥。\n陋巷颜氏子，箪瓢甘忍饥。\n陶潜怕折腰，素琴絃不施。\n其乐可闻欤，夫盖默识之。\n非丝亦非竹，且復非蛾眉。\n譬如执热者，洒然濯凉飔。\n又如渴不禁，快饮清江湄。\n当其得意时，何以富贵为。\n手舞而足蹈，诚不之自知。\n自知犹不可，人胡可度思。\n君闢真乐斋，我赋真乐诗。\n写诗聊寄意，名斋傥在斯。\n置之勿復道，焚香诵楚词。",
        "dynasty": "宋",
        "collection_info": null
    },
    {
        "title": "游罗正仲磬沼深得一字",
        "author": "邓深",
        "content": "磬沼去郭近，得朋忻一出。\n曲水媚秋花，轻云翳寒日。\n幽野惬心期，平远快目力。\n率尔进所携，杂陈初匪一。\n初无恶客来，不妨歌妓密。\n浮白行觞政，追韵严诗律。\n晚醉语纷纷，夕寒风淅淅。\n策杖归去来，书床鸣蟋蟀。",
        "dynasty": "宋",
        "collection_info": null
    },
    {
        "title": "山庄石室清坐",
        "author": "邓深",
        "content": "时登大石楼，雅爱小石室。\n欠伸欲打头，睡卧可舒膝。\n明洁意自宽，深沉境逾寂。\n藏春绝严风，生秋无畏日。\n天设世莫知，神工鬼有力。\n幼舆饱丘壑，马融富书籍。\n洞门何尝扃，俗客自灭迹。\n谁欤助微吟，幽虫声唧唧。",
        "dynasty": "宋",
        "collection_info": null
    },
    {
        "title": "诸人集予贫乐轩赏花以直把春赏酒都将命乞花为韵深得把字",
        "author": "邓深",
        "content": "旭日酿融和，化工幻夭冶。\n吾家最岑寂，亦有花枝亚。\n光浮蝶翅动，香倩蜂鬚惹。\n名传文中谱，品入赵昌画。\n春归不可挽，恐被东风嫁。\n急呼我辈人，趺坐花阴下。\n虽无裙可幄，赖有草堪藉。\n但愁欢未阑，酒尽不容把。\n明年长安城，走马逐东野。",
        "dynasty": "宋",
        "collection_info": null
    },
    {
        "title": "官舍梅树",
        "author": "邓深",
        "content": "东风慰寂寞，花到阶前树。\n一枝花十余，一树枝四五。\n妙处在不多，酴醾更屏护。\n半开半未开，十分好态度。\n去年初来时，爱此当庭户。\n便指为红梅，试问何以故。\n入檐一枝低，偃亚復数处。\n有是好风骨，他木安敢许。\n逮至腊前后，梅开不择所。\n此独未有芽，春信来何暮。\n时着手摩挲，切勿为文具。\n相劳虽无酒，典衣吾有取。\n因循及初春，椒萼纔可数。\n怂恿荷微暖，红英忽然吐。\n惊喜出不料，遶翫遂成屡。\n頳颊人共怜，惭颜我自误。\n着眼未分明，殆须捲帘顾。\n昔尝笑北人，浑作杏花睹。\n认桃无绿叶，吾不事斯语。\n吾本待以梅，恨不辨红素。\n见花乃识花，康节应笑汝。",
        "dynasty": "宋",
        "collection_info": null
    },
    {
        "title": "忘归",
        "author": "邓深",
        "content": "端能来作栖霞侣，从他浮世悲今古。\n翻怜春色满天台，刘阮掉头留不住。",
        "dynasty": "宋",
        "collection_info": null
    },
    {
        "title": "中秋无月感而作歌",
        "author": "邓深",
        "content": "天时相催日如流，今夕何夕云中秋。\n不见佳月默有感，试走退笔书其由。\n去年此时汝川客，一病缠绵真险厄。\n贪生强乐寸心酸，与死为邻片纸隔。\n破窗髣髴光朦胧，推枕起来呼小童。\n问云月高今几尺，答以云生俄灭踪。\n拥衾独坐谩空想，纵有桂华未能赏。\n重城几许追欢娱，终宴无聊徒怅望。\n而今一榻烟村中，稍喜时同事不同。\n世味淡薄幽意足，元和咽漱真气充。\n步屧出门舒逸兴，清风洒面衣襟冷。\n暗雨淅沥作寒声，浓云黯黪无光影。\n月兮月兮胡寡情，故向良时多不明。\n无乃韬光不自满，故能养兔得长生。\n我今解悟月深意，荣华咄嗟復凋悴。\n归来塞窗仍闭门，众人昭昭我独昏。",
        "dynasty": "宋",
        "collection_info": null
    },
    {
        "title": "遡峡诗",
        "author": "邓深",
        "content": "胪言峡山天下奇，欲观愁隔三千里。\n常恐因循孤此兴，非假夤缘那得至。\n偶逢月湖起仕宦，正指夔门愁凋敝。\n忻然谓我便登陟，久矣与予同臭味。\n何尝佳处倦扶藜，莫惮西征共行李。\n绣旆前驱抵江陵，画鹢迎车舣沙市。\n长年槌鼓转船头，川后回风送旗尾。\n侵寻崖石惬幽赏，汹涌波涛反轻视。\n雾船烟缆恣深游，露宿风餐浥清气。\n百巧千奇类神工，纷至沓来恼吟思。\n取句未佳恐难操，传笔欲书还復止。\n去岁延陵骇心目，指摘形容写行记。\n今年江夏袭见闻，掇拾绪余循故事。\n试以七言用檃括，庶几二妙相表裏。\n或若洞户之谽谺，或若楼台之峻峙。\n或若香山之插炉，或若笔架之横几。\n或遮护如重帘幙，或张展如大旗帜。\n或戍削如城堞高，或森列如刀剑锐。\n或若蕉叶之斜纹，或若莲花之迭起。\n或若顶相之初浄，或若蓬头之未理。\n或剥落为枯松身，或刻画为古篆体。\n或斧伤而痕迹乱，或锯解而缝罅细。\n或如秋瓜作四分，或如笼饼裂十字。\n或如白盐之浮霜，或如红霞之散绮。\n或陈宝藏之所珍，或堆铁冶之所弃。\n或纍万块而不危，或悬一髮而欲坠。\n或飞磴而可扪天，或断崖而无立地。\n或窝如狐兔之穴，或窈如龙蛇之閟。\n或整如排立之衙，或鬌如对髽之髻。\n或皎如日光玉洁，或霭如云碧烟翠。\n或蜂腰而或蟆吻，或牛头而或马耳。\n或鸾飘而或凤翥，或猫伏而或羊跪。\n或如皷卧如盘擎，或如幢垂如盖倚。\n或如塔孤如桥拱，或如壁立如屏翳。\n或激卧鲸之衝波，八月潮生怒不已。\n或送垂虹之飞瀑，四时雪缟莹无比。\n或如壮士之宵征，十十五五相拥蔽。\n或如醉人之春游，两两三三互牵拽。\n变怪纷然莫穷状，约略陈之可推类。\n百篇须赋谪仙才，一石难施王宰技。\n是时致身何萧爽，几月清魂无梦寐。\n弱水蓬莱何用到，孤岸落伽宁有此。\n由来介性不婚宦，聊寓閒情在山水。\n既贪清致豁心胸，仍须长语琢肝肺。\n糟糠虽恶饥者厌，土炭无味病者嗜。\n万事终然总是空，一物未忘犹有累。\n况闻南山韩退之，不及北征杜子美。\n议论从公何足凭，唯阿相去真能几。\n浮屠公案无尽话，维摩法门不容喙。\n昭文不鼓无成亏，乞就先生参此意。",
        "dynasty": "宋",
        "collection_info": null
    },
    {
        "title": "次正臣韵",
        "author": "邓深",
        "content": "黄牛偶际半槽水，忻然解缆离江涘。\n旧闻峡山最多奇，非涉风波难说似。\n千金莫买丹青临，今日真行图画裏。\n魂惊险怪千万状，眼洗清奇数千里。\n戏石鹿儿玩铙鼓，缘木王孙卖弓矢。\n鹭鸶久立应有待，鸬鹚深没殊无底。\n大淖瀑濆续续生，怒涛惊浪层层起。\n好风转旗捷有神，长年捩柂翻堪倚。\n渔人生长谩不知，叶舟来去纷可喜。\n惟愁三峡总黄浊，安得一瓢独清泚。\n甘泉剩贮虾蟆碚，时瀹玉尘香漱齿。",
        "dynasty": "宋",
        "collection_info": null
    },
    {
        "title": "观游女次韵",
        "author": "邓深",
        "content": "丽人春游相百十，此风长沙云旧习。\n绮罗映肌白玉鲜，珠翠压鬓乌云湿。\n借地持杯递呼唤，笑指花枝时小立。\n晚风忽遣柳棉飞，竹径梅亭巧穿入。\n恼乱游人归不去，使我樽中无以给。\n谁念朝来丘陇间，纸钱吹落无人拾。",
        "dynasty": "宋",
        "collection_info": null
    },
    {
        "title": "清隐为知观李元礼作",
        "author": "邓深",
        "content": "世气扰扰人遑遑，静有八室无八方。\n壶中酒好谁独觉，橘间棋乐何可量。\n峨峨汤汤知音少，管絃呕哑人称好。\n归来水深山更奇，玉徽不按心自知。",
        "dynasty": "宋",
        "collection_info": null
    },
    {
        "title": "涌云",
        "author": "邓深",
        "content": "溪神骋技天公拙，非雪之雪白于雪。\n倚栏小立不禁寒，却愿天日长炎热。",
        "dynasty": "宋",
        "collection_info": null
    },
    {
        "title": "月湖新得浮石岩",
        "author": "邓深",
        "content": "月湖先生乐山水，搜奇曾不远千里。\n那知去郭三牛鸣，浮石岩中晦佳致。\n神剜鬼划有许工，天坠地出知几世。\n平时樵径所不由，一旦屐齿胡为至。\n由来绝景难久藏，竟须好事与经始。\n见之三叹欲忘归，市以千金不惜费。\n公之得此真无价，我亦闻之喜不寐。\n朝来幽事颇相关，乘兴纵观约联骑。\n霜明日暖马蹄轻，曾不踰时即其地。\n喷云泄雾疑有神，旋呼斤斧诛榛苇。\n初惊巨石几百寻，突兀嶙峋湿云气。\n嵌窦谽谺元自开，藤蔓骈罗巧相缔。\n清涵竹木总坚瘦，阴生莓苔倍葱翠。\n老根侧出掀虬髯，幽草倒生摇凤尾。\n前山一抹横蛾眉，隔尽俗尘如户闭。\n褰裳振足履崎岖，披棘扪萝穷幽邃。\n忽有一径出自然，委蛇深隐阔盈咫。\n四面周遭步转高，心领目击纷可喜。\n处处出石作奇怪，续续哦诗聊比拟。\n或黎其色如铁绣，或赭其容如酒醉。\n或傲睨而痴自笑，或突怒而狠相视。\n或开幽室为书院，或引长廊为客次。\n或虚高下成楼阁，或严尊卑作堂陛。\n或分半月隐天形，或展胡床圈地势。\n或露码碯红而润，或错琉璃青且腻。\n或如入关如升堂，或如卧榻如隐几。\n或如立壁如拱梁，或如卓笔如布字。\n递递逢迎巧献状，试举其凡莫殚纪。\n最喜宾从可从容，甲乙其间有一二。\n昔闻淡岩天下稀，金华仙伯载称美。\n围中仅可坐十客，举此十倍加不啻。\n余贺兹丘有所遭，初不远人人自弃。\n先生一笑与我言，平生此兴觉为累。\n岂期幸会得所图，孰使之然天实畀。\n须臾更涉屏岩巅，指云此有无尽意。\n一水萦纡殊有情，万山回环杳无际。\n规以数椽安一榻，时来长啸舒清思。\n愿观余力佐天巧，名与此山传不替。\n自惟野性寡所嗜，犹喜登临同臭味。\n剩欲相从为久计，祝公先了公家事。",
        "dynasty": "宋",
        "collection_info": null
    },
    {
        "title": "寄清旷兄弟",
        "author": "邓深",
        "content": "一别春三见，相思日几回。\n自离夔府后，已过岳阳来。\n寒食还虚度，酴醾幸晚开。\n到时犹可及，应得共衔杯。",
        "dynasty": "宋",
        "collection_info": null
    },
    {
        "title": "寄麻姑山李元礼",
        "author": "邓深",
        "content": "不见山中客，还经四度春。\n近闻归旧隐，真箇是閒人。\n吹髮松风迥，当轩琴月新。\n悬知心更静，梦不到红尘。",
        "dynasty": "宋",
        "collection_info": null
    },
    {
        "title": "春寒",
        "author": "邓深",
        "content": "二月寒如腊，群芳冻未芽。\n有人能剪水，无树不飞花。\n终不禁风暖，难教带月华。\n却还桃李径，次第散晴葩。",
        "dynasty": "宋",
        "collection_info": null
    },
    {
        "title": "默坐",
        "author": "邓深",
        "content": "默坐形如槁，清閒智养恬。\n飞虫黏密网，斗雀堕虚檐。\n却暑宁须扇，留香略下帘。\n无人挠清思，至夜待明蟾。",
        "dynasty": "宋",
        "collection_info": null
    },
    {
        "title": "山庄冰壶避暑",
        "author": "邓深",
        "content": "偏屋支岩稳，斜廊引路通。\n虚明疑贮月，凄冷自迎风。\n六月尤宜此，红尘不到中。\n洒然无热恼，坐我广寒宫。",
        "dynasty": "宋",
        "collection_info": null
    },
    {
        "title": "东池把酒",
        "author": "邓深",
        "content": "隐显亭台旧，浅深桃杏新。\n池光迷野鸟，春色醉游人。\n改席那嫌数，持杯不记巡。\n海棠宜秉烛，归恨隔城闉。",
        "dynasty": "宋",
        "collection_info": null
    },
    {
        "title": "鑑堂把酒",
        "author": "邓深",
        "content": "池馆媚春华，凭栏午更嘉。\n日光凝水面，波影炫檐牙。\n鱼出衝浮梗，萍交载落花。\n半酣拏小艇，落调唱渔家。",
        "dynasty": "宋",
        "collection_info": null
    },
    {
        "title": "三伏中一雨苏旱",
        "author": "邓深",
        "content": "江涨如三月，天凉似九秋。\n遭逢今日雨，安稳一年收。\n处处香瓮面，村村肥藁头。\n小春前后好，待挂百钱游。",
        "dynasty": "宋",
        "collection_info": null
    },
    {
        "title": "山斋早起",
        "author": "邓深",
        "content": "推枕凌晨起，添衣奈冷何。\n新霜浮瓦薄，缺月挂檐多。\n野烧犹残焰，邻鸡尚冻歌。\n拨灰添宿火，一快爇松柯。",
        "dynasty": "宋",
        "collection_info": null
    },
    {
        "title": "早秋",
        "author": "邓深",
        "content": "风入题诗叶，清音已奏商。\n夜来堪简册，客至便衣裳。\n次第征鸿到，还令团扇藏。\n人情兼物意，殊觉漫炎凉。",
        "dynasty": "宋",
        "collection_info": null
    },
    {
        "title": "梦回",
        "author": "邓深",
        "content": "日日风吹雨，秋深寒气催。\n檐声中夜断，月色上窗来。\n冷砌虫吟稳，幽屏蝶梦回。\n明朝应露重，晚菊正宜开。",
        "dynasty": "宋",
        "collection_info": null
    },
    {
        "title": "遣兴",
        "author": "邓深",
        "content": "颇觉今朝好，全无俗事关。\n风清林鹤喜，雨霁野云閒。\n橘柚垂枝重，莓苔上砌斑。\n芼羹挑野菜，风味不吾悭。",
        "dynasty": "宋",
        "collection_info": null
    },
    {
        "title": "摘橘",
        "author": "邓深",
        "content": "久矣经霜白，全然映日黄。\n仰头忻自摘，流齿惬新尝。\n未抵千奴利，应堪四老藏。\n犹胜橘洲上，灭迹不闻香。",
        "dynasty": "宋",
        "collection_info": null
    },
    {
        "title": "竹筩养梅置窗间",
        "author": "邓深",
        "content": "竹与梅为友，梅非竹不宜。\n截筩存老节，折树冻疏枝。\n静牖初安处，清泉满注时。\n暗香披拂外，细细觉风吹。",
        "dynasty": "宋",
        "collection_info": null
    },
    {
        "title": "除夕把酒",
        "author": "邓深",
        "content": "爆竹惊今夕，屠苏荐诘朝。\n去来时转眼，新旧岁中腰。\n立地符先钉，倚门钱未烧。\n土人珍裂饼，聊以荐金蕉。",
        "dynasty": "宋",
        "collection_info": null
    },
    {
        "title": "怀清旷兄弟",
        "author": "邓深",
        "content": "残腊迎除夕，新春接上元。\n常时陪内集，排日醉芳樽。\n岁月惊殊俗，关山隔故园。\n谈边应记我，频嚏怪黄昏。",
        "dynasty": "宋",
        "collection_info": null
    },
    {
        "title": "感怀  其一",
        "author": "邓深",
        "content": "旧日城壕兴，真成一梦间。\n伯伦坟上土，叔子望中山。\n落日难留恋，孤云自往还。\n秋风吹杖屡，回首涕空潸。",
        "dynasty": "宋",
        "collection_info": null
    },
    {
        "title": "感怀  其二",
        "author": "邓深",
        "content": "一棹载愁归，翩翩旅旐飞。\n鹡鸰空自急，鸿鴈失相依。\n水涩滩胶艇，风斜雨湿衣。\n感时无意绪，伫立暮烟霏。",
        "dynasty": "宋",
        "collection_info": null
    },
    {
        "title": "即事",
        "author": "邓深",
        "content": "水夹山围近，天悭日到迟。\n塞沙擎巨石，古木障崇祠。\n黄藁畬田粟，青烟茅舍炊。\n两村生理足，乐处几人知。",
        "dynasty": "宋",
        "collection_info": null
    },
    {
        "title": "躬耕",
        "author": "邓深",
        "content": "靖节田园兴，子真岩谷情。\n古人虽不见，今代有同清。\n道义丘山重，轩裳羽翮轻。\n萧然无俗累，心地湛虚明。",
        "dynasty": "宋",
        "collection_info": null
    },
    {
        "title": "寓宁庵纵步",
        "author": "邓深",
        "content": "野润雨初歇，晓阴云未开。\n访君行李处，许我杖藜来。\n及到田家问，还闻辙迹回。\n西风黄叶下，怅望立苍苔。",
        "dynasty": "宋",
        "collection_info": null
    },
    {
        "title": "静晖楼晓坐",
        "author": "邓深",
        "content": "岭宿寒云薄，楼迎晓日斜。\n危檐排语雀，落木点啼鸦。\n佛鼓依山寺，炊烟隔岸家。\n移时收足坐，清兴会烟霞。",
        "dynasty": "宋",
        "collection_info": null
    },
    {
        "title": "施食",
        "author": "邓深",
        "content": "它乡身总健，每食饭何如。\n一饱宁无限，三人动有余。\n娇鸦来木杪，喜鹊下庭除。\n施食僧家事，何妨领略渠。",
        "dynasty": "宋",
        "collection_info": null
    },
    {
        "title": "游再兴院",
        "author": "邓深",
        "content": "山远平田阔，村深古寺幽。\n屋头支老树，门面闯双流。\n归翼碧天暮，寒蝉红叶秋。\n瘦藤聊倚壁，胜处欲迟留。",
        "dynasty": "宋",
        "collection_info": null
    },
    {
        "title": "岩石山鼓",
        "author": "邓深",
        "content": "有字留诗锦，无皮入药囊。\n同坚唯铁杖，易穴岂藜床。\n况有千年润，能添六月凉。\n因岩作书院，驰誉比衡阳。",
        "dynasty": "宋",
        "collection_info": null
    },
    {
        "title": "留报恩定老",
        "author": "邓深",
        "content": "住山姑小试，同学偶相求。\n两手便分付，诸公坚挽留。\n退庵曾毒手，进步莫回头。\n早晚江湖去，閒云更自由。",
        "dynasty": "宋",
        "collection_info": null
    },
    {
        "title": "涌翠为知观周允昇作",
        "author": "邓深",
        "content": "山翠来如涌，开轩不怕深。\n浑疑霏雾雨，已觉湿衣襟。\n世事归楸局，泉声当玉琴。\n道人尘外越，我欲剩追寻。",
        "dynasty": "宋",
        "collection_info": null
    },
    {
        "title": "新滩阻风",
        "author": "邓深",
        "content": "高浪惊人处，新滩復眼中。\n虽无曳尾淖，奈有打头风。\n秉烛破春闇，看山坐雨蒙。\n终朝收足坐，兀兀与僧同。",
        "dynasty": "宋",
        "collection_info": null
    },
    {
        "title": "解舟",
        "author": "邓深",
        "content": "波面孤篷窄，关头古渡幽。\n舟轻疾移岸，岸曲屡回舟。\n野润蒸梅雨，天寒张麦秋。\n欠伸思晚步，舍棹涉芳洲。",
        "dynasty": "宋",
        "collection_info": null
    },
    {
        "title": "宿长湖尾",
        "author": "邓深",
        "content": "古木侵沙路，柴门引竹篱。\n山低秋水阔，天远夕阳迟。\n杳杳来鸿鴈，翩翩下鹭鸶。\n渔舟何处宿，横笛未休吹。",
        "dynasty": "宋",
        "collection_info": null
    },
    {
        "title": "三游洞",
        "author": "邓深",
        "content": "诘曲山蹊晚，清冷石涧秋。\n三门俨呀豁，四壁极琱锼。\n上穴重岩閟，中龛一室幽。\n斐然成五字，聊尔继三游。",
        "dynasty": "宋",
        "collection_info": null
    },
    {
        "title": "接天阁为武将荣叔赋",
        "author": "邓深",
        "content": "山色浑连水，波光总映空。\n捲帘秋雨后，注目夕阳中。\n低下翩翩鹭，斜行点点鸿。\n去天应尺五，归去会乘风。",
        "dynasty": "宋",
        "collection_info": null
    },
    {
        "title": "别长沙驿渡",
        "author": "邓深",
        "content": "别去六年久，重来四日留。\n笋舆离古驿，荻岸即方舟。\n云淡楚天阔，风高湘水秋。\n洞庭知不远，乘兴欲盟鸥。",
        "dynasty": "宋",
        "collection_info": null
    },
    {
        "title": "留别赵徽猷",
        "author": "邓深",
        "content": "自客湖州市，时登韫美堂。\n云烟看挥染，风月共平章。\n酒子常同醉，梅兄已再香。\n遽为今日别，欲乞旧诗囊。",
        "dynasty": "宋",
        "collection_info": null
    },
    {
        "title": "赋何仲敏小蓬瀛",
        "author": "邓深",
        "content": "特地去人远，遶亭教水环。\n眼前今有此，海上更无山。\n风月随时好，琴书尽日閒。\n方今重文馆，勿久恋人间。",
        "dynasty": "宋",
        "collection_info": null
    },
    {
        "title": "题古亭诗",
        "author": "邓深",
        "content": "日月车双毂，功名黍一炊。\n达人观物化，万事本儿嬉。\n浊酒聊浇舌，閒愁莫上眉。\n刘伶多事在，荷锸竟何之。",
        "dynasty": "宋",
        "collection_info": null
    },
    {
        "title": "春夜次韵答肯堂兄",
        "author": "邓深",
        "content": "天赋疏慵性，身将四十年。\n逢欢开口笑，遇醉倒头眠。\n世事多翻覆，时光易变迁。\n置之无足校，五字要清圆。",
        "dynasty": "宋",
        "collection_info": null
    },
    {
        "title": "赠别饶司理述古",
        "author": "邓深",
        "content": "岳麓一樽酒，湘江万里秋。\n匆匆别后语，冉冉岁华流。\n正喜重相见，胡为不少留。\n参军诗俊逸，还肯寄来不。",
        "dynasty": "宋",
        "collection_info": null
    },
    {
        "title": "赠别周德夫",
        "author": "邓深",
        "content": "郡治资参佐，计台须借留。\n居常元少事，有子更无忧。\n君问归涪棹，予寻出峡舟。\n一樽谈旧事，何日重相求。",
        "dynasty": "宋",
        "collection_info": null
    },
    {
        "title": "送仲敏东归",
        "author": "邓深",
        "content": "别仅三千里，书纔一载通。\n固应难邂逅，那得许从容。\n今日君先去，何时我亦东。\n社中如借问，为道转疏慵。",
        "dynasty": "宋",
        "collection_info": null
    },
    {
        "title": "贺陈仲思",
        "author": "邓深",
        "content": "中鹄知谁好，烹鱼始认名。\n报公勤有子，似我懒无甥。\n何日亲相见，因风且寄声。\n泥金闻喜处，樽酒欲同倾。",
        "dynasty": "宋",
        "collection_info": null
    },
    {
        "title": "寄徐广文",
        "author": "邓深",
        "content": "自我还荒径，知君返寓居。\n秋来曾醉否，月下有诗无。\n两地成千里，相看不一书。\n可能忘旧债，五字当追须。",
        "dynasty": "宋",
        "collection_info": null
    },
    {
        "title": "寄曾德广",
        "author": "邓深",
        "content": "懒慢多违俗，寻常倦作书。\n分襟还许久，为况定何如。\n鸿鴈秋风冷，梧桐夜雨疏。\n相如病好否，何日过吾庐。",
        "dynasty": "宋",
        "collection_info": null
    },
    {
        "title": "寄别国清月老",
        "author": "邓深",
        "content": "珍重国清老，由来隐薜萝。\n诗清堪供佛，禅定已降魔。\n不向名山住，其如讲席何。\n无心聊一出，余论自相多。\n别去今逾远，后期难重过。\n丁宁一句子，还肯寄来么。",
        "dynasty": "宋",
        "collection_info": null
    },
    {
        "title": "春雪",
        "author": "邓深",
        "content": "勾芒新政让玄冥，一雪填门讶许平。\n不夜干坤月留照，无尘世界玉装成。\n如何辨认梅花发，只得夸张柳絮轻。\n数片檐前休扫去，且留窗下快书生。",
        "dynasty": "宋",
        "collection_info": null
    },
    {
        "title": "月湖山谷劝耕次韵",
        "author": "邓深",
        "content": "皂盖朱幡游近郭，野桃山杏炫红旗。\n看看新燕衔泥候，恰恰鸣鸠唤雨时。\n未用经丘思靖节，何妨学稼许樊迟。\n老农应悉使君意，六劝传教到处知。",
        "dynasty": "宋",
        "collection_info": null
    },
    {
        "title": "陪吴正字赏花诗",
        "author": "邓深",
        "content": "名园无物不芳妍，上箇篮舆缓遶旋。\n曲径幽亭留客地，微云淡日养花天。\n四时公举春为最，万事铨量酒是先。\n管领风光须一醉，要看诗笔落云烟。",
        "dynasty": "宋",
        "collection_info": null
    },
    {
        "title": "橘花",
        "author": "邓深",
        "content": "糁枝碎玉吐香奇，鼻观频参试论之。\n清比木犀虽未的，烈如茉莉已无疑。\n自从白雪避花后，更好黄金铸实时。\n四老隐居宜取此，可能无意赋新诗。",
        "dynasty": "宋",
        "collection_info": null
    },
    {
        "title": "晚春",
        "author": "邓深",
        "content": "雨催柔绿上桑枝，新霁浮云未尽归。\n寂寂帘栊留燕舞，阴阴杨柳护莺衣。\n莫于绮席嫌筹併，已觉青春作鸟飞。\n满径落花愁踏损，羊欣切勿款柴扉。",
        "dynasty": "宋",
        "collection_info": null
    },
    {
        "title": "次韵晚春",
        "author": "邓深",
        "content": "阆仙晦日惜春归，尚喜争他五日迟。\n延蝶晚花余小蒨，藏莺暗柳尽低垂。\n频催布谷能谋野，苦劝提壶殆为私。\n寄语社中须痛饮，喜晴山色也开眉。",
        "dynasty": "宋",
        "collection_info": null
    },
    {
        "title": "夏日寓山斋",
        "author": "邓深",
        "content": "山斋长夏断过从，扫地长教尘灭踪。\n松架青毛云翳日，扇摇白翅雪生风。\n书床琴匣时相近，茶鼎熏炉间自供。\n心地清凉无热恼，炎天直与冷秋同。",
        "dynasty": "宋",
        "collection_info": null
    },
    {
        "title": "鑑堂初夏把酒",
        "author": "邓深",
        "content": "新笋过林竹有筠，老蚕登箔茧成身。\n日穿云出潜驱雾，风捲花飞猛送春。\n乳燕帘栊中昼后，绿阴池馆一番新。\n欲酬佳致须何物，莫厌芳醪满入唇。",
        "dynasty": "宋",
        "collection_info": null
    },
    {
        "title": "漕司君子堂把酒",
        "author": "邓深",
        "content": "拥岸芙蓉媚晚秋，败荷颠倒雨初收。\n杯盘不料今朝款，杖履如陪昔日游。\n竹径以东藏曲折，水村而下转清幽。\n穉松戢戢存遗爱，不用诗来问好不。",
        "dynasty": "宋",
        "collection_info": null
    },
    {
        "title": "喜雨",
        "author": "邓深",
        "content": "间点疏花稻已香，老农犹未拟丰穰。\n不堪雌霓频妨雨，反厌雄风但作凉。\n傍日猖狂唯野马，为霖信息欠商羊。\n忽惊头上云雷集，甘注如倾洗夕阳。",
        "dynasty": "宋",
        "collection_info": null
    },
    {
        "title": "月湖祷雨有应李渭赋诗次韵併呈",
        "author": "邓深",
        "content": "一雨端由诚意通，不然笔落有神功。\n奔云拥树千山黑，迅电翻江万丈红。\n黍稷盈畴纔可望，尘埃瞇眼顿成空。\n民间岁晚知何事，饱饭无忧属两公。",
        "dynasty": "宋",
        "collection_info": null
    },
    {
        "title": "秋大阅呈月湖先生",
        "author": "邓深",
        "content": "将兵还似将风骚，军帐从容自不劳。\n鼓角悲风肃人马，旌旗蔽日闪弓刀。\n折衝正自烦樽俎，急檄宁闻借羽毛。\n洗眼临淮新号令，凭谁挑战醉挥毫。",
        "dynasty": "宋",
        "collection_info": null
    },
    {
        "title": "七夕竞渡",
        "author": "邓深",
        "content": "水马相先急画桡，朱楼红粉宴笙箫。\n月中谁念穿綵线，江上齐看夺锦标。\n冷眼诸人旁贾勇，争头一鼓喜成谣。\n凭谁试展乘槎手，直入银湾看鹊桥。",
        "dynasty": "宋",
        "collection_info": null
    },
    {
        "title": "十四夜赏月",
        "author": "邓深",
        "content": "月婵娟对竹婵娟，竹影萧疏月转妍。\n纔过中庭十分好，直疑明晚一般圆。\n银河漾漾无尘界，玉宇昭昭不夜天。\n君饮不多须强饮，何妨醉裏却逃禅。",
        "dynasty": "宋",
        "collection_info": null
    },
    {
        "title": "夜兴",
        "author": "邓深",
        "content": "官舍浑如僧舍幽，炉香静坐兴悠悠。\n一窗灯火鸣蛩夜，千里湖山落鴈秋。\n只恐有诗成笔下，自余无事到心头。\n何妨信手翻书卷，不限更深困即休。",
        "dynasty": "宋",
        "collection_info": null
    },
    {
        "title": "九日灵兴山沽酒赏菊",
        "author": "邓深",
        "content": "众山环遶一溪斜，低小轩窗眺望赊。\n行遣方兄寻野店，坐邀欢伯过仙家。\n多情恋顶乌纱帽，不语向人黄菊花。\n山月上时归更好，何妨有待至昏鸦。",
        "dynasty": "宋",
        "collection_info": null
    },
    {
        "title": "重九宿王孙舖",
        "author": "邓深",
        "content": "兰江路尽接荆江，竹屋萧条草树荒。\n许久长晴坐极暑，霎时疏雨做重阳。\n明眸纵少新开菊，随量何妨浅举觞。\n驿舍明朝便陈迹，牛山往事莫徒伤。",
        "dynasty": "宋",
        "collection_info": null
    },
    {
        "title": "前五日赋重九",
        "author": "邓深",
        "content": "侵寻重九雨余秋，采菊登高事事幽。\n偶尔见山忘日夕，颓然落帽自风流。\n二三日外追清赏，千百年间继旧游。\n烂漫赋诗兼酩酊，不然嘉节若为酬。",
        "dynasty": "宋",
        "collection_info": null
    },
    {
        "title": "九日方壶",
        "author": "邓深",
        "content": "返照重城暮色催，人家十万出楼台。\n江流湛湛洞庭去，山色青青衡岳来。\n佳处绿樽穷日饮，故园黄菊向谁开。\n人间此会论今古，醉听西风拂帽埃。",
        "dynasty": "宋",
        "collection_info": null
    },
    {
        "title": "晚秋怀社中诸子",
        "author": "邓深",
        "content": "池塘水落倒枯荷，橘绿橙黄晚菊多。\n日暖怀沙鼈衷甲，霜清奔火蟹横戈。\n如今时节从来好，得醉工夫似旧么。\n傥有征鸿过巫峡，待凭诗句问如何。",
        "dynasty": "宋",
        "collection_info": null
    },
    {
        "title": "次韵赋十月桃为罗司理生朝",
        "author": "邓深",
        "content": "根苗不自武陵乡，挟暖凌寒独有光。\n韵过海棠春带露，红羞篱菊晚经霜。\n宅仙本结千年实，瑞世仍开十月芳。\n过插一枝谁称面，后堂杨柳舞霓裳。",
        "dynasty": "宋",
        "collection_info": null
    },
    {
        "title": "梅方开一花",
        "author": "邓深",
        "content": "烟村清浅白沙溪，篱落槎枒老树枝。\n一朵梅开如许早，几多人过不曾知。\n风前遇我还青眼，花裏推渠是白眉。\n未办酒樽浇磊块，试凭诗句写新奇。",
        "dynasty": "宋",
        "collection_info": null
    },
    {
        "title": "早梅",
        "author": "邓深",
        "content": "荒村野水小春时，纵有梅开人未知。\n几度携筇无觅处，今朝映竹忽横枝。\n脱非入骨清香动，恐被传神淡墨欺。\n酸意中含和鼎实，相期远到诵黄诗。",
        "dynasty": "宋",
        "collection_info": null
    },
    {
        "title": "腊月立春",
        "author": "邓深",
        "content": "柳条弄色舞轻风，不与寻常岁暮同。\n寒气望尘先敛退，阳和发轫已交通。\n菜丝盘玉还充席，幡字花房正代功。\n首迓东皇须痛饮，可能无句着新工。",
        "dynasty": "宋",
        "collection_info": null
    },
    {
        "title": "岁暮寄兰窗兄在郴阳",
        "author": "邓深",
        "content": "每日登楼望欲迷，家书写罢復题诗。\n对床夜雨还非昨，啜茗春风未可期。\n岁月催人惊合沓，梦魂觅路苦参差。\n也应梅竹多新句，千里因风慰我思。",
        "dynasty": "宋",
        "collection_info": null
    },
    {
        "title": "寄饶云叟",
        "author": "邓深",
        "content": "别来每辱遗双鲤，颇怪吾侬不作书。\n非为广文官独冷，自缘中散性常疏。\n静晖待月昏钟后，制胜登高晓雨余。\n正忆去年同此会，只今相望问何如。",
        "dynasty": "宋",
        "collection_info": null
    },
    {
        "title": "月湖楼晚霁呈侍郎",
        "author": "邓深",
        "content": "湖光滟滟水平堤，醉倚栏干晚霁时。\n入镜往来人倒影，窥天拂掠燕低飞。\n雨痕犹向梅粧见，风色偏于柳线知。\n景物相撩无好句，乞公诗作画图归。",
        "dynasty": "宋",
        "collection_info": null
    },
    {
        "title": "内集阁",
        "author": "邓深",
        "content": "画阁深明雪压冬，团栾宴赏酒樽同。\n兽炉香雾辟寒气，翠幙妓围回暖风。\n起絮撒盐酬唱外，清歌妙舞笑谈中。\n宁无好事贤张禹，不独相忘着戴崇。",
        "dynasty": "宋",
        "collection_info": null
    },
    {
        "title": "晚坐散花之室",
        "author": "邓深",
        "content": "官居无处寄幽栖，洞户深沉坐最宜。\n静拨炉熏挹香气，间论画壁数花枝。\n虫鸣颇似雁来后，果熟还如莺老时。\n吹彻角声巫峡晚，片云催雨更催诗。",
        "dynasty": "宋",
        "collection_info": null
    },
    {
        "title": "玉虚洞其上有日月之象其旁有龙象之形",
        "author": "邓深",
        "content": "立马香溪唤渡船，羊肠遶尽洞呀然。\n知谁开闢羣工巧，直许宽虚一室圆。\n龙象现形严佛土，乌蟾垂象烛壶天。\n惜哉不遇东坡赏，为作新诗与世传。",
        "dynasty": "宋",
        "collection_info": null
    },
    {
        "title": "市桥成次韵",
        "author": "邓深",
        "content": "雷雹平时生马蹄，偶衝暴涨去难追。\n一年病涉愁无奈，今日安行喜可知。\n虹饮江头愁雨霁，龙横水面暮云垂。\n却怜舟楫无人渡，借我江心理钓丝。",
        "dynasty": "宋",
        "collection_info": null
    },
    {
        "title": "峡江",
        "author": "邓深",
        "content": "击电浮霜浪作堆，峡江试险眼初开。\n常惊四畔山围绕，不见中间水去来。\n石出多奇吾甚爱，舟移太疾首频回。\n濒涯稳处凭谁问，我欲其间作钓台。",
        "dynasty": "宋",
        "collection_info": null
    },
    {
        "title": "柔远楼",
        "author": "邓深",
        "content": "柔远楼高豁寸眸，白盐赤甲锁关头。\n四川形胜当前险，三峡波涛据上游。\n鸟道极天云日近，靴城匝地市烟浮。\n时平久矣无戎马，回首当年老杜忧。",
        "dynasty": "宋",
        "collection_info": null
    },
    {
        "title": "赋清映阁",
        "author": "邓深",
        "content": "数椽茅屋小桥头，地段无多景自幽。\n为爱平池三尺水，最宜明月一轮秋。\n静留人影摇歌扇，轻动风涟下钓鈎。\n相去幽居无十步，不论时节恣来游。",
        "dynasty": "宋",
        "collection_info": null
    },
    {
        "title": "同友人新陂庄少憩",
        "author": "邓深",
        "content": "家家轣辘络丝声，竹杖芒鞋取次行。\n村笛牧羊烟欲暝，农歌秧稻雨初晴。\n随瓶沽得酒堪醉，就野挑来菜可羹。\n此是田家真况味，吾曹借取片时清。",
        "dynasty": "宋",
        "collection_info": null
    },
    {
        "title": "赋清旷亭",
        "author": "邓深",
        "content": "半村半郭事林丘，非阁非船傍钓舟。\n秋月无边凉细细，江天不尽水悠悠。\n谁开图画当前面，绝点尘埃到上头。\n我辈不妨频假榻，主人应喜共盟鸥。",
        "dynasty": "宋",
        "collection_info": null
    },
    {
        "title": "登光寺塔",
        "author": "邓深",
        "content": "凯之曾说越中行，塔级亲登眼始惊。\n画合千山翠浓淡，枝分万水练纵横。\n树头低压昏烟重，鹤背斜拖夕照明。\n疑是丹成生羽翼，泠然云表御风清。",
        "dynasty": "宋",
        "collection_info": null
    },
    {
        "title": "同廷美兄宿龙福寺",
        "author": "邓深",
        "content": "峰回路转竹间扃，古寺寻幽当下程。\n浅屋近山寒较早，小窗容榻意偏清。\n睡魔催枕如元约，山鬼吹灯似薄情。\n樽酒重温休惜醉，恐君长夜厌蛩声。",
        "dynasty": "宋",
        "collection_info": null
    },
    {
        "title": "过吕坊渡",
        "author": "邓深",
        "content": "江阔寒风痛括肌，村醪无力破寒威。\n融霜点滴松间雨，爱日晴明身上衣。\n闯竹柴扉黄犬吠，卧沙蓬艇白鸥飞。\n烧痕已觉春来近，稍放青青出土肥。",
        "dynasty": "宋",
        "collection_info": null
    },
    {
        "title": "自赋大隐",
        "author": "邓深",
        "content": "柴门虽设日常关，只有琴书几案间。\n屋宇无多聊近市，尘埃不到即深山。\n悠悠世事非吾事，往往云閒是我閒。\n出处尚疑陶靖节，倦如飞鸟始知还。",
        "dynasty": "宋",
        "collection_info": null
    },
    {
        "title": "赋芷",
        "author": "邓深",
        "content": "缥裁衣袂紫中单，触眼亭亭露未干。\n态度全然逼秋蕙，馨香的不让春兰。\n数枝潇洒北窗昼，一室清幽六月寒。\n了不知名疑是芷，赋前诗后两存看。",
        "dynasty": "宋",
        "collection_info": null
    },
    {
        "title": "寄月湖先生兼简渭叟",
        "author": "邓深",
        "content": "山庄杖屦饱相从，每月须拚十日中。\n鼎足三人同宿留，瓮头一盏奉从容。\n别来不隔千山月，旧赏难乘两腋风。\n更想先生新活计，烟波别业兴方浓。",
        "dynasty": "宋",
        "collection_info": null
    },
    {
        "title": "赠别饶云叟赴万州教官",
        "author": "邓深",
        "content": "话别哦诗当酒瓯，竹萌成笋麦方秋。\n数声春后呼风鸟，百丈朝来送浪舟。\n已得通津好消息，何妨旧物小淹留。\n到官应动乡关思，南浦西山若箇优。",
        "dynasty": "宋",
        "collection_info": null
    },
    {
        "title": "遣兴次韵",
        "author": "邓深",
        "content": "山阁舂容丈尺间，元无俗事挠清閒。\n有时把笔抄新句，整日开窗对旧山。\n叶帐静看青似染，禽言细听字终蛮。\n可怜蜂子尊王意，每到衙时似趁班。",
        "dynasty": "宋",
        "collection_info": null
    },
    {
        "title": "追送何伯宪不及",
        "author": "邓深",
        "content": "追送无从谩寄诗，道间安稳我能知。\n情怀亦似居家乐，笑语依然奉母慈。\n巴水柳风新霁后，钱塘花雨暮春时。\n乃翁邂逅询佳况，膝上时时置坦之。",
        "dynasty": "宋",
        "collection_info": null
    },
    {
        "title": "送王敦素",
        "author": "邓深",
        "content": "龙蟠山色引衡庐，霜落江清影碧虚。\n鼓枻厌骑沙苑马，行厨饫食武昌鱼。\n缓歌玉树翻新曲，趣入金銮续旧书。\n官达故人稀会面，君来相见肯如初。",
        "dynasty": "宋",
        "collection_info": null
    },
    {
        "title": "次韵方德秀",
        "author": "邓深",
        "content": "清风一榻借冰壶，邂逅相逢日与俱。\n学辩痴龙君有见，诗穷馋犬我何癯。\n似闻圆觉常开卷，未到方桥欲问途。\n稍待秋风凉冷后，相从十日却归欤。",
        "dynasty": "宋",
        "collection_info": null
    },
    {
        "title": "次韵欧阳天聪",
        "author": "邓深",
        "content": "今古由来几废兴，人生底事谩劳生。\n一身休作笼中鸟，万事终归墙角檠。\n且与风光閒作主，莫于诗社倦寻盟。\n相从只么消閒暇，自快人间物外情。",
        "dynasty": "宋",
        "collection_info": null
    },
    {
        "title": "次韵吴文美",
        "author": "邓深",
        "content": "决科君辈不须疑，好采来如博局嬉。\n拾芥紫青非外事，举杯富贵可前期。\n相将竞奏大人赋，怂恿常谈小子诗。\n接武虞廷须八凯，颍阳深遁我何知。",
        "dynasty": "宋",
        "collection_info": null
    },
    {
        "title": "次韵答克修",
        "author": "邓深",
        "content": "懒慢相成拙似初，亲朋莫问近何如。\n居然野性成孤鹤，聊尔尘编扑蠹鱼。\n才比刘墙犹自短，诗如陶粟了无储。\n骊珠相畀知君厚，燕石轻酬笑我疏。",
        "dynasty": "宋",
        "collection_info": null
    },
    {
        "title": "又次韵答克修",
        "author": "邓深",
        "content": "前回藜杖遶芳郊，底处梅花出好梢。\n野彴低横盈尺水，竹篱深护数家茅。\n春风桃李成生客，腊雪松筠是故交。\n剩欲再携樽酒去，柴门应復许人敲。",
        "dynasty": "宋",
        "collection_info": null
    },
    {
        "title": "次韵答周公美",
        "author": "邓深",
        "content": "温风怂恿柳婆娑，两见春来蜂蝶多。\n迁变时光如转烛，迟留日影欠挥戈。\n思君欲问加餐未，苦思能令太瘦么。\n岁晚忘言除习气，寒灰试共拨阴何。",
        "dynasty": "宋",
        "collection_info": null
    },
    {
        "title": "次韵答公美二首  其一",
        "author": "邓深",
        "content": "幽居正傍小溪斜，想见樵风似若耶。\n固有诗章舒眼界，可无药物助脾家。\n追欢难共长沙酒，遣睡姑尝陆羽茶。\n更祝安心为妙法，都将世事等空花。",
        "dynasty": "宋",
        "collection_info": null
    },
    {
        "title": "次韵答公美二首  其二",
        "author": "邓深",
        "content": "四至长沙熟物情，留题胜处记吾曾。\n三生会是湖湘客，一钵浑如云水僧。\n赢得身轻閒有味，尽从人笑老无能。\n如君应饱田园乐，犹道啼饥有怨憎。",
        "dynasty": "宋",
        "collection_info": null
    },
    {
        "title": "谒何世南",
        "author": "邓深",
        "content": "愚溪草圣祖钟王，宰木今伤叶屡黄。\n何处卷藏云满纸，唯君护惜锦成囊。\n不聆洒翰音声入，欲认惊龙气焰长。\n一见自消饥渴念，天厨珍味不须尝。",
        "dynasty": "宋",
        "collection_info": null
    },
    {
        "title": "谒赵徽猷",
        "author": "邓深",
        "content": "把麾持节旧乡关，虽幸为眠一枕安。\n未睹青天孤此眼，不图今日见公颜。\n云烟秋霁湖山静，霜月晨清橘柚寒。\n应属诗翁搜好句，相从正愿得窥斑。",
        "dynasty": "宋",
        "collection_info": null
    },
    {
        "title": "再用韵",
        "author": "邓深",
        "content": "葛巾藜杖款重关，不独风流识谢安。\n兰玉满庭惊醉眼，云烟落纸照衰颜。\n也知鸿雁行应起，莫管凫鸥盟渐寒。\n自笑断鬚安字拙，空令短髮作诗斑。",
        "dynasty": "宋",
        "collection_info": null
    },
    {
        "title": "怀清旷兄弟",
        "author": "邓深",
        "content": "可观阁上借床眠，明月清风不用钱。\n会面向来无空日，离羣何事有经年。\n相望千思江湖地，正坐三秋风雨天。\n耿耿青灯空透影，可堪新雁一声传。",
        "dynasty": "宋",
        "collection_info": null
    },
    {
        "title": "夔府长至诸州之酒毕集每品尝之或有味而无香或有香而无色月湖一日命酒匠置大瓮悉以酒投其中而和之不费麯糵逡巡而化洗盏一吸奇绝出于意外于是从新封泥名之曰十州春请以七言赋之",
        "author": "邓深",
        "content": "樽中贤圣杂然陈，点化须臾清且醇。\n味压宜城九酝酒，名高夔府十州春。\n投丸仙子难争手，合麯香山未尽神。\n从事有灵应自庆，而今十部萃吾身。",
        "dynasty": "宋",
        "collection_info": null
    },
    {
        "title": "村中病起",
        "author": "邓深",
        "content": "访医墟落疾难痊，肘后奇方得旧编。\n药济君臣亲剂和，火停文武事烹煎。\n旁人笑道徒为尔，午睡醒来已脱然。\n从此节宣防未病，那须扁鹊信真传。",
        "dynasty": "宋",
        "collection_info": null
    },
    {
        "title": "赠唐道士",
        "author": "邓深",
        "content": "灵应堂中一羽衣，衡山来此住多时。\n困来拂榻终朝卧，醉后敲门半夜归。\n留客屡尝教买酒，向人长自说吟诗。\n开轩略种閒花木，此外悬知少是非。",
        "dynasty": "宋",
        "collection_info": null
    },
    {
        "title": "画壁",
        "author": "邓深",
        "content": "松柏双双夹竹青，来游仙客称閒情。\n一时幻出谁能尔，四者依然太瘦生。\n鬰鬰相交堪掬翠，昂昂自得若闻声。\n如何艷冶容繁杏，殆恐人嫌境过清。",
        "dynasty": "宋",
        "collection_info": null
    },
    {
        "title": "铁拄杖次韵答赵侍郎",
        "author": "邓深",
        "content": "非竹非藤性最刚，铁君风骨凛秋霜。\n清坚阅世千年久，正直持身九节长。\n宜向山林扶矍铄，难随车马入康庄。\n只愁雷电搜蛟蜃，併及新诗不许藏。",
        "dynasty": "宋",
        "collection_info": null
    },
    {
        "title": "尝云安曲米春",
        "author": "邓深",
        "content": "名自云安已久传，未尝先觉口流涎。\n三杯通道正须此，一盏醺人今信然。\n取醉间关怜杜老，闻香比拟忆苏僊。\n岂知閒散江湖客，快饮瞿唐滟滪边。",
        "dynasty": "宋",
        "collection_info": null
    },
    {
        "title": "何先生月湖楼",
        "author": "邓深",
        "content": "青天素月古今流，奇观还须自我谋。\n照有余辉众人共，取之不禁此湖收。\n水容天色交光处，玉鑑冰壶不夜秋。\n俯仰无尘清绝甚，栏干百尺独宜搜。",
        "dynasty": "宋",
        "collection_info": null
    },
    {
        "title": "书事",
        "author": "邓深",
        "content": "柱础昼生水，云雷暮出山。\n天时已秋杪，气候尚春间。",
        "dynasty": "宋",
        "collection_info": null
    },
    {
        "title": "伏暑",
        "author": "邓深",
        "content": "正觉纤絺便，未容团扇閒。\n儿童昧灾变，赤体更欢颜。",
        "dynasty": "宋",
        "collection_info": null
    },
    {
        "title": "野外新秋",
        "author": "邓深",
        "content": "平野宽无际，层云拨不开。\n晓容收雨后，凉意送秋来。",
        "dynasty": "宋",
        "collection_info": null
    },
    {
        "title": "野眺即景",
        "author": "邓深",
        "content": "山晚余红照，林昏集众鸦。\n泥深茭欲笋，水满稻初花。",
        "dynasty": "宋",
        "collection_info": null
    },
    {
        "title": "江亭",
        "author": "邓深",
        "content": "村舍随山远，沙寮傍岸还。\n轻烟鱼復浦，残雪手巾山。",
        "dynasty": "宋",
        "collection_info": null
    },
    {
        "title": "散花之室六言  其一",
        "author": "邓深",
        "content": "无动现身说法，毗耶到处为家。\n谁识逢场作戏，从教现女散花。",
        "dynasty": "宋",
        "collection_info": null
    },
    {
        "title": "散花之室六言  其二",
        "author": "邓深",
        "content": "本有献花佛事，何妨乞食歌姬。\n若了悟不住相，斯参透无言师。",
        "dynasty": "宋",
        "collection_info": null
    },
    {
        "title": "赋张以道寒绿  其一",
        "author": "邓深",
        "content": "领略一轩寒绿，扫除万种春红。\n饱取披烟沐雨，全胜抹月批风。",
        "dynasty": "宋",
        "collection_info": null
    },
    {
        "title": "赋张以道寒绿  其二",
        "author": "邓深",
        "content": "百世东坡居士，千秋甫里先生。\n近识南湖高隐，相望今古同情。",
        "dynasty": "宋",
        "collection_info": null
    },
    {
        "title": "冬郊",
        "author": "邓深",
        "content": "荒草冈头牧笛，急舂屋角吹烟。\n短景做催冬日，微暖号小春天。",
        "dynasty": "宋",
        "collection_info": null
    },
    {
        "title": "枇杷六言",
        "author": "邓深",
        "content": "大似明珠径寸，黄如香蜡成丸。\n落处韩嫣遗弹，可怜不救饥寒。",
        "dynasty": "宋",
        "collection_info": null
    },
    {
        "title": "仲春即事",
        "author": "邓深",
        "content": "嘲弄春晴禽斗语，揄扬风色柳摇丝。\n麦苗含穗枇杷熟，却似江南四月时。",
        "dynasty": "宋",
        "collection_info": null
    },
    {
        "title": "杨花",
        "author": "邓深",
        "content": "杨花似雪雪应嗔，散漫轻飞太逼真。\n结习已消那得住，却沾尘土不沾身。",
        "dynasty": "宋",
        "collection_info": null
    },
    {
        "title": "睡起",
        "author": "邓深",
        "content": "案头黄奶温存睡，榻上青奴诱引凉。\n幽梦觉来山月上，一庭树影滴金光。",
        "dynasty": "宋",
        "collection_info": null
    },
    {
        "title": "晨雪渡洑陂",
        "author": "邓深",
        "content": "竹外杨枝学小梅，竹间茅屋白皑皑。\n撑舟独拥蓑衣出，堪画何须待晚来。",
        "dynasty": "宋",
        "collection_info": null
    },
    {
        "title": "雪消",
        "author": "邓深",
        "content": "檐声不断元非雨，山色纔开岂是云。\n万象终然仍旧贯，讵须装点巧纷纷。",
        "dynasty": "宋",
        "collection_info": null
    },
    {
        "title": "清旷静坐",
        "author": "邓深",
        "content": "草迷犊角挂林笋，风起茧毛扬树花。\n不见黄莺飞上柳，得知深处暗藏鸦。",
        "dynasty": "宋",
        "collection_info": null
    },
    {
        "title": "偶感",
        "author": "邓深",
        "content": "兀兀诗书早岁勤，而今掩卷养天真。\n政须无语参摩诘，底用清谈学晋人。",
        "dynasty": "宋",
        "collection_info": null
    },
    {
        "title": "即事六绝  其一",
        "author": "邓深",
        "content": "卧橹无声百丈斜，牵夫匍匐入芦花。\n寒云过雁愁相顾，踏损寻常落处沙。",
        "dynasty": "宋",
        "collection_info": null
    },
    {
        "title": "即事六绝  其二",
        "author": "邓深",
        "content": "凄风夜雨黄牛峡，爱日寒云白狗岍。\n稳上瞿唐犹几日，关山须看月初圆。",
        "dynasty": "宋",
        "collection_info": null
    },
    {
        "title": "即事六绝  其三",
        "author": "邓深",
        "content": "旧年不雪新年雪，今日非春明日春。\n滕六勾芒真劣相，寒温相语作比邻。",
        "dynasty": "宋",
        "collection_info": null
    },
    {
        "title": "即事六绝  其四",
        "author": "邓深",
        "content": "缬纹斑駮遶山园，青带萦纡落涧泉。\n十月梨花开满树，直疑梅蘂破寒烟。",
        "dynasty": "宋",
        "collection_info": null
    },
    {
        "title": "即事六绝  其五",
        "author": "邓深",
        "content": "昏烟漠漠雨霏霏，四月轻寒浸夹衣。\n叶满筠篮桑径晚，杜鹃声急楝花飞。",
        "dynasty": "宋",
        "collection_info": null
    },
    {
        "title": "即事六绝  其六",
        "author": "邓深",
        "content": "林间无叶供风落，溪上有梅迎雪开。\n斜日未收门巷暖，儿童笑指蹇驴来。",
        "dynasty": "宋",
        "collection_info": null
    },
    {
        "title": "翠竹人家",
        "author": "邓深",
        "content": "户外江平不肯流，短篱疏竹翠光浮。\n畦蔬遶舍畬田粟，一饱无求百不忧。",
        "dynasty": "宋",
        "collection_info": null
    },
    {
        "title": "村童",
        "author": "邓深",
        "content": "侵星裹饭下高山，负石趋城得米还。\n不识往来为几里，只言住处指云间。",
        "dynasty": "宋",
        "collection_info": null
    },
    {
        "title": "渔父词二首  其一",
        "author": "邓深",
        "content": "西风淅淅飐菰蒲，独棹扁舟钓五湖。\n买断水乡真乐处，月明云冷笛声孤。",
        "dynasty": "宋",
        "collection_info": null
    },
    {
        "title": "渔父词二首  其二",
        "author": "邓深",
        "content": "活计平生一钓船，将鱼换酒不论钱。\n夜来醉倒蓬笼底，却在芦花宿雁边。",
        "dynasty": "宋",
        "collection_info": null
    },
    {
        "title": "舟中即事三首  其一",
        "author": "邓深",
        "content": "两岸农家各自耕，相过正欠小舟撑。\n牧童来往如平地，骑得吴牛入水行。",
        "dynasty": "宋",
        "collection_info": null
    },
    {
        "title": "舟中即事三首  其二",
        "author": "邓深",
        "content": "腾身赤鲤江心跃，浮鼻乌牛渡口过。\n雨后风清云凈尽，一眉新月映寒波。",
        "dynasty": "宋",
        "collection_info": null
    },
    {
        "title": "舟中即事三首  其三",
        "author": "邓深",
        "content": "晒翅鸬鹚映日斜，倒悬羣鸭趁鱼虾。\n槿篱石径通门处，茅屋松林卖酒家。",
        "dynasty": "宋",
        "collection_info": null
    },
    {
        "title": "雨卧舟中",
        "author": "邓深",
        "content": "不许抬头篷底下，仅容舒膝簟中间。\n听风听雨听滩浪，纔得晴时出看山。",
        "dynasty": "宋",
        "collection_info": null
    },
    {
        "title": "乐口桥即事",
        "author": "邓深",
        "content": "雨余溪涨急机舂，缘岸人家柳弄风。\n路转源深行步缓，青山映水野桃红。",
        "dynasty": "宋",
        "collection_info": null
    },
    {
        "title": "宜春解缆",
        "author": "邓深",
        "content": "江迥晨光独早回，放船东下兴悠哉。\n西风袅袅携将去，细雨冥冥看得来。",
        "dynasty": "宋",
        "collection_info": null
    },
    {
        "title": "瀼西亭即事",
        "author": "邓深",
        "content": "危亭曲槛俯溪流，去去来来渡口舟。\n微雨不妨人刈麦，轻烟正可客垂鈎。",
        "dynasty": "宋",
        "collection_info": null
    },
    {
        "title": "滟滪堆",
        "author": "邓深",
        "content": "水合百源争一关，正须滟滪控奔湍。\n露机象马浑閒事，合作颓波砥柱看。",
        "dynasty": "宋",
        "collection_info": null
    },
    {
        "title": "飞练",
        "author": "邓深",
        "content": "见说天孙巧一机，银河练就雪争辉。\n长风吹下三千尺，只恐麻姑合得衣。",
        "dynasty": "宋",
        "collection_info": null
    },
    {
        "title": "登普济寺慈氏阁",
        "author": "邓深",
        "content": "柔远楼中俯市嚣，万家蚁聚汩尘劳。\n此中更觉楼低小，佛界由来着眼高。",
        "dynasty": "宋",
        "collection_info": null
    },
    {
        "title": "题壁平沙落雁",
        "author": "邓深",
        "content": "江寒烟暮水明霞，曲折斜行雁落沙。\n曾是潇湘篷底见，还疑今夜宿芦花。",
        "dynasty": "宋",
        "collection_info": null
    },
    {
        "title": "次韵绣屏",
        "author": "邓深",
        "content": "定是司花怯晓寒，花枝围处密萦蟠。\n草针柳线藏真巧，莫作寻常倚市看。",
        "dynasty": "宋",
        "collection_info": null
    },
    {
        "title": "戏留友人把酒",
        "author": "邓深",
        "content": "柳还飞絮春余几，幸有清樽可共持。\n今我未眠卿莫去，古人皆饮子休辞。",
        "dynasty": "宋",
        "collection_info": null
    },
    {
        "title": "观酒库落成  其一",
        "author": "邓深",
        "content": "毕卓夜行因满瓮，嗣宗喜仕为盈厨。\n自怜小户无如我，不断瓶沽断酒沽。",
        "dynasty": "宋",
        "collection_info": null
    },
    {
        "title": "观酒库落成  其二",
        "author": "邓深",
        "content": "泥沙糟粕不堪传，有酒知盈几百船。\n浪说添杯吹野水，何如真变锡山泉。",
        "dynasty": "宋",
        "collection_info": null
    },
    {
        "title": "荷  其一",
        "author": "邓深",
        "content": "田田藕叶绿如裳，拍塞池亭尽是香。\n不受纤尘偏受露，十分清绝倚晨光。",
        "dynasty": "宋",
        "collection_info": null
    },
    {
        "title": "荷  其二",
        "author": "邓深",
        "content": "莲未开时香在叶，他花纵好叶无香。\n制衣未入骚人手，象鼻何妨吸酒光。",
        "dynasty": "宋",
        "collection_info": null
    },
    {
        "title": "悯松",
        "author": "邓深",
        "content": "谁借毛锥千字力，曲留髯叟百年身。\n未能晦蹟终难保，樗栎林间是散人。",
        "dynasty": "宋",
        "collection_info": null
    },
    {
        "title": "赠梅",
        "author": "邓深",
        "content": "花蒙腊雪袁安卧，影落寒江正则魂。\n忽见江南春信息，谁教驿使到夔门。",
        "dynasty": "宋",
        "collection_info": null
    },
    {
        "title": "别金华朱丞  其一",
        "author": "邓深",
        "content": "客中相识便相知，日日相过不问时。\n除却酒杯浇旅况，若非坐隐即论诗。",
        "dynasty": "宋",
        "collection_info": null
    },
    {
        "title": "别金华朱丞  其二",
        "author": "邓深",
        "content": "梅信传黄麦正秋，征衣抖擞去难留。\n应从临汝江边过，传语滩头旧钓舟。",
        "dynasty": "宋",
        "collection_info": null
    },
    {
        "title": "答庄权之",
        "author": "邓深",
        "content": "寒窗十载江湖梦，夜月三更风露秋。\n静坐观心香一炷，平生诗病一时瘳。",
        "dynasty": "宋",
        "collection_info": null
    },
    {
        "title": "次韵答陈仲思  其一",
        "author": "邓深",
        "content": "彤云冻合晚来风，百里溪山雪色同。\n李棨那能说诗兴，嗣宗端復嘆途穷。",
        "dynasty": "宋",
        "collection_info": null
    },
    {
        "title": "次韵答陈仲思  其二",
        "author": "邓深",
        "content": "吟君诗罢不成欢，尚阻青灯话岁寒。\n亦欲分尝竹窗碧，少须春后荐春盘。",
        "dynasty": "宋",
        "collection_info": null
    },
    {
        "title": "赠钱道人",
        "author": "邓深",
        "content": "善说相传唐世术，不言钱有晋人风。\n非钱可况言真寔，肯与寻常卖相同。",
        "dynasty": "宋",
        "collection_info": null
    },
    {
        "title": "赋欧阳道士舞仙",
        "author": "邓深",
        "content": "博山烟烬夜三更，万籁声沉月一庭。\n拂拭琴床弹古调，松梢鹤睡洒然醒。",
        "dynasty": "宋",
        "collection_info": null
    },
    {
        "title": "千叶石榴  其一",
        "author": "邓深",
        "content": "丹房迭蘤炯双眸，焰焰烧空夜不收。\n莫遣残英颠倒落，一枝开早见钗头。",
        "dynasty": "宋",
        "collection_info": null
    },
    {
        "title": "千叶石榴  其二",
        "author": "邓深",
        "content": "谁家巧妇为花谋，针线残零细意收。\n不管生红难熨贴，从教百皱缀枝头。",
        "dynasty": "宋",
        "collection_info": null
    },
    {
        "title": "中秋无月肯堂邀小酌赋三五七言",
        "author": "邓深",
        "content": "雨飘零，风凄清。\n坐念今夕月，知从何处明。\n未须无月更作恶，但愿有酒常同倾。",
        "dynasty": "宋",
        "collection_info": null
    },
    {
        "title": "木芙蓉",
        "author": "邓深",
        "content": "露冷烟凄草树荒，木芙蓉好试平章。\n蒲萄晚叶尤宜日，芍药秋花正耐霜。\n蜀锦卷帏粧院落，秦宫开镜照池塘。\n写容安得剑南老，聊復殷勤酹一觞。",
        "dynasty": "宋",
        "collection_info": null
    },
    {
        "title": "六言四首  其一",
        "author": "邓深",
        "content": "三峡上游烟水，四川极险关山。\n满市笙歌昼永，漫山桃李春闲。",
        "dynasty": "宋",
        "collection_info": null
    },
    {
        "title": "六言四首  其二",
        "author": "邓深",
        "content": "处处赏心宜主，公来诗眼偏明。\n扫千军有笔阵，可一日无酒兵。",
        "dynasty": "宋",
        "collection_info": null
    },
    {
        "title": "六言四首  其三",
        "author": "邓深",
        "content": "百千年阵碛在，六七月雪流来。\n文笔手巾南向，白盐赤甲东回。",
        "dynasty": "宋",
        "collection_info": null
    },
    {
        "title": "六言四首  其四",
        "author": "邓深",
        "content": "嗟此地得何晚，见孤芳陋羣妍。\n小试凤楼工巧，终图麟阁风烟。",
        "dynasty": "宋",
        "collection_info": null
    },
    {
        "title": "绝句  其一",
        "author": "邓深",
        "content": "兀坐长吟五十诗，怪来几案夜生辉。\n胸中锦段明如许，羞得吴娃懒上机。",
        "dynasty": "宋",
        "collection_info": null
    },
    {
        "title": "绝句  其二",
        "author": "邓深",
        "content": "桑里相闻路一程，无从款接笑谈清。\n那知邂逅论诗处，秋满潇湘鴈送声。",
        "dynasty": "宋",
        "collection_info": null
    },
    {
        "title": "绝句",
        "author": "邓深",
        "content": "毛颖诸孙二十辈，千里相看谁与同。\n有两客卿变名姓，乌有先生亡是公。",
        "dynasty": "宋",
        "collection_info": null
    },
    {
        "title": "漫成",
        "author": "邓深",
        "content": "饮罢浮蛆聊隐几，醒来扪虱谩看书。\n风清襟袖凉无限，云晚溪山画不如。",
        "dynasty": "宋",
        "collection_info": null
    },
    {
        "title": "游仲文园池",
        "author": "邓深",
        "content": "曲岸呼舟疾，幽园蹑屐徐。\n轩窗数椽屋，雨露四时蔬。\n补堑新移竹，穿池待种鱼。\n花间留客晚，数问酒何如。",
        "dynasty": "宋",
        "collection_info": null
    },
    {
        "title": "游方壶",
        "author": "邓深",
        "content": "摘胜寻幽须携壶，人生偷取醉工夫。\n楚天云浄秋雨余，王孙招客追观娱。\n昼寝忽来唤宰予，道有方壶宜同趋。\n江神解事驱龙鱼，水波不兴清风徐。\n柔橹咿哑人歌呼，美酒满载不待沽。\n登亭忻与竹鹤徒，有径深稳醉何虞。\n住处领略贪须臾，频频改席殊趑趄。\n湘流渺渺含碧虚，孤烟落日不可模。\n市尘彼岸自一区，嘉木奇石邻座隅。\n亭下蒲帆逝不居，往往望此如仙都。\n近对岳麓翠屏铺，上头目力到重湖。\n昔年登览蔾杖扶，清凉甘露来香厨。\n相看不远迹尚疏，济胜之具空踟蹰。\n兴尽请以岁月书，仇香洒墨鸾凤如。\n别后寄我诗成图，为问画家传本无。",
        "dynasty": "宋",
        "collection_info": null
    },
    {
        "title": "诗一首",
        "author": "邓深",
        "content": "鹅鸭江村曲，人家竹树深。\n闲云自来去，皎日屡晴阴。\n水送园蔬叶，谷传樵斧音。\n瘦驴鞭不动，风处得披襟。",
        "dynasty": "宋",
        "collection_info": null
    },
    {
        "title": "游东屯",
        "author": "邓深",
        "content": "满目烧畬险，那知此地偏。\n一川通稳水，百顷着平田。\n茅屋址犹在，草堂名自传。\n蛮歌晚来起，仍觉在天边。",
        "dynasty": "宋",
        "collection_info": null
    },
    {
        "title": "次韵饯行",
        "author": "邓深",
        "content": "君到西湖四月天，酴醾过后藕花前。\n却看梅子垂金弹，恰映杨花铺白毡。\n掷帽袁耽无復戏，着鞭祖逖有谁先。\n姑苏傥见平反使，生涩休言有此篇。",
        "dynasty": "宋",
        "collection_info": null
    },
    {
        "title": "留通商馆数日",
        "author": "邓深",
        "content": "商馆非闲地，闲人偶在旁。\n无端声利役，有许去来忙。\n受雨芭蕉响，怀风䆉䅉香。\n江郊秋易盛，早献十分凉。",
        "dynasty": "宋",
        "collection_info": null
    },
    {
        "title": "访天宝洞",
        "author": "邓深",
        "content": "远寻仙洞上崔嵬，洞口诸峰翠作堆。\n先把姓名书洞竹，洞门终待玉匙开。",
        "dynasty": "宋",
        "collection_info": null
    },
    {
        "title": "清处为书记曾鲁卿作",
        "author": "邓深",
        "content": "小竹聊须长，闲花懒復栽。\n泉声洗歌吹，云气障尘埃。\n籁静初香袅，琴横月上来。\n有时闻警露，梦觉自蓬莱。",
        "dynasty": "宋",
        "collection_info": null
    },
    {
        "title": "题梅坛",
        "author": "王时彦",
        "content": "梅尉孤忠揭，芳名千古传。\n官卑奚意隐，心正即神仙。\n敢谏忧时切，为臣愿主贤。\n旌阳称令尹，对峙是丹泉。",
        "dynasty": "宋",
        "collection_info": null
    },
    {
        "title": "题梅山云悦楼",
        "author": "王时彦",
        "content": "一生活计一身闲，日与白云相往还。\n五百年间知此味，华山去后到梅山。",
        "dynasty": "宋",
        "collection_info": null
    },
    {
        "title": "题鹅鼻山",
        "author": "史干",
        "content": "龙泉五盏张帆去，鹅鼻三杯衣锦归。\n寄语长泉后生者，年年盛事莫相违。",
        "dynasty": "宋",
        "collection_info": null
    },
    {
        "title": "游大涤",
        "author": "王溉",
        "content": "山合群峰路屈盘，溪行九折势蜿蜒。\n云根长伴仙人迹，元盖潜通大涤天。\n玉殿香消人寂寂，石坛花落草芊芊。\n黄冠解识寻幽兴，为洗寒铛煮碧泉。",
        "dynasty": "宋",
        "collection_info": null
    },
    {
        "title": "老人村",
        "author": "王溉",
        "content": "山前老泽经行路，百岁翁翁犹健步。\n非仙非佛非鬼神，不识人间盐与醋。\n嗜欲既浅亦机深，窟宅宜与仙家邻。",
        "dynasty": "宋",
        "collection_info": null
    },
    {
        "title": "句  其一",
        "author": "王溉",
        "content": "只应唤作小西湖。",
        "dynasty": "宋",
        "collection_info": null
    },
    {
        "title": "句  其二",
        "author": "王溉",
        "content": "仙人有宫号储福，藏在千山万山曲。\n翠微高下压檐楹，重迭堆峰三十六。",
        "dynasty": "宋",
        "collection_info": null
    },
    {
        "title": "句  其三",
        "author": "王溉",
        "content": "西边更拥上皇山，大面六顶不可攀。",
        "dynasty": "宋",
        "collection_info": null
    },
    {
        "title": "句",
        "author": "许自诚",
        "content": "雄当蜀道三千里，巍压荆南十五州。",
        "dynasty": "宋",
        "collection_info": null
    },
    {
        "title": "次袁说友巫山十二峰二十五韵",
        "author": "毌丘恪",
        "content": "缣素巧貌溪山姿，宝藏肯笑虎头痴。\n何人夜半胠箧去，信为羽化无疑迟。\n魏明不惜万夫力，凿山累土夸神奇。\n景阳突起芳林苑，谷城文石光参差。\n叶公好龙广射虎，大方安能不笑之。\n至人于物特寓目，远象过眼心弗随。\n我公看山正如此，肯趁儿童脚力疲。\n胸中五岳镇地轴，眼底三辰昭旗旗。\n擢由汉庭宠分钺，来抚蜀土初褰帷。\n巫山一览窥妙处，写入长歌赓竹枝。\n坐令十二峰增重，已觉气压嵩华低。\n太室少室敢辈行，小孤大孤何儿嬉。\n岱宗日观峻徒尔，昆崙天柱高安为。\n出云作雨均有是，泥金镂玉彼一时。\n所谓造化一尤物，不在九华真在兹。\n中山前言恐遂废，公之妙论已四驰。\n半语犹存大公正，蟠胸经济看设施。\n要令利济均四海，无间山崖与水湄。\n只今苍生方属望，休戚在公颦伸眉。\n愿公更为天下重，所养自养观诸颐。\n量陂谁復能澄挠，德表居然无磷缁。\n岩石巍巍具瞻在，孰不嘆仰声噫嘻。\n又何必东望瀛，南望嶷，北有天后之峻岭，西有云表之峨嵋。\n与公高名并不朽，配以今日巫山诗。",
        "dynasty": "宋",
        "collection_info": null
    },
    {
        "title": "梅林分韵得诗字",
        "author": "吕宜之",
        "content": "寒梅如高人，冰雪凛风期。\n霜威凌万木，孤芳缀疏枝。\n古来岁寒心，肯与时节移。\n家家浣溪南，横斜映笆篱。\n老树更崛奇，矫矫蛟龙姿。\n中有调鼎味，几年江之湄。\n征衫十年寒，霜蹄快追随。\n先生羊叔子，到处英名垂。\n对花有妙语，豪气无百巵。\n兴来属湛辈，同出舂容诗。",
        "dynasty": "宋",
        "collection_info": null
    },
    {
        "title": "题文州安静堂",
        "author": "吕宜之",
        "content": "峡束秋空一线青，万山深处长官厅。\n此堂虚旷无余物，面面为开碧玉屏。",
        "dynasty": "宋",
        "collection_info": null
    },
    {
        "title": "夜泊李阳驿",
        "author": "高迈",
        "content": "风拂乌纱两鬓秋，李阳溪上夜停舟。\n市灯闪月闻鸣犬，城柝敲风起睡鸥。\n千里远驰承宠命，通宵不寐为民忧。\n幽怀自信清如洗，独倚篷窗看斗牛。",
        "dynasty": "宋",
        "collection_info": null
    },
    {
        "title": "勉婿史弥大",
        "author": "高迈",
        "content": "老朽归田久，鸟纱白髮新。\n经纶天下事，都属少年人。",
        "dynasty": "宋",
        "collection_info": null
    },
    {
        "title": "建德县咏怀",
        "author": "高迈",
        "content": "日午琴堂吏散衙，不愁鬓雪点乌纱。\n讼清犴狱尘封草，人静公庭鸟啄花。\n惟愿儿童无冻馁，每令野老劝桑麻。\n圣恩未报吾心赤，肯效青门学种瓜。",
        "dynasty": "宋",
        "collection_info": null
    },
    {
        "title": "道傍菊",
        "author": "高迈",
        "content": "荆棘丛中是故邻，更无君子与相亲。\n含英吐秀西风裏，空把芳心向路人。",
        "dynasty": "宋",
        "collection_info": null
    },
    {
        "title": "寒梅野雀图",
        "author": "高迈",
        "content": "阴阴榕叶覆寒梅，山径无踪尽绿苔。\n啼鸟自知安稳处，成群飞去又飞来。",
        "dynasty": "宋",
        "collection_info": null
    },
    {
        "title": "咏賨城景物之胜",
        "author": "何熙志",
        "content": "欲说賨城好，先夸方物妍。\n金羹收稻后，红腊落梅前。\n照座梨偏紫，堆盘荔更鲜。\n雪縢尤异产，应不数花笺。",
        "dynasty": "宋",
        "collection_info": null
    },
    {
        "title": "续题郑国华昌州牛尾驿",
        "author": "何熙志",
        "content": "十年去国真悠悠，祇今便可行归休。\n平生意气羞牛后，去踏金鰲顶上游。",
        "dynasty": "宋",
        "collection_info": null
    },
    {
        "title": "句  其一",
        "author": "何熙志",
        "content": "拓开天外无穷景，望尽坤维到处山。",
        "dynasty": "宋",
        "collection_info": null
    },
    {
        "title": "句  其二",
        "author": "何熙志",
        "content": "一山九顶灯常现，六月三峨雪未消。",
        "dynasty": "宋",
        "collection_info": null
    },
    {
        "title": "红梅",
        "author": "刘嗣庆",
        "content": "瞥眼繁华处处空，寒林独透一枝红。\n入时姿态人争羡，清韵须知冰雪同。",
        "dynasty": "宋",
        "collection_info": null
    },
    {
        "title": "题黄犊岭",
        "author": "吕纮",
        "content": "畴昔闻高隐，红尘隔远林。\n间乘黄犊出，踏破白云深。\n自得忘归乐，应多扣角吟。\n如今秋草没，几约与僧寻。",
        "dynasty": "宋",
        "collection_info": null
    },
    {
        "title": "九日次应侍郎仁伯韵",
        "author": "郑洪",
        "content": "九日风高快客情，穹然天宇气澄明。\n白衣酒送人难得，黄菊花开句易成。\n对景浑忘披雪鬓，登高喜放遏云声。\n古人曾堕龙山帽，为爱金风两腋清。",
        "dynasty": "宋",
        "collection_info": null
    },
    {
        "title": "游仙都  其一",
        "author": "吴谨微",
        "content": "薄宦驱人畏简书，金柔暑浊倦征途。\n归来有意寻真境，路入仙都不惮迂。",
        "dynasty": "宋",
        "collection_info": null
    },
    {
        "title": "游仙都  其二",
        "author": "吴谨微",
        "content": "辙迹峰前聊息迹，忘归洞口未能归。\n往来名利憧憧者，着脚仙都亦自稀。",
        "dynasty": "宋",
        "collection_info": null
    },
    {
        "title": "游仙都  其三",
        "author": "吴谨微",
        "content": "黄冠道士老而癯，相对谈玄一事无。\n劝我莫教沉宦海，人间亦自有仙都。",
        "dynasty": "宋",
        "collection_info": null
    },
    {
        "title": "游仙都  其四",
        "author": "吴谨微",
        "content": "石笋古传八百丈，鼎湖仙去几千年。\n我疑二事无从政，但信仙都是洞天。",
        "dynasty": "宋",
        "collection_info": null
    },
    {
        "title": "游仙都  其五",
        "author": "吴谨微",
        "content": "山下霏微雨洒尘，门前嘹唳鹤迎人。\n遂成一觉仙都梦，更访遗踪得隐真。",
        "dynasty": "宋",
        "collection_info": null
    },
    {
        "title": "题西门外筰桥下观音院",
        "author": "仲昂",
        "content": "雨砌风亭长绿苔，壁间题字半尘埃。\n城南萧寺无人迹，几度曾因送客来。",
        "dynasty": "宋",
        "collection_info": null
    },
    {
        "title": "句  其一",
        "author": "仲昂",
        "content": "虑澹常高枕。",
        "dynasty": "宋",
        "collection_info": null
    },
    {
        "title": "句  其二",
        "author": "仲昂",
        "content": "平生不识巴南路，梦到孤云两角西。",
        "dynasty": "宋",
        "collection_info": null
    },
    {
        "title": "句",
        "author": "牟孔锡",
        "content": "天池十里如鑑湖，荷花可折鱼可脍。",
        "dynasty": "宋",
        "collection_info": null
    },
    {
        "title": "用彦平韵赋石外舅短项翁",
        "author": "耿镃",
        "content": "人生何地逃奇耦，白髮转头成宿莽。\n百年同尽草一丘，谁见乘槎上牛斗。\n不如醉倒三万场，何必龙山岁重九。\n先生元是古达人，身外所忻惟有酒。\n石交自得短项翁，燕颔鸢肩非我友。\n迩来带眼宽绿筠，结喉不造鸳鹭群。\n十年孛窣墙下尘，仰面讵识高昆崙。\n先生取人略形貌，翁获展尽终不浑。\n我欲挽翁归翠微，手栽杞菊如天随。\n愿翁醉客莫嫌扰，买山政赋淮南小。",
        "dynasty": "宋",
        "collection_info": null
    },
    {
        "title": "用功成韵赋外舅短项翁",
        "author": "耿镃",
        "content": "君不见王绩非狂生，笔墨扫尽惟酒经。\n又不见志和非漫尉，江湖醉咏渔歌耳。\n文章得失两梦事，一醉从渠俱不理。\n人间自有行秘书，此翁聊为山泽儒。\n平生斟酌自饱满，宁復有欠宁有余。\n可怜蹒跚挽不前，属车岂识从甘泉。\n不矜万卷腹空洞，渴梦只恐东溟干。\n莫疑此翁拘器穷，此翁有用非哑钟。\n浊醪作贤清作圣，翁不异味同其空。\n我方畏缩立下风，伸颈一笑短项逢。\n脱冠与翁共醉倒，从人笑此两秃翁。",
        "dynasty": "宋",
        "collection_info": null
    },
    {
        "title": "西楼",
        "author": "耿镃",
        "content": "西楼一曲旧笙歌，千古当楼面翠峨。\n花发花残香径雨，月生月落洞庭波。\n地雄鼓角秋声壮，天迥阑干夕照多。\n四百年来逢妙手，要看风物似元和。",
        "dynasty": "宋",
        "collection_info": null
    },
    {
        "title": "玉虹泉",
        "author": "何锡汝",
        "content": "百尺云岩佛阁前，晚钟疏叶思悠然。\n岸边酌酒和清露，石上题诗染翠烟。\n半岭泉鸣通古涧，数峰秋尽隔寒川。\n西风似欲吹人起，去逐骑鲸汗漫仙。",
        "dynasty": "宋",
        "collection_info": null
    },
    {
        "title": "华盖山",
        "author": "邓犀如",
        "content": "日沈露下不胜寒，绝顶江南第一山。\n脚底云平疑可步，身边月近似容攀。\n诸天合在虚无际，清磬应闻缥缈间。\n欲拚今宵不成寐，遇风高处着仙班。",
        "dynasty": "宋",
        "collection_info": null
    },
    {
        "title": "槐林院二首  其一",
        "author": "邓犀如",
        "content": "野色寒如许，山容瘦不禁。\n因閒携竹杖，乘兴宿槐林。\n衲子蒙头坐，骚人拥鼻吟。\n南柯休入梦，轩冕本无心。",
        "dynasty": "宋",
        "collection_info": null
    },
    {
        "title": "槐林院二首  其二",
        "author": "邓犀如",
        "content": "竹树参差合，川原远近分。\n旛旛晴后见，钟磬夜中闻。\n野碓閒春水，春桥冷度云。\n庭空游客散，鸣鸟自呼羣。",
        "dynasty": "宋",
        "collection_info": null
    },
    {
        "title": "思维路",
        "author": "张世美",
        "content": "一来一往几车马，可北可南多路岐。\n莫待迷途重回首，未曾差处着思维。",
        "dynasty": "宋",
        "collection_info": null
    },
    {
        "title": "诗一首",
        "author": "宋泰发",
        "content": "熏风将雨熟黄梅，忙裏偷闲此地来。\n更欲少留偿逸兴，长官却怕晚衙催。",
        "dynasty": "宋",
        "collection_info": null
    },
    {
        "title": "题天竺寺壁",
        "author": "李天才",
        "content": "走杀东头供奉官，御香频降雨犹悭。\n相公端坐都堂裏，天竺观音又下山。",
        "dynasty": "宋",
        "collection_info": null
    },
    {
        "title": "题句容酒肆壁",
        "author": "李天才",
        "content": "青裙白面哄挑菜，茅舍竹篱疏见梅。\n春事隔年无信息，一声啼鸟唤将来。",
        "dynasty": "宋",
        "collection_info": null
    },
    {
        "title": "广宁桥怀韩有功",
        "author": "朱袭封",
        "content": "河梁风月故时秋，不见先生曳杖游。\n万迭远青愁对起，一川涨绿泪争流。",
        "dynasty": "宋",
        "collection_info": null
    },
    {
        "title": "句",
        "author": "范元作",
        "content": "山连巫峡几千里，水阔沅湘三四州。",
        "dynasty": "宋",
        "collection_info": null
    },
    {
        "title": "过子美草堂",
        "author": "马俌",
        "content": "栖迟九月锦水行，独过草堂西出城。\n村树苒苒秋照白，水花漪漪江水明。\n溪边三重结茅屋，松萝翳疏晚雨清。\n往来沽酒且有客，胡为奔走不自停。\n四海纷然霾曀多，我忧岂但白马盟。\n藜藿未足饱我腹，况又一顷供耕耘。\n只今骑驴望八极，终日飘飘浪如许。\n可堪颜色太癯生，忧愁尽入篇章苦。\n信眉一笑古復作，却似韩宣适东鲁。\n此生荡漾胡能留，雨脚风尘奚所休。\n此道沧浪付一沤，唤之千古与尔谋。\n吾亦往矣作春秋。",
        "dynasty": "宋",
        "collection_info": null
    },
    {
        "title": "水月亭",
        "author": "马俌",
        "content": "阳来中坤坎波翻，月本于地仍东还。\n谁为聚之古祗柏，涵碧湛湛琉璃盘。\n珊瑚晶瑛澈凝湍，西风晚来觉秋宽。\n海荡冰碎天飞旋，瞿昙指心以探禅。\n魄死泽困与尔言，夜游倚声霓裳讙。\n捉影或堕不可援，幻痴益多吾懔然。\n明河绕衣吹佩环，毛髮飘萧乱空寒。\n颇欲乘槎此穷源，脱屣浊世抟林骞。\n采华食叶为玉仙。",
        "dynasty": "宋",
        "collection_info": null
    },
    {
        "title": "浣花溪",
        "author": "马俌",
        "content": "浣花溪边濯锦裳，百花满潭溪水香。\n窦奁散尽有霜戟，草秣匹马不可当。\n当时濯衣只偶尔，岂似取履张子房。\n烈烈遽见蔽此蜀，丧乱怀尔徒悲伤。\n年年春风媚杨柳，彩缆㛪姌云霞张。\n溪边游冶红粉娘，了不识字空悠扬。\n采花荡桨不归去，暮隔烟水眠幽芳。",
        "dynasty": "宋",
        "collection_info": null
    },
    {
        "title": "题定明大像",
        "author": "阎禹锡",
        "content": "造化秘奇胜，洪流绕崇岗。\n层楼百仞高，下□云水乡。\n空嵌独秀峰，雷霓挥铦铓。\n神□□□丁，金仙俨垂裳。\n悬知天壤间，异事不可□。\n□嘉与宁川，二像遥相望。\n怒涛乔岳中，涌出大法王。\n奇怪岂人力，窥测固渺茫。\n□□□□□，藤萝罥幽香。\n夜深龙作礼，宝炬胜霞光。\n我生西南陬，薄宦游东方。\n睹此两奇绝，傥怳如痴狂。\n由来豪放词，不付白面郎。\n矧此无尽藏，绮语未足偿。\n小诗勒岩阿，相与石像长。",
        "dynasty": "宋",
        "collection_info": null
    },
    {
        "title": "贺郑簿生孙",
        "author": "郑晖老",
        "content": "望及清秋到眼明，建溪溪上现长庚。\n云间鸑鷟人间见，天上麒麟地上行。\n释氏抱来真杰特，宝公摩后必奇英。\n传家已有今衣钵，会见公侯衮衮生。",
        "dynasty": "宋",
        "collection_info": null
    },
    {
        "title": "赠海陵畲公老人",
        "author": "赵夔",
        "content": "为人八十有三岁，游历名山几洞天。\n若问老翁何所得，无心学道不求仙。\n不求仙，仙自然，炼气炼形精亦炼，精全神旺合长年。",
        "dynasty": "宋",
        "collection_info": null
    },
    {
        "title": "桂山诸岩歌",
        "author": "赵夔",
        "content": "秦皇开郡为桂林，古号名邦五岭阴。\n山琢玉簪攒万迭，江分罗带绕千寻。\n青青四顾列羣山，生自天工巧若𨬖。\n玲珑拔地耸层秀，峥嵘嵯峨星斗间。\n其中有岩十二所，伏波灵显存祠宇。\n颜公读书窟室中，迭彩北山如列布。\n何年龙隐冲霄去，鳞鬣形模镵石路。\n仙人刘公飞升时，岩壁宛然遗旧题。\n穿云仙迹次左右，□虚道气多南溪。\n白雉听经生人类，萧寺丰碑有元记。\n信知一性无不通，石窦阴阴苔藓蒙。\n西南中隐尤胜绝，穿处得名因吕公。\n曾公程公皆旧迹，遗爱在民传古昔。\n沈沈岩谷有余光，炎方胜槩神难藏。\n週迴不远郛郭下，轮蹄追赏何忙忙。",
        "dynasty": "宋",
        "collection_info": null
    },
    {
        "title": "桂山诸洞歌",
        "author": "赵夔",
        "content": "宜人之地少陵诗，阅玩前贤词意奇。\n烂然五咏非虚语，位压坤方占一维。\n青青四顾列羣山，生自天工巧若𨬖。\n玲珑拔地耸层秀，峥嵘嵯峨星斗间。\n其中有洞十二所，七星山下栖霞府。\n日月华君显迹灵，遇者当时郑冠卿。\n归到人间已三载，仙洞光阴时未改。\n至今旧记传无穷，玄岩蟠蛰闻白龙。\n一泓沈碧寒潭莹，水月圆明下翠峰。\n枕城楼观环俯视，绿锁乔林春日媚。\n秦碑柳记已难观，漓水南流泛渺漫。\n庆林巽穴玄风出，华景高明隐丹室。\n西方虚秀贯山腰，南华朝阳风景饶。\n夕阳北牖通仙径，白雀嘉莲池渌浄。\n许多佳致卒难题，留与词人赓雅咏。",
        "dynasty": "宋",
        "collection_info": null
    },
    {
        "title": "诗一首",
        "author": "赵夔",
        "content": "青嶂横开高几重，巉岩直上半天中。\n虚明洞口千年久，澄澈流来一溜通。\n海蚌张颐方吸月，云龙奋迹遂乘风。\n隼旗出有随轩雨，指日秋成贺岁丰。",
        "dynasty": "宋",
        "collection_info": null
    },
    {
        "title": "道过遂县泊舟瞻大像有作",
        "author": "赵夔",
        "content": "成佛经千祀，镌崖已一章。\n为怜尘世病，故作大医王。\n黄面无苔藓，青螺奈雪霜。\n滩声门外转，万古阅舟航。",
        "dynasty": "宋",
        "collection_info": null
    },
    {
        "title": "句",
        "author": "绍兴某贵人",
        "content": "绿树带云山罨画，斜阳入地竹销金。",
        "dynasty": "宋",
        "collection_info": null
    },
    {
        "title": "投秦丞相",
        "author": "绍兴选人",
        "content": "多少儒生新及第，高烧银烛照蛾眉。\n格天阁上三更雨，犹诵车攻復古诗。",
        "dynasty": "宋",
        "collection_info": null
    },
    {
        "title": "句",
        "author": "绍兴朝士",
        "content": "疾风劲草识忠臣。",
        "dynasty": "宋",
        "collection_info": null
    },
    {
        "title": "偈",
        "author": "绍兴道者",
        "content": "万里云归洞，千山水向东。\n玉炉香冷处，烟散碧霞中。",
        "dynasty": "宋",
        "collection_info": null
    },
    {
        "title": "偈",
        "author": "绍兴太学生",
        "content": "万鸽飞翔绕帝都，朝昏收放费功夫。\n何如养取云边雁，沙漠能传二圣书。",
        "dynasty": "宋",
        "collection_info": null
    },
    {
        "title": "过凈名院触目都似曾到问讯乃非也戏题绝句  其一",
        "author": "李熏",
        "content": "入门彷佛记曾来，问讯山僧始此回。\n却觅旧游无是处，只应形似遣人猜。",
        "dynasty": "宋",
        "collection_info": null
    },
    {
        "title": "过凈名院触目都似曾到问讯乃非也戏题绝句  其二",
        "author": "李熏",
        "content": "世间形似巧迷人，总是安排底处真。\n纵復非真犹足喜，得来聊寄梦中身。",
        "dynasty": "宋",
        "collection_info": null
    },
    {
        "title": "丙寅岁秋再抵长松奉等慈师入城作诗记一时事",
        "author": "李熏",
        "content": "前来送师归，今日迎师去。\n送迎我何劳，师乃困行路。\n天公将归谁尤，耗斁此下土。\n一水祸未忘，旱势復如许。\n小民惟怨咨，惜莫知其故。\n径须凭佛力，庶可回帝怒。\n自怜操持约，一念寄香缕。\n氤氲才上彻，云色暗窗户。\n数声跳珠急，忽已忘处所。\n老僧笑谓我，水旱要有数。\n德非与天通，造请辄违拒。\n官岂真德人，天意遽相与。\n更看鞭雷公，滂沛逐飞驭。\n定身固如如，未始间行住。\n抗走不少停，政恐尘埃污。\n倾心太平日，十五一风雨。\n官既罢迎送，师亦得安处。\n我闻低头谢，勤尔相诲语。\n作诗书长松，来者尚有取。",
        "dynasty": "宋",
        "collection_info": null
    },
    {
        "title": "从薛元法会食保福意轩得径字",
        "author": "李熏",
        "content": "春愁醉人心，洒面呼不醒。\n出门却入门，兀兀度晨暝。\n昨游欣有得，水镜谢磨莹。\n岂惟胜纷华，颇復造禅定。\n君看青云士，窘步争捷径。\n铿尔讵舍瑟，硁乎方击磬。\n何曾顷刻闲，通夕不遑瞑。\n彼应疾此固，我亦恶夫佞。\n人生出处耳，山林与朝廷。\n迟迟岐路间，去就须审订。\n宁为龟曳涂，勿作马旋泞。\n羲驭靡容勒，风船犹可矴。\n但令尊不空，敢惮室垂罄。\n更结汗漫游，后期君速听。",
        "dynasty": "宋",
        "collection_info": null
    },
    {
        "title": "十五日同登大慈寺楼得远字",
        "author": "李熏",
        "content": "重楼得云气深稳，户牖谁能发关键。\n楼下轮蹄涣散驰，行人一顾不容返。\n好游独是我辈閒，褰衣直上相推挽。\n层轩危槛倚欲遍，更假胡床同息偃。\n西南繁会惟此都，昔号富饶今已损。\n填城华屋故依然，孰为君王爱基本。\n茫茫八表聊纵目，情知日近长安远。\n白云浩荡飞鸟没，玉笙凄凉红纷晚。\n梁王吹台得李杜，黄公酒垆醉嵇阮。\n高峰千载凛莫攀，与世相浊徒混混。\n荷衣蕙带芙蓉裳，野服犹堪敌华衮。\n去梯熟復共君谋，杀马毁车从此遁。",
        "dynasty": "宋",
        "collection_info": null
    },
    {
        "title": "三月四日游大云寺分韵得三字佛龛多题名韦独抗段文昌李景让郑愚四人者可考王文穆吕正闵治平嘉佑间过此亦有笔迹因以诗记",
        "author": "李熏",
        "content": "野寺依绝壁，化身满诸龛。\n后前莽难测，千亿纷相参。\n妙斲谢斤斧，高楼轶烟岚。\n旁行栗危栈，俯瞰惊深潭。\n岁月浸荒老，苔藓争封函。\n亦有好事者，增饬施朱蓝。\n经营定自图，谍雅奚未暗。\n款识或可辨，上下试与探。\n远征固寂寞，近取才二三。\n开元韦庶子，剖符剑之南。\n咄嗟檀施开，至今为美谈。\n墨卿少羁窭，节旄晚毵毵。\n乐和盛家法，国垢犹包含。\n郑氏虽世儒，蛮祸竟莫戡。\n旧相粤冀级，经从各停骖。\n翰林宠则多，御史德岂惭。\n数公方盛壮，厥声实吁覃。\n纷华竟安在，人寿无彭聃。\n彼石尚云朽，吾生谅何堪。\n华前一笑粲，现此优波昙。\n稽首识归处，径欲投佩簪。\n蠢蠢谁汝缚，窃食如春蚕。\n祓除偶辰巳，风景清且酣。\n相引着胜地，佛日况可贪。\n敢夸一醉富，庶解忧心惔。\n因歌以记之，放笔书僧庵。",
        "dynasty": "宋",
        "collection_info": null
    },
    {
        "title": "偈",
        "author": "释自清",
        "content": "粪箕扛去轿抬回，优钵昙花向日开。\n但愿老僧高着眼，管教平地一声雷。",
        "dynasty": "宋",
        "collection_info": null
    },
    {
        "title": "晚春",
        "author": "释守璋",
        "content": "草深烟景重，林茂夕阳微。\n不雨花犹落，无风絮自飞。",
        "dynasty": "宋",
        "collection_info": null
    },
    {
        "title": "句",
        "author": "释广勤",
        "content": "笔端造化如东君，着物不简亦不繁。",
        "dynasty": "宋",
        "collection_info": null
    },
    {
        "title": "遗陈毡头",
        "author": "张圆觉",
        "content": "释氏三千金世界，道士十二玉楼台。\n不知云鹤今何处，空使毡头夜卧阶。",
        "dynasty": "宋",
        "collection_info": null
    },
    {
        "title": "题白云堂",
        "author": "陈田夫",
        "content": "我爱潇湘境，朱陵后洞天。\n白云堂裏客，青草渡头眠。\n小艇牵红鲤，幽池种白莲。\n颐真堪此地，风月两依然。",
        "dynasty": "宋",
        "collection_info": null
    },
    {
        "title": "白龟泉",
        "author": "陈田夫",
        "content": "天下白龟三处显，怡山少室寿仙亭。\n我今卜筑南山顶，得尔为邻祝圣龄。",
        "dynasty": "宋",
        "collection_info": null
    },
    {
        "title": "临江太守生日",
        "author": "李季可",
        "content": "道路尽歌贤太守，祈颂万人同一口。\n只应悯及黄衣儿，亦使衔环致君寿。",
        "dynasty": "宋",
        "collection_info": null
    },
    {
        "title": "独吟",
        "author": "盛旷",
        "content": "刊名紫简群魔宾，扶桑旸谷奏玉晨。\n控驾三素辅翊宸，敢忘南岳魏夫人。",
        "dynasty": "宋",
        "collection_info": null
    },
    {
        "title": "句",
        "author": "赵逵",
        "content": "皇心未敢宴安图。",
        "dynasty": "宋",
        "collection_info": null
    },
    {
        "title": "使虏过汴京作",
        "author": "庞谦孺",
        "content": "苍龙观阙东风外，黄道星辰北斗边。\n月照九衢平似水，胡儿吹笛内门前。",
        "dynasty": "宋",
        "collection_info": null
    },
    {
        "title": "日暮",
        "author": "庞谦孺",
        "content": "水底晃微霞，孤村古路叉。\n稻檐排冻雀，牛背落昏鸦。\n行客犹贪路，归帆未到家。\n交游书札断，寂寞过天涯。",
        "dynasty": "宋",
        "collection_info": null
    },
    {
        "title": "题渡水罗汉画",
        "author": "庞谦孺",
        "content": "偏袒右肩赤一膊，开颜含笑不作恶。\n广深莫种金莲花，故使浮杯衬双脚。\n心既忘形亦忘怖，徒使旁观毛髮竖。\n本无行止令人图，竟到彼岸归何处。\n我知画者意识真，是故古来传至今。\n亦无此心可得惊，亦无此身可得沈。\n浪头乘风正得路，不动庄严几时去。\n从今不往亦不还，一幅之间作常住。\n君不闻古人祇作如是观，请公莫问何以故。",
        "dynasty": "宋",
        "collection_info": null
    },
    {
        "title": "郊居九日",
        "author": "庞谦孺",
        "content": "树夹门方正，溪侵岸欲隤。\n水摇云影动，风抑鸟声回。\n篱缺舟常过，庭空客不来。\n故人经岁月，又见菊花开。",
        "dynasty": "宋",
        "collection_info": null
    },
    {
        "title": "古诗  其一",
        "author": "庞谦孺",
        "content": "处身干坤中，适意乃其常。\n贫贱亦天然，尤怨徒自伤。\n平生赋命薄，守己岂不良。\n量分稍过差，神理翻百殃。\n苟无济世具，希进未免狂。\n鄙哉绵上人，远迹空潜藏。\n市朝车马喧，不碍松菊芳。\n何妨着衣冠，用舍姑逢场。\n傥无侥倖心，世亦不见戕。",
        "dynasty": "宋",
        "collection_info": null
    },
    {
        "title": "古诗  其二",
        "author": "庞谦孺",
        "content": "十旬五旬病，三日两日饿。\n闭门本求安，岁月不可过。\n秋成尚百日，急迫如星火。\n西风吹楸林，木叶朝来堕。\n夕阳下城头，蟋蟀鸣户左。\n褰裳临溪水，照影非昔我。\n悲歌动邻里，惨惨风满座。\n怀深声愈凄，辞绝意难和。\n人生一世间，太半逢坎坷。\n为乐须及时，倏忽伤老大。",
        "dynasty": "宋",
        "collection_info": null
    },
    {
        "title": "古诗  其三",
        "author": "庞谦孺",
        "content": "西风正浩荡，出门无所寻。\n强起理菊花，聊以慰我心。\n傍篱见南山，经旬阻秋霖。\n岂不欲傲游，虑此泥泞深。\n凉飚带寒烟，暝色着高林。\n归鸟未遑栖，槭槭风叶吟。\n游子悲故乡，感嘆岁月深。\n一室蔽蓬蒿，空壶绝孤斟。\n徘徊东墙下，仰视林端参。\n耿耿夜何长，白露湿衣襟。",
        "dynasty": "宋",
        "collection_info": null
    },
    {
        "title": "古诗  其四",
        "author": "庞谦孺",
        "content": "初日照池底，游鱼戏涟漪。\n落日延西林，蜻蜓弄斜晖。\n忘情体自适，不但禽鸟微。\n以兹慰心胸，富贵如何违。\n舍策看清溪，步屧临荆扉。\n青天委长流，孤云无所依。\n居然忘物我，身世忽若遗。",
        "dynasty": "宋",
        "collection_info": null
    },
    {
        "title": "古诗  其五",
        "author": "庞谦孺",
        "content": "凡人种园花，但取红紫丽。\n今我种园花，所乐在生意。\n侵晨草露湿，园林有清气。\n寝兴不裹首，散策遶花次。\n次第除繁枝，分明去浪蕊。\n客至旋结襟，舍柯惜余味。\n新稍纔过屋，弱干渐拂地。\n是中有深趣，欣然心自慰。",
        "dynasty": "宋",
        "collection_info": null
    },
    {
        "title": "古诗  其六",
        "author": "庞谦孺",
        "content": "送客出河门，返手闭篱关。\n归来悬午窗，坐看屋上山。\n众雏困未觉，捣药声已残。\n倦鸟止不飞，鸡犬亦在栏。\n高林静白日，时觉鸟声闲。\n寂寂穷巷中，翳翳桑柘间。\n不妨麻稻香，无时来鼻端。",
        "dynasty": "宋",
        "collection_info": null
    },
    {
        "title": "古诗四首呈刘行简给事丈  其一",
        "author": "庞谦孺",
        "content": "人生寄寒暑，销铄如然薪。\n但见烈火炎，倏忽糜灰尘。\n不过数十改，即已无此身。\n岂不甚哀哉，言之为酸辛。\n达士易与足，一饱即自伸。\n遇者运多途，贪婪丧其真。\n如此不饮酒，徒为世上人。",
        "dynasty": "宋",
        "collection_info": null
    },
    {
        "title": "古诗四首呈刘行简给事丈  其二",
        "author": "庞谦孺",
        "content": "一室守丘壑，四海无遐想。\n乐此邻里欢，坐阅草木长。\n燕寝北窗下，枕几遂俯仰。\n清风动柴荆，白日照穷巷。\n接目有佳色，到耳无惊响。\n乐哉心迹安，庶保神气养。\n百年茅檐下，邈矣千载上。",
        "dynasty": "宋",
        "collection_info": null
    },
    {
        "title": "古诗四首呈刘行简给事丈  其三",
        "author": "庞谦孺",
        "content": "少年负豪气，乃心在有为。\n天下非我能，胡为久栖栖。\n圣贤既在上，治具皆设施。\n一廛为天氓，岂不乐在兹。\n但愿禾黍肥，富贵从此辞。\n雨露被东皋，草木含华滋。\n一物遂生成，仰荷皇天私。\n努力且加餐，已矣復何期。",
        "dynasty": "宋",
        "collection_info": null
    },
    {
        "title": "古诗四首呈刘行简给事丈  其四",
        "author": "庞谦孺",
        "content": "人无百年期，乃为千岁根。\n蓄积为众鶵，此意古所敦。\n悯余贫贱士，窘束未易论。\n今岁夏潦至，信宿水浸门。\n旧粟已告竭，新稼无一存。\n朝分糠籺餐，暮掇藜藿吞。\n一身未保活，况敢念子孙。\n虽云伤我怀，赋命不可奔。\n未死尚为氓，一息犹天恩。",
        "dynasty": "宋",
        "collection_info": null
    },
    {
        "title": "绝句",
        "author": "庞谦孺",
        "content": "小雨收溪北，微云没舍西。\n地暄鹦鹉斗，日暖鹧鸪啼。",
        "dynasty": "宋",
        "collection_info": null
    },
    {
        "title": "无题二首  其一",
        "author": "庞谦孺",
        "content": "春风桃李容，能得几时好。\n谁怜涧底花，自对春风老。",
        "dynasty": "宋",
        "collection_info": null
    },
    {
        "title": "无题二首  其二",
        "author": "庞谦孺",
        "content": "可惜花无主，分明枉过春。\n谁怜桃李艷，却属路行人。",
        "dynasty": "宋",
        "collection_info": null
    },
    {
        "title": "绝句三首  其一",
        "author": "庞谦孺",
        "content": "楚天落日暮云浮，痛饮狂歌不觉愁。\n醉眼山光似乡曲，怎知身在汉江头。",
        "dynasty": "宋",
        "collection_info": null
    },
    {
        "title": "绝句三首  其二",
        "author": "庞谦孺",
        "content": "汉口风光恼杀人，绿杨无数绕江津。\n草堂日日来新燕，钓艇时时得锦鳞。",
        "dynasty": "宋",
        "collection_info": null
    },
    {
        "title": "绝句三首  其三",
        "author": "庞谦孺",
        "content": "大别寺前春草深，凤栖山下汉江清。\n空村野陇谁为主，赖有流移旅客耕。",
        "dynasty": "宋",
        "collection_info": null
    },
    {
        "title": "表侄赵文鼎监税传老拙所定九品杜诗说正宗作诗告之",
        "author": "庞谦孺",
        "content": "平生竭力参诗句，久矣冥搜见机杼。\n岂惟藴蓄彻遮栏，要使幽深尽呈露。\n君今学诗叩妙理，颇已具眼识精粗。\n他年陶冶融心神，好与造化开门户。\n读之便感谁使然，若见其事在其处。\n会须体物夺天机，便可分庭抗李杜。\n风骚乐府久寂寞，但见坡谷正驰骛。\n君才妙龄中科选，第恐此道非先务。\n诗分九品吾所创，妄与正宗闢行路。\n君今持此欲谁论，勿使羣言生谤怒。",
        "dynasty": "宋",
        "collection_info": null
    },
    {
        "title": "还至吴兴春事已过绿阴森然小圃可爱摘青梅尝煮酒一首",
        "author": "庞谦孺",
        "content": "为客清霜重，归来夏木苍。\n鸡鹅惊甚大，童稚觉微长。\n花絮今无迹，园林未肯荒。\n青梅应可摘，腊酒要开尝。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其一",
        "author": "庞谦孺",
        "content": "正阳门下草还生，宫殿无人也自春。\n上皇昔日登临地，愁杀当时老大臣。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其二",
        "author": "庞谦孺",
        "content": "铁鹞乘时转海津，兜牟闪闪白如银。\n只今边郡羞投拜，淮北淮南正杀人。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其三",
        "author": "庞谦孺",
        "content": "文武宣和盛两班，当时都道取燕山。\n三京随手残烧尽，今日谁迎二圣还。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其四",
        "author": "庞谦孺",
        "content": "黏罕中间陷两京，当时兀朮尚无名。\n如今索斗无时了，不使山川见太平。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其五",
        "author": "庞谦孺",
        "content": "胡马纵横压上流，朝廷岁岁讲防秋。\n相公必欲安淮甸，早发官兵据寿州。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其六",
        "author": "庞谦孺",
        "content": "京口人来说禁江，似闻胡骑再跳梁。\n夜来急递传新报，见说官军战顺昌。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其七",
        "author": "庞谦孺",
        "content": "闻道诸军遣背嵬，柘皋合战打头回。\n不烦宣抚亲提剑，铁塔前锋一布摧。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其八",
        "author": "庞谦孺",
        "content": "战伐无多生女真，人传强半是签军。\n可怜尽死天兵手，但恐官家不得闻。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其九",
        "author": "庞谦孺",
        "content": "一自官军报捷频，番人无数愿归明。\n渠魁未必能方略，所恃多多以力争。",
        "dynasty": "宋",
        "collection_info": null
    },
    {
        "title": "闻虏人败于柘皋作口号十首  其一○",
        "author": "庞谦孺",
        "content": "今年太岁火逢辛，火德炎炎照紫宸。\n眼看点虏遭天破，未必朝廷用一人。",
        "dynasty": "宋",
        "collection_info": null
    },
    {
        "title": "闻虏酋被戕淮南渐平喜而作诗",
        "author": "庞谦孺",
        "content": "圣主久临御，戢戈息生灵。\n狂胡犯天纪，跃马舍虏庭。\n四海涨烽烟，白昼亦晦冥。\n不惟师无名，岂有间可乘。\n大将失经略，淮壖气如蒸。\n虏骑犯和州，采石势不胜。\n登坛刑白马，意气甚凭陵。\n朝廷颇忧虞，众心若摇旌。\n谁知肘腋祸，自彼萧墙兴。\n皇天相我多，一失遂有能。\n黔黎卖钗钏，果见酒价腾。\n坐收不战功，宵旰今已宁。\n宸章粲星斗，蜂目见丹青。\n行行若死然，此亦不足称。\n谁云暴无伤，以兹庶可惩。",
        "dynasty": "宋",
        "collection_info": null
    },
    {
        "title": "答何中丞伯寿",
        "author": "庞谦孺",
        "content": "三载皇舆驻武林，宫前新柳渐成阴。\n西湖风月愁难度，艮岳峰峦梦枉寻。\n老马惊思归汴路，寒江吼激破胡心。\n白苹洲上怀乡久，夜夜啼鹃卧未深。",
        "dynasty": "宋",
        "collection_info": null
    },
    {
        "title": "题天柱山鸿都观",
        "author": "惠哲",
        "content": "钟鼓千年后，耕桑万岭巅。\n松杉森老气，桃李弄余妍。\n烟暝东西坞，泉分上下田。\n直疑秦避世，自古一山川。",
        "dynasty": "宋",
        "collection_info": null
    },
    {
        "title": "西湖社成集来鹊楼诗",
        "author": "李蘩",
        "content": "西湖清且浅，中有兰与蕙。\n烟雾变晦明，鳞虫潜水裔。\n飞构冒层阜，仙筵敞平澨。\n野馔何芳鲜，烹调列甘脆。\n翩跹麟凤集，适遇风云际。\n簪佩耀林皋，觞酌宣文艺。\n社以白莲申，盟用青松誓。\n莫谓倾盖新，山林结遗契。",
        "dynasty": "宋",
        "collection_info": null
    },
    {
        "title": "富沙",
        "author": "王逨",
        "content": "忽惊羁旅身，已落富沙湾。\n江海旧茅屋，遥岑带潺湲。",
        "dynasty": "宋",
        "collection_info": null
    },
    {
        "title": "偈",
        "author": "释智策",
        "content": "着意忘怀，掘地深埋。\n空洞无象，髑髅妄想。\n譬如两镜相照，中间早已立象。\n直饶东涧水流西涧水，南山烧炭北山红。",
        "dynasty": "宋",
        "collection_info": null
    },
    {
        "title": "辞众偈",
        "author": "释智策",
        "content": "四大既分飞，烟云任意归。\n秋天霜夜月，万里转光辉。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "萧燧",
        "content": "拨乱中兴事，艰难创业同。\n好生天地德，立极帝王功。\n与子基图永，居尊福禄崇。\n一朝违大养，悽怆栎阳宫。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "萧燧",
        "content": "画翣排仙仗，龙輴去莫攀。\n衣冠藏汉庙，弓剑閟桥山。\n宇宙精神惨，臣民涕泗潸。\n尧阶蓂荚在，无復望慈颜。",
        "dynasty": "宋",
        "collection_info": null
    },
    {
        "title": "晓步",
        "author": "李缯",
        "content": "晓步閒随蛱蝶行，村南村北雨新晴。\n山花野草自幽意，布谷一声春水生。",
        "dynasty": "宋",
        "collection_info": null
    },
    {
        "title": "颂古三十八首  其一",
        "author": "释从瑾",
        "content": "谁在画楼西，相逢语笑低。\n到家春色晚，花落鹧鸪啼。",
        "dynasty": "宋",
        "collection_info": null
    },
    {
        "title": "颂古三十八首  其二",
        "author": "释从瑾",
        "content": "大地绝纤尘，面南看北斗。\n嫁鸡逐鸡飞，嫁狗逐狗走。",
        "dynasty": "宋",
        "collection_info": null
    },
    {
        "title": "颂古三十八首  其三",
        "author": "释从瑾",
        "content": "隔墙见角便骑牛，骑入红尘闹市游。\n游徧归来栏裏卧，三更半夜失踪由。",
        "dynasty": "宋",
        "collection_info": null
    },
    {
        "title": "颂古三十八首  其四",
        "author": "释从瑾",
        "content": "家家门口透长安，不见纤毫眼界宽。\n无法无人谁付嘱，难兄难弟自相谩。",
        "dynasty": "宋",
        "collection_info": null
    },
    {
        "title": "颂古三十八首  其五",
        "author": "释从瑾",
        "content": "藴空谁见法中王，觌体何曾碍剑光。\n古庙藤萝穿户牖，断碑风雨碎文章。",
        "dynasty": "宋",
        "collection_info": null
    },
    {
        "title": "颂古三十八首  其六",
        "author": "释从瑾",
        "content": "踏翻地轴地不动，推倒天关天更高。\n稳泛铁船归少室，至今天下起风涛。",
        "dynasty": "宋",
        "collection_info": null
    },
    {
        "title": "颂古三十八首  其七",
        "author": "释从瑾",
        "content": "九年冷坐已败阙，隻履西归更脱空。\n后代儿孙空妄想，鸥鸪啼不为春风。",
        "dynasty": "宋",
        "collection_info": null
    },
    {
        "title": "颂古三十八首  其八",
        "author": "释从瑾",
        "content": "自有觅不得，无端面发红。\n翻身吃一𨈀，两手摸虚空。",
        "dynasty": "宋",
        "collection_info": null
    },
    {
        "title": "颂古三十八首  其九",
        "author": "释从瑾",
        "content": "不会黄梅佛法，梦中合眼惺惺。\n此地无金二两，俗人酤酒三升。",
        "dynasty": "宋",
        "collection_info": null
    },
    {
        "title": "颂古三十八首  其一○",
        "author": "释从瑾",
        "content": "一箭射双鵰，双鵰随手落。\n波摇岳阳城，月满滕王阁。",
        "dynasty": "宋",
        "collection_info": null
    },
    {
        "title": "颂古三十八首  其一一",
        "author": "释从瑾",
        "content": "当年高甲已登科，读尽人间万卷书。\n今日一身天地窄，思量好事不如无。",
        "dynasty": "宋",
        "collection_info": null
    },
    {
        "title": "颂古三十八首  其一二",
        "author": "释从瑾",
        "content": "一喝当头雷电奔，人间说亦暗销魂。\n看来岂止聋三日，直至如今海岳昏。",
        "dynasty": "宋",
        "collection_info": null
    },
    {
        "title": "颂古三十八首  其一三",
        "author": "释从瑾",
        "content": "剃头头光生，洗脚脚清爽。\n脱衣上床眠，抓着通身痒。",
        "dynasty": "宋",
        "collection_info": null
    },
    {
        "title": "颂古三十八首  其一四",
        "author": "释从瑾",
        "content": "竹篱茆舍酒旗斜，一个胡芦败两家。\n酒后不知天与地，皈来满地是桃花。",
        "dynasty": "宋",
        "collection_info": null
    },
    {
        "title": "颂古三十八首  其一五",
        "author": "释从瑾",
        "content": "彻底冰壶无影像，倒翻筋斗模难成。\n千峰雨歇黄梅后，桂魄还从海上生。",
        "dynasty": "宋",
        "collection_info": null
    },
    {
        "title": "颂古三十八首  其一六",
        "author": "释从瑾",
        "content": "无目仙人揣骨头，暗中摸索认王侯。\n价高毕竟无人买，冷却勾栏懡㦬休。",
        "dynasty": "宋",
        "collection_info": null
    },
    {
        "title": "颂古三十八首  其一七",
        "author": "释从瑾",
        "content": "恁么不得总不得，脱却布衫赤骨律。\n劈头一搭忽翻身，便见口开并眼白。",
        "dynasty": "宋",
        "collection_info": null
    },
    {
        "title": "颂古三十八首  其一八",
        "author": "释从瑾",
        "content": "同根一体都如梦，梦裏惺惺眼又花。\n蝴蝶飞来过墙去，不知春色落谁家。",
        "dynasty": "宋",
        "collection_info": null
    },
    {
        "title": "颂古三十八首  其一九",
        "author": "释从瑾",
        "content": "甘贽设粥，南泉打锅。\n一般病痛，彻底誵讹。\n更有些儿好笑，明朝饿杀禅和。",
        "dynasty": "宋",
        "collection_info": null
    },
    {
        "title": "颂古三十八首  其二○",
        "author": "释从瑾",
        "content": "悟得平常达本乡，时人多怕落平常。\n青春只有九十日，烂醉都无一百场。",
        "dynasty": "宋",
        "collection_info": null
    },
    {
        "title": "颂古三十八首  其二一",
        "author": "释从瑾",
        "content": "钟送黄昏鸡报晓，赵州何用閒烦恼。\n裂破虚空作两边，古庙香炉出芝草。",
        "dynasty": "宋",
        "collection_info": null
    },
    {
        "title": "颂古三十八首  其二二",
        "author": "释从瑾",
        "content": "临济赵州，禅林宗匠。\n特地相逢，恰似相扑。\n撞见今时行脚僧，呼为两箇閒和尚。",
        "dynasty": "宋",
        "collection_info": null
    },
    {
        "title": "颂古三十八首  其二三",
        "author": "释从瑾",
        "content": "威风凛凛不容攀，跳入怀中便解颜。\n不是酒肠宽似海，争知诗胆大如山。",
        "dynasty": "宋",
        "collection_info": null
    },
    {
        "title": "颂古三十八首  其二四",
        "author": "释从瑾",
        "content": "无魔无我已降魔，添得时人眼裏花。\n今日镆铘无用处，也知贼不打贫家。",
        "dynasty": "宋",
        "collection_info": null
    },
    {
        "title": "颂古三十八首  其二五",
        "author": "释从瑾",
        "content": "棒头有眼，眼裏无筋。\n多逢浊富，罕遇清贫。\n自入洞门烟锁断，不知世上几经春。",
        "dynasty": "宋",
        "collection_info": null
    },
    {
        "title": "颂古三十八首  其二六",
        "author": "释从瑾",
        "content": "棚前夜半弄傀儡，行动威仪去就全。\n子细思量无道理，裏头毕竟有人牵。",
        "dynasty": "宋",
        "collection_info": null
    },
    {
        "title": "颂古三十八首  其二七",
        "author": "释从瑾",
        "content": "一喝两喝，全机出没。\n宾主历然，未免俱瞎。\n半夜摸乌龟，明月照积雪。",
        "dynasty": "宋",
        "collection_info": null
    },
    {
        "title": "颂古三十八首  其二八",
        "author": "释从瑾",
        "content": "须弥倒卓，海水逆流。\n同参相访，作尽冤雠。\n休休，明日黄花蝶也愁。",
        "dynasty": "宋",
        "collection_info": null
    },
    {
        "title": "颂古三十八首  其二九",
        "author": "释从瑾",
        "content": "古帆未挂时，后园驴吃草。\n日短苦夜长，行人须及早。",
        "dynasty": "宋",
        "collection_info": null
    },
    {
        "title": "颂古三十八首  其三○",
        "author": "释从瑾",
        "content": "当面非暗投，应机皆直说。\n干峰与云门，两口同一舌。\n若是续貂人，弄巧便成拙。",
        "dynasty": "宋",
        "collection_info": null
    },
    {
        "title": "颂古三十八首  其三一",
        "author": "释从瑾",
        "content": "顿超见色闻声句，不涉明心悟道言。\n花落鸟啼岩下寺，月明人唤渡头船。",
        "dynasty": "宋",
        "collection_info": null
    },
    {
        "title": "颂古三十八首  其三二",
        "author": "释从瑾",
        "content": "当阳打动番南鼓，万象森罗立地闻。\n不是大家齐则剧，难消白日到黄昏。",
        "dynasty": "宋",
        "collection_info": null
    },
    {
        "title": "颂古三十八首  其三三",
        "author": "释从瑾",
        "content": "洞庭湖裏失却船，赤脚波斯水底眠。\n尽大地人呼不起，春风吹入杏花村。",
        "dynasty": "宋",
        "collection_info": null
    },
    {
        "title": "颂古三十八首  其三四",
        "author": "释从瑾",
        "content": "我手何似佛手，合掌面南看北斗。\n兔推明月上千峰，引得寒山开笑口。",
        "dynasty": "宋",
        "collection_info": null
    },
    {
        "title": "颂古三十八首  其三五",
        "author": "释从瑾",
        "content": "我脚何似驴脚，急走归家日将落。\n自古长安如镜平，无端醉倒黄幡绰。",
        "dynasty": "宋",
        "collection_info": null
    },
    {
        "title": "颂古三十八首  其三六",
        "author": "释从瑾",
        "content": "人人有箇生缘，且非东土与西天。\n击珊瑚树枝枝好，撒水银珠颗颗圆。",
        "dynasty": "宋",
        "collection_info": null
    },
    {
        "title": "颂古三十八首  其三七",
        "author": "释从瑾",
        "content": "佛手驴脚生缘，南海波斯泛铁船。\n精金美玉团堆卖，毕竟何曾直一钱。",
        "dynasty": "宋",
        "collection_info": null
    },
    {
        "title": "颂古三十八首  其三八",
        "author": "释从瑾",
        "content": "南枝向暖北枝寒，何事春风作两般。\n凭仗高楼莫吹笛，大家留取倚阑看。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释从瑾",
        "content": "睦州担板汉，从来见一边。\n浅深三尺水，上下两重天。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释从瑾",
        "content": "开口不见齿，伸手不见掌。\n夜半忽相逢，葛藤长万丈。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释从瑾",
        "content": "玄沙驴前，云门马后。\n更问如何，合取狗口。",
        "dynasty": "宋",
        "collection_info": null
    },
    {
        "title": "青阳驿  其一",
        "author": "石才孺",
        "content": "幸蜀奔波为禄儿，闻铃夜雨有余悲。\n青阳一夕难高寝，黼幄千官减盛仪。",
        "dynasty": "宋",
        "collection_info": null
    },
    {
        "title": "青阳驿  其二",
        "author": "石才孺",
        "content": "锦绷只拟情方昵，绣袜那知祸已成。\n自古覆车循一辙，哲王宁不玷聪明。",
        "dynasty": "宋",
        "collection_info": null
    },
    {
        "title": "沈黎使君与客饮王建梅林分韵作诗过沈犀以诗相示阙树字令汉广补之",
        "author": "樊汉广",
        "content": "墙头冉冉新阳露，忽作玲珑玉千树。\n老蛟偃蹇独避人，卷回飞雪江皋莫。\n何处鸣禽来好音，四月枝垂起黄雾。\n摧折霜余初不惧，笑看春光等閒度。\n百年梦幻欲无言，吹落吹开岂风故。\n时来荐鼎真偶尔，小住疏篱非不遇。\n我知天地绝茫茫，无为展转独多虑。\n为花悽断却回头，尔亦微酸苦难茹。",
        "dynasty": "宋",
        "collection_info": null
    },
    {
        "title": "题龙潭石",
        "author": "吴彦夔",
        "content": "云山隐隐草芊芊，水色迷离怪石边。\n百啭黄鹂消永日，千寻白练映长天。\n竹垂清露添诗砚，燕蹴飞花落舞筵。\n林外不知春雨歇，正宜携酒望前川。",
        "dynasty": "宋",
        "collection_info": null
    },
    {
        "title": "藤道",
        "author": "范寅孙",
        "content": "峻极藤为道，盘旋百转多。\n崖悬枯树杪，涧折怪岩阿。\n雁入云霄去，猿从荆棘过。\n谁云西蜀险，较此更如何。",
        "dynasty": "宋",
        "collection_info": null
    },
    {
        "title": "和岑子上郑广文诗",
        "author": "滕岑父",
        "content": "吾侪不解事，刚欲羊枣嗜。\n居然藜苋肠，厚味非天置。\n甘此腐儒餐，庶几不为祟。\n朅来钓濑滨，溪山相妩媚。\n况復有诗人，深悟作者秘。\n诸公竞推挽，其柰造物戏。\n青衫晚从事，着以供燕侍。\n文章可华国，谁云祇小技。\n堂堂陈无敌，敢不三舍避。\n载酒践前盟，时当问奇字。",
        "dynasty": "宋",
        "collection_info": null
    },
    {
        "title": "乌石山",
        "author": "黄某",
        "content": "□□□□石，硉突倚山颠。\n□□□羊伏，漫漫万马联。\n何年□□□，终古□桑田。\n□□□□□，□仙□允传。",
        "dynasty": "宋",
        "collection_info": null
    },
    {
        "title": "咏梅",
        "author": "陈伯西",
        "content": "病骨棱棱瘦欲飞，业根犹堕爱梅非。\n梦魂夜夜寻花去，时带寒香踏月归。",
        "dynasty": "宋",
        "collection_info": null
    },
    {
        "title": "拟古十三首 行行重行行",
        "author": "洪适",
        "content": "行行重行行，南北各倦游。\n昔人重别离，一日嗟三秋。\n如何三秋暮，相见尚悠悠。\n方寸正纡轸，何以写我忧。\n仰瞻衡汉移，俯对兰菊遂。\n臭味虽云同，光尘若为异。\n迴风凄且发，飘我别时袂。\n欲知长相思，披衣不胜体。",
        "dynasty": "宋",
        "collection_info": null
    },
    {
        "title": "拟古十三首 青青河畔草",
        "author": "洪适",
        "content": "青青河畔草，英英篱边菊。\n雅雅当窗女，濯濯手如玉。\n渊渊锦中意，粲粲未盈幅。\n藁砧天一涯，刀头误行卜。\n却鑑怨新眉，谁教远山绿。",
        "dynasty": "宋",
        "collection_info": null
    },
    {
        "title": "拟古十三首 青青陵上柏",
        "author": "洪适",
        "content": "青青陵上柏，橚橚庭中竹。\n人寿能几何，譬彼电过目。\n一觞命暱交，且以慰心曲。\n驾言长安游，川光晨可掬。\n神州何赫戏，高城矗延属。\n峣榭干星斗，雕栭错珠玉。\n鳞鳞王公第，华缨夹绣毂。\n放怀恣槃虞，端忧竟谁逐。",
        "dynasty": "宋",
        "collection_info": null
    },
    {
        "title": "拟古十三首 今日良宴会",
        "author": "洪适",
        "content": "今日良宴会，朋簪故人家。\n摇情绿绮琴，度曲渔阳挝。\n放歌掀醉髯，晤语粲春葩。\n列坐各知心，游扬相齿牙。\n芬芳须及时，东扶忽西斜。\n胡不厉逸翮，天津问仙槎。\n无为甘寂漠，痼疾守烟霞。",
        "dynasty": "宋",
        "collection_info": null
    },
    {
        "title": "拟古十三首 西北有高楼",
        "author": "洪适",
        "content": "北有高楼，偃蹇轶千门。\n绮栊纳飞月，璧珰碍翔云。\n上有絃歌女，哀声启莺唇。\n谁能为此曲，无乃返香人。\n一章三致志，修蛾有余颦。\n不惜饶清响，暗惊梁上尘。\n所悲听者心，中无泾渭分。\n愿作南冥鸟，夕饮玉池津。",
        "dynasty": "宋",
        "collection_info": null
    },
    {
        "title": "拟古十三首 涉江采芙蓉",
        "author": "洪适",
        "content": "涉江采芙蓉，芳蕤荫幽沚。\n相思不相见，芬香欲谁遗。\n秋容感人心，浪浪睫涵泪。\n不如膝上琴，哀音入君耳。",
        "dynasty": "宋",
        "collection_info": null
    },
    {
        "title": "拟古十三首 明月皎夜光",
        "author": "洪适",
        "content": "明月皎夜光，瑟瑟扇商籁。\n衡纪直西躔，云章斜左界。\n感彼林薄凋，岁律倏云迈。\n蜻蛚谁汝怜，悽悽鸣户外。\n昔我耐久朋，着鞭道方泰。\n尉藉缯缟轻，金兰旧盟改。\n东井不及泉，须女无俦配。\n君看贡公綦，白头愧倾盖。",
        "dynasty": "宋",
        "collection_info": null
    },
    {
        "title": "拟古十三首 冉冉孤生竹",
        "author": "洪适",
        "content": "冉冉孤生竹，成阴幽谷中。\n聿来君子室，葛藟施乔松。\n乔松千百寻，攀附犹可穷。\n思君江水深，褰裳难往从。\n同心而偏栖，愧彼摩霄鸿。\n灼灼芙蓉花，凌波媚芳风。\n非不努力爱，秋至无归鸿。\n昔盟傥不寒，谁叹久西东。",
        "dynasty": "宋",
        "collection_info": null
    },
    {
        "title": "拟古十三首 庭前有奇树",
        "author": "洪适",
        "content": "庭前有奇树，黄鸟巢其枝。\n之子不顾返，失此熙春期。\n采采未盈掬，夕风已纷披。\n路远怅莫致，虽多亦奚为。",
        "dynasty": "宋",
        "collection_info": null
    },
    {
        "title": "拟古十三首 迢迢牵牛星",
        "author": "洪适",
        "content": "迢迢牵牛星，奕奕停梭女。\n寻盟整瑶辔，缄情遵汉渚。\n欣讌未斯须，别愁眉已度。\n黄月不我留，残机忍重顾。\n翻羡巫山云，朝朝楚王遇。",
        "dynasty": "宋",
        "collection_info": null
    },
    {
        "title": "拟古十三首 人生不满百",
        "author": "洪适",
        "content": "人生不满百，蟪蛄等春秋。\n花月多风雨，何不蜡屐游。\n朱光忽以驰，退舍未易留。\n生前一杯乐，难与昧者谋。\n临流羡芳沚，欢言泛轻舟。",
        "dynasty": "宋",
        "collection_info": null
    },
    {
        "title": "拟古十三首 孟冬寒气至",
        "author": "洪适",
        "content": "孟冬寒气至，衝风一何厉。\n宿楚失故阴，思虫柱哀喙。\n客来门冬冬，袖有尺书遗。\n一读泪先零，再读心已醉。\n妾如初开花，君如长流水。\n花挽水回难，水捐花去易。\n流水何时休，春荣难久恃。",
        "dynasty": "宋",
        "collection_info": null
    },
    {
        "title": "拟古十三首 明月何皎皎",
        "author": "洪适",
        "content": "明月何皎皎，舒光莹窗绮。\n宛转羞空床，披轩步庭际。\n故爱同一心，新愁今两耳。\n咫尺相会难，迢迢若千里。\n况復千里隔，忧端无穷已。",
        "dynasty": "宋",
        "collection_info": null
    },
    {
        "title": "谢洪庆善提刑遗法帖",
        "author": "洪适",
        "content": "纷纷渴骥竞秋蛇，镌镵收拾俱名家。\n吾宗尺牍擅天下，年来野鹜谁肩差。\n庭前书带凝寒绿，架上牙籤富新轴。\n中藏墨妙更奇奇，长物不留沾剩馥。\n生平小楷拘蝇头，岂知虿尾与银鈎。\n从今已办笔成冢，学奇还许登门不。",
        "dynasty": "宋",
        "collection_info": null
    },
    {
        "title": "春思",
        "author": "洪适",
        "content": "自闻郊外景，多病负年光。\n沐雨桃容腻，耽春蝶兴狂。\n幽期知我背，迟日为谁长。\n一枕虚窗寂，炉烟续旧香。",
        "dynasty": "宋",
        "collection_info": null
    },
    {
        "title": "晚望",
        "author": "洪适",
        "content": "古堞高亭暮，登临远眺时。\n菊房栖渥露，荷盖偃清漪。\n遵渚归鸿集，投林啸狖悲。\n关情聊绘句，独立自迟迟。",
        "dynasty": "宋",
        "collection_info": null
    },
    {
        "title": "欲雨",
        "author": "洪适",
        "content": "雨意泄琴床，桃笙骤觉凉。\n衝飚方贾勇，藻景荐韬光。\n去室怜鸠妇，封闾看蚁王。\n青灯可吾伴，黄卷任更长。",
        "dynasty": "宋",
        "collection_info": null
    },
    {
        "title": "客至",
        "author": "洪适",
        "content": "闭关听剥啄，有客款蓬蒿。\n谭垒万人敌，词源八月涛。\n园蔬供菜甲，盘实饾桃毛。\n冷淡琴书味，由来属我曹。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "洪适",
        "content": "送喜得新凉，秋情未慭忘。\n弱枝红皱重，平野碧滋长。\n林迥蝉初乱，篱疏菊自芳。\n吟成转萧瑟，径醉任苍苍。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "洪适",
        "content": "愁绪苦萦人，寒螀殆叵闻。\n瓜畴残蔓去，兰畹秀蕤熏。\n远水涵秋态，余霞冠夕曛。\n扬扬今夜月，独与广庭分。",
        "dynasty": "宋",
        "collection_info": null
    },
    {
        "title": "送人之姑苏",
        "author": "洪适",
        "content": "吴门千里役，别话不堪闻。\n暂发参商叹，长怀星斗文。\n菊丛黄彩乱，槐路绿行分。\n日冀书邮至，冥鸿接暮云。",
        "dynasty": "宋",
        "collection_info": null
    },
    {
        "title": "送吴傅朋知盱眙",
        "author": "洪适",
        "content": "龟山其下古淮濡，上驷骎骎稳着鞭。\n千里八年闻皂盖，九重一旦下青毡。\n名郎他日曾趋禁，静镇今朝迭典边。\n簪笔侍书公雅意，熏风殿阁待诚悬。",
        "dynasty": "宋",
        "collection_info": null
    },
    {
        "title": "方福州生日行",
        "author": "洪适",
        "content": "雪峰高高雪如许，海门潮生浪吞浦。\n郎罢携囝街西东，到处欢然闻好语。\n旧日大官多养高，民词狱寄充官曹。\n横行阡陌喧夜鼓，唯征关市析秋豪。\n只今事事无长蠹，五月政成歌召父。\n尺一方来问凤仪，魁三快刷联鸳羽。\n三山岌嶪摩曾空，便是方丈蓬瀛中。\n他年图画凌烟了，却向山中访赤松。",
        "dynasty": "宋",
        "collection_info": null
    },
    {
        "title": "谢唐守送朱樱二绝句  其一",
        "author": "洪适",
        "content": "铃斋一树滴阶春，翻走髹盘赠野人。\n欲进曲生呼伯雅，却无樊素启丹唇。",
        "dynasty": "宋",
        "collection_info": null
    },
    {
        "title": "谢唐守送朱樱二绝句  其二",
        "author": "洪适",
        "content": "乳酪醍醐僻郡无，多酸梅子岂吾徒。\n香擎翠笼青冥出，旧事从谁说上都。",
        "dynasty": "宋",
        "collection_info": null
    },
    {
        "title": "答林神童",
        "author": "洪适",
        "content": "快睹终童英妙时，跫然衔袖出明玑。\n家声不诧大哉问，文律何愁知者希。\n益利锋铓临大敌，养成羽翼看高飞。\n红尘可厌忙车马，挹取西山爽气归。",
        "dynasty": "宋",
        "collection_info": null
    },
    {
        "title": "海棠花二绝句  其一",
        "author": "洪适",
        "content": "雨濯吴粧腻，风催蜀锦裁。\n自嫌生较晚，不得聘寒梅。",
        "dynasty": "宋",
        "collection_info": null
    },
    {
        "title": "海棠花二绝句  其二",
        "author": "洪适",
        "content": "鸭壳非难致，鲛胎业已成。\n夜深宁觅睡，相照月偏明。",
        "dynasty": "宋",
        "collection_info": null
    },
    {
        "title": "瑞香花",
        "author": "洪适",
        "content": "衮衮香毬次第开，结根幽独谢纷埃。\n芳蓉妬入鸳鸯社，异馥清传锦绣堆。\n睡裏魂交非自衍，醒时心赏可无猜。\n品题盍在春林石，不是花王喜后来。",
        "dynasty": "宋",
        "collection_info": null
    },
    {
        "title": "题信州吴傅朋郎中游丝书",
        "author": "洪适",
        "content": "上饶甿俗醇且古，千室鸣弦方按堵。\n黄堂丈人今循良，河南治平追鼻祖。\n讼棠留景分清阴，炉篆方羊燕寝深。\n笑谈了却邦人事，游戏翰墨惟书林。\n自从真行易篆隶，草圣书绝驰极挚。\n游云惊龙初振奇，渴骥怒猊争作势。\n臣中第一兹谓谁，寥寥典则其几希。\n丈人尺牍妙天下，臧去收拾生光辉。\n作古要须从我始，直欲名家自成体。\n手追心摹前无人，一扫尘踪有新意。\n纵横经纬生胸中，落纸便与游丝同。\n缲瓮茧车飞白雪，织檐蛛网破清风。\n一行一笔相联属，姿态规抚骇凡目。\n临池漫劳三十年，千兔从教后人秃。\n旧闻吕向连锦书，百字环写萦髮如。\n惜哉淟汩已无考，盍使北面称台舆。\n独步不復名相甲，端恨二王无此法。\n只今四海书同文，使者来求至将押。",
        "dynasty": "宋",
        "collection_info": null
    },
    {
        "title": "雪诗用晁无咎韵",
        "author": "洪适",
        "content": "密雪舞冬昼，祁寒反夏炎。\n竹枝低未湿，梅萼莹先霑。\n怯冷昂肩立，欣繁矫首瞻。\n随风方北渡，际海必东渐。\n轩簸来如掺，缤纷势转严。\n枯荄新点缀，曲砌巧增添。\n伺隙花穿户，承隅箸插檐。\n高飞迷皎鹤，夜影逼清蟾。\n砧凈绡横石，窗虚粉杂奁。\n昆丘千璧碎，武库五兵铦。\n烟径杨吹絮，香蹊蝶奋髯。\n鲸鲵陆骨腐，鹄鹭野翎爓。\n白髮秦人遯，厖眉汉尉潜。\n渍蚕功孰及，平地瑞初占。\n窖卧行人节，门扃志士恬。\n已甘穿履困，奚避割毡嫌。\n醉慕双螯毕，寒怀五绔廉。\n飘飖疑宓女，刻画谢无盐。\n河阔凝新浪，峰高失旧尖。\n山阴宾欲返，淮右寇将歼。\n穆满三章着，宣温五板兼。\n君恩捐卫粟，天意绝齐痁。\n江上蓑堪画，篱间氅可觇。\n客观眸已眩，儿咀手频拈。\n足没寻萱屐，腰闲刈藿鎌。\n马驰毛愈素，乌啄首难黔。\n冻折骚人笔，光临织妇幨。\n螟牟宁待火，疫疠讵烦砭。\n甲长寒蔬细，根肥宿麦纤。\n年丰虽欲颂，神助愧江淹。",
        "dynasty": "宋",
        "collection_info": null
    },
    {
        "title": "前韵虽险用之未尽掇其余復成三百言",
        "author": "洪适",
        "content": "一苦寒威重，清晨雨脚□。\n严风号宇宙，飞雪下闾阎。\n布地盐初撒，穿帷粉乍黏。\n裴回轻点袖，萦积满盈檐。\n骋巧飘虽急，乘危势或沾。\n梨花芳小圃，桂魄射疏帘。\n烟湿茶翁竈，竿低酒舍帘。\n清泉埋沼沚，苍干耸楩柟。\n玉匝齐君履，银封鲁国詹。\n盆收新琢璧，阶展未裁缣。\n木杪疑飞絮，江干杂秀蒹。\n正随云阵合，未放日光暹。\n处壮山屠虎，高兴泽殪蚺。\n重巅闻折木，邃野绝飞鹣。\n隼击翎添厉，鳞藏口敢噞。\n狼随姬满驾，鹊集叔才苫。\n授简词臣敏，乘车海若谦。\n汉传王母绛，周贡嵰山甜。\n王脧师方整，高昌众欲熸。\n汉光开帝业，苏烈贯兵钤。\n豹曳荆人舄，牙抽孙子籤。\n肤寒方起粟，手坼正忧𪚫。\n挟纩冬裘燠，倾罍夜饮厌。\n寒光欺宝鑑，素质夺朱綅。\n犬喜蹄方逞，儿餐舌未箝。\n梅林催皑皑，麦垅长蔪蔪。\n罝兔难探穴，叉鱼已溉鬵。\n鸱蹲饥愈噪，马缩冻难拑。\n见晛将消释，歌诗兴佞憸。\n妍辞惭谢客，讵敢示群佥。",
        "dynasty": "宋",
        "collection_info": null
    },
    {
        "title": "用雪诗韵谢三外弟见和",
        "author": "洪适",
        "content": "我昔檇李寓，君方锡山潜。\n欲驰咫尺书，駃足无飞廉。\n相望参与商，引首徒遐瞻。\n朅来萍梗踪，远野得茅檐。\n获与谭垒接，何询龟筮占。\n青山整烟鬟，澄波开鑑奁。\n乔松与怪柏，如虬老龙髯。\n悠然一望间，野色皆可觇。\n范甑飞埃尘，墨突寒不黔。\n好友岂厌频，鸡黍供炊爓。\n外家三遗珠，颖脱皆囊尖。\n交情谢流俗，不问凉及炎。\n着鞭挹清风，从者屡我淹。\n高论极根源，师友识所渐。\n大略搉治忽，细谈析毫纤。\n皮裏有阳秋，褒贬追齐歼。\n古称学如殖，秋成观执镰。\n吾匪董夫子，家居下帷幨。\n言经虽败绩，宁防整冠嫌。\n抽轧强成章，句鄙不任拈。\n骩骳且艰涩，疵瑕费鍼砭。\n君诗粲珠琲，光焰古人兼。\n讵覆伧父酒，不道胡儿盐。\n陈檄愈头疾，杜词逐寒痁。\n轻缣边幅富，健笔锋铓铦。\n语句既遒丽，格律何森严。\n我穷思已竭，君方涌泉添。\n三峡争倒流，未肯波澜恬。\n短才愧非正，尚期膏馥沾。\n吟罢觉夜永，明窗耿孤蟾。",
        "dynasty": "宋",
        "collection_info": null
    },
    {
        "title": "读秦本纪",
        "author": "洪适",
        "content": "应侯一语幽宣后，长信蒙辜徙萯阳。\n秦室无亲类枭獍，借箕谇语亦其常。",
        "dynasty": "宋",
        "collection_info": null
    },
    {
        "title": "侯生",
        "author": "洪适",
        "content": "淮阴束手九江闲，谁信功成颊舌间。\n不惜鸿沟分二国，太公今日得生还。",
        "dynasty": "宋",
        "collection_info": null
    },
    {
        "title": "楚怀王",
        "author": "洪适",
        "content": "武关谋诈却称臣，冤魄游魂尚在秦。\n墓木萧条冢犹湿，流闻其子作昏姻。",
        "dynasty": "宋",
        "collection_info": null
    },
    {
        "title": "读战国史",
        "author": "洪适",
        "content": "折足黥徒未易欺，箦中死士亦何为。\n魏齐断首庞涓死，祸报由来不可知。",
        "dynasty": "宋",
        "collection_info": null
    },
    {
        "title": "读召公世家",
        "author": "洪适",
        "content": "齐晋瓜分四国王，嬴秦为吕芈为黄。\n六雄当日皆新主，独有甘棠泽未亡。",
        "dynasty": "宋",
        "collection_info": null
    },
    {
        "title": "穰侯",
        "author": "洪适",
        "content": "推毂曾闻荐武安，威伸三晋走荆蛮。\n厕中犬彘图攘夺，犹道藏兵不出关。",
        "dynasty": "宋",
        "collection_info": null
    },
    {
        "title": "田单",
        "author": "洪适",
        "content": "齐主轻忘在莒时，解裘淄水遽相疑。\n若无貂勃明勋业，几使功臣枉见夷。",
        "dynasty": "宋",
        "collection_info": null
    },
    {
        "title": "长平",
        "author": "洪适",
        "content": "一败长平振古无，赵邦臣主亦何愚。\n当时已中冯亭计，犹自区区遣郑朱。",
        "dynasty": "宋",
        "collection_info": null
    },
    {
        "title": "春申君",
        "author": "洪适",
        "content": "珠履三千尽在门，争无国士解衔恩。\n棘门难作无遗类，死党宁闻报李园。",
        "dynasty": "宋",
        "collection_info": null
    },
    {
        "title": "题陈体仁判官休斋",
        "author": "洪适",
        "content": "翔缨彯组盍中留，绿水芙蓉且漫游。\n过耳从教千不是，处心浑欲一宜休。\n炉中异馥非多爱，架上新籤弗外求。\n寂寂掩扉无所事，饱听风竹韵凉秋。",
        "dynasty": "宋",
        "collection_info": null
    },
    {
        "title": "次韵陈体仁惠诗幷示游山诗卷",
        "author": "洪适",
        "content": "人生名利场，羁绊无休假。\n沉迷雁鹜行，梦寐鸡豚社。\n见谓游子欺，更防官长骂。\n何如山中乐，松窗肆嘉话。\n陈侯青云客，英声蜚日下。\n当年金马门，掉鞅示閒暇。\n小试芙蓉池，未整骊驹驾。\n台岳十日行，樛萝若相迓。\n来归探古囊，篇篇可图画。\n倾耳金石声，郑卫敢争霸。",
        "dynasty": "宋",
        "collection_info": null
    },
    {
        "title": "次韵李举之县丞秋日偶成  其一",
        "author": "洪适",
        "content": "当年使节反穹庐，解绶归来得少娱。\n底事微官又萦缚，强颜文墨受意乌。",
        "dynasty": "宋",
        "collection_info": null
    },
    {
        "title": "次韵李举之县丞秋日偶成  其二",
        "author": "洪适",
        "content": "朝来倾耳得街谈，颇说尘容亦可惭。\n从事未知三尺守，醉心空向六经酣。",
        "dynasty": "宋",
        "collection_info": null
    },
    {
        "title": "次韵李举之县丞秋日偶成  其三",
        "author": "洪适",
        "content": "宦途陆陆未回车，秋桂春萝总负渠。\n目送飞鸿千里去，故山应草绝交书。",
        "dynasty": "宋",
        "collection_info": null
    },
    {
        "title": "次韵李举之县丞秋日偶成  其四",
        "author": "洪适",
        "content": "笔底渊源万顷多，卷中句法不随波。\n覃思正作青云计，寡和聊成白雪歌。",
        "dynasty": "宋",
        "collection_info": null
    },
    {
        "title": "次韵题谢景思少卿药寮",
        "author": "洪适",
        "content": "壮岁挥金迈二疏，眼看余子伏盐车。\n芷兰清馥浑纫佩，芝朮新苗几荷锄。\n剩作好诗传近体，谁言巧宦胜闲居。\n北窗睡起琴声寂，便若身登太皞墟。",
        "dynasty": "宋",
        "collection_info": null
    },
    {
        "title": "蔡瞻明寺丞有诗见简次其韵",
        "author": "洪适",
        "content": "漱芳倾液饱心胸，久矣高名在郢中。\n遂请丛祠方养气，卜居萧寺且谈空。\n结交许入芝兰室，招隐奚须桑苎翁。\n妙语鼎来惊创见，益惭白豕过河东。",
        "dynasty": "宋",
        "collection_info": null
    },
    {
        "title": "酬李举之",
        "author": "洪适",
        "content": "象载凝华落笔工，一时英妙盍居中。\n交情耐久惟同味，诗意求新更凿空。\n挥麈宁谈阿堵物，联珠不数嗫嚅翁。\n文成间被鸡林得，復有声名到海东。",
        "dynasty": "宋",
        "collection_info": null
    },
    {
        "title": "次韵曹功显都承赏梅",
        "author": "洪适",
        "content": "纷纷凡卉怯严冬，独有清姿对雪中。\n拂幌更宜粧妩媚，巡檐谁惮履穿空。\n南来未见传声使，东望方思避俗翁。\n闻道联镳得幽趣，无因同醉玉堂东。",
        "dynasty": "宋",
        "collection_info": null
    },
    {
        "title": "次韵李举之立春四绝句  其一",
        "author": "洪适",
        "content": "东皇先遣雪清尘，一夜山川眼界新。\n共喜太平今有象，更将歌舞为迎春。",
        "dynasty": "宋",
        "collection_info": null
    },
    {
        "title": "次韵李举之立春四绝句  其二",
        "author": "洪适",
        "content": "三冬文史总空虚，独有施行宽大书。\n坐对南墙千箇竹，何妨留客煮园蔬。",
        "dynasty": "宋",
        "collection_info": null
    },
    {
        "title": "次韵李举之立春四绝句  其三",
        "author": "洪适",
        "content": "雪后疏梅正压枝，春来朝日已晖晖。\n痴儿公事何时了，一醉花前心似飞。",
        "dynasty": "宋",
        "collection_info": null
    },
    {
        "title": "次韵李举之立春四绝句  其四",
        "author": "洪适",
        "content": "他乡春日思如何，屏去茶瓯任睡魔。\n且得小窗成好梦，片时江上逐烟蓑。",
        "dynasty": "宋",
        "collection_info": null
    },
    {
        "title": "次韵蔡瞻明惜花五绝句  其一",
        "author": "洪适",
        "content": "底事春愁减玉肌，谁能獭髓为扶衰。\n可怜傍巘临池处，非復嫣然一笑时。",
        "dynasty": "宋",
        "collection_info": null
    },
    {
        "title": "次韵蔡瞻明惜花五绝句  其二",
        "author": "洪适",
        "content": "无情谁似东风薄，相见那思雪夜初。\n欲把红颜借桃杏，便教枝上白纷如。",
        "dynasty": "宋",
        "collection_info": null
    },
    {
        "title": "次韵蔡瞻明惜花五绝句  其三",
        "author": "洪适",
        "content": "月地云阶满意开，牵花准拟尚裴回。\n抗琼解佩已仙去，骇绿纷红徒后来。",
        "dynasty": "宋",
        "collection_info": null
    },
    {
        "title": "次韵蔡瞻明惜花五绝句  其四",
        "author": "洪适",
        "content": "试因子墨赋瓌姿，独记朝容在一披。\n着粉直嫌粧太白，只今何似梦中时。",
        "dynasty": "宋",
        "collection_info": null
    },
    {
        "title": "次韵蔡瞻明惜花五绝句  其五",
        "author": "洪适",
        "content": "一声横笛晓林空，知是春风十日东。\n来岁花时在何处，探芳还有几人同。",
        "dynasty": "宋",
        "collection_info": null
    },
    {
        "title": "陈体仁以心清闻妙香作诗惠末利花香次韵为谢  其一",
        "author": "洪适",
        "content": "尘劳昏独志，禄利蚕良心。\n扫地香一炉，澹然清兴深。\n假寐顷刻间，烟霏遂盈襟。\n联翩珊瑚钩，逼人何骎骎。",
        "dynasty": "宋",
        "collection_info": null
    },
    {
        "title": "陈体仁以心清闻妙香作诗惠末利花香次韵为谢  其二",
        "author": "洪适",
        "content": "东风将小雨，一夕池中平。\n春声在疏竹，琅琅有余清。\n公退远世氛，心地莫与京。\n宝熏凝窗牖，为君寻鸥盟。",
        "dynasty": "宋",
        "collection_info": null
    },
    {
        "title": "陈体仁以心清闻妙香作诗惠末利花香次韵为谢  其三",
        "author": "洪适",
        "content": "鼻观拜嘉况，名香如前闻。\n尘容方一洗，藻思期三熏。\n久坐欣有得，飘飘欲陵云。\n都良与迷迭，芳馨此其分。",
        "dynasty": "宋",
        "collection_info": null
    },
    {
        "title": "陈体仁以心清闻妙香作诗惠末利花香次韵为谢  其四",
        "author": "洪适",
        "content": "英英末利花，素蕤馥清晓。\n谁将煮水沉，采撷得奇妙。\n吾非范蔚宗，品题能了了。\n杂佩媿报酬，芜音发嘲笑。",
        "dynasty": "宋",
        "collection_info": null
    },
    {
        "title": "陈体仁以心清闻妙香作诗惠末利花香次韵为谢  其五",
        "author": "洪适",
        "content": "春日紫宸朝，合殿萦天香。\n玉笋粲风采，鸡舌相芬芳。\n陈侯金闺彦，指期簉鹓行。\n安能久鬰鬰，俛首回刚肠。",
        "dynasty": "宋",
        "collection_info": null
    },
    {
        "title": "偶得梅一种疏枝清香附萼之花五出与江梅无异但花色微红而五出之上復有一重或十叶或九叶他日皆并蒂双实俗呼为鸳鸯梅昔上林有赵昭仪所植同心梅疑即此也因成四绝  其一",
        "author": "洪适",
        "content": "却月凌风一种香，更匀粉面作红粧。\n枝头自结鸳鸯社，为倩东风谢海棠。",
        "dynasty": "宋",
        "collection_info": null
    },
    {
        "title": "偶得梅一种疏枝清香附萼之花五出与江梅无异但花色微红而五出之上復有一重或十叶或九叶他日皆并蒂双实俗呼为鸳鸯梅昔上林有赵昭仪所植同心梅疑即此也因成四绝  其二",
        "author": "洪适",
        "content": "重重香蘤故多情，索笑初闻带薄酲。\n翻恨前村雪深处，一枝幽独太憨生。",
        "dynasty": "宋",
        "collection_info": null
    },
    {
        "title": "偶得梅一种疏枝清香附萼之花五出与江梅无异但花色微红而五出之上復有一重或十叶或九叶他日皆并蒂双实俗呼为鸳鸯梅昔上林有赵昭仪所植同心梅疑即此也因成四绝  其三",
        "author": "洪适",
        "content": "客子逢花心欲灰，异方初见眼还开。\n故应临水横斜日，曾作于飞一念来。",
        "dynasty": "宋",
        "collection_info": null
    },
    {
        "title": "偶得梅一种疏枝清香附萼之花五出与江梅无异但花色微红而五出之上復有一重或十叶或九叶他日皆并蒂双实俗呼为鸳鸯梅昔上林有赵昭仪所植同心梅疑即此也因成四绝  其四",
        "author": "洪适",
        "content": "开花已作鸳鸯侣，着子还成鸿雁行。\n旧日同心上林种，至今千载亦流芳。",
        "dynasty": "宋",
        "collection_info": null
    },
    {
        "title": "次韵蔡瞻明登巾山三绝句  其一",
        "author": "洪适",
        "content": "朝来爽气冠曾丘，急雨惊风正麦秋。\n要得云轩聊放目，何妨松径暂低头。",
        "dynasty": "宋",
        "collection_info": null
    },
    {
        "title": "次韵蔡瞻明登巾山三绝句  其二",
        "author": "洪适",
        "content": "名缰局促祇怀惭，飘忽熙春月过三。\n矫首白云千里外，此心无日不江南。",
        "dynasty": "宋",
        "collection_info": null
    },
    {
        "title": "次韵蔡瞻明登巾山三绝句  其三",
        "author": "洪适",
        "content": "好句联翩见未曾，品题今日欠钟嵘。\n登临自有江山助，岂是胸中不得平。",
        "dynasty": "宋",
        "collection_info": null
    },
    {
        "title": "得二弟消息",
        "author": "洪适",
        "content": "倚栏春昼静，花柳自芳香。\n消息三州远，尘埃两地忙。\n鹊声传近喜，鸿影忆初行。\n抄得新书策，归时补墨庄。",
        "dynasty": "宋",
        "collection_info": null
    },
    {
        "title": "次韵李举之风雨中书事四绝句  其一",
        "author": "洪适",
        "content": "挂壁鸣琴久断絃，强反书帙本相便。\n词源顾我非流峡，藻思如君已掞天。",
        "dynasty": "宋",
        "collection_info": null
    },
    {
        "title": "次韵李举之风雨中书事四绝句  其二",
        "author": "洪适",
        "content": "雨势风声何太雄，群山答响乱贲镛。\n青奴今夕安用汝，玉友此时留得侬。",
        "dynasty": "宋",
        "collection_info": null
    },
    {
        "title": "次韵李举之风雨中书事四绝句  其三",
        "author": "洪适",
        "content": "怒号通夕搅空虚，好梦那能到玉除。\n枕上泰然无一念，只愁雨滴架中书。",
        "dynasty": "宋",
        "collection_info": null
    },
    {
        "title": "次韵李举之风雨中书事四绝句  其四",
        "author": "洪适",
        "content": "向晓登楼凭小栏，萧然归兴在江干。\n痴儿未了公家事，且把云山子细看。",
        "dynasty": "宋",
        "collection_info": null
    },
    {
        "title": "次韵蔡瞻明秋园五绝句  其一",
        "author": "洪适",
        "content": "芥毛金爪勇难干，肯作霜花对乍寒。\n若说乘轩有痴鹤，司晨如此合峨冠。",
        "dynasty": "宋",
        "collection_info": null
    },
    {
        "title": "次韵蔡瞻明秋园五绝句  其二",
        "author": "洪适",
        "content": "翔仞当年览德辉，传芳花品未思归。\n晚来雾鬓凭轩处，直恐金翘相对飞。",
        "dynasty": "宋",
        "collection_info": null
    },
    {
        "title": "次韵蔡瞻明秋园五绝句  其三",
        "author": "洪适",
        "content": "泽兰萱草比多言，谓汝分阴久夺鲜。\n政恐淇园修竹劲，不如秦岭老松坚。",
        "dynasty": "宋",
        "collection_info": null
    },
    {
        "title": "次韵蔡瞻明秋园五绝句  其四",
        "author": "洪适",
        "content": "高标幽艷自宜霜，弱草繁葩莫中伤。\n肯与红莲媚三夏，要同黄菊向重阳。",
        "dynasty": "宋",
        "collection_info": null
    },
    {
        "title": "次韵蔡瞻明秋园五绝句  其五",
        "author": "洪适",
        "content": "临风裛露早秋天，范出南金色更鲜。\n若向东篱比标格，定知花市不言钱。",
        "dynasty": "宋",
        "collection_info": null
    },
    {
        "title": "宿佛窟寺",
        "author": "洪适",
        "content": "篮舆登佛窟，高阁望中清。\n古木尔许荫，飞泉无限声。\n雨消今日暑，云作晚来晴。\n独对青山久，相逢如有情。",
        "dynasty": "宋",
        "collection_info": null
    },
    {
        "title": "过瑞岩寺示胜上人",
        "author": "洪适",
        "content": "逗晓乱山中，来寻古佛宫。\n荷间留夜雨，松下进秋风。\n瑞气旧如许，岩姿今亦同。\n惺惺有盘石，应记主人公。",
        "dynasty": "宋",
        "collection_info": null
    },
    {
        "title": "惺惺石",
        "author": "洪适",
        "content": "簿领久沉迷，谁能不忍欺。\n我来惭此石，拈出问吾师。",
        "dynasty": "宋",
        "collection_info": null
    },
    {
        "title": "滴滴泉",
        "author": "洪适",
        "content": "石罅来泉滴，松风杂涧声。\n天明有公事，还忆此时清。",
        "dynasty": "宋",
        "collection_info": null
    },
    {
        "title": "题灵石寺并简景思",
        "author": "洪适",
        "content": "闻道飞来石，当年却畔亡。\n烟杉行客路，风竹护禅房。\n有酒对玉麈，无诗夸锦囊。\n尘缨自羁束，真赏负山光。",
        "dynasty": "宋",
        "collection_info": null
    },
    {
        "title": "夜饮药寮次景思韵",
        "author": "洪适",
        "content": "主人知我乐郊居，药圃嘉招走尺书。\n笑语池边欣促席，醉归林下却肩舆。\n正闻雁过猨啼后，更是风清月白初。\n见说长安消息近，却须高兴谢鲈鱼。",
        "dynasty": "宋",
        "collection_info": null
    },
    {
        "title": "题景思水芝亭",
        "author": "洪适",
        "content": "远意閟千云，亭幽不受尘。\n来为池上客，本是社中人。\n影密龟鱼荫，花开鸥鹭驯。\n买山如遂志，应许卜比邻。",
        "dynasty": "宋",
        "collection_info": null
    },
    {
        "title": "黄岩道中",
        "author": "洪适",
        "content": "两日黄岩县，纷然百虑侵。\n乍听幽鸟语，復起故园心。\n冒热度峻岭，惮劳休茂林。\n潮来知海近，三岛可能寻。",
        "dynasty": "宋",
        "collection_info": null
    },
    {
        "title": "过妙缘寺听怀上人琴",
        "author": "洪适",
        "content": "断涧復危岑，红尘且满襟。\n疾驱触炎热，小憩得禅林。\n煮茗对清话，弄琴知好音。\n秋风不借便，去辙已骎骎。",
        "dynasty": "宋",
        "collection_info": null
    },
    {
        "title": "行县道中寄曾谹父",
        "author": "洪适",
        "content": "云山初见非昔游，一瞬不许回双眸。\n二年佐州已强半，七月行县难罢休。\n溅溅微溜响萦谷，薿薿多稼光盈畴。\n兵厨愿留一罇酒，霜螯醉嚼期中秋。",
        "dynasty": "宋",
        "collection_info": null
    },
    {
        "title": "登宁和岭",
        "author": "洪适",
        "content": "初识宁和岭，有怀占梦时。\n闻诗千里隔，断织九京悲。\n草木应相记，烟云浑异宜。\n西风袭怀抱，泪睫不胜垂。",
        "dynasty": "宋",
        "collection_info": null
    },
    {
        "title": "怀孙邦求",
        "author": "洪适",
        "content": "酒开桑落泛觥觩，行子驱车恨不留。\n雁塔自是丈人行，麟台更参儒者流。\n官居二年有十月，别思一日真三秋。\n冰轮今已可人意，何时来赏城东楼。",
        "dynasty": "宋",
        "collection_info": null
    },
    {
        "title": "宿大龙山寺赠海上人",
        "author": "洪适",
        "content": "看山论旧事，拂石认前题。\n雨滑苔径阻，云收松峤迷。\n三秋文豹隐，一夜寒螀啼。\n又復问程去，清游怀虎溪。",
        "dynasty": "宋",
        "collection_info": null
    },
    {
        "title": "大龙山五咏用家君所和胡别驾韵 经藏",
        "author": "洪适",
        "content": "万法俱一空，忘筌亦忘字。\n勿置齿牙间，回观方寸地。",
        "dynasty": "宋",
        "collection_info": null
    },
    {
        "title": "大龙山五咏用家君所和胡别驾韵 龙祠",
        "author": "洪适",
        "content": "夹日授五飞，论功中兴主。\n宛宛龙父尊，兹山职霖雨。",
        "dynasty": "宋",
        "collection_info": null
    },
    {
        "title": "大龙山五咏用家君所和胡别驾韵 密室",
        "author": "洪适",
        "content": "小室坐蒲团，死灰念不作。\n所以护明珠，精修企先觉。",
        "dynasty": "宋",
        "collection_info": null
    },
    {
        "title": "大龙山五咏用家君所和胡别驾韵 小池",
        "author": "洪适",
        "content": "山椒有龙湫，清泉日夜流。\n疏岩作方沼，漱甘非外求。",
        "dynasty": "宋",
        "collection_info": null
    },
    {
        "title": "大龙山五咏用家君所和胡别驾韵 汤炉",
        "author": "洪适",
        "content": "蟹眼候松风，云腴挟霜月。\n炉下岂常炎，灰飞即烟灭。",
        "dynasty": "宋",
        "collection_info": null
    },
    {
        "title": "怀李氏昆弟二十韵",
        "author": "洪适",
        "content": "城南两佳士，英躔名硉矹。\n相之妙才具，玉笋班中阙。\n胡为彯长缨，去去事輗軏。\n举之登词坛，龙虎榜未揭。\n归循南陔兰，不使芳馨歇。\n胸中蟠五车，一一思英发。\n有中清庙瑟，审声知度越。\n我来贰银菟，接袂俱墨髮。\n情期胶漆坚，门受车马谒。\n笔阵几鏖战，君盈我先竭。\n别来勤相思，十日倏飘忽。\n迟明蒙嚣尘，毕景迈崷崪。\n跻高怯肩舆，挹秀欣拄笏。\n泉清甘着齿，岩幽冷萦骨。\n西风涌波澜，极望际溟渤。\n是中三神山，缥缈云出没。\n问津旧乘槎，引舟今舍筏。\n俛首倾缥瓷，独醉径兀兀。\n起看天宇开，诗成走邮卒。\n归欤及中秋，高楼共嘉月。",
        "dynasty": "宋",
        "collection_info": null
    },
    {
        "title": "宿广润寺书伦上人灵云庵",
        "author": "洪适",
        "content": "宝地深深俯碧潭，有僧酌茶延我谈。\n千岩状秀蹑风磴，万竹含翠藏云庵。\n西来指栢本无着，一见悟桃须再参。\n登临已是秋欲半，霜叶枝头纔两三。",
        "dynasty": "宋",
        "collection_info": null
    },
    {
        "title": "摘星岭",
        "author": "洪适",
        "content": "披山凿道何崄巇，上摘星汉摩虹霓。\n七襄终日往曾问，一握去天今可跻。\n叱驭已排萝蔓去，下车不復烟云迷。\n举头此际长安远，愿借六翮凌丹梯。",
        "dynasty": "宋",
        "collection_info": null
    },
    {
        "title": "交翠亭",
        "author": "洪适",
        "content": "三十年中事，鸾栖筑小亭。\n寒声长新箨，清閟拂疏棂。\n水转前时绿，山浓远处青。\n重来勤问讯，此别记秋萤。",
        "dynasty": "宋",
        "collection_info": null
    },
    {
        "title": "交翠亭  其一",
        "author": "洪适",
        "content": "三十年中事，鸾栖筑小亭。\n寒声长新箨，清閟拂疏棂。",
        "dynasty": "宋",
        "collection_info": null
    },
    {
        "title": "交翠亭  其二",
        "author": "洪适",
        "content": "水转前时绿，山浓远处青。\n重来勤问讯，此别记秋萤。",
        "dynasty": "宋",
        "collection_info": null
    },
    {
        "title": "三瑞堂",
        "author": "洪适",
        "content": "久矣驰魂梦，今登三瑞堂。\n故山有乔木，近事话甘棠。\n展骥惭充位，占熊忆问祥。\n白云留未去，极望是吾乡。",
        "dynasty": "宋",
        "collection_info": null
    },
    {
        "title": "留别县僚",
        "author": "洪适",
        "content": "满城鼓吹出林垧，珍重来思此日情。\n共说栖鸾留政迹，自怜展骥坠家声。\n一时宦侣推儒雅，百里民编乐治平。\n山意川容若相挽，不堪整驾问归程。",
        "dynasty": "宋",
        "collection_info": null
    },
    {
        "title": "过梁王寺书家君祠堂",
        "author": "洪适",
        "content": "生还未列麒麟画，旧德犹怀鸾凤栖。\n共问翰林今孰似，凛然眉宇染风㙠。",
        "dynasty": "宋",
        "collection_info": null
    },
    {
        "title": "山行遇雨",
        "author": "洪适",
        "content": "天公作意轰雷霆，风雨骤至神如兵。\n翻手为云只俄顷，举头见日尤精明。\n蚁君一战方奏凯，鸠妇復还已和鸣。\n税驾欲投佳处所，林间隐隐疏钟声。",
        "dynasty": "宋",
        "collection_info": null
    },
    {
        "title": "蔡瞻明以诗还行邑鄙卷次韵谢之",
        "author": "洪适",
        "content": "凉秋野趣已萧骚，方驾看山念我曹。\n十日空归才每下，一篇来况曲弥高。\n词华若我惭雌霓，笔力惟公掣巨鳌。\n欲作歌诗兴协律，清朝今日有王褒。",
        "dynasty": "宋",
        "collection_info": null
    },
    {
        "title": "酬李举之用前韵见寄",
        "author": "洪适",
        "content": "阅尽千峰不惮劳，归来文墨厌官曹。\n浮槎问汉秋期近，埋剑衝星夜气高。\n那復精思如吐凤，初无壮志欲乘鳌。\n诗坛轩轾归题品，滥得阳秋一字褒。",
        "dynasty": "宋",
        "collection_info": null
    },
    {
        "title": "褒字诗已得十二章请各赋其一以足巨鳌",
        "author": "洪适",
        "content": "纷纷吏道夸吹毛，未肯留心效此曹。\n象齿好辞降二妙，鲈鱼归思羡三高。\n吟毫未秃一千兔，诗轴须联十五鳌。\n敢道严霜起中夏，益知趁韵有龙褒。",
        "dynasty": "宋",
        "collection_info": null
    },
    {
        "title": "次韵蔡瞻明木犀八绝句  其一",
        "author": "洪适",
        "content": "谁为花王定等差，清芬端合佩金犀。\n上林他日移根去，应记诗仙綵笔题。",
        "dynasty": "宋",
        "collection_info": null
    },
    {
        "title": "次韵蔡瞻明木犀八绝句  其二",
        "author": "洪适",
        "content": "香清为借三秋露，葩绚宁禁五日风。\n俯对猗兰振寒绿，静看飞叶陨轻红。",
        "dynasty": "宋",
        "collection_info": null
    },
    {
        "title": "次韵蔡瞻明木犀八绝句  其三",
        "author": "洪适",
        "content": "风流直欲占秋光，叶底深藏粟蘂黄。\n共道幽香闻十里，绝知芳誉亘千乡。",
        "dynasty": "宋",
        "collection_info": null
    },
    {
        "title": "次韵蔡瞻明木犀八绝句  其四",
        "author": "洪适",
        "content": "笑含菊彩媚疏篱，巧作葵粧傍曲池。\n颜色从他矜速肖，芬馨如此孰争驰。",
        "dynasty": "宋",
        "collection_info": null
    },
    {
        "title": "次韵蔡瞻明木犀八绝句  其五",
        "author": "洪适",
        "content": "心禀犀文饶地力，体熏蟾影夺天香。\n图形好命丹青手，絺句须烦锦绣肠。",
        "dynasty": "宋",
        "collection_info": null
    },
    {
        "title": "次韵蔡瞻明木犀八绝句  其六",
        "author": "洪适",
        "content": "广寒秋桂映天池，休说当年折得时。\n韵胜今逢岩下种，价高宁靳橐中资。",
        "dynasty": "宋",
        "collection_info": null
    },
    {
        "title": "次韵蔡瞻明木犀八绝句  其七",
        "author": "洪适",
        "content": "簪鬓新枝立晚晴，淡粧异馥称双清。\n梦魂不记前来事，愁逐江潮日日平。",
        "dynasty": "宋",
        "collection_info": null
    },
    {
        "title": "次韵蔡瞻明木犀八绝句  其八",
        "author": "洪适",
        "content": "黄绢家声映古今，随和发彩惊词林。\n高楼宴坐清商晚，独向此花垂意深。",
        "dynasty": "宋",
        "collection_info": null
    },
    {
        "title": "次韵李相之观溪涨二首  其一",
        "author": "洪适",
        "content": "愁霖方注射，骇浪忽衝斜。\n宿鸟行惊鴈，游鱼目失虾。\n夕波奔析木，春涨过桃花。\n沸渭今如此，谁乘犯斗槎。",
        "dynasty": "宋",
        "collection_info": null
    },
    {
        "title": "次韵李相之观溪涨二首  其二",
        "author": "洪适",
        "content": "风声随雨急，水势满川黄。\n巨舰困澎湃，穷阎悲混茫。\n为鱼怀洛汭，揵竹谢宣防。\n共徯阴云卷，冰轮替戾冈。",
        "dynasty": "宋",
        "collection_info": null
    },
    {
        "title": "次韵酬丁致远司户",
        "author": "洪适",
        "content": "翰墨场中识面初，珠玑粲粲似相如。\n盍簪多士登台省，却掾诸曹亲簿书。\n白社不妨闲泚笔，赤城更好命巾车。\n寸心淟汩方茅塞，快读新诗得剪除。",
        "dynasty": "宋",
        "collection_info": null
    },
    {
        "title": "次韵蔡瞻明江楼秋晚二首  其一",
        "author": "洪适",
        "content": "斜照穿林迥，归云敛岫迟。\n蜗文寒壁篆，蛛巧暮檐丝。\n待月是愁处，对山无倦时。\n掀髯阻谈绮，细读寄来诗。",
        "dynasty": "宋",
        "collection_info": null
    },
    {
        "title": "次韵蔡瞻明江楼秋晚二首  其二",
        "author": "洪适",
        "content": "竹外秋风急，楼头夕霭微。\n遣怀须命酒，怯冷几更衣。\n严鼓萦城去，轻舟劈浪归。\n登临多少意，坠叶满庭飞。",
        "dynasty": "宋",
        "collection_info": null
    },
    {
        "title": "九日官舍种竹",
        "author": "洪适",
        "content": "独整陈编对北窗，烟云浑欲助凄凉。\n庭前且使竹交翠，篱下从他菊自黄。\n远官只今同旅泊，壮怀谁復问行藏。\n携壶已失登临便，不待微吟恨夕阳。",
        "dynasty": "宋",
        "collection_info": null
    },
    {
        "title": "天台道中",
        "author": "洪适",
        "content": "滩声因雨急，山势向云斜。\n橘绿谁能画，枫丹远似花。\n舂锄怀浅水，郭索上寒沙。\n渐听鸣梭近，林中三数家。",
        "dynasty": "宋",
        "collection_info": null
    },
    {
        "title": "赤城",
        "author": "洪适",
        "content": "平生几读兴公赋，今日霞标对赤城。\n此是南门入山路，山祇乞我一番晴。",
        "dynasty": "宋",
        "collection_info": null
    },
    {
        "title": "玉京洞",
        "author": "洪适",
        "content": "飙轮曾此宅灵仙，洞府今称第六天。\n规往不辞萝蔓险，回看云物起琼田。",
        "dynasty": "宋",
        "collection_info": null
    },
    {
        "title": "国清寺",
        "author": "洪适",
        "content": "绀宇今方盛，名知国已清。\n万松九里影，双涧四时声。\n杖策将穷览，巾车不计程。\n登堂山更好，人去晓猿鸣。",
        "dynasty": "宋",
        "collection_info": null
    },
    {
        "title": "清音亭",
        "author": "洪适",
        "content": "久坐俯潺湲，流清诗思悭。\n跳珠鸣藓石，淙玉下松关。\n此日耳尘静，几人心地闲。\n抽琴作新曲，归去要怡颜。",
        "dynasty": "宋",
        "collection_info": null
    },
    {
        "title": "禅林寺",
        "author": "洪适",
        "content": "振策快秋晴，伽蓝倚翠屏。\n看云不留瞬，对竹已忘形。\n银地声千载，虹桥拱百灵。\n至今钟磬响，如讲凈名经。",
        "dynasty": "宋",
        "collection_info": null
    },
    {
        "title": "山中阻雨欲登华顶峰而不果",
        "author": "洪适",
        "content": "昔闻天台山，一万八千丈。\n层峰目华顶，魂梦几驰想。\n朅来乘清秋，明发将独往。\n小雨巧作难，祥云约仍爽。\n风磴渍苔藓，霜崖乱榛莽。\n峥嵘一何峻，梯空不可上。\n便思捐竹舆，徐行倩藤杖。\n老僧挹而言，兹山韬万象。\n举头天宇逼，寓目岩扉敞。\n重溟倒寒影，万壑振幽响。\n峡迥啼猱猿，林高陨楂橡。\n仙袂挹浮丘，飘然顿尘网。\n今兹风雨时，烟雾接穹壤。\n劲寒或薄人，跬步迷俯仰。\n不如游石梁，重来事真赏。\n斯言既纚纚，诚哉非我诳。\n俗驾为之回，芜音不堪榜。\n寄声山中灵，心期空鞅鞅。",
        "dynasty": "宋",
        "collection_info": null
    },
    {
        "title": "石桥",
        "author": "洪适",
        "content": "悬磴跨幽崖，奔流漱深壑。\n宛然卧苍龙，天巧谢镌凿。\n万木森前山，笙竽真籁作。\n长啸斥猩猱，来巢怖乌鹊。\n莓苔助危梁，下瞰心胆落。\n横前限翠屏，峭壁旁如削。\n于此判尘凡，只尺遂绵邈。\n飞锡蹑空虚，楼台变林薄。\n宝辉觌华灯，金翰过神雀。\n二年佐铜虎，渠能解羁络。\n来烹紫云腴，寒瓯散葩萼。\n奇事订前闻，诗成识层阁。",
        "dynasty": "宋",
        "collection_info": null
    },
    {
        "title": "雨中宿万年寺",
        "author": "洪适",
        "content": "梦回深夜耿秋灯，泉窦争流一味清。\n过雁不闻天外影，寒松长送枕边声。\n饕风可但久无赖，急雨那能便寝行。\n已问琼台双阙路，此心何必羡层城。",
        "dynasty": "宋",
        "collection_info": null
    },
    {
        "title": "闲上人览众亭",
        "author": "洪适",
        "content": "篮舆行尽白云层，来款禅居得小亭。\n乱石引泉归曲涧，寒风吹雨过中庭。\n四旁野色朝昏别，一览岩姿远近青。\n宴坐蒲团作何想，光阴不復问尧蓂。",
        "dynasty": "宋",
        "collection_info": null
    },
    {
        "title": "贺子忱吏部抱膝庵",
        "author": "洪适",
        "content": "主人蚤岁抽华簪，隐居时作梁父吟。\n于今松窗在人境，空有蕙帐留烟岑。\n风来翠篠自摇玉，秋着黄花仍散金。\n拂拭尘埃记行役，兴来命酒还孤斟。",
        "dynasty": "宋",
        "collection_info": null
    },
    {
        "title": "桐柏观",
        "author": "洪适",
        "content": "屹然双阙峙琼台，仰见彤云郁郁开。\n三井穷源知海眼，六符垂象应天台。\n松杉满道欣初过，芝朮何年得自培。\n更听鸣泉杂风籁，直疑笙鹤紫霄来。",
        "dynasty": "宋",
        "collection_info": null
    },
    {
        "title": "众妙台",
        "author": "洪适",
        "content": "白云仙蹟纪琅函，三体丹书宝翠岚。\n欲问仕涂今捷径，不须高价借终南。",
        "dynasty": "宋",
        "collection_info": null
    },
    {
        "title": "石道士妙声堂",
        "author": "洪适",
        "content": "泉溜古今同，临流万虑空。\n采芝归绝嶂，添竹映疏丛。\n影漾高秋月，声宜深夜风。\n真清长在耳，何用抚孤桐。",
        "dynasty": "宋",
        "collection_info": null
    },
    {
        "title": "仙坛院",
        "author": "洪适",
        "content": "蕉闻王子晋，云卧夜吹笙。\n控鹤冲天去，松风千古声。",
        "dynasty": "宋",
        "collection_info": null
    },
    {
        "title": "天台观",
        "author": "洪适",
        "content": "芝田环拱碧崔嵬，流瀑高从天际来。\n飞沫有风长是雪，寒声无日不如雷。\n岩前八桂人谁折，溪畔千桃路未开。\n便觉仙都清昼永，翻愁归路染黄埃。",
        "dynasty": "宋",
        "collection_info": null
    },
    {
        "title": "刘阮洞",
        "author": "洪适",
        "content": "桃花当日未成蹊，已有幽禽语翠微。\n楚峡行云空入梦，秦台鸣凤要同飞。\n仙家长若三春好，人境何知万事非。\n访问丘园荒旧迹，却应回首悔来归。",
        "dynasty": "宋",
        "collection_info": null
    },
    {
        "title": "赠护国昌老",
        "author": "洪适",
        "content": "缓辔到禅扃，高谈得细听。\n茗花泛轻碗，烟篆度虚棂。\n门外云千片，轩中水一瓶。\n我来无好语，留此待丹青。",
        "dynasty": "宋",
        "collection_info": null
    },
    {
        "title": "慈云祖老相邀至悠然阁倦不克往",
        "author": "洪适",
        "content": "几日陟云烟，危峰懒着鞭。\n聊将临别意，为我谢悠然。",
        "dynasty": "宋",
        "collection_info": null
    },
    {
        "title": "明岩寺",
        "author": "洪适",
        "content": "路转霞标外，云开绶带前。\n几层山底屋，一线竹间泉。\n洞口石孤耸，岩头峰倒悬。\n故应风雨际，行子总迴鞭。",
        "dynasty": "宋",
        "collection_info": null
    },
    {
        "title": "寒岩寺",
        "author": "洪适",
        "content": "峭壁插青冥，层岩覆化城。\n空中清磬发，幽处慧灯明。\n万瓦足云气，四檐无雨声。\n丰干不饶舌，此地孰知名。",
        "dynasty": "宋",
        "collection_info": null
    },
    {
        "title": "宁国寺",
        "author": "洪适",
        "content": "几日山南北，端期汗漫游。\n水痕秋雨过，竹色晓烟收。\n宦海何时了，僧房为少留。\n却寻归去路，余兴谩回眸。",
        "dynasty": "宋",
        "collection_info": null
    },
    {
        "title": "晓发秦安驿",
        "author": "洪适",
        "content": "秋梦不能晓，起行山径迷。\n小车惊宿鹭，列炬误鸣鸡。\n冷觉霜华重，光瞻斗柄低。\n金庭有佳处，芳桂想幽栖。",
        "dynasty": "宋",
        "collection_info": null
    },
    {
        "title": "以糟蟹送曾守",
        "author": "洪适",
        "content": "太湖九月霜波寒，郭索不幸逢渔蛮。\n谁令骨醉糟丘裏，使我涎流书卷间。\n黄堂丈人思幼玉，耳边不復亲丝竹。\n一杯聊使破愁颜，要遣诗情踵山谷。",
        "dynasty": "宋",
        "collection_info": null
    },
    {
        "title": "得景严弟书",
        "author": "洪适",
        "content": "往年同入洛，此日各监州。\n惯见浮云改，相思野水流。\n有书将远意，何处话新愁。\n莫为痴儿事，干萤满案头。",
        "dynasty": "宋",
        "collection_info": null
    },
    {
        "title": "梦中送妙兴寺僧",
        "author": "洪适",
        "content": "西望霞光东望云，划然晴晦此区分。\n小桥过尽盘龙险，回首高人多谢君。",
        "dynasty": "宋",
        "collection_info": null
    },
    {
        "title": "次韵曾宏父探梅未开",
        "author": "洪适",
        "content": "梅枝浑待雪，山意渐呼风。\n欲索檐间笑，那忧径外穷。\n英辞窥玉洁，拙句愧雷同。\n只恐花开日，纶言下法宫。",
        "dynasty": "宋",
        "collection_info": null
    },
    {
        "title": "招曾宏父待雪",
        "author": "洪适",
        "content": "欲把诗催雪，先将酒送寒。\n冻云方作意，微霰已开端。\n目断乡城远，心惊岁事阑。\n拟同今日醉，待取玉花看。",
        "dynasty": "宋",
        "collection_info": null
    },
    {
        "title": "次韵钱处和运使郡斋晚集",
        "author": "洪适",
        "content": "风声止雨岁云暮，雪态兼云昼欲昏。\n共喜高轩归别墅，肯临画戟对清樽。\n埋轮前事空豺路，授简英辞踵兔园。\n是处梅花寝消息，更凭玉藻为招魂。",
        "dynasty": "宋",
        "collection_info": null
    },
    {
        "title": "游盖竹洞",
        "author": "洪适",
        "content": "晓出山城故着鞭，荒荒寒日满晴川。\n幽栖未卜诛茅地，乘兴来登盖竹天。\n霜凝阴崖疑积雪，云跻重障杂飞烟。\n洞门今古无关键，俗客那能见列仙。",
        "dynasty": "宋",
        "collection_info": null
    },
    {
        "title": "仙居道中",
        "author": "洪适",
        "content": "雪霙方瑞腊，雨势欲凋年。\n此日信泥轼，来风侵坐毡。\n为官浑漫尔，行邑又徒然。\n为报仙居令，无劳负弩前。",
        "dynasty": "宋",
        "collection_info": null
    },
    {
        "title": "寄吴明可正字",
        "author": "洪适",
        "content": "岁晚仍多病，春来尚异乡。\n愁城谁与破，谈垒漫相望。\n体怯山岚重，心随驿路长。\n后亭梅若放，为寄一枝香。",
        "dynasty": "宋",
        "collection_info": null
    },
    {
        "title": "次韵范子芬雪中同访曹功显",
        "author": "洪适",
        "content": "明朝春管欲飞葭，腊裏重看舞雪斜。\n笔下百篇非事业，樽前一醉即生涯。\n初疑高柳狂吹絮，却伴寒梅好放花。\n踏冻不辞方驾远，闭门留客更谁家。",
        "dynasty": "宋",
        "collection_info": null
    },
    {
        "title": "忆梅呈曾宏父",
        "author": "洪适",
        "content": "重忆东城路，盈盈十里梅。\n弥旬阻风雪，几处杂尘埃。\n已是春移律，何时酒泛杯。\n好花那忍落，直待使君来。",
        "dynasty": "宋",
        "collection_info": null
    },
    {
        "title": "题王氏秀野堂",
        "author": "洪适",
        "content": "饱闻居处好，远意快心胸。\n树接高低影，山分朝暮容。\n佳时能自适，闲客几相从。\n勿讶题诗晚，新来百事慵。",
        "dynasty": "宋",
        "collection_info": null
    },
    {
        "title": "除夜怀景严弟并寄景卢",
        "author": "洪适",
        "content": "远乡劳薄宦，綵服共思亲。\n耿耿胸中事，纷纷眼底尘。\n与谁同别岁，到此两迎春。\n独有还家梦，书窗一笑新。",
        "dynasty": "宋",
        "collection_info": null
    },
    {
        "title": "次韵曾宏父欲赏山宫梅花",
        "author": "洪适",
        "content": "黄堂清兴动官梅，遥望花林首屡回。\n命驾许同狂客往，舒笺频有好诗催。\n空怀月观横千影，趁取山宫举一杯。\n为语东皇相假借，莫教零乱点苍苔。",
        "dynasty": "宋",
        "collection_info": null
    },
    {
        "title": "宏父见招赏梅时范子芬欲行",
        "author": "洪适",
        "content": "翩翩画戟对春光，命客重登千仞冈。\n坐上行人倾别酒，花前小雨伴啼妆。\n雪肤不为轻寒瘦，玉骨何如昨夜香。\n丽句竞传新乐府，谁夸何逊在维扬。",
        "dynasty": "宋",
        "collection_info": null
    },
    {
        "title": "次日宏父携家出游而小雨新晴",
        "author": "洪适",
        "content": "山头霞彩发天光，初日曈昽射短冈。\n莫使吹箫寻古曲，直宜点额作新妆。\n不禁风雨飞来急，颇觉园林减却香。\n花下凌波奏奇舞，腰支尺六笑垂杨。",
        "dynasty": "宋",
        "collection_info": null
    },
    {
        "title": "丁卯正月十六日作舞漪亭于池上尽废蔬畦植花数十本",
        "author": "洪适",
        "content": "二年倥偬缓归期，漫作新亭接舞漪。\n举郡定嗤推不去，故山已讶到何迟。\n园官不属藜苋腹，花史好呈桃李姿。\n待得浮萍是飞絮，谁能爱树一相思。",
        "dynasty": "宋",
        "collection_info": null
    },
    {
        "title": "检校园花",
        "author": "洪适",
        "content": "往夏新阁成，拔去园中葵。\n万花间千蕊，十夫劳徙移。\n羣香颇猗狔，密影初参差。\n烈日吁可畏，时雨不能滋。\n未秋叶先陨，欲冬柯已萎。\n虚蒙灌溉恩，无復嫣然姿。\n啅雀飞且止，不肯登空枝。\n寒螀守枯荄，未忍相弃离。\n永怀斩新日，岂料憔悴期。\n谁呼殷七七，来伴红裳儿。\n金鼎一剂药，返魂庸可追。\n春来作高亭，绿沼扬清漪。\n旧蹊类陈迹，远圃分芳蕤。\n结根旬浃间，生意浑熙熙。\n微白李赋质，小红桃入肌。\n柳条无颜色，已含烟雨眉。\n游蜂相召引，有底渠先知。\n地力固自若，大钧不偏私。\n竞秀非机巧，向衰非钝迟。\n万物理固然，扬芬须得时。",
        "dynasty": "宋",
        "collection_info": null
    },
    {
        "title": "添竹",
        "author": "洪适",
        "content": "添竹乘春力，期君共岁寒。\n青青怀特操，碌碌愧麤官。\n尚有哦诗日，尤胜借宅看。\n他时谁检校，何处报平安。",
        "dynasty": "宋",
        "collection_info": null
    },
    {
        "title": "次韵景思谢送四时纂要并惠乳泉且许见顾  其一",
        "author": "洪适",
        "content": "断壶食鬰遵时令，莲芡櫜韬辨土宜。\n若解养生供伏腊，自然卜筑数期颐。",
        "dynasty": "宋",
        "collection_info": null
    },
    {
        "title": "次韵景思谢送四时纂要并惠乳泉且许见顾  其二",
        "author": "洪适",
        "content": "我无巵茜等通侯，不作多田望蓐收。\n松菊漫成三径梦，烟蓑已失五湖秋。",
        "dynasty": "宋",
        "collection_info": null
    },
    {
        "title": "次韵景思谢送四时纂要并惠乳泉且许见顾  其三",
        "author": "洪适",
        "content": "青编送似补山房，妙语相酬掩夜光。\n盗瓮不须睎吏部，将军何日命元方。",
        "dynasty": "宋",
        "collection_info": null
    },
    {
        "title": "送范子芬赴浙东机幕",
        "author": "洪适",
        "content": "男儿三十富春秋，况復才华出辈流。\n传家不坠右丞相，入幕少佐东诸侯。\n梅花颇惜诗人去，草色正牵行客愁。\n修禊兰亭访陈迹，应怀同醉仲宣楼。",
        "dynasty": "宋",
        "collection_info": null
    },
    {
        "title": "送季元衡教授赴调",
        "author": "洪适",
        "content": "三年淹讲席，斗酒动离情。\n此去登台省，诸公熟姓名。\n骅骝看地绝，鸾凤为时鸣。\n春日西湖上，烦君一寄声。",
        "dynasty": "宋",
        "collection_info": null
    },
    {
        "title": "送石初平归四明",
        "author": "洪适",
        "content": "析别梁溪七换春，海边相过意能勤。\n袴襦不羡千金子，简策无惭万石君。\n豪气掀雷须给札，他时修月待挥斤。\n镂衢又揖东风去，情话无人可夜分。",
        "dynasty": "宋",
        "collection_info": null
    },
    {
        "title": "送李相之提干闽中十二韵",
        "author": "洪适",
        "content": "官柳讫春事，落絮东復西。\n门外高轩过，行行将何之。\n七闽绣衣属，非如州县卑。\n少留长者辙，酌酒语别离。\n五年官他壤，一面即故知。\n辩囿麈仍落，诗坛襟屡题。\n撞钟问今古，邃然五总龟。\n迢迢千里去，风过衫裳吹。\n我亦及更书，归耘楚江涯。\n河梁携手叹，参辰后难期。\n曼倩宁自衒，长卿固同时。\n征途慎勿遽，会看轺车驰。",
        "dynasty": "宋",
        "collection_info": null
    },
    {
        "title": "题左达功秀才桂香斋",
        "author": "洪适",
        "content": "小斋面蓬瀛，昂霄得双桂。\n黄卷对圣贤，欣然有余地。\n笔端妙言语，挟此波澜势。\n荧荧百炼刚，自是青萍器。\n衝星不我识，铅刀且争利。\n于今修月手，益振陵云气。\n明年广寒宫，声名郄诜似。\n归来八桂乡，浮丘挹仙袂。",
        "dynasty": "宋",
        "collection_info": null
    },
    {
        "title": "还李举之太平广记",
        "author": "洪适",
        "content": "稗官九百起虞初，过眼宁论所失诬。\n午枕黑甜君所赐，持还深媿一瓻无。",
        "dynasty": "宋",
        "collection_info": null
    },
    {
        "title": "酬光吉叔用前韵见寄",
        "author": "洪适",
        "content": "怨鹤今谁侣，驯鸥讵可亲。\n颇思同渌酒，久已厌红尘。\n归梦常通夕，微吟漫惜春。\n床头易在否，触手不应新。",
        "dynasty": "宋",
        "collection_info": null
    },
    {
        "title": "次韵蔡瞻明雨中书怀",
        "author": "洪适",
        "content": "梅雨冥冥晴復阴，小轩终日起归心。\n自怜宦业初何补，独喜交情久益深。\n忆得微醺看锦瑟，媿无好语比南金。\n青山千里江南路，它日邮籤幸见寻。",
        "dynasty": "宋",
        "collection_info": null
    },
    {
        "title": "赠传神陈秀才",
        "author": "洪适",
        "content": "举世人心别，端如面不同。\n山川险难测，笔墨思何工。\n未索形骸外，聊先阿堵中。\n自怜无骨相，不到汉南宫。",
        "dynasty": "宋",
        "collection_info": null
    },
    {
        "title": "次韵向宪见赠三首  其一",
        "author": "洪适",
        "content": "理财无管晏，言利析秋豪。\n吐论千人废，摩空六翮高。\n未簪安世笔，先佩吕虔刀。\n楚泽东风劲，宁辞揽辔劳。",
        "dynasty": "宋",
        "collection_info": null
    },
    {
        "title": "次韵向宪见赠三首  其二",
        "author": "洪适",
        "content": "四望荒楼观，登高动土思。\n山川相映带，桃李已纷披。\n汉节人重仰，黄陂世莫窥。\n三章堆锦绣，唐突古西施。",
        "dynasty": "宋",
        "collection_info": null
    },
    {
        "title": "次韵向宪见赠三首  其三",
        "author": "洪适",
        "content": "河东空有赋，人不道扬雄。\n贵贱云泥隔，寅缘井邑同。\n平番依列宿，谈笑霁威风。\n终赖帡幪力，能成尺寸功。",
        "dynasty": "宋",
        "collection_info": null
    },
    {
        "title": "次韵向宪道中偶成",
        "author": "洪适",
        "content": "四牡驰原隰，侯邦害必除。\n疲民端可念，茅舍未如初。\n消息三春异，创痍二纪余。\n君王心在远，谕意倚相如。",
        "dynasty": "宋",
        "collection_info": null
    },
    {
        "title": "闻景严弟迁西掖并寄景卢",
        "author": "洪适",
        "content": "俛仰梁溪岁几寒，向来墨沼已中干。\n传家紫橐荣三子，得路青云喜二难。\n爵位方知稽古力，论思当使覆盂安。\n自怜骨相宜尘土，那得丝言动笔端。",
        "dynasty": "宋",
        "collection_info": null
    },
    {
        "title": "次韵向宪留题荆门惠泉卒章见及",
        "author": "洪适",
        "content": "对泉一洗心如水，诵诗三叹颡有泚。\n字比渴骥骎骎来，文如翠潋鳞鳞起。\n皇华辙迹环诸道，济物良筹载襟抱。\n双泉復见等故人，竹马儿童半羸老。\n吾君丰泽要下流，惭愧长澜力不侔。\n一方始此一滴润，千亩长有千钟收。\n去瘼未尽惠未施，可使剜肉生新痍。\n尘埃满面语甚恶，虚辱逢人统项斯。",
        "dynasty": "宋",
        "collection_info": null
    },
    {
        "title": "独步惠泉用石刻中韵",
        "author": "洪适",
        "content": "拂崖看古字，倚策仰前英。\n雕章细细读，清思源源生。\n文传岘山石，句敌渼陂行。\n一字或华衮，五言有长城。\n林蝉众作噪，下里羞混并。\n坐令蕞尔国，宇内浑知名。\n兹泉发地脉，有玉潜山庭。\n神龙职何护，老蚌呈煌荧。\n楚人力水耨，倚沼仍畦瀛。\n觱沸昼復夜，输出无穷声。\n演迤清汉接，旋折数日程。\n膏润亘原陌，谷价年年平。\n非才忝敷惠，下考乃为荣。\n疲民未击壤，循吏难联横。\n独行挹清泚，谁与论丹诚。\n销忧赖季雅，遣兴烦客卿。\n信美非吾土，千古仲宣情。",
        "dynasty": "宋",
        "collection_info": null
    },
    {
        "title": "杨元素题蒙泉诗云源有雌雄分碧白注谓南泉色白为雌因为之解嘲二绝句  其一",
        "author": "洪适",
        "content": "小孤宁有匹，织女自无家。\n浪比人间世，增添白玉瑕。",
        "dynasty": "宋",
        "collection_info": null
    },
    {
        "title": "杨元素题蒙泉诗云源有雌雄分碧白注谓南泉色白为雌因为之解嘲二绝句  其二",
        "author": "洪适",
        "content": "雄风波不动，雌霓影空垂。\n欲洗蒙泉谤，须删蜀客诗。",
        "dynasty": "宋",
        "collection_info": null
    },
    {
        "title": "曲水",
        "author": "洪适",
        "content": "杯去浑无勇退时，偶然遇坎亦安之。\n不教坐有独醒客，便与投醪倒接篱。",
        "dynasty": "宋",
        "collection_info": null
    },
    {
        "title": "金莲",
        "author": "洪适",
        "content": "绿衣黄裏水苍笄，朝暮凌波步武齐。\n一种清高乐泉石，移根不肯污涂泥。",
        "dynasty": "宋",
        "collection_info": null
    },
    {
        "title": "古柳",
        "author": "洪适",
        "content": "异时古木蔽岩阿，去盗来兵厄斧柯。\n老柳如龙寿千百，独全煨烬傲清波。",
        "dynasty": "宋",
        "collection_info": null
    },
    {
        "title": "同姚当可胡元质钱舜仁张昭甫游上泉",
        "author": "洪适",
        "content": "避暑远簿书，寻幽踏菅蒯。\n寒泉浮玉根，巨石开眼界。\n灵湫几千年，洗尽尘土碍。\n老藤走长蛇，茂木欹翠盖。\n扫叶坐水旁，可喜此风快。\n炎云不能神，潜虬秘奇怪。\n满酌白玉钟，嚥甘犹沆瀣。\n何如习家池，举鞭同倒载。",
        "dynasty": "宋",
        "collection_info": null
    },
    {
        "title": "次韵朱宣州见寄",
        "author": "洪适",
        "content": "十载萧萧麋鹿姿，那知出守得同时。\n黄山白水空孤讽，迭嶂双溪属好诗。\n击柝晓传邾子国，举鞭春到习家池。\n只今霖雨思贤佐，会见丝纶下王墀。",
        "dynasty": "宋",
        "collection_info": null
    },
    {
        "title": "谢景高兄惠鱼蟹",
        "author": "洪适",
        "content": "霜风激水蟹舍寒，渔火献俘清夜阑。\n不烹五鼎若赊死，使之骨醉尤加餐。\n尺半之鱼鳞六六，同入糟丘随小牍。\n鼎来兼味口流涎，可使盘中食无肉。\n浔阳从事姿南金，高山调古谁知音。\n宁同娵隅作蛮语，生憎郭索多躁心。\n檐头雪消春有意，洗盏开尊宜一醉。\n持螯颇忆左手同，尺素不妨时遣使。",
        "dynasty": "宋",
        "collection_info": null
    },
    {
        "title": "送唐左史纸墨",
        "author": "洪适",
        "content": "黄山奇峰三十六，耸壑寿松多节目。\n真工曲突扫芳煤，介圭拱璧陈玄玉。\n淛河千里兹滥觞，万谷之皮捣冰霜。\n肌理细腻色白皙，蜀网剡藤难雁行。\n使君来自岷峨麓，曾赋客卿朝奏牍。\n细字不作蝇头书，高文富有牛腰轴。\n向来平步第一螭，勇退宛在番之湄。\n陶泓毛颖幸旅进，快写元和圣德诗。",
        "dynasty": "宋",
        "collection_info": null
    },
    {
        "title": "送李泉",
        "author": "洪适",
        "content": "周人九府有圜法，汉京金布在令甲。\n炊炭冶镕多乱真，纷纷轻薄如榆荚。\n即山不復私下臣，张官置吏几王春。\n君子谓之阿堵物，方兄不知何许人。\n十羊九牧其弊近，谈何容易趣销印。\n事权顿使归民曹，鼓铸伊谁察诸郡。\n诏书恳恳修废官，诸公争言隃度难。\n向来矫枉亦太过，畴咨英俊乘輶轩。\n鼎新能事推心计，贯朽不须夸古始。\n共瞻使者振绣衣，曾见真人兴白水。\n荀卿自有富国篇，高视管萧宜併肩。\n钱流地上小小尔，便合论思雨露边。",
        "dynasty": "宋",
        "collection_info": null
    },
    {
        "title": "江州尘外亭",
        "author": "洪适",
        "content": "使君人物风尘表，亭下纤埃远白苹。\n佳传缅怀方外友，漫郎端是社中人。\n山光水色长排闼，鹄侣鸿俦已卜邻。\n莫语软红车马客，香鑪峰下有遗民。",
        "dynasty": "宋",
        "collection_info": null
    },
    {
        "title": "喜景徐作小圃因怀东阁二绝句  其一",
        "author": "洪适",
        "content": "数顷澄湖练有光，小亭处处得疏篁。\n梦中春草多佳句，一洗尘埃速寄将。",
        "dynasty": "宋",
        "collection_info": null
    },
    {
        "title": "喜景徐作小圃因怀东阁二绝句  其二",
        "author": "洪适",
        "content": "白白朱朱手自栽，两年忆着满林开。\n莫教童稚轻攀折，惜取浓阴待我来。",
        "dynasty": "宋",
        "collection_info": null
    },
    {
        "title": "次韵董伯鲁",
        "author": "洪适",
        "content": "读破群书有远谋，逢时便可动凝旒。\n不辞岩邑千山险，肯作铃斋十日留。\n辩舌未容蠡测海，归心已梦蝶为周。\n松关万一逢佳友，为说相如故倦游。",
        "dynasty": "宋",
        "collection_info": null
    },
    {
        "title": "端午日应贤小集戏用坐中语",
        "author": "洪适",
        "content": "短檠长忆桂岩东，翰墨新来莫论功。\n日日簿书成俗吏，星星鬓髮逼衰翁。\n公祠难缓三人带，小垒聊吟一马骢。\n共饮昌蒲修故事，山肴野蔌是家风。",
        "dynasty": "宋",
        "collection_info": null
    },
    {
        "title": "次韵黄子余惠双井茶二首  其一",
        "author": "洪适",
        "content": "荻花枫叶醉为乡，每忆临分一鼎香。\n枉费光阴惊老大，略无治行媿循良。\n归心来往鸡豚社，清思消磨雁鹜行。\n且喜弦歌余乐地，好诗句句挟风霜。",
        "dynasty": "宋",
        "collection_info": null
    },
    {
        "title": "次韵黄子余惠双井茶二首  其二",
        "author": "洪适",
        "content": "峰横万仞临双井，调护旗枪春怕深。\n白雪有芽鹰作爪，黄粱无梦蝶何心。\n闻名可信非虚语，知味端如赏好音。\n祇欠谷廉一杯水，末能相就盍朋簪。",
        "dynasty": "宋",
        "collection_info": null
    },
    {
        "title": "送范至能",
        "author": "洪适",
        "content": "愁云暗千山，欲雪意未歇。\n雨脚侵夜分，鹢首勇朝发。\n软红英俊林，定不冗干谒。\n磊落胸中书，高谈倾上笏。\n结驷映天街，登瀛有仙骨。\n摩挲先友碑，姓名或湮没。\n却顾浮丘亭，寄声频日月。",
        "dynasty": "宋",
        "collection_info": null
    },
    {
        "title": "次韵王伟文二首  其一",
        "author": "洪适",
        "content": "山城碌碌负鱼符，尺五家园好坦途。\n可惜光阴迷簿领，漫无惠露到樵苏。\n鸡豚小社元相接，鸥鹭新盟不敢渝。\n莫话弹冠仍结绶，祇宜袯襫与夫须。",
        "dynasty": "宋",
        "collection_info": null
    },
    {
        "title": "次韵王伟文二首  其二",
        "author": "洪适",
        "content": "衒石难夸和氏场，挥犀久避盖公堂。\n笔端风雨真无敌，纸上寒温细作行。\n结屋竞传千亩竹，奉祠聊对一炉香。\n朝中环赐无虚月，遥想眉黄已效祥。",
        "dynasty": "宋",
        "collection_info": null
    },
    {
        "title": "次韵程观过",
        "author": "洪适",
        "content": "山城寂寂簿书稀，梅际春风一夜归。\n忽喜烹鱼中有得，恍然挥麈久相违。\n折腰岂爱蕲州竹，问汉须寻织女机。\n奇绝黄山待佳句，何时小雨湿征衣。",
        "dynasty": "宋",
        "collection_info": null
    },
    {
        "title": "和州",
        "author": "洪适",
        "content": "嘆息和州事，腥羶未易除。\n惊涛饮胡马，壮士葬江鱼。\n列戍俱奔命，斯民不奠居。\n元戎犹拥钺，资斧定何如。",
        "dynasty": "宋",
        "collection_info": null
    },
    {
        "title": "三将",
        "author": "洪适",
        "content": "鼎立淮南将，胡来竞退师。\n折衝潜白羽，告捷闹黄旗。\n已报瓜洲败，还惊采石危。\n边防恃天堑，百万岂熊罴。",
        "dynasty": "宋",
        "collection_info": null
    },
    {
        "title": "胡虏",
        "author": "洪适",
        "content": "胡虏猖狂甚，妖星近日畿。\n俄闻佛狸死，不得帝羓归。\n虎旅空增竈，狼狐为解围。\n人人说恢復，进退在投机。",
        "dynasty": "宋",
        "collection_info": null
    },
    {
        "title": "詹氏仁寿轩",
        "author": "洪适",
        "content": "修竹林林贯四时，厖眉扶杖到期颐。\n子孙长忆当年事，留取轩楹客赋诗。",
        "dynasty": "宋",
        "collection_info": null
    },
    {
        "title": "道中怀景卢",
        "author": "洪适",
        "content": "宦路多睽别，春游隔弟兄。\n频年再登陛，十日又离京。\n吏责仓台少，官曹省闼清。\n床头何夕月，冷话听残更。",
        "dynasty": "宋",
        "collection_info": null
    },
    {
        "title": "阐阳驿二绝句  其一",
        "author": "洪适",
        "content": "略略春晴天亦悭，雷惊雨作转头间。\n浮云又逐东风起，不见前山出髻鬟。",
        "dynasty": "宋",
        "collection_info": null
    },
    {
        "title": "阐阳驿二绝句  其二",
        "author": "洪适",
        "content": "触石泉声高下闻，曾将两耳洗埃尘。\n相逢尊酒今谁侣，细草青花是故人。",
        "dynasty": "宋",
        "collection_info": null
    },
    {
        "title": "次韵范守翠微亭",
        "author": "洪适",
        "content": "带郭长堤十里春，是中佳处外风尘。\n层层危磴浑依旧，一一高亭已斩新。\n领略江山初纵目，剪除荆棘不劳神。\n携壶一笑须投隙，官事何时可脱身。",
        "dynasty": "宋",
        "collection_info": null
    },
    {
        "title": "次韵施德初游齐山",
        "author": "洪适",
        "content": "诗尘谁復数齐梁，小杜文章楚大邦。\n曾为黄花酬九日，至今陈迹擅三江。\n新亭高下依乔木，远岫参差进曲窗。\n着屐与君时茗饮，后车何必酒盈缸。",
        "dynasty": "宋",
        "collection_info": null
    },
    {
        "title": "再赋",
        "author": "洪适",
        "content": "向来胡马远跳梁，奔命纷纷不一邦。\n景物何期新劚壑，梦魂犹自怯防江。\n看山小隐红莲幙，批敕须临青琐窗。\n无事肯来文字饮，为将红酒倒鹅缸。",
        "dynasty": "宋",
        "collection_info": null
    },
    {
        "title": "喻江宁欲遗蕲笛辞之",
        "author": "洪适",
        "content": "蕲州美竹今古名，白云吹裂笛一声。\n臞儒所对笔墨客，长物虚寻疏比僧。\n还君不用君莫怪，绮窗办得千金买。\n谁与移根到草堂，它日风来听天籁。",
        "dynasty": "宋",
        "collection_info": null
    },
    {
        "title": "烈士",
        "author": "洪适",
        "content": "烈士死知己，交情重同心。\n反眼如不识，怨深恩更深。\n忆昔邂逅初，一诺百黄金。\n口血顾未干，旧盟何许寻。",
        "dynasty": "宋",
        "collection_info": null
    },
    {
        "title": "景卢自右史假北门出疆再用前韵",
        "author": "洪适",
        "content": "汉节螭坳出，青毡映父兄。\n天方摧丑虏，人已望神京。\n使指今兹重，边尘定可清。\n归来陈口伐，莲烛问严更。",
        "dynasty": "宋",
        "collection_info": null
    },
    {
        "title": "闻应贤景高文特少张景孙同客景卢官舍",
        "author": "洪适",
        "content": "使回亲旧集，虎穴问穹庐。\n半夜枥喧马，高秋盘进鱼。\n真成聚东井，谁復话南徐。\n底事桃源客，新来书也疏。",
        "dynasty": "宋",
        "collection_info": null
    },
    {
        "title": "左举善求草堂诗",
        "author": "洪适",
        "content": "孤山佳处着茅庐，饱看云烟自卷舒。\n莫向淮南恋戎幕，松关恐有绝交书。",
        "dynasty": "宋",
        "collection_info": null
    },
    {
        "title": "次韵景裴赞喜农扈之除",
        "author": "洪适",
        "content": "北固金焦顾眄中，裴回于此再踰冬。\n徒劳金谷供诸将，未有田园问老农。\n且喜边亭罢欧脱，不须水战习蒙衝。\n九卿已媿班行忝，敢向明时叹不逢。",
        "dynasty": "宋",
        "collection_info": null
    },
    {
        "title": "答木缊之用前韵见寄",
        "author": "洪适",
        "content": "魁星秀句挟东风，便觉阳春变盛冬。\n媿我供军侪绛灌，羡君汲古到羲农。\n北邻再讲衣裳会，京口今为冠盖衝。\n已具扁舟勇归去，粲花清论度难逢。",
        "dynasty": "宋",
        "collection_info": null
    },
    {
        "title": "得江楼",
        "author": "洪适",
        "content": "官事何时了，凭高思豁然。\n逐江开北户，望岫顿修椽。\n繁卉浑相亚，新篁便可怜。\n归心入春梦，已遶故山前。",
        "dynasty": "宋",
        "collection_info": null
    },
    {
        "title": "花信亭",
        "author": "洪适",
        "content": "解报花消息，江边有好风。\n吹香四时别，问讯几人同。\n梅坞难藏白，桃蹊岂借红。\n但能长检校，定不酒尊空。",
        "dynasty": "宋",
        "collection_info": null
    },
    {
        "title": "小雨同裴弟深甫坚上人登新亭次韵",
        "author": "洪适",
        "content": "移梅种竹趁阳春，举目江山发兴新。\n曲槛疏窗那草草，飞檐碧瓦已鳞鳞。\n鼎来好语酬佳景，更有高僧话凈因。\n步屧踌躇乌亦喜，不嫌风雨垫冠巾。",
        "dynasty": "宋",
        "collection_info": null
    },
    {
        "title": "春雪再作戏成绝句",
        "author": "洪适",
        "content": "常年穷腊无一白，盈尺冬来已屡书。\n底事天公太手熟，又同春絮到阶除。",
        "dynasty": "宋",
        "collection_info": null
    },
    {
        "title": "寄题陈阜卿总秀堂",
        "author": "洪适",
        "content": "佳丽并包地，曼花子夜香。\n望中团野色，尘外发天光。\n小队高牙驻，轻裘清啸长。\n故应堂上燕，相与贺雕梁。",
        "dynasty": "宋",
        "collection_info": null
    },
    {
        "title": "使虏道中次韵会亭",
        "author": "洪适",
        "content": "平野风烟阔，孤村父老存。\n薄云低故堞，落日逐輶轩。\n分裂时云久，澄清敌未吞。\n春光满花柳，天道竟何言。",
        "dynasty": "宋",
        "collection_info": null
    },
    {
        "title": "过谷熟",
        "author": "洪适",
        "content": "玉帛齐盟亦可寻，东风着面客尘侵。\n隋堤望远人烟少，汴水流干辙迹深。\n桃李不言应感旧，山川无主祇伤今。\n遗民久厌腥羶苦，辟国谋乖负此心。",
        "dynasty": "宋",
        "collection_info": null
    },
    {
        "title": "次韵马上偶成",
        "author": "洪适",
        "content": "天遣祥风扫塞氛，越疆轺传礼仪新。\n御戎可鉴秦无策，觇国谁夸郑有人。\n鸣鹤九皋闻彻响，翔龙千载仰攀鳞。\n垂鞭日日陪清话，谈笑成章泣鬼神。",
        "dynasty": "宋",
        "collection_info": null
    },
    {
        "title": "次韵车中倦吟二首  其一",
        "author": "洪适",
        "content": "旧国于今作两家，邻翁有酒不能赊。\n明朝又逐归鸿去，祇有尘埃满一车。",
        "dynasty": "宋",
        "collection_info": null
    },
    {
        "title": "次韵车中倦吟二首  其二",
        "author": "洪适",
        "content": "叱驭宁辞历险难，投戈且幸迩遐安。\n毡车轩簸长危坐，恰似舟行八节滩。",
        "dynasty": "宋",
        "collection_info": null
    },
    {
        "title": "次韵初入东京二首  其一",
        "author": "洪适",
        "content": "干坤正欲稔天骄，会见降胡款圣朝。\n蓄锐乘机先自治，莫令武库五兵销。",
        "dynasty": "宋",
        "collection_info": null
    },
    {
        "title": "次韵初入东京二首  其二",
        "author": "洪适",
        "content": "五门双阙未央城，碧瓦朱甍云雾生。\n真主南巡正尝胆，从今瞻仰泰阶平。",
        "dynasty": "宋",
        "collection_info": null
    },
    {
        "title": "过黄河用上介龙深甫迁居旧韵",
        "author": "洪适",
        "content": "风埃如雾满川黄，马上朝来识太行。\n水泻浊河桥甚壮，沙连远塞路何长。\n皇华復讲衣裳会，京阙今为毡罽乡。\n夹道桑麻过千亩，野花时有一枝香。",
        "dynasty": "宋",
        "collection_info": null
    },
    {
        "title": "绝句",
        "author": "洪适",
        "content": "宣防瓠子挠西京，向者河堤役不宁。\n胡虏任教流就下，始知谈舌误朝廷。",
        "dynasty": "宋",
        "collection_info": null
    },
    {
        "title": "次韵北使邀观常丰湖",
        "author": "洪适",
        "content": "一派澄湖何处来，鸣桹渔子聚还开。\n主人甚顾他乡客，莫使归途欠一杯。",
        "dynasty": "宋",
        "collection_info": null
    },
    {
        "title": "次韵初望太行山",
        "author": "洪适",
        "content": "曾峦逾碣石，形胜镇神州。\n可惜羊肠险，今包鼠穴羞。\n天心端有待，人力岂能谋。\n未老如凭轼，壶浆为曲留。",
        "dynasty": "宋",
        "collection_info": null
    },
    {
        "title": "次韵伊洛道中",
        "author": "洪适",
        "content": "万里修邻好，毡裘不乱羣。\n边锋方两解，春事已平分。\n发轫鸡三唱，挥毫酒半醺。\n问途殊未已，返顾羡归云。",
        "dynasty": "宋",
        "collection_info": null
    },
    {
        "title": "次韵汤阴寒食遇雨",
        "author": "洪适",
        "content": "殊方遇寒食，节物负年华。\n小雨偏宜柳，轻风未落花。\n见饧如隔岭，对月共忘家。\n俗重之推庙，谁祠万里沙。",
        "dynasty": "宋",
        "collection_info": null
    },
    {
        "title": "次韵讲武城",
        "author": "洪适",
        "content": "汉鼎三分霸业成，并吞犹未戒佳兵。\n故城四壁存陈迹，荒冢千年断乐声。\n何必枕戈防诡计，岂容横槊窃诗名。\n我来弔古停车辙，垄上农人也辍耕。",
        "dynasty": "宋",
        "collection_info": null
    },
    {
        "title": "次韵赵州石桥",
        "author": "洪适",
        "content": "访古汶河上，聊忘道路劳。\n仙踪尝策蹇，海怪或镌鳌。\n济远徒杠小，凭虚乱石牢。\n何时冠盖集，一变犬羊臊。",
        "dynasty": "宋",
        "collection_info": null
    },
    {
        "title": "过中山",
        "author": "洪适",
        "content": "三关标重镇，自昔护边陲。\n观者堵墙立，纷然帘幕垂。\n欲谋千日醉，恐误十旬期。\n可喜中庭月，何妨尽一巵。",
        "dynasty": "宋",
        "collection_info": null
    },
    {
        "title": "过保州",
        "author": "洪适",
        "content": "艺祖枌榆社，唐人保塞军。\n百年邻毳幕，今日聚妖氛。\n故老垂黄髮，妍姬艷綵裙。\n白沟才一舍，何计可中分。",
        "dynasty": "宋",
        "collection_info": null
    },
    {
        "title": "次韵早行",
        "author": "洪适",
        "content": "夙驾星光动，徐行雾气迷。\n塞鸿翻月去，胡马向风嘶。\n柝静谯门晓，轮欹沙路低。\n颇思眠蕙帐，枕上听邻鸡。",
        "dynasty": "宋",
        "collection_info": null
    },
    {
        "title": "次韵得保州老张瓦研",
        "author": "洪适",
        "content": "毛颖传既成，陶泓名不朽。\n陈楮接武来，论交篇籍囿。\n千年铜雀台，瓦解沦坤厚。\n何人澄其泥，颇能髣髴否。\n龙公天上客，金兰幸同臭。\n结束万里行，联翩五旬久。\n清谈落玉麈，痛饮尽金斗。\n咳唾珠玑粲，挥翰不停手。\n穷边得佳研，可出老吕右。\n瓦缶莫雷鸣，龙尾羞牛后。",
        "dynasty": "宋",
        "collection_info": null
    },
    {
        "title": "次韵保州闻角  其一",
        "author": "洪适",
        "content": "觉来屈指数修程，历遍中原长短亭。\n谁向城头晓鸣角，胡音嘈囋不须听。",
        "dynasty": "宋",
        "collection_info": null
    },
    {
        "title": "次韵保州闻角  其二",
        "author": "洪适",
        "content": "胡音嘈囋不须听，整顿征衫待启明。\n已把哀笳变清角，可伤任昧杂韶英。",
        "dynasty": "宋",
        "collection_info": null
    },
    {
        "title": "次韵梁门",
        "author": "洪适",
        "content": "双垒依然柳作阴，故疆行尽倍伤心。\n时平且得无争战，苔上戈枪卧绿沈。",
        "dynasty": "宋",
        "collection_info": null
    },
    {
        "title": "次韵白沟河",
        "author": "洪适",
        "content": "唐余画壤媿鸿沟，西闭关门汉道柔。\n一自旄头入京洛，至今泉水不东流。",
        "dynasty": "宋",
        "collection_info": null
    },
    {
        "title": "次韵回程至涿鹿",
        "author": "洪适",
        "content": "回首燕然日再西，一杯相属使轺归。\n残花媚野不妨好，倦鸟投林自在飞。\n可惜光阴销客枕，不嫌尘土染征衣。\n大明退直清和日，已约梯云访翠微。",
        "dynasty": "宋",
        "collection_info": null
    },
    {
        "title": "燕馆日膳得四雁笼之以归",
        "author": "洪适",
        "content": "提携乘雁脱庖丁，等待他年羽翼成。\n唳月摩云须有便，莫教更作不能鸣。",
        "dynasty": "宋",
        "collection_info": null
    },
    {
        "title": "次韵杨花二首  其一",
        "author": "洪适",
        "content": "桃花开落不同时，燕子衔泥相伴飞。\n若向章台问春色，可无清泪湿征衣。",
        "dynasty": "宋",
        "collection_info": null
    },
    {
        "title": "次韵杨花二首  其二",
        "author": "洪适",
        "content": "官路风轻落絮迷，望中高下杂游丝。\n糁毡拟雪春无际，只有骚人圣得知。",
        "dynasty": "宋",
        "collection_info": null
    },
    {
        "title": "再至保州",
        "author": "洪适",
        "content": "再入中原境，相迎有暮鸦。\n柔桑新迸叶，高柳细吹花。\n短帻人如秃，尖冠女不髽。\n指期淮可渡，宁叹在天涯。",
        "dynasty": "宋",
        "collection_info": null
    },
    {
        "title": "次韵再至中山",
        "author": "洪适",
        "content": "路指中山国，人归析木津。\n终风震檐瓦，细雨压车尘。\n落纸诗章速，开尊酒力醇。\n无功惭报国，来往谩劳人。",
        "dynasty": "宋",
        "collection_info": null
    },
    {
        "title": "次韵中山雨后",
        "author": "洪适",
        "content": "好雨连宵鸠唤晴，晓行襟袂有余清。\n远游朔塞殊风景，梦到东阡看火耕。\n红退桃蹊三月晚，绿添麦垅一川平。\n纤尘不逐车轮起，喜听驱驴叱马声。",
        "dynasty": "宋",
        "collection_info": null
    },
    {
        "title": "次韵村店得牡丹",
        "author": "洪适",
        "content": "花品称王擅洛京，朱朱白白莫齐名。\n相逢河朔春将暮，半吐檀心若有情。",
        "dynasty": "宋",
        "collection_info": null
    },
    {
        "title": "次韵陈留闻莺",
        "author": "洪适",
        "content": "恰恰啼莺马上听，凝云欲雨晓寒轻。\n满郊碧草皆春色，祇欠山光与水声。",
        "dynasty": "宋",
        "collection_info": null
    },
    {
        "title": "次韵宁陵憩驿",
        "author": "洪适",
        "content": "野外人声寂，林间鸟羽翻。\n朱樱喜堆案，青杏助开尊。\n故国多荒草，遗黎有怨言。\n雨余尘土静，不復污归轩。",
        "dynasty": "宋",
        "collection_info": null
    },
    {
        "title": "次韵南京道中",
        "author": "洪适",
        "content": "密叶成阴行路宽，鸠鸣莺啭足开颜。\n半涂泥滑夜来雨，数片云飞何处山。\n薄暮每寻樽俎共，残春能伴节旄还。\n尘襟好濯西湖水，偷取禅房一日闲。",
        "dynasty": "宋",
        "collection_info": null
    },
    {
        "title": "次韵游臞庵不果",
        "author": "洪适",
        "content": "水纹如縠送归船，渐近觚棱尺五天。\n适意莼鲈公有兴，寻盟鸥鸟我无缘。\n远怀并辔穿红皱，近阻携筇款碧鲜。\n却待湖山最高处，醉中一笑挹臞仙。",
        "dynasty": "宋",
        "collection_info": null
    },
    {
        "title": "寄别景卢",
        "author": "洪适",
        "content": "禹穴遗书不可寻，坐看绿叶再成林。\n千岩竞秀非吾土，三径就荒劳我心。\n谁是周人思召伯，今无老叟出山阴。\n台阶稳上添花萼，时倩来鸿续好音。",
        "dynasty": "宋",
        "collection_info": null
    },
    {
        "title": "蓝宪遣人往吴门移洛花未至而去  其一",
        "author": "洪适",
        "content": "雒京隔绝花难得，茂苑移将信已通。\n世事好乖犹献鹄，雕栏不用怨东风。",
        "dynasty": "宋",
        "collection_info": null
    },
    {
        "title": "蓝宪遣人往吴门移洛花未至而去  其二",
        "author": "洪适",
        "content": "新坛巧斲列东西，准拟看花倒接篱。\n交臂失之端可笑，傥来外物尽难期。",
        "dynasty": "宋",
        "collection_info": null
    },
    {
        "title": "蓝宪遣人往吴门移洛花未至而去  其三",
        "author": "洪适",
        "content": "三春桃李家家有，不费阳和特地恩。\n名品异芳天亦靳，未教容易到丘园。",
        "dynasty": "宋",
        "collection_info": null
    },
    {
        "title": "登芝榭见景卢所增月台",
        "author": "洪适",
        "content": "台榭相望闻语声，茹芝观月有余清。\n旁连小隐分三径，细数修篁限一城。\n日日杖头思径醉，年年铛脚玩欣荣。\n谁人知我归欤乐，趁此登临未惮行。",
        "dynasty": "宋",
        "collection_info": null
    },
    {
        "title": "许倩报白榴已得玉茗未谐以诗趣之",
        "author": "洪适",
        "content": "万里移根安石国，何年傅粉未知名。\n须邀玉茗来岩壑，便结琼花作弟兄。\n诗客定疑天外得，园人已办腊前迎。\n东家阿措休相妬，不学秾粧照眼明。",
        "dynasty": "宋",
        "collection_info": null
    },
    {
        "title": "次韵景卢喜得安州牡丹",
        "author": "洪适",
        "content": "洛中花信已沉声，泾渭宁分浊与清。\n近出黟山空接壤，远来安陆比连城。\n虚坛仅免游人问，浪蘂从教着处荣。\n更欲丁宁新芍药，莫夸多少便横行。",
        "dynasty": "宋",
        "collection_info": null
    },
    {
        "title": "次韵景卢野处解嘲之什",
        "author": "洪适",
        "content": "地偏不接市廛声，古木参天鹤唳清。\n台榭迥穷千里目，诗章突过五言城。\n花移琼树真无敌，酒换金貂未足荣。\n灯火归时笙管作，解嘲何事有歌行。",
        "dynasty": "宋",
        "collection_info": null
    },
    {
        "title": "再赋",
        "author": "洪适",
        "content": "幽壑藏云水作声，纫兰入室好风清。\n高蜚便有缥缥意，进筑如开荡荡城。\n百尺楼成同日涉，四时花发匪朝荣。\n园池如许谁言小，但放刍荛雉兔行。",
        "dynasty": "宋",
        "collection_info": null
    },
    {
        "title": "酬景卢赋圃中种橘移花",
        "author": "洪适",
        "content": "瓮头玉友已销声，小试山斋百末清。\n十客对花休避席，千奴呼橘拟专城。\n微霜到处叶未落，小雨移来根易荣。\n情话团栾亦终日，坐中惟欠十般行。",
        "dynasty": "宋",
        "collection_info": null
    },
    {
        "title": "酬景卢谢菊",
        "author": "洪适",
        "content": "涉秋无復滴阶声，夜雨随风尘已清。\n平日爱山营一壑，老来学圃列三城。\n园夫种树元无术，篱菊分丛独晚荣。\n蹑屐问花兼问柳，不须乘毳可泥行。",
        "dynasty": "宋",
        "collection_info": null
    },
    {
        "title": "答景卢",
        "author": "洪适",
        "content": "雁翅齐飞有隽声，文章何止赋华清。\n谁教短策长寻壑，不拥高牙且典城。\n台省向来非独冷，身名此日已俱荣。\n盈旬诗轴牛腰大，抱牍须同饕虱行。",
        "dynasty": "宋",
        "collection_info": null
    },
    {
        "title": "病酒",
        "author": "洪适",
        "content": "三日惟闻煮药声，一中可怕圣之清。\n移花种竹已得地，逢酒当歌须闭城。\n远避霜风严北户，静看朝日满东荣。\n双螯退步输年少，谁与抽琴作蟹行。",
        "dynasty": "宋",
        "collection_info": null
    },
    {
        "title": "答景严",
        "author": "洪适",
        "content": "向来戎马沸边声，曾出良筹助扫清。\n六载倦游潜楚泽，一枝同折记栾城。\n北门西府仍班缀，后雁前鸿媿宠荣。\n两鬓星星吾老矣，看君重上赤墀行。",
        "dynasty": "宋",
        "collection_info": null
    },
    {
        "title": "景严送冬杏",
        "author": "洪适",
        "content": "苍头呼梦杂鸡声，蘂杏诗来句转清。\n独傲风霜爱冬日，不随桃李媚花城。\n一枝得得能相对，凡卉纷纷孰并荣。\n大队开时春且尽，醉吟当续丽人行。",
        "dynasty": "宋",
        "collection_info": null
    },
    {
        "title": "景卢送瑞香",
        "author": "洪适",
        "content": "翠幄藏春巧寄声，熏笼织锦晓天清。\n幽香端是花中瑞，仙派初来尘外城。\n酒海何妨三雅进，鬓云谁称一枝荣。\n雨来顿使邻墙远，不到阑干深处行。",
        "dynasty": "宋",
        "collection_info": null
    },
    {
        "title": "野处有诗羡山居小隐之广而有拓地不可之叹",
        "author": "洪适",
        "content": "败叶翻风策策声，山根可掬石泉清。\n东邻美荈久成坞，北陌新柑小筑城。\n台在家边来更好，地连郭外得非荣。\n曾楼纵目无穷景，安用垂涎杖屦行。",
        "dynasty": "宋",
        "collection_info": null
    },
    {
        "title": "再赋",
        "author": "洪适",
        "content": "厌听朱弦裂帛声，携锄劚壑赋临清。\n赏心尽得难并景，舒足休嫌踏破城。\n夜璧朝琼宁独乐，春兰秋菊岂争荣。\n闭关不使高轩过，只许渔樵为辅行。",
        "dynasty": "宋",
        "collection_info": null
    },
    {
        "title": "忆城东来禽",
        "author": "洪适",
        "content": "远送来禽我独无，后来纔得两三株。\n隐园野处花难比，祇恐人评棣萼图。",
        "dynasty": "宋",
        "collection_info": null
    },
    {
        "title": "忆古城柿",
        "author": "洪适",
        "content": "果园幽僻少能知，丹柿乌椑手自移。\n欲学郑虔书坠叶，何人解有寄来时。",
        "dynasty": "宋",
        "collection_info": null
    },
    {
        "title": "忆隆庭竹",
        "author": "洪适",
        "content": "闻道隆庭竹满园，许分苍翠长儿孙。\n看看冬尽无消息，始信壮周是寓言。",
        "dynasty": "宋",
        "collection_info": null
    },
    {
        "title": "忆吴中洛花",
        "author": "洪适",
        "content": "书邮浸失鳞鸿约，栏槛长教蜂蝶猜。\n待拟子虚乌有赋，东宾仍遣耳孙来。",
        "dynasty": "宋",
        "collection_info": null
    },
    {
        "title": "戏孙陈二弟  其一",
        "author": "洪适",
        "content": "城东卜筑有期无，须为檐楹动百株。\n可忍非时归爨下，合尖何似助浮图。",
        "dynasty": "宋",
        "collection_info": null
    },
    {
        "title": "戏孙陈二弟  其二",
        "author": "洪适",
        "content": "古城栽种畏人知，定是根盘不可移。\n车载斗量稗贩走，果纲却有入州时。",
        "dynasty": "宋",
        "collection_info": null
    },
    {
        "title": "戏孙陈二弟  其三",
        "author": "洪适",
        "content": "傍巘经营杂果园，翻愁它日逐王孙。\n不如种竹招风月，此意难逢俗子言。",
        "dynasty": "宋",
        "collection_info": null
    },
    {
        "title": "戏孙陈二弟  其四",
        "author": "洪适",
        "content": "林居草创名花少，柳径苔生过客猜。\n不管空言无实惠，只嫌巧取近嗟来。",
        "dynasty": "宋",
        "collection_info": null
    },
    {
        "title": "再赋  其一",
        "author": "洪适",
        "content": "外求它壤曾攀桂，近舍家园尚守株。\n待得枝头如赤柰，却来看我百花图。",
        "dynasty": "宋",
        "collection_info": null
    },
    {
        "title": "再赋  其二",
        "author": "洪适",
        "content": "圃在前村若箇知，山逢愚叟会须移。\n前言戏耳君休怪，七绝成阴自有时。",
        "dynasty": "宋",
        "collection_info": null
    },
    {
        "title": "再赋  其三",
        "author": "洪适",
        "content": "何人种柳成门巷，几处看花到子孙。\n且尽山斋一杯酒，此君相对已忘言。",
        "dynasty": "宋",
        "collection_info": null
    },
    {
        "title": "再赋  其四",
        "author": "洪适",
        "content": "长惭无地起楼台，觅果寻花颇受猜。\n且向园林聊寓意，不教丝管逐人来。",
        "dynasty": "宋",
        "collection_info": null
    },
    {
        "title": "送景卢",
        "author": "洪适",
        "content": "涉世难防犬吠声，放怀安可俟河清。\n昂霄莫辨千寻木，凿牖聊看三里城。\n丹橘黄甘随处好，美花香草逐时荣。\n晚来寒雨催归骑，酷似邹人接淅行。",
        "dynasty": "宋",
        "collection_info": null
    },
    {
        "title": "送朱叔召归吴中",
        "author": "洪适",
        "content": "长忆吴中鸣橹声，风高月上水波清。\n臞庵掩映花成聚，笠泽微茫烟若城。\n十载相忘存梦想，一帆此去喜归荣。\n老来无復莼鲈会，尚看骅骝得路行。",
        "dynasty": "宋",
        "collection_info": null
    },
    {
        "title": "景孙以妇病稽赏甘尝蟹之约景卢以诗诘之",
        "author": "洪适",
        "content": "郑庄好客底虚声，药裹关心兴未清。\n应恐被围因鲁酒，也防完璧弃秦城。\n双螯弗讲连宵会，千橘谁教满路荣。\n见说高台新断手，何如自索玉杯行。",
        "dynasty": "宋",
        "collection_info": null
    },
    {
        "title": "戏景卢",
        "author": "洪适",
        "content": "千橘亭前莫听声，岂无邺酌和汾清。\n轻裾长袖闲列屋，碧瓦朱甍高照城。\n台上金波催夜集，楼边玉树待春荣。\n赏花斫鲙言犹在，还被题舆诮却行。",
        "dynasty": "宋",
        "collection_info": null
    },
    {
        "title": "隆庭竹至四绝句  其一",
        "author": "洪适",
        "content": "忆昨分抄种树书，三荆今古美同株。\n闲将草木供诗戏，待把渔樵足画图。",
        "dynasty": "宋",
        "collection_info": null
    },
    {
        "title": "隆庭竹至四绝句  其二",
        "author": "洪适",
        "content": "竹里巧传幽鸟语，月台高视客星移。\n乡园何幸立分鼎，鸣鼓铿钟乐圣时。",
        "dynasty": "宋",
        "collection_info": null
    },
    {
        "title": "隆庭竹至四绝句  其三",
        "author": "洪适",
        "content": "斑箨远移湘岸种，猫头亦是渭川孙。\n百金得诺今无恨，千亩封侯不在言。",
        "dynasty": "宋",
        "collection_info": null
    },
    {
        "title": "隆庭竹至四绝句  其四",
        "author": "洪适",
        "content": "装景松篁浑可喜，忘机鸥鹭不相猜。\n南窗情话有时尽，唤取青州从事来。",
        "dynasty": "宋",
        "collection_info": null
    },
    {
        "title": "答景卢久阴遣闷",
        "author": "洪适",
        "content": "几日思君环佩声，方冬天宇未澄清。\n衝寒也到临春阁，处暗如登却月城。\n整顿建瓴愁雨作，商量设醴卜花荣。\n锦囊不用诗排闷，起看朝云亦倦行。",
        "dynasty": "宋",
        "collection_info": null
    },
    {
        "title": "喜小隐新得山茶",
        "author": "洪适",
        "content": "芳园封植阅年华，异卉搜求闹小车。\n不羡竹林生石竹，独来茶坞补山茶。\n游人认柿枝头子，归鹤求雌叶底花。\n我去临川寻玉茗，遥将白雪映红霞。",
        "dynasty": "宋",
        "collection_info": null
    },
    {
        "title": "答小隐惠山茶",
        "author": "洪适",
        "content": "何处仙官萼绿华，鞭鸾独御五云车。\n来从月窟曾依桂，分种盘洲不碍茶。\n枝耐岁寒犀换叶，蘂藏朝雾锦羞花。\n红颜不逐东君老，须着频来斗脸霞。",
        "dynasty": "宋",
        "collection_info": null
    },
    {
        "title": "答小隐闻野处开尊",
        "author": "洪适",
        "content": "遗我双鱼集棣华，尚疑信马误随车。\n丝声自是不如肉，酒薄须知大胜茶。\n翠袖明朝看倚竹，兰灯昨夜报开花。\n饮阑同步曾台月，古堞危亭见绮霞。",
        "dynasty": "宋",
        "collection_info": null
    },
    {
        "title": "答小隐喜得白山茶之报",
        "author": "洪适",
        "content": "素质宁嫌潘鬓华，来时应有雪翻车。\n赋传山谷文堆绣，种出麻源韵胜茶。\n不向桂宫藏玉兔，合横蘂观俪琼花。\n冥搜未获诗先作，驻目轻帆泝落霞。",
        "dynasty": "宋",
        "collection_info": null
    },
    {
        "title": "忆东阁手植花木用雍陶过旧宅看花诗韵",
        "author": "洪适",
        "content": "分根徙核望春栽，曲径幽蹊手自开。\n今日成林浑着子，花时不折一枝来。",
        "dynasty": "宋",
        "collection_info": null
    },
    {
        "title": "玉茗未有耗而小隐作诗以琼花为二绝当专美野处可也",
        "author": "洪适",
        "content": "休论官业出金华，共乐家林鹿挽车。\n何日寻春携漉酒，有时留客试擂茶。\n望梅止渴宁非梦，却月横枝始是花。\n祇恐偏枯惭好句，空教步障锦如霞。",
        "dynasty": "宋",
        "collection_info": null
    },
    {
        "title": "和景严送方蒂柿",
        "author": "洪适",
        "content": "万株红叶咏光华，嘉实堆盘走绀车。\n方蒂宁同牛奶柿，朱唇应笑鸠盘茶。\n园官急送须足茧，童子争观多眼花。\n罗列林珍生饮兴，讵思辟谷更餐霞。",
        "dynasty": "宋",
        "collection_info": null
    },
    {
        "title": "答景卢怀旧",
        "author": "洪适",
        "content": "了无梦寐到京华，来往园林整钓车。\n缓步竞移霜后橘，清谈旋碾雨前茶。\n虚名长媿称三凤，旧事休怀判五花。\n共把诗筒销永日，喜君襟韵秀朱霞。",
        "dynasty": "宋",
        "collection_info": null
    },
    {
        "title": "园中观种树",
        "author": "洪适",
        "content": "望中赤叶渍霜华，林下徐行便当车。\n好处见山仍见水，兴来呼酒不呼茶。\n旋移朱橘添卢橘，更拣红花间白花。\n出郭最欣尘事少，饱看孤鹜逐飞霞。",
        "dynasty": "宋",
        "collection_info": null
    },
    {
        "title": "答景卢报月台将毕工",
        "author": "洪适",
        "content": "新筑崇台款桂华，凌虚如跨白鸾车。\n西瓜来自余吾水，远物谁询悉里茶。\n不减平泉书草木，更寻南部录烟花。\n落成有约何时讲，舞袖还看举彩霞。",
        "dynasty": "宋",
        "collection_info": null
    },
    {
        "title": "答景严咏山居夹道种松",
        "author": "洪适",
        "content": "投黻归来髮半华，苍官怪我出无车。\n树当樵径频争席，地接禅房好觅茶。\n要使行人长荫樾，不教侍女独司花。\n十园五鬣它年事，会见摩空薄绛霞。",
        "dynasty": "宋",
        "collection_info": null
    },
    {
        "title": "和景卢饯朱叔召往宣城",
        "author": "洪适",
        "content": "与客窥园春未华，也须日昃始迴车。\n松间共赏猫头竹，酒半先尝雀舌茶。\n云覆疏棂香起篆，风侵密坐烛吹花。\n双溪迭嶂催行色，佳句重吟绮散霞。",
        "dynasty": "宋",
        "collection_info": null
    },
    {
        "title": "答景卢咏道上新松",
        "author": "洪适",
        "content": "落落乔松说九华，远移霜骨想专车。\n沦脂此地能和药，结实殊方却入茶。\n村女拾钗分翠叶，野人敲粉聚黄花。\n翛然一径穷芝岭，晓见飞云夕见霞。",
        "dynasty": "宋",
        "collection_info": null
    },
    {
        "title": "和景卢雨中叹",
        "author": "洪适",
        "content": "工徒滞雨望朝华，好倩泥蛮指日车。\n末利怯寒先近火，瑞香蒙润免浇茶。\n莫嫌云暗青油幕，尚恐天开端木花。\n待得严霜变阴翳，便须酌酒赏金霞。",
        "dynasty": "宋",
        "collection_info": null
    },
    {
        "title": "和景卢喜晴",
        "author": "洪适",
        "content": "共喜胡尘不乱华，戍边聊出武刚车。\n天公欲遣风催雪，僧舍方疑烟湿茶。\n巡圃观橙无坠叶，隔溪移杏恐伤花。\n举头忽见云间日，急草诗章庆半霞。",
        "dynasty": "宋",
        "collection_info": null
    },
    {
        "title": "闽商货千叶牡丹疑其非而却之併怀蓝宪所许",
        "author": "洪适",
        "content": "星文陨石应皇华，鹊语参差雨洗车。\n忽报商人缄苇箧，初疑闽产杂官茶。\n栽培况乃三冬月，真赝难分千叶花。\n宁使双坛且虚左，空吟轻日护香霞。",
        "dynasty": "宋",
        "collection_info": null
    },
    {
        "title": "和景卢咏新得歙县牡丹",
        "author": "洪适",
        "content": "旁搜嘉卉对韶华，宝玩明珠诧照车。\n可使东坛无蔓草，如游北苑得名茶。\n安排酿具多炊黍，准拟襟期共赏花。\n醉语美人无可恨，不教拖帔泣归霞。",
        "dynasty": "宋",
        "collection_info": null
    },
    {
        "title": "野处送百结花",
        "author": "洪适",
        "content": "盘屈枝仍垫，葱青叶未稀。\n双衔疑凤带，百结类鹑衣。\n弱骨长连锁，轻腰孰解围。\n若教花自在，应作彩云飞。",
        "dynasty": "宋",
        "collection_info": null
    },
    {
        "title": "野处送金灯花",
        "author": "洪适",
        "content": "银灯未茁有金灯，翠叶森森比剑棱。\n待得花光无断续，却须拈出问邻僧。",
        "dynasty": "宋",
        "collection_info": null
    },
    {
        "title": "和景严咏冬开木犀",
        "author": "洪适",
        "content": "桂枝冬更好，浪蘂到今稀。\n雅韵催吟笔，幽香傍舞衣。\n月分千里影，风突百花围。\n倚策山亭暮，寒鸦亦倦飞。",
        "dynasty": "宋",
        "collection_info": null
    },
    {
        "title": "和景严约赏木犀",
        "author": "洪适",
        "content": "蔌蔌蟾宫桂，冬开自昔稀。\n犀通一点骨，蜜染六铢衣。\n樽渌拚深酌，炉红渐可围。\n赏花宜卜昼，莫待晚霞飞。",
        "dynasty": "宋",
        "collection_info": null
    },
    {
        "title": "喜景卢有落成琼楼之约",
        "author": "洪适",
        "content": "地近篮舆便，心清俗事稀。\n檐花琼结佩，窗月练垂衣。\n松竹添三径，溪山豁四围。\n落成歌管集，仰首暗尘飞。",
        "dynasty": "宋",
        "collection_info": null
    },
    {
        "title": "和景严咏新得蒲萄",
        "author": "洪适",
        "content": "名传马乳久，物比蚌胎稀。\n高出酴醾架，轻铺薜荔衣。\n孤根临水窟，疏蔓接篱围。\n急酿凉州酒，西园盖欲飞。",
        "dynasty": "宋",
        "collection_info": null
    },
    {
        "title": "得洛中牡丹",
        "author": "洪适",
        "content": "洛花天下选，千里凑三园。\n望岫方缄恨，凭莺忽践言。\n群葩俱退舍，胜日便开尊。\n莫惜诗偿债，真同香返魂。",
        "dynasty": "宋",
        "collection_info": null
    },
    {
        "title": "蓝宪所送牡丹道远失时颇多枯槁",
        "author": "洪适",
        "content": "殷勤人有信，惊喜得花饶。\n可惜三冬晚，来从千里遥。\n根荄愆润泽，牙蘗顿枯焦。\n傥有更生路，宁辞楚些招。",
        "dynasty": "宋",
        "collection_info": null
    },
    {
        "title": "答景韦赴调还家见寄",
        "author": "洪适",
        "content": "迎归乌鹊竟传声，摆落埃尘襟宇清。\n薪桂岂容留帝阙，幙莲且得近乡城。\n眼边触处梅争破，陌上分行柳向荣。\n如约速来春可探，肩舆须去静中行。",
        "dynasty": "宋",
        "collection_info": null
    },
    {
        "title": "许倩遣舟送花栽",
        "author": "洪适",
        "content": "双舟十日涉长湖，甆斛筠篮且百株。\n可喜石榴初变白，更惊玉茗不施朱。\n临风含笑劳花使，映水分行拥木奴。\n装点园林娱杖屦，好来一醉倒金壶。",
        "dynasty": "宋",
        "collection_info": null
    },
    {
        "title": "予得圃芝山之麓去春始治畦径名曰山居中为芝榭四楹其秋双芝产于榭南今夏復见四本而盘洲亦有其二因刻诗以志之",
        "author": "洪适",
        "content": "山中曾有采芝仙，此日灵根讵偶然。\n题柱漫将诗纪实，凭栏真共酒忘年。\n英华可是丘园瑞，造化元非雨露偏。\n留与山居作嘉话，未甘草木羡平泉。",
        "dynasty": "宋",
        "collection_info": null
    },
    {
        "title": "双溪堂",
        "author": "洪适",
        "content": "负郭藏嘉处，清溪夹岸流。\n风漪前后起，云态浅深浮。\n入户松横岫，开窗橘满洲。\n心闲身自在，尘事底能留。",
        "dynasty": "宋",
        "collection_info": null
    },
    {
        "title": "檥斋二绝句  其一",
        "author": "洪适",
        "content": "野色山光列画图，坐看渔子入菰蒲。\n恰如放鹢穿三峡，何事航家问五湖。",
        "dynasty": "宋",
        "collection_info": null
    },
    {
        "title": "檥斋二绝句  其二",
        "author": "洪适",
        "content": "青翰不动柳阴多，桂棹无声鸟语和。\n有此孤舟寄丘壑，可怜平地起风波。",
        "dynasty": "宋",
        "collection_info": null
    },
    {
        "title": "侣鸥亭",
        "author": "洪适",
        "content": "憩策新亭上，波光入坐来。\n鱼游能自乐，鸥狎肯相陪。\n风快尘襟豁，云深俗驾回。\n寻盟须日涉，未怕落霞催。",
        "dynasty": "宋",
        "collection_info": null
    },
    {
        "title": "小隐芝草",
        "author": "洪适",
        "content": "芝丛盈百见闻希，不数嘉禾连理枝。\n紫盖堆云光点添，金茎蒙露色凝脂。\n一时竞秀园林胜，十载深藏天地知。\n急办轩楹尊瑞物，泥封诏墨有来期。",
        "dynasty": "宋",
        "collection_info": null
    },
    {
        "title": "招二弟赏盘洲双头莲",
        "author": "洪适",
        "content": "何须艷质斗鲜妆，并蒂红蕖本自双。\n却恐花飞成造次，急来相就倒银缸。",
        "dynasty": "宋",
        "collection_info": null
    },
    {
        "title": "紫薇花以六月至自溧阳在道已五十日今有花满树因示二弟",
        "author": "洪适",
        "content": "六月炎天千里移，不期繁蘂便盈枝。\n向来浑是西垣客，忆得看花草制时。",
        "dynasty": "宋",
        "collection_info": null
    },
    {
        "title": "九日欲为云松之集以病倦而辍",
        "author": "洪适",
        "content": "半秋翻药裹，九日负云松。\n黄菊从他好，清尊不我容。\n零丁怜败叶，旁午羡游蜂。\n今古登临恨，云迷五老峰。",
        "dynasty": "宋",
        "collection_info": null
    },
    {
        "title": "景卢约赏朝天菊不克往",
        "author": "洪适",
        "content": "暮节真无分，头风祇自知。\n朝天虽有菊，向日不如葵。\n久旱千株槁，深秋百草萎。\n吾衰亦相类，饮兴谢东篱。",
        "dynasty": "宋",
        "collection_info": null
    },
    {
        "title": "除夕",
        "author": "洪适",
        "content": "岁尽春虽浅，更长夜亦阑。\n枕边鸡送晓，窗外雁衝寒。\n学圃心常在，筹边力所难。\n老来惊节序，那復问椒盘。",
        "dynasty": "宋",
        "collection_info": null
    },
    {
        "title": "观园人接花",
        "author": "洪适",
        "content": "植杖看园吏，挥斤接果栽。\n夺胎移造化，类我借根荄。\n一似雀为蛤，能令桃作梅。\n天工待人力，信手便春来。",
        "dynasty": "宋",
        "collection_info": null
    },
    {
        "title": "开岁三日有夜雨屡闻雷声继以大风晨起飞雪已盈积景卢作诗即事次其韵",
        "author": "洪适",
        "content": "旱灾已叹失秋成，春到谁教夏令行。\n风阵骤来收雨脚，雪花未集听雷声。\n阴阳改变纔俄顷，冷暖乘除若晦明。\n待向斜川会邻曲，占晴须问蜀君平。",
        "dynasty": "宋",
        "collection_info": null
    },
    {
        "title": "雪后游盘洲",
        "author": "洪适",
        "content": "书事斜川日月同，行年过四逼衰翁。\n纵情自洗和陶笔，乘兴谁开访戴蓬。\n梅萼仅存难聚雪，竹根未稳不禁风。\n莫将野趣逢人说，冰上轻鸥西復东。",
        "dynasty": "宋",
        "collection_info": null
    },
    {
        "title": "檥斋观耕",
        "author": "洪适",
        "content": "城下经营二顷田，倒囊不惜买山钱。\n一犁驻目雨初歇，三径藏身地自偏。\n乞米帖来须领略，相牛经在与周旋。\n尝新指拟翻匙雪，旱魃诛夷胜去年。",
        "dynasty": "宋",
        "collection_info": null
    },
    {
        "title": "景卢新治西园而亭榭未立以诗趣之",
        "author": "洪适",
        "content": "斩新曲径治西园，野色春来已可观。\n便好作亭供客醉，望中流水有时干。",
        "dynasty": "宋",
        "collection_info": null
    },
    {
        "title": "答景卢和篇",
        "author": "洪适",
        "content": "致君无术合归田，谁敢贪荣食万钱。\n且对清尊希北海，最欣别墅接西偏。\n转头麦垅龙工往，缓步花蹊蚁磨旋。\n辛苦三农营一饱，莫教牟贼坏丰年。",
        "dynasty": "宋",
        "collection_info": null
    },
    {
        "title": "上元日圃中归",
        "author": "洪适",
        "content": "春风环柳岸，夜雨失沙痕。\n环竹期新笋，移花护旧根。\n身闲贪独乐，舌在戒多言。\n是处无灯火，荒凉一上元。",
        "dynasty": "宋",
        "collection_info": null
    },
    {
        "title": "次韵梁宪盘洲之集",
        "author": "洪适",
        "content": "轻风吹雨称行春，丘壑装怀我辈人。\n照水轩窗如进艇，穿花旌节屡移轮。\n携壶迭讲三杯酒，挥麈曾无一点尘。\n明日兵厨寻故事，已教园吏拂华茵。",
        "dynasty": "宋",
        "collection_info": null
    },
    {
        "title": "再和",
        "author": "洪适",
        "content": "于越归来三见春，买山学圃狎渔人。\n非嫌厚禄轻捐印，所畏空餐咏伐轮。\n时运可惊如过隙，人生何苦不同尘。\n明年此会谁重讲，唯把书邮问鼎茵。",
        "dynasty": "宋",
        "collection_info": null
    },
    {
        "title": "江守置酒盘洲张贰卿两宪及景卢同集时江新兼泉司",
        "author": "洪适",
        "content": "皇华分鼎坐添春，隐雾巢松三散人。\n半月阴云浓似墨，今朝晴日大于轮。\n不辞多酌娱浮蚁，何用清歌落暗尘。\n归去池塘入新梦，句中芳草醉中茵。",
        "dynasty": "宋",
        "collection_info": null
    },
    {
        "title": "再赋",
        "author": "洪适",
        "content": "到处争持曲米春，阗阗花底凑游人。\n同盟非是新倾盖，巧匠谁云老斲轮。\n倚竹岂无人拾翠，凌波谁想袜生尘。\n后期直待荷花发，欲唤轻裾上舞茵。",
        "dynasty": "宋",
        "collection_info": null
    },
    {
        "title": "醉中三用韵",
        "author": "洪适",
        "content": "小车追逐赏光春，花坞行盘走隶人。\n水面落英如濯锦，云心初月未安轮。\n今宵同举盈觞酒，后夜还凝满席尘。\n倒载归时童稚舞，莫教驺哄滓冯茵。",
        "dynasty": "宋",
        "collection_info": null
    },
    {
        "title": "雨中排闷",
        "author": "洪适",
        "content": "生怕花飞减却春，半旬苦雨恼幽人。\n山房挂壁有双屐，村径衝泥无隻轮。\n但见渌波侵碧草，不须皂荚去黄尘。\n拥炉更甚三冬月，转觉寒威逼坐茵。",
        "dynasty": "宋",
        "collection_info": null
    },
    {
        "title": "次韵梁宪再集盘洲",
        "author": "洪适",
        "content": "春风步屧共优游，小筑园庐匪拙谋。\n罗列清尊资啸傲，安排好语待赓酬。\n茸茸香草装三径，恰恰鸣禽想十洲。\n玉节寻盟端不再，便回天上近凝旒。",
        "dynasty": "宋",
        "collection_info": null
    },
    {
        "title": "浮杯",
        "author": "洪适",
        "content": "南北芝泉一涧开，穿花度柳势萦回。\n不须元巳方修禊，才遇良辰便泛杯。\n行止岂由人智巧，沉浮长与客惊猜。\n急流一去谁难进，却有先游殿后来。",
        "dynasty": "宋",
        "collection_info": null
    },
    {
        "title": "送吴远泽赴南宫",
        "author": "洪适",
        "content": "文压秋闱擥桂华，一鸣天陛稳乘槎。\n归来须踏盘洲路，要看荷衣醉藕花。",
        "dynasty": "宋",
        "collection_info": null
    },
    {
        "title": "九曲有感",
        "author": "洪适",
        "content": "忽忽光阴转，骎骎华髮添。\n迹陈三可叹，心赏四难兼。",
        "dynasty": "宋",
        "collection_info": null
    },
    {
        "title": "岁三日插柳",
        "author": "洪适",
        "content": "欲教垂柳匝池台，寻觅长柯处处栽。\n待得成阴身益老，攀条能有几番来。",
        "dynasty": "宋",
        "collection_info": null
    },
    {
        "title": "次韵梁子正咏棕亭",
        "author": "洪适",
        "content": "鬋得栟榈制数椽，绣衣拈出少陵篇。\n倚楹见水幽情畅，驻屐迷花诗兴牵。\n便觉茅轩俱退舍，若谈竹室不同年。\n满山所欠青青药，且趁流觞集醉仙。",
        "dynasty": "宋",
        "collection_info": null
    },
    {
        "title": "梁子正有诗谢牡丹及聚仙花次其韵  其一",
        "author": "洪适",
        "content": "天教国色傲春华，不肯争先伍杂花。\n西洛尘埃长太息，名园今属犬羊家。",
        "dynasty": "宋",
        "collection_info": null
    },
    {
        "title": "梁子正有诗谢牡丹及聚仙花次其韵  其二",
        "author": "洪适",
        "content": "痴坐林间类守株，一年春事已无余。\n直须九曲添清涨，洒扫棕亭进一盂。",
        "dynasty": "宋",
        "collection_info": null
    },
    {
        "title": "梁子正有诗谢牡丹及聚仙花次其韵  其三",
        "author": "洪适",
        "content": "玉蘂茸茸映四筵，团栾如集饮中仙。\n下方簇蝶非俦匹，上比琼花难并缘。",
        "dynasty": "宋",
        "collection_info": null
    },
    {
        "title": "病中忆九曲",
        "author": "洪适",
        "content": "新穿九曲望时霖，水到渠成病已侵。\n见说小舟穿柳岸，那知清涨入桃林。\n五旬药裹长经眼，几日荷花復赏心。\n梦裏亦知行乐处，老来尤更惜光阴。",
        "dynasty": "宋",
        "collection_info": null
    },
    {
        "title": "六月乡城不雨祷赛无应得建康书一雨连半月至以望日丐晴感而有作",
        "author": "洪适",
        "content": "苍苍太手熟，岁岁厄吾乡。\n千里均州县，三旬殊雨旸。\n谁云不私覆，乃尔分此疆。\n遂令远游子，转盼生炎凉。",
        "dynasty": "宋",
        "collection_info": null
    },
    {
        "title": "江鸣玉遗苍梧二苍鹤其一病两日而死陆鲁望诗云医鹤自须监吾乡人医尚无良手况禽医乎",
        "author": "洪适",
        "content": "病骨摧颓警露难，草埋长胫委苍翰。\n吾乡尚欠肱三折，况有禽医为一看。",
        "dynasty": "宋",
        "collection_info": null
    },
    {
        "title": "八月下旬观邸报二绝句  其一",
        "author": "洪适",
        "content": "黄卷漫穷年，天梯欲上难。\n闾阎听小子，竞欲裂儒冠。",
        "dynasty": "宋",
        "collection_info": null
    },
    {
        "title": "八月下旬观邸报二绝句  其二",
        "author": "洪适",
        "content": "叹息东坡老，聪明误一生。\n不须多识字，捷径自横行。",
        "dynasty": "宋",
        "collection_info": null
    },
    {
        "title": "婺源乃歙之剧邑素有汤鼎之谤顷治此郡俾邑官作止沸之亭而不果吾宗应贤下车而风俗易书来求扁因为赋诗",
        "author": "洪适",
        "content": "琴堂少值烹鲜手，壮县空遭沸鼎名。\n止火绝薪俱下策，风移全在长官清。",
        "dynasty": "宋",
        "collection_info": null
    },
    {
        "title": "宗人应贤婺源张氏之婿也治邑清介一无所私其列岳诒书郡幕至以邑尊称之其里谚如此戏成绝句",
        "author": "洪适",
        "content": "自昔为门婿，于今是邑尊。\n秋毫无假借，情话与谁论。",
        "dynasty": "宋",
        "collection_info": null
    },
    {
        "title": "朱叔召遗文官花二绝句  其一",
        "author": "洪适",
        "content": "幻出荷衣点雪衣，更将龟紫换牙绯。\n人中巧宦谁知此，好向天街插翅飞。",
        "dynasty": "宋",
        "collection_info": null
    },
    {
        "title": "朱叔召遗文官花二绝句  其二",
        "author": "洪适",
        "content": "绿心变却初时白，紫色由来昨夜朱。\n学得文官何足道，但堪花径骇僮奴。",
        "dynasty": "宋",
        "collection_info": null
    },
    {
        "title": "再赋  其一",
        "author": "洪适",
        "content": "不用风人怨绿衣，身兼魏紫与潜绯。\n司花直为文官地，可忍春残一片飞。",
        "dynasty": "宋",
        "collection_info": null
    },
    {
        "title": "再赋  其二",
        "author": "洪适",
        "content": "解褐方闻上玉除，宠光转眼迭金朱。\n大夫不博乔松贵，嘉橘千头也作奴。",
        "dynasty": "宋",
        "collection_info": null
    },
    {
        "title": "景卢蠙洲",
        "author": "洪适",
        "content": "芳洲编地志，老蚌隐澄湾。\n轩槛今清绝，全胜合浦还。",
        "dynasty": "宋",
        "collection_info": null
    },
    {
        "title": "蠙桥",
        "author": "洪适",
        "content": "堤长交柳荫，桥狭束荷香。\n掩户回逋客，凭栏狎漫郎。",
        "dynasty": "宋",
        "collection_info": null
    },
    {
        "title": "索笑亭思景严二绝句  其一",
        "author": "洪适",
        "content": "往日江梅发，巾车数数来。\n自今花索笑，不復共衔杯。",
        "dynasty": "宋",
        "collection_info": null
    },
    {
        "title": "索笑亭思景严二绝句  其二",
        "author": "洪适",
        "content": "常棣春来减，人如折脚铛。\n倚栏思旧事，老眼泪纵横。",
        "dynasty": "宋",
        "collection_info": null
    },
    {
        "title": "次韵景卢赏梅",
        "author": "洪适",
        "content": "曲坞梅藏白，东皇解出奇。\n不嫌歌板闹，直与酒尊宜。\n倚竹盟三友，凌风粲一枝。\n清标何水部，千古说能诗。",
        "dynasty": "宋",
        "collection_info": null
    },
    {
        "title": "石鼓诗",
        "author": "洪适",
        "content": "天作高山太王荒，鸑鷟一鸣周翦商。\n郏鄏卜年大蒐讲，诸侯敛衽尊天王。\n六月中兴绳祖武，平荡犬戎恢境土。\n石崖可凿诗可镌，千载神光薄西浒。\n橐驼輓入大梁都，璧水湛湛河出图。\n中间两鼓备章句，日惟丙申不模糊。\n左骖秀弓射麋豕，有鳑有□君子渔。\n光和石经屹相望，诅楚登峄非吾徒。\n辛壬癸甲雁分翅，桥门观者堵墙如。\n星沉东壁干戈起，首下足上天倒置。\n景钟糜碎九鼎飞，王迹皇风吁扫地。\n羣胡扛石徙幽燕，兵车乱载包无毡。\n敲火砺角小小尔，为础为砧多历年。\n宣和殿中图復古，冠以车攻次十鼓。\n韩诗欧跋尽兼收，云章剖判定鱼鲁。\n先君辛苦朔方归，文犀拱璧弃弗携。\n一编十袭自鐍秘，更有司马凤翔碑。\n我生不辰今已老，岐阳三雍身不到。\n匆匆使虏接淅行，在耶亡耶问无报。\n整齐篆籀饰牙籤，简撮篇咏劳穷探。\n致主有心歌小雅，汗颜无术下登三。",
        "dynasty": "宋",
        "collection_info": null
    },
    {
        "title": "丙申腊二十五日落一左齿",
        "author": "洪适",
        "content": "行年六十已中枯，雪映衰髯岁且除。\n一齿骤然离左辅，益怜大嚼远庖厨。",
        "dynasty": "宋",
        "collection_info": null
    },
    {
        "title": "野处孔雀为狸所毙",
        "author": "洪适",
        "content": "远程万里起南溟，文采葳蕤掩画屏。\n展翼来朝金翠晃，竦身轻举鹊乌停。\n园中但有辟蛇法，山下相望瘗鹤铭。\n野鹜家鸡随处有，孽狐何事独淫刑。",
        "dynasty": "宋",
        "collection_info": null
    },
    {
        "title": "过濠上",
        "author": "洪适",
        "content": "心随溪水清，目逆岫云生。\n不惮躧芳屐，桥南鸥乞盟。",
        "dynasty": "宋",
        "collection_info": null
    },
    {
        "title": "豹岩之北修竹数亩中有丛冢数十百处皆绍兴末年所寄予得此地先定规抚某处起亭榭某处植花木七八年间成畦径矣所寄之榇愿移者从之不强也作噩之春有姓淡人来启菆卜日携锸掘土数尺败棺俱在朽骨为土所蚀颇亦不具皆包裹而去后数日忽诉于县于州于外台追问证治踰月始定今不復塞其故穴欲使孙曾知之故作此诗",
        "author": "洪适",
        "content": "未央长乐宫，中有樗里墓。\n沈沈天子居，咫尺穴狐兔。\n乃知古圣人，如天覆下土。\n虽袒裼裸裎，四目曾不顾。\n贤哉季武子，杜殡迫西庑。\n堂皇步武接，松槚暗钟鼓。\n桃茢不屏除，刍灵许来祔。\n忌讳后愈多，今人不如古。\n曹瞒好发丘，凶德比夷虏。\n掩骼埋其胔，人当事斯语。\n我老得归田，买山因学圃。\n鬰鬰琅玕林，丛冢不知数。\n岂忍去枯骨，为我展杖屦。\n恣其笋侵疆，不使种瓜瓠。\n花木列四旁，亭榭亦回护。\n数年畦径成，或徙或如故。\n尚有犷悍人，珥笔巧诬诉。\n无言事自明，有物众所睹。\n旧圹今弗堙，朽木且支柱。\n尚恐妄男子，轻传市中虎。\n书事示孙曾，无心觅佳句。",
        "dynasty": "宋",
        "collection_info": null
    },
    {
        "title": "席上见姚泉寿母诸子求诗",
        "author": "洪适",
        "content": "潘舆随五采，三釜古今荣。\n兰玉盈阶砌，追攀千佛名。",
        "dynasty": "宋",
        "collection_info": null
    },
    {
        "title": "董伯鲁以诗送川海棠用韵答之",
        "author": "洪适",
        "content": "花栽趁上春，重趼疲双足。\n何日对仙姿，分题同刻烛。",
        "dynasty": "宋",
        "collection_info": null
    },
    {
        "title": "次韵景卢题龟巢",
        "author": "洪适",
        "content": "拙速谁云胜巧迟，新亭结罢得能奇。\n细看远水兼天凈，可但中秋观月宜。\n出郭自欣三径乐，枕流今有几人痴。\n巢莲千岁同藏六，一笑泥涂曳尾龟。",
        "dynasty": "宋",
        "collection_info": null
    },
    {
        "title": "三月十六日龟巢观月渭师携宠同赏后两日大雨復作景卢有诗同其韵",
        "author": "洪适",
        "content": "潜鳞故故上鈎迟，翠袖凭栏自一奇。\n半夜醉归闲有趣，一年春尽事如宜。\n盍簪何惮再三渎，览镜堪嗟六十痴。\n已办寻盟临斫鲙，不将可否问蓍龟。",
        "dynasty": "宋",
        "collection_info": null
    },
    {
        "title": "四月十三日流杯次景卢韵寄渭师",
        "author": "洪适",
        "content": "今年无好雨，曲水未胜杯。\n谁伴山翁醉，难令俗客陪。\n青苔迎马入，绿柳送莺来。\n纵步濠梁上，垂缗更乐哉。",
        "dynasty": "宋",
        "collection_info": null
    },
    {
        "title": "流杯同景裴韵",
        "author": "洪适",
        "content": "三春少雨未行觞，槐影交加更漏长。\n半夜水来山涧满，四檐竹密酒尊凉。\n新亭方作龟巢叶，画栋何妨燕语梁。\n满引三觥拚一醉，老来真箇惜时光。",
        "dynasty": "宋",
        "collection_info": null
    },
    {
        "title": "流杯次日连雨渭师有诗次其韵",
        "author": "洪适",
        "content": "入夏浓云日夕昏，举头烟雨暗前村。\n风随重客清葵扇，月为佳人射翠樽。\n依旧建瓴欹屋角，几番携杖失溪痕。\n小枰已在纱窗下，欲把明琼看倒盆。",
        "dynasty": "宋",
        "collection_info": null
    },
    {
        "title": "再答",
        "author": "洪适",
        "content": "投老无能千虑昏，归田浸久使令村。\n长因步月成三影，难得朋云共一樽。\n水涨溪桥孤钓隐，雨侵山径洗鞸痕。\n寓公在此宁黔突，会有容光照覆盆。",
        "dynasty": "宋",
        "collection_info": null
    },
    {
        "title": "景卢开尊阻雨展日復用前韵寄之",
        "author": "洪适",
        "content": "逐妇鸣鸠急定昏，不堪烟霭弄千村。\n掩关尽日资筇杖，改席何时对瘿樽。\n云暗松皮多节目，雨伤梨颊有瘢痕。\n溪神若也心无妬，迎出常娥照玉盆。",
        "dynasty": "宋",
        "collection_info": null
    },
    {
        "title": "雨中排闷",
        "author": "洪适",
        "content": "饭牛戴笠牧童昏，安得斜阳过别村。\n户外涎蜗行半壁，床头渴鼠侧空樽。\n花残莺老浑如梦，水到渠成不见痕。\n天意未晴人未饮，家奴款曲办籸盆。",
        "dynasty": "宋",
        "collection_info": null
    },
    {
        "title": "再赋",
        "author": "洪适",
        "content": "月在云中破镜昏，几时清影散林村。\n杖藜难去寻渔艇，洗盏无因续蚁樽。\n竹叶弄风添秀色，榴花带雨露啼痕。\n不如暮捲珠帘醉，唤取佳人笑拊盆。",
        "dynasty": "宋",
        "collection_info": null
    },
    {
        "title": "庚子山居采茶有感",
        "author": "洪适",
        "content": "忆昔采茶时，雨后山蹊湿。\n鹰爪喜盈襜，蟹眼思朝汲。\n归路取盘洲，下昃行踪急。\n珠汗透裳衣，更换登梯级。\n徙倚曲栏竿，鸣雁圆沙集。\n晚景不胜春，寒气潜相袭。\n诘旦傍装台，欹侧人扶立。\n舆疾望医来，谁煮青黏汁。\n举案念齐眉，幻泡何嗟及。\n重过故园门，不忍携筇入。\n引领顾前丘，空对旗枪泣。",
        "dynasty": "宋",
        "collection_info": null
    },
    {
        "title": "一春置酒必苦风雨今日幸晴而景卢有行色",
        "author": "洪适",
        "content": "一春风雨厄游遨，此际开樽始解嘲。\n恰恰鸣禽藏柳陌，欣欣嫩叶迸花梢。\n离筵欲动愁分袂，胜日何妨剩出郊。\n燕寝香凝公事了，频将书札问龟巢。",
        "dynasty": "宋",
        "collection_info": null
    },
    {
        "title": "次景裴席上韵",
        "author": "洪适",
        "content": "桃李纷纷已半春，海棠睡觉晚妆新。\n龟巢剩有千般景，琼报浑无一点尘。\n酒未举杯风逐客，诗方拈笔雨催人。\n从今只拣晴和日，草草杯盘勿厌频。",
        "dynasty": "宋",
        "collection_info": null
    },
    {
        "title": "用景卢诸公诗轴韵招监司太守",
        "author": "洪适",
        "content": "浅白轻红笑倚门，何须雪夜忆前村。\n韶光定入诗人句，胜事难逢俗子言。\n风振绣衣须命驾，云随皂盖欲窥园。\n人生易老愁春老，问柳寻花故事存。",
        "dynasty": "宋",
        "collection_info": null
    },
    {
        "title": "景卢数日枕疾復用前韵",
        "author": "洪适",
        "content": "半载悠悠只闭门，不知红绿遍千村。\n山川满目供衰境，桃李成蹊出怨言。\n可惜花飞聊洗盏，何期雨作阻行园。\n车公不出须重讲，检校芳菲心兴存。",
        "dynasty": "宋",
        "collection_info": null
    },
    {
        "title": "答景裴",
        "author": "洪适",
        "content": "春来剥啄少登门，涩雨悭风笑我村。\n桥上垂纶装好梦，花边倚杖记前言。\n长杨美竹虽当户，语燕流莺不到园。\n此会明年千里隔，诗筒犹有置邮存。",
        "dynasty": "宋",
        "collection_info": null
    },
    {
        "title": "席上遗景卢",
        "author": "洪适",
        "content": "白髮归休阅半生，棣华酬唱得娱情。\n双旌欲指闽中去，三径谁同月下行。\n蕙帐风清知鹤怨，苹洲波细忆鸥盟。\n新坛留慰人千里，把盏相思泪睫横。",
        "dynasty": "宋",
        "collection_info": null
    },
    {
        "title": "枕上示景卢  其一",
        "author": "洪适",
        "content": "朱轓皂盖有行期，暮景无情惜别离。\n枕疾半旬乖语笑，急风吹雨泪垂垂。",
        "dynasty": "宋",
        "collection_info": null
    },
    {
        "title": "枕上示景卢  其二",
        "author": "洪适",
        "content": "南憩番禺北抵燕，片帆西上驻荆门。\n平生不作东瓯梦，荔子丹时念灌园。",
        "dynasty": "宋",
        "collection_info": null
    },
    {
        "title": "答太守谢牡丹",
        "author": "洪适",
        "content": "华髮归来不记春，优游学圃傲江村。\n已欣胜日临千骑，漫折香霞佐一尊。\n对竹便当寻曲水，藏花那肯效慈恩。\n行厨若有真消息，奔走畦丁急扫门。",
        "dynasty": "宋",
        "collection_info": null
    },
    {
        "title": "怀景卢",
        "author": "洪适",
        "content": "菖蒲节近暑风高，常棣丛疏月影交。\n清夜不曾空鹤帐，浮生何幸老龟巢。\n酒杯独引今无侣，书卷闲开共苦抄。\n想得公堂凫鹜退，须怀西坞欠诛茅。",
        "dynasty": "宋",
        "collection_info": null
    },
    {
        "title": "答徐守  其一",
        "author": "洪适",
        "content": "改日开尊已十成，冬曦特地晚来晴。\n江梅独报春消息，应笑羣花太薄情。",
        "dynasty": "宋",
        "collection_info": null
    },
    {
        "title": "答徐守  其二",
        "author": "洪适",
        "content": "不教丝竹沸层台，促席飞谈怀抱开。\n夜半梦回聊趁韵，愧无好语答琼瑰。",
        "dynasty": "宋",
        "collection_info": null
    },
    {
        "title": "排闷",
        "author": "洪适",
        "content": "数日雷中雨，凝寒懒举头。\n出游闲豹舄，危坐索狐裘。\n怕冷杯常执，扶衰药屡投。\n满园冰木稼，天遣阿谁忧。",
        "dynasty": "宋",
        "collection_info": null
    },
    {
        "title": "雪中叹",
        "author": "洪适",
        "content": "连绵春雪助凶年，平地盈庭大可叹。\n词客罢吟梅散漫，园夫惭报竹平安。\n乌鸢腹馁飞穿屋，牛马毛寒病倚栏。\n天意欲添人殍野，四时玉烛古来难。",
        "dynasty": "宋",
        "collection_info": null
    },
    {
        "title": "答裴弟",
        "author": "洪适",
        "content": "常棣成阴慰暮年，困人春雪好长嘆。\n闭门终日诗频和，伏枕盈旬病未安。\n已遣携锄移竹径，更思杖策整花栏。\n饱闻冰下游鱼跃，所恨双溪一笑难。",
        "dynasty": "宋",
        "collection_info": null
    },
    {
        "title": "忆昔",
        "author": "洪适",
        "content": "跨马春衢袅翠鞭，垂纶圯下解渔船。\n霞飞绮散无踪迹，依旧清霄月在川。",
        "dynasty": "宋",
        "collection_info": null
    },
    {
        "title": "寄景卢时往豫章",
        "author": "洪适",
        "content": "闻得荼？语牡丹，蜂回蝶散恨春残。\n西山拄笏晨光爽，北海空尊夜漏寒。\n徐孺堂中同下榻，滕王阁外久凭栏。\n归来已失兰亭集，照眼榴花待细看。",
        "dynasty": "宋",
        "collection_info": null
    },
    {
        "title": "辛幼安稼轩",
        "author": "洪适",
        "content": "济时方略满心胸，卜筑依城乐事重。\n岂是求田谋万顷，聊因学圃问三农。\n高牙暂借藩维重，燕寝未须归兴浓。\n且为君王开再造，它年植杖得从容。",
        "dynasty": "宋",
        "collection_info": null
    },
    {
        "title": "盘洲杂韵上 盘洲",
        "author": "洪适",
        "content": "曲曲盘洲径，苍崖路几层。\n翠微深处坐，閒话正留僧。",
        "dynasty": "宋",
        "collection_info": null
    },
    {
        "title": "盘洲杂韵上 双溪",
        "author": "洪适",
        "content": "清溪夹桃径，玉洞万株春。\n为有双溪悞，渔人休问津。",
        "dynasty": "宋",
        "collection_info": null
    },
    {
        "title": "盘洲杂韵上 日涉门",
        "author": "洪适",
        "content": "小圃固日涉，柴门常自关。\n此心无一事，应共白云閒。",
        "dynasty": "宋",
        "collection_info": null
    },
    {
        "title": "盘洲杂韵上 索笑亭",
        "author": "洪适",
        "content": "虎溪当日事，此处可留踪。\n相逢索一笑，何必话中峰。",
        "dynasty": "宋",
        "collection_info": null
    },
    {
        "title": "盘洲杂韵上 绿萼梅",
        "author": "洪适",
        "content": "香浓逾粉质，碧腻素娥粧。\n若使羊郎见，仙姿应并芳。",
        "dynasty": "宋",
        "collection_info": null
    },
    {
        "title": "盘洲杂韵上 鸳鸯梅",
        "author": "洪适",
        "content": "疏枝分异蕊，孤干列鸳鸯。\n应知为赠远，异样缀清装。",
        "dynasty": "宋",
        "collection_info": null
    },
    {
        "title": "盘洲杂韵上 红梅",
        "author": "洪适",
        "content": "绽玉闻欺雪，含章妬绛纱。\n不同桃李种，粲煞赤城霞。",
        "dynasty": "宋",
        "collection_info": null
    },
    {
        "title": "盘洲杂韵上 腊梅",
        "author": "洪适",
        "content": "篱菊初残后，疏香忽傲霜。\n一枝衝腊绽，紫瑰列金房。",
        "dynasty": "宋",
        "collection_info": null
    },
    {
        "title": "盘洲杂韵上 黄梅",
        "author": "洪适",
        "content": "未结金丸果，先吐黄芽花。\n却悞林和靖，翻疑姚氏家。",
        "dynasty": "宋",
        "collection_info": null
    },
    {
        "title": "盘洲杂韵上 芝径",
        "author": "洪适",
        "content": "金茎岂受尘，三秀已通神。\n不竞铜池瑞，逢兰肯卜邻。",
        "dynasty": "宋",
        "collection_info": null
    },
    {
        "title": "盘洲杂韵上 种秫仓",
        "author": "洪适",
        "content": "种秫无多子，犹胜避俗翁。\n尽将供酿具，不復用青铜。",
        "dynasty": "宋",
        "collection_info": null
    },
    {
        "title": "盘洲杂韵上 芝泉",
        "author": "洪适",
        "content": "美瑞山祇管，幽泉地脉通。\n漱甘冰熨齿，短绠走溪童。",
        "dynasty": "宋",
        "collection_info": null
    },
    {
        "title": "盘洲杂韵上 草塘",
        "author": "洪适",
        "content": "茸茸春草茁，碧水涌方塘。\n入梦无佳句，看云忆对床。",
        "dynasty": "宋",
        "collection_info": null
    },
    {
        "title": "盘洲杂韵上 鱼台",
        "author": "洪适",
        "content": "掩关麾俗子，裂网禁畦丁。\n台下鱼相贺，溪边人独醒。",
        "dynasty": "宋",
        "collection_info": null
    },
    {
        "title": "盘洲杂韵上 兑桥",
        "author": "洪适",
        "content": "桥横桑下涧，望处极西郊。\n有客同飞盖，何人伴结茅。",
        "dynasty": "宋",
        "collection_info": null
    },
    {
        "title": "盘洲杂韵上 泛杯岩",
        "author": "洪适",
        "content": "酒进鸬鹚杓，花随翡翠盘。\n岩边多怪石，岩下有奔湍。",
        "dynasty": "宋",
        "collection_info": null
    },
    {
        "title": "盘洲杂韵上 九曲",
        "author": "洪适",
        "content": "风轻杯荡漾，岸曲水逶迤。\n遇坎亦可喜，倒行羞接篱。",
        "dynasty": "宋",
        "collection_info": null
    },
    {
        "title": "盘洲杂韵上 棕亭",
        "author": "洪适",
        "content": "乞得栟榈叶，都将当屋茅。\n青青夸药申，可怕杜陵嘲。",
        "dynasty": "宋",
        "collection_info": null
    },
    {
        "title": "盘洲杂韵上 一咏亭",
        "author": "洪适",
        "content": "有水足浮醴，宁拘秋与春。\n共将诗拟古，不必语惊人。",
        "dynasty": "宋",
        "collection_info": null
    },
    {
        "title": "盘洲杂韵上 小垂手",
        "author": "洪适",
        "content": "醉袖起如舞，翩然三岛仙。\n约君为石友，伴我傲林泉。",
        "dynasty": "宋",
        "collection_info": null
    },
    {
        "title": "盘洲杂韵上 醒酒石",
        "author": "洪适",
        "content": "名高牛氏品，地接燕儿窠。\n有客图沉醉，翻嫌石是魔。",
        "dynasty": "宋",
        "collection_info": null
    },
    {
        "title": "盘洲杂韵上 墨沼",
        "author": "洪适",
        "content": "凿地肖风轮，洗云吞月扇。\n败墨起缁尘，山阴劳北面。",
        "dynasty": "宋",
        "collection_info": null
    },
    {
        "title": "盘洲杂韵上 既醉亭",
        "author": "洪适",
        "content": "酒半兴方浓，瓶空罍弗耻。\n更看一筹输，各尽三觥醉。",
        "dynasty": "宋",
        "collection_info": null
    },
    {
        "title": "盘洲杂韵上 溪帘",
        "author": "洪适",
        "content": "雨过溪添绿，横澜自在流。\n水精帘欲捲，何处着银钩。",
        "dynasty": "宋",
        "collection_info": null
    },
    {
        "title": "盘洲杂韵上 可止亭",
        "author": "洪适",
        "content": "循除泉漱石，改席酒分船。\n到此须知止，行前将坠渊。",
        "dynasty": "宋",
        "collection_info": null
    },
    {
        "title": "盘洲杂韵上 鹅池",
        "author": "洪适",
        "content": "路转左画方，水来斜中矩。\n不解写黄庭，倚筇看白羽。",
        "dynasty": "宋",
        "collection_info": null
    },
    {
        "title": "盘洲杂韵上 流瀑",
        "author": "洪适",
        "content": "高坡势建瓴，触石惊涛沸。\n入耳转声清，庐峡参差是。",
        "dynasty": "宋",
        "collection_info": null
    },
    {
        "title": "盘洲杂韵上 薝卜涧",
        "author": "洪适",
        "content": "夹涧荣薝卜，倚竹颜如玉。\n溪鱼大上时，临流香可掬。",
        "dynasty": "宋",
        "collection_info": null
    },
    {
        "title": "盘洲杂韵上 菊澨",
        "author": "洪适",
        "content": "夕英色衰落，小摘尚盈襟。\n错会离骚意，元无满地金。",
        "dynasty": "宋",
        "collection_info": null
    },
    {
        "title": "盘洲杂韵上 末利菊",
        "author": "洪适",
        "content": "化工将末利，改作寿潭花。\n零露团佳色，鹅黄自一家。",
        "dynasty": "宋",
        "collection_info": null
    },
    {
        "title": "盘洲杂韵上 双溪堂",
        "author": "洪适",
        "content": "溪光摇四壁，瓦影落中流。\n洗耳百闻寂，清心千虑休。",
        "dynasty": "宋",
        "collection_info": null
    },
    {
        "title": "盘洲杂韵上 檥斋",
        "author": "洪适",
        "content": "随波堪泛宅，因壑遂藏舟。\n坐稳无维楫，任他风打头。",
        "dynasty": "宋",
        "collection_info": null
    },
    {
        "title": "盘洲杂韵上 云叶",
        "author": "洪适",
        "content": "支机何代石，风截秋云根。\n一叶下人境，坐令台榭尊。",
        "dynasty": "宋",
        "collection_info": null
    },
    {
        "title": "盘洲杂韵上 啸风岩",
        "author": "洪适",
        "content": "于菟啸空山，万窍寒风出。\n堤防飞将军，汉箭有神物。",
        "dynasty": "宋",
        "collection_info": null
    },
    {
        "title": "盘洲杂韵上 蜂房",
        "author": "洪适",
        "content": "石是蜂窠变，蜂来有处藏。\n不须开户牖，薜荔为穿房。",
        "dynasty": "宋",
        "collection_info": null
    },
    {
        "title": "盘洲杂韵上 盘矶",
        "author": "洪适",
        "content": "有竿不见纶，无纶焉用饵。\n终日坐钓矶，旁人笑儿戏。",
        "dynasty": "宋",
        "collection_info": null
    },
    {
        "title": "盘洲杂韵上 问柳桥",
        "author": "洪适",
        "content": "濡毫求露柱，堕履望奇书。\n问讯缘溪柳，新条可拂裾。",
        "dynasty": "宋",
        "collection_info": null
    },
    {
        "title": "盘洲杂韵上 凤柳",
        "author": "洪适",
        "content": "春情百尺牵，午影三眠过。\n修眉漫成颦，细腰谁类我。",
        "dynasty": "宋",
        "collection_info": null
    },
    {
        "title": "盘洲杂韵上 蓼岸",
        "author": "洪适",
        "content": "岸蓼花如糁，残霞照晚汀。\n不教资曲蘖，留得隐鵁鶄。",
        "dynasty": "宋",
        "collection_info": null
    },
    {
        "title": "盘洲杂韵上 碧芦步",
        "author": "洪适",
        "content": "津头晚风急，欹倒一丛芦。\n宿雁逢清泚，飞来作画图。",
        "dynasty": "宋",
        "collection_info": null
    },
    {
        "title": "盘洲杂韵上 西浒",
        "author": "洪适",
        "content": "春冯西浒窗，夏卧西浒榻。\n待月最宜秋，探梅还度腊。",
        "dynasty": "宋",
        "collection_info": null
    },
    {
        "title": "盘洲杂韵上 扁舟",
        "author": "洪适",
        "content": "非厌人间事，不携西子游。\n聊将去越意，指此作扁舟。",
        "dynasty": "宋",
        "collection_info": null
    },
    {
        "title": "盘洲杂韵上 飞庐",
        "author": "洪适",
        "content": "浮家今得计，举棹疾于飞。\n一笑儿童舞，芳莲当妓围。",
        "dynasty": "宋",
        "collection_info": null
    },
    {
        "title": "盘洲杂韵上 采莲舟",
        "author": "洪适",
        "content": "圣得三峰藕，刳为一瓣莲。\n着身犹不稳，何用济长川。",
        "dynasty": "宋",
        "collection_info": null
    },
    {
        "title": "盘洲杂韵上 彩鹢",
        "author": "洪适",
        "content": "兴来飞画舸，泛泛水中凫。\n绿皱移歌扇，红鲜迓酒壶。",
        "dynasty": "宋",
        "collection_info": null
    },
    {
        "title": "盘洲杂韵上 饭牛亭",
        "author": "洪适",
        "content": "冬耕春復犁，麦秀禾方插。\n少放牧儿休，莫教牛力乏。",
        "dynasty": "宋",
        "collection_info": null
    },
    {
        "title": "盘洲杂韵上 西畴",
        "author": "洪适",
        "content": "代耕荒幼学，投老乐归田。\n卤莽人之罪，丰凶勿怨天。",
        "dynasty": "宋",
        "collection_info": null
    },
    {
        "title": "盘洲杂韵上 土湖",
        "author": "洪适",
        "content": "波涛送客帆，松竹围僧舍。\n野趣望中来，西湖当减价。",
        "dynasty": "宋",
        "collection_info": null
    },
    {
        "title": "盘洲杂韵上 石衖",
        "author": "洪适",
        "content": "一丘封竹弟，万石齿金昆。\n收拾甲乙品，庄严可款门。",
        "dynasty": "宋",
        "collection_info": null
    },
    {
        "title": "盘洲杂韵上 有竹轩",
        "author": "洪适",
        "content": "前身岂汲直，枉尺天所难。\n贤哉耐久朋，结盟同岁寒。",
        "dynasty": "宋",
        "collection_info": null
    },
    {
        "title": "盘洲杂韵上 斑竹",
        "author": "洪适",
        "content": "帝子登湘岸，临风粉泪弹。\n梨花多少雨，点点透琅玕。",
        "dynasty": "宋",
        "collection_info": null
    },
    {
        "title": "盘洲杂韵上 紫竹",
        "author": "洪适",
        "content": "拾青容色混，着紫宠光偏。\n幽径留风月，行多履易穿。",
        "dynasty": "宋",
        "collection_info": null
    },
    {
        "title": "盘洲杂韵上 方竹",
        "author": "洪适",
        "content": "体方如就矩，干直匪从绳。\n杖有削圜厄，提携先摸棱。",
        "dynasty": "宋",
        "collection_info": null
    },
    {
        "title": "盘洲杂韵上 人面竹",
        "author": "洪适",
        "content": "怪奇存相法，妍丑出天真。\n此君无二貌，正是葛天民。",
        "dynasty": "宋",
        "collection_info": null
    },
    {
        "title": "盘洲杂韵上 猫头竹",
        "author": "洪适",
        "content": "穹枝迴凤尾，健笋迸猫头。\n安得真致此，勿为羣鼠羞。",
        "dynasty": "宋",
        "collection_info": null
    },
    {
        "title": "盘洲杂韵上 慈竹",
        "author": "洪适",
        "content": "义居传九世，瑞物记三荆。\n何似同根竹，春风一死生。",
        "dynasty": "宋",
        "collection_info": null
    },
    {
        "title": "盘洲杂韵上 笛竹",
        "author": "洪适",
        "content": "蕲产名天下，含飔别样青。\n中郎如一见，应不数柯亭。",
        "dynasty": "宋",
        "collection_info": null
    },
    {
        "title": "盘洲杂韵上 箭竹",
        "author": "洪适",
        "content": "美箭东南出，成林地不悭。\n禽胡如有将，寄与定天山。",
        "dynasty": "宋",
        "collection_info": null
    },
    {
        "title": "盘洲杂韵上 洗心阁",
        "author": "洪适",
        "content": "餐霞吞沆瀣，一吸千顷湖。\n默坐更深省，心尘今有无。",
        "dynasty": "宋",
        "collection_info": null
    },
    {
        "title": "盘洲杂韵上 橘友亭",
        "author": "洪适",
        "content": "倚楹歌橘颂，巡圃款甘林。\n更待商山老，于斯朋盍簪。",
        "dynasty": "宋",
        "collection_info": null
    },
    {
        "title": "盘洲杂韵上 绣橘",
        "author": "洪适",
        "content": "后皇权植物，奴婢徧江干。\n绣蹙一林橘，高擎黄玉团。",
        "dynasty": "宋",
        "collection_info": null
    },
    {
        "title": "盘洲杂韵上 脆橙",
        "author": "洪适",
        "content": "谓橘不盈握，胜橙颛进皮。\n香齑难共捣，遮莫蟹螯持。",
        "dynasty": "宋",
        "collection_info": null
    },
    {
        "title": "盘洲杂韵上 金橘",
        "author": "洪适",
        "content": "朱襦千里变，金弹一分增。\n入口蜜相避，怀归谁不能。",
        "dynasty": "宋",
        "collection_info": null
    },
    {
        "title": "盘洲杂韵上 罗甘",
        "author": "洪适",
        "content": "罗包肌理细，霜颗辅车香。\n封殖贵濒水，踰淮非我乡。",
        "dynasty": "宋",
        "collection_info": null
    },
    {
        "title": "盘洲杂韵上 常棣径",
        "author": "洪适",
        "content": "已废蓼莪篇，难荒常棣径。\n步屐不思归，共看花弄影。",
        "dynasty": "宋",
        "collection_info": null
    },
    {
        "title": "盘洲杂韵上 花信亭",
        "author": "洪适",
        "content": "时时风报信，处处雨催粧。\n大赉一年景，均输万斛香。",
        "dynasty": "宋",
        "collection_info": null
    },
    {
        "title": "盘洲杂韵上 牡丹",
        "author": "洪适",
        "content": "绮席偏宜昼，香霞独占春。\n洛阳荆棘久，谁是惜花人。",
        "dynasty": "宋",
        "collection_info": null
    },
    {
        "title": "盘洲杂韵上 勺药",
        "author": "洪适",
        "content": "名标溱洧赠，根自广陵分。\n所欠盘盂玉，黄楼尽不群。",
        "dynasty": "宋",
        "collection_info": null
    },
    {
        "title": "盘洲杂韵上 丹桂",
        "author": "洪适",
        "content": "无癖不誉儿，有诗非责子。\n丹桂几枝芳，对之空颡泚。",
        "dynasty": "宋",
        "collection_info": null
    },
    {
        "title": "盘洲杂韵上 瑞香",
        "author": "洪适",
        "content": "紫苞杨柳叶，奇绝锦熏笼。\n香气阗襟袖，清尊为汝空。",
        "dynasty": "宋",
        "collection_info": null
    },
    {
        "title": "盘洲杂韵上 白山茶",
        "author": "洪适",
        "content": "自读文成赋，经营巧作难。\n涪翁真溢美，何似鹤头丹。",
        "dynasty": "宋",
        "collection_info": null
    },
    {
        "title": "盘洲杂韵上 白榴",
        "author": "洪适",
        "content": "耻上舞裙带，愿依九琳窗。\n韶颜今换骨，阿措便心降。",
        "dynasty": "宋",
        "collection_info": null
    },
    {
        "title": "盘洲杂韵上 末利",
        "author": "洪适",
        "content": "肤莹过凝脂，香浓远随步。\n应有看花人，入园心见妬。",
        "dynasty": "宋",
        "collection_info": null
    },
    {
        "title": "盘洲杂韵上 素馨",
        "author": "洪适",
        "content": "繁盛闽南粤，潜藏霜雪天。\n素云生宝髻，剩馥借龙涎。",
        "dynasty": "宋",
        "collection_info": null
    },
    {
        "title": "盘洲杂韵上 含笑",
        "author": "洪适",
        "content": "自有嫣然态，风前欲笑人。\n涓涓朝泣露，盎盎夜生春。",
        "dynasty": "宋",
        "collection_info": null
    },
    {
        "title": "盘洲杂韵上 木犀",
        "author": "洪适",
        "content": "逋客敢欺桂，秋岩曾遣风。\n古香吹一再，如到广寒宫。",
        "dynasty": "宋",
        "collection_info": null
    },
    {
        "title": "盘洲杂韵上 文官花",
        "author": "洪适",
        "content": "破白便怀青，纡朱旋着紫。\n鼎鼎一春忙，浮荣均梦蚁。",
        "dynasty": "宋",
        "collection_info": null
    },
    {
        "title": "盘洲杂韵上 聚八仙",
        "author": "洪适",
        "content": "圆整装花蘂，周遭列饮仙。\n琼英难上僭，簇蝶不同年。",
        "dynasty": "宋",
        "collection_info": null
    },
    {
        "title": "盘洲杂韵上 衮绣毬",
        "author": "洪适",
        "content": "流苏团小蝶，伯仲聚仙花。\n衮绣名非是，瑶琨未足夸。",
        "dynasty": "宋",
        "collection_info": null
    },
    {
        "title": "盘洲杂韵上 水桅",
        "author": "洪适",
        "content": "鲜支形相小，石罅解蟠根。\n香凑芝兰室，居便水月村。",
        "dynasty": "宋",
        "collection_info": null
    },
    {
        "title": "盘洲杂韵上 重杏",
        "author": "洪适",
        "content": "重英迷宿雨，巧笑聘春风。\n寿汝一巵酒，勿嫌肌太红。",
        "dynasty": "宋",
        "collection_info": null
    },
    {
        "title": "盘洲杂韵上 紫薇",
        "author": "洪适",
        "content": "十年三雁序，接翅紫微垣。\n花下哦前什，难酬明主恩。",
        "dynasty": "宋",
        "collection_info": null
    },
    {
        "title": "盘洲杂韵上 木兰",
        "author": "洪适",
        "content": "未识春风面，先闻乐府名。\n洗粧侬出塞，进艇客登瀛。",
        "dynasty": "宋",
        "collection_info": null
    },
    {
        "title": "盘洲杂韵上 荼蘼",
        "author": "洪适",
        "content": "青条散蛟螭，素艷欺琼玖。\n体熏尘外香，骨醉壶中酒。",
        "dynasty": "宋",
        "collection_info": null
    },
    {
        "title": "盘洲杂韵上 玉珑松",
        "author": "洪适",
        "content": "品轧酴醾架，名疑雾淞花。\n□将□假借，可但鄙金沙。",
        "dynasty": "宋",
        "collection_info": null
    },
    {
        "title": "盘洲杂韵上 山茶",
        "author": "洪适",
        "content": "平泉穷胜事，南守送名花。\n寓意惩多爱，劳人召怨嗟。",
        "dynasty": "宋",
        "collection_info": null
    },
    {
        "title": "盘洲杂韵上 黄蔷薇",
        "author": "洪适",
        "content": "彤阙收红绶，金门赐鞠衣。\n若无纤刺罥，一摘便须稀。",
        "dynasty": "宋",
        "collection_info": null
    },
    {
        "title": "盘洲杂韵上 红蕉",
        "author": "洪适",
        "content": "岭外花无数，分移颇历年。\n破除猩血染，舒卷蜀城笺。",
        "dynasty": "宋",
        "collection_info": null
    },
    {
        "title": "盘洲杂韵上 海仙",
        "author": "洪适",
        "content": "人来认海棠，却讶枝条弱。\n嫩蘂不胜春，生怕东风恶。",
        "dynasty": "宋",
        "collection_info": null
    },
    {
        "title": "盘洲杂韵上 绣带",
        "author": "洪适",
        "content": "蜀艷停针久，柔荑着意描。\n五文萦色线，百宝簇芳腰。",
        "dynasty": "宋",
        "collection_info": null
    },
    {
        "title": "盘洲杂韵上 荳蔻花",
        "author": "洪适",
        "content": "冶叶拥香苞，盈盈二月交。\n相思意安在，试去想花梢。",
        "dynasty": "宋",
        "collection_info": null
    },
    {
        "title": "盘洲杂韵上 丽春",
        "author": "洪适",
        "content": "纤莛小作罂，瘦壳元无粟。\n色丽品少双，诗成看未足。",
        "dynasty": "宋",
        "collection_info": null
    },
    {
        "title": "盘洲杂韵上 长春",
        "author": "洪适",
        "content": "四季花长发，朝朝得细看。\n绛英能受暑，绿刺更禁寒。",
        "dynasty": "宋",
        "collection_info": null
    },
    {
        "title": "盘洲杂韵上 水仙",
        "author": "洪适",
        "content": "龙宫陈酒器，金盏白银台。\n欲结埙箎伴，无踰绿萼梅。",
        "dynasty": "宋",
        "collection_info": null
    },
    {
        "title": "盘洲杂韵上 翦春罗",
        "author": "洪适",
        "content": "巧翦鲛绡碎，深涂绛蜡匀。\n残英枝上隐，踰月逞鲜新。",
        "dynasty": "宋",
        "collection_info": null
    },
    {
        "title": "盘洲杂韵上 玉簪",
        "author": "洪适",
        "content": "月娥新琢玉，何夕忽遗簪。\n斜插风鬟湿，蟾宫底处寻。",
        "dynasty": "宋",
        "collection_info": null
    },
    {
        "title": "盘洲杂韵上 麝萱",
        "author": "洪适",
        "content": "手捻雏莺羽，鼻参香麝脐。\n千忧何处散，芳径酒争携。",
        "dynasty": "宋",
        "collection_info": null
    },
    {
        "title": "盘洲杂韵上 玉灯",
        "author": "洪适",
        "content": "叶如薏苡长，花比金灯白。\n一簇蘂宫仙，银灯臧与获。",
        "dynasty": "宋",
        "collection_info": null
    },
    {
        "title": "盘洲杂韵上 斗日红",
        "author": "洪适",
        "content": "红英斗日开，暮落锦成堆。\n不藉西风力，孤根委草莱。",
        "dynasty": "宋",
        "collection_info": null
    },
    {
        "title": "盘洲杂韵上 佛桑",
        "author": "洪适",
        "content": "展叶柔桑沃，装丛醉缬繁。\n定应西域到，略不耐轻寒。",
        "dynasty": "宋",
        "collection_info": null
    },
    {
        "title": "盘洲杂韵上 木芙蓉",
        "author": "洪适",
        "content": "川陆有芙蓉，名同物不同。\n采江搴木句，作么误韩公。",
        "dynasty": "宋",
        "collection_info": null
    },
    {
        "title": "盘洲杂韵上 黄拒霜",
        "author": "洪适",
        "content": "芳林秋冷落，木末改黄裳。\n可笑名虚忝，何曾拒得霜。",
        "dynasty": "宋",
        "collection_info": null
    },
    {
        "title": "盘洲杂韵上 小黄葵",
        "author": "洪适",
        "content": "拂金铺细靥，骑鹄堕新翎。\n花小也倾日，芒寒犹聚星。",
        "dynasty": "宋",
        "collection_info": null
    },
    {
        "title": "盘洲杂韵上 金凤",
        "author": "洪适",
        "content": "九苞滋雨露，五采烛轩楹。\n奉送归丹穴，朝阳幸一鸣。",
        "dynasty": "宋",
        "collection_info": null
    },
    {
        "title": "盘洲杂韵上 鸡冠",
        "author": "洪适",
        "content": "未观金距斗，已怪左轮殷。\n一夜风霜作，垂头急挂冠。",
        "dynasty": "宋",
        "collection_info": null
    },
    {
        "title": "盘洲杂韵上 石竹",
        "author": "洪适",
        "content": "蘤红蜂好啮，路细麝来眠。\n若也栽幽处，踰冬色不蔫。",
        "dynasty": "宋",
        "collection_info": null
    },
    {
        "title": "盘洲杂韵上 黄莺儿",
        "author": "洪适",
        "content": "鹂庚翻柳去，拾羽渍轻花。\n战战枝如压，无风势亦斜。",
        "dynasty": "宋",
        "collection_info": null
    },
    {
        "title": "盘洲杂韵上 真珠",
        "author": "洪适",
        "content": "细簇盘洲岸，初惊合浦还。\n娉婷邀十斛，惜取买青山。",
        "dynasty": "宋",
        "collection_info": null
    },
    {
        "title": "盘洲杂韵上 鼓子",
        "author": "洪适",
        "content": "抽蔓类牵牛，含芳伍萱草。\n上上不知休，高柯厌缠绕。",
        "dynasty": "宋",
        "collection_info": null
    },
    {
        "title": "盘洲杂韵上 金钱",
        "author": "洪适",
        "content": "鑪炽阴阳炭，金钱满地流。\n何人能点铁，笑觅富民侯。",
        "dynasty": "宋",
        "collection_info": null
    },
    {
        "title": "杂咏下 金灯",
        "author": "洪适",
        "content": "灯焰既埋光，幽蕤不露黄。\n阿谁驴唤狗，为我问花王。",
        "dynasty": "宋",
        "collection_info": null
    },
    {
        "title": "杂咏下 百结",
        "author": "洪适",
        "content": "体轻难受雨，枝软不禁风。\n全赖结蟠力，能超造化功。",
        "dynasty": "宋",
        "collection_info": null
    },
    {
        "title": "杂咏下 后庭花",
        "author": "洪适",
        "content": "月满临春阁，云随张丽华。\n隔江虽度曲，破国不因花。",
        "dynasty": "宋",
        "collection_info": null
    },
    {
        "title": "杂咏下 凌霄",
        "author": "洪适",
        "content": "天借凭依便，云霄若可凌。\n莫教风拔木，却羡水飘萍。",
        "dynasty": "宋",
        "collection_info": null
    },
    {
        "title": "杂咏下 杜鹃花",
        "author": "洪适",
        "content": "山深啼杜宇，溅血染花心。\n阆苑未归去，不妨留鹤林。",
        "dynasty": "宋",
        "collection_info": null
    },
    {
        "title": "杂咏下 玉胡蝶",
        "author": "洪适",
        "content": "赞皇褒簇蝶，京洛古来希。\n一阵雄风起，穿林粉翅飞。",
        "dynasty": "宋",
        "collection_info": null
    },
    {
        "title": "杂咏下 苔",
        "author": "洪适",
        "content": "赤憎宾舍满，雅称落花留。\n纵使金钱好，如何买断秋。",
        "dynasty": "宋",
        "collection_info": null
    },
    {
        "title": "杂咏下 虞美人草",
        "author": "洪适",
        "content": "尤物钟芳草，虞兮柰若何。\n动摇缘体弱，非是感悲歌。",
        "dynasty": "宋",
        "collection_info": null
    },
    {
        "title": "杂咏下 睡足亭",
        "author": "洪适",
        "content": "露重宿妆凝，地偏春睡足。\n卜夜到横参，却须高举烛。",
        "dynasty": "宋",
        "collection_info": null
    },
    {
        "title": "杂咏下 黄海棠",
        "author": "洪适",
        "content": "汉宫娇半额，雅淡称花仙。\n天与温柔态，妆成取次妍。",
        "dynasty": "宋",
        "collection_info": null
    },
    {
        "title": "杂咏下 垂丝海棠",
        "author": "洪适",
        "content": "脉脉似崔徽，朝朝长看地。\n谁能解倒悬，扶起云鬟坠。",
        "dynasty": "宋",
        "collection_info": null
    },
    {
        "title": "杂咏下 孤松",
        "author": "洪适",
        "content": "昂霄苍鬣五，独立几寒暑。\n不肯在鸡群，自然羞哙伍。",
        "dynasty": "宋",
        "collection_info": null
    },
    {
        "title": "杂咏下 菱湾",
        "author": "洪适",
        "content": "食芹知献君，嗜芰不忘亲。\n大节全忠孝，劳心思古人。",
        "dynasty": "宋",
        "collection_info": null
    },
    {
        "title": "杂咏下 芡曲",
        "author": "洪适",
        "content": "芡槃平羃水，雁喙饱吞风。\n剖蚌珠惊坐，清谈拳屡空。",
        "dynasty": "宋",
        "collection_info": null
    },
    {
        "title": "杂咏下 林珍亭",
        "author": "洪适",
        "content": "主林时献供，它壤昔移根。\n秋后收梨栗，倾奁得弄孙。",
        "dynasty": "宋",
        "collection_info": null
    },
    {
        "title": "杂咏下 樱桃",
        "author": "洪适",
        "content": "园官来献孰，万颗滴阶红。\n绿李高名品，须知论未公。",
        "dynasty": "宋",
        "collection_info": null
    },
    {
        "title": "杂咏下 蒲萄",
        "author": "洪适",
        "content": "虺蔓奋长须，纍纍明月珠。\n休传酿酒法，万一误分符。",
        "dynasty": "宋",
        "collection_info": null
    },
    {
        "title": "杂咏下 雪梨",
        "author": "洪适",
        "content": "魁然饤坐珍，落刃雪分身。\n酒渴思吞海，加笾纵臾人。",
        "dynasty": "宋",
        "collection_info": null
    },
    {
        "title": "杂咏下 鹅梨",
        "author": "洪适",
        "content": "新鹅借颜色，甘蜜添滋味。\n忆得赏花时，阑干带春泪。",
        "dynasty": "宋",
        "collection_info": null
    },
    {
        "title": "杂咏下 林禽",
        "author": "洪适",
        "content": "蒙润碧千颗，迎曦红半颊。\n阅古憩鹅池，牵连青李帖。",
        "dynasty": "宋",
        "collection_info": null
    },
    {
        "title": "杂咏下 竹村",
        "author": "洪适",
        "content": "一任笋侵疆，何防鞭碍道。\n千户广侯封，三家结村保。",
        "dynasty": "宋",
        "collection_info": null
    },
    {
        "title": "杂咏下 竹屋",
        "author": "洪适",
        "content": "栋梁无一木，眼底尽龙孙。\n千亩清阴合，出门人灌园。",
        "dynasty": "宋",
        "collection_info": null
    },
    {
        "title": "杂咏下 灌园亭",
        "author": "洪适",
        "content": "好手善和羹，非才当抱瓮。\n加点苜蓿盘，丁宁及时种。",
        "dynasty": "宋",
        "collection_info": null
    },
    {
        "title": "杂咏下 西瓜",
        "author": "洪适",
        "content": "万里随肤使，分留三十年。\n甘棠遗爱在，一见一潸然。",
        "dynasty": "宋",
        "collection_info": null
    },
    {
        "title": "杂咏下 罂粟",
        "author": "洪适",
        "content": "美体亚群花，千罂倒储粟。\n饮客醍醐浆，可以代醽醁。",
        "dynasty": "宋",
        "collection_info": null
    },
    {
        "title": "杂咏下 琼报亭",
        "author": "洪适",
        "content": "珍物再三投，英琼修永好。\n以兹君子德，不作众人报。",
        "dynasty": "宋",
        "collection_info": null
    },
    {
        "title": "杂咏下 木瓜",
        "author": "洪适",
        "content": "硕果宣城得，花肤易地无。\n上楼要脚健，不假瘦藤扶。",
        "dynasty": "宋",
        "collection_info": null
    },
    {
        "title": "杂咏下 矮桃",
        "author": "洪适",
        "content": "结子卑枝繁，成蹊长策舍。\n饱杀驺侏儒，谁牵果下马。",
        "dynasty": "宋",
        "collection_info": null
    },
    {
        "title": "杂咏下 昆崙桃",
        "author": "洪适",
        "content": "满树鸠盘茶，曾开胜锦花。\n夺胎春薄相，刻画搅诗家。",
        "dynasty": "宋",
        "collection_info": null
    },
    {
        "title": "杂咏下 朝天李",
        "author": "洪适",
        "content": "长柯浑直上，茂叶不横生。\n缟夜心倾藿，朝天荷美名。",
        "dynasty": "宋",
        "collection_info": null
    },
    {
        "title": "杂咏下 破核李",
        "author": "洪适",
        "content": "苇绡欹鼠穴，翠质临螬井。\n自破核不钻，通行冠可整。",
        "dynasty": "宋",
        "collection_info": null
    },
    {
        "title": "杂咏下 嘉庆子",
        "author": "洪适",
        "content": "雪艷燕脂萼，京都核远来。\n游人初识面，不作李花猜。",
        "dynasty": "宋",
        "collection_info": null
    },
    {
        "title": "杂咏下 茧瓮亭",
        "author": "洪适",
        "content": "倚槛课条桑，作茧看成瓮。\n我亦效吴蚕，踏破愁清梦。",
        "dynasty": "宋",
        "collection_info": null
    },
    {
        "title": "杂咏下 沃桑陌",
        "author": "洪适",
        "content": "植桑非一日，斩伐良不忍。\n亦欲后人知，爱奇仍务本。",
        "dynasty": "宋",
        "collection_info": null
    },
    {
        "title": "杂咏下 六枳关",
        "author": "洪适",
        "content": "分付司花女，谁何六枳关。\n少年轻薄子，驱去勿教还。",
        "dynasty": "宋",
        "collection_info": null
    },
    {
        "title": "杂咏下 碧鲜里",
        "author": "洪适",
        "content": "劲节旧捎云，新添老大根。\n何年居此里，着处长儿孙。",
        "dynasty": "宋",
        "collection_info": null
    },
    {
        "title": "杂咏下 柞林",
        "author": "洪适",
        "content": "柞树何人种，成林不乱行。\n汉家全盛日，宫殿对长杨。",
        "dynasty": "宋",
        "collection_info": null
    },
    {
        "title": "杂咏下 桃李蹊",
        "author": "洪适",
        "content": "粲烂九张机，交加五杂组。\n蜂蝶胜于人，东来又西去。",
        "dynasty": "宋",
        "collection_info": null
    },
    {
        "title": "杂咏下 凌风台",
        "author": "洪适",
        "content": "老根呈冷艷，鼎立傲刚风。\n危坐曾台久，衰颜得酒红。",
        "dynasty": "宋",
        "collection_info": null
    },
    {
        "title": "杂咏下 苍鹤",
        "author": "洪适",
        "content": "吭赤羽毛苍，华亭雪羞比。\n昂昂警露仙，翻作辽东豕。",
        "dynasty": "宋",
        "collection_info": null
    },
    {
        "title": "杂咏下 驯鹿",
        "author": "洪适",
        "content": "呦呦忘野性，掉尾草中眠。\n寄语射生户，深山空岁年。",
        "dynasty": "宋",
        "collection_info": null
    },
    {
        "title": "杂咏下 猿",
        "author": "洪适",
        "content": "掷果心频喜，攀条臂暗通。\n有怀清远峡，云断玉环空。",
        "dynasty": "宋",
        "collection_info": null
    },
    {
        "title": "杂咏下 野绿堂",
        "author": "洪适",
        "content": "缘流排劲草，盈野鞠长芦。\n烟树高低见，如开平远图。",
        "dynasty": "宋",
        "collection_info": null
    },
    {
        "title": "杂咏下 壁立万仞",
        "author": "洪适",
        "content": "立壁无蹊径，纤尘不可留。\n若知心匪石，那復为身谋。",
        "dynasty": "宋",
        "collection_info": null
    },
    {
        "title": "杂咏下 千岩万壑",
        "author": "洪适",
        "content": "屏开山弄巧，岩秀壑争流。\n漫作剡中梦，难寻雪夜舟。",
        "dynasty": "宋",
        "collection_info": null
    },
    {
        "title": "杂咏下 横坤一练",
        "author": "洪适",
        "content": "沧浪东入海，神禹了天功。\n谁解闻鸡舞，来招击楫风。",
        "dynasty": "宋",
        "collection_info": null
    },
    {
        "title": "杂咏下 迭嶂",
        "author": "洪适",
        "content": "愚公移迭嶂，神助到盘洲。\n细问昭亭路，今非风马牛。",
        "dynasty": "宋",
        "collection_info": null
    },
    {
        "title": "杂咏下 月娥留照",
        "author": "洪适",
        "content": "星稀天陨露，山静谷生风。\n万古云中月，炎凉无异同。",
        "dynasty": "宋",
        "collection_info": null
    },
    {
        "title": "杂咏下 隐雾轩",
        "author": "洪适",
        "content": "平昔慕文豹，管窥纔一斑。\n谁言披宿雾，吾欲老兹山。",
        "dynasty": "宋",
        "collection_info": null
    },
    {
        "title": "杂咏下 豹岩",
        "author": "洪适",
        "content": "九仞基人力，千峰夺地灵。\n日长频拄颊，雾暗可藏形。",
        "dynasty": "宋",
        "collection_info": null
    },
    {
        "title": "杂咏下 楚望楼",
        "author": "洪适",
        "content": "鲁詹尊岱岳，楚望指江流。\n地占山川胜，小哉云梦游。",
        "dynasty": "宋",
        "collection_info": null
    },
    {
        "title": "杂咏下 巢云轩",
        "author": "洪适",
        "content": "羌庐腾爽气，非雾拥楼居。\n夜鹤能知我，鹪鹩甚起予。",
        "dynasty": "宋",
        "collection_info": null
    },
    {
        "title": "杂咏下 驻屐亭",
        "author": "洪适",
        "content": "长林劳屐齿，植杖解冠衣。\n觅句题青竹，不知孤鹜飞。",
        "dynasty": "宋",
        "collection_info": null
    },
    {
        "title": "杂咏下 郊扉",
        "author": "洪适",
        "content": "尺五蠙洲境，绳枢每日开。\n抱关无约束，俗驾望风迴。",
        "dynasty": "宋",
        "collection_info": null
    },
    {
        "title": "杂咏下 濠上",
        "author": "洪适",
        "content": "大鱼缓扬波，小鱼轻触芰。\n鱼乐我能知，我来鱼不避。",
        "dynasty": "宋",
        "collection_info": null
    },
    {
        "title": "杂咏下 野航",
        "author": "洪适",
        "content": "短蓬收辑濯，栏楯占濠梁。\n受得两三客，更添垂钓郎。",
        "dynasty": "宋",
        "collection_info": null
    },
    {
        "title": "杂咏下 龟巢",
        "author": "洪适",
        "content": "眼看莲叶巢，藏六可论交。\n但得沧洲趣，何嫌蝘蜓嘲。",
        "dynasty": "宋",
        "collection_info": null
    },
    {
        "title": "杂咏下 鱼",
        "author": "洪适",
        "content": "心嫌大吞小，不忍唤渔蓑。\n皱月年年减，潜渊渐渐多。",
        "dynasty": "宋",
        "collection_info": null
    },
    {
        "title": "杂咏下 白龟",
        "author": "洪适",
        "content": "往作清江使，身遭七十钻。\n南溪今自在，鱼鼈报平安。",
        "dynasty": "宋",
        "collection_info": null
    },
    {
        "title": "杂咏下 绿毛龟",
        "author": "洪适",
        "content": "青髯千岁寿，绿髮九江希。\n巢叶相渐染，沙边曳水衣。",
        "dynasty": "宋",
        "collection_info": null
    },
    {
        "title": "杂咏下 泽芝亭",
        "author": "洪适",
        "content": "花开常比两，叶巧或盈千。\n独步南风裏，繁英媿在前。",
        "dynasty": "宋",
        "collection_info": null
    },
    {
        "title": "杂咏下 双头莲",
        "author": "洪适",
        "content": "骈花先总角，一体素同心。\n可是鸳鸯瑞，于飞幻碧浔。",
        "dynasty": "宋",
        "collection_info": null
    },
    {
        "title": "杂咏下 重台白莲",
        "author": "洪适",
        "content": "绿房韬紫的，玉片踊重葩。\n公论评优劣，难私解语花。",
        "dynasty": "宋",
        "collection_info": null
    },
    {
        "title": "杂咏下 多叶红莲",
        "author": "洪适",
        "content": "步有凌波袜，掌为承露盘。\n尚嫌花片少，千叶映朱栏。",
        "dynasty": "宋",
        "collection_info": null
    },
    {
        "title": "杂咏下 槐",
        "author": "洪适",
        "content": "花黄秋欲半，昔岁一番忙。\n谬应魁三象，深惭王氏堂。",
        "dynasty": "宋",
        "collection_info": null
    },
    {
        "title": "杂咏下 流憩庵",
        "author": "洪适",
        "content": "日日来无数，周流足也疲。\n安排憩策地，准拟曲肱时。",
        "dynasty": "宋",
        "collection_info": null
    },
    {
        "title": "杂咏下 欣对亭",
        "author": "洪适",
        "content": "临清莫三叹，对景非一欣。\n缓踏溪南路，怕惊鸥鹭群。",
        "dynasty": "宋",
        "collection_info": null
    },
    {
        "title": "杂咏下 锦鸡",
        "author": "洪适",
        "content": "冠距山雌比，谁来断蜀机。\n烂斑快众采，似戏老莱衣。",
        "dynasty": "宋",
        "collection_info": null
    },
    {
        "title": "杂咏下 鸂鶒濑",
        "author": "洪适",
        "content": "笼宽毛不损，境熟意能驯。\n自得寒江乐，何忧采捕人。",
        "dynasty": "宋",
        "collection_info": null
    },
    {
        "title": "杂咏下 拔葵亭",
        "author": "洪适",
        "content": "廛中饶菜把，足以给盘餐。\n不逐露葵去，定遭修竹弹。",
        "dynasty": "宋",
        "collection_info": null
    },
    {
        "title": "杂咏下 容膝斋",
        "author": "洪适",
        "content": "寸地有别天，斗牖无长物。\n吾身容易安，此膝不可屈。",
        "dynasty": "宋",
        "collection_info": null
    },
    {
        "title": "杂咏下 芥纳寮",
        "author": "洪适",
        "content": "地战两蛮触，气吞九云梦。\n何以纳须弥，是中甚空洞。",
        "dynasty": "宋",
        "collection_info": null
    },
    {
        "title": "杂咏下 梦窟",
        "author": "洪适",
        "content": "世事一场梦，山栖冬復春。\n花边侣胡蝶，不省宰官身。",
        "dynasty": "宋",
        "collection_info": null
    },
    {
        "title": "杂咏下 棕",
        "author": "洪适",
        "content": "剖心青掌露，蓬首紫髯垂。\n花孕鱼堪馔，枝重鸟不窥。",
        "dynasty": "宋",
        "collection_info": null
    },
    {
        "title": "杂咏下 木竹",
        "author": "洪适",
        "content": "竹叶木枝柯，葱青光可鑑。\n桃竹最名浮，自知萧洒欠。",
        "dynasty": "宋",
        "collection_info": null
    },
    {
        "title": "杂咏下 兰",
        "author": "洪适",
        "content": "清馥畏人知，辞山便泣岐。\n请将纫杂佩，不去傍蛾眉。",
        "dynasty": "宋",
        "collection_info": null
    },
    {
        "title": "杂咏下 药畹",
        "author": "洪适",
        "content": "自笑桑榆景，犹贪草木滋。\n烟霞成痼疾，良药岂能医。",
        "dynasty": "宋",
        "collection_info": null
    },
    {
        "title": "杂咏下 仙茅",
        "author": "洪适",
        "content": "许仙初拔宅，灵草迸香茅。\n能使羊无血，云何命在庖。",
        "dynasty": "宋",
        "collection_info": null
    },
    {
        "title": "杂咏下 黄精",
        "author": "洪适",
        "content": "叶细浑疑竹，丛轻却象花。\n果然能辟谷，谁不护萌芽。",
        "dynasty": "宋",
        "collection_info": null
    },
    {
        "title": "杂咏下 蘼芜",
        "author": "洪适",
        "content": "菲菲芳袭予，采采叶敷碧。\n捐躯陆羽经，箝口陈琳檄。",
        "dynasty": "宋",
        "collection_info": null
    },
    {
        "title": "杂咏下 芷",
        "author": "洪适",
        "content": "为爱草中香，灵均咏药房。\n行山踏蛇虺，繫肘有名方。",
        "dynasty": "宋",
        "collection_info": null
    },
    {
        "title": "杂咏下 地簧",
        "author": "洪适",
        "content": "塞耳可治聋，下咽多去病。\n九曝不辞劳，蚤衰谙药性。",
        "dynasty": "宋",
        "collection_info": null
    },
    {
        "title": "杂咏下 茱萸",
        "author": "洪适",
        "content": "览尽辋川图，击节茱萸沜。\n九日秋子来，黄花为酒伴。",
        "dynasty": "宋",
        "collection_info": null
    },
    {
        "title": "杂咏下 玉虹洞",
        "author": "洪适",
        "content": "天晴玉连蜷，洞邃香吞吐。\n趁逐牡丹时，游人推不去。",
        "dynasty": "宋",
        "collection_info": null
    },
    {
        "title": "杂咏下 绿沈谷",
        "author": "洪适",
        "content": "塞翁马论谷，山房谷名竹。\n千驷后无闻，一竿清亦足。",
        "dynasty": "宋",
        "collection_info": null
    },
    {
        "title": "杂咏下 聚萤斋",
        "author": "洪适",
        "content": "广野萤如织，凉郊书好观。\n借光须继晷，莫遣案头干。",
        "dynasty": "宋",
        "collection_info": null
    },
    {
        "title": "杂咏下 萤",
        "author": "洪适",
        "content": "得夜不韬藏，飞星乱草塘。\n都缘光影误，无路出书囊。",
        "dynasty": "宋",
        "collection_info": null
    },
    {
        "title": "杂咏下 美可茹亭",
        "author": "洪适",
        "content": "勿夸万钱食，可畏五鼎烹。\n采山逃后悔，碧涧有芹羹。",
        "dynasty": "宋",
        "collection_info": null
    },
    {
        "title": "杂咏下 蕨",
        "author": "洪适",
        "content": "块破擎拳出，盘行转眼空。\n救荒非小补，粉骨不言功。",
        "dynasty": "宋",
        "collection_info": null
    },
    {
        "title": "杂咏下 荠",
        "author": "洪适",
        "content": "犯寒青匝野，信手各盈襜。\n不与草争长，听教荼比甘。",
        "dynasty": "宋",
        "collection_info": null
    },
    {
        "title": "杂咏下 笋",
        "author": "洪适",
        "content": "出羖瘗五皮，获麟髠一角。\n煮箦太憨生，非关渠善谑。",
        "dynasty": "宋",
        "collection_info": null
    },
    {
        "title": "杂咏下 云起亭",
        "author": "洪适",
        "content": "水穷云四起，出岫本无心。\n莫负苍生望，须为旱岁霖。",
        "dynasty": "宋",
        "collection_info": null
    },
    {
        "title": "杂咏下 西户",
        "author": "洪适",
        "content": "行乐惜分阴，或风雨有疾。\n细数一年中，户开能几日。",
        "dynasty": "宋",
        "collection_info": null
    },
    {
        "title": "山居二十咏 山居",
        "author": "洪适",
        "content": "经始得山居，幽寻迹不疏。\n自开溪上径，花露泣前鱼。",
        "dynasty": "宋",
        "collection_info": null
    },
    {
        "title": "山居二十咏 竹坡",
        "author": "洪适",
        "content": "有圃无修竹，其如借宅何。\n宁忘三月味，不厌此君多。",
        "dynasty": "宋",
        "collection_info": null
    },
    {
        "title": "山居二十咏 芝榭",
        "author": "洪适",
        "content": "筑榭芝山麓，仍年再产芝。\n欲求茹芝法，已与赤松期。",
        "dynasty": "宋",
        "collection_info": null
    },
    {
        "title": "山居二十咏 樵径",
        "author": "洪适",
        "content": "松钗藏曲径，林浪积枯枝。\n足了园炊用，何须坏扊扅。",
        "dynasty": "宋",
        "collection_info": null
    },
    {
        "title": "山居二十咏 茶丘",
        "author": "洪适",
        "content": "半世别玉州，梦忆仙人掌。\n经丘获鎗旗，清思飘云上。",
        "dynasty": "宋",
        "collection_info": null
    },
    {
        "title": "山居二十咏 栗岭",
        "author": "洪适",
        "content": "霜栗大如拳，皱开穰献熟。\n借问嘉卉山，何如白鸦谷。",
        "dynasty": "宋",
        "collection_info": null
    },
    {
        "title": "山居二十咏 茅轩",
        "author": "洪适",
        "content": "翦茅聊復尔，步屧欲何之。\n风捲三重去，危檐雀护儿。",
        "dynasty": "宋",
        "collection_info": null
    },
    {
        "title": "山居二十咏 蜂庐",
        "author": "洪适",
        "content": "分窠能择地，识路自寻花。\n不候谯门鼓，群飞晚趁衙。",
        "dynasty": "宋",
        "collection_info": null
    },
    {
        "title": "山居二十咏 情话斋",
        "author": "洪适",
        "content": "意到非饶舌，情亲易解颐。\n或时铛脚坐，不效剑头炊。",
        "dynasty": "宋",
        "collection_info": null
    },
    {
        "title": "山居二十咏 榴花城",
        "author": "洪适",
        "content": "榴艷对枯筇，西来解后同。\n折花羞鬓白，未插已颜红。",
        "dynasty": "宋",
        "collection_info": null
    },
    {
        "title": "山居二十咏 锦被堆",
        "author": "洪适",
        "content": "锦衾铺绿野，山麝可曾眠。\n蕙帐尘凝席，花残鹤惘然。",
        "dynasty": "宋",
        "collection_info": null
    },
    {
        "title": "山居二十咏 頳桐",
        "author": "洪适",
        "content": "花涵百日红，色到三秋重。\n叶大好题诗，丛卑难集凤。",
        "dynasty": "宋",
        "collection_info": null
    },
    {
        "title": "山居二十咏 双鱼",
        "author": "洪适",
        "content": "犀角透鱼龙，石肌藴星斗。\n亦有无情花，枝头鱼贯柳。",
        "dynasty": "宋",
        "collection_info": null
    },
    {
        "title": "山居二十咏 蔷薇",
        "author": "洪适",
        "content": "竹外霞为幄，花间锦作篱。\n离宫多怨女，吃吃竟亡隋。",
        "dynasty": "宋",
        "collection_info": null
    },
    {
        "title": "山居二十咏 迎春",
        "author": "洪适",
        "content": "桃杏正酣酣，光春当仲月。\n吐艷既后时，嘉名安可窃。",
        "dynasty": "宋",
        "collection_info": null
    },
    {
        "title": "山居二十咏 长生草",
        "author": "洪适",
        "content": "经时久枯槁，得水即青葱。\n起死医无药，返魂香有功。",
        "dynasty": "宋",
        "collection_info": null
    },
    {
        "title": "山居二十咏 云松关",
        "author": "洪适",
        "content": "叶生新易旧，岁寒凋独后。\n不改四时柯，贤言非圣耦。",
        "dynasty": "宋",
        "collection_info": null
    },
    {
        "title": "山居二十咏 山樊",
        "author": "洪适",
        "content": "蘂碎叶伤多，风韵弗娱目。\n独抱绝尘香，无心出幽谷。",
        "dynasty": "宋",
        "collection_info": null
    },
    {
        "title": "山居二十咏 踯躅崦",
        "author": "洪适",
        "content": "一气浃群芳，漫山踯躅黄。\n有谁相领略，自解度春光。",
        "dynasty": "宋",
        "collection_info": null
    },
    {
        "title": "山居二十咏 草野",
        "author": "洪适",
        "content": "发生宁有种，滋蔓妨人路。\n不得十月霜，扫除难尽去。",
        "dynasty": "宋",
        "collection_info": null
    },
    {
        "title": "钱伸仲挽诗二首  其一",
        "author": "洪适",
        "content": "佩兰扈芷楚三闾，骋秘抽妍汉子虚。\n甘向黑头辞印绶，肯将白眼对图书。\n清规尽入先贤传，绣帐空驰长者车。\n千里缠悲付虞殡，西风吹泪着襟裾。",
        "dynasty": "宋",
        "collection_info": null
    },
    {
        "title": "钱伸仲挽诗二首  其二",
        "author": "洪适",
        "content": "秋来鸿羽得新文，不谓回封限九原。\n起起若为偿岁梦，嘻嘻无復对朝言。\n一编徒挂延陵剑，三径谁开靖节樽。\n尘迹盖棺浑莫问，墓头黄石拜儿孙。",
        "dynasty": "宋",
        "collection_info": null
    },
    {
        "title": "程通判挽诗二首  其一",
        "author": "洪适",
        "content": "力行先孝友，潜处伴耕樵。\n日奉斑衣戏，风移尺布谣。\n白头方得禄，朱绂便登朝。\n车作骅骝折，松烟喝鼓箫。",
        "dynasty": "宋",
        "collection_info": null
    },
    {
        "title": "程通判挽诗二首  其二",
        "author": "洪适",
        "content": "日游通德里，会面盖先倾。\n我作南垂去，君成东蓼行。\n忽持刍束奠，忍听薤歌声。\n为看三珠树，门高莫与京。",
        "dynasty": "宋",
        "collection_info": null
    },
    {
        "title": "熊直阁挽诗二首  其一",
        "author": "洪适",
        "content": "文石荣三接，君王膝屡前。\n蒲鞭如汉日，盐筴有苏天。\n未上甘泉道，俄开京兆阡。\n传家文史足，不在一囊钱。",
        "dynasty": "宋",
        "collection_info": null
    },
    {
        "title": "熊直阁挽诗二首  其二",
        "author": "洪适",
        "content": "居巷相南北，登门久岁时。\n温言流肺腑，和气见须眉。\n日昃长沙傅，年凋绛县师。\n春云冒丹旐，同会袂成帷。",
        "dynasty": "宋",
        "collection_info": null
    },
    {
        "title": "中大族伯挽诗二首  其一",
        "author": "洪适",
        "content": "笑谈登月窟，转盼戛天池。\n十载董狐笔，两州龚遂祠。\n文章传古法，名姓畏人知。\n忽作龙蛇梦，今无甲子疑。",
        "dynasty": "宋",
        "collection_info": null
    },
    {
        "title": "中大族伯挽诗二首  其二",
        "author": "洪适",
        "content": "久矣宫盘谷，幡然筑大逵。\n方瞻乌亦好，已问鵩何之。\n无復竹林会，忍闻蒿里期。\n行行遡西日，有泪若连丝。",
        "dynasty": "宋",
        "collection_info": null
    },
    {
        "title": "朱承事挽诗",
        "author": "洪适",
        "content": "乡关闻德耀，子姓有佳声。\n五十贵不验，三千功已成。\n山幽双剑合，桂近一枝荣。\n他日先贤传，求之月旦评。",
        "dynasty": "宋",
        "collection_info": null
    },
    {
        "title": "臧县尉挽诗",
        "author": "洪适",
        "content": "共在乡人后，相高君子前。\n家声郜大鼎，利器楚龙渊。\n不相买臣贵，竟传梅福仙。\n只令空渍酒，落笔更悽然。",
        "dynasty": "宋",
        "collection_info": null
    },
    {
        "title": "程参政挽诗三首  其一",
        "author": "洪适",
        "content": "身近长安日，官无州县劳。\n黄麻袭姚姒，赤舄等伊咎。\n量与南溟阔，名如北斗高。\n十年蟠绿野，轩冕一秋毫。",
        "dynasty": "宋",
        "collection_info": null
    },
    {
        "title": "程参政挽诗三首  其二",
        "author": "洪适",
        "content": "圣主更琴瑟，真儒政事参。\n上阶占两两，东第得潭潭。\n忽卧漳滨疾，虚传渑水谈。\n骅骝好千里，底事学吴蚕。",
        "dynasty": "宋",
        "collection_info": null
    },
    {
        "title": "程参政挽诗三首  其三",
        "author": "洪适",
        "content": "一顾驽增价，兼收雁作行。\n篇章非子墨，藻鉴误雌黄。\n云淡番君国，年荒陆氏庄。\n眼看飞旐出，雨泣漫淋浪。",
        "dynasty": "宋",
        "collection_info": null
    },
    {
        "title": "李沅州挽诗二首  其一",
        "author": "洪适",
        "content": "籍籍台郎日，皋苏远拍肩。\n疏陈三尺法，制可九重天。\n不使金横带，俄惊酒渍绵。\n平亭知有报，高盖拂修椽。",
        "dynasty": "宋",
        "collection_info": null
    },
    {
        "title": "李沅州挽诗二首  其二",
        "author": "洪适",
        "content": "朱轓今素幔，归路乃长迷。\n露菊荒三径，春棠迭五溪。\n新丘悲寓马，陈迹记谈犀。\n泪迸无干袖，重云入望低。",
        "dynasty": "宋",
        "collection_info": null
    },
    {
        "title": "程司户挽诗",
        "author": "洪适",
        "content": "把酒论诗日，高标迥绝尘。\n那知三语掾，便作百年人。\n山雾铬旌湿，松风挽铎频。\n流光须有后，何必在其身。",
        "dynasty": "宋",
        "collection_info": null
    },
    {
        "title": "程枢母永嘉郡夫人挽诗二首  其一",
        "author": "洪适",
        "content": "华族鸣徽久，闺风蔼德门。\n鸿枢看子贵，象揥君恩。\n纯孝缠吹棘，端忧陨得萱。\n板舆无復御，旧迹识家园。",
        "dynasty": "宋",
        "collection_info": null
    },
    {
        "title": "程枢母永嘉郡夫人挽诗二首  其二",
        "author": "洪适",
        "content": "赫奕家声振，吾乡今所稀。\n北堂黄髮寿，西府黑头归。\n方羡含饴乐，俄闻侍膳非。\n万家旁置处，空怆白云飞。",
        "dynasty": "宋",
        "collection_info": null
    },
    {
        "title": "郭太尉挽诗",
        "author": "洪适",
        "content": "閒适珍台腆旧仪，趣归方俟诏封泥。\n人生七十古犹少，执政二三今与齐。\n忽见墓门陈石马，空怀宾阁奉金犀。\n不须知识方流涕，处处俱成桃李蹊。",
        "dynasty": "宋",
        "collection_info": null
    },
    {
        "title": "罗尚书挽诗三首  其一",
        "author": "洪适",
        "content": "周旋仪禁路，契合本孤忠。\n帝识尚书履，人惊御史骢。\n贵名青史上，谠论皂囊中。\n不入三台志，盐梅事竟空。",
        "dynasty": "宋",
        "collection_info": null
    },
    {
        "title": "罗尚书挽诗三首  其二",
        "author": "洪适",
        "content": "当年持从橐，白髮奉亲闱。\n安否君王问，尊荣简策稀。\n祥琴曾未御，丹旐已同飞。\n萧瑟千章柏，深藏五彩衣。",
        "dynasty": "宋",
        "collection_info": null
    },
    {
        "title": "罗尚书挽诗三首  其三",
        "author": "洪适",
        "content": "连蹇鱼符忝，宗师藻鑑亡。\n但瞻杨子宅，莫避盖公堂。\n远水松区对，东风绋路长。\n九原精爽在，遗恨一庄荒。",
        "dynasty": "宋",
        "collection_info": null
    },
    {
        "title": "向通判挽诗二首  其一",
        "author": "洪适",
        "content": "屡荐声名白，低飞鬓髮苍。\n平生几朱绂，梦寐一黄粱。\n利刃盘根出，明珠后乘光。\n洪都囚不死，阴德未渠央。",
        "dynasty": "宋",
        "collection_info": null
    },
    {
        "title": "向通判挽诗二首  其二",
        "author": "洪适",
        "content": "里社承颜旧，情非数面亲。\n令名高月旦，和气蔼阳春。\n乍阔谈挥麈，俄惊冢卧麟。\n濡毫记遗事，顾我不如人。",
        "dynasty": "宋",
        "collection_info": null
    },
    {
        "title": "俞淑人挽诗",
        "author": "洪适",
        "content": "名父尹京日，移天冠柏台。\n齐眉丰俎豆，继踵蜕尘埃。\n德比人如玉，情钟子在梅。\n山高云不去，虞殡有余哀。",
        "dynasty": "宋",
        "collection_info": null
    },
    {
        "title": "何宜人挽诗",
        "author": "洪适",
        "content": "心了金刚偈，身膺石窌封。\n灵津双剑合，平壤万家容。\n感慕风吹棘，悲凉雾喝松。\n乡人清泪落，可但辍邻舂。",
        "dynasty": "宋",
        "collection_info": null
    },
    {
        "title": "魏恭人挽诗",
        "author": "洪适",
        "content": "儒门传礼法，妇道有初终。\n石窌重封贵，金章上寿同。\n含饴谈往日，吹棘怆来风。\n绋路刍灵隘，春朝里巷空。",
        "dynasty": "宋",
        "collection_info": null
    },
    {
        "title": "沈淑人挽诗",
        "author": "洪适",
        "content": "尊章欢二姓，八座对厖眉。\n井井传家法，绳绳赖母仪。\n川灵双剑跃，壤吉万家移。\n多少龙湾树，云藏不尽悲。",
        "dynasty": "宋",
        "collection_info": null
    },
    {
        "title": "余吏部挽诗三首  其一",
        "author": "洪适",
        "content": "石月颛门学，儒林誉翕然。\n虀盐家有塾，菽水坐无毡。\n孝永趋庭日，名成佩韘年。\n流芳千载下，不减汉韦贤。",
        "dynasty": "宋",
        "collection_info": null
    },
    {
        "title": "余吏部挽诗三首  其二",
        "author": "洪适",
        "content": "入台光六察，言事过同寮。\n可畏触邪豸，元非开口椒。\n召来仍幞被，老去但乘轺。\n未报蒲轮聘，巫阳已下招。",
        "dynasty": "宋",
        "collection_info": null
    },
    {
        "title": "余吏部挽诗三首  其三",
        "author": "洪适",
        "content": "清音扁新阁，山色送溪声。\n尚欠题诗债，难寻把酒盟。\n囊空无长物，甑堕底浮名。\n绋路它州远，临风泪睫横。",
        "dynasty": "宋",
        "collection_info": null
    },
    {
        "title": "章通判挽诗二首  其一",
        "author": "洪适",
        "content": "丹霄箝荐口，白首滞微官。\n涉世无圭角，论交出肺肝。\n翔鸾说秋浦，展骥到新安。\n泉下赍遗恨，丝纶趣挂冠。",
        "dynasty": "宋",
        "collection_info": null
    },
    {
        "title": "章通判挽诗二首  其二",
        "author": "洪适",
        "content": "富州春再见，风月款平分。\n翠竹曾留我，红梅独对君。\n遣书成挂剑，挥涕屡霑巾。\n千里佳城闭，哀笳不得闻。",
        "dynasty": "宋",
        "collection_info": null
    },
    {
        "title": "陈左相挽诗三首  其一",
        "author": "洪适",
        "content": "盛德波千顷，清风偃俊躔。\n两朝隆柱石，四海入陶甄。\n致主唐虞上，齐名房杜前。\n期颐悭上寿，底处问苍天。",
        "dynasty": "宋",
        "collection_info": null
    },
    {
        "title": "陈左相挽诗三首  其二",
        "author": "洪适",
        "content": "往昔旄头起，群心共震惊。\n指麾戎幕固，谈笑虏巢倾。\n绣黼重当国，毡裘即敛兵。\n岩岩谢安石，不数晋公卿。",
        "dynasty": "宋",
        "collection_info": null
    },
    {
        "title": "陈左相挽诗三首  其三",
        "author": "洪适",
        "content": "天意尊黄髮，人扶上玉墀。\n传呼昼接后，邂逅日斜时。\n瞻仰三台坼，沦亡一鑑悲。\n千秋名不朽，奎画在丰碑。",
        "dynasty": "宋",
        "collection_info": null
    },
    {
        "title": "杨和王挽诗二首  其一",
        "author": "洪适",
        "content": "矍铄狨鞯出，魁梧玉带轻。\n良家三世将，幕府万人英。\n长啸临天堑，妖氛散虏营。\n黄垆有遗恨，不见朔方平。",
        "dynasty": "宋",
        "collection_info": null
    },
    {
        "title": "杨和王挽诗二首  其二",
        "author": "洪适",
        "content": "三纪羽林卫，千秋彝鼎铭。\n拔材多男爵，教子宝遗经。\n淮上开王社，云边落将星。\n后来思燕颔，麟阁仰丹青。",
        "dynasty": "宋",
        "collection_info": null
    },
    {
        "title": "许倩幼失所恃得地办葬名其亭曰棘风求诗纪事",
        "author": "洪适",
        "content": "择邻传懿范，负土踵前规。\n回首树萱录，动心吹棘诗。\n幽亭三鼎变，吉壤万家随。\n度曲熏絃绝，临风泪满颐。",
        "dynasty": "宋",
        "collection_info": null
    },
    {
        "title": "汪德邵挽诗",
        "author": "洪适",
        "content": "监郡能名播，分符治行高。\n俄惊驹过隙，不见鹤鸣皋。\n三径宾朋散，重楼柱石牢。\n伤心丹旐举，旧事记松醪。",
        "dynasty": "宋",
        "collection_info": null
    },
    {
        "title": "彭叔容挽诗",
        "author": "洪适",
        "content": "襟宇无畦町，乡评有誉言。\n宦途材智出，名阀典刑存。\n未试牛刀手，俄招马鬣魂。\n有怀尊酒日，挥泪北山昏。",
        "dynasty": "宋",
        "collection_info": null
    },
    {
        "title": "章令人挽诗",
        "author": "洪适",
        "content": "肥家尊淑范，阅世悟浮沤。\n风棘慈颜隔，堂萱子舍忧。\n六珈齐上寿，一剑跃中流。\n绋路倾邻曲，凄其松露秋。",
        "dynasty": "宋",
        "collection_info": null
    },
    {
        "title": "梁竑夫挽诗二首  其一",
        "author": "洪适",
        "content": "材高易盘错，语妙出波澜。\n和气如春暖，交情耐岁寒。\n牧民千里治，奉使五刑宽。\n杖屦怀陈迹，琴亡曲罢弹。",
        "dynasty": "宋",
        "collection_info": null
    },
    {
        "title": "梁竑夫挽诗二首  其二",
        "author": "洪适",
        "content": "向来持国秉，贡禹合弹冠。\n予节缘心计，飞章或面谩。\n开陈疑已释，腾跃事非难。\n覆餗长缄恨，何知便盖棺。",
        "dynasty": "宋",
        "collection_info": null
    },
    {
        "title": "魏彦诚挽诗三首  其一",
        "author": "洪适",
        "content": "星文推独步，风采偃先声。\n沉虑千人废，高谈一坐倾。\n苏枯崇治效，去草折姦萌。\n春雾新阡暗，裁诗泪睫横。",
        "dynasty": "宋",
        "collection_info": null
    },
    {
        "title": "魏彦诚挽诗三首  其二",
        "author": "洪适",
        "content": "偃月欺天日，淫刑及反唇。\n程论传学者，粤岭作流人。\n贻后端无憾，瞻前讵有邻。\n太刚终龃龉，袖手老江滨。",
        "dynasty": "宋",
        "collection_info": null
    },
    {
        "title": "魏彦诚挽诗三首  其三",
        "author": "洪适",
        "content": "昔年同揽辔，累日到门阑。\n题竹飞松管，观鱼走玉槃。\n着鞭颜有媿，推毂力何难。\n翻坐葭莩累，尘凝贡氏冠。",
        "dynasty": "宋",
        "collection_info": null
    },
    {
        "title": "汪枢使挽诗二首  其一",
        "author": "洪适",
        "content": "两朝尊辅拂，一德赞规恢。\n简劾人所畏，囊封天可回。\n指挥兵事密，谈笑塞氛开。\n尺五魁三象，俄惊山岳颓。",
        "dynasty": "宋",
        "collection_info": null
    },
    {
        "title": "汪枢使挽诗二首  其二",
        "author": "洪适",
        "content": "天陛黄麻出，同时拜宠荣。\n荐贤窥汲引，谋国冀升平。\n睽阔仍寒暑，吁嗟隔死生。\n门人有碑诔，不数汉公卿。",
        "dynasty": "宋",
        "collection_info": null
    },
    {
        "title": "荣国李夫人挽诗",
        "author": "洪适",
        "content": "斗枢光梓里，壶德讲鱼轩。\n教子诗书足，齐家礼法尊。\n相随双剑逝，来弔一刍存。\n松雾铭旌暗，悲歌塞墓门。",
        "dynasty": "宋",
        "collection_info": null
    },
    {
        "title": "许硕人挽诗",
        "author": "洪适",
        "content": "敬兰光相阀，采藻助儒宗。\n偕老金犀贵，增封石窌重。\n川深双剑合，壤吉万家容。\n遥想铭旌举，悲风喝雾松。",
        "dynasty": "宋",
        "collection_info": null
    },
    {
        "title": "向侍郎挽诗二首  其一",
        "author": "洪适",
        "content": "策足王城日，声名显妙年。\n剸裁无肯綮，施置不拘牵。\n惊坐瞻挥麈，丰财赖算鞭。\n中兴良吏盛，佳传压甘泉。",
        "dynasty": "宋",
        "collection_info": null
    },
    {
        "title": "向侍郎挽诗二首  其二",
        "author": "洪适",
        "content": "沃辔环天下，澄清今范滂。\n带牛姦破穴，问马智盈囊。\n踰七春秋足，尊三爵德光。\n乡闾失耆旧，绋路送车忙。",
        "dynasty": "宋",
        "collection_info": null
    },
    {
        "title": "余文特挽诗",
        "author": "洪适",
        "content": "决科荣彩服，诺仕振芳埃。\n金玉胸怀好，珠玑言语堆。\n一麾临白首，八载厄黄能。\n情话今陈迹，悲悰衮衮来。",
        "dynasty": "宋",
        "collection_info": null
    },
    {
        "title": "张待制挽诗",
        "author": "洪适",
        "content": "松关辞旧隐，平步汉甘泉。\n破虏资长策，丰财简细旃。\n救荒阴德大，尚齿达尊全。\n觞豆怀陈迹，风悲马鬣阡。",
        "dynasty": "宋",
        "collection_info": null
    },
    {
        "title": "彭仲光挽诗",
        "author": "洪适",
        "content": "吉德传乡党，家声企大儒。\n九霄欣得路，五马议分符。\n叹息人琴逝，凄凉邻曲孤。\n霜风丹旐举，松雾暗黄垆。",
        "dynasty": "宋",
        "collection_info": null
    },
    {
        "title": "枢弟挽诗三首  其一",
        "author": "洪适",
        "content": "少小犹朋友，陈编昼夜开。\n同时题雁塔，旬月聚麟台。\n词掖君先达，台阶我后来。\n伤心今古隔，楚挽不胜哀。",
        "dynasty": "宋",
        "collection_info": null
    },
    {
        "title": "枢弟挽诗三首  其二",
        "author": "洪适",
        "content": "投老开三径，联翩北郭门。\n嘲花诗插架，对竹酒盈尊。\n叹息千秋宅，荒凉十亩园。\n谈丛铛折脚，云暗脊令原。",
        "dynasty": "宋",
        "collection_info": null
    },
    {
        "title": "枢弟挽诗三首  其三",
        "author": "洪适",
        "content": "静镇多遗爱，存桥有远谋。\n禁林传大册，宥地简前旒。\n疾也劳心得，生乎撒手休。\n三年棠棣径，倚杖泪争流。",
        "dynasty": "宋",
        "collection_info": null
    },
    {
        "title": "陈公秀吏部挽诗",
        "author": "洪适",
        "content": "顷陟词坛日，初瞻雁塔名。\n坐毡甘独冷，揭节守真清。\n蠭虿能阴中，骅骝使却行。\n佳城千里外，无处送铭旌。",
        "dynasty": "宋",
        "collection_info": null
    },
    {
        "title": "张龙学挽诗二首  其一",
        "author": "洪适",
        "content": "今代风云会，何人善论兵。\n丹墀凝睿想，黄石踵家声。\n瑞国仪千仞，筹边妙两楹。\n重泉有遗恨，不见復神京。",
        "dynasty": "宋",
        "collection_info": null
    },
    {
        "title": "张龙学挽诗二首  其二",
        "author": "洪适",
        "content": "中台双挈橐，重镇四分符。\n井地观佳政，林蛮铄异图。\n犁添长乐犊，鞭截豫章蒲。\n处处甘棠泪，黄童白叟俱。",
        "dynasty": "宋",
        "collection_info": null
    },
    {
        "title": "周尚书挽诗二首  其一",
        "author": "洪适",
        "content": "九师迷易说，皇极倡先天。\n学苦韦编绝，名高雁塔悬。\n朱轓多惠露，紫橐表甘泉。\n叹息佳城闭，乔松锁暮烟。",
        "dynasty": "宋",
        "collection_info": null
    },
    {
        "title": "周尚书挽诗二首  其二",
        "author": "洪适",
        "content": "忆昨登瀛日，官曹幸接联。\n再来闻国论，及见上经筵。\n渊识闚灵宪，嘉谟凑细旃。\n生刍千里奠，觅句一潸然。",
        "dynasty": "宋",
        "collection_info": null
    },
    {
        "title": "姚参政挽诗二首  其一",
        "author": "洪适",
        "content": "发轫词坛日，曾同萧寺盟。\n望洋吞渤澥，历块指幽并。\n不竞二三策，难淹九万程。\n君王颛赐第，千佛漫联名。",
        "dynasty": "宋",
        "collection_info": null
    },
    {
        "title": "姚参政挽诗二首  其二",
        "author": "洪适",
        "content": "晋昼光三接，霜台肃纪纲。\n栽培指佞草，重迭上书囊。\n笔橐留施设，钧枢忆赞襄。\n伤心左溪路，松桧已成行。",
        "dynasty": "宋",
        "collection_info": null
    },
    {
        "title": "周知郡挽诗",
        "author": "洪适",
        "content": "德比圭璋润，言如布帛温。\n休心驰官路，寓意傲家园。\n侯国思遗爱，吾乡欠达尊。\n佳城邻别墅，松雾望中昏。",
        "dynasty": "宋",
        "collection_info": null
    },
    {
        "title": "叶提刑挽诗",
        "author": "洪适",
        "content": "冠带桥门拥，曾披星斗文。\n属鞬寻耿贾，投笔远渊云。\n献纳频三接，平反自一欣。\n凄凉真率会，鸥鹭也离群。",
        "dynasty": "宋",
        "collection_info": null
    },
    {
        "title": "彭叔阳挽诗",
        "author": "洪适",
        "content": "买邻乔木近，不隔一牛鸣。\n甲第夸新作，高楼待落成。\n未教长纵壑，亦合且专城。\n矫首天难问，伤哉挽铎声。",
        "dynasty": "宋",
        "collection_info": null
    },
    {
        "title": "参议弟挽诗",
        "author": "洪适",
        "content": "新筑久同隐，崇桃存旧栽。\n壶中春漫别，花下我频来。\n议幕三年隔，丧舟千里回。\n琴亡情话绝，泪落有余哀。",
        "dynasty": "宋",
        "collection_info": null
    },
    {
        "title": "台州会太守致语口号",
        "author": "洪适",
        "content": "子墨声名满上都，同时曾喜得相如。\n二年宁俟棠阴久，一日先看薤本除。\n已向云霄班玉笋，却思风月佩铜鱼。\n百川莫靳长鲸吸，会即泥封虎爪书。",
        "dynasty": "宋",
        "collection_info": null
    },
    {
        "title": "秋阅致语口号",
        "author": "洪适",
        "content": "使星两两下人间，南伯来临黄木湾。\n盖海旌幢龙户集，折衝樽俎豹韬閒。\n铦锋似雪摇银海，美酒如渑倒玉山。\n宾主一时皆伟望，璇霄不日侍天颜。",
        "dynasty": "宋",
        "collection_info": null
    },
    {
        "title": "又归路",
        "author": "洪适",
        "content": "风动旌旗熊虎开，喧轰鼓吹隐晴雷。\n襟裾夹道邦人出，介胄填郛方伯来。\n按辔传声真烜赫，铺茵呈舞少徘徊。\n林蛮洞蜑皆心詟，共看威伸讲武台。",
        "dynasty": "宋",
        "collection_info": null
    },
    {
        "title": "设蕃乐语口号",
        "author": "洪适",
        "content": "海山楼下水朝东，此去瀰漫拍太空。\n稛载宁寻蕞尔国，舟行好趁快哉风。\n往来云汉经星外，出入鱼龙巨浪中。\n拜手君王零湛露，举觞须似吸川虹。",
        "dynasty": "宋",
        "collection_info": null
    },
    {
        "title": "会肇庆新守乐语口号",
        "author": "洪适",
        "content": "元戎好客过当时，喜报江头鹢首飞。\n款曲西宾香作阵，安排南食妓分围。\n甘醪不必金貂换，清话频看玉麈挥。\n祇隔嵩台衣带水，未须轻赋醉言归。",
        "dynasty": "宋",
        "collection_info": null
    },
    {
        "title": "会肇庆旧守乐语口号",
        "author": "洪适",
        "content": "再岁专城屈令才，西江人至说清埃。\n瓜时解组飘飘去，雪夜乘舟得得来。\n一笑坐间桑落酒，几声乐奏越王台。\n元戎预起阳关恨，不放谯门玉漏催。",
        "dynasty": "宋",
        "collection_info": null
    },
    {
        "title": "会黄雷州乐语口号",
        "author": "洪适",
        "content": "二难辞藻琢琼瑰，入洛当年擅轶才。\n五岭达官今寂寞，九龄高躅久尘埃。\n分符有此二千石，投辖中之三百杯。\n衣绣还乡真罕见，戏鱼同队几驽骀。",
        "dynasty": "宋",
        "collection_info": null
    },
    {
        "title": "平齐孙致语口号",
        "author": "洪适",
        "content": "山越逋诛岁屡更，元戎指纵有奇兵。\n长歌壮士归三箭，必胜良筹妙两楹。\n兔窟已空春草碧，鲸波无事暮潮平。\n干戈便挽天河洗，桴鼓从今不復鸣。",
        "dynasty": "宋",
        "collection_info": null
    },
    {
        "title": "会南恩守傅侍郎致语口号",
        "author": "洪适",
        "content": "向来烽火起边尘，肤使南翔誉益振。\n肯为鱼符临海角，合归鹭序映朝绅。\n高情如泛阴山雪，喜气能添泽国春。\n一斗百篇推敏捷，醉中端有语惊人。",
        "dynasty": "宋",
        "collection_info": null
    },
    {
        "title": "韩提舶解印致语口号",
        "author": "洪适",
        "content": "万户封侯识面难，南来清誉落诸蛮。\n指挥浪舶风帆了，谈笑木牛流马间。\n回牡言归光帐饯，一杯相属看弓弯。\n行行日远长安近，平步逍遥玉笋班。",
        "dynasty": "宋",
        "collection_info": null
    },
    {
        "title": "韩提舶饯行致语口号",
        "author": "洪适",
        "content": "激浊扬清有渭泾，鞭鸾归去侍天庭。\n文星持节光南斗，巨翼摩空击北溟。\n黄木湾头波湛碧，阳关声裏柳吹青。\n莫辞更尽一杯酒，明日相思过短亭。",
        "dynasty": "宋",
        "collection_info": null
    },
    {
        "title": "众官饯提舶乐语口号",
        "author": "洪适",
        "content": "泰山英誉冠当时，五岭人人说绣衣。\n平步便应持紫橐，它年何止到黄扉。\n迟迟暖日离筵启，渺渺澄江画航归。\n若问越装无一物，箧中宝唾尽珠玑。",
        "dynasty": "宋",
        "collection_info": null
    },
    {
        "title": "广东春教致语口号",
        "author": "洪适",
        "content": "高管嗷嘈迭鼓忙，春云轻覆飨军堂。\n二星光动狐狸伏，六纛威腾貔虎良。\n海孽向来如薙草，射夫无有不穿杨。\n时平已卧边庭鼓，不废蒐田谨旧章。",
        "dynasty": "宋",
        "collection_info": null
    },
    {
        "title": "归路致语口号",
        "author": "洪适",
        "content": "辕门返旆到康庄，甚宠传呼实鲜双。\n丽锦轻翻青玉案，高牙旁耸碧油幢。\n令行遐峤真无事，盗息潢池不受降。\n会见追锋归禁密，独留威誉纪南邦。",
        "dynasty": "宋",
        "collection_info": null
    },
    {
        "title": "天申节道场所回栏阶白语口号",
        "author": "洪适",
        "content": "濯冠沐浴意能虔，已萃缁黄介万年。\n乐备八音浮喜气，香飘九陌凝祥烟。\n双旌未用催茸纛，四牡何妨款着鞭。\n夹道邦人方属目，试教舞袖略回旋。",
        "dynasty": "宋",
        "collection_info": null
    },
    {
        "title": "前筵祝圣致语口号",
        "author": "洪适",
        "content": "帝晖咫尺照龙楹，绕殿嵩呼若震霆。\n朝士班齐鸾步武，仙官瑞集鹤仪形。\n奉觞亦有单于使，秉笔应书南极星。\n遐峤莫瞻天日表，愿将湛露等沧溟。",
        "dynasty": "宋",
        "collection_info": null
    },
    {
        "title": "对厅致语口号",
        "author": "洪适",
        "content": "时逢化国日舒长，解愠风来宇宙凉。\n飞鹢闿祥瞻北极，颁鱼锡宴暨南方。\n纷纷人赞元侯德，两两星舒使者光。\n来岁广庭班玉笋，斯辰同奉万年觞。",
        "dynasty": "宋",
        "collection_info": null
    },
    {
        "title": "王母队祝圣致语口号",
        "author": "洪适",
        "content": "六幕纷纷启瑞篇，非烟深处下芝軿。\n穆王扰扰不谋治，武帝区区空学仙。\n今代一人真间世，昔时五老与疑年。\n欢呼亦有南山颂，谁解吹嘘上九天。",
        "dynasty": "宋",
        "collection_info": null
    },
    {
        "title": "对厅致语口号",
        "author": "洪适",
        "content": "天街蹀躞跨连钱，帝念遐萌辍隽贤。\n玉节绣衣三绝席，翠樽琼斝再开筵。\n管弦声动宫商叶，雨露恩均草木妍。\n定有千秋金鑑录，明年亲奏御床前。",
        "dynasty": "宋",
        "collection_info": null
    },
    {
        "title": "广西春教致语口号",
        "author": "洪适",
        "content": "元戎堂上有奇兵，楼堞旌旗未易名。\n光接二星瞻使节，令行八桂畅军声。\n指挥已定熊罴肃，什伍纔分鹅鹳成。\n威烈远超铜柱外，雕题交趾尽魂惊。",
        "dynasty": "宋",
        "collection_info": null
    },
    {
        "title": "道上致语口号",
        "author": "洪适",
        "content": "广陌无风柳絮藏，轻尘不起整戎装。\n洞丁纍化青春寂，师乙谐声白昼长。\n无数冠裳云塞道，两行鈇钺雪摇光。\n英英如此桂林伯，便令腰金上玉堂。",
        "dynasty": "宋",
        "collection_info": null
    },
    {
        "title": "归府致语口号",
        "author": "洪适",
        "content": "凝笳迭鼓压天南，从此邦人作美谈。\n北里声名皆擢秀，东州歌舞总怀惭。\n轻裘坐啸青油幕，积甲高齐碧玉簪。\n闻道家家卖钗钏，武夫归去亦醺酣。",
        "dynasty": "宋",
        "collection_info": null
    },
    {
        "title": "水教致语口号",
        "author": "洪适",
        "content": "元戎肤使憩胡床，寓目舟师夏日长。\n捷比黄头能辑濯，勇于长鬣取余皇。\n水中剑影蛟龙避，帐下兵威狐兔藏。\n见说潢池毁多？新来归去事耕桑。",
        "dynasty": "宋",
        "collection_info": null
    },
    {
        "title": "归路致语口号",
        "author": "洪适",
        "content": "油幢红旆届通衢，共听歌诗我不诬。\n弭盗初无沈命法，应时谁用辟兵符。\n翻然奋袖回罗绮，观者骈肩足袴襦。\n早晚天书颁瑞锦，好书乐石遗番禺。",
        "dynasty": "宋",
        "collection_info": null
    },
    {
        "title": "会肇庆黄通判乐语口号",
        "author": "洪适",
        "content": "古锦衔标户户知，瀛洲准拟上云逵。\n当今便便五经笥，自昔汪汪千顷陂。\n肯向江边留鹢首，莫辞花底罄鸱夷。\n康沂成咏颁归诏，剥啄相寻后会期。",
        "dynasty": "宋",
        "collection_info": null
    },
    {
        "title": "会郑韩二守乐语口号",
        "author": "洪适",
        "content": "江别东西说二贤，鱼书同拜喜联翩。\n穉卿风采齐龚遂，延寿规模载颍川。\n玉麈挥谈飞玉屑，金龟换酒泛金船。\n莫辞痛饮娱清夜，对此中秋璧月天。",
        "dynasty": "宋",
        "collection_info": null
    },
    {
        "title": "广东秋教致语口号",
        "author": "洪适",
        "content": "清秋大试斧寻柯，噭咷谁言用楚歌。\n帅阃威名传籍籍，使台材业办多多。\n兵机总是师黄石，酒令同看卷白波。\n见说邻偷蜂蚁聚，远闻军政已投戈。",
        "dynasty": "宋",
        "collection_info": null
    },
    {
        "title": "归路致语口号",
        "author": "洪适",
        "content": "旌旗猎猎战西风，介胄精明霜与同。\n拥道共瞻元帅至，折衝谁许十贤功。\n夸银拖綵征师喜，迴袖垂螺舞女工。\n已向黄枢赞筹画，便应归侍大明宫。",
        "dynasty": "宋",
        "collection_info": null
    },
    {
        "title": "设蕃致语口号",
        "author": "洪适",
        "content": "舻人指日欲开樯，洽此需云宠远商。\n奇物试求师子国，去帆稳过大蛇洋。\n银杯更尽金杯饮，黑暗仍兼白暗将。\n方伯使华清澈底，不闻私有橐中藏。",
        "dynasty": "宋",
        "collection_info": null
    },
    {
        "title": "会广西田提刑致语口号",
        "author": "洪适",
        "content": "北斗南边云物明，烨然天节仰祥星。\n朝端獬豸曾张胆，道上狐狸已匿形。\n欲奉三章仁远峤，定知五管迓虚囹。\n迂程肯顾交情厚，莫惜花前倒绿醽。",
        "dynasty": "宋",
        "collection_info": null
    },
    {
        "title": "广东春教致语口号",
        "author": "洪适",
        "content": "豪竹繁弦振粤台，斗场雨过凈纤埃。\n台符款曲三挥麈，军令分明屡举杯。\n兔窟久空春草出，鲸波无事早潮来。\n已知樽俎遐衝折，且欲班劳激趫材。",
        "dynasty": "宋",
        "collection_info": null
    },
    {
        "title": "归路致语口号",
        "author": "洪适",
        "content": "旌旆摇摇卷碧云，元戎振旅入城闉。\n蜚腾广誉孚朝野，讲肄强兵动鬼神。\n无数冠裳声聒昼，两行罗绮艷娇春。\n看看夜半朝宣室，便把金犀换玉麟。",
        "dynasty": "宋",
        "collection_info": null
    },
    {
        "title": "天申节道场回栏阶白语口号",
        "author": "洪适",
        "content": "垂鱼拥笏萃官僚，黄宅缁庐再祝尧。\n九夏正中调玉烛，五云为瑞烂璇霄。\n无劳广陌张戎幕，且驻高牙挽使轺。\n观者如墙汗成雨，为呼歌舞相欢谣。",
        "dynasty": "宋",
        "collection_info": null
    },
    {
        "title": "前筵祝圣致语口号",
        "author": "洪适",
        "content": "熏风濯热自南来，陛戟传声殿绕雷。\n九奏鸣球陈露瓮，八珍登俎奉天杯。\n炉烟结篆狻猊喷，扇影分行孔雀开。\n海角无阶就尧日，但知长曝报恩腮。",
        "dynasty": "宋",
        "collection_info": null
    },
    {
        "title": "对厅致语口号",
        "author": "洪适",
        "content": "填然歌颂沸康庄，郁郁捎云昼漏长。\n礼浃三行盈绿醑，乐催百戏拥黄堂。\n挹泉清节推吴隐，揽辔威声小范滂。\n来岁同称千万寿，天颜有喜举瑶觞。",
        "dynasty": "宋",
        "collection_info": null
    },
    {
        "title": "王母队祝圣致语口号",
        "author": "洪适",
        "content": "想像编星拱紫微，龙蛇日暖动旌旗。\n恭维虹瑞生虞帝，远以鸾骖会宓妃。\n云气先飞三足使，风纹不皱六铢衣。\n君王若问蟠桃木，溜雨霜皮几万围。",
        "dynasty": "宋",
        "collection_info": null
    },
    {
        "title": "对厅致语口号",
        "author": "洪适",
        "content": "心倾葵藿斗南边，秩秩簪绅再就筵。\n方伯举杯均舜酒，外台连璧颂尧年。\n望云鳌鳌跃三百，指日鹓行官九迁。\n秘殿此时同广宴，宫花深处拜传宣。",
        "dynasty": "宋",
        "collection_info": null
    },
    {
        "title": "广东水教致语口号",
        "author": "洪适",
        "content": "水战横江一百舟，海山楼裏坐元侯。\n偷儿已罢三年伎，猛士聊因五月秋。\n不用辟兵酬令节，从今行客但安流。\n将军尽列长安第，留取楼船震海头。",
        "dynasty": "宋",
        "collection_info": null
    },
    {
        "title": "归路致语口号",
        "author": "洪适",
        "content": "州民争看使君归，千骑阗阗此一时。\n鼠子已知焚大棹，马人又是建丰碑。\n但将海阁严军政，不比湖亭习水嬉。\n赤壁功成八十万，小桥应奏舞腰支。",
        "dynasty": "宋",
        "collection_info": null
    },
    {
        "title": "会江正字乐语口号",
        "author": "洪适",
        "content": "一鸣曾使万人惊，亘地驰声若建瓴。\n此日东州披宿雾，几年南斗避魁星。\n共看骐骥腾夷路，便接夔龙侍楚廷。\n千里寻盟须举白，海珍无谢五侯鲭。",
        "dynasty": "宋",
        "collection_info": null
    },
    {
        "title": "广东秋教致语口号",
        "author": "洪适",
        "content": "八月师田不失时，武蠭赳赳震雕题。\n耳批秋竹图骐骥，锋莹朝霜拭鷿鹈。\n连率名高方叔后，外台志与范滂齐。\n向来佩犊潢池子，一一腰镰走稻畦。",
        "dynasty": "宋",
        "collection_info": null
    },
    {
        "title": "归路致语口号",
        "author": "洪适",
        "content": "旌旄照海塞通逵，共说元戎校武归。\n三岁麟符宽远顾，一方鼠子詟英威。\n征袍剑立严师律，舞袖弓弯有妓围。\n顷刻连营俱解甲，室中宁復叹蛜蝛。",
        "dynasty": "宋",
        "collection_info": null
    },
    {
        "title": "鹿鸣宴致语口号",
        "author": "洪适",
        "content": "采芹东鲁浪歌僖，领海儒风异昔时。\n学有渊源能贯通，文如藻绣总紬奇。\n轩然西笑腾三级，对此南烹举一巵。\n勋业权舆自今日，广寒折取最高枝。",
        "dynasty": "宋",
        "collection_info": null
    },
    {
        "title": "会肇庆章守致语口号",
        "author": "洪适",
        "content": "风翼翔嬉云路轻，合班玉笋直承明。\n鰐溪已作思棠雅，龙邸先驰拔薤声。\n皂盖朱轓仍敛惠，青帘白舫岂争程。\n元戎政欲倾家酿，唤取佳人进麯生。",
        "dynasty": "宋",
        "collection_info": null
    },
    {
        "title": "福州会权府赵提刑致语口号",
        "author": "洪适",
        "content": "三山分鼎肖蓬瀛，仰首云逵上使星。\n绶带一年聊迭组，破觚八郡久虚囹。\n元戎自喜联高躅，胜日何妨醉渌醹。\n雅望不应长揽辔，便须笔橐侍天庭。",
        "dynasty": "宋",
        "collection_info": null
    },
    {
        "title": "会交代赵知郡致语口号",
        "author": "洪适",
        "content": "雪意商量未肯忙，使君归骑已腾骧。\n二年治行留襦袴，万户生涯足稻粱。\n便去峨冠登要路，谁能截镫款行装。\n胸中久矣吞云梦，一举琼彝有别肠。",
        "dynasty": "宋",
        "collection_info": null
    },
    {
        "title": "适两日小疾谒告闻知府郎中丈有东湖之游而不果陪遂蒙佳句宠问辄趁韵以谢",
        "author": "洪适",
        "content": "佳时行乐阻追陪，喜得诗筒手自开。\n云岫送凉随皂盖，风漪献状属金罍。\n也知萍底鱼相得，更有荷閒蝶鼎来。\n不识重游在何日，便须扶病走舆台。",
        "dynasty": "宋",
        "collection_info": null
    },
    {
        "title": "腊雪应祈因成鄙语呈使君",
        "author": "洪适",
        "content": "黄云仰首聚还飞，腊雪今年故作迟。\n涓日朱轓方有请，因风缟带即如期。\n寒梅正尔惭五出，茂麦悬知颂两歧。\n千室一辞欣响答，直须书事付歌诗。",
        "dynasty": "宋",
        "collection_info": null
    },
    {
        "title": "开岁五日使君见约同宫使尚书诸丈观山宫梅花因成拙诗",
        "author": "洪适",
        "content": "天知风月主人贤，况是江梅望着鞭。\n已报兵厨招客醉，故教晴日作春妍。\n一年行乐能多少，十骑联飞相后先。\n好向山宫记名氏，它时嘉话踵斜川。",
        "dynasty": "宋",
        "collection_info": null
    },
    {
        "title": "至宁海县有怀曾守",
        "author": "洪适",
        "content": "郊行十日天宇清，回首静镇熏鑪凝。\n寄声已为谢亭长，去甚復且容聋丞。\n万牛策勋场可涤，一犬彻警门无譍。\n呼农来前问所自，归之刺史南丰曾。",
        "dynasty": "宋",
        "collection_info": null
    },
    {
        "title": "次酬曾守分绣阁",
        "author": "洪适",
        "content": "城隅乔木可怡颜，小阁初成尺五閒。\n好客飞觞同啸傲，新诗衔袖莫追攀。\n片时凉雨洗疏竹，向晚轻云留远山。\n坐想清香凝燕寝，也思一笑十眉弯。",
        "dynasty": "宋",
        "collection_info": null
    },
    {
        "title": "中岩寺",
        "author": "洪适",
        "content": "览胜寻幽性所耽，不教驺哄滓筠杉。\n霞城散绮留仙袂，露磴凝珠拂客衫。\n曾有金龙潜邃洞，却因赤蚁远崇岩。\n来游无復从容计，自笑羸骖束辔衔。",
        "dynasty": "宋",
        "collection_info": null
    },
    {
        "title": "赠崇教寺颜上人",
        "author": "洪适",
        "content": "禅窟夸金碧，经行失旧踪。\n钟声穿茂竹，辙迹荫长松。\n远到水常莹，前陈山更重。\n勤勤紫藤杖，一览为从容。",
        "dynasty": "宋",
        "collection_info": null
    },
    {
        "title": "送刘元忠学士还南京",
        "author": "洪适",
        "content": "昔见相公登瀛洲，今见公子为校雠。\n鲲鹏变化三十载，我生安得不白头。\n君前拜恩父前庆，暂向南都秉顺流。\n南都留守颇为喜，将吏入贺靴声遒。\n酒舁银瓮羊脔炙，上下和煦移凉秋。\n归来却上柳堤路，西风健马控花虬。",
        "dynasty": "宋",
        "collection_info": null
    },
    {
        "title": "赋孤雁",
        "author": "洪适",
        "content": "云飞水宿过炎凉，回想来时道路长。\n夜月照惊唯吊影，朔风吹断不成行。\n人间无处逃矰缴，岁晚何曾饱稻粱。\n傥以能鸣免烹杀，繫书犹可到衡阳。",
        "dynasty": "宋",
        "collection_info": null
    },
    {
        "title": "题清芬阁",
        "author": "洪适",
        "content": "先生此地旧眠云，乔木森然数百春。\n海内多传诗弟子，壁间曾记药君臣。\n仙庐隐濑迹皆古，柏寺蓬山代有人。\n今日耳孙尤烜赫，庆源须信渺无垠。",
        "dynasty": "宋",
        "collection_info": null
    },
    {
        "title": "雨中泊舟萧山县驿",
        "author": "洪适",
        "content": "端居无策散闲愁，聊作人间汗漫游。\n晚笛随风来倦枕，春潮带雨送孤舟。\n店家菰饭香初熟，市檐莼丝滑欲流。\n自笑劳生成底事，黄尘陌上雪蒙头。",
        "dynasty": "宋",
        "collection_info": null
    },
    {
        "title": "寿秦太师  其一",
        "author": "洪适",
        "content": "北斗回春半浃辰，秦淮衮衮滟精神。\n六朝旧鬰兴王业，千载犹钟命世人。\n便与斯文生羽翼，悬知上圣倚经纶。\n形容盛德非常事，再拜寒儒请具陈。",
        "dynasty": "宋",
        "collection_info": null
    },
    {
        "title": "寿秦太师  其二",
        "author": "洪适",
        "content": "竹帛班班社稷臣，陈编窥读已成尘。\n圣朝置相超三代，舆议推公第一人。\n夹日豫章蟠厚地，回天大冶转洪钧。\n后皇当宁年盈万，长向璇霄侍玉宸。",
        "dynasty": "宋",
        "collection_info": null
    },
    {
        "title": "寿秦太师  其三",
        "author": "洪适",
        "content": "彬彬文物悉□张，大厦扶持有栋梁。\n今日典刑新汉阁，旧时耆老拜虞庠。\n夙临坛陛皇仪究，载祚城闉常藉荒。\n公有裨天五色石，指挥余事亦晶光。",
        "dynasty": "宋",
        "collection_info": null
    },
    {
        "title": "寿秦太师  其四",
        "author": "洪适",
        "content": "恨无官职可酬公，□□寰区宠数隆。\n甲第益高丞相府，多仪新出大明宫。\n九重礼绝恩三顾，一德名尊报两崇。\n安得奇才来学赋，试令给札命扬雄。",
        "dynasty": "宋",
        "collection_info": null
    },
    {
        "title": "寿秦太师  其五",
        "author": "洪适",
        "content": "十载操持将相权，亲提四海入陶甄。\n周公礼乐未坠地，伊尹勤劳真格天。\n青海不传南下箭，黄河长渡北归船。\n济时毫髮无遗力，数尽名臣孰与肩。",
        "dynasty": "宋",
        "collection_info": null
    },
    {
        "title": "寿秦太师  其六",
        "author": "洪适",
        "content": "圣皇问孝日东朝，报德流恩冠百僚。\n九命衮衣蝉插首，万钉宝带玉围腰。\n渠渠广厦开黄道，圉圉鸣珂下紫霄。\n宇宙人间荣至此，榆枋无地着扶摇。",
        "dynasty": "宋",
        "collection_info": null
    },
    {
        "title": "寿秦太师  其七",
        "author": "洪适",
        "content": "左弧垂庆记南州，日转天旋岁一周。\n风入江梅香暗度，霜满翠柏景深留。\n定知与国同箕翼，不用占星问斗牛。\n却使松乔羡眉寿，大椿何啻八千秋。",
        "dynasty": "宋",
        "collection_info": null
    },
    {
        "title": "寿太师益公  其一",
        "author": "洪适",
        "content": "四海十年无武功，边人岁下还耕农。\n向来纷纭战争地，方今不见旌旗红。\n东穷沧溟西尽蜀，道路行歌镇相续。\n奇祥异瑞□莫论，但道年丰万家足。\n固知至治天相之，朝廷清明本无为。\n问谁始终主张是，一德享天维太师。\n太师勋业青冥上，丹青已揭蓬山象。\n大鸿力牧空耳闻，未似身逢真圣相。\n九重日侍慈祥宫，鸡鸣问寝声融融。\n人间快乐直余事，都在指挥谈笑中。\n太师少保各开府，玉带金鱼行按武。\n同时两相父子间，此事古今谁得数。\n今年腊尾春全回，江梅正为生朝开。\n化工暗与人意合，更送雪花浮玉杯。\n内中数出黄封酒，紫衣飞鞚无停手。\n跪奉传觞再拜频，天子劝公千万寿。\n贱生鲁钝何足程，六年眼繫文昌星。\n冷官无路报恩地，孤负翘林画姓名。\n恶诗寄将千里远，引领南州望英衮。\n青芝赤箭傥可庸，此身许人良未晚。",
        "dynasty": "宋",
        "collection_info": null
    },
    {
        "title": "寿太师益公  其二",
        "author": "洪适",
        "content": "自从麟阁云台后，直到凌烟不乏人。\n唐突汉唐今日是，元勋唯有一师臣。",
        "dynasty": "宋",
        "collection_info": null
    },
    {
        "title": "寿太师益公  其三",
        "author": "洪适",
        "content": "向来群议几纷纭，决策和戎断若神。\n谈笑之间了天下，诚方前古有何人。",
        "dynasty": "宋",
        "collection_info": null
    },
    {
        "title": "寿太师益公  其四",
        "author": "洪适",
        "content": "淮北淮南应战场，只今春草饱牛羊。\n时平不假金汤固，淮水汤汤一苇航。",
        "dynasty": "宋",
        "collection_info": null
    },
    {
        "title": "寿太师益公  其五",
        "author": "洪适",
        "content": "圣皇日日侍庭闱，七十春秋自古稀。\n不是相公平国后，谁令六騩得南归。",
        "dynasty": "宋",
        "collection_info": null
    },
    {
        "title": "寿太师益公  其六",
        "author": "洪适",
        "content": "晋公貌状谁能画，曹霸丹青与世殊。\n头上进贤何足道，至尊书赞古来无。",
        "dynasty": "宋",
        "collection_info": null
    },
    {
        "title": "寿太师益公  其七",
        "author": "洪适",
        "content": "六龙斋洁疑圆坛，百辟奔趋列后先。\n华髮都人惊未见，一门两使并貂蝉。",
        "dynasty": "宋",
        "collection_info": null
    },
    {
        "title": "寿太师益公  其八",
        "author": "洪适",
        "content": "庆源衮衮益光华，闻道诸孙总称家。\n活却生灵千百万，阴功天报的无差。",
        "dynasty": "宋",
        "collection_info": null
    },
    {
        "title": "寿太师益公  其九",
        "author": "洪适",
        "content": "不论南北与西东，道路歌谣触处同。\n要识太平真面目，丰年长入颂声中。",
        "dynasty": "宋",
        "collection_info": null
    },
    {
        "title": "寿太师益公  其一○",
        "author": "洪适",
        "content": "年年腊尾庆生申，共祝槐庭过万春。\n天使长生辅真主，人间不用说庄椿。",
        "dynasty": "宋",
        "collection_info": null
    },
    {
        "title": "寿太师益公  其一一",
        "author": "洪适",
        "content": "残生无似辱甄收，正作儒官已过优。\n只有望云朝夕念，恩波傥得下炎洲。",
        "dynasty": "宋",
        "collection_info": null
    },
    {
        "title": "寿张侍郎  其一",
        "author": "洪适",
        "content": "少日声名满学宫，中年遭遇冠群公。\n一言坐决兴邦策，学世谁知料敌功。\n上见严安方恨晚，人推汲黯盍居中。\n由来大用须详试，出处之间本自同。",
        "dynasty": "宋",
        "collection_info": null
    },
    {
        "title": "寿张侍郎  其二",
        "author": "洪适",
        "content": "三吴政化捷如神，八桂威名逐日新。\n此地只今烦督护，一方何足费经纶。\n清心省事真无讼，约己丰财祇为民。\n闻道潢池总安堵，新来不见弄兵人。",
        "dynasty": "宋",
        "collection_info": null
    },
    {
        "title": "寿孙提刑",
        "author": "洪适",
        "content": "溪山擢秀称阳羡，族望推高独富春。\n潄石风流宜有后，掷金词翰不无人。\n声名已觉寰区满，事业方看日夜新。\n今代太平难藻绘，须公提笔侍枫宸。",
        "dynasty": "宋",
        "collection_info": null
    },
    {
        "title": "寿王饶州  其一",
        "author": "洪适",
        "content": "淮水汤汤自古传，王家衮衮更多贤。\n人门秀出乌衣右，时论谁居凤阁先。\n已有声名腾众口，故应勋业在长年。\n安知今代文章伯，定是前身李谪仙。",
        "dynasty": "宋",
        "collection_info": null
    },
    {
        "title": "寿王饶州  其二",
        "author": "洪适",
        "content": "忆曾簪笔侍明光，细细熏香拱御床。\n正掌丝纶开画省，忽严兵卫坐黄堂。\n一时童子能骑竹，三郡词人总咏棠。\n汉世公卿尽良吏，趣归须着紫荷囊。",
        "dynasty": "宋",
        "collection_info": null
    },
    {
        "title": "寿王饶州  其三",
        "author": "洪适",
        "content": "南风一夜入虞絃，帝遣文星下斗边。\n冠盖鼎来诗殷箧，儿孙罗立酒明船。\n扫除霜髮三千□，笑傲铜人五百年。\n再拜愿公如许寿，几看沧海变桑田。",
        "dynasty": "宋",
        "collection_info": null
    },
    {
        "title": "寿施徽州  其一",
        "author": "洪适",
        "content": "苕溪出天日，青云相鲜新。\n春风舞绿凈，镜滑无埃尘。\n江山有英姿，生此第一人。\n公贵当自致，名声谁与邻。",
        "dynasty": "宋",
        "collection_info": null
    },
    {
        "title": "寿施徽州  其二",
        "author": "洪适",
        "content": "文章妙机杼，作吏非雪清。\n召见天叹晚，豸冠振台评。\n骅骝丁汉苑，万里方长鸣。\n翻成一麾去，何用慰苍生。",
        "dynasty": "宋",
        "collection_info": null
    },
    {
        "title": "寿施徽州  其三",
        "author": "洪适",
        "content": "新安谁云小，领县数过五。\n异时庙堂人，剖竹来接武。\n斯民亦何幸，父母□召杜。\n大惠先一州，要知非久处。",
        "dynasty": "宋",
        "collection_info": null
    },
    {
        "title": "寿施徽州  其四",
        "author": "洪适",
        "content": "儿童拥道边，父老拜车下。\n使君为我至，欢喜不胜写。\n寿公生朝重，满酌白玉斝。\n明年更好在，玺诏来金马。",
        "dynasty": "宋",
        "collection_info": null
    },
    {
        "title": "寿施徽州  其五",
        "author": "洪适",
        "content": "铜人五百年，大椿八千岁。\n寓言了无实，木石何足贵。\n公身有仙骨，坐阅此尘世。\n汗漫真可期，高揖浮丘袂。",
        "dynasty": "宋",
        "collection_info": null
    },
    {
        "title": "送陆务观福建提仓",
        "author": "洪适",
        "content": "觥船相对百分空，京口追随一梦中。\n落纸云烟君似旧，盈巾霜雪我成翁。\n春来茗叶还争白，腊近梅梢近放红。\n领略溪山须妙语，小迂旌节上凌风。",
        "dynasty": "宋",
        "collection_info": null
    },
    {
        "title": "郊祀庆成",
        "author": "周麟之",
        "content": "紫极三阶正，黄宫一气旋。\n迎阳周吉土，练日汉甘泉。\n考典陈商辂，占祥察舜璇。\n朝冠纷璀璨，斋幄湛蟺蜎。\n荔席方颙若，油云已廓然。\n瑶源尊始祖，绛节从羣仙。\n碧瓦霏烟外，雕梁丽日边。\n大音谐美乐，芳荐列嘉笾。\n默喜云孙燕，深期鼎祚延。\n六虬纡制跸，九庙闢崇筵。\n鬰鬯香稃熟，芝楹瑞叶连。\n醇牺登硕俎，肃倡被朱絃。\n孝奏灵咸格，诚存礼不愆。\n清晨登玉轪，綵仗揭龙旃。\n虎旅罗三卫，蜺旌亘百廛。\n展容趋泰畤，裒福对苍圜。\n扆坐张皇邸，帷宫驾采椽。\n鼓钟传禁漏，星月粲高躔。\n蠖略车迴斗，荧煌衮象天。\n华支金擢秀，雅奏玉鸣鋗。\n虚次停垂佩，登坛俨奉瑄。\n兰生芬献斝，电燎鬰升烟。\n气晏樵蒸焜，天澄境落褰。\n涓成均拜胙，抃庆趣摩肩。\n凤盖端闱敞，蝇书惠泽宣。\n自欣千载遇，叨贰六卿联。\n簪笔琱舆上，扶圭绣黼前。\n独多亲日表，敢后赞云篇。\n帝德惟天大，臣心匪石坚。\n愿言陪虎拜，宝历万斯年。",
        "dynasty": "宋",
        "collection_info": null
    },
    {
        "title": "太庙观芝草  其一",
        "author": "周麟之",
        "content": "九庙宁神蔼德馨，煌煌又见产芝英。\n香凝荐斝椒兰润，色映雕梁日月明。\n绍復祖宗全达孝，感通天地契精诚。\n试披瑞牒占休应，看取皇家万叶荣。",
        "dynasty": "宋",
        "collection_info": null
    },
    {
        "title": "太庙观芝草  其二",
        "author": "周麟之",
        "content": "晓开疏屏望荣光，仰见威灵烛下方。\n二本同楹真盛事，三年迭秀是殊祥。\n好图瑞采增旗帜，更诵灵华续乐章。\n拜舞共陈归美颂，喜浮春殿九霞觞。",
        "dynasty": "宋",
        "collection_info": null
    },
    {
        "title": "苦热行",
        "author": "周麟之",
        "content": "君不见浣花老翁初作掾，触热簿书尘满案。\n坐曹束带总不能，但欲赤脚踏层冰。\n又不见青莲居士金门客，懒摇白羽巾挂壁。\n有时裸袒青林中，只知露顶洒松风。\n二子英规凛千古，笔夺造化驱风雨。\n如何避暑如避仇，叫呼竞作惊人语。\n是身本与天地同，要当扪腹无弗容。\n世间冷暖翻覆手，焉用夷隘惠不恭。\n我方穷居度炎热，火云烁山金石裂。\n一读清诗百念空，炯若冰壶浸明月。",
        "dynasty": "宋",
        "collection_info": null
    },
    {
        "title": "忧旱",
        "author": "周麟之",
        "content": "老农病旱如膏肓，汲井灌秧秧已黄。\n湖田半作龟兆坼，河渠断道不可航。\n救旱不必焚巫尪，当去民害烹弘羊。\n嗟哉销变此不务，龙川佛舍徒祈禳。\n中兴天子食不遑，侧身感天天与祥。\n霈然坐待三尺雨，拟赋云汉歌宣王。",
        "dynasty": "宋",
        "collection_info": null
    },
    {
        "title": "读战国策",
        "author": "周麟之",
        "content": "从人为从六国强，横人为横六国亡。\n悲夫不用摈秦计，徒以委肉强虎狼。\n一朝秦甲下函谷，指挥韩魏如羣羊。\n坐令不费一隻矢，山东千里无金汤。\n我窥尘编三太息，诸侯自覆非秦力。\n纷纷二百四十年，说士游谈空满籍。\n我将西上吊兴亡，南山自有能言石。",
        "dynasty": "宋",
        "collection_info": null
    },
    {
        "title": "秋日坐寐觉而有作",
        "author": "周麟之",
        "content": "南国逢秋色，西风扰客心。\n久閒安饮啄，多病废登临。\n壁倚青藜杖，窗横绿绮琴。\n无鱼甘粝食，有酒任孤斟。\n地僻千山瘠，人稀万籁瘖。\n懒同牛卧壠，倦剧鸟归林。\n纸阁居容膝，绳床坐整襟。\n缩头须尔伴，便腹莫吾箴。\n俛仰三眠柳，徘徊五戏禽。\n忘形初隠几，得趣渐欹簪。\n不假仙游枕，宁须女抱衾。\n乍疑身栩栩，已觉息深深。\n白凤才难继，黄粱事可寻。\n有人呼昼漏，何处起寒砧。\n短梦蘧然觉，斜晖惨欲阴。\n桂开香吐粟，菊认蘂攒金。\n磨熟双旗茗，炉残小瓣沈。\n感时思别墅，开户见遥岑。\n自别尧庭邃，俄惊墨突黔。\n背无三甲起，头有二毛侵。\n咎往眉难炙，言归足尚肣。\n静忘波汹汹，老谙岁骎骎。\n幸得安心法，聊为拥鼻吟。\n黑甜夸胜味，黄落寄余音。\n猿鹤休相怨，萍蓬自不禁。\n却愁宵寐少，卧听竹萧森。",
        "dynasty": "宋",
        "collection_info": null
    },
    {
        "title": "双投酒",
        "author": "周麟之",
        "content": "君不见白玉壶中琼液白，避暑一杯冰雪敌。\n只今名冠万钱厨，此法妙绝天下无。\n又不见九重春色蔷薇露，君王自酌觞金母。\n味涵椒桂光耀泉，御方弗许人间传。\n向来我作金门客，不假酿花并渍核。\n日日公堂给上尊，时时帝所分余沥。\n一朝释佩投江村，却访田家老瓦盆。\n道院丹泉灰脚重，官炉玉友糟头浑。\n有酒如此宁不饮，但赋独醒招楚魂。\n锦溪昨夜秋风入，梧叶雨残溪水急。\n呼奴为我挽飞流，涤瓮燎薪炊玉粒。\n奴言新酿良未宜，此间寒燠来无时。\n双投旧法酒经载，今焉可试君无疑。\n初观白醑寒浆溜，再加曲米成重酎。\n色如竹叶照人明，香似兰英和露透。\n妻孥一笑醆斝空，所恨无多纔数斗。\n嗟予性与礼法疏，况此扫轨甘穷居。\n肯学鸱夷随后车，不烦骑馿骥子扶。\n焉用拊缶歌乌乌，一觞一咏聊自娱。",
        "dynasty": "宋",
        "collection_info": null
    },
    {
        "title": "飞来峰",
        "author": "周麟之",
        "content": "西域崭崱羣玉峰，悬崖万丈穿玲珑。\n世人不识真鬼工，夜半跃起随雷风。\n天与西湖作奇观，嶷然飞堕羣山中。\n海风吹雨万壑暝，往往密有云相通。\n遥望烟鬟出林坞，重峦面面青莲宇。\n孤云起石风生泉，游人六月不知暑。\n世传飞来我亦疑，摩挲苍璧心更悲。\n当年禁囿山水远，艮岑一石须人挽。\n无人把酒酹山灵，飞入君王上林苑。",
        "dynasty": "宋",
        "collection_info": null
    },
    {
        "title": "赋张参政四老堂  其一",
        "author": "周麟之",
        "content": "散策相从倚玉鸠，不须更伴赤松游。\n林塘在眼供舒啸，花鸟催诗好劝酬。\n一座几盈三百岁，四翁宜寿八千秋。\n堂前风物如伊洛，尚欠香山与石楼。",
        "dynasty": "宋",
        "collection_info": null
    },
    {
        "title": "赋张参政四老堂  其二",
        "author": "周麟之",
        "content": "西望斜川烟霭低，荆溪东下泛清漪。\n夜来风雨秋怀共，春草池塘昼梦迟。\n江左便传花萼集，曲中休奏紫芝词。\n安车不日联镳至，银角桃枝上玉墀。",
        "dynasty": "宋",
        "collection_info": null
    },
    {
        "title": "呈郫人李签判",
        "author": "周麟之",
        "content": "锦江烟水春茫茫，锦城游宴歌舞狂。\n酒酣缓辔踏花去，尚说当年先侍郎。\n后来游宦家因徙，子孙不復归桑梓。\n世居淮海二百年，路隔关山七千里。\n兵戈南下风尘昏，衣冠渡江黄屋奔。\n淮乡几作边戍地，丛桂旧第无一存。\n我从避乱梅花坞，钓月眠云拉巢许。\n尔来又卜南郭居，自笑飘萍无定所。\n见君襟韵真谪仙，从来游戏壶中天。\n眷言我祖旧同闬，邂逅笑语心豁然。\n平生行李遍方外，南逾五岭入苍翠。\n脱靴未屈力士手，探囊已压髯奴背。\n为叹干戈何日休，浮家泛宅江海游。\n丹砂炼就葛洪鼎，茶竈行随鲁望舟。\n天涯一见倾盖旧，青城猿鹤知存否。\n会当叱驭过邛郲，相从却饮郫筒酒。",
        "dynasty": "宋",
        "collection_info": null
    },
    {
        "title": "呈伯父元仲二首  其一",
        "author": "周麟之",
        "content": "我伯气吐虹，贯日干文光。\n胸中有和璞，发挥见文章。\n笔追羲献风，句压曹刘墙。\n平生太古心，孰得窥行藏。\n人间富贵味，掩口不一尝。\n方朔饥欲死，次公醒而狂。\n方寸不受折，养此百炼刚。\n江湖五十年，飘飘曳征裳。\n晚岁一区宅，欲并幽林塘。\n浙东山水窟，选胜方徜徉。\n兰溪得佳致，行筑钟山堂。\n自顾世路险，机穽宁易防。\n俛首吾不能，高卧庸何伤。\n贫贱苟自得，麫糗皆膏粱。\n愿言守此志，鹏鷃聊相忘。",
        "dynasty": "宋",
        "collection_info": null
    },
    {
        "title": "呈伯父元仲二首  其二",
        "author": "周麟之",
        "content": "干戈十年余，荏苒百忧至。\n谁怜齿未壮，遽失綵衣戏。\n扪心天不闻，空下千斛泪。\n藐然一星孤，未忍随以逝。\n雨湿新松楸，尘生旧鞶帨。\n奈此愁绝何，况復形梦寐。\n萧萧风树悲，此恨岂有既。\n念昔龆齓中，从公识奇字。\n一从江淮别，岁月不復记。\n公寻武夷春，我友颐山桂。\n此来忽相见，再拜只流涕。\n忽忽悦情话，恍若已隔世。\n先人有遗经，夙夜焉敢坠。\n余生倘未殒，肯负平日志。\n但恨不及亲，临风一歔欷。",
        "dynasty": "宋",
        "collection_info": null
    },
    {
        "title": "寄伯父元举",
        "author": "周麟之",
        "content": "我家百笏门，族望甲乡国。\n堂堂六世祖，名在碧落籍。\n人曰吾故侯，善政光古昔。\n后裔联簪缨，北原荫榆柏。\n里居百余年，世出二千石。\n当时丛桂中，鸣珂动城陌。\n变故忽相仍，流荡兵火厄。\n一经焚劫余，故里半荆棘。\n奔腾豺虎羣，逃避天地窄。\n十年湖山游，幸不死锋镝。\n朝穿云麓青，夜钓月溪白。\n间关度阳九，阖室仅安适。\n遽婴风树悲，呼天泪横臆。\n坡陁东龙冈，怅望隔窀穸。\n故乡渺归期，异县悲久客。\n北辕吾未能，辽绝江海隔。\n思我伯父贤，一别几更历。\n寇至独不去，巍坐空四壁。\n高标揖夷齐，九死出焚溺。\n居为一乡望，后学所矜式。\n泮水修復初，儒盟首开席。\n我独随风蓬，孤陋阻规益。\n明年秋鸿飞，槐花动行色。\n庶遂升堂拜，情话输悃愊。\n诗成喜不寐，兴逐飞天翼。",
        "dynasty": "宋",
        "collection_info": null
    },
    {
        "title": "答宋子闲",
        "author": "周麟之",
        "content": "冀北百马一駃騠，沅江之鼈九肋稀。\n海邑千室士半之，异材杰出今其谁。\n有客有客气吐霓，行年五十缝掖衣。\n青鞋白帽鬓未摧，笔下妙绝黄绢碑。\n句中参彻后山诗，邂逅一见秋云披。\n立谈展尽胸中奇，如刮眼膜如起痿。\n便许握手论交期，看君有藴未一施。\n杜门却扫甘幽栖，草树薿薿含奇姿。\n两堂对启白板扉，我时剥啄叩扊扅。\n君出迎笑喜见眉，晴窗坐隠花影移。\n茗椀未尽炉香迟，手弄麈尾风飔飔。\n主人得意客忘归，嗟予懵学安所师。\n矧復少也逢百罹，尚頼先德流余滋。\n遗编烂烂星斗垂，墨犹未干吾忍窥。\n梅花一咏偶弗遗，君能鉴赏了不疑。\n惜哉不与君同时，生前未免俗子嗤。\n身后有此名流知，呜呼吾意其何悲。",
        "dynasty": "宋",
        "collection_info": null
    },
    {
        "title": "上王吏部",
        "author": "周麟之",
        "content": "人物南州望，风流一代英。\n夙传天上誉，早梦月中名。\n车载三千牍，鹏飞九万程。\n向来辞泮水，端合上仙瀛。\n接武虞廷邃，含香汉殿清。\n渐看丹极近，首冠列星明。\n准拟陪三接，周旋位六卿。\n鑑分金背重，橐并紫荷轻。\n未见恩纶出，那知谤箧盈。\n去朝云路杳，归侍綵衣荣。\n地借徽之竹，楼吹子晋笙。\n赤心何所负，白眼不须惊。\n自顾衔恩厚，亲逢较艺精。\n妍媸归藻鑑，高下见文衡。\n梦绝怀蛟异，词非吐凤成。\n赋能窥小小，经漫说铿铿。\n误玷春官籍，终惭月旦评。\n抢榆几类鷃，出谷仅同鶑。\n志慕青钱士，名参玉笋生。\n别深秋鹤怨，归问海鸥盟。\n未作河西尉，聊为江上行。\n夜沈滩月钓，晓压陇云耕。\n岁暮人初返，天寒雨未晴。\n久稽从杖履，且復卧柴荆。\n后见含深恧，微吟写至情。\n伫听宣室召，凤阁继家声。",
        "dynasty": "宋",
        "collection_info": null
    },
    {
        "title": "见张运使郎中  其一",
        "author": "周麟之",
        "content": "风度颙颙白首郎，清朝趋奏久含香。\n东南德望龙津阔，甲乙科名雁序长。\n使节不辞骊驾远，卿家重见㦸门光。\n愿公早入承明去，一试囊中活国方。",
        "dynasty": "宋",
        "collection_info": null
    },
    {
        "title": "见张运使郎中  其二",
        "author": "周麟之",
        "content": "野鹤摩云万里心，一枝聊復寄高林。\n愁边举目江山异，客裏登楼岁月深。\n长铗誓为知己用，短檠空伴读书吟。\n龙门不拒通家子，应许来听正始音。",
        "dynasty": "宋",
        "collection_info": null
    },
    {
        "title": "送王时亨舍人帅蜀诗二首  其一",
        "author": "周麟之",
        "content": "煌煌大笔照坤维，忽见文星下紫微。\n万里江山浑改观，九重绅笏更争辉。\n占松不假刀形梦，换马端期鹄趁飞。\n试问郫筒故乡酒，路人应唱踏花归。",
        "dynasty": "宋",
        "collection_info": null
    },
    {
        "title": "送王时亨舍人帅蜀诗二首  其二",
        "author": "周麟之",
        "content": "一从雁塔缀英游，又见功名得志秋。\n丹阙万人窥榜眼，碧幢千骑拥遨头。\n锦城日暖惸鳏舞，玉垒烟深铠仗收。\n它日中和闻善政，一琴宁復久淹留。",
        "dynasty": "宋",
        "collection_info": null
    },
    {
        "title": "和陈大监",
        "author": "周麟之",
        "content": "君不见汉业已定犹勒兵，白登坐困师无名。\n席门先生计无误，黠虏不得窥平城。\n论功自合班人杰，盖世拔山威尽折。\n漫夸勋业是韩彭，我出六奇秦项灭。\n后来汉道如衰周，德尊一代陈太丘。\n二方相继厉名节，不顾羔雁真善谋。\n雪霜贸贸年芳改，凛凛松筠见风采。\n豺狼当路狐狸号，独有孤鸿横四海。\n至今逸韵传清商，云和之瑟絃高张。\n耳孙磊落天下士，大才有出皆其长。\n胸中万卷饶丘壑，鲜取遗音叩寂寞。\n一朝解组又弹冠，出处无心付天乐。\n我辈等是风月人，昔也同闬今为邻。\n不妨对语味如蜡，扰扰万事从横陈。",
        "dynasty": "宋",
        "collection_info": null
    },
    {
        "title": "再次韵为谢",
        "author": "周麟之",
        "content": "公诗律严如用兵，江淮草木先知名。\n少当千人扫文阵，晚策百胜攻愁城。\n诗坛老将天下杰，笔倒三江流万折。\n时将妙句吐长虹，李杜文章光不灭。\n由来事业师伊周，讵止博识穷九丘。\n星列丹墀蔼华望，月昇金掌陈嘉谋。\n脱冠归来双鬓改，任尔功名争好采。\n挥絃月下奏高山，击楫波间哦小海。\n方今祝网仁如商，圣贤相逢治具张。\n鹤书旁午诏多士，不以椳闑遗寸长。\n如公岂得栖林壑，焉问晓猿惊索寞。\n岁晚方谐魏阙心，官閒不减商山乐。\n湖上春来花恼人，我不忧贫依富邻。\n朋友胶漆古来事，愿言握臂追雷陈。",
        "dynasty": "宋",
        "collection_info": null
    },
    {
        "title": "赵见独示所业并诗次韵谢之",
        "author": "周麟之",
        "content": "沅江九肋稀，端问学不学。\n向来屠沽辈，过眼褐宽博。\n如公负奇才，尚隔云津跃。\n昔吾先隠君，早识麟一角。\n联翩锦囊句，纡余仍卓荦。\n千载埋玉悲，孤芳竟谁擢。\n别来二十年，历历记前作。\n贱子更百罹，素业守弥恪。\n余辉忽振耀，如获西山药。\n清梦到钧天，求音叩寂寞。\n中宵对莲炬，何以称光渥。\n辱君琼瑶篇，重愧鼠呼璞。\n大轴闚洪源，汹涌千涧落。\n一洗胸中尘，豁若春云廓。",
        "dynasty": "宋",
        "collection_info": null
    },
    {
        "title": "以珠子香建茶寄皖公山马先生",
        "author": "周麟之",
        "content": "筠谷珠玑北苑春，寸诚千里託灵芬。\n为投白鹿岩前客，何日容分半席云。",
        "dynasty": "宋",
        "collection_info": null
    },
    {
        "title": "送台道人",
        "author": "周麟之",
        "content": "我祖来从锦江曲，尚忆郫筒醉春渌。\n轻衫拂石踏花归，近傍青城结茅屋。\n子孙散作淮海居，奕叶英风凛相续。\n不惟丛桂竞传芳，时有高人更超俗。\n或随羽化附青蛇，或避诏征称赤局。\n我生本是林泉人，失脚尘中困羁束。\n每逢蜀士话维桑，便欲携筇访前躅。\n道人家世出巴西，万里江山见眉目。\n笑施砭石起膏肓，坐察形神穷倚伏。\n我席为门君荷旃，相见忘情谢荣辱。\n幽香小鼎暮烟横，浊酒一杯春蚁绿。\n此身多病经百罹，只合纫兰与餐菊。\n休论燕颔觅封侯，莫说鸢肩腾火速。\n我有风怀就问君，何时一饱颜公粥。\n今日君行跨奔鹿，欲下鹅洲穿柳谷。\n他年愿结白云期，与君同看金峰鹄。",
        "dynasty": "宋",
        "collection_info": null
    },
    {
        "title": "送僧大通还山一首",
        "author": "周麟之",
        "content": "三年虎卧白云关，谁念穷猿失故山。\n野客已拚花自落，道人今与鹤俱还。\n厖眉皓首双松老，白㲲青丝一室閒。\n何日得追尘外趣，听君击钵翠微间。",
        "dynasty": "宋",
        "collection_info": null
    },
    {
        "title": "戏呈珉禅师",
        "author": "周麟之",
        "content": "我来何幸识支郎，百丈峰头宝月光。\n质薄自怜非燕颔，途穷谁信是龟肠。\n渐看鬓底千丝白，敢说眉间一点黄。\n坐见锦溪秋水阔，不知何日理归艎。",
        "dynasty": "宋",
        "collection_info": null
    },
    {
        "title": "终风行",
        "author": "周麟之",
        "content": "北风驾寒万窍号，声如八月江上涛。\n又疑大鹏上青霄，南溟水击抟扶摇。\n昆阳阵败虎豹嘷，撼城飞瓦千兵逃。\n焚轮夜起狂终朝，直忧卷屋掀重茅。\n我居门巷如荒郊，衾无缋罽裘无羔，苦寒猎猎吹缊袍。\n笑引藤樽漱浊醪，不妨高卧醉陶陶。\n梦骑天马腾长飈，睥睨玉台阊阖高。\n风声诗兴两斗豪，醉中一扫白云谣。",
        "dynasty": "宋",
        "collection_info": null
    },
    {
        "title": "望秦川歌  其一",
        "author": "周麟之",
        "content": "明皇幸蜀，一日登高山望秦川，谓高力士曰：“吾听张九龄言，不至此。\n”马上吹笛为曲，号《谪仙怨》，今亡焉。\n因为八章，以申其念旧之意。\n",
        "dynasty": "宋",
        "collection_info": null
    },
    {
        "title": "望秦川歌  其二",
        "author": "周麟之",
        "content": "长安回首战尘中，马背行吹一笛风。\n寄恨翻成谪仙怨，始知深负曲江公。",
        "dynasty": "宋",
        "collection_info": null
    },
    {
        "title": "望秦川歌  其三",
        "author": "周麟之",
        "content": "锦囊留得玉环香，不见佳人空断肠。\n北望秦川烟草满，尚疑飞燕舞昭阳。",
        "dynasty": "宋",
        "collection_info": null
    },
    {
        "title": "望秦川歌  其四",
        "author": "周麟之",
        "content": "向来花萼弄春辉，曾把宁王玉笛吹。\n乐事已随风烛过，如今横笛不胜悲。",
        "dynasty": "宋",
        "collection_info": null
    },
    {
        "title": "望秦川歌  其五",
        "author": "周麟之",
        "content": "蜀山春动锦江流，水绿山青总是愁。\n愁绝不堪山上望，无人解与月宫游。",
        "dynasty": "宋",
        "collection_info": null
    },
    {
        "title": "望秦川歌  其六",
        "author": "周麟之",
        "content": "雨声鸣栈不堪听，尽日穿云上杳冥。\n羯鼓催花浑不记，曲中空唱雨霖铃。",
        "dynasty": "宋",
        "collection_info": null
    },
    {
        "title": "望秦川歌  其七",
        "author": "周麟之",
        "content": "渔阳千帜扫空来，满目妖氛斗不开。\n为问玉京何日復，伤心黄屋几时回。",
        "dynasty": "宋",
        "collection_info": null
    },
    {
        "title": "望秦川歌  其八",
        "author": "周麟之",
        "content": "烟霞缥缈认骊山，远想楼台紫翠间。\n尚欲神游太真院，不知身过鬼门关。",
        "dynasty": "宋",
        "collection_info": null
    },
    {
        "title": "望秦川歌  其九",
        "author": "周麟之",
        "content": "阿瞒按舞长生殿，妃子洗粧端正楼。\n此去恰如巫峡梦，相望千里事悠悠。",
        "dynasty": "宋",
        "collection_info": null
    },
    {
        "title": "秋怀三首  其一",
        "author": "周麟之",
        "content": "雨沐秋容浄，云横天宇高。\n溪流走城堑，木叶下亭皋。\n兴引渊明酒，寒侵范叔袍。\n清愁不能已，高枕诵离骚。",
        "dynasty": "宋",
        "collection_info": null
    },
    {
        "title": "秋怀三首  其二",
        "author": "周麟之",
        "content": "燕去帘帷静，蛩鸣机杼忙。\n凄风万籁息，夜月一奁光。\n自喜襟怀豁，宁为景物伤。\n幽窗有佳致，坐挹桂花香。",
        "dynasty": "宋",
        "collection_info": null
    },
    {
        "title": "秋怀三首  其三",
        "author": "周麟之",
        "content": "江远莼鲈晚，径荒松菊寒。\n近知秋信好，更觉旅怀宽。\n远杵风催急，横琴夜向阑。\n飘零莫惆怅，吾道久艰难。",
        "dynasty": "宋",
        "collection_info": null
    },
    {
        "title": "观梅",
        "author": "周麟之",
        "content": "春来物物未关情，只与寒梅有旧盟。\n芳信已催诗兴动，幽香还酿客怀清。\n月摹瘦影横窗淡，雨浴疏花照水明。\n却忆去年花下饮，共持杯酒泛飞英。",
        "dynasty": "宋",
        "collection_info": null
    },
    {
        "title": "和元革叔无闷斋",
        "author": "周麟之",
        "content": "家在涛江欲尽头，结茅宁为乐休休。\n达人自得一经趣，游子空怀千岁忧。\n坐对圣贤唯酒适，身凭形影以诗酬。\n公今非遯元无闷，要把韦编续圣丘。",
        "dynasty": "宋",
        "collection_info": null
    },
    {
        "title": "初除西掖士华兄以诗贺喜次韵为谢",
        "author": "周麟之",
        "content": "向来归卧白云边，忽拜君王诏墨鲜。\n谁借羽翰超弱水，又随簪橐过甘泉。\n酒同今夕兄酬弟，诗比当年圣得贤。\n润色正须燕许手，小儒那有笔如椽。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其一",
        "author": "周麟之",
        "content": "遯叟高眠石磴云，鸱夷长泛五湖春。\n争如昼锦延华萼，同作商山四老人。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其二",
        "author": "周麟之",
        "content": "华堂迥出复城高，更买邻园彻古壕。\n要展渭川千亩竹，剩栽锦里百根桃。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其三",
        "author": "周麟之",
        "content": "鈎帘待燕春风裏，把酒酬花夜月前。\n更启西窗纳清景，烟光如画拥斜川。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其四",
        "author": "周麟之",
        "content": "城外青林可当山，横云翠霭鬰孱颜。\n虚堂一枕林泉梦，如在烟霞缥缈间。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其五",
        "author": "周麟之",
        "content": "林花倒影落清池，池面春波泛绿漪。\n更筑小桥亭上去，便成家世授书圯。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其六",
        "author": "周麟之",
        "content": "小溪深树鹿呦呦，野鹤无声蕙帐幽。\n风月满亭供笑语，依然不减醉翁游。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其七",
        "author": "周麟之",
        "content": "草木青归二月天，川原明媚发春妍。\n临流忽见寒梅影，皎若凌波洛浦仙。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其八",
        "author": "周麟之",
        "content": "花梢日上雨痕干，冉冉香风破嫩寒。\n眼底便知红紫近，山茶先放鹤头丹。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其九",
        "author": "周麟之",
        "content": "幽丛灌木便成林，准拟炎天百步阴。\n应许春禽乐余荫，鹪鹩稳寄一枝深。",
        "dynasty": "宋",
        "collection_info": null
    },
    {
        "title": "西园堂榭落成种植毕工偶成口号十首呈参政张公  其一○",
        "author": "周麟之",
        "content": "水流映带清漳宅，野望迟迴半月台。\n只恐宫鶑阻陪赏，日边便有鹤书来。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其一",
        "author": "周麟之",
        "content": "吴山濯濯烟鬟青，湖水练练光遶城。\n城中主人目如电，爽气坐纳山水清。\n千门鸣絃夜月静，四野垂颖秋云平。\n试占古语咏侯德，一贤可当百万兵。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其二",
        "author": "周麟之",
        "content": "苏台屹立层霄裏，环望水云三百里。\n十年草绿春城荒，麋鹿肆游歌舞地。\n公来一顾风物新，华屋下蟠烟霭翠。\n正须满意事登临，早晚中台拜英卫。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其三",
        "author": "周麟之",
        "content": "馆娃宫院秋沈沈，采香芳径花委金。\n吴王旧事久寂寞，此地犹怀千古心。\n黄堂高兴动罇俎，三百画桥丝管音。\n吴侬但识宴会乐，那知遶屋棠阴森。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其四",
        "author": "周麟之",
        "content": "城西连柂枫桥夜，城东接舳阊门下。\n细听来往棹讴声，一一歌呼颂仁化。\n尔知德政并龚黄，我慕风流到王谢。\n会当临景赋新诗，写得吴中有声画。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其五",
        "author": "周麟之",
        "content": "洞庭雨断兼天碧，松江月明波动色。\n剪橘霜包照座黄，鲙鲈雪缕堆盘白。\n秋到湖山最佳处，此景付公天不惜。\n英名自是龙骧家，更待高闳立幡戟。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其六",
        "author": "周麟之",
        "content": "相门旧列名臣传，挺挺遗风眼中见。\n远览初褰贾父帷，仁风已满袁宏扇。\n坐看诏玺天边来，袖章入对金銮殿。\n好追乐事醉昇平，日奉宸游玉津宴。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其七",
        "author": "周麟之",
        "content": "一方静治民安枕，天子英明用人审。\n慈厚熏然布帛温，威明皎若冰霜凛。\n斡旋妙手经画余，贯朽如山粟填廪。\n禁闼还容汲直归，淮南定报姦谋寝。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其八",
        "author": "周麟之",
        "content": "六飞南驻开陪京，朝廷恃此为金城。\n元侯卧护股肱郡，去天尺五日月明。\n谁怜游子岁一过，欲往不得如流萍。\n今日西风要留客，好山横道烟光凝。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其九",
        "author": "周麟之",
        "content": "青衫飘泊江海生，十年篷底载我行。\n每逢胜地一长望，江山举目难为情。\n登楼几作仲宣赋，在野犹带倪宽经。\n迩来困甚几执热，愿焉一濯秋风清。",
        "dynasty": "宋",
        "collection_info": null
    },
    {
        "title": "与苏州守十诗以兵卫森画戟燕寝凝清香为韵  其一○",
        "author": "周麟之",
        "content": "盖公论治齐相堂，穆生酌醴元王觞。\n古人好士乃如此，名重千载尊而光。\n我公风度冠今昔，龙门冠盖春云翔。\n微才讵敢充旨味，药笼庶容芝桂香。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其一",
        "author": "周麟之",
        "content": "北风夜捲地，冻云晓黏天。\n黄竹歌未终，飞霰集我前。\n森罗昆山璧，零乱淮夷蠙。\n缚贼悬瓠城，安得兵三千。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其二",
        "author": "周麟之",
        "content": "跨馿游灞桥，策马阻蓝关。\n诗人自清苦，逐客何当还。\n我独拥敝茧，高卧环堵间。\n黄精已无苗，斸雪思旧山。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其三",
        "author": "周麟之",
        "content": "松桂亦华颠，瓦石背玉表。\n造物不作难，夜半月出皎。\n书窗互照映，瓮牖惊易晓。\n举头忽弥望，万里绝飞鸟。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其四",
        "author": "周麟之",
        "content": "复帐蕤香篝，绮席罗妓围。\n焉知荜门子，清哦袖鹑衣。\n腊白三日寒，遽使昼掩扉。\n愁思已如许，共作风絮飞。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其五",
        "author": "周麟之",
        "content": "旧闻沙漠寒，碛卤一丈雪。\n谁怜牧羝人，白首持汉节。\n朝廷北顾忧，岁晚不忍说。\n寄言上林雁，何事音信绝。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其六",
        "author": "周麟之",
        "content": "堆盘水精盐，翻匙云子饭。\n年年六出花，不必以瑞献。\n浪言平地尺，贫亦非所愿。\n愁无儋石储，安敢掷百万。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其七",
        "author": "周麟之",
        "content": "林梢宿鸦翻，未觉烟树暝。\n潇潇打窗声，惯向云屋听。\n冰结积已深，风收舞初定。\n凌晨出门喜，折屐印樵径。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其八",
        "author": "周麟之",
        "content": "吾无千金裘，为博曲米春。\n床头腊瓮熟，漉以渊明巾。\n饮少辄至醉，醉眼迷天垠。\n衝寒望南巷，不见披氅人。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其九",
        "author": "周麟之",
        "content": "千骑射猎军，一簑垂钓翁。\n寒江与旷野，得意应无穷。\n顾我俱未暇，缓步聊倚筇。\n惜此连璐白，涴以鸡犬踪。",
        "dynasty": "宋",
        "collection_info": null
    },
    {
        "title": "辛酉大雪戏成十诗以千山鸟飞绝万径人踪灭为韵  其一○",
        "author": "周麟之",
        "content": "佛衣珠唾飞，撼树缟裙裂。\n巡檐索梅笑，敧枕听竹折。\n念此积雪寒，忧世心愈切。\n夜分耿不寐，风灯半明灭。",
        "dynasty": "宋",
        "collection_info": null
    },
    {
        "title": "自南山归口占上王阁老  其一",
        "author": "周麟之",
        "content": "湖上清游乐有余，玉山未倒不须扶。\n后堂深处无人到，尚许鸱夷託后车。",
        "dynasty": "宋",
        "collection_info": null
    },
    {
        "title": "自南山归口占上王阁老  其二",
        "author": "周麟之",
        "content": "日高风软不生尘，十月湖山暖似春。\n绿绮抱来人不至，几时容我唤真真。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其一",
        "author": "周麟之",
        "content": "淝上英游远，江南庆系长。\n二卿双戟贵，七叶一门光。\n早负鹏天阔，先分桂籍香。\n中兴谁第一，勋烈在旗常。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其二",
        "author": "周麟之",
        "content": "德望三朝老，才华一代宗。\n伟名高附凤，余事富雕龙。\n异刻惊黄玉，仙游问赤松。\n忽骑箕尾去，云路杳无踪。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其三",
        "author": "周麟之",
        "content": "一马龙骧后，中朝草创初。\n秉枢登政路，扈跸拥宸裾。\n像入云台画，名标玉府书。\n太平资旧德，不及驾安车。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其四",
        "author": "周麟之",
        "content": "出入纡宸眷，龙光溢帝阍。\n赐书奎画烂，分剂宝奁存。\n尚拟陪三接，俄悲筑九原。\n遗忠当厚报，岂但辍瓜恩。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其五",
        "author": "周麟之",
        "content": "自领一麾出，旋更五镇雄。\n政追栖凤迹，民戢带牛风。\n鑑水恩波外，西山爽气中。\n棠阴随处是，绕屋自茏葱。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其六",
        "author": "周麟之",
        "content": "晚岁游真馆，分符莅别京。\n九关留管钥，千骑按屯营。\n天上金瓯覆，江边玉节明。\n伤心游宴地，怅望北山横。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其七",
        "author": "周麟之",
        "content": "四老延清会，连年乐故乡。\n誉腾花萼集，光动德星堂。\n今独三荆茂，居然一鑑亡。\n庆流知有在，兰玉蔼遗芳。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其八",
        "author": "周麟之",
        "content": "绿野裴公趣，东山谢傅心。\n林泉幽梦断，花柳旧溪深。\n瀹茗风生腋，飞觞月满襟。\n向来亲几杖，犹想听高吟。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其九",
        "author": "周麟之",
        "content": "久玷平津馆，叨陪北海尊。\n轩腾期远到，刻苦记前言。\n穉榻恩难报，韦经业自存。\n孤踪初筮仕，此志与谁论。",
        "dynasty": "宋",
        "collection_info": null
    },
    {
        "title": "参政大资毗陵张公輓诗十首  其一○",
        "author": "周麟之",
        "content": "忆昔春官试，唯公季子俱。\n别来成永诀，返哭恸诸孤。\n忍预吹箫列，空怀解剑趋。\n新阡閟长夜，雪涕堕平芜。",
        "dynasty": "宋",
        "collection_info": null
    },
    {
        "title": "致政大夫胡公輓诗五首  其一",
        "author": "周麟之",
        "content": "赫奕三公胄，高华百笏门。\n义风倾里社，名德老丘园。\n不起东山卧，空余北海尊。\n已随飞剑逝，犹记刻舟痕。",
        "dynasty": "宋",
        "collection_info": null
    },
    {
        "title": "致政大夫胡公輓诗五首  其二",
        "author": "周麟之",
        "content": "西帅乘迟日，趋庭正妙年。\n飞书腾白羽，曳綵泛红莲。\n晚伏追风骥，长嗟堕水鸢。\n卷舒安义命，何恨及重泉。",
        "dynasty": "宋",
        "collection_info": null
    },
    {
        "title": "致政大夫胡公輓诗五首  其三",
        "author": "周麟之",
        "content": "燕寝追遗事，沈痾叹积年。\n未扶鸠杖起，已报鹿车悬。\n显服登三品，荣名谢九迁。\n英姿宁復见，归伴玉台仙。",
        "dynasty": "宋",
        "collection_info": null
    },
    {
        "title": "致政大夫胡公輓诗五首  其四",
        "author": "周麟之",
        "content": "碧落承先训，青冥屈壮图。\n珠悬三树秀，鑑舞一鸾孤。\n逝水嗟何及，佳城谶不诬。\n江山蟠秀气，此地卜青乌。",
        "dynasty": "宋",
        "collection_info": null
    },
    {
        "title": "致政大夫胡公輓诗五首  其五",
        "author": "周麟之",
        "content": "末绪惭非偶，孤踪託契深。\n委禽申旧好，奉屦负初心。\n已矣升堂拜，潸焉雪涕吟。\n四郊烟树惨，引绋堕哀音。",
        "dynasty": "宋",
        "collection_info": null
    },
    {
        "title": "夫人孙氏輓诗",
        "author": "周麟之",
        "content": "嫔风合冠女图中，礼法能兼郝与钟。\n自许夫知黄鹄志，曾看女拜紫鸾封。\n高堂把酒同婣睦，燕坐翻经乐始终。\n千载管彤书盛事，只今门有壻如龙。",
        "dynasty": "宋",
        "collection_info": null
    },
    {
        "title": "胡夫人輓诗  其一",
        "author": "周麟之",
        "content": "阃范三从正，家声两大余。\n义高黄鹄操，恩迭紫鸾书。\n涧沼登苹藻，园林映板舆。\n忽乘飞凤去，应傍素台居。",
        "dynasty": "宋",
        "collection_info": null
    },
    {
        "title": "胡夫人輓诗  其二",
        "author": "周麟之",
        "content": "晚岁根尘凈，端由志节隆。\n敛身遵七诫，弹指悟三空。\n此日伤朝露，何人赋凯风。\n我方司汗简，盍载女师中。",
        "dynasty": "宋",
        "collection_info": null
    },
    {
        "title": "胡夫人輓诗  其三",
        "author": "周麟之",
        "content": "旧倚韩康伯，高堂坐累茵。\n曩先归厚夜，今又失灵椿。\n族党千车会，阶庭五鼎陈。\n季能当大事，无负玉堂人。",
        "dynasty": "宋",
        "collection_info": null
    },
    {
        "title": "表兄知府郎中张公輓诗三首  其一",
        "author": "周麟之",
        "content": "自昔三珠树，如兄最早成。\n握兰霑剩馥，搴桂阻高程。\n健笔三江泻，英标一鹗横。\n崦嵫惊电谢，坐失剑峥嵘。",
        "dynasty": "宋",
        "collection_info": null
    },
    {
        "title": "表兄知府郎中张公輓诗三首  其二",
        "author": "周麟之",
        "content": "淼淼沅江路，犹迟皂盖临。\n但疑三甲起，那识二毛侵。\n北海樽罍在，南园草木深。\n水亭风月夜，八咏想遗音。",
        "dynasty": "宋",
        "collection_info": null
    },
    {
        "title": "表兄知府郎中张公輓诗三首  其三",
        "author": "周麟之",
        "content": "自是吾宗出，金兰臭味同。\n彯缨联北阙，抱椠踵南宫。\n去国邮书密，还乡巷辙通。\n讵知生死隔，回首一弹中。",
        "dynasty": "宋",
        "collection_info": null
    },
    {
        "title": "杨国夫人赵氏輓章",
        "author": "周麟之",
        "content": "猗兰奕叶神明胄，四德宜家绰有余。\n盛事可稽彤笔史，当年曾梦紫函书。\n子登虎榜朝辉弁，夫握龙韬拱殿庐。\n长乐宫中称万寿，犹思翟茀拥軿车。",
        "dynasty": "宋",
        "collection_info": null
    },
    {
        "title": "破虏凯歌六首  其一",
        "author": "周麟之",
        "content": "夜半江风金鼓声，拔营初起石头城。\n虏情不料诸军渡，一战淮西唾手平。",
        "dynasty": "宋",
        "collection_info": null
    },
    {
        "title": "破虏凯歌六首  其二",
        "author": "周麟之",
        "content": "莫怕南来生女真，皂旛罽马漫如云。\n黄头碧眼惊相语，切勿前逢八字军。",
        "dynasty": "宋",
        "collection_info": null
    },
    {
        "title": "破虏凯歌六首  其三",
        "author": "周麟之",
        "content": "山川千里战尘清，不负当初啮指盟。\n从此胡儿敢欺我，江淮草木已知名。",
        "dynasty": "宋",
        "collection_info": null
    },
    {
        "title": "破虏凯歌六首  其四",
        "author": "周麟之",
        "content": "将军羽扇自临戎，帐下健儿争立功。\n铁马莫来淮上牧，汉家旗纛半天红。",
        "dynasty": "宋",
        "collection_info": null
    },
    {
        "title": "破虏凯歌六首  其五",
        "author": "周麟之",
        "content": "江花閒队晓霏开，争看官军打贼回。\n十万羌胡今已破，不烦天子六飞来。",
        "dynasty": "宋",
        "collection_info": null
    },
    {
        "title": "破虏凯歌六首  其六",
        "author": "周麟之",
        "content": "捷书日日到甘泉，使者联翩出劳旋。\n将士欢呼拜君赐，鵰衔宝带鹄袍鲜。",
        "dynasty": "宋",
        "collection_info": null
    },
    {
        "title": "中原民谣 燕京小",
        "author": "周麟之",
        "content": "燕京小，鉅防络野长蛇绕。\n展闢城池数倍宽，帝居占尽民居少。\n通天百寻殿十重，金爵觚棱在半空。\n万户千门歌舞窄，不知九市人声寂。\n时时日曀盲风来，杀气冥蒙胡舞塞。\n旧来寝处穹庐中，今乃燕坐阿房宫。\n犹嫌北方地寒苦，又欲南嚮观华风。\n汴都我宋兴王宅，二百年来立宗祏。\n一朝飞瓦下云端，尽毁前模变新饰。\n故老恸哭壮士讙，吾宁忍死不忍观。\n只恐金碧涂未干，死胡溅血川原丹。\n羣儿拍手歌相和，此地宁容犬羊涴。\n旄头夜落五云开，还与吾皇泰微坐。",
        "dynasty": "宋",
        "collection_info": null
    },
    {
        "title": "中原民谣 迎送亭",
        "author": "周麟之",
        "content": "迎送亭，亭边柳色何青青。\n树头风和鹊声喜，朱甍碧瓦烟光凝。\n路人矫首城南北，牓字新题照阡陌。\n金牌天使走马来，蕃官出门饯迎客。\n车头老人扶轭行，自言身是宋遗氓。\n斯亭岂为迎送设，殆欲迎宋非虚名。\n南人侧耳惊相顾，此语端能卜天数。\n说与征夫且缓驱，往来怕见征尘污。\n莫折亭前百年柳，曾经宋德栽培久。\n只期南望翠华归，再拜马前称万寿。",
        "dynasty": "宋",
        "collection_info": null
    },
    {
        "title": "中原民谣 金澜酒",
        "author": "周麟之",
        "content": "金澜酒，皓月委波光入酒。\n冰壶避暑压琼艘，火炕敌寒挥玉斗。\n追欢长是秉烛游，日高未放传杯手。\n生平饮血狐兔场，酿糜为酒毡为裳。\n犹存故事设茶食，金刚大镯胡麻香。\n五辛盈柈雁粉黑，岂解玉食罗云浆。\n南使来时北风冽，冰山峨峨千里雪。\n休嗟虏酒不醉人，别有班觞下层阙。\n或言此酒名金澜，金数欲尽天意阑。\n醉魂未醒醆未覆，会看骨肉争相残。\n一双宝榼云龙翥，明日辞朝倒壶去。\n旨留余沥酹亡胡，帝乡自有蔷薇露。",
        "dynasty": "宋",
        "collection_info": null
    },
    {
        "title": "中原民谣 归德府",
        "author": "周麟之",
        "content": "归德府，四野坡池抱重阻。\n阏伯之墟旧宋州，心为大火占星土。\n昔我艺祖龙潜初，授钺此地开炎图。\n录裳拜野休运启，王气鬰鬰云扶舆。\n真人当天朝万宇，北望帝城天尺五。\n舟车辐辏川涂交，尽说南京比三辅。\n中兴天子膺赤符，又临此地登鸾车。\n版图一失故地隔，坐使神州沦虏区。\n金杏园边春色早，连阡粟麦濉河道。\n景物依然似昔时，只恨居民戴胡情。\n民言我宋潴仁深，况此旧名归德军。\n于今府号袭前躅，不日中原当自復。\n金人无德亡无时，大德日隆天下归。",
        "dynasty": "宋",
        "collection_info": null
    },
    {
        "title": "中原民谣 过沃州",
        "author": "周麟之",
        "content": "过沃州，停车听我遗民讴。\n兹为名邦古赵地，皇家得姓基鸿休。\n自胡杂居民在鼎，民心不改千年并。\n一日天开神火流，祥光塞空吐金景。\n胡人惊呼上畔知，曰此异兆谁当之。\n天其有意福赵氏，于斯效瑞腾炎辉。\n是岁更名州作沃，自谓火炎瑞可扑。\n不知字谶愈分明，天水灼然真吉卜。\n君看石桥十尺横，上有蹋迹青骡行。\n当年胜概压天下，岂忍岁久蒙毡腥。\n我有箪壶办浆馈，未审王师何日至。\n此身终作沃州民，赵氏帝王千万祀。",
        "dynasty": "宋",
        "collection_info": null
    },
    {
        "title": "中原民谣 造海船",
        "author": "周麟之",
        "content": "造海船，海旁朴斲雷殷山。\n大船闢舰容万斛，小船飞鹘何翩翩。\n传闻潞县燕京北，木柹翻空浪头白。\n近年升作北通州，谓是背吭宜控扼。\n坐令斩木千山童，民间十室八九空。\n老者驾车辇输去，壮者腰斧从鸠工。\n自期鼓檝沧溟隘，他时取道胶西寨。\n樯愿相风风北来，飞航信宿趋吴会。\n谁为此计狂且愚，南北土性天渊殊。\n北人鞍马是长技，南人涛濑如坦涂。\n果尔疑非万全策，驱民忍作鱼龙食。\n任渠转海入江来，自有周郎当赤壁。",
        "dynasty": "宋",
        "collection_info": null
    },
    {
        "title": "中原民谣 渡浮桥",
        "author": "周麟之",
        "content": "渡浮桥，黄流喷薄翻云涛。\n骈头巨舰寸金縴，翼以巨木维虹腰。\n戍河老兵三太息，顾语行人泪霑臆。\n去年造桥民力殚，今年过桥车毂击。\n只愁屡坏费修营，追呼无时困征役。\n前月南朝天使来，欲令践此夸雄哉。\n无何层冰蔽流下，三十六洪中夜摧。\n当时白马津头渡，不下毡车上船去。\n今朝缓辔扬鞭回，笑踏长鲸指归路。\n但愿河伯常安流，斯桥不断千古浮。\n他年过师枕席上，孰忧王旅行无舟。\n适见黎阳山下驿，驿垣破处龟趺出。\n丰碑大字天成桥，犹是宣和时相笔。",
        "dynasty": "宋",
        "collection_info": null
    },
    {
        "title": "中原民谣 金台砚",
        "author": "周麟之",
        "content": "金台砚，旧日老张闻㝢县。\n金华仙伯一品题，名高万石罗文传。\n南辕回次白沟河，搴裳欲渡尘没靴。\n向此画见限华裔，今乃接畛皆夷歌。\n忽见御庄云蓊鬰，千章乔木参天碧。\n始知佳气似舂陵，更喜眼前多旧物。\n伴行蕃使言侏离，髯奴鐻耳乃有知。\n叩辕敛袂出双璧，不待驲人来致辞。\n自言所献非荆璞，仅比澄泥与铜雀。\n雅称挥毫白玉堂，夜扫黄麻追灏噩。\n人皆谓彼勤且诚，盍探露团分宝馨。\n归家请办千斛墨，异时拟勒燕山铭。",
        "dynasty": "宋",
        "collection_info": null
    },
    {
        "title": "中原民谣 任契丹",
        "author": "周麟之",
        "content": "任契丹，太行为家千迭山。\n此山阻绝天下脊，中有义旅蛟蛇蟠。\n任君本是良家子，身长七尺风姿伟。\n心怀忠义欲擒胡，誓与羣豪揭竿起。\n时从数骑出郊垧，所向万人皆披靡。\n不驱丁口不攫金，只取糇粮事储偫。\n道遮天使夺牌归，佩牌夜易人不知。\n往来燕赵数百里，徒手不假寸铁持。\n夜半相逢沃州北，问知南使宁相阨。\n倡言我辈抱雄图，郎主打围曾狙击。\n时来左袒奋臂呼，十万儿郎一朝得。\n劝君努力雪国雠，为我斩取单于头。\n功成好爵皆君有，金印垂腰大如斗。",
        "dynasty": "宋",
        "collection_info": null
    },
    {
        "title": "中原民谣 雨木冰",
        "author": "周麟之",
        "content": "雨木冰，贯珠络玉千葩明。\n横鞭一拂条叶动，宝钗堕地声铿鍧。\n昨日登车天地墨，怪雨盲风起东北。\n俄然散雹乱飞霙，流淖满途深没膝。\n前车折轴不得行，后车脱辐泥翻轭。\n晓来廓氛天宇清，万象夺目何晶莹。\n凛如介士执矛戟，四野列阵霜雪凝。\n汴河堤上民惊诧，问是何祥木冰稼。\n平生有眼未曾看，旧说惟闻达官怕。\n车中嗫嚅齐鲁生，尝学五传窥遗经。\n因言前哲论灾异，占曰庶人皆执兵。\n只应北地干戈起，草木如人刃相倚。\n莫忧胡儿饮泗水，尽道明年佛貍死。",
        "dynasty": "宋",
        "collection_info": null
    },
    {
        "title": "破虏凯歌二十四首  其一",
        "author": "周麟之",
        "content": "可笑狂胡到死狂，欲投马棰渡长江。\n始知人语符天意，东向南朝作鬼降。",
        "dynasty": "宋",
        "collection_info": null
    },
    {
        "title": "破虏凯歌二十四首  其二",
        "author": "周麟之",
        "content": "采石江头万鼓鼙，祭天台上手挥旗。\n坐驱朔马为鱼鼈，笑杀江南踏浪儿。",
        "dynasty": "宋",
        "collection_info": null
    },
    {
        "title": "破虏凯歌二十四首  其三",
        "author": "周麟之",
        "content": "云航飞下北通州，弭檝胶西一战收。\n千七百艘同日尽，始知飞将有奇谋。",
        "dynasty": "宋",
        "collection_info": null
    },
    {
        "title": "破虏凯歌二十四首  其四",
        "author": "周麟之",
        "content": "一从犬吠瞰西山，便报车轮不得还。\n自诡长驱如破竹，不知先衄剑门关。",
        "dynasty": "宋",
        "collection_info": null
    },
    {
        "title": "破虏凯歌二十四首  其五",
        "author": "周麟之",
        "content": "虏饿曾无一月粮，煮弦烧箭莫充肠。\n南来本恃清河粟，不意偏师夜绝纲。",
        "dynasty": "宋",
        "collection_info": null
    },
    {
        "title": "破虏凯歌二十四首  其六",
        "author": "周麟之",
        "content": "胡人不识九车船，笑理轻舠狎大川。\n莫道老胡曾得济，犹传折箭誓青天。",
        "dynasty": "宋",
        "collection_info": null
    },
    {
        "title": "破虏凯歌二十四首  其七",
        "author": "周麟之",
        "content": "淝河席捲苻坚阵，赤壁灰飞孟德舟。\n二虏犹能脱身去，汝来断送郅支头。",
        "dynasty": "宋",
        "collection_info": null
    },
    {
        "title": "破虏凯歌二十四首  其八",
        "author": "周麟之",
        "content": "自古御行用众难，况图深入冒多艰。\n五百万人存者几，淮南白骨委如山。",
        "dynasty": "宋",
        "collection_info": null
    },
    {
        "title": "破虏凯歌二十四首  其九",
        "author": "周麟之",
        "content": "燕山台殿压阿房，又欲移巢占大梁。\n起就汉宫三十六，固知无德祇为殃。",
        "dynasty": "宋",
        "collection_info": null
    },
    {
        "title": "破虏凯歌二十四首  其一○",
        "author": "周麟之",
        "content": "七宝为床坐殿衙，金猊双立喷飞霞。\n自缘积恶难安享，不得全躯作帝羓。",
        "dynasty": "宋",
        "collection_info": null
    },
    {
        "title": "破虏凯歌二十四首  其一一",
        "author": "周麟之",
        "content": "只凭信誓画山河，二十余年两国和。\n解道渝盟甘踣国，若为轻信马韩哥。",
        "dynasty": "宋",
        "collection_info": null
    },
    {
        "title": "破虏凯歌二十四首  其一二",
        "author": "周麟之",
        "content": "自闻三策日垂涎，急趁西风一举鞭。\n狼子不知天数尽，据鞍犹说马儿年。",
        "dynasty": "宋",
        "collection_info": null
    },
    {
        "title": "破虏凯歌二十四首  其一三",
        "author": "周麟之",
        "content": "黧面长鬚桀黠儿，一生浑事杀人嬉。\n莫将遗像欺羣目，曾向贞元殿裏窥。",
        "dynasty": "宋",
        "collection_info": null
    },
    {
        "title": "破虏凯歌二十四首  其一四",
        "author": "周麟之",
        "content": "何事图形到九墀，岂容鬼质近神奎。\n君王欲作诸戎戒，不惜云章手自题。",
        "dynasty": "宋",
        "collection_info": null
    },
    {
        "title": "破虏凯歌二十四首  其一五",
        "author": "周麟之",
        "content": "也学赋诗横槊公，浪抛狂语倡羣凶。\n由来立马元无地，空指吴山第一峰。",
        "dynasty": "宋",
        "collection_info": null
    },
    {
        "title": "破虏凯歌二十四首  其一六",
        "author": "周麟之",
        "content": "每率羣胡共打围，防姦惟许属鞬随。\n一朝醉卧隋堤曲，众箭攒胸死不知。",
        "dynasty": "宋",
        "collection_info": null
    },
    {
        "title": "破虏凯歌二十四首  其一七",
        "author": "周麟之",
        "content": "向来烧饭起中都，已觉胡星堕玉除。\n罪恶贯盈天不赦，区区犹欲祷医闾。",
        "dynasty": "宋",
        "collection_info": null
    },
    {
        "title": "破虏凯歌二十四首  其一八",
        "author": "周麟之",
        "content": "曾为兵卜溷神听，不信名山事火攻。\n今日汝魂游岱去，不知何面向灵宫。",
        "dynasty": "宋",
        "collection_info": null
    },
    {
        "title": "破虏凯歌二十四首  其一九",
        "author": "周麟之",
        "content": "似闻虏帐启行初，尽拥青毡入故都。\n便好乘机收赤县，长缨更缚北单于。",
        "dynasty": "宋",
        "collection_info": null
    },
    {
        "title": "破虏凯歌二十四首  其二○",
        "author": "周麟之",
        "content": "昨从北邙山下过，旋移狼纛驻鸡笼。\n此身已是邻尸冢，又欲飞投鼎镬中。",
        "dynasty": "宋",
        "collection_info": null
    },
    {
        "title": "破虏凯歌二十四首  其二一",
        "author": "周麟之",
        "content": "胜负端从曲直分，我军屡捷气凌云。\n坐听笳鼓传新曲，不怕蕃家铁塔军。",
        "dynasty": "宋",
        "collection_info": null
    },
    {
        "title": "破虏凯歌二十四首  其二二",
        "author": "周麟之",
        "content": "中兴天子汉宣光，自有深仁合彼苍。\n天遣百灵争助顺，神兵遍野拂云长。",
        "dynasty": "宋",
        "collection_info": null
    },
    {
        "title": "破虏凯歌二十四首  其二三",
        "author": "周麟之",
        "content": "此日君王自抚师，列营争望翠华旗。\n不失一矢戎酋毙，又胜澶渊却敌时。",
        "dynasty": "宋",
        "collection_info": null
    },
    {
        "title": "破虏凯歌二十四首  其二四",
        "author": "周麟之",
        "content": "江上春风凤盖旋，鬰葱佳气霭中天。\n从今四海归图籍，金殿垂衣亿万年。",
        "dynasty": "宋",
        "collection_info": null
    },
    {
        "title": "景灵宫乐章 皇帝还位干安之曲",
        "author": "周麟之",
        "content": "帝临閟庭，逆釐上灵。\n神保安坐，肃若有承。\n嘉觞既申，德闻惟馨。\n灵光留俞，祚我亿龄。",
        "dynasty": "宋",
        "collection_info": null
    },
    {
        "title": "景灵宫乐章 尚书彻馔吉安之曲",
        "author": "周麟之",
        "content": "普淖既荐，苾芬孔时。\n神嗜而顾，有来宴娱。\n飨矣将彻，载钦载祗。\n展诗以侑，益臻厥熙。",
        "dynasty": "宋",
        "collection_info": null
    },
    {
        "title": "景灵宫乐章 皇帝降殿干安之曲",
        "author": "周麟之",
        "content": "我秩元祀，上推鸿源。\n展事有侐，祲威肃然。\n升墄既降，秉心益虔。\n荷天之休，于千万年。",
        "dynasty": "宋",
        "collection_info": null
    },
    {
        "title": "景灵宫乐章 皇帝还大次干安之曲",
        "author": "周麟之",
        "content": "帝将于郊，昭事上祀。\n爰兹毕觞，復即于次。\n飈斿载旋，容旌沓骑。\n维皇嘉承，锡祚昌炽。",
        "dynasty": "宋",
        "collection_info": null
    },
    {
        "title": "太庙乐章 皇帝盥洗干安之曲",
        "author": "周麟之",
        "content": "维皇斋精，鬷假于庙。\n观盥之初，惟以洁告。\n衎承祖宗，恤祀昭孝。\n诚心有孚，介福斯报。",
        "dynasty": "宋",
        "collection_info": null
    },
    {
        "title": "太庙乐章 皇帝还位干安之曲",
        "author": "周麟之",
        "content": "于穆清庙，明禋是躬。\n卿士骏奔，助我肃雝。\n灌鬯已事，精诚交通。\n却立以思，僾然其恭。",
        "dynasty": "宋",
        "collection_info": null
    },
    {
        "title": "太庙乐章 奉俎丰安之曲",
        "author": "周麟之",
        "content": "有硕其牲，登于大房。\n肃展以飨，庶几迪尝。\n匪腯是告，我民其康。\n保艾尔后，垂休无疆。",
        "dynasty": "宋",
        "collection_info": null
    },
    {
        "title": "太庙乐章 皇帝再盥洗干安之曲",
        "author": "周麟之",
        "content": "盥至于再，洁诚俞孚。\n帝用祗荐，灵咸嘉虞。\n腾歌胪驩，会于轩朱。\n观厥颙若，受福之符。",
        "dynasty": "宋",
        "collection_info": null
    },
    {
        "title": "天申节集英殿大宴乐语口号",
        "author": "周麟之",
        "content": "晓开阊阖黼帷张，五色凝云捧玉皇。\n风入舜絃声荡漾，日浮尧荚景舒长。\n猗兰殿上霞飞栋，华萼楼前露满囊。\n共指南山申善颂，太平天子万年觞。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其一",
        "author": "周麟之",
        "content": "北极璇杓转，东朝绣户开。\n吾皇宴长乐，亲捧万年杯。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其二",
        "author": "周麟之",
        "content": "遶殿猗兰紫，浮觞寿柏青。\n瑶池演春算，倍受八千龄。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其三",
        "author": "周麟之",
        "content": "晓箭催莲漏，君王问寝时。\n光风浮玉管，瑞霭映云旗。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其四",
        "author": "周麟之",
        "content": "笑看宫额试梅粧，楼角千丝御柳黄。\n尽道九重春色早，太平天子是东皇。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其五",
        "author": "周麟之",
        "content": "日照蟠桃万点丹，花前仙佩响珊珊。\n他年采实供金母，会见飞琼捧玉盘。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其六",
        "author": "周麟之",
        "content": "不用神丹嚥蘂琼，年登八十自身轻。\n试临玉案翻金箓，更觉春来眼倍明。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其一",
        "author": "周麟之",
        "content": "木铎扬宽诏，云翘舞化风。\n垂衣金殿裏，圣德与天通。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其二",
        "author": "周麟之",
        "content": "红日升旸谷，青辉应嶰筩。\n万方陶美化，浑在泰和中。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其三",
        "author": "周麟之",
        "content": "翠水冰融尽，雕栊日上迟。\n东风报花信，先拂万年枝。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其四",
        "author": "周麟之",
        "content": "已过人日迎春驭，直待阶蓂十叶开。\n应是九门灯夕近，东皇欲驾六鳌来。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其五",
        "author": "周麟之",
        "content": "凤盖龙车玉作轮，北临紫畤谒三神。\n已将福酒添眉寿，更祝椒觞一万春。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其六",
        "author": "周麟之",
        "content": "圣主清心仍寡欲，惟于笔砚未忘怀。\n彤廷仗下春朝散，独拥图书坐损斋。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其一",
        "author": "周麟之",
        "content": "沼荇微生绿，宫梅暗度香。\n五云凝紫禁，一气转青阳。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其二",
        "author": "周麟之",
        "content": "露沐千门柳，风萦九畹兰。\n会听鶑出谷，行傍采桑坛。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其三",
        "author": "周麟之",
        "content": "胜裏金葩喜占新，红酥细字点宜春。\n内庭也作人间戏，自是时康乐事频。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其四",
        "author": "周麟之",
        "content": "银鈎惯学君王帖，宝轸频听淑女琴。\n更与六宫循节俭，钗头不缀辟寒金。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其五",
        "author": "周麟之",
        "content": "椒涂日暖燕差池，又见瑶箱受福时。\n欲使后宫歌德化，试将彤管作春词。",
        "dynasty": "宋",
        "collection_info": null
    },
    {
        "title": "端午贴子词 皇太后阁六首 其一",
        "author": "周麟之",
        "content": "皋月乘天数，慈闱奉母仪。\n灵芝三万岁，乐府有新词。",
        "dynasty": "宋",
        "collection_info": null
    },
    {
        "title": "端午贴子词 皇太后阁六首 其二",
        "author": "周麟之",
        "content": "柳映金铺丽，菰黏玉俎香。\n六宫随凤辇，来献九霞觞。",
        "dynasty": "宋",
        "collection_info": null
    },
    {
        "title": "端午贴子词 皇太后阁六首 其三",
        "author": "周麟之",
        "content": "覆户双人艾，浮樽九节蒲。\n更闻天子孝，瑞箑扇尧厨。",
        "dynasty": "宋",
        "collection_info": null
    },
    {
        "title": "端午贴子词 皇太后阁六首 其四",
        "author": "周麟之",
        "content": "凉生浴殿蔼兰芳，玉宇深沈昼漏长。\n试诵琼章开蘂笈，御炉风袅辟邪香。",
        "dynasty": "宋",
        "collection_info": null
    },
    {
        "title": "端午贴子词 皇太后阁六首 其五",
        "author": "周麟之",
        "content": "慈欢不为植萱丛，圣子晨昏孝养隆。\n况是九重当夏凊，偏于扇枕得清风。",
        "dynasty": "宋",
        "collection_info": null
    },
    {
        "title": "端午贴子词 皇太后阁六首 其六",
        "author": "周麟之",
        "content": "方开八袠庆修龄，又捧榴杯拜紫庭。\n一岁一添长命缕，拟将万缕献慈宁。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其一",
        "author": "周麟之",
        "content": "赤伏题皇运，朱明敞帝宸。\n休符知有相，此月是天申。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其二",
        "author": "周麟之",
        "content": "祝网汤仁布，垂裳舜德敷。\n五兵浑不用，安事赤灵符。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其三",
        "author": "周麟之",
        "content": "日永三星正，风熏万宇凉。\n要知垂艾意，期与庶民康。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其四",
        "author": "周麟之",
        "content": "槐绿乍迷青羽盖，樱红已荐赤瑛盘。\n太平节物年年好，又见浮菖与浴兰。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其五",
        "author": "周麟之",
        "content": "西湖雨歇鑑奁开，江面银涛一线来。\n自有云山供四座，圣君元不事池台。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其六",
        "author": "周麟之",
        "content": "碧琳宫殿昼翻书，时见龙鸾落宝跗。\n一念清非能却暑，不须更展北风图。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其一",
        "author": "周麟之",
        "content": "瑞霭浮龙鑑，凉飔拂燕钗。\n瑶钟献冰醴，暑殿雪盈怀。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其二",
        "author": "周麟之",
        "content": "绕臂长生缕，无非柘馆丝。\n还因袗絺绤，深念葛覃诗。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其三",
        "author": "周麟之",
        "content": "甘霔令年应祷祈，屏除荤茹与君齐。\n化行自是恩波远，何止春郊雨一犁。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其四",
        "author": "周麟之",
        "content": "不贪斗草事诗书，漫采香芸辟蠹鱼。\n永日挥毫自忘暑，滴残宫砚玉蟾蜍。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其五",
        "author": "周麟之",
        "content": "剪就冰绡月影团，不须多羡女乘鸾。\n君王瑶札亲题处，一样蟾花点点丹。",
        "dynasty": "宋",
        "collection_info": null
    },
    {
        "title": "句  其一",
        "author": "周麟之",
        "content": "月摹瘦影横窗淡，雨沐疏花照水明。",
        "dynasty": "宋",
        "collection_info": null
    },
    {
        "title": "句  其二",
        "author": "周麟之",
        "content": "醉倒不辞花面笑，诗成亲傍竹身题。",
        "dynasty": "宋",
        "collection_info": null
    },
    {
        "title": "题郑氏籯金堂",
        "author": "汪应辰",
        "content": "子云抱遗经，寂寞饥欲死。\n谁家千金郎，车马塞闾里。\n如何今世人，持此欲胜彼。\n要知圣贤心，不为取青紫。\n冷暖自所知，吾言聊尔尔。",
        "dynasty": "宋",
        "collection_info": null
    },
    {
        "title": "题法海院龙溪亭",
        "author": "汪应辰",
        "content": "微茫云两角，屈曲路一綫。\n未容快先睹，已叹行百转。\n流溪何从来，神物昔尝玩。\n舆梁俨坚牢，亭宇復明绚。\n岂惟济病涉，更可供息宴。\n信哉善知识，作此巧方便。\n茂樾两交盖，清风四挥扇。\n祇恐境中人，却有桑下恋。\n台山不须问，此去直如箭。\n何妨酌灵水，一洗眼花眩。\n举头未及眸，已知梵王殿。",
        "dynasty": "宋",
        "collection_info": null
    },
    {
        "title": "和游南岩",
        "author": "汪应辰",
        "content": "南峰不藏善，逢人说南岩。\n南岩亦何好，造化秘此缄。\n烟云印全提，松竹色半酣。\n去郭十里赢，守戒僧二三。\n乞身满一日，幽事亦可探。\n行客问征途，居者索辔衔。\n萧条野店烟，夐静弥勒龛。\n念非尘外侣，不分禅味甘。\n受佣作閒人，自缚亦何惭。\n于时日在房，山色染蔚蓝。\n一径盘鬰青，羣峰列空嵌。\n冷泉计涓滴，瀹鼎消尘凡。\n端如常德静，可警疾步贪。\n联镳出云门，回首怜烟岚。\n公其吐妙语，胜事须指南。",
        "dynasty": "宋",
        "collection_info": null
    },
    {
        "title": "借舍人吕丈送大雅东还诗韵奉呈",
        "author": "汪应辰",
        "content": "典刑寄老成，师友须渊源。\n今代紫薇公，身退道益尊。\n言行无表襮，卓然中所存。\n云雨自翻覆，谁能动毫分。\n洗垢既无垢，尚或求瘢痕。\n嗟我与徐子，昔也扫公门。\n相期膏吾车，从公毕斯文。",
        "dynasty": "宋",
        "collection_info": null
    },
    {
        "title": "暮春",
        "author": "汪应辰",
        "content": "闭门听风雨，不知门外春。\n兹辰聊散步，霁色如相亲。\n日月不吾与，花柳随时新。\n悠悠竟何事，悚然怀故人。",
        "dynasty": "宋",
        "collection_info": null
    },
    {
        "title": "家叔沚次暮春韵呈知止秘校",
        "author": "汪应辰",
        "content": "一日復一日，山间已暮春。\n人事有怵迫，景物无疏亲。\n谁知一雨后，满目皆怀新。\n风光欠管领，付与得閒人。",
        "dynasty": "宋",
        "collection_info": null
    },
    {
        "title": "再用前韵",
        "author": "汪应辰",
        "content": "驾言写我忧，一览无边春。\n先生方闭户，不可得而亲。\n宁逐儿女戏，要观物化新。\n不见舞雩下，冠者五六人。",
        "dynasty": "宋",
        "collection_info": null
    },
    {
        "title": "復次数语呈知止",
        "author": "汪应辰",
        "content": "斯道有张弛，如天有冬春。\n雍容贵可久，促迫终难亲。\n槁枿久乃腐，流水汲逾新。\n虽云不窥圃，乘马復何人。",
        "dynasty": "宋",
        "collection_info": null
    },
    {
        "title": "尤美轩",
        "author": "汪应辰",
        "content": "巉然绝壑临招提，仰视疑欲干晴霓。\n林峦献状还左右，烟云变相随高低。\n少日登高不惮远，喘汗赪颜如夏畦。\n却凭轩槛认行处，一览不待穷攀跻。\n爱山愿作此轩客，饥火驱出仍东西。\n青衫乌帽犯尘土，梦想春绿浮凫鹥。\n归寻舟刻剑已往，扁榜仅能存旧题。\n道人知我若有失，更附山房拂栱梯。\n方欣胜观还昔时，忽讶妙语来磻溪。\n茫茫六合有安宅，恍悟十年行路迷。\n甘与山僧为逆旅，自使妇姑相勃溪。\n暗明通壅悉还汝，无所还者吾其栖。\n但惭屋上復加屋，空费囊中金褭蹄。",
        "dynasty": "宋",
        "collection_info": null
    },
    {
        "title": "送删定闻人丈归嘉禾",
        "author": "汪应辰",
        "content": "漫作中都士，柴门每自扃。\n遗经究终始，奇字讲声形。\n前辈今无几，微言世莫听。\n扁舟转河曲，已见故山青。",
        "dynasty": "宋",
        "collection_info": null
    },
    {
        "title": "题表上人卷舒轩",
        "author": "汪应辰",
        "content": "高轩聊自娱，俯仰称幽居。\n世道有兴废，人心随卷舒。\n圆机应有此，胶柱合何如。\n愧匪许询辈，时来问满虚。",
        "dynasty": "宋",
        "collection_info": null
    },
    {
        "title": "陶山书院",
        "author": "汪应辰",
        "content": "陶山读书处，景物自天成。\n幽涧菁莪盛，高冈彩凤鸣。\n雨余山色秀，云浄月华明。\n静听寒泉响，潺潺洙泗声。",
        "dynasty": "宋",
        "collection_info": null
    },
    {
        "title": "輓侍读龙图学士周公",
        "author": "汪应辰",
        "content": "四海声名久，中朝德齿优。\n金华方入侍，琳馆遽归休。\n全福人皆仰，孤风世莫留。\n老成零落尽，不独为吾州。",
        "dynasty": "宋",
        "collection_info": null
    },
    {
        "title": "輓参政王公",
        "author": "汪应辰",
        "content": "辙迹环吴蜀，艰难嘆委频。\n秉钧纔数月，去国竟终身。\n文武才猷远，经纶事业新。\n襄阳耆旧传，宁復有斯人。",
        "dynasty": "宋",
        "collection_info": null
    },
    {
        "title": "輓学士张公",
        "author": "汪应辰",
        "content": "俎豆平生事，逢时却论兵。\n幄中多妙画，阃外即长城。\n曾未登三府，何言梦两楹。\n空余行乐处，画像俨如生。",
        "dynasty": "宋",
        "collection_info": null
    },
    {
        "title": "輓詹事陈公",
        "author": "汪应辰",
        "content": "给谏皆言责，论思本从臣。\n独公真举职，临事肯谋身。\n再起名尤重，全归迹已陈。\n空嗟古遗直，无復见斯人。",
        "dynasty": "宋",
        "collection_info": null
    },
    {
        "title": "輓吕舍人二首  其一",
        "author": "汪应辰",
        "content": "连蹇成遗老，纔闻直禁林。\n是非终不屈，进退了无心。\n万事邯郸梦，千秋正始音。\n心知公不朽，霣涕自难禁。",
        "dynasty": "宋",
        "collection_info": null
    },
    {
        "title": "輓吕舍人二首  其二",
        "author": "汪应辰",
        "content": "接物初无间，微言独得闻。\n相期深造道，不为细论文。\n自有高山仰，谁知半路分。\n新阡疑可望，目断只愁云。",
        "dynasty": "宋",
        "collection_info": null
    },
    {
        "title": "輓宣抚吴郡王二首  其一",
        "author": "汪应辰",
        "content": "节义家传久，艰难始见忠。\n一心惟徇国，百战竟平戎。\n环列周庐肃，官仪道路同。\n细看麟阁上，谁得似初终。",
        "dynasty": "宋",
        "collection_info": null
    },
    {
        "title": "輓宣抚吴郡王二首  其二",
        "author": "汪应辰",
        "content": "太傅元功首，汾阳异姓王。\n恩荣兼二美，声迹远相望。\n名载风云会，神游水月乡。\n维师空赠典，无復见鹰扬。",
        "dynasty": "宋",
        "collection_info": null
    },
    {
        "title": "雪中梅花",
        "author": "汪应辰",
        "content": "风弄芦帘掩復开，闭门一室此徘徊。\n故人难望扁舟至，远信谁凭驿使回。\n窗外不知飞霰集，坐中只觉暗香来。\n新诗亟报春消息，不待天边看斗魁。",
        "dynasty": "宋",
        "collection_info": null
    },
    {
        "title": "与谈命郑柯山",
        "author": "汪应辰",
        "content": "柯山落魄一仙翁，二十八宿罗胸中。\n学术该通明若鑑，襟期豁达气如虹。\n醺醺痛饮一楼月，落落高谈千古风。\n一本流年无惜示，贮之他日验穷通。",
        "dynasty": "宋",
        "collection_info": null
    },
    {
        "title": "陈经略生朝四首  其一",
        "author": "汪应辰",
        "content": "喜咏高秋此日生，门闾佳气想充盈。\n堂堂体貌千钧重，凛凛精神一座倾。\n暂使远民瞻玉帐，要知圣主有金城。\n兜牟却作貂蝉去，五筦难淹宋广平。",
        "dynasty": "宋",
        "collection_info": null
    },
    {
        "title": "陈经略生朝四首  其二",
        "author": "汪应辰",
        "content": "妫姓从来莫与京，传家初不为金籯。\n只今八桂苍苍处，倍觉中台两两明。\n南徼不闻刁斗击，北辕行见衮衣迎。\n定知天锡公难老，端与邦家立太平。",
        "dynasty": "宋",
        "collection_info": null
    },
    {
        "title": "陈经略生朝四首  其三",
        "author": "汪应辰",
        "content": "俛视人寰但一沤，应缘来作圣时游。\n英风盖世桂林伯，相业传家户牖侯。\n号召即看持玉节，姓名已久覆金瓯。\n他时欲记中书考，简策应须汗马牛。",
        "dynasty": "宋",
        "collection_info": null
    },
    {
        "title": "陈经略生朝四首  其四",
        "author": "汪应辰",
        "content": "欲知今岁好生朝，召节翩翩下九霄。\n便入三槐新位次，空余八桂旧歌谣。\n机神照物宜前列，质干参天合后凋。\n他日凌烟图画处，方瞳炯炯映金貂。",
        "dynasty": "宋",
        "collection_info": null
    },
    {
        "title": "送陈经略二首  其一",
        "author": "汪应辰",
        "content": "英姿卓荦众长兼，暂假威名镇峤南。\n忽报邮音驰尺一，即看躔次近魁三。\n照人风采谁居右，致主功名在立谈。\n远俗岂知如许事，只言无计驻征骖。",
        "dynasty": "宋",
        "collection_info": null
    },
    {
        "title": "送陈经略二首  其二",
        "author": "汪应辰",
        "content": "清明公正復慈祥，触眼平生见未尝。\n自幸来依骠骑幕，如何又趣舍人装。\n云霄去路日千里，萍梗微踪天一方。\n独有此心无远近，岁寒犹欲试冰霜。",
        "dynasty": "宋",
        "collection_info": null
    },
    {
        "title": "分韵送胡丈归建安",
        "author": "汪应辰",
        "content": "先生高卧武夷巅，一旦趋朝岂偶然。\n报国自期如皦日，归田曾不待来年。\n怀铅共嘆杨雄老，鞭马今输祖逖先。\n册府风流久寥落，送行始復有诗篇。",
        "dynasty": "宋",
        "collection_info": null
    },
    {
        "title": "偶见文子失举后诗次韵以广其志",
        "author": "汪应辰",
        "content": "落落开谈四座惊，已应俊气压诸生。\n高山意远难知己，白雪词高绝和声。\n此道要须齐得丧，古人初不为功名。\n芬芳各自随时耳，何用临风嗅决明。",
        "dynasty": "宋",
        "collection_info": null
    },
    {
        "title": "鹿鸣宴席上诗二首奉送解元诸先辈  其一",
        "author": "汪应辰",
        "content": "从来人物数成都，果见英髦入荐书。\n齐鲁风流方演迤，渊云文采自纡余。\n姓名即上飞龙榜，乡里争迎驷马车。\n圣世取才三尺在，但惭无地更吹嘘。",
        "dynasty": "宋",
        "collection_info": null
    },
    {
        "title": "鹿鸣宴席上诗二首奉送解元诸先辈  其二",
        "author": "汪应辰",
        "content": "嘉宾式燕正炎曦，风自南来为解围。\n细听吹笙仍鼓瑟，即看结绶却登畿。\n清朝不用赍刀布，昼日偏宜着锦衣。\n太守自怜推不去，栈羊酾酒待还归。",
        "dynasty": "宋",
        "collection_info": null
    },
    {
        "title": "宜春漫述",
        "author": "汪应辰",
        "content": "本是扶犁客，随缘漫作官。\n故山应念我，薇蕨已阑干。",
        "dynasty": "宋",
        "collection_info": null
    },
    {
        "title": "归云堂",
        "author": "汪应辰",
        "content": "浮云本无心，人心逐云去。\n更作归云堂，云归竟何处。",
        "dynasty": "宋",
        "collection_info": null
    },
    {
        "title": "送冲公谒六祖道场",
        "author": "汪应辰",
        "content": "直指岭头路，宁论几日回。\n寻春有消息，寄我一枝梅。",
        "dynasty": "宋",
        "collection_info": null
    },
    {
        "title": "宜春士愿朴而虚蒙珥笔之名每欲为邦人一洗之偶笔工傅氏求诗作此",
        "author": "汪应辰",
        "content": "只今头上半儒冠，谁肯公庭弄舌端。\n试问毛锥将底用，夺标他日万人看。",
        "dynasty": "宋",
        "collection_info": null
    },
    {
        "title": "与酒家沈生",
        "author": "汪应辰",
        "content": "有客堂堂空两手，无人为借太阿来。\n与君上抉浮云破，放出阳光万丈开。",
        "dynasty": "宋",
        "collection_info": null
    },
    {
        "title": "送王献可归信州",
        "author": "汪应辰",
        "content": "月旦于今合改评，一官谋食百无能。\n君归锦里人应问，好箇蓝田崔县丞。",
        "dynasty": "宋",
        "collection_info": null
    },
    {
        "title": "次汉英教授示和尹少稷韵四首  其一",
        "author": "汪应辰",
        "content": "五车拄腹成何事，空受才名二十年。\n一壑生涯长龃龉，迩来行李已三迁。",
        "dynasty": "宋",
        "collection_info": null
    },
    {
        "title": "次汉英教授示和尹少稷韵四首  其二",
        "author": "汪应辰",
        "content": "渊明心远自无尘，岂必山涯与水滨。\n云气日佳飞鸟乐，寥寥此意付何人。",
        "dynasty": "宋",
        "collection_info": null
    },
    {
        "title": "次汉英教授示和尹少稷韵四首  其三",
        "author": "汪应辰",
        "content": "畴昔持心欲见贤，肯容闾巷快争先。\n岂知咫尺隔千里，空诵白云长在天。",
        "dynasty": "宋",
        "collection_info": null
    },
    {
        "title": "次汉英教授示和尹少稷韵四首  其四",
        "author": "汪应辰",
        "content": "頖宫夫子日扃门，厌听儿曹说怨恩。\n犹念贫交无与乐，时流妙语到荒村。",
        "dynasty": "宋",
        "collection_info": null
    },
    {
        "title": "池荷",
        "author": "汪应辰",
        "content": "香分浄社色专城，冠盖如云照乘明。\n晓露浥妆秋艷曳，凉风吹月夜经营。",
        "dynasty": "宋",
        "collection_info": null
    },
    {
        "title": "琵琶洲",
        "author": "汪应辰",
        "content": "塞外风烟能记否，天涯落日自心知。\n眼中景物参差是，只欠江州司马诗。",
        "dynasty": "宋",
        "collection_info": null
    },
    {
        "title": "蕨初生",
        "author": "汪应辰",
        "content": "一拳打破地皮穿，拏住春风不放拳。\n直待子规啼夜月，放开青掌始朝天。",
        "dynasty": "宋",
        "collection_info": null
    },
    {
        "title": "牵牛花",
        "author": "汪应辰",
        "content": "叶细枝柔独立难，谁人抬起傍阑干。\n一朝引上檐楹去，不许时人眼下看。",
        "dynasty": "宋",
        "collection_info": null
    },
    {
        "title": "送陈德润赴惠州",
        "author": "汪应辰",
        "content": "山行五日到崇安，欲往从之尚阻艰。\n闻说惠州天样远，几时音问落人间。",
        "dynasty": "宋",
        "collection_info": null
    },
    {
        "title": "宜春书事",
        "author": "汪应辰",
        "content": "饥寒驱出故山来，俗事如麻拨不开。\n问我此行何所得，未尝识面有澹台。",
        "dynasty": "宋",
        "collection_info": null
    },
    {
        "title": "题常山孔坞碧照阁",
        "author": "汪应辰",
        "content": "门前尘土暗衣冠，池馆无多意已宽。\n试问主人閒适味，冰蚕正自不知寒。",
        "dynasty": "宋",
        "collection_info": null
    },
    {
        "title": "端午帖子词皇帝閤  其一",
        "author": "汪应辰",
        "content": "圣德临尊极，民心戴至仁。\n喜逢重午节，共祝万年春。",
        "dynasty": "宋",
        "collection_info": null
    },
    {
        "title": "端午帖子词皇帝閤  其二",
        "author": "汪应辰",
        "content": "雨旸皆应节，和气满平畴。\n欲识天颜喜，农家麦有秋。",
        "dynasty": "宋",
        "collection_info": null
    },
    {
        "title": "端午帖子词皇帝閤  其三",
        "author": "汪应辰",
        "content": "永日虽祥鬰，风生殿阁凉。\n圣心非独乐，均施徧多方。",
        "dynasty": "宋",
        "collection_info": null
    },
    {
        "title": "端午帖子词皇帝閤  其四",
        "author": "汪应辰",
        "content": "躬行盛德基王化，密赞成谋授帝图。\n福及万方天所相，祛邪何假佩灵符。",
        "dynasty": "宋",
        "collection_info": null
    },
    {
        "title": "端午帖子词皇帝閤  其五",
        "author": "汪应辰",
        "content": "王业艰难素所知，岁单喜见献新丝。\n盘中更进长生缕，却记亲蚕茧馆时。",
        "dynasty": "宋",
        "collection_info": null
    },
    {
        "title": "端午帖子词皇帝閤  其六",
        "author": "汪应辰",
        "content": "万年珍木绿阴成，殿阁微凉次第生。\n简静初非拘月令，怀冲履正自心清。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其一",
        "author": "汪应辰",
        "content": "道大光今古，功成付圣明。\n超然羣物表，但见四时行。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其二",
        "author": "汪应辰",
        "content": "漏转铜壶永，风来玉殿清。\n天申佳节近，比屋尽欢声。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其三",
        "author": "汪应辰",
        "content": "外物虽无累，诚心每在民。\n熏风能解愠，亦足助尧仁。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其四",
        "author": "汪应辰",
        "content": "金碧丛中翠艾垂，正当午日一朝时。\n君王自进长生缕，细剪菖蒲泛玉巵。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其五",
        "author": "汪应辰",
        "content": "絃歌密意寄南风，岂易形容长养功。\n地厚天高何以报，祝尧惟有寿无穷。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其六",
        "author": "汪应辰",
        "content": "飞来峰下水泉清，台沼经营不日成。\n胜境自超尘世外，何须方士觅蓬瀛。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其七",
        "author": "汪应辰",
        "content": "火德方居夏，端符帝运亨。\n化工初不宰，继照付重明。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其八",
        "author": "汪应辰",
        "content": "和乐天申节，雍容物外身。\n羣生蒙长养，谁復识尧仁。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其九",
        "author": "汪应辰",
        "content": "水殿风来细，槐庭日度迟。\n圣心无外累，动息自随时。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其一○",
        "author": "汪应辰",
        "content": "圣治从来本好生，拟销剑戟助农耕。\n此心自与天无间，岂待丹缯始辟兵。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其一一",
        "author": "汪应辰",
        "content": "年年时节近天申，喜气欢声逐日新。\n请祝圣人如一口，定知德寿万年春。",
        "dynasty": "宋",
        "collection_info": null
    },
    {
        "title": "太上皇帝閤端午帖子词  其一二",
        "author": "汪应辰",
        "content": "冷泉堂上湖山胜，聚景园中草木芳。\n万物欣欣供燕乐，自然祥暑变清凉。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其一",
        "author": "汪应辰",
        "content": "周室兴王业，尧图授圣人。\n谁知皆内助，功德古无伦。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其二",
        "author": "汪应辰",
        "content": "仁心均动植，风化正邦家。\n福庆方骈集，灵符尚辟邪。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其三",
        "author": "汪应辰",
        "content": "心境俱清浄，能令五月凉。\n芬香随处有，不待沐兰汤。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其四",
        "author": "汪应辰",
        "content": "坤元厚德孰能名，履正怀冲本至诚。\n自是从容常中道，非因欲待晏阴成。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其五",
        "author": "汪应辰",
        "content": "俯视纷华等粃糠，随时邀乐任嫔嫱。\n宫中斗草知多少，自有金芝冠众芳。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其六",
        "author": "汪应辰",
        "content": "自然长寿又康宁，德合无疆万物亨。\n圣主爱亲思尽美，更羞仙朮助延生。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其七",
        "author": "汪应辰",
        "content": "中兴虽帝业，内治本阴功。\n天下供荣养，方知福报崇。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其八",
        "author": "汪应辰",
        "content": "干坤皆数五，日月正符同。\n但仰重离照，难名厚载功。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其九",
        "author": "汪应辰",
        "content": "宝殿名康寿，皇心在祝延。\n愿从重五日，更阅万千年。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其一○",
        "author": "汪应辰",
        "content": "阳居大夏方行令，已有微阴次第生。\n细察天时知物理，常将儆戒保和平。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其一一",
        "author": "汪应辰",
        "content": "上古遗书究治终，长编通鑑更参同。\n端居坐照无穷事，何用江心百炼铜。",
        "dynasty": "宋",
        "collection_info": null
    },
    {
        "title": "太上皇后閤端午帖子词  其一二",
        "author": "汪应辰",
        "content": "晋国燔山求介子，荆人角黍祀灵均。\n圣君念旧仍从谏，千古忠贤气亦伸。",
        "dynasty": "宋",
        "collection_info": null
    },
    {
        "title": "白雄鸡",
        "author": "汪应辰",
        "content": "铁爪玉龙鳞，红冠不染尘。\n五更纔报晓，惊动世间人。",
        "dynasty": "宋",
        "collection_info": null
    },
    {
        "title": "壬辰立春",
        "author": "汪应辰",
        "content": "春雪正纷纷，荒山昼掩门。\n羡君筋力健，策杖过前村。",
        "dynasty": "宋",
        "collection_info": null
    },
    {
        "title": "水云堂",
        "author": "汪应辰",
        "content": "云本无心水自流，龙鳞凤翼此中游。\n遂令巫峡桃源景，顿觉收归在寸眸。",
        "dynasty": "宋",
        "collection_info": null
    },
    {
        "title": "赠婺源汪氏",
        "author": "汪应辰",
        "content": "曾执干戈卫鲁邦，颍川家世愈芬芳。\n扶疏枝叶连江浙，烜赫功名冠魏唐。\n卓荦高才当企及，青精一饭故宜偿。\n获通谱繫诚倾盖，昭穆从斯永不忘。",
        "dynasty": "宋",
        "collection_info": null
    },
    {
        "title": "怀玉山",
        "author": "汪应辰",
        "content": "莲宫高耸月峰坳，自与红尘绝世交。\n万顷田畴天外种，数声钟磬日边敲。\n地寒春尽花方绽，寺僻僧闲疏不抄。\n禅月满堂诗句在，恨无砖玉可相抛。",
        "dynasty": "宋",
        "collection_info": null
    },
    {
        "title": "太甲山",
        "author": "汪应辰",
        "content": "君王自古幸游多，未必南从山涧阿。\n龙虎真藏金鼎火，凤凰从食玉山禾。\n云霞落日舒旗帜，琪树西风响佩珂。\n伊尹乐耕南亩日，想应高隠碧嵯峨。",
        "dynasty": "宋",
        "collection_info": null
    },
    {
        "title": "御殿瓦",
        "author": "汪应辰",
        "content": "曲曲湾湾散復收，覆如冈陇仰如沟。\n能教有漏成无漏，解使邪流入正流。\n凤侣双双朝殿角，鸳行对对滴檐头。\n时人莫道身骸小，盖得君王万万秋。",
        "dynasty": "宋",
        "collection_info": null
    },
    {
        "title": "桂林",
        "author": "汪应辰",
        "content": "秦皇开郡为桂林，古号名邦五岭阴。\n山琢玉簪攒万迭，江分罗带绕千寻。",
        "dynasty": "宋",
        "collection_info": null
    },
    {
        "title": "题清虚庵皇甫真人坦之隠居",
        "author": "汪应辰",
        "content": "至人阅世若云浮，来本无心去莫留。\n应诏子微聊一出，如龙柱史復西游。\n扁舟绿水霜天晓，夹岸丹枫泽国秋。\n遥想御香清醮罢，仙鸾飞绕玉华楼。",
        "dynasty": "宋",
        "collection_info": null
    },
    {
        "title": "句",
        "author": "汪应辰",
        "content": "龙爪拏开白白云。",
        "dynasty": "宋",
        "collection_info": null
    },
    {
        "title": "偈颂六十五首  其一",
        "author": "释咸杰",
        "content": "一进一退，一动一静，须信那伽常在定。\n一擒一纵，一杀一活，四方八面活鱍鱍。\n嘉州大象吃盐多，陕府铁牛添得渴。",
        "dynasty": "宋",
        "collection_info": null
    },
    {
        "title": "偈颂六十五首  其二",
        "author": "释咸杰",
        "content": "满目纷纷呈瑞雪，填沟塞壑谁辨别。\n文殊无处顿浑身，普贤失却真妙诀。\n乌鸦变作白头鸦，铁树翻成银线结。\n报诸人，瞥不瞥，庭际无人立片时，便是太平底时节。",
        "dynasty": "宋",
        "collection_info": null
    },
    {
        "title": "偈颂六十五首  其三",
        "author": "释咸杰",
        "content": "有物先天地，无形本寂寥。\n能为万象主，不逐四时凋。",
        "dynasty": "宋",
        "collection_info": null
    },
    {
        "title": "偈颂六十五首  其四",
        "author": "释咸杰",
        "content": "久雨忽晴，天清地宁。\n寒山抚掌，拾得忻忻。\n恁么会得，旱地遭钉。",
        "dynasty": "宋",
        "collection_info": null
    },
    {
        "title": "偈颂六十五首  其五",
        "author": "释咸杰",
        "content": "幽禽噪破那伽定，便见文星入寺来。\n倒屣门迎开笑面，林泉陡觉起风雷。",
        "dynasty": "宋",
        "collection_info": null
    },
    {
        "title": "偈颂六十五首  其六",
        "author": "释咸杰",
        "content": "即心即佛，铁牛无骨。\n非心非佛，空山突兀。",
        "dynasty": "宋",
        "collection_info": null
    },
    {
        "title": "偈颂六十五首  其七",
        "author": "释咸杰",
        "content": "有句无句，如藤倚树。\n石裂崖崩，毒蛇当路。\n树倒藤枯，悉哩苏嚧。",
        "dynasty": "宋",
        "collection_info": null
    },
    {
        "title": "偈颂六十五首  其八",
        "author": "释咸杰",
        "content": "云开千嶂出，木落一枝分。\n相见又无事，不来还忆君。",
        "dynasty": "宋",
        "collection_info": null
    },
    {
        "title": "偈颂六十五首  其九",
        "author": "释咸杰",
        "content": "今朝六月十五，祝圣升堂击鼓。\n木童火裏吹笙，石女云中作舞。\n也大奇，也大奇，天无四壁，地绝八维。\n五湖四海来入贡，衲僧闻见眼如眉。",
        "dynasty": "宋",
        "collection_info": null
    },
    {
        "title": "偈颂六十五首  其一○",
        "author": "释咸杰",
        "content": "乌巨今日解夏，乃遵黄面老子二千年前话霸。\n验蜡人彻底冰清，护戒珠了无缝罅。\n唯有露柱灯笼，不肯入遮保社。\n从来心似铁，端不受差排。",
        "dynasty": "宋",
        "collection_info": null
    },
    {
        "title": "偈颂六十五首  其一一",
        "author": "释咸杰",
        "content": "一叶飘空万木秋，翻思光境急川流。\n若人识得其中意，坐断千差向上头。",
        "dynasty": "宋",
        "collection_info": null
    },
    {
        "title": "偈颂六十五首  其一二",
        "author": "释咸杰",
        "content": "天上月圆，人间月半。\n槌鼓升堂，理旧公案。\n车不横推，理无曲断。",
        "dynasty": "宋",
        "collection_info": null
    },
    {
        "title": "偈颂六十五首  其一三",
        "author": "释咸杰",
        "content": "世尊拈花，勾贼破家。\n迦叶微笑，声前失照。\n雪峰辊毬，双放双收。\n玄沙未彻，眼中拔屑。\n云门顾鑑，递相脱赚。\n俱胝竖指，全无巴鼻。\n遮一队汉，敌国家财。",
        "dynasty": "宋",
        "collection_info": null
    },
    {
        "title": "偈颂六十五首  其一四",
        "author": "释咸杰",
        "content": "少室单传，衲僧巴鼻。\n碓觜生花，馿鸣狗吠。\n厕坑筹子念摩诃，惊起法身无处避。\n无处避，若为论，我行荒草裏，汝又入深村。",
        "dynasty": "宋",
        "collection_info": null
    },
    {
        "title": "偈颂六十五首  其一五",
        "author": "释咸杰",
        "content": "在眼曰见，在耳曰闻。\n在手执捉，在足运奔。\n豁开则东西南北，把住则毫髮不存。",
        "dynasty": "宋",
        "collection_info": null
    },
    {
        "title": "偈颂六十五首  其一六",
        "author": "释咸杰",
        "content": "静悄悄处跳得出，闹浩浩处可横身。\n闹浩浩处挨得行，静悄悄处堪驻足。",
        "dynasty": "宋",
        "collection_info": null
    },
    {
        "title": "偈颂六十五首  其一七",
        "author": "释咸杰",
        "content": "月生一，无角铁牛眠少室。\n月生二，赤脚波斯入闹市。\n月生三，冰生于水，青出于蓝。\n文殊堂裏万菩萨，夜来尽向此中参。",
        "dynasty": "宋",
        "collection_info": null
    },
    {
        "title": "偈颂六十五首  其一八",
        "author": "释咸杰",
        "content": "一新一旧，跳出窠臼。\n一出一入，胡餠裏呷汁。\n一擒一纵，开眼作梦。\n一照一用，鳝鱼走入麻油瓮。",
        "dynasty": "宋",
        "collection_info": null
    },
    {
        "title": "偈颂六十五首  其一九",
        "author": "释咸杰",
        "content": "日南长至，庆无不利。\n石笋暗抽条，寒岩增暖气。\n东村王老半醉半醒，林下道人没巴没鼻。",
        "dynasty": "宋",
        "collection_info": null
    },
    {
        "title": "偈颂六十五首  其二○",
        "author": "释咸杰",
        "content": "元正一旦，万事成办。\n大乘小乘，井索钱贯。\n更问佛法如何，也是秦时𨍏轹钻。",
        "dynasty": "宋",
        "collection_info": null
    },
    {
        "title": "偈颂六十五首  其二一",
        "author": "释咸杰",
        "content": "贤劫千佛数，末后最慇懃。\n倒握降魔杵，高标利物拳。\n心肝无屈曲，肠胃有区分。\n神通愿力虽无尽，且为山僧护法门。",
        "dynasty": "宋",
        "collection_info": null
    },
    {
        "title": "偈颂六十五首  其二二",
        "author": "释咸杰",
        "content": "生铁铸牛头，牵犁还拽杷。\n智者笑忻忻，愚人惊怪差。\n古往今来几百年，更向鬼门重贴卦。",
        "dynasty": "宋",
        "collection_info": null
    },
    {
        "title": "偈颂六十五首  其二三",
        "author": "释咸杰",
        "content": "因我得礼你，穷源亲到底。\n礼拜了烧香，自倒还自起。",
        "dynasty": "宋",
        "collection_info": null
    },
    {
        "title": "偈颂六十五首  其二四",
        "author": "释咸杰",
        "content": "诸佛不说说，祖师不闻闻。\n留下一转语，千古镇干坤。",
        "dynasty": "宋",
        "collection_info": null
    },
    {
        "title": "偈颂六十五首  其二五",
        "author": "释咸杰",
        "content": "今佛放光明，助发实相义。\n希有诸比丘，是中难比况。",
        "dynasty": "宋",
        "collection_info": null
    },
    {
        "title": "偈颂六十五首  其二六",
        "author": "释咸杰",
        "content": "月生一，万像不能逃影质。\n月生二，东行不见西行利。\n月生三，无言童子口喃喃。",
        "dynasty": "宋",
        "collection_info": null
    },
    {
        "title": "偈颂六十五首  其二七",
        "author": "释咸杰",
        "content": "一叶落，天下秋，南来北往竟悠悠。\n一句通，万机息，上下四维无等匹。\n西天人不会唐言，独坐少林痴面壁。\n带累儿孙不丈夫，被人唤作白拈贼。\n云门念七好参详，宝公不是闲和尚。",
        "dynasty": "宋",
        "collection_info": null
    },
    {
        "title": "偈颂六十五首  其二八",
        "author": "释咸杰",
        "content": "月圆月缺，循途守辙。\n打破牢关，天宽地宽。",
        "dynasty": "宋",
        "collection_info": null
    },
    {
        "title": "偈颂六十五首  其二九",
        "author": "释咸杰",
        "content": "虽与我同条生，不与我同条死。\n稔闻在七闽，扬尘兼簸土。\n凌茂宗风不奈何，今朝喜见清平路。",
        "dynasty": "宋",
        "collection_info": null
    },
    {
        "title": "偈颂六十五首  其三○",
        "author": "释咸杰",
        "content": "一切数句非数句，与吾灵觉何交涉。\n毒蛇钻入你鼻孔，虾蟆咬破你眼睛。",
        "dynasty": "宋",
        "collection_info": null
    },
    {
        "title": "偈颂六十五首  其三一",
        "author": "释咸杰",
        "content": "方脱钟山阶级难，却来遮裏养残躯。\n那知踪迹难遮掩，又见驱驰走使符。",
        "dynasty": "宋",
        "collection_info": null
    },
    {
        "title": "偈颂六十五首  其三二",
        "author": "释咸杰",
        "content": "狮子教儿迷子诀，拟前跳掷早翻身。\n罗纹结角交锋处，鹘眼临时失却踪。",
        "dynasty": "宋",
        "collection_info": null
    },
    {
        "title": "偈颂六十五首  其三三",
        "author": "释咸杰",
        "content": "莫除荆棘建伽蓝，七佛常来此处参。\n地久天长功不坠，天花时復雨毵毵。",
        "dynasty": "宋",
        "collection_info": null
    },
    {
        "title": "偈颂六十五首  其三四",
        "author": "释咸杰",
        "content": "利剑斩虚空，万象鸣嚗嚗。\n年年向斯辰，令人倍发恶。",
        "dynasty": "宋",
        "collection_info": null
    },
    {
        "title": "偈颂六十五首  其三五",
        "author": "释咸杰",
        "content": "秋江清浅时，白鹭和烟岛。\n良哉观世音，全身入荒草。",
        "dynasty": "宋",
        "collection_info": null
    },
    {
        "title": "偈颂六十五首  其三六",
        "author": "释咸杰",
        "content": "拳来拳应，踢来踢应。\n拳踢交参，孰负孰胜。\n摇头摆尾过牢关，刖足之言谁肯信。",
        "dynasty": "宋",
        "collection_info": null
    },
    {
        "title": "偈颂六十五首  其三七",
        "author": "释咸杰",
        "content": "呼猿洞口，虚空迸裂。\n鸦飞不度，如行如说。",
        "dynasty": "宋",
        "collection_info": null
    },
    {
        "title": "偈颂六十五首  其三八",
        "author": "释咸杰",
        "content": "辅弼宗门有老成，一番提掇一番新。\n咬姜呷醋知醎淡，便是丛林过量人。",
        "dynasty": "宋",
        "collection_info": null
    },
    {
        "title": "偈颂六十五首  其三九",
        "author": "释咸杰",
        "content": "一手不独拍，众手鸣掴掴。\n豁开三要三玄门，堪与人天为轨则。",
        "dynasty": "宋",
        "collection_info": null
    },
    {
        "title": "偈颂六十五首  其四○",
        "author": "释咸杰",
        "content": "今朝十五日，丛林皆结制。\n径山有条攀条，无条攀例。\n逼拶露柱灯笼，尽要心空及第。\n现前普请证明，不妨神通游戏。\n下座各叙时暄，便是灵山受记。",
        "dynasty": "宋",
        "collection_info": null
    },
    {
        "title": "偈颂六十五首  其四一",
        "author": "释咸杰",
        "content": "佛法无人说，虽慧不能了。\n去却上头关，面南看北斗。",
        "dynasty": "宋",
        "collection_info": null
    },
    {
        "title": "偈颂六十五首  其四二",
        "author": "释咸杰",
        "content": "心同虚空界，示等虚空法。\n证得虚空时，无是无非法。",
        "dynasty": "宋",
        "collection_info": null
    },
    {
        "title": "偈颂六十五首  其四三",
        "author": "释咸杰",
        "content": "六月炎炎如火热，谁知冷处胜冰雪。\n红尘闹市等箇人，七佛轨仪都漏泄。\n报龙王，须福护，大千捏聚为檀度。\n一言札住万机通，自然光壮少林风。",
        "dynasty": "宋",
        "collection_info": null
    },
    {
        "title": "偈颂六十五首  其四四",
        "author": "释咸杰",
        "content": "吞却与吐却，算来无处着。\n要见滑稽人，便是黄幡绰。",
        "dynasty": "宋",
        "collection_info": null
    },
    {
        "title": "偈颂六十五首  其四五",
        "author": "释咸杰",
        "content": "昔年相见谈真谛，今日升堂话去来。\n一念廓然无向背，春光铁树自花开。",
        "dynasty": "宋",
        "collection_info": null
    },
    {
        "title": "偈颂六十五首  其四六",
        "author": "释咸杰",
        "content": "油煎石磉盘，风吹毛毬走。\n虚空背上白毛生，拈得鼻孔失却口。",
        "dynasty": "宋",
        "collection_info": null
    },
    {
        "title": "偈颂六十五首  其四七",
        "author": "释咸杰",
        "content": "修造未逾两箇月，丛林便觉日荒凉。\n今朝重整旧洪范，铁佛须教尽放光。",
        "dynasty": "宋",
        "collection_info": null
    },
    {
        "title": "偈颂六十五首  其四八",
        "author": "释咸杰",
        "content": "五月五日端午节，阴云叆叇，甘雨未决。\n君王降赐宝香，林下祈求恳切。\n孚佑龙，善时节，好将一雨润焦枯，帀地清凉消恼热。",
        "dynasty": "宋",
        "collection_info": null
    },
    {
        "title": "偈颂六十五首  其四九",
        "author": "释咸杰",
        "content": "有佛处，不得住，陕府铁牛双角露。\n无佛处，急走过，南海波斯鼻孔大。\n三千里外摘杨花，种豆由来生稻麻。",
        "dynasty": "宋",
        "collection_info": null
    },
    {
        "title": "偈颂六十五首  其五○",
        "author": "释咸杰",
        "content": "虎骤龙骧与么来，蓦然平地起风雷。\n棒头正眼明如日，凛凛清风廓九垓。",
        "dynasty": "宋",
        "collection_info": null
    },
    {
        "title": "偈颂六十五首  其五一",
        "author": "释咸杰",
        "content": "四月十五日结，七月十五日解。\n六隻骰子满盆红，大都只是看头米。",
        "dynasty": "宋",
        "collection_info": null
    },
    {
        "title": "偈颂六十五首  其五二",
        "author": "释咸杰",
        "content": "虚空可量风可繫，无能尽说佛功德。\n佛功德海既难量，吾君圣寿亦如是。",
        "dynasty": "宋",
        "collection_info": null
    },
    {
        "title": "偈颂六十五首  其五三",
        "author": "释咸杰",
        "content": "持钵去，持钵归。\n草鞋根断通消息，玲珑八面尽光辉。\n游魔宫，入虎穴。\n当机撞着恶聱头，直教心地顿休歇。",
        "dynasty": "宋",
        "collection_info": null
    },
    {
        "title": "偈颂六十五首  其五四",
        "author": "释咸杰",
        "content": "一手不独拍，两手鸣掴掴。\n豁开三要三玄，捏碎佛祖标格。\n村歌社舞得人憎，胜似当年白拈贼。",
        "dynasty": "宋",
        "collection_info": null
    },
    {
        "title": "偈颂六十五首  其五五",
        "author": "释咸杰",
        "content": "今朝三月十五，天色半晴半雨。\n十分春色在枝头，满眼觑见没可覩。\n报诸人，莫莽卤，甜瓜彻蒂甜，苦瓠连根苦。",
        "dynasty": "宋",
        "collection_info": null
    },
    {
        "title": "偈颂六十五首  其五六",
        "author": "释咸杰",
        "content": "南泉起模画样，长庆披砂拣金。\n云门鼻孔先穿，雪窦据款结案。",
        "dynasty": "宋",
        "collection_info": null
    },
    {
        "title": "偈颂六十五首  其五七",
        "author": "释咸杰",
        "content": "只此见闻非见闻，无余声色可呈君。\n箇中若了元无事，体用何妨分不分。",
        "dynasty": "宋",
        "collection_info": null
    },
    {
        "title": "偈颂六十五首  其五八",
        "author": "释咸杰",
        "content": "即心即佛也揖出，非心非佛也揖出。\n地转天回岂等闲，即知此物非他物。\n以此显追崇，决定当超越。\n次回阴隲保家堂，自然福寿永无双。",
        "dynasty": "宋",
        "collection_info": null
    },
    {
        "title": "偈颂六十五首  其五九",
        "author": "释咸杰",
        "content": "达磨不来东土，二祖不往西天。\n石室行者蹈碓忘却移步，玄沙讨鱼卖峭蹈翻钓船。",
        "dynasty": "宋",
        "collection_info": null
    },
    {
        "title": "偈颂六十五首  其六○",
        "author": "释咸杰",
        "content": "一箇葫芦纔倒地，满地葫芦尽倾倒。\n欲识单传直指禅，今日斗凑得恰好。",
        "dynasty": "宋",
        "collection_info": null
    },
    {
        "title": "偈颂六十五首  其六一",
        "author": "释咸杰",
        "content": "四年居此日波波，累及禅和不奈何。\n今感圣恩林下去，一轮秋月照天河。",
        "dynasty": "宋",
        "collection_info": null
    },
    {
        "title": "偈颂六十五首  其六二",
        "author": "释咸杰",
        "content": "去年八月间，得旨与安闲。\n摆动水云性，纵步到阳山。\n元宅诸子弟，忻然力追攀。\n庵居三箇月，开怀宇宙宽。\n忽接四明信，来书意盘桓。\n天童虚法席，使君语犹端。\n迢迢遣专使，不问路行难。\n山僧临晚景，不敢自相瞒。\n搥鼓乐与行，四众亦欣欢。\n先师未了底，应是起波澜。\n一回饮水一回噎，临济德山俱汗颜。",
        "dynasty": "宋",
        "collection_info": null
    },
    {
        "title": "偈颂六十五首  其六三",
        "author": "释咸杰",
        "content": "二千年前旧公案，今日拈来重剖判。\n任是铁眼与铜睛，也须更入红炉煅。",
        "dynasty": "宋",
        "collection_info": null
    },
    {
        "title": "偈颂六十五首  其六四",
        "author": "释咸杰",
        "content": "居于富贵中，不为富贵误。\n赤手挨开解脱门，四方八面俱独步。\n佛祖不知由，凭谁立本据。\n咄咄咄，力㘞希，闻见觉知齐合掌，铁牛生得凤凰儿。",
        "dynasty": "宋",
        "collection_info": null
    },
    {
        "title": "偈颂六十五首  其六五",
        "author": "释咸杰",
        "content": "日日是好日，时时是好时。\n惟有十月二十二，吉星垂照最希奇。",
        "dynasty": "宋",
        "collection_info": null
    },
    {
        "title": "偈颂四首  其一",
        "author": "释咸杰",
        "content": "释迦不说说，迦叶不闻闻。\n天河风浪静，星斗位区分。",
        "dynasty": "宋",
        "collection_info": null
    },
    {
        "title": "偈颂四首  其二",
        "author": "释咸杰",
        "content": "山河大地不是幻，日月星辰不是幻。\n明暗色空不是幻，四圣六凡不是幻。\n山僧说底不是幻，诸人听底不是幻。",
        "dynasty": "宋",
        "collection_info": null
    },
    {
        "title": "偈颂四首  其三",
        "author": "释咸杰",
        "content": "眼裏耳裏绝纤尘，铁眼铜睛觑不破。\n蚊子排头咬铁钉，上下四维俱匌匝。\n只将此语报深恩，朵朵红莲火裏发。",
        "dynasty": "宋",
        "collection_info": null
    },
    {
        "title": "偈颂四首  其四",
        "author": "释咸杰",
        "content": "一年三百六十日，今宵正是结交头。\n移身换步无多子，六合清风来未休。",
        "dynasty": "宋",
        "collection_info": null
    },
    {
        "title": "颂古十一首  其一",
        "author": "释咸杰",
        "content": "斫却月中桂，清光转更多。\n狐狸俱屏迹，狮子奋金毛。",
        "dynasty": "宋",
        "collection_info": null
    },
    {
        "title": "颂古十一首  其二",
        "author": "释咸杰",
        "content": "狗子无佛性，杀人便偿命。\n楚痛百千般，因邪却打正。",
        "dynasty": "宋",
        "collection_info": null
    },
    {
        "title": "颂古十一首  其三",
        "author": "释咸杰",
        "content": "出得何如未出时，瞎馿成队丧全机。\n而今四海平如砥，芦管迎风撩乱吹。",
        "dynasty": "宋",
        "collection_info": null
    },
    {
        "title": "颂古十一首  其四",
        "author": "释咸杰",
        "content": "粥了令教洗钵盂，铁船无底要人扶。\n片帆高挂乘风便，截海须还大丈夫。",
        "dynasty": "宋",
        "collection_info": null
    },
    {
        "title": "颂古十一首  其五",
        "author": "释咸杰",
        "content": "一顿浑家尽灭门，更加两顿累儿孙。\n银山铁壁俱穿透，万里无云宇宙分。",
        "dynasty": "宋",
        "collection_info": null
    },
    {
        "title": "颂古十一首  其六",
        "author": "释咸杰",
        "content": "五百生前失却，五百生后太错。\n错错，谁道祥麟只一角。",
        "dynasty": "宋",
        "collection_info": null
    },
    {
        "title": "颂古十一首  其七",
        "author": "释咸杰",
        "content": "西江一吸了无余，突出堂堂大丈夫。\n尽道世间胡鬚赤，须知更有赤鬚胡。",
        "dynasty": "宋",
        "collection_info": null
    },
    {
        "title": "颂古十一首  其八",
        "author": "释咸杰",
        "content": "大海波涛阔，千峰气象雄。\n古今无间断，南北路头通。",
        "dynasty": "宋",
        "collection_info": null
    },
    {
        "title": "颂古十一首  其九",
        "author": "释咸杰",
        "content": "天高地厚人难见，海阔山遥只自知。\n勘破却回休借问，得便宜是落便宜。",
        "dynasty": "宋",
        "collection_info": null
    },
    {
        "title": "颂古十一首  其一○",
        "author": "释咸杰",
        "content": "百战场中舞纛旗，将军立处十分危。\n游人只看锥头利，失却吹毛总不知。",
        "dynasty": "宋",
        "collection_info": null
    },
    {
        "title": "颂古十一首  其一一",
        "author": "释咸杰",
        "content": "屋裏贩扬州，水深山更幽。\n终年无客到，明月自相投。",
        "dynasty": "宋",
        "collection_info": null
    },
    {
        "title": "讚布袋和尚",
        "author": "释咸杰",
        "content": "禅不参，道不会，终日忙忙。\n弄箇布袋，十字街头道等人。\n阿谁知渠绻缋，稽首弥勒世尊。\n国有宪章，三千条罪。",
        "dynasty": "宋",
        "collection_info": null
    },
    {
        "title": "讚开明禅师",
        "author": "释咸杰",
        "content": "江郎入定，乌巨开山。\n林深路迥，火冷云寒。\n道大不知谁辨的，帝王亲手付金襕。",
        "dynasty": "宋",
        "collection_info": null
    },
    {
        "title": "讚绣宝公",
        "author": "释咸杰",
        "content": "针锋上直入，线缝裏跳出。\n剪刀尺子自随身，号令干坤齐万物。",
        "dynasty": "宋",
        "collection_info": null
    },
    {
        "title": "讚大慧和尚",
        "author": "释咸杰",
        "content": "戳瞎顶门三隻眼，是非佛法一齐刬。\n竹篦头上放无端，正是徐六担片板。",
        "dynasty": "宋",
        "collection_info": null
    },
    {
        "title": "讚应庵和尚",
        "author": "释咸杰",
        "content": "眼大如环，头匾似扇。\n从来不省己非，偏笑漳泉福建。\n着实处用无七纵八横，脱空时曰有万化千变。\n焚香稽首讚扬，也是神头鬼面。",
        "dynasty": "宋",
        "collection_info": null
    },
    {
        "title": "讚木庵和尚",
        "author": "释咸杰",
        "content": "面目森严，语言希差。\n不出飞猿岭，道声蔼天下。\n活懒庵不传之宗，死衲僧虚头话霸。\n五坐道场，丛林增价。\n稽首拜手，虚空贴卦。",
        "dynasty": "宋",
        "collection_info": null
    },
    {
        "title": "讚径山音首座",
        "author": "释咸杰",
        "content": "气宇云闲，身心木槁。\n顶门正眼，红日杲杲。\n早投长芦刬草之机，晚分双径人天之座。\n名山屡招而不赴，一庵超然其高卧。\n夫是谓丛林前辈典刑，宜与赵州同年而并操者也。",
        "dynasty": "宋",
        "collection_info": null
    },
    {
        "title": "约斋张直阁画师顶相请讚",
        "author": "释咸杰",
        "content": "挨开不二门，千圣须却步。\n直下便承当，略通一线路。\n佛也不奈何，谁敢当头道。\n道着头角生，一点黑如皂。\n尽情分付约齐大居士，一等人间任扬播。",
        "dynasty": "宋",
        "collection_info": null
    },
    {
        "title": "真际道人请讚",
        "author": "释咸杰",
        "content": "一句全提，了无向背。\n临济正宗，恣意破碎。\n弥天过犯，不容忏悔。\n丹青画出向人前，他家自有通人爱。",
        "dynasty": "宋",
        "collection_info": null
    },
    {
        "title": "禅人请讚  其一",
        "author": "释咸杰",
        "content": "五戒不持，威仪破尽。\n空腹高心，言不足信。\n徒将朽木乱涂糊，衲僧添得膏肓病。",
        "dynasty": "宋",
        "collection_info": null
    },
    {
        "title": "禅人请讚  其二",
        "author": "释咸杰",
        "content": "天无私盖，地无私载。\n如何形容，生此奇怪。\n为僧不禀僧仪，学佛力破佛戒。\n鼓舌摇唇，丛林殃害。\n若无伽梨裹浑身，便是当年屈突盖。",
        "dynasty": "宋",
        "collection_info": null
    },
    {
        "title": "禅人请讚  其三",
        "author": "释咸杰",
        "content": "在家不读书，行脚不参禅。\n随流闲打閧，掘地觅青天。\n而今老矣方知悔，捏人痛处力加鞭。",
        "dynasty": "宋",
        "collection_info": null
    },
    {
        "title": "禅人请讚  其四",
        "author": "释咸杰",
        "content": "眼横鼻直村僧，肚裏浑无一窖。\n两奉诏旨住持，添得丛林热闹。\n若论直指单传，正是睡梦未觉。",
        "dynasty": "宋",
        "collection_info": null
    },
    {
        "title": "禅人请讚  其五",
        "author": "释咸杰",
        "content": "入室爱用拳头，佛来也不放过。\n知他是圣是凡，便敢如此乱做。\n识得破，海坛马子似馿大。",
        "dynasty": "宋",
        "collection_info": null
    },
    {
        "title": "禅人请讚  其六",
        "author": "释咸杰",
        "content": "德山临济，棒喝交驰。\n云门顾鑑，总是愚痴。\n唯有径山无伎俩，握拳端坐眼如眉。",
        "dynasty": "宋",
        "collection_info": null
    },
    {
        "title": "禅人请讚  其七",
        "author": "释咸杰",
        "content": "水黑染成，恰似真箇。\n据坐胡床，胡挥乱做。\n三十年后，此话大行。\n籍没乃翁，胶黏滞货。",
        "dynasty": "宋",
        "collection_info": null
    },
    {
        "title": "佛日常长老请讚",
        "author": "释咸杰",
        "content": "赤手全提，金圈栗棘。\n跳出三要三玄，破荡佛祖窠窟。\n试问有何神通，尽力吐露不出。\n咄咄，佛日长老，与么拈出。",
        "dynasty": "宋",
        "collection_info": null
    },
    {
        "title": "隆报着长老请讚",
        "author": "释咸杰",
        "content": "据虎头，收虎尾，第一句下明宗旨。\n了无禅道与人参，滴水便见波澜起。\n太醒醒，难比拟。\n分付隆报着长老，好向丛林振纲纪。",
        "dynasty": "宋",
        "collection_info": null
    },
    {
        "title": "皇太子妃请就径山升座末后说偈",
        "author": "释咸杰",
        "content": "佛身无为，不堕诸数。\n随机示现，应无所住。\n如月行空，光照寰宇。\n廓彻信心，庄严福聚。\n记得先贤曾有言，皇天无亲，唯德是辅。",
        "dynasty": "宋",
        "collection_info": null
    },
    {
        "title": "张直阁请升座末后说偈",
        "author": "释咸杰",
        "content": "一句全提法界宽，大千收拾掌中观。\n横该竖抹超三际，迦叶徒劳强破颜。",
        "dynasty": "宋",
        "collection_info": null
    },
    {
        "title": "赠闽清黄释褐初赴上庠",
        "author": "释咸杰",
        "content": "蓦札相逢笑脸开，也知平地起风雷。\n好将一滴梅溪水，为雨为霖遍九垓。",
        "dynasty": "宋",
        "collection_info": null
    },
    {
        "title": "和无着讚大慧齿髮舍利",
        "author": "释咸杰",
        "content": "背触全提话已圆，孤风凛凛播皇天。\n无端更把闲毛齿，惹得丛林口耳传。",
        "dynasty": "宋",
        "collection_info": null
    },
    {
        "title": "送昂维那出岭兼呈应庵  其一",
        "author": "释咸杰",
        "content": "福城得得来相访，象骨岩前话别时。\n惊起石人开铁眼，倚筇遥听老猿啼。",
        "dynasty": "宋",
        "collection_info": null
    },
    {
        "title": "送昂维那出岭兼呈应庵  其二",
        "author": "释咸杰",
        "content": "云黄山下老禅庵，凌蔑宗风罪过多。\n君若到门深问讯，看渠伎俩復如何。",
        "dynasty": "宋",
        "collection_info": null
    },
    {
        "title": "送拙庵住洪福",
        "author": "释咸杰",
        "content": "瞎馿生得瞎馿儿，龌龊声名彻四维。\n更把少林无孔笛，逢人应是逆风吹。",
        "dynasty": "宋",
        "collection_info": null
    },
    {
        "title": "送会侍者开应庵塔铭",
        "author": "释咸杰",
        "content": "三十余年沙魇，一十五处脱空。\n欲彰从前家丑，何妨刻石流通。",
        "dynasty": "宋",
        "collection_info": null
    },
    {
        "title": "送权维那归道场",
        "author": "释咸杰",
        "content": "风搅平林万木秋，临歧送别思悠悠。\n也知八德池中水，不比寻常溪磵流。",
        "dynasty": "宋",
        "collection_info": null
    },
    {
        "title": "送聪首座兼简陈寺丞",
        "author": "释咸杰",
        "content": "十载相从话岁寒，刀山剑树惯跻攀。\n风云会合机轮转，行看知音笑展颜。",
        "dynasty": "宋",
        "collection_info": null
    },
    {
        "title": "送如水头",
        "author": "释咸杰",
        "content": "如如方解说，此说若为通。\n戳瞎摩酰眼，掀翻宇宙空。\n枯柴聊作用，活火展家风。\n去去休言别，智音一笑同。",
        "dynasty": "宋",
        "collection_info": null
    },
    {
        "title": "径山出乡舟中寄二偈示众  其一",
        "author": "释咸杰",
        "content": "三冬水上打秋韆，百尺竿头棹钓船。\n寄语满堂龙象众，无劳掘地觅青天。",
        "dynasty": "宋",
        "collection_info": null
    },
    {
        "title": "径山出乡舟中寄二偈示众  其二",
        "author": "释咸杰",
        "content": "大丈夫儿合自知，得便宜是落便宜。\n无心用处急回首，莫待天明失却鷄。",
        "dynasty": "宋",
        "collection_info": null
    },
    {
        "title": "赠何神童",
        "author": "释咸杰",
        "content": "父母未生时，文章在何许。\n及乎跳出来，光明照寰宇。\n傍观眼难瞒，收录奏明主。\n一览赞希奇，杨晏堪为伍。\n赐笏与绿袍，以显其宗祖。\n人生天地间，休将年纪数。\n纵饶生百岁，无闻亦何补。\n伟哉英特大丈夫，君臣嘉会今合符。\n行看赤手扶宗社，大千捏聚一蘧庐。",
        "dynasty": "宋",
        "collection_info": null
    },
    {
        "title": "送先知客",
        "author": "释咸杰",
        "content": "万里南来川藞苴，奔流度刃扣玄关。\n顶门戳瞎金刚眼，去住还同珠走盘。",
        "dynasty": "宋",
        "collection_info": null
    },
    {
        "title": "送璘首座住定水",
        "author": "释咸杰",
        "content": "一棒一条痕，一掴一掌血。\n不是向上机关，亦非单传妙诀。\n佛祖见之攒眉，魔外闻之胆折。\n建立此纲宗，当阳贵直截。\n璘侍吾十年，气宇迥超绝。\n信手斫方圆，初不泥唇舌。\n青天霹雳轰，风云会时节。\n行看定水起波涛，始信来源出处高。",
        "dynasty": "宋",
        "collection_info": null
    },
    {
        "title": "送恢侍者",
        "author": "释咸杰",
        "content": "戴角擎头与么来，当机一拶顶门开。\n行行勿谓无知己，阃外威权善自裁。",
        "dynasty": "宋",
        "collection_info": null
    },
    {
        "title": "送雪峰化主",
        "author": "释咸杰",
        "content": "手托庵门便放憨，千钧重担要人担。\n寥寥坐断孤峰顶，云衲相从昼夜参。",
        "dynasty": "宋",
        "collection_info": null
    },
    {
        "title": "和璧书记",
        "author": "释咸杰",
        "content": "掷剑挥空不住空，空轮无迹剑无锋。\n无锋无迹凭谁会，会得金沙堕眼中。",
        "dynasty": "宋",
        "collection_info": null
    },
    {
        "title": "送珣禅人还海坛",
        "author": "释咸杰",
        "content": "家乡到日许谁知，默默相逢绝路岐。\n莫谓海门风浪恶，干戈元是太平基。",
        "dynasty": "宋",
        "collection_info": null
    },
    {
        "title": "送慧知客还蜀",
        "author": "释咸杰",
        "content": "踏破剑门关，十方无壁落。\n信步復南来，将错还就错。\n霜风刮面寒，梅梢初破蕚。\n去去又何言，宁负孤云约。",
        "dynasty": "宋",
        "collection_info": null
    },
    {
        "title": "示智悟道人",
        "author": "释咸杰",
        "content": "智悟悟自心，不在一切处。\n回首时观瞻，便是佛国土。",
        "dynasty": "宋",
        "collection_info": null
    },
    {
        "title": "示善应道人",
        "author": "释咸杰",
        "content": "善应无私，当阳有准。\n直下承当，入佛祖阃。",
        "dynasty": "宋",
        "collection_info": null
    },
    {
        "title": "径山茶汤会首求颂二首  其一",
        "author": "释咸杰",
        "content": "径山大施门开，长者悭贪俱破。\n烹煎凤髓龙团，供养千箇万箇。\n若作佛法商量，知我一状领过。",
        "dynasty": "宋",
        "collection_info": null
    },
    {
        "title": "径山茶汤会首求颂二首  其二",
        "author": "释咸杰",
        "content": "有智大丈夫，发心贵真实。\n心真万法空，处处无踪迹。\n所谓大空王，显不思议力。\n况復念世间，来者正疲极。\n一茶一汤功德香，普令信者从兹入。",
        "dynasty": "宋",
        "collection_info": null
    },
    {
        "title": "示曾秘校",
        "author": "释咸杰",
        "content": "天童得力句，不摇三寸舌。\n父母未生前，令已行摩竭。\n直下便承当，敢保犹未彻。\n放下百不知，脑门重着楔。\n唯是过量人，一拳无二说。",
        "dynasty": "宋",
        "collection_info": null
    },
    {
        "title": "祥符建僧堂周都料求颂",
        "author": "释咸杰",
        "content": "妙处如何论浅深，应之于手得于心。\n方圆不用机谋力，长短休将语默寻。\n一斧便成真活计，三思始就费光阴。\n山僧直截重重说，须信真鍮不博金。",
        "dynasty": "宋",
        "collection_info": null
    },
    {
        "title": "颂古六首  其一",
        "author": "释咸杰",
        "content": "三处移场定是非，顽心全不改毫釐。\n胡言汉语凭谁会，铁额铜头也皱眉。",
        "dynasty": "宋",
        "collection_info": null
    },
    {
        "title": "颂古六首  其二",
        "author": "释咸杰",
        "content": "贤圣法来未曾杀，而今断这一刀休。\n果然葛怛胸中落，笑杀灵山老比丘。",
        "dynasty": "宋",
        "collection_info": null
    },
    {
        "title": "颂古六首  其三",
        "author": "释咸杰",
        "content": "一桡劈脑没遮拦，大海波涛彻底干。\n尽谓单传并直指，谁知总被祖师谩。",
        "dynasty": "宋",
        "collection_info": null
    },
    {
        "title": "颂古六首  其四",
        "author": "释咸杰",
        "content": "蓦就膏肓打一鍼，当时无处着浑身。\n呵呵笑入严阳去，蛇虎为邻不可寻。",
        "dynasty": "宋",
        "collection_info": null
    },
    {
        "title": "颂古六首  其五",
        "author": "释咸杰",
        "content": "腊月莲花菡萏香，三回赏手不寻常。\n直饶会得鬚眉落，早是龟毛数丈长。",
        "dynasty": "宋",
        "collection_info": null
    },
    {
        "title": "颂古六首  其六",
        "author": "释咸杰",
        "content": "有问冬来事，京师出大黄。\n贪他一粒粟，失却半年粮。",
        "dynasty": "宋",
        "collection_info": null
    },
    {
        "title": "羁凤辞",
        "author": "韩元吉",
        "content": "我家既远兮苕水为乡，中有羁凤兮飞颉颃。\n朱为冠兮黼为裳，五色炳兮耀文章。\n音律吕兮韵宫商，竹不实兮梧则僵。\n翳蒹葭兮饫稻粱，虞舜作乐夔在堂。\n集阿阁兮丽朝阳，胡为去我兮天一方。\n友鳬雁兮侣鹙鸧，吁嗟凤兮其来翔。",
        "dynasty": "宋",
        "collection_info": null
    },
    {
        "title": "远游十首  其一",
        "author": "韩元吉",
        "content": "我行蓬莱巅，俛首见月窟。\n谁言沧海深，涉之不濡袜。\n頺波惊鱼龙，起舞相荡潏。\n众真为一笑，黄雾生绛阙。\n独乘风中天，蹙踏波上月。",
        "dynasty": "宋",
        "collection_info": null
    },
    {
        "title": "远游十首  其二",
        "author": "韩元吉",
        "content": "东隅有神人，被髮两目丹。\n手擎扶桑枝，腾光射干坤。\n朱鸟为前驱，火龙驾后轩。\n祝融不敢瞬，卫以千炎官。\n誓当扫霜霰，九宇常不寒。",
        "dynasty": "宋",
        "collection_info": null
    },
    {
        "title": "远游十首  其三",
        "author": "韩元吉",
        "content": "雷出九地底，化为万鼓鼙。\n豕首柄石斧，剨然四海驰。\n夔魖与罔象，辟除靡有遗。\n无私乃帝令，风雨多随之。\n苟能仆夷伯，何怨儿女为。",
        "dynasty": "宋",
        "collection_info": null
    },
    {
        "title": "远游十首  其四",
        "author": "韩元吉",
        "content": "紫皇宴琼台，凤舞鸾且歌。\n翠鬟两仙女，倚歌奏云和。\n秀色炯双璧，晴云滟秋波。\n曲终顾我笑，奈此人间何。\n赠以白玉环，绸缪期匪他。",
        "dynasty": "宋",
        "collection_info": null
    },
    {
        "title": "远游十首  其五",
        "author": "韩元吉",
        "content": "大钧转一气，急毂无停辕。\n是非与生死，胶扰于其间。\n朝昏互变灭，倏已千万年。\n岂知达道人，直作须臾观。\n天地本无物，置之奚足言。",
        "dynasty": "宋",
        "collection_info": null
    },
    {
        "title": "远游十首  其六",
        "author": "韩元吉",
        "content": "海水赴大壑，雷奔堕空虚。\n火轮煽金刚，荡然为尾闾。\n一阖復一闢，干坤犹户枢。\n万生保灵根，至神守虚无。\n尝以物所归，返观天地初。",
        "dynasty": "宋",
        "collection_info": null
    },
    {
        "title": "远游十首  其七",
        "author": "韩元吉",
        "content": "昆崙九万里，磅礴天地根。\n其下有玄圃，兹惟众仙门。\n翩然两白鹤，道我前飞翻。\n问津牵牛星，濯足洪河源。\n九关幸方闢，乘之游紫垣。",
        "dynasty": "宋",
        "collection_info": null
    },
    {
        "title": "远游十首  其八",
        "author": "韩元吉",
        "content": "巨轴载厚地，沈沈惟九幽。\n日月所不烛，鬼神或拘囚。\n负臣与支祁，亦为舜禹忧。\n腼彼世上儿，对面行奸偷。\n国章幸可脱，天刑此焉投。",
        "dynasty": "宋",
        "collection_info": null
    },
    {
        "title": "远游十首  其九",
        "author": "韩元吉",
        "content": "生死一大梦，梦觉谁当分。\n梦中既不了，虽觉何足云。\n天光发吾宇，澹然无朝曛。\n至乐不外假，至贵斯无文。\n求仙与学佛，举世徒纷纷。",
        "dynasty": "宋",
        "collection_info": null
    },
    {
        "title": "远游十首  其一○",
        "author": "韩元吉",
        "content": "呼吸为阴阳，动静乃天地。\n犹然一身间，至理无弗备。\n苍龙驾白虎，昼夜分六气。\n坎离会精神，否泰本仁义。\n吾师不吾欺，持以御一世。",
        "dynasty": "宋",
        "collection_info": null
    },
    {
        "title": "戊辰三月清明后三日见叶丈于石林承命赋诗作古风一首",
        "author": "韩元吉",
        "content": "东风易阴晴，一雨晓便止。\n舍舟欣徐行，乌鹊声为喜。\n岧峣石林谷，苍翠间红紫。\n丈人厌调元，玩意丘壑裏。\n郑公化乡闾，邺侯盛图史。\n千载发词源，一点诣真理。\n霞裾月中仙，珠履天下士。\n时从诗酒乐，不负湖山美。\n方瞳照玄髮，眉寿端自此。\n缅怀西湖春，荆棘迷故里。\n两髦看公游，玉节旋屡弭。\n风尘三十载，碌碌类余子。\n晚登载欣堂，謦欬闻正始。\n榆枋望天池，奋迅思决起。\n当谋白云居，敢援赤松比。\n临流整游观，三沐聊洗耳。",
        "dynasty": "宋",
        "collection_info": null
    },
    {
        "title": "子云兄命赋禄隠",
        "author": "韩元吉",
        "content": "子牟居江湖，而有魏阙心。\n方朔待金马，与世相浮沈。\n古来旷达士，岂必栖山林。\n吾兄官湖南，一室横古今。\n朝披祝融高，暮涉湘水深。\n閒为漫郎饮，戏效愚溪吟。\n圣贤虽云邈，彝训夙所钦。\n斗水幸见收，西江等蹄涔。\n吁嗟咸阳市，敝帚希千金。\n应携忘言子，一和无絃琴。",
        "dynasty": "宋",
        "collection_info": null
    },
    {
        "title": "题画卷",
        "author": "韩元吉",
        "content": "少年喜登临，两脚不惮软。\n支筇上云山，得酒辄三返。\n一从老将至，所向意先懒。\n岂惟心事乖，要自脚力短。\n不如空斋坐，此画一舒卷。\n超然函丈间，意作千里远。\n渔舟已逍遥，茅屋更萧散。\n江干所游历，物色犹在眼。\n浮生固幻景，况乃幻中幻。\n低头顾吾庐，何如住山涧。",
        "dynasty": "宋",
        "collection_info": null
    },
    {
        "title": "梵隆大师乞诗隆能琴阮为鼓数行",
        "author": "韩元吉",
        "content": "扁舟望涵山，一塔白云裏。\n东西互迎送，目尽三十里。\n下有布金园，轩窗面流水。\n上人富愿力，物物尽经始。\n庄严万人缘，功就只弹指。\n空斋了无事，鸣琴对清泚。\n游鱼应朱絃，万籁入流征。\n我来不忍去，一听赏幽耳。\n雨余新月上，云物纷可喜。\n莫作箕山吟，秋风坐中起。",
        "dynasty": "宋",
        "collection_info": null
    },
    {
        "title": "逢人",
        "author": "韩元吉",
        "content": "逢人似相识，初不辨名字。\n折腰致寒暄，但道久暌异。\n归来省眉目，彷佛犹梦寐。\n自非知心交，君辈定难记。\n将无半面别，正恐呼声似。\n中年况多忘，错认固无意。\n典刑要深思，摸索岂难事。\n尚想睢阳公，一见了奴隶。",
        "dynasty": "宋",
        "collection_info": null
    },
    {
        "title": "寒食前三日携家至丁山",
        "author": "韩元吉",
        "content": "春事已过半，豫怀风雨忧。\n苦无亲朋乐，自携儿女游。\n丁山峙城南，老稚载一舟。\n狭径登诘曲，轩窗居上头。\n遐观接去鸟，俯视临清流。\n溪花正烂漫，堤柳绿且柔。\n杳霭烟云间，前瞻帝王州。\n田野乱棋布，山川莽相缪。\n病妻不能饮，取酒自劝酬。\n鲜妆谁家妇，造席为我讴。\n风光亦可醉，景物似见留。\n惜无百金资，买此林壑幽。\n岁月实易得，里闾尚沈浮。\n归来暮钟响，苹风动沧洲。",
        "dynasty": "宋",
        "collection_info": null
    },
    {
        "title": "上巳日王仲宗赵德温见过因招赵仲缜任卿小集以流水放杯行分韵得行字",
        "author": "韩元吉",
        "content": "春事倏已晚，飞花送啼鶑。\n长安三月三，水边尽倾城。\n缅怀杜陵老，感之见歌行。\n青鸟忽飞去，素鳞盘水精。\n往事谁復识，梦绕白玉京。\n朅来官闽陬，江湖渺余情。\n嘉节闭门卧，客愁随日生。\n风光入樽酒，使我嗟独倾。\n良友慰寂寞，惠然成会并。\n金枝三隽才，千里未可程。\n王郎乌衣旧，高论玉麈横。\n相逢寄觞咏，乐此天气清。\n不知山阴会，绝唱畴能赓。\n庭隅有幽花，粲若万玉缨。\n好风亦知人，微月相与明。\n萧萧城东路，颇復歌吹声。\n景物正自佳，天涯意难平。\n不须恨陈迹，且用催诗成。",
        "dynasty": "宋",
        "collection_info": null
    },
    {
        "title": "上巳日与客游张园",
        "author": "韩元吉",
        "content": "簿书有余閒，春日亦已永。\n况逢佳节休，朱墨得暂屏。\n名园跨江郊，危槛俯千顷。\n平芜雨初匀，弱柳风自整。\n芳寻寄萧散，意适忘醉醒。\n持觞挹花色，散策步林影。\n虽无歌舞妍，所爱亭馆静。\n佳辰天气清，泉水助幽冷。\n缅怀山阴会，修竹带崇岭。\n应知佳客临，怀抱均一骋。\n君看结绮地，茨棘翳眢井。\n当时擘笺人，正復对此景。\n江山几兴废，岁月侵老境。\n但愿中圣贤，畴能计钟鼎。",
        "dynasty": "宋",
        "collection_info": null
    },
    {
        "title": "避暑灵泉分韵得水字",
        "author": "韩元吉",
        "content": "閒居亦无营，岁月驶流水。\n适闻新蝉鸣，袢暑遽如此。\n佳哉二三友，久要復邻里。\n怜我疾病除，慰我怀抱喜。\n居然肯见顾，岑寂聊启齿。\n空山百无有，翠阜映清泚。\n幽泉俯伴月，盎盎真石髓。\n坐久得清凉，山瓶还屡耻。\n一杯乐所遇，静胜有真理。\n谁能走悬箔，赭门趁朝市。\n炎歊不可触，暑雨欣渐止。\n幸有故人风，相过时洗耳。",
        "dynasty": "宋",
        "collection_info": null
    },
    {
        "title": "七夕与孟婿约汤朝美率徐行中游鹤山",
        "author": "韩元吉",
        "content": "城市竞时节，幽寻固难同。\n旧闻鹤山奇，欲往岁屡穷。\n兹辰尚残暑，夙驾乘西风。\n楚俗候飞鹊，阶庭闹儿童。\n谁能事针缕，觅巧瓜果中。\n起携东床友，况得下榻翁。\n青蒲有杰客，放怀适相从。\n一招云中仙，共呼潭底龙。\n翠壁耸崷崒，龟鱼澹游空。\n泉源几万斛，石窦藏丰隆。\n久知神物交，解致零雨蒙。\n我田甚无多，例思年谷丰。\n公才正类此，时至会有庸。\n竹间小招提，閴静无鼓钟。\n枕石潄甘井，荔丹启筠笼。\n若据两石羊，摩挲古狄铜。\n高谈剧霏屑，壮气吹长虹。\n可无樽酒绿，遂使老颊红。\n醉语或不省，啸歌亦舂容。\n归欤兴难尽，月明照风松。",
        "dynasty": "宋",
        "collection_info": null
    },
    {
        "title": "雪中以独钓寒江雪分韵得独字",
        "author": "韩元吉",
        "content": "常年待三白，此语未免俗。\n谁言岁将徂，一雪自云足。\n魃妖与疠鬼，不待巫茢逐。\n初喜没马蹄，还惊上牛目。\n三日雪不休，冰澌被茆屋。\n我贫固无事，尚赋一囊粟。\n长饥望年登，政恐麦不宿。\n天公岂相撩，馈以万顷玉。\n朝来一堪煮，茗椀荐新菊。\n窗中有佳致，一水卧寒绿。\n城闉閴在眼，况復见岩谷。\n相过二三子，共喜醅瓮熟。\n狂歌且暂醉，夜半还秉烛。\n犹胜杜陵翁，山中掘黄独。",
        "dynasty": "宋",
        "collection_info": null
    },
    {
        "title": "雪中从邢怀正乞酒",
        "author": "韩元吉",
        "content": "櫑具高拄颊，风尘客长安。\n长安不宜客，岁暮仍苦寒。\n夜闻阴风喧，晓看雪漫漫。\n天公非恶剧，笑我貂裘单。\n坐令歌南山，白石空巑岏。\n正不妨我啸，凭高事遐观。\n四海同一云，更觉天地宽。\n平湖发远景，松竹如龙鸾。\n巉然两峰高，玉峙峨琼冠。\n缅怀邢公子，重城有家园。\n水石带林沼，幽亭厌云端。\n仙粧映疏梅，秀色若可餐。\n璇题散冰筯，晶盐贮牙盘。\n清歌出绝唱，笔閒走波澜。\n几欲泥君饮，持杯听幽兰。\n君家碧琳腴，到手无復残。\n正岂须羔儿，尚能追清欢。\n蹇馿不敢出，强作哦诗酸。\n诗成不能寐，起舞清夜阑。\n傥可致曲生，当筑白玉坛。",
        "dynasty": "宋",
        "collection_info": null
    },
    {
        "title": "自国清寺至石桥",
        "author": "韩元吉",
        "content": "出郭天气阴，驱车日亭午。\n漫漫山中云，犹作衣上雨。\n仙山八百里，胜槩随步武。\n稽首金地尊，栖心玉京侣。\n浮空方广寺，楼殿若可睹。\n石梁泻悬流，下有老蛟怒。\n我来浄焚香，千花发茶乳。\n拟访林下仙，飞来但金羽。",
        "dynasty": "宋",
        "collection_info": null
    },
    {
        "title": "岩泉道中",
        "author": "韩元吉",
        "content": "出郭心易清，看山眼难饱。\n疏疏水中梅，残雪相与好。\n岁华云已晚，官况良自笑。\n日暮城东门，霜风动衰草。",
        "dynasty": "宋",
        "collection_info": null
    },
    {
        "title": "豅豁岩",
        "author": "韩元吉",
        "content": "苍崖两分张，绝壁千丈起。\n溪流忽奔注，万石相披靡。\n跳波作惊雷，跬步清见底。\n攀藤上巉岩，却立半空裏。\n几年天师庙，栏柱岌无址。\n幽禽答远响，山花乱红蘤。\n我来不知疲，危栈劣容屣。\n同僚具壶觞，脚软正须此。\n尘埃得遐瞩，真赏契心耳。\n只应潭中龙，见客亦惊喜。",
        "dynasty": "宋",
        "collection_info": null
    },
    {
        "title": "寒岩分韵得水字",
        "author": "韩元吉",
        "content": "青山如幽人，不肯住城市。\n客从城市来，一见消吝鄙。\n平时与周旋，况復非俗士。\n我初见南山，秀色纷可喜。\n谓言官尘埃，洗涤端在此。\n经时未一至，引望若千里。\n昨朝得休暇，佳兴难自已。\n秋原丽新晴，景物为清美。\n独游已不恶，更约二三子。\n初从涧壑危，稍入岩石倚。\n白云随杖藜，苍烟生屐齿。\n主翁亦好事，结茆修竹底。\n庭空百无有，屈曲但流水。\n客来了不问，花草自红紫。\n岂无一樽酒，欲饮还遽止。\n归鞍不可速，吾亦聊洗耳。",
        "dynasty": "宋",
        "collection_info": null
    },
    {
        "title": "松江感怀",
        "author": "韩元吉",
        "content": "忽忽倦行役，栖栖问穷途。\n生涯能几何，所抱诗与书。\n凄凉吴淞路，不到十载余。\n当年路傍柳，半已阴扶疏。\n繫舟上高桥，春水正满湖。\n鸥鸟如有情，见人远相呼。\n境豁目为纵，兴长心特舒。\n尚想张季鹰，此焉赋归欤。\n生前与身后，底用论区区。\n但当酌美酒，一鲙江中鲈。",
        "dynasty": "宋",
        "collection_info": null
    },
    {
        "title": "丁丑仲春将渡浙江从者请盘沙予畏而不许既登舟乘潮以济中流胶焉捐十金募数力竟至沙上仅达西兴狼狈殊甚从者笑之感而赋诗",
        "author": "韩元吉",
        "content": "桑田变东海，此语闻自昔。\n嗟我百年人，耳目讵能识。\n谁言钱塘江，遂有车马迹。\n涨沙莽云屯，衣带仅寻尺。\n我初未渠信，束襜俟潮汐。\n是时月既望，春晴好风色。\n同舟二三子，击楫意颇适。\n中流类坳堂，竟作胶柱瑟。\n褰裳乱涛波，植杖负囊笈。\n居然濯我足，长堤慰行客。\n西兴忽在眼，唤渡犹顷刻。\n鲲鹏定何之，鱼龙岂迁宅。\n斜阳照高岸，得酒饯寒湿。\n平生忠信怀，对此徒感激。\n翻成仆奴笑，抚事吁莫测。\n莫问曲池平，空悲岘山侧。",
        "dynasty": "宋",
        "collection_info": null
    },
    {
        "title": "望灵山",
        "author": "韩元吉",
        "content": "岳镇古所录，兹山谅其遗。\n忆从西江来，恍惚欣见之。\n初疑春雨晴，云物出怪奇。\n稍稍对岩壁，森森面岭奇。\n纷纭类列障，散漫如连帷。\n磅礴千里间，众景皆奔驰。\n颇讶地轴涌，未觉天柱亏。\n不让昆崙高，遂使泰华移。\n诸峰七十二，磊砢略可推。\n骈观拥佛髻，远睇凝蛾眉。\n大或覆钟鼎，细亦铦刀锥。\n石柜一何高，梯天此为墀。\n崩腾铁马羣，中有大将旗。\n身居万石贵，气压累卵危。\n雄杰亦莫状，清深亦余姿。\n蛟螭护绝磴，草木忘四时。\n岂知水晶宫，閟藏神所司。\n阴崖彼何灵，颈断不敢悲。",
        "dynasty": "宋",
        "collection_info": null
    },
    {
        "title": "南涧  其一",
        "author": "韩元吉",
        "content": "朱墨日过眼，溪山谁復游。\n夜闻西风喧，起看天地秋。\n王事有休沐，驾言指林丘。\n新晴鸟乌乐，路入南涧幽。\n高峰左右列，野水纵横流。\n问舍苦不早，求田亦良谋。",
        "dynasty": "宋",
        "collection_info": null
    },
    {
        "title": "南涧  其二",
        "author": "韩元吉",
        "content": "高岩跨层巅，一径入苍翠。\n三休彻上头，却立睨平地。\n当年宝藏兴，中夜出光气。\n至今石缝裂，篝火尚能记。\n盈虚谁可测，开阖神自秘。\n空房有残僧，骨冷夜无寐。",
        "dynasty": "宋",
        "collection_info": null
    },
    {
        "title": "南涧  其三",
        "author": "韩元吉",
        "content": "入山衣屦寒，出山衣屦湿。\n初迷烟雨来，稍识云气集。\n空蒙掠面过，可玩不可执。\n不知市廛地，去此凡几级。\n青松入长望，白鸟伴危立。\n冷然笑身世，万事何汲汲。",
        "dynasty": "宋",
        "collection_info": null
    },
    {
        "title": "南涧  其四",
        "author": "韩元吉",
        "content": "有酒不得饮，呼船过溪南。\n溪南亦何好，古寺依晴岚。\n上有百尺楼，下有千丈潭。\n城闉一目尽，晚山日相衔。\n烹茶弔陆子，蜡屐登巉岩。\n相逢作行乐，犹胜空坐谈。",
        "dynasty": "宋",
        "collection_info": null
    },
    {
        "title": "南涧  其五",
        "author": "韩元吉",
        "content": "秋风何时来，午暑忽已散。\n娟娟木犀花，弄蘂亦璀璨。\n清香不自惜，拥鼻得奇观。\n古来达道人，至乐在山涧。\n艺兰与种蕙，采掇契幽愿。\n置此勿復言，吾方困游宦。",
        "dynasty": "宋",
        "collection_info": null
    },
    {
        "title": "李仲镇懒窠",
        "author": "韩元吉",
        "content": "我性天下懒，自谓世莫双。\n朅来官中都，懒极济以憃。\n有如千黑鱼，东西转桥矼。\n又如橐驼卧，厌逐羣吠尨。\n鼻洟任纵横，胞转徒胮肛。\n纷纷夸夺儿，见我语辄哤。\n平生李公子，老大同乡邦。\n奈何夺我有，收敛付一窗。\n作窠寓以名，异音乃同腔。\n金马可避世，何殊鹿门庞。\n君看富贵涂，机危甚缘橦。\n争荣仅锱铢，力欲九鼎扛。\n金朱拥丹毂，视之亦蝼蛖。\n爱君阳羡居，有田种兰茳。\n溪山带城郭，松竹环旌幢。\n连娟几修眉，清歌艷明釭。\n客至即尽醉，不待金石撞。\n尚余诗语工，词源倒三江。\n好懒得真懒，使我心益降。\n何时半作分，临流听琤淙。",
        "dynasty": "宋",
        "collection_info": null
    },
    {
        "title": "赵仲缜梅川",
        "author": "韩元吉",
        "content": "堂前面羣山，堂下俯流水。\n扬雄一区宅，岁晚何在此。\n将无山水佳，更为风物美。\n城隅三家渡，华屋照清泚。\n举手招梅仙，低头叫陆子。\n前松后梧竹，左桂右兰芷。\n江花漾茶瓯，岩树排棐几。\n客来索无有，樽酒间图史。\n不作隠士庐，合号君子里。\n吾人天潢秀，时至当决起。\n饱餐南岳芋，閒曳东郭履。\n山名不负侬，因之得名字。\n弹冠可前卜，问舍真早计。\n笑杀陶渊明，酒资良未遂。",
        "dynasty": "宋",
        "collection_info": null
    },
    {
        "title": "题郑舜举蔗庵",
        "author": "韩元吉",
        "content": "吾州富佳山，修竹连峻岭。\n居然缚尘埃，一见辄心醒。\n岂知刺史宅，跬步閟清景。\n古木盘城隅，石径幽且迥。\n当年徐常侍，坐爱云水冷。\n溪南羣峰秀，矗矗锥出颖。\n郑公闭阁暇，独步毘庐顶。\n曰此气象殊，逍遥步方永。\n唤客倒清樽，燃熏煮奇茗。\n庭空无一事，宾吏绝干请。\n佳处由渐入，斯语烦记省。\n渊明尝有语，结庐向人境。\n恍如白莲社，挥麈对宗炳。\n谁云忙裏閒，要识动中静。\n我来款妙论，散策步林影。\n心田豁丛茅，气马罢征骋。\n他时记棠阴，老意亦深肯。",
        "dynasty": "宋",
        "collection_info": null
    },
    {
        "title": "朱元晦清湍亭",
        "author": "韩元吉",
        "content": "青山足佳游，远睇欲无路。\n稍寻绝涧入，始辨云间树。\n泉声若招客，倚杖得夷步。\n惊湍泻乱石，激激有清趣。\n风微鸟咔幽，日彻鱼影聚。\n居然鱼鸟乐，正欠幽人住。\n野僧岂忘机，作亭以兹故。\n因君赋新诗，我亦梦其处。",
        "dynasty": "宋",
        "collection_info": null
    },
    {
        "title": "题潘叔玠家达观亭",
        "author": "韩元吉",
        "content": "车尘蔽重城，俯首但阛阓。\n谁知达观亭，自与空阔对。\n青山接檐楹，白塔见云外。\n迢遥眼界浄，妙处心境会。\n平生九垓期，洗耳听天籁。\n一为簿领缚，局促无可奈。\n每凭君家栏，旷若解铃釱。\n跻攀得遐瞩，顿觉天宇大。\n颇惭北山移，欲赋楚台快。\n泰然发天光，閒目了无碍。",
        "dynasty": "宋",
        "collection_info": null
    },
    {
        "title": "列岫亭用范伯升韵",
        "author": "韩元吉",
        "content": "自我来南溪，池塘几春草。\n结茅依云端，爱此山回抱。\n奇峰七十二，罗列景逾好。\n岂殊谢公窗，澄江更萦绕。\n孤城千家邑，一目可尽了。\n植葵思夏深，种菊待秋杪。\n物华静中见，至理得深造。\n东山与鲁郊，底用评大小。\n平生丘壑心，计拙讵能巧。\n亭皋远俗客，曳杖日频到。\n箪瓢乐未改，在涧槃亦考。\n况有吾人诗，飘然异郊岛。",
        "dynasty": "宋",
        "collection_info": null
    },
    {
        "title": "凌风亭",
        "author": "韩元吉",
        "content": "西山如层城，壁立有坚对。\n逶迤雉堞出，一水相萦带。\n诛茅发颓垣，偶与嘉景会。\n天风无边来，云日为破碎。\n谁能了苹末，直欲跨鹏背。\n飘然压尘土，九壤真一块。\n王乔幸齐驱，御寇亦同载。\n不知吏役缚，且乐公事退。\n春光到花木，栏槛惬清快。\n相期睨南溟，整我飞霞佩。",
        "dynasty": "宋",
        "collection_info": null
    },
    {
        "title": "丹青阁",
        "author": "韩元吉",
        "content": "杰阁跨虚壑，危栏转层峰。\n城郭丽朝晖，山水涵秋容。\n幽寻适暇日，况有佳客从。\n微官厌趋走，野性便疏慵。\n少摅泉石愿，一洗尘埃胸。\n却上陆羽亭，褰裳踏风松。\n东轩俯乔木，高花烂芙蓉。\n感此节物换，愧尔樵渔踪。\n清谈且萧散，酌饮亦时供。\n兴阑勿遽嘆，胜游当復重。",
        "dynasty": "宋",
        "collection_info": null
    },
    {
        "title": "清晖阁",
        "author": "韩元吉",
        "content": "台府填都会，乃与山水期。\n青溪带秦淮，渺若万顷陂。\n主公金闺旧，官曹日追随。\n闭阁理万事，朱栏俯涟漪。\n晴波纳远景，摇荡扶桑枝。\n浩然江湖兴，颇与鱼钓宜。\n风月朝暮佳，轩窗有余姿。\n向来非无人，未发此段奇。\n嗟我老病躯，时来瞩须眉。\n停杯待举网，屡醉倒接䍦。\n意适反无语，欠公壁间诗。\n只今入幽梦，官居类鸡栖。\n公亦那久留，濯缨咏来思。\n不知凤凰沼，何如习家池。\n新霜着羣木，归舟扬旌旗。\n寄言坐上客，酒至幸勿辞。",
        "dynasty": "宋",
        "collection_info": null
    },
    {
        "title": "溪山堂次韵",
        "author": "韩元吉",
        "content": "幽人谁与娱，作堂面溪湾。\n堂中有山色，朝暮来云间。\n正作杜老狂，颇异韩子奸。\n超然物外景，便觉非人寰。\n登临得遐瞩，似破天壤悭。\n诗成隠几笑，溪山亦开颜。\n缭绕明镜中，参差峨髻鬟。\n苦无俗客语，但闻鸟间关。\n出门曳藜杖，頼有此往还。\n虚名两蜗角，自斗触与蛮。\n时平众贤聚，君胡得长閒。\n会从车骑出，勒石燕然山。\n正恐万里涂，高辕不容攀。",
        "dynasty": "宋",
        "collection_info": null
    },
    {
        "title": "归乐堂",
        "author": "韩元吉",
        "content": "百岁自逆旅，微官更周流。\n应知归来乐，不减万户侯。\n渊明一县尹，折腰憎督邮。\n松菊绕东篱，田园事西畴。\n素琴酌樽酒，稚子相献酬。\n朱侯青云士，颇復有此不。\n方为功名驱，乃与贤达侔。\n筑堂寄閒暇，笑谈指林丘。\n蕉黄间荔丹，蚝山荐新篘。\n嗟我实何人，市朝亦淹留。\n因君动佳兴，拟作汗漫游。\n安得二顷田，可卧百尺楼。",
        "dynasty": "宋",
        "collection_info": null
    },
    {
        "title": "护国寺次前婺州韵",
        "author": "韩元吉",
        "content": "双蛾渺云端，流水但空谷。\n尚喜云外山，娟娟作眉绿。\n佳人不可见，夜半风满竹。\n竹声入清梦，夜客慰孤宿。\n山中富兰若，欲往宁畏独。\n老僧亦知人，逢场共竿木。\n林芳得清心，幽涧供濯足。\n便可赋归欤，箪瓢胜鼎肉。",
        "dynasty": "宋",
        "collection_info": null
    },
    {
        "title": "喜吕令防归",
        "author": "韩元吉",
        "content": "閒居玩编简，萧然罕朋俦。\n古士信可佳，欲语不见酬。\n岂如平生交，臭味能相投。\n别久得会面，笑谈解人忧。\n况君復比邻，共此一壑幽。\n招邀接步武，文字资讨求。\n昨朝喜君来，快若沈疴瘳。\n开口四五笑，亹亹谈未休。\n鷄鸣任风雨，畴能记穷愁。\n因知名教地，至乐真天游。\n新凉动梧竹，柴门掩清秋。\n三径无杂华，茙葵散金瓯。\n年丰鱼蟹熟，樽酒亦易谋。\n相过勿厌数，此外俱悠悠。",
        "dynasty": "宋",
        "collection_info": null
    },
    {
        "title": "毛文仲惠文编",
        "author": "韩元吉",
        "content": "平生毛公诗，训传固已久。\n纷纭齐鲁失，浪自开户牖。\n至哉一言蔽，可用严墨守。\n渊源见云仍，梦泽吞八九。\n雕章与棘句，锦绣间琼玖。\n嶷如犀始擢，粲若蚌初剖。\n肉食乃闻韶，昼日或见斗。\n三百篇未忘，七十子何有。\n应如摩天刃，要是修月手。\n时来岂无用，妙处端不朽。\n君看夸夺儿，在后熟顾叟。\n喧啾蛩负户，嘈囋蝉荫柳。\n谁令口鸣悲，正使心欲呕。\n岂无熊罴士，底问牛马走。\n岧峣金闺门，豪杰自先后。\n而君尚穷滞，履敝衿见肘。\n才名三十年，骯脏惊白首。\n我惭拜嘉赐，幼妇连虀臼。\n相望百里远，曾未共樽酒。\n期君颂中兴，步出次山右。",
        "dynasty": "宋",
        "collection_info": null
    },
    {
        "title": "寄赵德庄以过去生中作弟兄为韵七首  其一",
        "author": "韩元吉",
        "content": "悠悠功名期，苒苒岁月过。\n劳生阅半百，仅尔脱寒饿。\n山林有夷涂，此责当万坐。\n闭门歌阳春，非君谅谁和。",
        "dynasty": "宋",
        "collection_info": null
    },
    {
        "title": "寄赵德庄以过去生中作弟兄为韵七首  其二",
        "author": "韩元吉",
        "content": "忆昨钟山来，君亦湓浦去。\n今年赴湓浦，钟山復君住。\n出处每相似，屡触众狙怒。\n毁誉久自定，子贤吾亦庶。",
        "dynasty": "宋",
        "collection_info": null
    },
    {
        "title": "寄赵德庄以过去生中作弟兄为韵七首  其三",
        "author": "韩元吉",
        "content": "士苦不自重，贪名乃忘生。\n向来望尘子，得车定何荣。\n浮云蔽天壤，岂碍日月明。\n惟余金石交，可论藏与行。",
        "dynasty": "宋",
        "collection_info": null
    },
    {
        "title": "寄赵德庄以过去生中作弟兄为韵七首  其四",
        "author": "韩元吉",
        "content": "筑城始议戍，寓兵復言攻。\n二年大江南，兵戈在目中。\n忧时亦千虑，惟子与我同。\n诣阙请长缨，终军本儿童。",
        "dynasty": "宋",
        "collection_info": null
    },
    {
        "title": "寄赵德庄以过去生中作弟兄为韵七首  其五",
        "author": "韩元吉",
        "content": "我初见君诗，谓世无此作。\n飘零三十年，文思各衰落。\n俱持使者节，恨别还作恶。\n未置白玉堂，端须着岩壑。",
        "dynasty": "宋",
        "collection_info": null
    },
    {
        "title": "寄赵德庄以过去生中作弟兄为韵七首  其六",
        "author": "韩元吉",
        "content": "我生少孤贫，四海两兄弟。\n拊妪頼母慈，离别几挥涕。\n宦游与夫子，中外辄相值。\n所恨姓氏殊，孰云情好异。",
        "dynasty": "宋",
        "collection_info": null
    },
    {
        "title": "寄赵德庄以过去生中作弟兄为韵七首  其七",
        "author": "韩元吉",
        "content": "处世那近名，居官敢言清。\n平生阿堵物，畴能字之兄。\n春风一杯酒，与君花下倾。\n穷秋动摇落，江湖渺离情。",
        "dynasty": "宋",
        "collection_info": null
    },
    {
        "title": "送汤朝美还金坛",
        "author": "韩元吉",
        "content": "腾驹轻卧驼，野蔓欺落木。\n举头便干霄，春至亦重绿。\n人生百年内，万事纷过目。\n得为蠖步伸，失作蠵颈缩。\n古来旷达士，一视等蛮触。\n功名本时命，用舍岂荣辱。\n汤公涉南荒，岁月犹转毂。\n几年卧新州，宁肯事鸡卜。\n身安一瓢饮，志大五车读。\n朅来灵山隈，跫然慰虚谷。\n濯足山下泉，爱我泉上竹。\n相从一长笑，忍效阮生哭。\n胸中经济略，欲语动惊俗。\n谁知天意回，归棹如许速。\n春风正浩荡，江水清可掬。\n海涛拍千峰，挂席下浮玉。\n遥欣倚门念，三径欢僮仆。\n送君得无恨，我步嗟局促。\n要看万里途，更试参云足。\n家山幸毋留，吾皇思陈牍。",
        "dynasty": "宋",
        "collection_info": null
    },
    {
        "title": "送杨安止罢信幕赴调",
        "author": "韩元吉",
        "content": "后生仰前辈，今世思古人。\n岂重岁月久，所怀风俗淳。\n昔我家闽中，龟山实其邻。\n出门尚羣盗，欲往志不伸。\n相从朋旧间，得语尽可珍。\n俯仰今几何，遗编半埃尘。\n白头入幕府，始与夫子亲。\n夫子龟山裔，麕䴥见祥麟。\n晚同柱后史，无心问平津。\n典刑在眉睫，温然异羣伦。\n向来簿领中，挟书听谆谆。\n岂不开我塞，异闻此其真。\n亦或举樽酒，笑谈忘贱贫。\n同僚各分散，世事日以新。\n遥怜郑公乡，俎豆犹莘莘。\n弹冠定不苟，家庭有书绅。\n道学固未泯，吾谋復谁陈。\n尚想金马门，西湖醉余春。",
        "dynasty": "宋",
        "collection_info": null
    },
    {
        "title": "送赵任卿芜湖丞",
        "author": "韩元吉",
        "content": "青山照濡须，江驶不可渡。\n当年黄鬚儿，跨马识其处。\n奸雄有遗迹，草木尚西顾。\n孤城千家邑，政尔横故戍。\n翩翩佳公子，儒雅称风度。\n金门向蓬莱，曾未试阔步。\n畴令一官卑，仅乃高尉簿。\n得非多言穷，定坐能诗故。\n相从十年间，了不见喜怒。\n千金第深韫，至宝可轻付。\n江山落君手，判断得佳句。\n谁欤招得仙，我欲起谢傅。\n似闻王师出，鼙鼓近营驻。\n老生固常谈，愚者亦千虑。\n一樽别时酒，且用慰迟暮。\n去去无久留，功名有夷路。",
        "dynasty": "宋",
        "collection_info": null
    },
    {
        "title": "送杜少卿起萃知遂宁府以高名千古重如山为韵七首  其一",
        "author": "韩元吉",
        "content": "男儿生世间，身名要俱高。\n苟不得其所，富贵轻鸿毛。\n古来献言士，忠嘉极夔皋。\n尚友千载余，斯心岂徒劳。",
        "dynasty": "宋",
        "collection_info": null
    },
    {
        "title": "送杜少卿起萃知遂宁府以高名千古重如山为韵七首  其二",
        "author": "韩元吉",
        "content": "十年天壤间，久矣闻公名。\n词华少陵系，臭味修水甥。\n一着獬廌冠，谠论惊纵横。\n九卿固美秩，不如偃专城。",
        "dynasty": "宋",
        "collection_info": null
    },
    {
        "title": "送杜少卿起萃知遂宁府以高名千古重如山为韵七首  其三",
        "author": "韩元吉",
        "content": "国朝御史府，一代名多传。\n暂退或久庸，始愚亦终贤。\n得失安足论，俯仰岁已迁。\n但存爱君心，岂忧时命邅。",
        "dynasty": "宋",
        "collection_info": null
    },
    {
        "title": "送杜少卿起萃知遂宁府以高名千古重如山为韵七首  其四",
        "author": "韩元吉",
        "content": "厚味得无毒，良药信多苦。\n毒留患滋生，苦过疾自愈。\n吾君尧舜资，事业方復古。\n公行幸迟迟，去国犹去鲁。",
        "dynasty": "宋",
        "collection_info": null
    },
    {
        "title": "送杜少卿起萃知遂宁府以高名千古重如山为韵七首  其五",
        "author": "韩元吉",
        "content": "灵旗出江淮，犀甲下秦陇。\n天声毙狂酋，百战有余勇。\n手敛权贵避，胆落将士愯。\n谁欤任司直，用舍繫轻重。",
        "dynasty": "宋",
        "collection_info": null
    },
    {
        "title": "送杜少卿起萃知遂宁府以高名千古重如山为韵七首  其六",
        "author": "韩元吉",
        "content": "西京蜀都望，渊云暨相如。\n节谊知不足，文章焉取余。\n凛然见风采，吾非斯人徒。\n峨峨眉山阳，不但闻三苏。",
        "dynasty": "宋",
        "collection_info": null
    },
    {
        "title": "送杜少卿起萃知遂宁府以高名千古重如山为韵七首  其七",
        "author": "韩元吉",
        "content": "征帆转吴楚，涉江指岷山。\n富贵归故乡，昔人以为难。\n大府固可乐，高风亦难攀。\n岂必待政成，甘泉行赐环。",
        "dynasty": "宋",
        "collection_info": null
    },
    {
        "title": "清旷亭送子云得有字",
        "author": "韩元吉",
        "content": "欢期苦难逢，离别乃易久。\n天涯老兄弟，况復亲白首。\n田园固不足，功名亦何有。\n今年送兄行，正尔作太守。\n池阳古名郡，地控大江口。\n舟来武昌鱼，车载桑落酒。\n登临得齐山，端不负重九。\n公余亦堪乐，尚有此客否。\n天威动江淮，狂寇行授首。\n努力幸驰驱，腰看印如斗。",
        "dynasty": "宋",
        "collection_info": null
    },
    {
        "title": "别子云",
        "author": "韩元吉",
        "content": "离觞不解醉，愁多令酒醒。\n别怀亦云恶，况此兄弟情。\n春风酿寒雨，十日未肯晴。\n回头易千里，江南短长亭。",
        "dynasty": "宋",
        "collection_info": null
    },
    {
        "title": "次韵韩子师游三洞过赤松",
        "author": "韩元吉",
        "content": "山城一雨足，水满高下塘。\n好风从西来，萧然终夕凉。\n娈彼池间莲，当轩洗红粧。\n官事无时休，涉笔雁鹜行。\n岂知青云客，夙驾游宝坊。\n坐厌市井尘，步寻松桂香。\n阴崖有灵湫，玉简帝所藏。\n摘石收涧碧，梯空撷林芳。\n金盘荐麟脯，冰壶注瑶浆。\n更语妙道根，宝篆开函琅。\n路转九曲溪，着足千仞冈。\n旧闻井中丹，清宵发神光。\n直欲饵碧霞，谁能捣玄霜。\n朝来得君诗，险韵句復长。\n使我鸿鹄心，欻为天际翔。\n仙人亦举手，笑我徒奔忙。\n语默付一笑，物我当两忘。\n独携非有生，但醉无何乡。",
        "dynasty": "宋",
        "collection_info": null
    },
    {
        "title": "次韵佑父秋怀",
        "author": "韩元吉",
        "content": "诗人固多穷，饮水但饥卧。\n谁能趋权门，残冷分涕唾。\n争名与驰利，到眼不一过。\n居然流俗罪，我尔乃同坐。\n得为荀郎弔，失作蒯生贺。\n却笑货殖翁，高谈六雄破。\n愁来挹黄奶，悲至邀白堕。\n感时忽秋吟，蟋蟀正相和。",
        "dynasty": "宋",
        "collection_info": null
    },
    {
        "title": "依韵恭和御制秋怀",
        "author": "韩元吉",
        "content": "商飙起璇霄，爽气静瑶海。\n圣皇抚时运，喜色动眉彩。\n蠭旗伫西指，乘辕行北改。\n涛声鼓万壑，夜半响竽籁。\n汉仪欣復见，周鼎知德在。\n猗欤沛中歌，云飞风正大。",
        "dynasty": "宋",
        "collection_info": null
    },
    {
        "title": "次韵升之叔秋怀",
        "author": "韩元吉",
        "content": "客至得浊酒，共饮消百忧。\n凉飙飒短景，感此岁已秋。\n忽惊草木陨，尚喜禾黍收。\n九鼎岂不慕，二顷亦良谋。\n往圣实有言，未觉富可求。",
        "dynasty": "宋",
        "collection_info": null
    },
    {
        "title": "平生八见女而存者五人比又得女少稷作诗见宽次韵谢之",
        "author": "韩元吉",
        "content": "渐老思似续，抚怀良惘然。\n空余岁寒心，凛凛松柏坚。\n平生孔明妇，贫贱房且专。\n生女不生男，造物宁我偏。\n娈彼五娇儿，弄瓦相随肩。\n人言可御盗，无乃缪以千。\n囊金不办嫁，择婿那敢全。\n今年又增一，比比安求旃。\n觉贫与觉富，可笑还可怜。\n向来两童乌，泡幻随变迁。\n应门固未计，畴復与我玄。\n我家岂无人，文章绍编笺。\n经心不能释，欲语气已填。\n筮言晚当见，默祷资明蠲。\n行年且四十，那得慰眼前。\n陶公谓胜无，此论吾师焉。\n舒宣傥可待，弓裘犹足传。\n今者事方殷，烦君费诗篇。\n君诗妙难敌，巨刃迎小鲜。\n炯炯明月珠，一一照眼圆。\n吁嗟人生事，岁月如奔川。\n岂不舒我忧，熊罴梦丰年。\n蓬门亦何祥，但见巾帨悬。\n会当亦添丁，荷锄赋归田。\n老妻鼓掌笑，子意将谁愆。\n须知百男恶，未若一女贤。\n矧子四壁空，盖头无尺椽。\n儿女分所定，底用相镵镌。\n尚应具扁舟，江湖穷泝沿。\n为君聘络秀，椎牛事烹煎。",
        "dynasty": "宋",
        "collection_info": null
    },
    {
        "title": "明远次韵超然谈道因以谑语为戏将无同耶",
        "author": "韩元吉",
        "content": "忘机亦忘言，政作口挂壁。\n因君强一语，习气乃乘隙。\n昨夕饮君家，看朱忽成碧。\n醉归城南路，不记足所历。\n尚想两红粧，翠袖香襞积。\n我歌君为舞，举手还恨窄。\n诗成漫不省，叹我真恶客。\n剩肯来看山，未厌一水隔。",
        "dynasty": "宋",
        "collection_info": null
    },
    {
        "title": "次韵子云送儿女至昭亭见寄",
        "author": "韩元吉",
        "content": "岩岩昭亭山，度岁一再行。\n吾亲在其下，有路如砥平。\n风物岁时佳，岂问楚与荆。\n胡为不得往，使我涕泗横。\n出身备王官，敢自颓家声。\n圣皇察庶狱，小大必以情。\n哀矜且勿喜，死当使之生。\n念昔栖闽陬，孤童共营营。\n菽水曾几何，青紫望一经。\n弟兄亦云幸，假节仍专城。\n别离乃频有，仆奴费邀迎。\n安仁赋閒居，要自贤西征。\n板舆日欢侍，儿女森在庭。\n岂比隔山岳，空书问安宁。\n薄田可负郭，不归定谁令。\n壮士志中原，边尘暗幽并。\n拟蹑冒顿居，端谋渭南耕。\n书生復何事，三入老承明。\n应知当馈叹，廊庙资扶倾。\n忍作寒蝉喑，愿为威凤鸣。",
        "dynasty": "宋",
        "collection_info": null
    },
    {
        "title": "次韵子云种竹",
        "author": "韩元吉",
        "content": "官居地多隙，种竹及春早。\n萧然三亩园，便可事幽讨。\n层峦寓岩石，一目惜尽了。\n移根互掩映，取径作深杳。\n飞来几乌鹊，相唤亦栖绕。\n微风与新月，屡舞欣袅袅。\n乃知亭馆閒，有竹自能好。\n堂前艺梅花，堂后列萱草。\n叩门有俗客，未至迹已扫。\n遥怜敬亭下，巷僻客仍少。\n庭隅方解箨，相对亦社保。\n吟哦五字句，饮水良不饱。\n春雷发头角，茧栗未应小。\n卜居如有得，破地出池沼。\n胸中千亩计，岂顾万事扰。\n他年醉林间，准拟成二老。",
        "dynasty": "宋",
        "collection_info": null
    },
    {
        "title": "连日得杂花数株艺之池亭感而有作",
        "author": "韩元吉",
        "content": "七十已过半，所向意不如。\n一官计大州，仆仆畏简书。\n酒薄不可醉，歌舞见已疏。\n亦有淡生活，诗成自相纾。\n池面数尺地，荆棘试翦除。\n为觅桃李花，养根待春初。\n日暮公事已，呼童细耘锄。\n稍稍浄朽壤，依依列荒墟。\n岁月能几何，坐见红绮舒。\n更须土脉动，艺柳分芙蕖。\n赏心固难事，寓目良有余。\n即此且痛饮，三年冀安居。\n勿言传舍耳，吾生亦蘧庐。\n苟无名利着，朝市均樵渔。",
        "dynasty": "宋",
        "collection_info": null
    },
    {
        "title": "对梅",
        "author": "韩元吉",
        "content": "吏事纷俗语，新诗固难成。\n朝来见梅花，诗兴还自生。\n江头十日雨，云色开小晴。\n高山带微雪，北客眼为明。\n应怜此花开，与雪犹争衡。\n天公翦六出，未敌枝上英。\n萧然北窗下，冰壶看斜横。\n坐想南山中，晚风千树清。\n平生一尊酒，肯为桃李倾。\n幽香莫零落，送我扁舟行。",
        "dynasty": "宋",
        "collection_info": null
    },
    {
        "title": "食田螺",
        "author": "韩元吉",
        "content": "几年客勾吴，盘馔索无有。\n鯹咸咀彭蜞，臭腐羹石首。\n牛心与熊掌，梦寐不到口。\n朅来灵山下，空肠尚雷吼。\n苜蓿映朝餐，杞菊富肴簌。\n相过有贤士，无以侑巵酒。\n跰𨇤樽俎间，见此青裙妇。\n百金买市城，竞拾不论斗。\n枵中本离化，黝质真坤耦。\n稍稍被寒泉，纍纍付清滫。\n舒觞颇甘豢，窒户还畏剖。\n芼姜摘其元，璀璨置瓦缶。\n中年消渴病，快若尘赴帚。\n含浆与文蛤，未易较先后。\n吾生亦何为，甘此味岂厚。\n醢之自周官，况我乃田叟。\n尚殊鼠供苏，復类蟆饷柳。\n北风饫竹实，南俗夸针取。\n虽非绿纹酌，仅免青泥呕。\n据龟定应用，噉鳆良可丑。\n谁能事颜色，此腹嗟敢负。\n诗成调儿曹，吾意真亦偶。",
        "dynasty": "宋",
        "collection_info": null
    },
    {
        "title": "云洞",
        "author": "韩元吉",
        "content": "挥策度绝壑，撑空见楼台。\n丹崖几千仞，中有佛寺开。\n老僧如远公，譍门走蒿莱。\n下马问所适，褰衣指崔嵬。\n飞阑倚石磴，旷荡无纤埃。\n坐久意颇惬，爽气生樽罍。\n仙棺是何人，蜕骨藏莓苔。\n举酒一酌之，慨然兴我怀。\n丹砂固未就，白鹤何时来。\n不如生前乐，长啸且衔杯。",
        "dynasty": "宋",
        "collection_info": null
    },
    {
        "title": "跋北齐校书图",
        "author": "韩元吉",
        "content": "高齐校雠谁作图，一时紬书亦名儒。\n网罗卷轴三千余，俗儒非真类迂愚。\n雌黄是正定不无，虚文末学徒区区。\n岂识治道通唐虞，文林高馆希石渠。\n后来御览嗟何书，修文偃武事益诬。\n转头邺城已丘墟，峨冠广袖长眉鬚。\n丹书写此犹不渝，高鬟侍女曳红裾。\n两骓帕鞍立奚奴，罢琴涉笔倾酒壶。\n兰台供拟信乐欤，不知画手安用摹。\n无乃逞巧聊自娱，千年视之一欷歔。\n君不见文皇学士十八人，谋猷事业皆功臣。\n瀛洲旧图应更真，诸君寻观为拂尘。",
        "dynasty": "宋",
        "collection_info": null
    },
    {
        "title": "陆务观寄着色山水屏",
        "author": "韩元吉",
        "content": "我居面山俯潺湲，凭轩卧牖皆见山。\n山光水影入怀袖，秀色爽气非人寰。\n故人怜我新结屋，犹恐看山未能足。\n丹青写作何许图，不碍闭门聊纵目。\n千峰缭绕生白云，小舟荡漾横江滨。\n楼台高下出兰若，杳渺似有钟磬闻。\n坐惊岩壑环四壁，寥落高秋变春色。\n方壶瀛洲远不隔，武陵桃花定谁识。\n君不见韦侯绝笔画古松，黑雨白日摧虬龙。\n杜陵老翁三叹息，况有山木洪涛风。\n又不见玉堂真仙草诏罢，静爱春山郭熙画。\n文章信美身不閒，青嶂白波眼中借。\n我今乘间身未衰，杖藜独步哦新诗。\n出门见山入见画，佳兴自喜来无时。\n卧龙山腰镜湖尾，知有高斋照清泚。\n功名逼子未得休，归坐玉堂应记此。",
        "dynasty": "宋",
        "collection_info": null
    },
    {
        "title": "检详出示所赋陈季陵户部巫山图诗仰窥高作叹息弥襟范成大尝考宋玉谈朝云事漫称先王时本无据依及襄梦之命玉为赋但云頩薄怒以自持曾不可乎犯干后世弗察一切溷以媟语曹子建赋宓妃亦感此而作此嘲谁当解者辄用此意次韵和呈以资拊掌",
        "author": "韩元吉",
        "content": "瑶姬家山高插天，碧丛奇秀古未传。\n向来题目经楚客，名字径度岷峨前。\n是耶非耶莽谁识，乔林石庙常秋色。\n暮去行雨朝行云，翠帷瑶席知何人。\n峡船一息且千里，五两竿头见幡尾。\n仰窥仙馆至今疑，行人问讯居人指。\n千年遗恨何时伸，阳台愁绝如荒村。\n高唐赋裏人如画，玉色頩颜元不嫁。\n后来饥客眼长寒，浪传乐府吹復弹。\n此事牵连到温洛，更怜尘袜有无间。\n君不见天孙住在银河浒，尘间犹作儿女语。\n公家春风锦瑟傍，莫为此图虚断肠。",
        "dynasty": "宋",
        "collection_info": null
    },
    {
        "title": "题陈季陵家巫山图一首",
        "author": "韩元吉",
        "content": "蓬莱水弱波连天，五城十二楼空传。\n行人欲至风引船，不知路出巫山前。\n巫山仙子世莫识，十二高峰作颜色。\n暮去朝来雨復云，却将幽恨感行人。\n江流东下几千里，日日饥鸦噪船尾。\n灵帐风生酹酒浆，古庙烟青客遥指。\n崧高漫说甫与申，道旁况有昭君村。\n蛾眉妙手不能画，枉学瑶姬梦中嫁。\n黄牛白马江声寒，昭君传入琵琶弹。\n汉庭无人楚宫远，阳台寂寞空云间。\n君家此画来何许，照水烟鬟欲相语。\n要须媠服令侍旁，不用作赋迴枯肠。",
        "dynasty": "宋",
        "collection_info": null
    },
    {
        "title": "郑仲南五梅图",
        "author": "韩元吉",
        "content": "江南酒美樽不空，十年醉倒梅花中。\n经行所见略可谱，一一秀骨含仙风。\n不将铅华污真色，亦有醉脸匀春红。\n重英千叶两何好，玉立但喜肌微丰。\n红绡金缕变新样，品异独许天香同。\n花开到处即吾圃，水寒月淡烟空蒙。\n醉来踏雪更起舞，长歌目送南飞鸿。\n自后春归厌寂寞，坐觉桃李难为容。\n忽惊横轴入吾手，世上犹有丹青工。\n扶疏清影卧空碧，一笑似喜曾相逢。\n君家亭馆安用此，此物自昔添诗穷。\n诗成妙手傥不惜，画我曳杖穿芳丛。",
        "dynasty": "宋",
        "collection_info": null
    },
    {
        "title": "龟峰行",
        "author": "韩元吉",
        "content": "吾闻灵龟不愿死有用于清庙，但愿曳尾安泥涂。\n所以漆园吏，坐叹清江使者逢豫且。\n龟峰之龟定何物，不在泥涂之下，乃在万仞之上高突兀。\n是耶非耶远莫测，安然不动藏其穴。\n伊昔帝尧有圣德，此龟无乃负图出。\n图成授帝埋其骨，犹使琢石志之存彷佛。\n又疑神禹碑，刊在衡山巅。\n碑高上与日月并。\n此犹其趺弃不取，神鬼守护踰千年。\n我欲诘其端，此事恍惚无迹，往往皆在太古前。\n斗中神人被髮立，蜿蜒佐之从汝蛰。\n九阴司存当在此，今汝巢南失其职。\n又闻巢县事，颇似伊尹生空桑。\n母妪避水欲徙去，待汝两眼生赤光。\n遂令万室之邑化作鱼与鳖，汝乃遁走至此藏。\n上天震威趣汝寿，使汝扶服死且僵。\n丑形质磔在石笋上，不可以钻，不可以灼，不可以搘床。\n奈何犹復不自敛，荒崖断壑反以名字彰。\n因思支祁锁颈泗水中，帝以巨镇岌峨压其宫。\n名之以山不以峰，岂有形状与此同。\n吁嗟此山气象槃礴亦雄伟，奇峰罗列三十二。\n或如威凤昂其喙，或如俊猫立且戏。\n石钟孤撑危欲坠，蜃楼矗起见天外。\n大眺么么不足记，神旗铁壁非一类。\n何用独取汝之名字，岂汝黠且庸。\n鼓妖衒怪百里内，使汝生存跌宕安可制。\n我初信汝灵，今復知汝凶。\n江湖波涛汹涌不一濡汝足，云雾呼噏阴晴变态犹无穷。\n不知造物安用此，徒以动荡耳目夸儿童。\n何时巨灵引手掷汝八荒外，举头直见天穹窿。",
        "dynasty": "宋",
        "collection_info": null
    },
    {
        "title": "永丰行",
        "author": "韩元吉",
        "content": "丹阳湖中好风色，晴日波光漾南北。\n湖岸人家榆柳行，风飐低昂似迎客。\n繫船并岸聊一呼，老农指是官田圩。\n长衫紫领数百辈，见我罗拜长嗟吁。\n政和回头五十载，官长筑圩宛然在。\n东西相望五百圩，有利由来得无害。\n官圩民圩奚所拘，此地无田但有湖。\n围湖作田事应尔，底用彻地还龟鱼。\n民圩不坚自招水，水潦何常镇如此。\n官圩六十里如城，削平为湖定何理。\n请看今来禾上场，七百顷地云堆黄。\n县官籴米三万斛，度僧给牒能商量。\n我闻此语汗生面，千闻岂如目一见。\n吾君神圣坐九重，轻易献言谁復辨。\n却忆吴中初夏时，畚锸去决湖田围。\n鸡惊上篱犬上屋，水至不得携妻儿。\n无田赴水均一死，善政养民那得尔。\n寄言父老且深耕，为汝驰书报天子。",
        "dynasty": "宋",
        "collection_info": null
    },
    {
        "title": "建德道中",
        "author": "韩元吉",
        "content": "风雨回头已十日，野花狼籍春可惜。\n水深泥滑行路难，但见千山好颜色。\n青青稻畦初布秧，人家掩扇蚕事忙。\n驾言有程不可驻，鶗鴂一声归梦长。",
        "dynasty": "宋",
        "collection_info": null
    },
    {
        "title": "桐柏观三井龙潭下为瀑布",
        "author": "韩元吉",
        "content": "一水赴壑如奔雷，两山壁立坚谁开。\n山高石限水不去，万古斗怒何轰豗。\n盘涡散作钟与釜，往往石上相萦迴。\n泓渟岁久深莫测，人言海眼良可猜。\n不知蛟龙底无用，局促石窦真穷哉。\n未能九土霈一雨，尚与千里清炎埃。\n往时金虬坠玉简，中使奉诏从天来。\n百年旧事今寂寞，但有雪浪飞崔嵬。\n杜鹃花开兰正发，双阙万丈晴云堆。\n寒声彻耳心骨爽，凌风一上吹笙台。",
        "dynasty": "宋",
        "collection_info": null
    },
    {
        "title": "玩鞭亭",
        "author": "韩元吉",
        "content": "黄鬚鲜卑勇无策，自驰骏马来窥贼。\n贼奴但怪日绕营，起看飞尘已无迹。\n宝鞭不惜弃道傍，坐令老妪知兴亡。\n百年社稷有天意，奸锋逆焰徒鸱张。\n孤城遗迹森在目，平湖无波春草绿。\n却对青山忆谢公，公老犹嫌人姓木。\n边兵已重朝士轻，中原有路何由行。\n柙中虎兕不可制，江左夷吾浪得名。",
        "dynasty": "宋",
        "collection_info": null
    },
    {
        "title": "鲁公堂",
        "author": "韩元吉",
        "content": "鲁公之节非一死，其谁碑之子曾子。\n鲁公之德人未知，其谁堂之张紫微。\n继公作郡五百载，登堂思公宛如在。\n江南遗墨处处传，鲁公去作麻姑仙。\n一杯相与借风月，但见云碧开池莲。\n紫微声名今第一，归上鸾台应不日。\n笑谈千里无兵戎，临川草木生春风。\n他年道傍儿女说，不思鲁公思张公。",
        "dynasty": "宋",
        "collection_info": null
    },
    {
        "title": "归耕堂",
        "author": "韩元吉",
        "content": "退之手板愧丞相，渊明束带羞督邮。\n纷纷雀鼠待一饱，岂若植杖耘西畴。\n刘郎大耳最叵信，刚道田园不可求。\n摩挲髀肉事鞍马，坚卧百尺营高楼。\n安知南阳扶耒手，谈笑为君分九州。\n我来龟溪二三载，此策未办诚淹留。\n喜君负郭有余地，百金卖剑归换牛。\n树头布谷晓相应，筑室坐占林塘幽。\n诗成使我佳兴动，叩角便作商声讴。\n他年釜甑得长满，区区肯顾监河侯。",
        "dynasty": "宋",
        "collection_info": null
    },
    {
        "title": "李编修器之惠诗卷",
        "author": "韩元吉",
        "content": "尘埃仆仆日走趋，胸中倒悬一字无。\n迫人簿领推不去，眼明忽见千骊珠。\n矍然惊呼此诗欤，如醒乍解病获苏。\n归来明灯喜无寐，手不忍释自卷舒。\n语新格健意有余，风骨峭硬中含腴。\n猛如横阵舞刀槊，清若雅宴调笙竽。\n我穷已极君益迂，学此似费千金屠。\n前有太白后长吉，君家诗名宜復初。\n明明天子开石渠，叹我短后追长裾。\n时平合第从臣颂，请君早上承明庐。",
        "dynasty": "宋",
        "collection_info": null
    },
    {
        "title": "少稷劝饮每作色明远忽拂袖去戏呈",
        "author": "韩元吉",
        "content": "无多酌我盖司隶，不能满觞田将军。\n坐中幸免沐猴舞，且復周旋非贵人。\n人言劝饮无恶意，君胡作恶使客起。\n少陵亦遭田父肘，况我忘形友君子。\n从今勿劝亦勿辞，我欲眠时君自归。\n先生一斗一石醉，莫问喧争与嘲戏。",
        "dynasty": "宋",
        "collection_info": null
    },
    {
        "title": "戏韩子师",
        "author": "韩元吉",
        "content": "读书堂前霜月明，读书堂后霜风声。\n主人读书已万卷，足踏省户还专城。\n朅来掩关卧不出，左拥韦编右瑶瑟。\n似闻天女亦爱静，便喜兰房长英物。\n我舍应门纔一儿，赵子尤作仙果迟。\n白头相看辄浩叹，玉树独满君家墀。\n我歌声长君且听，不特交游幸同姓。\n极知玉盎有新醅，每恨金觞乃无柄。\n从君泥饮不作难，景物过清天復寒。\n犀钱汤餠未免俗，琵琶与筝当合弹。",
        "dynasty": "宋",
        "collection_info": null
    },
    {
        "title": "戏赠范元卿",
        "author": "韩元吉",
        "content": "忆昔苕溪醉中语，屈指凄凉十寒暑。\n纷纭世事去如云，两鬓苍苍各如许。\n春风学省数会面，抗袂吁嗟走尘土。\n我惭屡战不能奇，袖手归来仆旗鼓。\n喜君射策有新功，双鹄联翩仍一举。\n胡为不上金马门，簿领卑栖犹哙伍。\n风前未厌鹔鹴敝，笔下悬玄凤凰吐。\n闽山千里要佳句，应弔双龙一怀古。\n元戎好士见此客，定肃弓刀按歌舞。\n素英丹荔虽已过，海珍正可罗樽俎。\n鹧鸪勾舟木叶堕，秋晚上寒更风雨。\n请君彊饭趣归程，莫为梅花思羁旅。",
        "dynasty": "宋",
        "collection_info": null
    },
    {
        "title": "次韵沈信臣游龙焙",
        "author": "韩元吉",
        "content": "武夷仙人厌尘埃，金鞭白马飞崔嵬。\n丹砂已就不可识，尚有瑶草分灵栽。\n千花剪巧缀密露，秀色不待春风催。\n东溪路入三千里，山如舞凤连翩来。\n枪旗未动供采掇，垒鼓夜作空山雷。\n苍虬绕圭龙护璧，面为铁石口琼瑰。\n烹煎斗水出好事，珠璎玉字相萦迴。\n已嗟双井甘退步，况復日注真难侪。\n我来窃食端为此，把玩一日三徘徊。\n手𣂏清泉弔陆子，底用浊酒穷欢咍。\n头风快愈春睡散，老眼尚为羣书开。\n知君此游更不恶，坐有纤纤时捧杯。",
        "dynasty": "宋",
        "collection_info": null
    },
    {
        "title": "重九日中甫子云二兄会别龙山",
        "author": "韩元吉",
        "content": "秋风作霜枫叶丹，扁舟未发龙山湾。\n山头窣堵半天出，十年笑我几往还。\n今年结束值重九，爱此山水照高寒。\n亲朋话别情总厚，兄弟白首仍苍颜。\n相留一笑不易得，争挈美酒罗盘餐。\n登高正尔在高许，下视扰扰真尘寰。\n追思姑孰有故事，雅宴亦復同此山。\n虽云小异得佳客，主人鬚猬怀胸奸。\n沧波至今洗遗恨，岂若我辈同清欢。\n是时郊原新雨足，历历烟树明江干。\n放怀自知人境异，极目顿觉天宇宽。\n惜无五絃寄妙手，已有征雁横云端。\n南飞休论九万里，东游更渡五百滩。\n明宵酒醒会相忆，梦绕百级凭飞栏。",
        "dynasty": "宋",
        "collection_info": null
    },
    {
        "title": "送朱元晦",
        "author": "韩元吉",
        "content": "前年恨君不肯来，今年惜君不肯住。\n朝廷多事四十年，愚智由来各千虑。\n君来正值求言日，三策直前真谏疏。\n诋诃百事推圣学，请復国雠施一怒。\n天高听远语不酬，袖手翩然寻故步。\n我知君是谏诤才，主上聪明得无悞。\n一纸底用教鹖冠，百战应当启戎辂。\n江山千里正风雪，岁月峥嵘倏将暮。\n有田可耕屋盖头，君计未疏吾亦去。\n君归为谢武夷君，白马摇鞭定何处。",
        "dynasty": "宋",
        "collection_info": null
    },
    {
        "title": "送许侍郎知宣州",
        "author": "韩元吉",
        "content": "我公名满东西川，一持使节几十年。\n桥经万里坂九折，儿童学语知公贤。\n上皇诏下嗟见晚，归来荷橐趋甘泉。\n平生所学欲尽试，新语仅奏囊中篇。\n两淮破碎頼整理，百工蛊敝资镵镌。\n念公虽老猷自壮，何谓宜去请益坚。\n玉音三谕不可挽，一麾且復临江壖。\n宣城景物今更妍，木瓜如瓠栗如拳。\n敬亭山下蹑游屐，迭嶂楼中呼酒船。\n谢公已往诗句在，公有妙语真齐肩。\n却招李白弔杜牧，收揽风月酬云烟。\n中原未復敌未灭，政成请公须着鞭。\n吾君有意询黄髮，庙堂之谋当万全。",
        "dynasty": "宋",
        "collection_info": null
    },
    {
        "title": "送苏季真赴湖北宪司属官",
        "author": "韩元吉",
        "content": "忆昔闻君未相识，春雨繫船吴市侧。\n逆风白浪不成行，坐听亲朋谈历历。\n岂意飘零晚相见，俱捧江东从事檄。\n拙鸠未省厌榆枌，威凤谁令安枳棘。\n今年喜君若有遇，去我还为远行役。\n一樽忍话故园事，童穉吁嗟髮今白。\n君家声名塞宇宙，翰墨纵横富奇策。\n未容世职践明光，聊佐輶车司郡国。\n衡山洞庭忽在眼，禹牒黄车有遗迹。\n诗成不用弔灵均，为访桃花招隠客。",
        "dynasty": "宋",
        "collection_info": null
    },
    {
        "title": "偶得佳酒怀尹少稷闻其连日致斋在台作长句寄之",
        "author": "韩元吉",
        "content": "孔君一月二十九日醉，太常一年三百五十九日斋。\n人生百岁驹过隙，直与外物劳形骸。\n君非太常何用尔，监祭有令时当差。\n朝廷礼备百神秩，不比媚奥犹燔柴。\n念君几日得閒暇，归胙餍饫妻奴哇。\n重门咫尺不得见，使我有酒空相怀。\n忆昔过从水南寺，风廊雪屋靡不偕。\n灵山怀玉了在眼，苍翠突兀石笋铁柱如籤排。\n醉来起舞对山水，狂歌亦和襄阳𥱼。\n一时取乐未云足，后会回首何其乖。\n今者相逢号朝士，仆仆听鼓趋天街。\n欲观礼乐问文物，但见鼙鼓鸣江淮。\n喜君头上冠作廌，文笔愈健诗愈佳。\n青云万里要直气，幸勿触狐当触豺。\n我今勃窣百僚后，自觉迂钝难为侪。\n一杯耳热不共醉，夜长独坐烧寒稭。\n隔墙降将新授节，丝竹间响骈金钗。\n时逢富贵虽可羡，扰扰得失真蝇蜗。\n江山到处有佳趣，故应赤舄输青鞵。\n明年春风我欲赋归去，伫君功成作颂磨苍崖。",
        "dynasty": "宋",
        "collection_info": null
    },
    {
        "title": "方务德元夕不张灯留饮赏梅务观索赋古风",
        "author": "韩元吉",
        "content": "昨日风雨今日晴，绿水桥南春水生。\n使君元夕罢高宴，亭午邀客花间行。\n危亭直上花几许，水仙夹径梅纵横。\n不须沈水熏画戟，帘幕自有香风清。\n门前纷纷鸟鹄乱，隠几坐爱寒江明。\n忆昨淮南戎马动，岂谓景物还新正。\n遗民归公十万口，鼙鼓日日严刀兵。\n眼看指麾尽摩抚，闾里愁叹成欢声。\n酬功端合侍玉辇，安得坐啸江干城。\n景龙灯火公尚记，耆旧出语儿童惊。\n我来两月滥宾客，况有别驾能诗名。\n相从一笑说万事，重费美酒勤杯觥。\n东风摇荡入烟柳，歌管错杂催离情。\n诏书征拜那可后，为公前马遥相迎。",
        "dynasty": "宋",
        "collection_info": null
    },
    {
        "title": "次韵少稷梅花",
        "author": "韩元吉",
        "content": "君不见江城梅花春欲动，剪冰仙人作花供。\n客来酒尽甘啜醨，常恨公田无秫种。\n雪晴梅蘂更可爱，百匝来看地犹冻。\n杖藜一笑答春风，岂必鸣鸾与歌凤。\n幽香要自己心清，冷艷不禁还目送。\n兴来往往得佳句，落纸挥毫字尤纵。\n却惊车阵有勍敌，旋结赵叟盟衡雍。\n孤芳未省须刻画，百卉应先厌嘲弄。\n我如蟋蟀鸣苦迟，君似骅骝骤难控。\n相如上林晚奏雅，灵均喜橘工记讽。\n不妨聊继广平公，东阁疏枝与君共。",
        "dynasty": "宋",
        "collection_info": null
    },
    {
        "title": "土人池中有新荷戴钱而出者少稷明远相率赋诗戏作长句",
        "author": "韩元吉",
        "content": "君不见紫髯将军射无敌，志目中眉犹动色。\n晚年惊见卖油翁，一綫穿钱曾不失。\n人言手熟会当尔，世事由来真一剧。\n纷纷刻楮技已穷，厌看人力须天工。\n湘妃抚掌汉女笑，为我试手冯夷宫。\n芙渠生叶不自展，胡为正在阿堵中。\n青铜翠羽光相映，莫遣游鱼动荷柄。\n芳心满眼谁得知，坐使诗人发嘲咏。\n我言羞涩囊久空，井中飞蚨那得逢。\n不如青鸭为衔去，剩买明月酬清风。",
        "dynasty": "宋",
        "collection_info": null
    },
    {
        "title": "观莲",
        "author": "韩元吉",
        "content": "广寒仙子衣作裳，夜从宓妃款英皇。\n朝游洛浦暮潇湘，红粧翠羽森成行。\n仙姿不作时世妆，或凝朝霞艳秋霜。\n临流顾影濯沧浪，游鱼属玉双鸳鸯。\n长庚北斗相低昂，笑中如花语如香。\n徘徊醉着清漏长，炯然开奁照湖光。\n湖风吹水洒面凉，明珠落佩千鸣珰。\n碧筩宛宛中可觞，为君行歌酌天浆。\n瑶池玉井遥相望，归舟浮空月茫茫。",
        "dynasty": "宋",
        "collection_info": null
    },
    {
        "title": "同尹少稷赋岩桂",
        "author": "韩元吉",
        "content": "江南秋尽犹无菊，只有幽香满岩谷。\n纷纷千树散黄金，翠叶离披剪寒玉。\n繁枝疑从缺月堕，嫩叶不受微风触。\n芳枝冷淡谁与妍，雾雨阴晴自膏沐。\n不妨松竹共行伍，要使芝兰尽臣仆。\n小山有句嗟未尽，骚经已断谁能续。\n每至凋零足惆怅，尚喜炉熏驻余馥。\n为君扫地斗量归，犹胜胡椒夸百斛。",
        "dynasty": "宋",
        "collection_info": null
    },
    {
        "title": "隆兴甲申岁闰月游焦山",
        "author": "韩元吉",
        "content": "荒村日晴雪犹积，繫缆焦公山下石。\n江翻断崖石破碎，瘗鹤千年有遗迹。\n瘦藤百级跻上方，浮玉南北江中央。\n樯竿如林出烟浦，酒船远与帆低昂。\n老鸱盘风舞江面，杀气淮南望中见。\n神龙只合水底眠，为洗干坤起雷电。\n观音岩前竹十寻，大士不死知此心。\n醉归更唤殷七七，剩种好花开鹤林。",
        "dynasty": "宋",
        "collection_info": null
    },
    {
        "title": "南剑道中",
        "author": "韩元吉",
        "content": "唤渡春潭侧，堤弯踏晓晴。\n回舟动山影，映日见鱼行。\n墅远孤烟出，江深白鹭明。\n尘劳消底计，对此觉身轻。",
        "dynasty": "宋",
        "collection_info": null
    },
    {
        "title": "步月",
        "author": "韩元吉",
        "content": "山静水逾响，我行清夜中。\n月华霜着地，云影浪摇空。\n有酒不惜醉，无人谁与同。\n嫦娥捣仙药，应厌广寒宫。",
        "dynasty": "宋",
        "collection_info": null
    },
    {
        "title": "端午日张园分题",
        "author": "韩元吉",
        "content": "辇路逢端午，今年始赐休。\n不知人世暑，还有水轩秋。\n花气晴熏坐，湖光晚逼舟。\n明朝又奔走，剩作片时留。",
        "dynasty": "宋",
        "collection_info": null
    },
    {
        "title": "秋日杂咏六首  其一",
        "author": "韩元吉",
        "content": "客少无尘语，官閒省吏文。\n醉眠千嶂日，危坐一窗云。\n酒户时通籍，诗坛渐策勋。\n平生不龟手，郢客浑挥斤。",
        "dynasty": "宋",
        "collection_info": null
    },
    {
        "title": "秋日杂咏六首  其二",
        "author": "韩元吉",
        "content": "草草重阳节，黄花惜未开。\n故人犹有酒，行客且衔杯。\n日落蛩声苦，云低雁影来。\n南山足佳气，独立意徘徊。",
        "dynasty": "宋",
        "collection_info": null
    },
    {
        "title": "秋日杂咏六首  其三",
        "author": "韩元吉",
        "content": "醉着山堂梦，初凉枕簟清。\n秋声迷夜雨，月色误天明。\n为客心长惯，思亲意未平。\n岁华容易晚，寂寞壮心惊。",
        "dynasty": "宋",
        "collection_info": null
    },
    {
        "title": "秋日杂咏六首  其四",
        "author": "韩元吉",
        "content": "古郡青山合，乘高眼倍宽。\n风惊梧叶阵，雨暗菊花团。\n凉色宜欹枕，秋光怯凭栏。\n向来疏懒意，景物暂相欢。",
        "dynasty": "宋",
        "collection_info": null
    },
    {
        "title": "秋日杂咏六首  其五",
        "author": "韩元吉",
        "content": "怪底西风别，秋香一夜繁。\n攒金差可拟，揉蜡巧能抟。\n买地宜多种，移床且细看。\n江南篱菊晚，頼尔慰愁端。",
        "dynasty": "宋",
        "collection_info": null
    },
    {
        "title": "秋日杂咏六首  其六",
        "author": "韩元吉",
        "content": "绝壁跨城楼，连天海气浮。\n长空去鸟尽，落日断云留。\n鼓角深秋壮，山河薄暮愁。\n劳生知底所，倚杖寄沧洲。",
        "dynasty": "宋",
        "collection_info": null
    },
    {
        "title": "听雨",
        "author": "韩元吉",
        "content": "昨夜灯花暗，今晨雨意深。\n残花惟有叶，新笋已成林。\n未办扶头饮，聊为拥鼻吟。\n兴阑幽梦断，檐际足清音。",
        "dynasty": "宋",
        "collection_info": null
    },
    {
        "title": "丰乐楼",
        "author": "韩元吉",
        "content": "今岁西湖上，经行始此迴。\n轻烟认花柳，细雨识楼台。\n春半已多日，官閒能自来。\n情知欠樽酒，倚杖且徘徊。",
        "dynasty": "宋",
        "collection_info": null
    },
    {
        "title": "清明",
        "author": "韩元吉",
        "content": "老去惊时节，春来念物华。\n青烟百六日，同社两三家。\n醉着凌风舸，歌成满路花。\n沧江万里意，独立送残霞。",
        "dynasty": "宋",
        "collection_info": null
    },
    {
        "title": "閒居遣兴",
        "author": "韩元吉",
        "content": "着雨柔桑暗，吹风小麦齐。\n江深涵日浄，野阔并云低。\n车马能相问，琴书故可携。\n村村花自好，不奈子规啼。",
        "dynasty": "宋",
        "collection_info": null
    },
    {
        "title": "道中遇停郊祀诏书",
        "author": "韩元吉",
        "content": "丹诏西来急，沿淮次第知。\n应嗟飨帝日，却作视师期。\n士苦三年戍，人怀四郡悲。\n平戎可无策，帷幄定谁咨。",
        "dynasty": "宋",
        "collection_info": null
    },
    {
        "title": "建业书事",
        "author": "韩元吉",
        "content": "千载西州路，何人不此行。\n山横桃叶渡，江动石头城。\n天阙云端耸，秦淮雨后清。\n敢论风景异，举目笑平生。",
        "dynasty": "宋",
        "collection_info": null
    },
    {
        "title": "过芙蓉对镜岭",
        "author": "韩元吉",
        "content": "世事日千变，劳生忧患多。\n谁知度炎热，正尔陟嵯峨。\n峰矗莲初绽，崖枯镜未磨。\n江东兹绝险，叹我两经过。",
        "dynasty": "宋",
        "collection_info": null
    },
    {
        "title": "慈云岭",
        "author": "韩元吉",
        "content": "极目慈云路，看山立少时。\n湖光经雨阔，柳色泥烟垂。\n琢石观蹲兽，镌崖读断碑。\n西关知底险，抚掌笑儿嬉。",
        "dynasty": "宋",
        "collection_info": null
    },
    {
        "title": "山行  其一",
        "author": "韩元吉",
        "content": "意适都忘远，行歌未觉劳。\n崎岖一径入，上下数峰高。\n嫩白怜新菊，轻红讶小桃。\n归来情兴动，风叶乱萧骚。",
        "dynasty": "宋",
        "collection_info": null
    },
    {
        "title": "山行  其二",
        "author": "韩元吉",
        "content": "秋尽暑犹剧，今朝凉意新。\n轻阴能障日，小雨不生尘。\n度壑时投策，看云一岸巾。\n邻僧问何往，茗果愧情亲。",
        "dynasty": "宋",
        "collection_info": null
    },
    {
        "title": "登玉京洞遇雨",
        "author": "韩元吉",
        "content": "俗物祇散意，市朝那復情。\n未能蓬岛去，且上玉京行。\n古洞深无底，幽泉细有声。\n山灵知我意，剩乞片时晴。",
        "dynasty": "宋",
        "collection_info": null
    },
    {
        "title": "雨中同邹德饭白云庵  其一",
        "author": "韩元吉",
        "content": "小雨不成雪，冻云犹没山。\n若无官事缚，聊傍野僧閒。\n浊酒间何阔，清游阻且艰。\n相看成冷淡，得句不空还。",
        "dynasty": "宋",
        "collection_info": null
    },
    {
        "title": "雨中同邹德饭白云庵  其二",
        "author": "韩元吉",
        "content": "懒惰已成癖，幽寻湖上台。\n应知千里近，动作半年来。\n一径草仍碧，两山梅未开。\n犹怜衝雨湿，路入乱云堆。",
        "dynasty": "宋",
        "collection_info": null
    },
    {
        "title": "龙华寺傅大士真身像",
        "author": "韩元吉",
        "content": "古寺郊丘侧，钟鱼晓未喧。\n双林有遗骨，瑞萼记名园。\n粒石嗟余饭，神槌想叩门。\n蚕桑犹有谒，鼓舞动山村。",
        "dynasty": "宋",
        "collection_info": null
    },
    {
        "title": "青阳龙池山潮泉其应有时祷于泉上坐顷三应山中人以为未有也",
        "author": "韩元吉",
        "content": "八月钱塘岸，江潮昼殷雷。\n岂知惊浪涌，不转此峰来。\n古窦深无际，神渊秘莫开。\n山灵如爱我，三送雪成堆。",
        "dynasty": "宋",
        "collection_info": null
    },
    {
        "title": "寄题尹少稷借竹轩",
        "author": "韩元吉",
        "content": "借屋復借竹，主人贫可知。\n清风时引酒，长日最须棋。\n墙缺秋声过，庭空月影随。\n遥怜对高节，幽独更题诗。",
        "dynasty": "宋",
        "collection_info": null
    },
    {
        "title": "龚敦颐芥隠诗",
        "author": "韩元吉",
        "content": "万古须弥顶，尝于芥子看。\n怜君作书窟，唤客筑诗坛。\n默识眼界浄，忘忧心地宽。\n老来同此味，广厦任高寒。",
        "dynasty": "宋",
        "collection_info": null
    },
    {
        "title": "僧仲俨芥室",
        "author": "韩元吉",
        "content": "设席纔方丈，谁将芥子看。\n须弥藏自稳，琥珀拾应难。\n脚底芒鞋破，颅边衲被寒。\n遥知八万座，一笑且团栾。",
        "dynasty": "宋",
        "collection_info": null
    },
    {
        "title": "易安斋",
        "author": "韩元吉",
        "content": "紫陌犹千里，禅房自一家。\n翠深穿小径，红湿动迷花。\n络石寒梢乱，欹岩碧干斜。\n春江夜来雨，如为洗烟霞。",
        "dynasty": "宋",
        "collection_info": null
    },
    {
        "title": "过松江寄务观五首  其一",
        "author": "韩元吉",
        "content": "四海习凿齿，云间陆士龙。\n酒狂须一石，文好自三冬。\n风水客愁远，烟花春事浓。\n还将枕流耳，来听景阳钟。",
        "dynasty": "宋",
        "collection_info": null
    },
    {
        "title": "过松江寄务观五首  其二",
        "author": "韩元吉",
        "content": "风浪白如屋，垂虹烟霭间。\n清心太湖水，满眼洞庭山。\n放鹤迎人舞，飞鸥伴我閒。\n是中有佳句，诗思未容悭。",
        "dynasty": "宋",
        "collection_info": null
    },
    {
        "title": "过松江寄务观五首  其三",
        "author": "韩元吉",
        "content": "一别未十日，举头杨柳黄。\n蜂来知酒美，梅度觉船香。\n岸帻春容好，翻书昼景长。\n无人共谈麈，自酌引壶觞。",
        "dynasty": "宋",
        "collection_info": null
    },
    {
        "title": "过松江寄务观五首  其四",
        "author": "韩元吉",
        "content": "湖岸见亭馆，谁家长锁门。\n主人宁好事，渌水但名园。\n借我安茅屋，容君共酒樽。\n风波正奔走，独立望江村。",
        "dynasty": "宋",
        "collection_info": null
    },
    {
        "title": "过松江寄务观五首  其五",
        "author": "韩元吉",
        "content": "并舍尽垂柳，出檐多好花。\n独寻江岸路，静爱野人家。\n水暖分鱼子，沙晴蹙荻芽。\n放歌吾亦醉，渔户即生涯。",
        "dynasty": "宋",
        "collection_info": null
    },
    {
        "title": "寄赵德庄二首  其一",
        "author": "韩元吉",
        "content": "报陟西枢掾，遥怜势未行。\n葬亲尝有请，去国岂无名。\n松菊关心在，江山到眼青。\n琵琶洲畔宅，归计几时成。",
        "dynasty": "宋",
        "collection_info": null
    },
    {
        "title": "寄赵德庄二首  其二",
        "author": "韩元吉",
        "content": "早辱交情厚，年来事辄同。\n自知荣宦拙，甘为好诗穷。\n鳬雁且依水，马牛还信风。\n故应怀李白，但欲老江东。",
        "dynasty": "宋",
        "collection_info": null
    },
    {
        "title": "送子云五首  其一",
        "author": "韩元吉",
        "content": "四海双兄弟，南来几别离。\n未成春草梦，先动白云思。\n涕泪三年隔，风尘数月期。\n生涯奔走裏，卜筑定何时。",
        "dynasty": "宋",
        "collection_info": null
    },
    {
        "title": "送子云五首  其二",
        "author": "韩元吉",
        "content": "薄宦何堪远，兄今奉板舆。\n猫头供美笋，玉板荐嘉鱼。\n川陆徐行李，暄寒慎起居。\n会因回雁足，时一问何如。",
        "dynasty": "宋",
        "collection_info": null
    },
    {
        "title": "送子云五首  其三",
        "author": "韩元吉",
        "content": "楚国富山水，衡湘千里余。\n人皆思太傅，我独念三闾。\n贫贱真劳矣，功名果命欤。\n官閒道林寺，洗眼卧看书。",
        "dynasty": "宋",
        "collection_info": null
    },
    {
        "title": "送子云五首  其四",
        "author": "韩元吉",
        "content": "别意能凄楚，骊驹且缓听。\n百年三过一，万事醉还醒。\n策马身犹健，看山眼倍青。\n东风有底憾，吹柳暗长亭。",
        "dynasty": "宋",
        "collection_info": null
    },
    {
        "title": "送子云五首  其五",
        "author": "韩元吉",
        "content": "水阔湖南道，春深可当游。\n鸟声喧绿树，花影趁行舟。\n短袖那容舞，良畴不易谋。\n有亲垂白髮，敛板未应羞。",
        "dynasty": "宋",
        "collection_info": null
    },
    {
        "title": "送漳赴分宁尉",
        "author": "韩元吉",
        "content": "挟筴度春水，絮飞花易阑。\n吾衰聊玩世，子壮且勤官。\n雨后半篙绿，风生孤棹寒。\n慇懃酌双井，为试茗芽看。",
        "dynasty": "宋",
        "collection_info": null
    },
    {
        "title": "送温伯玉二首  其一",
        "author": "韩元吉",
        "content": "楚尾还重九，荒园菊半花。\n因君向姑孰，使我坠乌纱。\n更度千秋岭，休寻万里沙。\n壮年豪气在，途路莫兴嗟。",
        "dynasty": "宋",
        "collection_info": null
    },
    {
        "title": "送温伯玉二首  其二",
        "author": "韩元吉",
        "content": "牛渚青山路，衰迟旧往来。\n西风动黄叶，朔雪记寒梅。\n戍鼓边城近，楼船猛士催。\n然犀不用照，拔剑忆澹台。",
        "dynasty": "宋",
        "collection_info": null
    },
    {
        "title": "送张仲良二首  其一",
        "author": "韩元吉",
        "content": "客裏亲朋别，诗成倍黯然。\n春风动花柳，归路绕云烟。\n共绝过门盗，俱无使鬼钱。\n生涯知底许，消息幸频传。",
        "dynasty": "宋",
        "collection_info": null
    },
    {
        "title": "送张仲良二首  其二",
        "author": "韩元吉",
        "content": "气概青云上，声华碧海边。\n交游俱得誉，伯仲总能贤。\n幕府宁淹薄，诸公肯荐延。\n功名第迟速，强饭且加鞭。",
        "dynasty": "宋",
        "collection_info": null
    },
    {
        "title": "送梁士衡归余杭  其一",
        "author": "韩元吉",
        "content": "一水分他县，音书近可传。\n飘零俱北客，憔悴各中年。\n破屋春风裏，扁舟夜雪前。\n故人逢短簿，为话意茫然。",
        "dynasty": "宋",
        "collection_info": null
    },
    {
        "title": "送梁士衡归余杭  其二",
        "author": "韩元吉",
        "content": "古寺荒山曲，相过日自宜。\n插花狂堕帻，折屐醉争棋。\n世事关情懒，风光逐意移。\n岁寒冰断港，君去復何之。",
        "dynasty": "宋",
        "collection_info": null
    },
    {
        "title": "送谅弟丞邵阳",
        "author": "韩元吉",
        "content": "春水生南涧，吾衰久索居。\n三年还作别，数字且频书。\n文史差无负，田园慨未余。\n常存爱民意，门户有权舆。",
        "dynasty": "宋",
        "collection_info": null
    },
    {
        "title": "送中甫兄之淮南  其一",
        "author": "韩元吉",
        "content": "忆昔湖阴道，边声日夜闻。\n远峰明积雪，迭鼓堕层云。\n未叹河山异，常忧玉石焚。\n三年真一梦，相见且论文。",
        "dynasty": "宋",
        "collection_info": null
    },
    {
        "title": "送中甫兄之淮南  其二",
        "author": "韩元吉",
        "content": "老惜亲朋别，贫知客寓愁。\n青灯耿遥夜，浊酒对穷秋。\n寒日催征骑，新霜倚县楼。\n因君问淝水，莫渡北来舟。",
        "dynasty": "宋",
        "collection_info": null
    },
    {
        "title": "淲赴贵池簿",
        "author": "韩元吉",
        "content": "四十纔生子，今年亦效官。\n国恩期共报，世路觉尤难。\n簿领犹应暇，诗书且细观。\n传家门户立，即此慰衰残。",
        "dynasty": "宋",
        "collection_info": null
    },
    {
        "title": "次韵子云春日见怀二首  其一",
        "author": "韩元吉",
        "content": "每惜春光去，生憎鶗鴂鸣。\n倦游心易赏，多病戍仍更。\n风雨山花过，池塘野水生。\n买牛归问舍，此计会应成。",
        "dynasty": "宋",
        "collection_info": null
    },
    {
        "title": "次韵子云春日见怀二首  其二",
        "author": "韩元吉",
        "content": "山寺鶑花裏，悬知载酒行。\n青春随梦断，白髮伴愁生。\n烂醉真吾事，忘机岂世情。\n书来得佳句，双眼暂增明。",
        "dynasty": "宋",
        "collection_info": null
    },
    {
        "title": "次韵张晋彦书事",
        "author": "韩元吉",
        "content": "颉利何时缚，康居久未灰。\n天威如自震，敌势不难摧。\n日月丹心在，风尘白眼开。\n受降城旋筑，且缓羽书来。",
        "dynasty": "宋",
        "collection_info": null
    },
    {
        "title": "次韵任信儒见过",
        "author": "韩元吉",
        "content": "斗雀嗟穷巷，鸣驺枉故人。\n尘埃生破甑，风雨垫乌巾。\n别久情逾厚，诗来语更新。\n囊空得珠玉，此段不全贫。",
        "dynasty": "宋",
        "collection_info": null
    },
    {
        "title": "次韵赵任卿至北苑二首  其一",
        "author": "韩元吉",
        "content": "行乐须春事，微官日自忙。\n轻云弄天色，细雨出风光。\n筠甲连山破，林髯夹道苍。\n拟寻花岛去，更待茗芽香。",
        "dynasty": "宋",
        "collection_info": null
    },
    {
        "title": "次韵赵任卿至北苑二首  其二",
        "author": "韩元吉",
        "content": "好雨惊连夜，疏钟喜报晨。\n池心春涨绿，花面晓粧匀。\n野渡经年别，官茶几焙新。\n风光为传语，何事曲江滨。",
        "dynasty": "宋",
        "collection_info": null
    },
    {
        "title": "次韵鲁如晖雪晴",
        "author": "韩元吉",
        "content": "腊近千门雪，风高一夜晴。\n醉余和被拥，梦破觉窗明。\n鼙鼓三年戍，关河万里情。\n应怜铁甲冷，烽火未须惊。",
        "dynasty": "宋",
        "collection_info": null
    },
    {
        "title": "次韵金元鼎新年七十  其一",
        "author": "韩元吉",
        "content": "七十古稀有，君今还倦游。\n危机直虎口，薄利祇蝇头。\n黄髮宜登用，清时忍退休。\n遥知江上宅，聊近水边鸥。",
        "dynasty": "宋",
        "collection_info": null
    },
    {
        "title": "次韵金元鼎新年七十  其二",
        "author": "韩元吉",
        "content": "论文倾满座，嗜酒见天真。\n旧惬李君驭，今怀王翰邻。\n欢情知老大，诗话倍清新。\n莫作悬车念，滔滔且问津。",
        "dynasty": "宋",
        "collection_info": null
    },
    {
        "title": "叶少保挽词六首  其一",
        "author": "韩元吉",
        "content": "奥学余家法，宏材迈古风。\n剸烦樽俎上，御侮笑谈中。\n勋业中兴殿，规模大驾宫。\n哀闻父老泣，遗爱六州同。",
        "dynasty": "宋",
        "collection_info": null
    },
    {
        "title": "叶少保挽词六首  其二",
        "author": "韩元吉",
        "content": "望实诸公右，文章百代师。\n匡时存诏令，谋国见丞疑。\n易识悲麟意，难追吐凤辞。\n门生满天下，谁继蔡邕碑。",
        "dynasty": "宋",
        "collection_info": null
    },
    {
        "title": "叶少保挽词六首  其三",
        "author": "韩元吉",
        "content": "宦达平生早，高年及引归。\n安车荣绛节，黄髮遽衰衣。\n未致生刍奠，俄惊薤露晞。\n孝心天地恻，相望两灵帏。",
        "dynasty": "宋",
        "collection_info": null
    },
    {
        "title": "叶少保挽词六首  其四",
        "author": "韩元吉",
        "content": "精舍湖山外，天开万石林。\n五车娱晚岁，一壑遂初心。\n激水穿岩窦，栽花绕涧阴。\n佳名端不朽，挥泪记登临。",
        "dynasty": "宋",
        "collection_info": null
    },
    {
        "title": "叶少保挽词六首  其五",
        "author": "韩元吉",
        "content": "翰墨通家旧，吁嗟大父时。\n追随千里驾，酬唱百篇诗。\n小器惭非远，孤童误见奇。\n慇懃授简意，敢负昔年期。",
        "dynasty": "宋",
        "collection_info": null
    },
    {
        "title": "叶少保挽词六首  其六",
        "author": "韩元吉",
        "content": "忆罢仪曹试，登门语更亲。\n故怀如昨日，一醉赏余春。\n佳句犹霑墨，遗编竟掩尘。\n烟云变朝暮，感慨独伤神。",
        "dynasty": "宋",
        "collection_info": null
    },
    {
        "title": "故资政殿大学士枢密洪公挽词二首  其一",
        "author": "韩元吉",
        "content": "世学推东楚，文名冠异科。\n弟兄联玉笋，父子擅金坡。\n筹幄渊谋在，陪京惠爱多。\n无因奠鸡酒，清泪洒江波。",
        "dynasty": "宋",
        "collection_info": null
    },
    {
        "title": "故资政殿大学士枢密洪公挽词二首  其二",
        "author": "韩元吉",
        "content": "甲第湖山美，人知小隠名。\n天方开乐土，地忽起佳城。\n秘殿疏殊渥，珍台锡异荣。\n勋劳纔右府，曾未陟魁衡。",
        "dynasty": "宋",
        "collection_info": null
    },
    {
        "title": "故赠太师丞相文恭陈公挽词三首  其一",
        "author": "韩元吉",
        "content": "拱揖消狂寇，从容奉两宫。\n临危几谢傅，忍事实娄公。\n陶冶无偏党，经纶尽朴忠。\n再来金鼎地，高卧亦成功。",
        "dynasty": "宋",
        "collection_info": null
    },
    {
        "title": "故赠太师丞相文恭陈公挽词三首  其二",
        "author": "韩元吉",
        "content": "扶疾祗严诏，邦基整屡危。\n紫宸朝奏事，黄阁暮兴悲。\n德望仪千载，恩荣冠一时。\n石龟山下路，谁为记丰碑。",
        "dynasty": "宋",
        "collection_info": null
    },
    {
        "title": "故赠太师丞相文恭陈公挽词三首  其三",
        "author": "韩元吉",
        "content": "凛凛循良吏，休休一介臣。\n投艰推宇量，御侮頼精神。\n给侍恩虽渥，怀归志莫伸。\n平泉开甲第，花木未经春。",
        "dynasty": "宋",
        "collection_info": null
    },
    {
        "title": "故太师和王挽诗三首  其一",
        "author": "韩元吉",
        "content": "宿卫登环尹，荣恩四十春。\n威名传瀚海，功烈上麒麟。\n却敌凝山岳，临机妙鬼神。\n中兴奉朝请，劳旧总无人。",
        "dynasty": "宋",
        "collection_info": null
    },
    {
        "title": "故太师和王挽诗三首  其二",
        "author": "韩元吉",
        "content": "淮右偏师出，江津督府开。\n橐皋贼阵蹙，瓜步敌锋摧。\n宝剑畴能举，神旗怅莫回。\n悲风苕水路，千载有余哀。",
        "dynasty": "宋",
        "collection_info": null
    },
    {
        "title": "故太师和王挽诗三首  其三",
        "author": "韩元吉",
        "content": "甲第神京冠，王封异姓优。\n风云开杰阁，水月转芳洲。\n种玉阶庭盛，挥金族绪周。\n诸郎自持橐，衮衮尚公侯。",
        "dynasty": "宋",
        "collection_info": null
    },
    {
        "title": "致政龙图给事吴公挽词二首  其一",
        "author": "韩元吉",
        "content": "风采仪三院，循良着六州。\n誉高青琐闼，名动紫云楼。\n经世余闳议，兴邦閟远猷。\n君王问黄髮，柱石可能留。",
        "dynasty": "宋",
        "collection_info": null
    },
    {
        "title": "致政龙图给事吴公挽词二首  其二",
        "author": "韩元吉",
        "content": "勇退湖山地，心期白傅论。\n仙风占苍岭，乐土并桃源。\n壮节传交旧，儒科付子孙。\n修龄纔八十，殄瘁只声吞。",
        "dynasty": "宋",
        "collection_info": null
    },
    {
        "title": "致政龙图给事徐公挽词二首  其一",
        "author": "韩元吉",
        "content": "磊落南州士，家声二百年。\n失身几利吻，得路已华颠。\n青琐元虚位，黄扉久伫贤。\n九原宁可作，东望益潸然。",
        "dynasty": "宋",
        "collection_info": null
    },
    {
        "title": "致政龙图给事徐公挽词二首  其二",
        "author": "韩元吉",
        "content": "今代询黄髮，临雍缺盛仪。\n久从曾釜乐，俄重鲤庭悲。\n德履嗟如在，功名误见期。\n平生拄颐剑，聊挂墓门枝。",
        "dynasty": "宋",
        "collection_info": null
    },
    {
        "title": "叶梦锡丞相挽词二首  其一",
        "author": "韩元吉",
        "content": "制邑腾嘉誉，升平遂一州。\n雍容持从橐，慷慨动宸旒。\n相业看调鼎，兵机久运筹。\n勋庸元未究，湖海泪空流。",
        "dynasty": "宋",
        "collection_info": null
    },
    {
        "title": "叶梦锡丞相挽词二首  其二",
        "author": "韩元吉",
        "content": "味道苏仙井，言归鬓尚青。\n仅周新甲子，还仰旧仪刑。\n秘殿欣疏宠，华钟待勒铭。\n追随樽酒地，愁绝最高亭。",
        "dynasty": "宋",
        "collection_info": null
    },
    {
        "title": "挽任谏议词二首  其一",
        "author": "韩元吉",
        "content": "身致高门重，心无闇室欺。\n臧孙宜有后，伯道乃无儿。\n千载君如此，流年疾若斯。\n宁无百人赎，遂作九原悲。",
        "dynasty": "宋",
        "collection_info": null
    },
    {
        "title": "挽任谏议词二首  其二",
        "author": "韩元吉",
        "content": "凛凛诤臣节，恂恂循吏名。\n世嗟阳谏议，人忆谢宣城。\n优诏纔三接，嘉言未一行。\n清霜数行泪，岂为故人倾。",
        "dynasty": "宋",
        "collection_info": null
    },
    {
        "title": "故端明尚书汪公挽词二首  其一",
        "author": "韩元吉",
        "content": "未冠登华选，高文动汉廷。\n持身严榘席，虑世炳丹青。\n庶府咨沿革，诸儒见典型。\n空嗟廊庙略，不上鼎彝铭。",
        "dynasty": "宋",
        "collection_info": null
    },
    {
        "title": "故端明尚书汪公挽词二首  其二",
        "author": "韩元吉",
        "content": "献纳高门地，君王识履声。\n闽山歌惠政，蜀道憺威名。\n逝矣嗟天命，谁欤总国成。\n弟兄无六十，殄瘁亦堪惊。",
        "dynasty": "宋",
        "collection_info": null
    },
    {
        "title": "致政许侍郎挽词二首  其一",
        "author": "韩元吉",
        "content": "海内循良政，高名实吏师。\n铜符尝五换，玉节更三持。\n慷慨平戎策，雍容圣德诗。\n甘泉仅持橐，功不负明时。",
        "dynasty": "宋",
        "collection_info": null
    },
    {
        "title": "致政许侍郎挽词二首  其二",
        "author": "韩元吉",
        "content": "蜀道烦司马，宣城屈谢公。\n风行万里外，身老十年中。\n厚德今畴继，深知昔误蒙。\n佳城閟千载，鸡酒恨何穷。",
        "dynasty": "宋",
        "collection_info": null
    },
    {
        "title": "故宫使待制侍郎陈公挽词二首  其一",
        "author": "韩元吉",
        "content": "政誉京江口，威名岘首山。\n折衝章贡外，制胜汉淮间。\n零落金闺彦，凄凉玉笋班。\n文章与功业，未老竟长閒。",
        "dynasty": "宋",
        "collection_info": null
    },
    {
        "title": "故宫使待制侍郎陈公挽词二首  其二",
        "author": "韩元吉",
        "content": "结绶同郎省，幽居愿卜邻。\n撄宁良自适，坎壈遂无伸。\n壮志嗟犹在，交情晚更亲。\n秋风敬亭路，西望一霑巾。",
        "dynasty": "宋",
        "collection_info": null
    },
    {
        "title": "故宫使参政观文钱公挽词二首  其一",
        "author": "韩元吉",
        "content": "忠孝全家法，清修极道腴。\n雍容调庶政，谈笑靖边隅。\n许国心犹壮，安时貌不枯。\n修龄纔七十，谁为隔黄垆。",
        "dynasty": "宋",
        "collection_info": null
    },
    {
        "title": "故宫使参政观文钱公挽词二首  其二",
        "author": "韩元吉",
        "content": "甲第依香火，栖心不离禅。\n颐神虽绿野，纪绩自凌烟。\n荣观丹丘外，真游弱水边。\n佳城近刘阮，觉路有飞仙。",
        "dynasty": "宋",
        "collection_info": null
    },
    {
        "title": "故致政参政大资张公挽词三首  其一",
        "author": "韩元吉",
        "content": "海内推耆德，朝端蔼直声。\n金辉余烈火，玉价自连城。\n正色消羣枉，高风耸后生。\n君王问黄髮，犹仅陟台衡。",
        "dynasty": "宋",
        "collection_info": null
    },
    {
        "title": "故致政参政大资张公挽词三首  其二",
        "author": "韩元吉",
        "content": "益部烦分陕，金陵起御戎。\n逢时身已病，忧国志弥忠。\n廊庙吁谟外，丘园梦寐中。\n弹冠与归老，盛节有初终。",
        "dynasty": "宋",
        "collection_info": null
    },
    {
        "title": "故致政参政大资张公挽词三首  其三",
        "author": "韩元吉",
        "content": "忆荷公车荐，多惭识面求。\n惊心异生死，倒指十春秋。\n国士怀青眼，门生慨白头。\n束刍催老泪，东与大江流。",
        "dynasty": "宋",
        "collection_info": null
    },
    {
        "title": "挽曾伯充大夫词二首  其一",
        "author": "韩元吉",
        "content": "作吏余家法，临民有古风。\n政推平易外，人在典型中。\n道拟庄生合，年几卫武同。\n清时记耆旧，挥泪楚江东。",
        "dynasty": "宋",
        "collection_info": null
    },
    {
        "title": "挽曾伯充大夫词二首  其二",
        "author": "韩元吉",
        "content": "宦达虽无意，安荣自一门。\n剖符看令子，曳绶及诸孙。\n盛德清难继，高风俗为敦。\n葬车骈百两，归卧九华根。",
        "dynasty": "宋",
        "collection_info": null
    },
    {
        "title": "方务德侍郎挽词二首  其一",
        "author": "韩元吉",
        "content": "壮岁分符节，飞腾四十春。\n吁嗟循吏传，无復老成人。\n三辅勤劳旧，西清宠数新。\n青山问何许，犹与谢公邻。",
        "dynasty": "宋",
        "collection_info": null
    },
    {
        "title": "方务德侍郎挽词二首  其二",
        "author": "韩元吉",
        "content": "上圣询黄髮，清时慨莫留。\n居中二千石，典外十三州。\n禁闼多闳议，筹帏裕远猷。\n交亲半天下，注海泪空流。",
        "dynasty": "宋",
        "collection_info": null
    },
    {
        "title": "周元特詹事挽词二首  其一",
        "author": "韩元吉",
        "content": "道学尊闾里，衣冠见伟人。\n鷄羣真野鹤，麕角目祥麟。\n谠论追前辈，清时识诤臣。\n他年激贪懦，风动霅溪滨。",
        "dynasty": "宋",
        "collection_info": null
    },
    {
        "title": "周元特詹事挽词二首  其二",
        "author": "韩元吉",
        "content": "黄髮趋严诏，青宫启太微。\n园公方入侍，疏傅已言归。\n奏牍三千在，流年七十稀。\n无从奠鷄酒，老疾只沾衣。",
        "dynasty": "宋",
        "collection_info": null
    },
    {
        "title": "挽徐敦济郎中词二首  其一",
        "author": "韩元吉",
        "content": "南渡推人物，彝常有世家。\n州麾三上最，使节五分华。\n通籍恩初渥，登车病已加。\n甘泉垂入侍，华屋漫兴嗟。",
        "dynasty": "宋",
        "collection_info": null
    },
    {
        "title": "挽徐敦济郎中词二首  其二",
        "author": "韩元吉",
        "content": "强学三冬足，高谈四座倾。\n书成唐北海，文似汉西京。\n筹幄尝裨画，星曹仅挂名。\n生刍纔一束，聊寄泪纵横。",
        "dynasty": "宋",
        "collection_info": null
    },
    {
        "title": "挽傅安道郎中词二首  其一",
        "author": "韩元吉",
        "content": "节槩存先烈，文才蔼儁声。\n弟兄联膴仕，父子擅英名。\n密勿栖郎省，光华拥使旌。\n甘泉虚从橐，曾未席恩荣。",
        "dynasty": "宋",
        "collection_info": null
    },
    {
        "title": "挽傅安道郎中词二首  其二",
        "author": "韩元吉",
        "content": "蚤负凌云气，长怀流水音。\n词场俱白首，世路只丹心。\n妙语空成诵，懽盟讵可寻。\n泉山几千里，涕泪俱霑襟。",
        "dynasty": "宋",
        "collection_info": null
    },
    {
        "title": "范泉州挽词二首  其一",
        "author": "韩元吉",
        "content": "淡墨标名早，飞腾仅石渠。\n学传外家藴，论合古人余。\n议本枫宸疏，评和相第书。\n忠言与危行，青史未应虚。",
        "dynasty": "宋",
        "collection_info": null
    },
    {
        "title": "范泉州挽词二首  其二",
        "author": "韩元吉",
        "content": "玉节江南道，铜符海上州。\n登车人自化，截镫士争留。\n不作田园计，长怀世事忧。\n秋风闭黄壤，谁为子孙谋。",
        "dynasty": "宋",
        "collection_info": null
    },
    {
        "title": "挽张元干国录词二首  其一",
        "author": "韩元吉",
        "content": "左学驰声旧，中朝得录初。\n宏材知底用，壮志亦成虚。\n归旐三千远，亲年八十余。\n苍天谁与问，行路亦欷歔。",
        "dynasty": "宋",
        "collection_info": null
    },
    {
        "title": "挽张元干国录词二首  其二",
        "author": "韩元吉",
        "content": "一第固已晚，九迁人共期。\n功名虽有命，寿考独无时。\n门士韬珪璧，诸郎袭礼诗。\n他年振儒学，犹慰九原悲。",
        "dynasty": "宋",
        "collection_info": null
    },
    {
        "title": "尹少稷挽词二首  其一",
        "author": "韩元吉",
        "content": "蚤擅奇童誉，中蜚处士声。\n谈锋粲开阖，笔力妙纵横。\n主圣由言悟，官清以谏名。\n故交零落尽，老泪与河倾。",
        "dynasty": "宋",
        "collection_info": null
    },
    {
        "title": "尹少稷挽词二首  其二",
        "author": "韩元吉",
        "content": "今代贤良策，中兴未一陈。\n文章如汉士，家世亦齐人。\n遇合嗟云晚，忠嘉慨莫伸。\n朔风吹墓草，毁誉付千春。",
        "dynasty": "宋",
        "collection_info": null
    },
    {
        "title": "毛平仲挽词二首  其一",
        "author": "韩元吉",
        "content": "奥学穷千古，奇文擅两都。\n功名一杯酒，身世五车书。\n未奏扬雄赋，长怀仲举舆。\n溪塘岩下水，岂羡石为渠。",
        "dynasty": "宋",
        "collection_info": null
    },
    {
        "title": "毛平仲挽词二首  其二",
        "author": "韩元吉",
        "content": "蚤岁闻嘉誉，论交鬓已丝。\n长言虽面隔，千里但心期。\n故垒生刍奠，尘编幼妇辞。\n倚天长剑在，欲挂漫兴悲。",
        "dynasty": "宋",
        "collection_info": null
    },
    {
        "title": "宋传道挽词二首  其一",
        "author": "韩元吉",
        "content": "德履无遗恨，絃歌有去思。\n养亲三釜乐，作郡十年迟。\n壮志沈黄壤，英游闭赤墀。\n丰碑颂遗爱，谁为继罗池。",
        "dynasty": "宋",
        "collection_info": null
    },
    {
        "title": "宋传道挽词二首  其二",
        "author": "韩元吉",
        "content": "留落东州彦，相期幸卜邻。\n筒诗余唱永，樽酒记情亲。\n旧国归无日，诸乡见有人。\n佳城千载恨，雪涕楚江滨。",
        "dynasty": "宋",
        "collection_info": null
    },
    {
        "title": "故秦国太夫人邓氏挽词",
        "author": "韩元吉",
        "content": "诸父联丞弼，元夫总化钧。\n光华人莫并，恭俭古无伦。\n沐国三茅土，仪家五凤麟。\n涂车闾里恸，矧此故园亲。",
        "dynasty": "宋",
        "collection_info": null
    },
    {
        "title": "信国太夫人慕容氏挽词",
        "author": "韩元吉",
        "content": "望族尚书旧，宜家蔼缙绅。\n无人知善教，有子冠鸿钧。\n箕箒惟安礼，诗书不待邻。\n鸱堂万钟养，风木倍悲辛。",
        "dynasty": "宋",
        "collection_info": null
    },
    {
        "title": "鹿鸣宴",
        "author": "韩元吉",
        "content": "金殿春风策隽贤，上林弧矢更争先。\n不辞老懦聊推毂，要见飞腾总着鞭。\n勋业肇端登凤沼，词章接武侍甘泉。\n明年贡籍还增倍，定作东州盛事传。",
        "dynasty": "宋",
        "collection_info": null
    },
    {
        "title": "立春感怀",
        "author": "韩元吉",
        "content": "南北驱驰老病身，不堪节物更催人。\n梅梢白白犹藏腊，蔬甲青青便作春。\n铁马渐欣边塞静，土牛还祝岁时新。\n圣朝文物从兹始，元日郊丘得上辛。",
        "dynasty": "宋",
        "collection_info": null
    },
    {
        "title": "喜雪",
        "author": "韩元吉",
        "content": "苦寒无那岁峥嵘，一夜阴风雪满城。\n莫问牛羊迂使节，却思鹅鸭溷军声。\n庭空剩喜罗琪树，履敝犹堪步玉京。\n更碾新芽试汤火，从来冷淡是书生。",
        "dynasty": "宋",
        "collection_info": null
    },
    {
        "title": "元夕再用韵",
        "author": "韩元吉",
        "content": "瑶山直上玉梯横，不用银花散火城。\n着柳共看飞絮动，打窗浑作乱蚊声。\n路寻鸾鹤天疑近，石壅鲸鲵观易京。\n便拟乘风跨沧海，更须新月趁潮生。",
        "dynasty": "宋",
        "collection_info": null
    },
    {
        "title": "春日",
        "author": "韩元吉",
        "content": "霏霏小雨映烟光，睡起文书正满床。\n芍药倚阶纔弄色，酴醿堆架渐吹香。\n林端好鸟犹相应，叶底残花欲自藏。\n便觉春风如我老，须君驻世有奇方。",
        "dynasty": "宋",
        "collection_info": null
    },
    {
        "title": "春日山中",
        "author": "韩元吉",
        "content": "杜陵爱饮觅南邻，我亦颠狂不奈贫。\n渐有好花宜过雨，应须美酒细酬春。\n十年乡国无穷思，千里江湖未老身。\n莫向空中厌愁寂，杏梢桃叶一番新。",
        "dynasty": "宋",
        "collection_info": null
    },
    {
        "title": "雨后睡起有怀",
        "author": "韩元吉",
        "content": "菊枝萱草乱庭隅，旋卷疏帘卧看书。\n枕簟凉生秋雨后，轩窗睡足晚风初。\n官閒自爱门无辙，计拙犹惭食有鱼。\n莫遣功名心易老，只应湖海气难除。",
        "dynasty": "宋",
        "collection_info": null
    },
    {
        "title": "夜坐闻窗下水声",
        "author": "韩元吉",
        "content": "书史悬知伴此生，敢求身外百年名。\n青灯又暗吹窗雨，流水长闻入夜声。\n玩世久忘荣辱累，定交谙尽死生情。\n翛然隠几焚香坐，不独心清境亦清。",
        "dynasty": "宋",
        "collection_info": null
    },
    {
        "title": "晓霁再用前韵二首  其一",
        "author": "韩元吉",
        "content": "窗外幽花无数生，乱红相映不知名。\n长条自转风前影，别壑还添雨后声。\n闭户苦无佳客语，披书聊慰古人情。\n诗成步逐山腰月，相对茅檐夜色清。",
        "dynasty": "宋",
        "collection_info": null
    },
    {
        "title": "晓霁再用前韵二首  其二",
        "author": "韩元吉",
        "content": "新笋成行嫩菊生，故人为作小轩名。\n十年敢有旌麾意，两部空遗鼓吹声。\n世事如尘纷过眼，风光和酒最关情。\n曲肱不作南柯梦，槐影阴阴枕簟清。",
        "dynasty": "宋",
        "collection_info": null
    },
    {
        "title": "七夕亚之置酒再用前韵",
        "author": "韩元吉",
        "content": "乌鹊无声夜向阑，空庭插竹巧谁看。\n长生殿裏金钗暖，百子池边五缕寒。\n梦破清风吹雨脚，醉余新月上林端。\n閒来不辨论时节，剩喜秋花共夕餐。",
        "dynasty": "宋",
        "collection_info": null
    },
    {
        "title": "九日独酌",
        "author": "韩元吉",
        "content": "茱萸满把半青红，强拟登临少客同。\n碧树池塘秋色裏，黄花时节雨声中。\n官閒觅句能消日，酒薄看山尚怯风。\n高李故人今健否，一樽怀古意无穷。",
        "dynasty": "宋",
        "collection_info": null
    },
    {
        "title": "病中放言五首  其一",
        "author": "韩元吉",
        "content": "松窗永日度凉飔，坐觉清阴寸寸移。\n境静故应閒可乐，形臞犹有病相随。\n尘埃末路思千里，风露何年饱一枝。\n百岁穷通吾自了，闭门长咏子桑诗。",
        "dynasty": "宋",
        "collection_info": null
    },
    {
        "title": "病中放言五首  其二",
        "author": "韩元吉",
        "content": "长夏空斋冷欲冰，几愁无米溷邻僧。\n途穷谁为一举手，计拙自宜三折肱。\n风静鸢飞犹跕跕，日斜蚊聚已{甍瓦=羽}{甍瓦=羽}。\n此身示疾非吾病，卧看南山翠作层。",
        "dynasty": "宋",
        "collection_info": null
    },
    {
        "title": "病中放言五首  其三",
        "author": "韩元吉",
        "content": "岁月催人易白头，只应蝴蝶梦为周。\n跰𨇤久悟人间世，汗漫已期方外游。\n化鹤自知迷故国，断鳌今见立神州。\n蓬莱水浅君须记，莲叶翩翩仅可舟。",
        "dynasty": "宋",
        "collection_info": null
    },
    {
        "title": "病中放言五首  其四",
        "author": "韩元吉",
        "content": "寓意平生止墨卿，转喉无奈触钱神。\n敢将名利期当世，直欲文章似古人。\n积雨尚添门外辙，颠风不扫甑间尘。\n倦游傥有凌云赋，肯为黄金巧致身。",
        "dynasty": "宋",
        "collection_info": null
    },
    {
        "title": "病中放言五首  其五",
        "author": "韩元吉",
        "content": "少日功名谓立成，壮年漂荡已心惊。\n正平只合依文举，元亮何妨慕孔明。\n墓上征西真底用，生前杯酒未宜轻。\n田园待足何时足，归赴空山猿鹤盟。",
        "dynasty": "宋",
        "collection_info": null
    },
    {
        "title": "有童子市龟七以百金得而放之",
        "author": "韩元吉",
        "content": "百金为换七玄衣，自启筠笼俯钓矶。\n白水真人聊并聘，清江使者遂同归。\n负图可但逢时出，曳尾宁须与世违。\n好去沧波莫回首，余不亭下柳依依。",
        "dynasty": "宋",
        "collection_info": null
    },
    {
        "title": "记建安大水",
        "author": "韩元吉",
        "content": "孤城雨脚暮云平，不觉鱼龙自满庭。\n托命已甘同木偶，置身端亦似羸瓶。\n浮家却羡鸱夷子，弄月常忧太白星。\n当日乘槎便仙去，故人应罪曲江灵。",
        "dynasty": "宋",
        "collection_info": null
    },
    {
        "title": "与苏训直约游招隠寺  其一",
        "author": "韩元吉",
        "content": "十日春晴未放梅，篮舆端为看山来。\n路寻绝壑空流水，寺倚苍岩只废台。\n处士尚余三亩宅，野僧合买万松栽。\n故知佳兴难为败，上尽西峰眼界开。",
        "dynasty": "宋",
        "collection_info": null
    },
    {
        "title": "与苏训直约游招隠寺  其二",
        "author": "韩元吉",
        "content": "鼙鼓初归塞上师，京江酒美胜年时。\n春来逆旅真无事，身到名山合有诗。\n石底于菟穷作穴，泉间科斗闹成池。\n荒寒景色君休问，后日应怀此客随。",
        "dynasty": "宋",
        "collection_info": null
    },
    {
        "title": "雨中同伯恭至湖上",
        "author": "韩元吉",
        "content": "莫嫌鞭马踏春泥，茶鼎诗囊偶共携。\n山色雨深看更好，湖光烟接望还迷。\n连天花絮飞将尽，夹道蒲荷长欲齐。\n官事得閒须洗眼，蓬壶只在帝城西。",
        "dynasty": "宋",
        "collection_info": null
    },
    {
        "title": "清明日雨中同中甫子云二兄集湖上",
        "author": "韩元吉",
        "content": "莫辞冲雨湿春衣，要看湖山滴翠微。\n絮重欲飞堤柳暗，花寒无頼海棠稀。\n官忙未觉追游少，醖美犹堪尽醉归。\n屈指熏风来几日，绿荷簪水已依依。",
        "dynasty": "宋",
        "collection_info": null
    },
    {
        "title": "清明后一日同诸友湖上值雨",
        "author": "韩元吉",
        "content": "出游初不计阴晴，聊喜湖山信马行。\n弱柳自随烟际绿，幽花还傍雨边明。\n嫩蒲碧水人家好，密竹疏松野寺清。\n烂醉一春纔几日，可无佳景付诗情。",
        "dynasty": "宋",
        "collection_info": null
    },
    {
        "title": "元夔以诗留别用韵示之  其一",
        "author": "韩元吉",
        "content": "密竹疏松一水边，高舂自占曲肱眠。\n心如古井真无浪，迹似寒灰岂復然。\n舌在未应甘寂寞，地偏犹可小回旋。\n春风又绿池塘草，清梦从今只惠连。",
        "dynasty": "宋",
        "collection_info": null
    },
    {
        "title": "元夔以诗留别用韵示之  其二",
        "author": "韩元吉",
        "content": "渊明遶屋树扶疏，大似蓬蒿仲蔚居。\n老矣强营三径菊，閒来未厌五车书。\n诗成叹我同招隠，赋就须君敌子虚。\n努力青云家世事，他年簪笔待严徐。",
        "dynasty": "宋",
        "collection_info": null
    },
    {
        "title": "清明前一日与客自光孝登般若庵观铁塔旧基因至铁狮顶",
        "author": "韩元吉",
        "content": "青鞵藜杖破层云，胜日犹能眼界新。\n窣堵已摧豪士手，狻猊犹现法王身。\n寺藏松竹疑无地，路接烟霄不到尘。\n车马憧憧城市客，举头相望几由旬。",
        "dynasty": "宋",
        "collection_info": null
    },
    {
        "title": "夜宿斜溪闻杜鹃",
        "author": "韩元吉",
        "content": "船窗初日弄晖晖，起坐胡床自揽衣。\n无数青山随岸改，几声幽鸟唤人归。\n鸥盟好在重游戏，蝶梦惊回果是非。\n便拟走书闻稚子，归来同买钓鱼矶。",
        "dynasty": "宋",
        "collection_info": null
    },
    {
        "title": "过武夷",
        "author": "韩元吉",
        "content": "不到仙山二十年，道人双鬓亦皤然。\n却看翠岭千寻石，又泛清溪九曲船。\n目极已高聊自喜，身轻欲上可无缘。\n只应猿鹤遥相认，笑我归耕未有田。",
        "dynasty": "宋",
        "collection_info": null
    },
    {
        "title": "雨中望灵山呈明远",
        "author": "韩元吉",
        "content": "骑曹公事日纷纷，荀令香炉欲罢熏。\n冷雨定知还作雪，好山无奈只藏云。\n看花便觉名何用，劝酒谁能耳不闻。\n岁晚官仓尘满眼，只应清坐独输君。",
        "dynasty": "宋",
        "collection_info": null
    },
    {
        "title": "陪曾吉甫游中山",
        "author": "韩元吉",
        "content": "去天尺五城南寺，目极层轩得此游。\n山阔雨收云点缀，江清日淡柳风流。\n僧扉缭绕牛鸣地，楼阁参差斗大州。\n公自蓬莱旧仙伯，一麾真復占鳌头。",
        "dynasty": "宋",
        "collection_info": null
    },
    {
        "title": "劝耕至赤松山",
        "author": "韩元吉",
        "content": "谬误君恩再领州，名山犹幸復春游。\n苦无羽客追元放，尚有羣儿识细侯。\n麦穗雨晴迷野岸，桃花风急满溪流。\n隔林布谷如相应，更酌丹泉为少留。",
        "dynasty": "宋",
        "collection_info": null
    },
    {
        "title": "自天封登华顶将自桐柏以归土人谓之望海尖",
        "author": "韩元吉",
        "content": "连天松影转崔嵬，夹道桃花迤逦开。\n便觉胸中有东海，不知脚底是三台。\n閒云自作千峰雨，流水真成万壑雷。\n唤起吹笙王子晋，夜深乘月上琼台。",
        "dynasty": "宋",
        "collection_info": null
    },
    {
        "title": "望卞山怀石林翁",
        "author": "韩元吉",
        "content": "卞山苕水共苍苍，中有先生万石堂。\n早岁英名类终贾，暮年眉寿到刘杨。\n人琴遂欲成千载，鸡酒犹能酹一觞。\n身后遗编尚尘积，丰碑谁復付中郎。",
        "dynasty": "宋",
        "collection_info": null
    },
    {
        "title": "游鹿田寺",
        "author": "韩元吉",
        "content": "路转崔嵬第一峰，两仙迎我度空蒙。\n不知屦蹑青霄上，但觉身行绀雾中。\n陇麦正随高下绿，山花犹作浅深红。\n极知灵运真任守，蜡屐穿林兴未穷。",
        "dynasty": "宋",
        "collection_info": null
    },
    {
        "title": "同叶梦锡赵德庄游牛首山",
        "author": "韩元吉",
        "content": "不辞扶病触春寒，及此新晴一日閒。\n云外经年见双阙，马头乘兴数前山。\n清泉细酌巉岩上，佛窟同探紫翠间。\n我亦无心话禅悦，衔花百鸟自飞还。",
        "dynasty": "宋",
        "collection_info": null
    },
    {
        "title": "宝林院次韩廷玉韵",
        "author": "韩元吉",
        "content": "山绕孤城水拍空，惜无残月照疏桐。\n江干云断夜来雨，木末凉生秋到风。\n六代兴亡知寺古，老禅神异载碑丰。\n诗成极目苍茫裏，惜别情怀醉梦中。",
        "dynasty": "宋",
        "collection_info": null
    },
    {
        "title": "会稽道中有感",
        "author": "韩元吉",
        "content": "稠红乱紫正芳菲，寒食青门客自归。\n江上酒醒闻燕语，日斜睡足看花飞。\n功名老去真何在，丘壑平生岂愿违。\n尚喜繫船探禹穴，稽山云淡雨霏霏。",
        "dynasty": "宋",
        "collection_info": null
    },
    {
        "title": "九华道中",
        "author": "韩元吉",
        "content": "行人脚底不生尘，绝壁仙凡路已分。\n一水奔腾崖覆雪，九峰罗立岫填云。\n谪仙才大三千首，国老谋深十万军。\n莫对青山叹华髮，丹砂未就又论文。",
        "dynasty": "宋",
        "collection_info": null
    },
    {
        "title": "至日建德道中",
        "author": "韩元吉",
        "content": "圣皇初款帝中坛，羽檄交驰玉仗寒。\n佳节又看当警急，劳生底用较悲懽。\n腐儒忧国成千虑，强敌窥人讵一端。\n梦想淮南风雪裏，可无消息报平安。",
        "dynasty": "宋",
        "collection_info": null
    },
    {
        "title": "叶丞相最高亭",
        "author": "韩元吉",
        "content": "丞相园林景物繁，花亭那更得跻攀。\n平看溪上千寻木，不数城南万迭山。\n歌舞恍如银汉外，笑谈常在碧云间。\n醉酣欲问刘公客，百尺楼中亦汗颜。",
        "dynasty": "宋",
        "collection_info": null
    },
    {
        "title": "赏心亭",
        "author": "韩元吉",
        "content": "北风吹雨冷如秋，更上江干百尺楼。\n琼树佳人闭黄壤，石城华屋变沧洲。\n三峰已觉蓬莱近，二水真成汗漫游。\n六代风光几人物，不妨拥鼻向南州。",
        "dynasty": "宋",
        "collection_info": null
    },
    {
        "title": "重建极目亭",
        "author": "韩元吉",
        "content": "曲阑十里画屏开，气压凌歊百仞台。\n不尽溪光空外见，无穷山色望中来。\n旋规北槛栽新竹，更闢东窗对野梅。\n老子兴来真不浅，清秋忍负十分杯。",
        "dynasty": "宋",
        "collection_info": null
    },
    {
        "title": "次韵张子仪仓司展翠亭",
        "author": "韩元吉",
        "content": "官事常忙心自閒，故应拄笏为西山。\n举头但觉来风月，着足何妨涉阓阛。\n振廪功成聊共醉，追锋诏下合俱还。\n须知苍翠看无尽，输我岩居昼掩关。",
        "dynasty": "宋",
        "collection_info": null
    },
    {
        "title": "晚登凌风亭戏作",
        "author": "韩元吉",
        "content": "咄咄真成了事痴，功名何在鬓霜垂。\n清谈安得如夷甫，佳句无劳发恺之。\n山色倚江秋更好，烟光连市晚偏宜。\n田园底许归能决，且撷黄花付酒巵。",
        "dynasty": "宋",
        "collection_info": null
    },
    {
        "title": "再至凌风亭",
        "author": "韩元吉",
        "content": "目尽西山落照边，危亭风景故依然。\n重来身忝二千石，老去心惊十九年。\n种柳已高丹槛外，栽花犹占绿窗前。\n不堪素髮纷垂领，还愧青春令尹贤。",
        "dynasty": "宋",
        "collection_info": null
    },
    {
        "title": "题长春亭",
        "author": "韩元吉",
        "content": "一径清深不起尘，芳菲红紫意随人。\n应知地胜无非景，但有花开即是春。\n萱草自随兰叶茂，棠花还与桂枝新。\n綵衣兄弟人生乐，莫惜支筇步武频。",
        "dynasty": "宋",
        "collection_info": null
    },
    {
        "title": "题苍筤亭",
        "author": "韩元吉",
        "content": "手种苍筤数百竿，筑亭相与枕书看。\n故知落落非春事，直有青青共岁寒。\n一壑自欣幽意足，三年独得此君欢。\n萧然风露千寻影，搔首哦诗独凭栏。",
        "dynasty": "宋",
        "collection_info": null
    },
    {
        "title": "采箬亭",
        "author": "韩元吉",
        "content": "山缭重城水拍堤，雨晴秋浦静相宜。\n新篁弄日千竿玉，纹簟披风八尺漪。\n坐对芳洲端自乐，兴来小艇亦频移。\n他年稳侍蓬莱殿，聊记高亭一笑时。",
        "dynasty": "宋",
        "collection_info": null
    },
    {
        "title": "昼寒亭",
        "author": "韩元吉",
        "content": "月裏琼宫不禁寒，谁令白昼堕人间。\n阴风淅淅来深谷，晴雪霏霏溅两山。\n静爱飞流聊洗耳，坐看绝磴可怡颜。\n红尘热客那知此，赤脚青松意自閒。",
        "dynasty": "宋",
        "collection_info": null
    },
    {
        "title": "凌歊台",
        "author": "韩元吉",
        "content": "山到西江势却回，倚山楼殿更高台。\n天容水色望中见，帆影车尘空际来。\n桑柘棋分千里迥，波涛壁立两峰开。\n登临拟问兴亡事，白塔亭亭锁翠苔。",
        "dynasty": "宋",
        "collection_info": null
    },
    {
        "title": "蓬瀛台",
        "author": "韩元吉",
        "content": "雨余天宇澹澄瀛，及此秋郊一日晴。\n轩盖翩翩度林影，笙箫隠隠杂溪声。\n风随广席歌呼转，云满高台步武生。\n记取今年作重九，丹崖绝壑是神清。",
        "dynasty": "宋",
        "collection_info": null
    },
    {
        "title": "钱伯同新创明晖阁",
        "author": "韩元吉",
        "content": "使君谈笑两桥成，人向晴虹镜裏行。\n更闢轩窗待游览，要看山水倍澄明。\n波宽十顷知鱼乐，岁熟千家响碓声。\n收拾风光付华月，一樽还记昔文清。",
        "dynasty": "宋",
        "collection_info": null
    },
    {
        "title": "题金元鼎至乐堂",
        "author": "韩元吉",
        "content": "百岁休论七十稀，羡君林壤得熙怡。\n赋归已久同元亮，至乐真能慕启期。\n一壑过人聊自足，万钟于我亦何思。\n故应不羡纡朱贵，带索行歌世未知。",
        "dynasty": "宋",
        "collection_info": null
    },
    {
        "title": "题十二兄野堂",
        "author": "韩元吉",
        "content": "少年行乐记乡关，月渚霞洲一梦间。\n为爱轩窗临野水，只疑风景是家山。\n荷香柳影情偏厚，竹色松声意自閒。\n堪笑主翁持节手，却来垂钓傍苍湾。",
        "dynasty": "宋",
        "collection_info": null
    },
    {
        "title": "韩子师读书堂置酒见留",
        "author": "韩元吉",
        "content": "酴醿插架未成阴，水满方塘数尺深。\n入户幽花真有意，拂檐高竹更关心。\n鸣禽唤客知閒景，舞鹤迎人作好音。\n莫道相逢欠歌管，一觞酒尽读书林。",
        "dynasty": "宋",
        "collection_info": null
    },
    {
        "title": "山桥",
        "author": "韩元吉",
        "content": "倚杖溪桥暮雨垂，春寒空翠着人衣。\n凌空怪石如旗竖，喷壑清泉作练飞。\n乘兴正须随地饮，醉狂聊共插花归。\n从教拍手儿童笑，要是山深客到稀。",
        "dynasty": "宋",
        "collection_info": null
    },
    {
        "title": "范良臣见过云有食粥之忧以斛米助之因得长句",
        "author": "韩元吉",
        "content": "捄饥岂復卫文子，阙食尚怜颜鲁公。\n定知啜粥可餬口，未至復疾号山芎。\n东方千牍羡饱死，颜氏一瓢嗟屡空。\n我家无钱但斛粟，与子共坐诗能穷。",
        "dynasty": "宋",
        "collection_info": null
    },
    {
        "title": "伏日诸君小集沈明远以小疾不预作诗戏之",
        "author": "韩元吉",
        "content": "广文官冷酒钱空，平日清樽一笑同。\n苦忆车公来座上，翻成王老隠墙东。\n定中示病应非病，诗裏能穷有底穷。\n凉月满天新雨足，试凭檄语愈头风。",
        "dynasty": "宋",
        "collection_info": null
    },
    {
        "title": "闻吴端朝作真率集",
        "author": "韩元吉",
        "content": "他年曾作社中人，骯脏归来白髮新。\n阔别常思共杯酌，旧交那得更比邻。\n黄鸡白酒可劳劝，青笋乌椑未绝贫。\n恨不从君语终夕，空斋愁坐独伤神。",
        "dynasty": "宋",
        "collection_info": null
    },
    {
        "title": "令防得女招饮以病不往走笔戏之",
        "author": "韩元吉",
        "content": "平生诸女重吾贫，敢意君家亦效颦。\n丑恶未妨攘盗贼，长成难议卜比邻。\n遥怜四十称郎罢，岂惜千金办主人。\n美酒尚须留待我，明年应见玉麒麟。",
        "dynasty": "宋",
        "collection_info": null
    },
    {
        "title": "次韵陈子象谢新火诗",
        "author": "韩元吉",
        "content": "曲水流觞迹易陈，水边那復御厨珍。\n茶烟永日看轻扬，槐火今年又一新。\n邻舍未应烦束缊，官庖犹幸有舆薪。\n须公更试长檠夜，剩照歌台拂镜尘。",
        "dynasty": "宋",
        "collection_info": null
    },
    {
        "title": "李彭元携曾吉甫诗卷数帖见过",
        "author": "韩元吉",
        "content": "十年松竹暗茶山，君有诗声旧将坛。\n食荠谁如东野苦，无毡不奈广文寒。\n闭门久咏高轩过，弹铗今嗟行路难。\n我亦凋零旧宾客，遗编聊共拂尘看。",
        "dynasty": "宋",
        "collection_info": null
    },
    {
        "title": "李子永惠道中诗卷",
        "author": "韩元吉",
        "content": "踏雪衝寒徧几州，岂妨乘兴作清游。\n风横白鹭歌琼树，月满青山问钓舟。\n梦绕征途浑历历，老谙世事总悠悠。\n尘埃鞅掌君休恨，自有诗轻万户侯。",
        "dynasty": "宋",
        "collection_info": null
    },
    {
        "title": "熊子復惠十诗作长句谢之",
        "author": "韩元吉",
        "content": "白首相期翰墨中，衰龄况是甲庚同。\n久怀妙论传犀麈，尚喜清诗附驿筒。\n柳长五株知讼少，麦呈两穗报年丰。\n去天一握归来近，密令畴庸可拜公。",
        "dynasty": "宋",
        "collection_info": null
    },
    {
        "title": "姜特立寄近诗",
        "author": "韩元吉",
        "content": "双溪岩曲芦江岸，每见君诗句益奇。\n渐喜青云今得路，岂妨白雪尚摛词。\n断蛟入海功何壮，披腹排云世共知。\n斫却月中丹桂手，朝阳应占凤凰枝。",
        "dynasty": "宋",
        "collection_info": null
    },
    {
        "title": "周航定国携诸公所赠诗求次韵",
        "author": "韩元吉",
        "content": "拾青紫本一经明，得失由来信可惊。\n美玉固应人未识，千钧何自俗能轻。\n马曹寂寞心空在，骥子昂藏骨更清。\n稳步烟霄迟速耳，笔端梦觉已花生。",
        "dynasty": "宋",
        "collection_info": null
    },
    {
        "title": "季元衡寄示三池戏藁",
        "author": "韩元吉",
        "content": "文彩风流冠一时，三池聊作凤凰池。\n新诗到处传桐叶，丽唱他年满竹枝。\n归梦故应怀古括，清谈还喜对峨眉。\n玉堂待草山东诏，解缆春江莫放迟。",
        "dynasty": "宋",
        "collection_info": null
    },
    {
        "title": "曾丰惠文编",
        "author": "韩元吉",
        "content": "簿领装怀笔拥尘，经年舌强不论文。\n跫然步武心还喜，籍甚声华耳旧闻。\n曲水赋诗须鲍谢，甘泉第颂忆渊云。\n相期稳上芸香阁，要策清时翰墨勋。",
        "dynasty": "宋",
        "collection_info": null
    },
    {
        "title": "徐应祺惠文编",
        "author": "韩元吉",
        "content": "渴雨空斋昼不眠，疏帘竹簟意翛然。\n借君妙语清袢暑，起我衰悰似壮年。\n得意每看雄霓句，逢时会奏白云篇。\n汉庭久重春秋学，凌厉烟霄更着鞭。",
        "dynasty": "宋",
        "collection_info": null
    },
    {
        "title": "寄怀子云兄",
        "author": "韩元吉",
        "content": "长年游宦已堪嗟，寓舍无田岂是家。\n母子分飞还岁换，弟兄相望各天涯。\n尘埃阅世丹心在，朱墨萦人两鬓华。\n闻道过庭新哭鲤，开书空有泪横斜。",
        "dynasty": "宋",
        "collection_info": null
    },
    {
        "title": "赴信幕寄子云叔㬇及同寺  其一",
        "author": "韩元吉",
        "content": "田园未办各身谋，兄弟今成迭去留。\n游宦三年方启足，寄书千字又从头。\n白云不定山容晚，碧水无穷树色秋。\n回首寺桥同社客，想因明月话离愁。",
        "dynasty": "宋",
        "collection_info": null
    },
    {
        "title": "赴信幕寄子云叔㬇及同寺  其二",
        "author": "韩元吉",
        "content": "谢三船上醉同归，黄四花边手屡携。\n巷裏何曾异南北，屋头还復记东西。\n一杯相属情犹在，千里分飞意自迷。\n堂下秋来足萱草，定倾家酿饫黄鸡。",
        "dynasty": "宋",
        "collection_info": null
    },
    {
        "title": "初至上饶寄子云",
        "author": "韩元吉",
        "content": "险阻艰难客路赊，东西南北问生涯。\n秋声瑟缩生梧叶，野景萧疏上菊花。\n去国已惊身老大，无家空有泪横斜。\n遥知载酒齐山寺，应忆年时醉月华。",
        "dynasty": "宋",
        "collection_info": null
    },
    {
        "title": "寄梁士衡",
        "author": "韩元吉",
        "content": "江上潮声日夜来，相望踪迹共尘埃。\n乱花洗雨红成阵，迭嶂连天翠作堆。\n山市放歌知屡醉，沙津独步想千回。\n松林月出溪桥夜，犹忆当年对野梅。",
        "dynasty": "宋",
        "collection_info": null
    },
    {
        "title": "夜坐有感寄子云",
        "author": "韩元吉",
        "content": "风景新亭旧往还，谁能举目较河山。\n宦情老去秋多感，官事忙时夜始閒。\n窗外槁梧风瑟缩，竹间乱石雨淙潺。\n青灯已作江湖梦，同约归期早晚间。",
        "dynasty": "宋",
        "collection_info": null
    },
    {
        "title": "过庞佑甫",
        "author": "韩元吉",
        "content": "半亩方园水到门，地偏人静恰如村。\n声名不用卿王衍，文字真能仆屈原。\n举世知君如我少，平生学道欲谁论。\n何时共结柴桑社，篱下秋来菊正繁。",
        "dynasty": "宋",
        "collection_info": null
    },
    {
        "title": "刘子渊监庙年八十六耳目聪明能饮酒举大白喜赋诗比过之因示长句次其韵",
        "author": "韩元吉",
        "content": "才疏政拙愧能名，黄髮犹欣见老成。\n林壤固知聊自乐，门闾要是已堪旌。\n持杯潋滟千眉耸，落笔纵横四坐惊。\n笳鼓过君应一笑，平田两部足蛙声。",
        "dynasty": "宋",
        "collection_info": null
    },
    {
        "title": "过赵仲缜",
        "author": "韩元吉",
        "content": "山下清溪溪上亭，竹阴芳径眼增明。\n已知数日逢寒食，剩喜今朝作好晴。\n酒美故应容客醉，歌长不自觉诗成。\n春深准拟多行乐，却作花前送我行。",
        "dynasty": "宋",
        "collection_info": null
    },
    {
        "title": "秋雨新霁过赵慎中留饮",
        "author": "韩元吉",
        "content": "门外黄尘有底忙，主人高卧兴何长。\n春风竹树箫笙转，雨足轩窗笑语凉。\n耳热漫思官裏事，眼明犹识醉时粧。\n紫云莫厌频来客，未抵当年御史狂。",
        "dynasty": "宋",
        "collection_info": null
    },
    {
        "title": "陆务观赴阙经从留饮",
        "author": "韩元吉",
        "content": "溪岸风高霜作棱，杯盘草草对青灯。\n已甘盐菜待梁柳，况有酒浆延杜陵。\n岁晚鬓毛纷似雪，天寒门巷冷于冰。\n春风稳送金闺步，看蹑鰲山最上层。",
        "dynasty": "宋",
        "collection_info": null
    },
    {
        "title": "寄徐滁州埻立",
        "author": "韩元吉",
        "content": "青琐金鸾迹未容，寘公犹在昔贤中。\n着书定已追迂叟，得郡何妨号醉翁。\n丰乐桥边鱼动镜，清流关下马嘶风。\n独怜湛辈犹奔走，不得登临一笑同。",
        "dynasty": "宋",
        "collection_info": null
    },
    {
        "title": "寄别子云",
        "author": "韩元吉",
        "content": "江干风雪敝貂裘，兄弟相看已白头。\n两月追随无十日，一春离别甚三秋。\n清时官职难频窃，异县田园合早求。\n并戏母前端有日，省郎虽美不如州。",
        "dynasty": "宋",
        "collection_info": null
    },
    {
        "title": "次韵沈驹甫留别",
        "author": "韩元吉",
        "content": "笔下纵横自学林，胸中玉海更清深。\n识君异县见眉宇，过我空山聆足音。\n月近中秋还惜别，雪飞穷腊会重临。\n闲门剥啄谁相问，与客宁论旧与今。",
        "dynasty": "宋",
        "collection_info": null
    },
    {
        "title": "别范元卿",
        "author": "韩元吉",
        "content": "晴林绿树越江边，聊泊东来倦客船。\n风引花香微近酒，水浮月色澹连天。\n惊心朋旧皆千里，回首光阴又五年。\n莫笑相逢便离别，此生身计已飘然。",
        "dynasty": "宋",
        "collection_info": null
    },
    {
        "title": "松江别范至能朱伯阳  其一",
        "author": "韩元吉",
        "content": "弹铗功名易白头，归欤未办五湖舟。\n送君与我皆为守，到处逢山且纵游。\n薄日连云千幛晓，斜风吹雨一江秋。\n买鱼斫鲙垂虹上，更为今年好景留。",
        "dynasty": "宋",
        "collection_info": null
    },
    {
        "title": "松江别范至能朱伯阳  其二",
        "author": "韩元吉",
        "content": "吴歈湾月韵江船，屈指同行二十年。\n胜日五湖看老矣，倦游双鬓各苍然。\n拟寻诗酒平生社，未了尘埃薄宦缘。\n后夜西风相忆梦，琵琶亭下水笼烟。",
        "dynasty": "宋",
        "collection_info": null
    },
    {
        "title": "留别傅安道  其一",
        "author": "韩元吉",
        "content": "华髮相看四十年，饱谙世事欲忘言。\n一春离别当寒食，再岁追随作上元。\n湖外溪山明小槛，雨余花柳暗西园。\n极知老大交朋少，相与论文更一樽。",
        "dynasty": "宋",
        "collection_info": null
    },
    {
        "title": "留别傅安道  其二",
        "author": "韩元吉",
        "content": "场屋俱为拜赐师，烟霄独喜凤毛飞。\n壮心似铁何曾老，健笔如椽合一挥。\n北渚青山劳我梦，西垣红药待君归。\n诏环不作经时隔，沙路熏风卷绣衣。",
        "dynasty": "宋",
        "collection_info": null
    },
    {
        "title": "送汤丞相帅会稽  其一",
        "author": "韩元吉",
        "content": "淮岸春来罢夕烽，君王奏凯大明宫。\n守关岂但勤萧相，分陕犹宜屈召公。\n綵绶不妨龙衮贵，锦衣真与故乡同。\n政成更上平戎略，归作麒麟第一功。",
        "dynasty": "宋",
        "collection_info": null
    },
    {
        "title": "送汤丞相帅会稽  其二",
        "author": "韩元吉",
        "content": "翰墨英名多士先，经纶长策万方传。\n久知燕许文章大，要自皋夔事业贤。\n曲水兰亭修竹外，都门祖帐百花前。\n去天尺五调元旧，肯使邦人借一年。",
        "dynasty": "宋",
        "collection_info": null
    },
    {
        "title": "送汤丞相帅会稽  其三",
        "author": "韩元吉",
        "content": "畴昔追风幸执鞭，词场好在笔如椽。\n十年睎骥犹瞠若，晚岁登龙未偶然。\n下客阳春惊白雪，何人绿水近红莲。\n尚应九里蒙河润，他日一天今二天。",
        "dynasty": "宋",
        "collection_info": null
    },
    {
        "title": "送周承勋赴荆南幕",
        "author": "韩元吉",
        "content": "周南留滞几年余，笔力追还两汉初。\n无地寘君羣玉府，因人贻我万金书。\n未嗟王粲依油幕，聊喜安仁奉板舆。\n梦想风帆转平楚，眼明江树绿扶疏。",
        "dynasty": "宋",
        "collection_info": null
    },
    {
        "title": "送马庄甫摄幕鄱阳用赵文鼎韵",
        "author": "韩元吉",
        "content": "杖策衝寒不作难，弓刀结束笑谈间。\n便从幕府清民讼，已佐戎车靖蜑蛮。\n风雪幸无千里路，江湖纔隔数重山。\n荆南桃李新开径，屈指春融及早还。",
        "dynasty": "宋",
        "collection_info": null
    },
    {
        "title": "送陈天与知徽州",
        "author": "韩元吉",
        "content": "台阁英名二十年，卜居那得便林泉。\n履声旧振星辰上，谏墨犹存雨露边。\n欲考治功三府近，且施惠政一州先。\n黄山看尽须黄阁，六月天池更着鞭。",
        "dynasty": "宋",
        "collection_info": null
    },
    {
        "title": "送陆务观得倅镇江还越  其一",
        "author": "韩元吉",
        "content": "高文不试紫云楼，犹得声名动九州。\n金马渐登难避世，蓬莱已近却迴舟。\n烧城赤口知何事，许国丹心惜未酬。\n归卧镜湖聊洗眼，雨余万壑正争流。",
        "dynasty": "宋",
        "collection_info": null
    },
    {
        "title": "送陆务观得倅镇江还越  其二",
        "author": "韩元吉",
        "content": "前年边马饮江水，烽火瓜州一水间。\n正使楼船多战士，要须京岘作重关。\n平戎得路可横槊，佐郡经时应赐环。\n把酒赋诗甘露寺，眼中那更有金山。",
        "dynasty": "宋",
        "collection_info": null
    },
    {
        "title": "送陆务观福建提仓",
        "author": "韩元吉",
        "content": "觥船相对百分空，京口追随一梦中。\n落纸云烟君似旧，盈巾霜雪我成翁。\n春来茗叶还争白，腊近梅梢尽破红。\n领略溪山须妙语，少迂使节上凌风。",
        "dynasty": "宋",
        "collection_info": null
    },
    {
        "title": "送吕令防赴海门宰  其一",
        "author": "韩元吉",
        "content": "五斗由来岂疗贫，尚应拄笏对秋云。\n未嗟薄宦来还去，但觉频年我送君。\n舍北水生思共赏，淮南米贱好相闻。\n白鱼青笋平生事，愁绝江寒雁影分。",
        "dynasty": "宋",
        "collection_info": null
    },
    {
        "title": "送吕令防赴海门宰  其二",
        "author": "韩元吉",
        "content": "野阁山扉旧卜邻，竹阴花径每情亲。\n举觞契阔又千里，同社凄凉无几人。\n濯濯未妨如月柳，悠悠真不奈风尘。\n海门应去蓬莱近，我欲乘桴试问津。",
        "dynasty": "宋",
        "collection_info": null
    },
    {
        "title": "送赵蕃辰州司理",
        "author": "韩元吉",
        "content": "故家零落眼中稀，岁月峥嵘踏路岐。\n诗解穷人君莫恨，钱能使鬼我方知。\n片言折狱非无日，谈笑封侯会有时。\n一上梅山弔槃瓠，剩题佳句写幽思。",
        "dynasty": "宋",
        "collection_info": null
    },
    {
        "title": "送张几仲知泰州",
        "author": "韩元吉",
        "content": "紫橐甘泉不愿留，虎符聊试海边州。\n长城底用骑围铁，下濑直须船有楼。\n草木已应知世望，江山好在得诗流。\n春风桃李西溪路，宣室归来尚黑头。",
        "dynasty": "宋",
        "collection_info": null
    },
    {
        "title": "送施徽州二首  其一",
        "author": "韩元吉",
        "content": "御史英名世罕俦，峨冠聊復渐承流。\n治功要自先冯翊，大惠何妨始歙州。\n野媪定知还去虎，山民从此罢赍牛。\n百年善政须公继，尺一书颁愿少留。",
        "dynasty": "宋",
        "collection_info": null
    },
    {
        "title": "送施徽州二首  其二",
        "author": "韩元吉",
        "content": "江出新安见底清，黄山高势碧峥嵘。\n袴襦会遣民皆有，枹鼓悬应夜不鸣。\n蜡屐未须怀别墅，虎符今喜得名城。\n他时一榻容徐穉，端共舆人乐政成。",
        "dynasty": "宋",
        "collection_info": null
    },
    {
        "title": "送李子永赴调改秩",
        "author": "韩元吉",
        "content": "逸骥骞腾十二闲，追风那復驻辕间。\n向来官况诚留滞，此去诗情记往还。\n会课未妨更美秩，趣班聊喜近天颜。\n割鷄莫费千牛刃，奏赋金门入道山。",
        "dynasty": "宋",
        "collection_info": null
    },
    {
        "title": "送王德和赴调改秩",
        "author": "韩元吉",
        "content": "樽酒盘蔬语夜阑，三年犹得几追欢。\n海棠半折春方好，杨柳都青社正寒。\n筹画定应瞻武帐，文华端合侍金銮。\n割鷄底用磨天刃，迟日湖山满意看。",
        "dynasty": "宋",
        "collection_info": null
    },
    {
        "title": "送叶梦锡赴荆南",
        "author": "韩元吉",
        "content": "南郡开边古上流，君王侧席用嘉谋。\n壮怀何止入云梦，雄略行看半九州。\n风劲鼓声连岸动，雪晴江影与天浮。\n一樽莫作新亭语，勋业归庸尚黑头。",
        "dynasty": "宋",
        "collection_info": null
    },
    {
        "title": "送韩子师守婺州",
        "author": "韩元吉",
        "content": "功名相望十年前，白首官曹仅接联。\n良玉要须更九火，明珠那得閟重泉。\n清风遂作双溪咏，老手悬知剧郡便。\n奏课不妨聊第一，归来更着祖生鞭。",
        "dynasty": "宋",
        "collection_info": null
    },
    {
        "title": "送沈千里教授邵阳",
        "author": "韩元吉",
        "content": "縠纹江畔得君诗，俊逸清新字字奇。\n一笑偶成归妹约，几年还见外孙辞。\n横经绛帐地虽远，给札金门天未迟。\n痛饮离骚吾事尔，湘山风物与春期。",
        "dynasty": "宋",
        "collection_info": null
    },
    {
        "title": "送潘元夙教授钦州",
        "author": "韩元吉",
        "content": "文笔超然自不羣，胸中韬略未全陈。\n讵应远致岭南士，会见来清塞北尘。\n桂海接天聊纵目，火云堆露正关身。\n元戎在昔同科彦，一鹗飞书上紫宸。",
        "dynasty": "宋",
        "collection_info": null
    },
    {
        "title": "送泽赴新涂尉",
        "author": "韩元吉",
        "content": "少年薄宦几东西，送汝临岐意尚迷。\n作尉未嗟官职小，致身当与古人齐。\n短篷载雪看梅蘂，古驿衝风信马蹄。\n尔父渐衰吾已老，寄书时一到南溪。",
        "dynasty": "宋",
        "collection_info": null
    },
    {
        "title": "送李直刚盐官县尉",
        "author": "韩元吉",
        "content": "蚤接君家大父游，乃翁幕府尚淹留。\n文华遂见诸郎秀，名宦悬知异日优。\n朝雨拍溪梅正熟，晴云烘路麦初秋。\n渭南自昔多贤尉，官近长安不用愁。",
        "dynasty": "宋",
        "collection_info": null
    },
    {
        "title": "送元修归广东",
        "author": "韩元吉",
        "content": "十年门户苦雕零，屈指天涯几弟兄。\n羁旅可堪怀世事，典型谁与振家声。\n惊心朔岸秋风急，极目南溟瘴雾横。\n好过贪泉未应酌，少年游宦要冰清。",
        "dynasty": "宋",
        "collection_info": null
    },
    {
        "title": "送沈驹甫",
        "author": "韩元吉",
        "content": "官曹邂逅得情亲，一赋松斋遂绝尘。\n天禄校书元有路，甘泉第颂可无人。\n江山兴味不知老，芋栗生涯未觉贫。\n我欲邀君寺南住，春风聊与杏花邻。",
        "dynasty": "宋",
        "collection_info": null
    },
    {
        "title": "送孟婿植还临川",
        "author": "韩元吉",
        "content": "西风同泛婺江船，倒指光阴六换年。\n秋色又看梧叶老，离怀还对菊花前。\n尘埃左宦空搔首，功业青云更着鞭。\n儿女关情易来往，一樽临路亦悽然。",
        "dynasty": "宋",
        "collection_info": null
    },
    {
        "title": "送郭诚思归华下",
        "author": "韩元吉",
        "content": "忘怀物外且如愚，何事劳精据槁梧。\n以马喻马即非马，数舆无舆方得舆。\n莫执斧斤过栎社，懒施几席向蘧庐。\n好归玉秀峰前座，闲看晴云自卷舒。",
        "dynasty": "宋",
        "collection_info": null
    },
    {
        "title": "依韵和御制秋晚曲宴诗",
        "author": "韩元吉",
        "content": "巍巍舜治浃嘉生，宴俎丰年万宝成。\n禁幄云深开晓色，上林风迥起秋声。\n威加鼍鼓雷霆转，喜动龙旗日月明。\n应手神珠看电击，旄头消尽铁山平。",
        "dynasty": "宋",
        "collection_info": null
    },
    {
        "title": "次韵子云春日  其一",
        "author": "韩元吉",
        "content": "林壤欣欣乐有余，杖藜常及晓鶑初。\n春风入户花开落，晴日当窗云卷舒。\n契阔经年千里面，平安满眼数行书。\n弟兄州县真劳尔，畴昔交游半石渠。",
        "dynasty": "宋",
        "collection_info": null
    },
    {
        "title": "次韵子云春日  其二",
        "author": "韩元吉",
        "content": "问舍求田苦未成，定逢丘壑眼先明。\n极知官事无时了，且作青山任意行。\n元亮折腰应自笑，子荆洗耳讵忘情。\n不妨同是催科拙，下考他年更类城。",
        "dynasty": "宋",
        "collection_info": null
    },
    {
        "title": "次韵子云途中见寄  其一",
        "author": "韩元吉",
        "content": "轻风猎猎转残红，春去荒村暮雨中。\n花影带寒犹黯淡，山光和雾更空蒙。\n百年拚却身长醉，五斗由来计日穷。\n惭愧宾朋有胶漆，不堪兄弟苦西东。",
        "dynasty": "宋",
        "collection_info": null
    },
    {
        "title": "次韵子云途中见寄  其二",
        "author": "韩元吉",
        "content": "十年计拙未能伸，四海滔滔总是津。\n但得有山供醉眼，不忧无地着寒身。\n鶑花撩乱空三月，风雨凄凉过几旬。\n莫道衡阳无雁信，故应时有北来人。",
        "dynasty": "宋",
        "collection_info": null
    },
    {
        "title": "次韵子云盱眙道中三首  其一",
        "author": "韩元吉",
        "content": "海上狼烽不起烟，兵戈犹记旧年前。\n岩居有客能招饮，肉食何人为给鲜。\n但得生涯类盘谷，可无风景似斜川。\n共寻餬口田三亩，仍办遮头屋数椽。",
        "dynasty": "宋",
        "collection_info": null
    },
    {
        "title": "次韵子云盱眙道中三首  其二",
        "author": "韩元吉",
        "content": "江南淮北市初通，人语忻忻作好风。\n抱耒只思耕陇底，买船谁復渡辽东。\n向来熊耳真投甲，此去天山拟挂弓。\n上策圣君今自治，白头忧国寸心同。",
        "dynasty": "宋",
        "collection_info": null
    },
    {
        "title": "次韵子云盱眙道中三首  其三",
        "author": "韩元吉",
        "content": "桑间无褐半饥人，斗粟千金不换银。\n末路多惭逭沟壑，长年敢笑走埃尘。\n江声直下黄牛峡，河势遥分白马津。\n回首向来征战地，壮怀俱在只伤神。",
        "dynasty": "宋",
        "collection_info": null
    },
    {
        "title": "答金元鼎喜雨  其一",
        "author": "韩元吉",
        "content": "几日云阴合又开，良田秋近起黄埃。\n一觞未致灵祠祷，半夜先欣好雨来。\n政拙自知容我懒，诗清要是得君催。\n不妨咳唾皆珠玉，渐喜新凉入酒杯。",
        "dynasty": "宋",
        "collection_info": null
    },
    {
        "title": "答金元鼎喜雨  其二",
        "author": "韩元吉",
        "content": "雨后红蕖满意开，风前绿浄绝纤埃。\n独怜病守孤吟赏，犹幸诗翁数往来。\n农事已知沟浍足，欢声不待管絃催。\n旋舂玉粒添冰酿，莫负樽前鹦鹉杯。",
        "dynasty": "宋",
        "collection_info": null
    },
    {
        "title": "次韵赵文鼎雨中",
        "author": "韩元吉",
        "content": "老病幽栖不厌閒，未须消息梦长安。\n一春意淡连墙竹，终日清香小槛兰。\n红蘂便惊风裏尽，青林犹惬雨中看。\n故人诗卷从头读，似酌芳樽为解颜。",
        "dynasty": "宋",
        "collection_info": null
    },
    {
        "title": "次韵中甫兄九日同集张园",
        "author": "韩元吉",
        "content": "湖山秋尽作幽期，未觉浮舟菡萏衰。\n怯酒自怜多病后，强歌还忆少年时。\n平芜半绿烟犹接，好菊微黄雨更宜。\n单父层台在何许，一樽怀古少陵诗。",
        "dynasty": "宋",
        "collection_info": null
    },
    {
        "title": "雪中走笔寄邓延硕",
        "author": "韩元吉",
        "content": "去年雪裏共清游，萧子酣歌几唱酬。\n竹叶又看新酿熟，梅花还作暗香浮。\n青衫尚想君奔走，短褐空嗟我滞留。\n南北两峰银色界，不应孤负水边楼。",
        "dynasty": "宋",
        "collection_info": null
    },
    {
        "title": "和同僚贺雪应祈",
        "author": "韩元吉",
        "content": "腊近春临雪意迟，褰衣敢惮走灵祠。\n夜听小雨犹倾耳，晓看羣山顿展眉。\n好句悬知得冰柱，香醪试为压羔儿。\n便应风月台中客，不减梁园赋就时。",
        "dynasty": "宋",
        "collection_info": null
    },
    {
        "title": "次韵韩子师雪中二首  其一",
        "author": "韩元吉",
        "content": "九门迭璧耀朝暾，不比千灯作上元。\n天与蘂珠开汉殿，人将冰玉奉尧樽。\n寒威已觉边声静，春意都随诏语温。\n夜入蔡州飞将在，肯容敌骑妄称尊。",
        "dynasty": "宋",
        "collection_info": null
    },
    {
        "title": "次韵韩子师雪中二首  其二",
        "author": "韩元吉",
        "content": "曲栏高槛倚崔嵬，要是仙京白玉台。\n云色自连鳷鹊动，天颜亦为近臣开。\n光翻午夜浑疑月，花满新春未数梅。\n自笑诗成无好语，但知缟带与银杯。",
        "dynasty": "宋",
        "collection_info": null
    },
    {
        "title": "次韵黄文刚秀才雪中见诒且惠新柑",
        "author": "韩元吉",
        "content": "填空密雪借风威，深闭蓬窗昼掩扉。\n待学仙人乘鹤驾，未容寒士泣牛衣。\n连篇妙语千金重，满合黄柑数寸围。\n细酌清樽酬夜月，更看庭树作花飞。",
        "dynasty": "宋",
        "collection_info": null
    },
    {
        "title": "次韵梁子张雪中约游湖上不至",
        "author": "韩元吉",
        "content": "东风阁雨酿重云，剩喜天街玉作尘。\n梅已着花还点缀，柳能吹絮便争新。\n湖光照坐偏宜晚，酒力欹栏别是春。\n惭愧相如未能至，却将冰柱语惊人。",
        "dynasty": "宋",
        "collection_info": null
    },
    {
        "title": "次韵子云归兴",
        "author": "韩元吉",
        "content": "湖海周游未卜居，好山时一梦衡庐。\n苦无事业堪调鼎，薄有生涯可负锄。\n玩世阮公方蜡屐，归田陶令亦巾车。\n屋头早晚东西住，愁绝江船夜雨余。",
        "dynasty": "宋",
        "collection_info": null
    },
    {
        "title": "次韵曾吉甫题画屏风",
        "author": "韩元吉",
        "content": "何许江山发兴长，浑疑庐阜对彭郎。\n胸中丘壑元萧爽，笔下烟波故渺茫。\n落落疏松长映座，冥冥飞雨欲侵床。\n冷然已作华胥梦，便有羣仙到枕旁。",
        "dynasty": "宋",
        "collection_info": null
    },
    {
        "title": "次韵王季夷时同宿蒋山",
        "author": "韩元吉",
        "content": "亭亭石塔宝公龛，剩喜僧床得对谈。\n坎壈词场君亦滞，驱驰世路我何堪。\n军书又见纷南北，敌势由来说二三。\n淮岸西风晚更急，似传烽火过江南。",
        "dynasty": "宋",
        "collection_info": null
    },
    {
        "title": "次韵沈千里玉山道中见寄",
        "author": "韩元吉",
        "content": "霜晴怀玉自生烟，寒色凄凄过雁边。\n路转湘南知几日，山连楚尾又穷年。\n相期鷄黍情欢甚，惜别尘埃意黯然。\n马上哦诗衝暮雪，清风怀我北窗眠。",
        "dynasty": "宋",
        "collection_info": null
    },
    {
        "title": "次韵沆侄",
        "author": "韩元吉",
        "content": "平生作计本山林，便腹空余贮古今。\n致主未忘他日志，归耕每动十年心。\n疏翎浪喜烟霄近，弱植多惭雨露深。\n早决儒科犹望汝，蛩然虚谷伫闻音。",
        "dynasty": "宋",
        "collection_info": null
    },
    {
        "title": "次韵李子永见庆新居",
        "author": "韩元吉",
        "content": "旋移桐树占高冈，更喜松筠翠作行。\n檐外参差见林影，门前溶漾足溪光。\n天涯留落还相识，地上经营岂太忙。\n好事肯来三径在，已添篱菊待重阳。",
        "dynasty": "宋",
        "collection_info": null
    },
    {
        "title": "次韵沈驹甫观石井",
        "author": "韩元吉",
        "content": "湖裏鴐鹅亦洞天，最奇山下石坳泉。\n一泓自觉寒光浄，六月都无暑气煎。\n清似锡峰藏雨露，迥如篁岭箇风烟。\n壁端旧乏骚人句，从此须君妙墨传。",
        "dynasty": "宋",
        "collection_info": null
    },
    {
        "title": "次韵王亚之来过横碧",
        "author": "韩元吉",
        "content": "君到层轩眼为宽，诸峰还得雨中看。\n岚光照座苍翠出，寺影拂波金碧寒。\n诗兴岂妨随望极，秋声不柰起愁端。\n相逢莫怪无樽酒，秀色崔嵬尚可餐。",
        "dynasty": "宋",
        "collection_info": null
    },
    {
        "title": "次韵宋传道夜雨闻捷  其一",
        "author": "韩元吉",
        "content": "松庭竹户野僧家，独坐荒斋到日斜。\n门外江风寒作雨，城头戍鼓夜啼鸦。\n对床更欲论心事，拥褐还惊逼岁华。\n却忆巴山旧时语，梦回窗竹已生花。",
        "dynasty": "宋",
        "collection_info": null
    },
    {
        "title": "次韵宋传道夜雨闻捷  其二",
        "author": "韩元吉",
        "content": "边地山川自汉家，蠭旗图画拂云斜。\n江干战骑膺如虎，塞上神兵斧似鸦。\n羽檄故应烦号令，星车底用赋皇华。\n军声指日腾三捷，阵势他年本六花。",
        "dynasty": "宋",
        "collection_info": null
    },
    {
        "title": "再用前韵戏传道",
        "author": "韩元吉",
        "content": "空谷天寒翠袖遮，无人曾见玉钗斜。\n诗成落日千寻竹，歌就残阳万点鸦。\n粧额浅深知内样，舞衣裁翦胜京华。\n自怜已作高唐梦，须信饥肠眼易花。",
        "dynasty": "宋",
        "collection_info": null
    },
    {
        "title": "次韵赵仲绩久雨夜坐有感二首  其一",
        "author": "韩元吉",
        "content": "春云黯黯未成晴，落尽缃桃见紫荆。\n薄宦驰驱双鬓改，流年荏苒寸心惊。\n幽花映水浅深色，啼鸟穿林高下声。\n几许风光欠行乐，夜寒和雨听残更。",
        "dynasty": "宋",
        "collection_info": null
    },
    {
        "title": "次韵赵仲绩久雨夜坐有感二首  其二",
        "author": "韩元吉",
        "content": "十日风斜雨更横，一春能得几新晴。\n便须蜡屐穿花去，莫惜障泥傍水行。\n酒兴未妨随处发，诗狂剩判隔年程。\n醉来乞得西山药，彷佛云间吹凤笙。",
        "dynasty": "宋",
        "collection_info": null
    },
    {
        "title": "次韵张晋彦书事",
        "author": "韩元吉",
        "content": "举世诸兄事孔方，平生学易问归藏。\n渐欣过客知吾懒，未怪小儿如我长。\n鹤怨猿惊成底事，乌踆兔蹶自奔忙。\n便须耳热追行乐，更拟心斋得坐忘。",
        "dynasty": "宋",
        "collection_info": null
    },
    {
        "title": "次韵吴明可与史致道会饮牛渚",
        "author": "韩元吉",
        "content": "月出千山捲暮云，遥知玉节会江滨。\n便应击楫酬今日，不用然犀叹昔人。\n烟外笛声谁送晚，水边花影自迎春。\n风流三百年无此，况有清诗句法新。",
        "dynasty": "宋",
        "collection_info": null
    },
    {
        "title": "次韵徐应祺小楼",
        "author": "韩元吉",
        "content": "潋潋清波泊路衢，垂垂高柳对扶疏。\n已知百尺楼堪卧，况有三重茅可居。\n我老讵能赓鲍谢，君才端合绍严徐。\n直须座上千钟酒，浇起胸中万卷书。",
        "dynasty": "宋",
        "collection_info": null
    },
    {
        "title": "次韵答沈明远",
        "author": "韩元吉",
        "content": "如君绝足向风尘，顾我宜为途路人。\n阿买八分时自笑，阮瞻三语讵能新。\n狂谈尚欲嘲风伯，妙笔真堪赋洛神。\n得酒相寻那厌数，醉归官长未应嗔。",
        "dynasty": "宋",
        "collection_info": null
    },
    {
        "title": "亚之出示其祖岐公墨迹及惠崇小景且和前韵復次答之",
        "author": "韩元吉",
        "content": "壁上春江万顷宽，锦囊遗墨幸重看。\n功名世路真多畏，贫贱交盟敢自寒。\n新有诗声见侯喜，尽摅怀抱得苏端。\n极知鼎食君家旧，未厌堆盘苜蓿餐。",
        "dynasty": "宋",
        "collection_info": null
    },
    {
        "title": "新晴梅花可爱欲招明远少稷冻醪未熟",
        "author": "韩元吉",
        "content": "痴儿了事不能閒，犹喜骚人共往还。\n岁晚真成废书史，雪晴那得负江山。\n多情春与梅花厚，一醉天于我辈悭。\n剩作新诗催酒熟，曲池冰断水潺潺。",
        "dynasty": "宋",
        "collection_info": null
    },
    {
        "title": "红梅",
        "author": "韩元吉",
        "content": "不随羣艷竞年芳，独自施朱对雪霜。\n越女漫夸天下白，寿阳还作醉时粧。\n半依修竹余真态，错认夭桃有暗香。\n月底瑶台清梦到，霓裳新换舞衣长。",
        "dynasty": "宋",
        "collection_info": null
    },
    {
        "title": "陆子逸惠桃花戏赠",
        "author": "韩元吉",
        "content": "故人招我千山裏，也有仙葩巧送春。\n麝馥染衣金缕重，酒红生粉玉肌匀。\n洛城景物知谁纪，寒食风光触处新。\n莫把天香调行客，晓粧留与绿窗人。",
        "dynasty": "宋",
        "collection_info": null
    },
    {
        "title": "次韵陈子象十月惠牡丹",
        "author": "韩元吉",
        "content": "芙蓉扫地菊花陈，国色天香一夜春。\n爱景自催芳意动，清霜不碍晓粧新。\n长生便可书仙籍，上瑞端宜首贡珍。\n诗就只应开顷刻，先生笔力起千钧。",
        "dynasty": "宋",
        "collection_info": null
    },
    {
        "title": "用前韵以小春茶饷子象",
        "author": "韩元吉",
        "content": "仙花不用恼诗人，亦有灵芽特地春。\n数朵娇花真绰约，一瓯酽白更清新。\n眼明共识西都艷，齿冷应怀北苑珍。\n佳茗奇葩堪并赏，须公品第入陶钧。",
        "dynasty": "宋",
        "collection_info": null
    },
    {
        "title": "次韵余寺正瑞香花",
        "author": "韩元吉",
        "content": "香炉峰下异香风，长忆幽芳梦寐通。\n渴雨旋倾茶作椀，护霜新织翠成笼。\n丹青点缀琼瑶上，兰麝飞浮锦绣中。\n花品向来谁第一，似挼玉蘂间鞓红。",
        "dynasty": "宋",
        "collection_info": null
    },
    {
        "title": "故致政宣义叶公挽词",
        "author": "韩元吉",
        "content": "植德由来不自知，成家今见宁馨儿。\n名驹有种能千里，仙桂腾芳定五枝。\n綵绶螭坳方致养，素车云路忽兴悲。\n死生了了真余事，流水断烟空好诗。",
        "dynasty": "宋",
        "collection_info": null
    },
    {
        "title": "挽王侨卿右司词",
        "author": "韩元吉",
        "content": "壮年嘉誉蔼瀛洲，衮衮诸公并儁游。\n献纳未持天上橐，光华频总峤南州。\n牢盆剩算波熬素，蒲泽终期剑买牛。\n世路荣枯真莫问，浮云山眇泪横秋。",
        "dynasty": "宋",
        "collection_info": null
    },
    {
        "title": "挽汪南美大夫词",
        "author": "韩元吉",
        "content": "年如卫武尚安强，名似康成善一乡。\n三邑久知歌惠爱，西州何幸着循良。\n真清在昔传家世，治状由来籍庙堂。\n千载蒋山分未朽，芝兰玉树蔼余芳。",
        "dynasty": "宋",
        "collection_info": null
    },
    {
        "title": "挽知泰州宋公大夫词",
        "author": "韩元吉",
        "content": "投老溪南幸卜邻，一麾频见宠章新。\n养花别圃成三径，种木佳城度十春。\n前席遂孤明主意，留鞭难继澧阳尘。\n空余樽酒追随地，同社凄凉泪满巾。",
        "dynasty": "宋",
        "collection_info": null
    },
    {
        "title": "挽故钤辖赵公彦远词",
        "author": "韩元吉",
        "content": "平昔长材未一施，尚余嘉誉蔼天支。\n事亲养志人争仰，教子成名世共推。\n盛德故应传后裔，清规谁为勒丰碑。\n华林冈下寒泉水，隠隠雷声纪孝思。",
        "dynasty": "宋",
        "collection_info": null
    },
    {
        "title": "杨待制挽词",
        "author": "韩元吉",
        "content": "妙龄着足道家山，壮岁升华玉笋班。\n千里麾符纔假手，几年香火竟投閒。\n诗书坐使家声大，簪绂谁令寿历悭。\n太傅功名有遗恨，鹓雏凋落泪频潸。",
        "dynasty": "宋",
        "collection_info": null
    },
    {
        "title": "周彦广待制挽词",
        "author": "韩元吉",
        "content": "淮海欢腾五袴歌，政声京兆益中和。\n邺侯井在功堪纪，郑国渠成利更多。\n紫禁遄跻知异眷，珍台归卧本微疴。\n功名方展凌云步，奈此佳城白日何。",
        "dynasty": "宋",
        "collection_info": null
    },
    {
        "title": "故运使直阁少卿刘公挽词",
        "author": "韩元吉",
        "content": "清时得路每投閒，垂上甘泉玉笋班。\n借箸几看趋魏阙，请缨常欲度天山。\n放怀侠气千夫上，抵掌高谈一梦间。\n使节尘生人共惜，朔风吹泪太湖湾。",
        "dynasty": "宋",
        "collection_info": null
    },
    {
        "title": "故致政敷文少卿鲁公挽词",
        "author": "韩元吉",
        "content": "左学摛文蔼儁声，青云接武二难兄。\n主知自纪宜三院，使节更持仅九卿。\n庭下芝兰方竞秀，舍南桃李已成阴。\n挂冠不待甘泉橐，愁绝高门泪满缨。",
        "dynasty": "宋",
        "collection_info": null
    },
    {
        "title": "故致政提刑少卿方公挽词",
        "author": "韩元吉",
        "content": "筹策霑荣誉最贤，青云回步接英躔。\n请缨莫遂终军志，投绂方期卫武年。\n原隰观风频玉节，省台联秩近甘泉。\n一舟五鹤符佳梦，陂水成湖问葛仙。",
        "dynasty": "宋",
        "collection_info": null
    },
    {
        "title": "挽主奉路分赵公词",
        "author": "韩元吉",
        "content": "画舸安舆霅水清，春风犹忆送君行。\n无家举案人方恨，有子分符世共荣。\n德履未容居祭酒，声华端合主宗盟。\n太支耆老凋零甚，兰玉阶庭独擅名。",
        "dynasty": "宋",
        "collection_info": null
    },
    {
        "title": "故提点判院魏公挽词",
        "author": "韩元吉",
        "content": "当年卓鲁盛材猷，循吏声名始一州。\n功在龙津看雨施，风行金穴见钱流。\n褒庸合上清华贯，奏课俄惊疾病留。\n嶷嶷诸郎富儒雅，盖棺十世可无愁。",
        "dynasty": "宋",
        "collection_info": null
    },
    {
        "title": "刘子宣侍郎挽词",
        "author": "韩元吉",
        "content": "妙龄嘉誉满江东，晚接甘泉豹尾中。\n烜赫身荣知有道，从容心计不言功。\n威行岘首追羊叔，名在鄱江忆鲁公。\n种木十年归莫遂，涂车千里恨何穷。",
        "dynasty": "宋",
        "collection_info": null
    },
    {
        "title": "李寿翁侍郎挽词",
        "author": "韩元吉",
        "content": "同解铨衡并把麾，五年相望楚江湄。\n邻墙会面尝谈易，吏选偷閒更说诗。\n北客遭逢人共叹，南州流转事难知。\n投簪自有江湖志，云白天青泪满颐。",
        "dynasty": "宋",
        "collection_info": null
    },
    {
        "title": "挽周仲深郎中词",
        "author": "韩元吉",
        "content": "才力轩轩动汉庭，清时指日致功名。\n一同在昔歌遗爱，两郡于今有治声。\n使节暂分秦望重，郎星初近太微明。\n死生契阔空泉壤，赙典殊恩世亦荣。",
        "dynasty": "宋",
        "collection_info": null
    },
    {
        "title": "王中奉汉老挽词",
        "author": "韩元吉",
        "content": "符节光华二十春，壮猷曾不侍严宸。\n栖心香火纔同社，放意溪山幸卜邻。\n再世簪缨宜衮衮，一门兰玉尚诜诜。\n霜清三港追随地，丹旐飘然泪满巾。",
        "dynasty": "宋",
        "collection_info": null
    },
    {
        "title": "吕伯恭挽词",
        "author": "韩元吉",
        "content": "青云涂路本青毡，圣愿相期四十年。\n台阁久嗟君卧疾，山林空叹我华颠。\n伤心二女同新穴，拭目诸生续旧编。\n斗酒无因相沃酹，朔风东望涕潸然。",
        "dynasty": "宋",
        "collection_info": null
    },
    {
        "title": "周济美挽词",
        "author": "韩元吉",
        "content": "乃翁持橐旧知名，两郡分符见典型。\n禁闼方应驰儁步，中台俄忽随修翎。\n故人零落风前叶，北客漂流雨后萍。\n白马素车三巷路，泪兼腊雪洒林垧。",
        "dynasty": "宋",
        "collection_info": null
    },
    {
        "title": "晖仲叔挽词",
        "author": "韩元吉",
        "content": "材业光华蔼荐绅，由来孝子出忠臣。\n五年字邑祗明诏，两路观风惠远民。\n徐穉湖边纔卜筑，葛翁山下忽栖神。\n朔云千里人挥泪，遗命归从大母邻。",
        "dynasty": "宋",
        "collection_info": null
    },
    {
        "title": "次韵唐与正喜雪二十韵",
        "author": "韩元吉",
        "content": "穷腊逢三白，山城两换年。\n破寒初淅沥，作态正翩翾。\n倚杖心逾喜，搔头意自便。\n直疑填巨壑，岂惜冱长川。\n宫粉惭施白，仙禽恨夺鲜。\n银床凝露绠，玉柱涩风絃。\n径满巇难认，窗虚隙易穿。\n共寻瑶草路，俱诵蘂珠篇。\n猎骑朝羣拥，渔灯夜独然。\n凌风几阆苑，照日尽蓝田。\n剩约佳宾集，先烦好句传。\n荷枯疑璧碎，柳细讶丝牵。\n有士迷青眼，无人笑黑肩。\n丰年期不日，瑞气霭非烟。\n竹密还争舞，梅疏只斗妍。\n轻鸥随浩荡，戏蝶伴联翩。\n强续麻衣咏，真逢缟带贤。\n凋零属国节，片段广文毡。\n短棹寻安道，高楼忆仲宣。\n名驹纷照夜，无復爱连钱。",
        "dynasty": "宋",
        "collection_info": null
    },
    {
        "title": "汤丞相生日二十韵",
        "author": "韩元吉",
        "content": "宝历千龄会，神槎八月流。\n人知挺生杰，天欲中兴周。\n文笔超三古，声名溢九州。\n宏才自伊吕，余事岂应刘。\n繄昔开黄阁，于今尚黑头。\n裴公旋卧护，萧相暂居留。\n舄奕稽山绶，光华绿野游。\n银舆寿母贵，玉耳上公优。\n嗣圣资爰立，昌时副聿求。\n来归嘉季子，入觐伟韩侯。\n今日恢王略，苍生跂庙谋。\n中原尚纷扰，绝塞要怀柔。\n胜算如先定，成机会可投。\n洪源端欲泛，前箸匪无筹。\n日月符羲驭，干坤协禹畴。\n行看静蛇豕，俱议息貔貅。\n考有中书第，官无太尉酬。\n两京期汛扫，九庙得重修。\n祉福天方锡，勋庸世未休。\n斯民纳仁寿，公寿几千秋。",
        "dynasty": "宋",
        "collection_info": null
    },
    {
        "title": "投赠徐平江三十韵",
        "author": "韩元吉",
        "content": "上圣恢方域，吴门翊帝京。\n千秋季子国，百雉阖闾城。\n屏翰资良牧，文昌辍贰卿。\n龙墀虚紫橐，虎节驻红旌。\n河润功初洽，棠阴政已成。\n农桑归恺悌，弦管乐升平。\n世仰韦公誉，人高白傅名。\n云楼凌月府，花岛烂蓬瀛。\n香雾凝春昼，桥虹卧晓晴。\n清规三不惑，盛事二难并。\n旧俗宁论化，重临倍有声。\n向来宣使指，曾是格刑清。\n自觌铜鱼拜，欣闻竹马迎。\n五湖歌吹满，两郡吏民争。\n严助书频赐，萧卿治欲更。\n还应对宣室，俱议直承明。\n鼎席犹虚位，戎亭正息兵。\n安危均注意，中外等持衡。\n补衮才猷壮，康时智略宏。\n天津飞骥足，云路逸鹏程。\n畴昔参宾从，顽疏荷鉴评。\n驰驱奉刀笔，谈笑接簪缨。\n梦结闽陬远，心惊涨潦横。\n寄身侔困鲋，尽室逭长鲸。\n官牒霑微禄，恩波拯再生。\n膺门怜旧契，祢荐及难兄。\n未释盐车驾，徒怀瓦釜鸣。\n几年良自哂，一饱定谁营。\n洛下裘空敝，新丰酒独倾。\n知公行入辅，故吏敢言情。",
        "dynasty": "宋",
        "collection_info": null
    },
    {
        "title": "少稷家观雪赋江字三十韵",
        "author": "韩元吉",
        "content": "雪暮来无际，长吟坐北窗。\n未嫌光夺月，先恐势填江。\n云色生冰柱，风声倒石矼。\n疏帘纔的皪，破屋渐铮鏦。\n始讶乌能白，旋惊马尽䮾。\n会朝琼饰弁，猎较素绸杠。\n玉帝开宫阙，瑶姬拥旆幢。\n仰空蜂作阵，窥径蝶成双。\n价重连城璞，明逾钉壁釭。\n冷烟纷莫辨，冻溜不成淙。\n计拙夸辽豕，涂穷笑越尨。\n戴牛迷象齿，覆鹿误羊羫。\n酪乳浮茶鼎，花甆莹鼓椌。\n崖枯频畏住，鹄瘦暂胮肛。\n共想周王宴，谁虞汉使降。\n献衣知念札，加璧殆追逄。\n蹇驷深忧没，篮舆重莫扛。\n淹钟应预赐，增斗定先撞。\n短日栖穷巷，丰年卜万邦。\n缁尘异羁旅，华髮逐耆厖。\n处士欣寻戴，参军岂遇庞。\n裘穿心易怯，履败足微跫。\n荷笠閒垂钓，迴船稳繫桩。\n清狂时仄帽，泥饮屡空缸。\n酬唱才皆敌，歌嘲语或絃。\n闭门嗟懒惰，授简愧愚憃。\n戈戟森磨厉，韶钧富击摐。\n絮盐翻雅况，兰竹变新腔。\n取醉华灯烂，催归戍鼓𪔔。\n晴檐成夜雨，更听陇头泷。",
        "dynasty": "宋",
        "collection_info": null
    },
    {
        "title": "遗直堂六首  其一",
        "author": "韩元吉",
        "content": "蒿莱自舆台，松桂犹伯叔。\n便合追孔林，无庸号寒木。",
        "dynasty": "宋",
        "collection_info": null
    },
    {
        "title": "遗直堂六首  其二",
        "author": "韩元吉",
        "content": "虬龙舞云端，风雨来海上。\n尚想堂中人，诗成一迴向。",
        "dynasty": "宋",
        "collection_info": null
    },
    {
        "title": "遗直堂六首  其三",
        "author": "韩元吉",
        "content": "苦心有深思，劲质无软语。\n贤科废因公，此事亘千古。",
        "dynasty": "宋",
        "collection_info": null
    },
    {
        "title": "遗直堂六首  其四",
        "author": "韩元吉",
        "content": "种木已如此，高贤有余思。\n頼公酷似舅，其谁羡牢之。",
        "dynasty": "宋",
        "collection_info": null
    },
    {
        "title": "遗直堂六首  其五",
        "author": "韩元吉",
        "content": "郑虔骨已朽，孔父天不遗。\n他年从事贤，手板空倒持。",
        "dynasty": "宋",
        "collection_info": null
    },
    {
        "title": "遗直堂六首  其六",
        "author": "韩元吉",
        "content": "栋梁乃不取，得地且深植。\n妖娆紫薇花，岁晚犹伴直。",
        "dynasty": "宋",
        "collection_info": null
    },
    {
        "title": "夜宿斜溪闻杜鹃",
        "author": "韩元吉",
        "content": "解缆山衔日，移舟雨暗溪。\n无情子规鸟，梦断隔林啼。",
        "dynasty": "宋",
        "collection_info": null
    },
    {
        "title": "送庞佑甫五首  其一",
        "author": "韩元吉",
        "content": "燕鸿望南飞，春至还北去。\n託食波浪中，潇湘几回渡。",
        "dynasty": "宋",
        "collection_info": null
    },
    {
        "title": "送庞佑甫五首  其二",
        "author": "韩元吉",
        "content": "游子思故乡，天涯两相逢。\n时平甘恤纬，定交各涂穷。",
        "dynasty": "宋",
        "collection_info": null
    },
    {
        "title": "送庞佑甫五首  其三",
        "author": "韩元吉",
        "content": "濯濯机中丝，粲粲锦绣段。\n自非同心人，千金孰肯换。",
        "dynasty": "宋",
        "collection_info": null
    },
    {
        "title": "送庞佑甫五首  其四",
        "author": "韩元吉",
        "content": "江湖多青山，舟楫长往还。\n山色难送客，不如住山间。",
        "dynasty": "宋",
        "collection_info": null
    },
    {
        "title": "送庞佑甫五首  其五",
        "author": "韩元吉",
        "content": "中宵棹讴发，菰蒲翳明月。\n月黑君忽行，恐堕蛟龙窟。",
        "dynasty": "宋",
        "collection_info": null
    },
    {
        "title": "题日出雨脚图二首  其一",
        "author": "韩元吉",
        "content": "绝壑春林映绿，半山晓雾迷红。\n长忆西岩梦觉，小舟欵乃声中。",
        "dynasty": "宋",
        "collection_info": null
    },
    {
        "title": "题日出雨脚图二首  其二",
        "author": "韩元吉",
        "content": "隠隠遥分树色，萧萧似听风声。\n何处江倾海堕，隔山雾白烟明。",
        "dynasty": "宋",
        "collection_info": null
    },
    {
        "title": "次韵赵公直题米元晖画轴",
        "author": "韩元吉",
        "content": "天际归云挟雨，江干乱木藏山。\n耳冷似听萧瑟，眼明惊见孱颜。",
        "dynasty": "宋",
        "collection_info": null
    },
    {
        "title": "春雪得小诗五首且约客登赏心亭  其一",
        "author": "韩元吉",
        "content": "东窗坐爱枝间雪，大似酴醿压架花。\n天气更晴宜有月，夜深来看玉交加。",
        "dynasty": "宋",
        "collection_info": null
    },
    {
        "title": "春雪得小诗五首且约客登赏心亭  其二",
        "author": "韩元吉",
        "content": "淮南山色一千里，落水层城江更湍。\n何地江山有如许，与君聊趁雪中看。",
        "dynasty": "宋",
        "collection_info": null
    },
    {
        "title": "春雪得小诗五首且约客登赏心亭  其三",
        "author": "韩元吉",
        "content": "腊前未见梅如雪，春到还惊雪似梅。\n可是天公有情思，便令花树一时开。",
        "dynasty": "宋",
        "collection_info": null
    },
    {
        "title": "春雪得小诗五首且约客登赏心亭  其四",
        "author": "韩元吉",
        "content": "江南绝景赏心亭，卧雪难寻旧画屏。\n白鹭洲前夜来雪，故应此画胜丹青。",
        "dynasty": "宋",
        "collection_info": null
    },
    {
        "title": "春雪得小诗五首且约客登赏心亭  其五",
        "author": "韩元吉",
        "content": "竹炉听雪坐蒲团，长笑诗人不耐寒。\n未办貂裘走南陌，肯来高处一凭栏。",
        "dynasty": "宋",
        "collection_info": null
    },
    {
        "title": "夜雪  其一",
        "author": "韩元吉",
        "content": "炉火深红蜡炬明，打窗风雪正纵横。\n瓦瓶旋注山泉满，却作潇潇细雨声。",
        "dynasty": "宋",
        "collection_info": null
    },
    {
        "title": "夜雪  其二",
        "author": "韩元吉",
        "content": "伴眼文书细作行，昏昏愁卧雪穿廊。\n何人恰弄风前笛，错认梅花到枕傍。",
        "dynasty": "宋",
        "collection_info": null
    },
    {
        "title": "咏晴",
        "author": "韩元吉",
        "content": "愁眼东西万里情，山云斜度水风清。\n客行岁晚忽春尽，看到枯林绿叶成。",
        "dynasty": "宋",
        "collection_info": null
    },
    {
        "title": "春日书事五首  其一",
        "author": "韩元吉",
        "content": "十年骑马听朝鸡，老窃州符簿领迷。\n衙鼓不闻春睡足，闭门聊喜得幽栖。",
        "dynasty": "宋",
        "collection_info": null
    },
    {
        "title": "春日书事五首  其二",
        "author": "韩元吉",
        "content": "晓猿夜鹤寂无生，春至山禽百种鸣。\n步绕新泉聊洗耳，由来心与地俱清。",
        "dynasty": "宋",
        "collection_info": null
    },
    {
        "title": "春日书事五首  其三",
        "author": "韩元吉",
        "content": "极目亭边花定开，野棠山杏手亲栽。\n春风拂槛知何似，应记刘郎两度来。",
        "dynasty": "宋",
        "collection_info": null
    },
    {
        "title": "春日书事五首  其四",
        "author": "韩元吉",
        "content": "忆上金华第一峰，相君官重酒樽同。\n梦寻绝壑谁重到，零落山桃小院风。",
        "dynasty": "宋",
        "collection_info": null
    },
    {
        "title": "春日书事五首  其五",
        "author": "韩元吉",
        "content": "溪边乱石蛟鼍卧，烟裏千花锦绣围。\n记得年时作寒食，山桥吹笛雨中归。",
        "dynasty": "宋",
        "collection_info": null
    },
    {
        "title": "晨兴",
        "author": "韩元吉",
        "content": "北窗松竹夜萧骚，诗就呼儿进浊醪。\n睡美不知新雨足，晓来南涧水声高。",
        "dynasty": "宋",
        "collection_info": null
    },
    {
        "title": "听雨",
        "author": "韩元吉",
        "content": "吚轧篮舆不计肩，五更残梦尚悠然。\n红油盖重听朝雨，却似西江坐钓船。",
        "dynasty": "宋",
        "collection_info": null
    },
    {
        "title": "题张几仲所藏醉道士图",
        "author": "韩元吉",
        "content": "何须坐客总能文，呼酒相逢日暮云。\n醉倒尽如狂道士，夜归谁问故将军。",
        "dynasty": "宋",
        "collection_info": null
    },
    {
        "title": "浙江观潮",
        "author": "韩元吉",
        "content": "江翻海涌势难平，鳌掷鹏鶱自不停。\n端为君王洗兵马，参旗井钺万雷霆。",
        "dynasty": "宋",
        "collection_info": null
    },
    {
        "title": "太湖秋晚",
        "author": "韩元吉",
        "content": "片帆几日下西风，湖色秋容暮霭中。\n买得鲈鱼弔张翰，卧听欵乃度垂虹。",
        "dynasty": "宋",
        "collection_info": null
    },
    {
        "title": "海门斜照",
        "author": "韩元吉",
        "content": "云梦悬知八九吞，银山万迭涨天门。\n长江日落鱼龙舞，古寺烟深鸟雀喧。",
        "dynasty": "宋",
        "collection_info": null
    },
    {
        "title": "武昌春色",
        "author": "韩元吉",
        "content": "樊山宫殿已成陈，烟雨阴晴到处春。\n花柳不知兴废事，隔江相倚斗时新。",
        "dynasty": "宋",
        "collection_info": null
    },
    {
        "title": "七夕",
        "author": "韩元吉",
        "content": "银河翻浪拍空流，玉女停梭清露秋。\n天上一年真一日，人间风月自生愁。",
        "dynasty": "宋",
        "collection_info": null
    },
    {
        "title": "秋怀十首  其一",
        "author": "韩元吉",
        "content": "朝行佛屋鱼千里，暮借僧床鹩一枝。\n窗下秋虫解人意，似怜羁客伴哦诗。",
        "dynasty": "宋",
        "collection_info": null
    },
    {
        "title": "秋怀十首  其二",
        "author": "韩元吉",
        "content": "酒熟橙黄盛物华，重阳无客不思家。\n鹅儿剪雪开岩桂，鹤羽攒金散菊花。",
        "dynasty": "宋",
        "collection_info": null
    },
    {
        "title": "秋怀十首  其三",
        "author": "韩元吉",
        "content": "小雨惊秋滴夜阑，晴云和日晓斑斑。\n谁怜客舍尘埃底，犹得西湖一两山。",
        "dynasty": "宋",
        "collection_info": null
    },
    {
        "title": "秋怀十首  其四",
        "author": "韩元吉",
        "content": "何许砧声清梦回，丁东犹作佩环猜。\n卷帘风露凉如水，端为嫦娥向此来。",
        "dynasty": "宋",
        "collection_info": null
    },
    {
        "title": "秋怀十首  其五",
        "author": "韩元吉",
        "content": "城外秋荷一半黄，尚余疏柳照回塘。\n江南底许风光好，塞雁来时未有霜。",
        "dynasty": "宋",
        "collection_info": null
    },
    {
        "title": "秋怀十首  其六",
        "author": "韩元吉",
        "content": "右手持杯左不空，蟹螯已作雪蒙茸。\n秋风莫起鲈鱼梦，未似先生阿堵中。",
        "dynasty": "宋",
        "collection_info": null
    },
    {
        "title": "秋怀十首  其七",
        "author": "韩元吉",
        "content": "八月涛头旧有名，今年潮浅岸纔平。\n应缘享帝千灵在，豫使鱼龙不敢鸣。",
        "dynasty": "宋",
        "collection_info": null
    },
    {
        "title": "秋怀十首  其八",
        "author": "韩元吉",
        "content": "塞草初黄边马肥，边尘莫便向南飞。\n江头鹤唳秋风起，看取阴山六骑归。",
        "dynasty": "宋",
        "collection_info": null
    },
    {
        "title": "秋怀十首  其九",
        "author": "韩元吉",
        "content": "江南四百八十寺，未抵西湖胜处多。\n不用楼台带烟雨，只看宫殿压晴波。",
        "dynasty": "宋",
        "collection_info": null
    },
    {
        "title": "秋怀十首  其一○",
        "author": "韩元吉",
        "content": "闭户跏趺意已清，炉香烧尽一灯明。\n空庭叶落知多少，一任西风百种声。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其一",
        "author": "韩元吉",
        "content": "恶復凶终事久知，岂知圣断不踰时。\n小儒未叹周南滞，但喜逢人敢说诗。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其二",
        "author": "韩元吉",
        "content": "桓温将死谢安起，霍氏初除魏相来。\n谁与圣君安大业，巍巍廊庙可无材。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其三",
        "author": "韩元吉",
        "content": "圣朝遂失诛元载，公议犹能去霍山。\n落胆徒闻温御史，不知睿意在羣奸。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其四",
        "author": "韩元吉",
        "content": "元佑诸公秉国均，诏条先请惠吾民。\n孤雏腐鼠何劳逐，准拟朝廷政事新。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其五",
        "author": "韩元吉",
        "content": "金貂七叶谁能必，石椁三年计自愚。\n得鹿覆蕉真一梦，求鱼缘木信狂图。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其六",
        "author": "韩元吉",
        "content": "献可争先诋荆国，莹中居首论莆阳。\n十年言路皆支党，前无一语讥安昌。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其七",
        "author": "韩元吉",
        "content": "近闻羔鴈已成羣，藻鉴渠能泾渭分。\n急士且须侯雍齿，得贤端可吏朱云。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其八",
        "author": "韩元吉",
        "content": "刺字几漫冠欲尘，向来浮薄自纷纷。\n尔曹胸次多周孔，忍作铜山破贼文。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其九",
        "author": "韩元吉",
        "content": "荆棘谁令满路栽，雷州司户却生回。\n独怜阳陆真天命，不见承平公道开。",
        "dynasty": "宋",
        "collection_info": null
    },
    {
        "title": "圣政更新诏书正告讦之罪因得小诗十首  其一○",
        "author": "韩元吉",
        "content": "潮阳初谪八千里，中令俄成十九年。\n地下修文应泚笔，卫公精爽故依然。",
        "dynasty": "宋",
        "collection_info": null
    },
    {
        "title": "卧病",
        "author": "韩元吉",
        "content": "有身自觉皆为患，了事从来却号痴。\n贫裏定知强健乐，未妨斗酒百篇诗。",
        "dynasty": "宋",
        "collection_info": null
    },
    {
        "title": "夜宿青阳旅舍起观林端积雪半消疑山矾盛开",
        "author": "韩元吉",
        "content": "风卷千林夜雪晴，九华山下月微明。\n不须更觅唐昌蘂，树树珑璁玉刻成。",
        "dynasty": "宋",
        "collection_info": null
    },
    {
        "title": "去草",
        "author": "韩元吉",
        "content": "永日荒园独荷锄，草根藤蔓喜无余。\n谁怜仲举平生志，却学齐民种树书。",
        "dynasty": "宋",
        "collection_info": null
    },
    {
        "title": "偶兴四首  其一",
        "author": "韩元吉",
        "content": "桂花飘尽菊花黄，闲对芳丛静爱香。\n堂下草深须一丈，会看春意满池塘。",
        "dynasty": "宋",
        "collection_info": null
    },
    {
        "title": "偶兴四首  其二",
        "author": "韩元吉",
        "content": "小园无数菊花开，准拟花残便见梅。\n不恨无花正无酒，敲门谁送一樽来。",
        "dynasty": "宋",
        "collection_info": null
    },
    {
        "title": "偶兴四首  其三",
        "author": "韩元吉",
        "content": "江南菊少开金色，只有霜葩杂御黄。\n乞得黄花真爱惜，明年剩种压羣芳。",
        "dynasty": "宋",
        "collection_info": null
    },
    {
        "title": "偶兴四首  其四",
        "author": "韩元吉",
        "content": "爱水仙成百计栽，三年一笑渐能开。\n金银岂是吾家物，借我虚名付酒台。",
        "dynasty": "宋",
        "collection_info": null
    },
    {
        "title": "市人有弄虎者儿辈请观饲以豚蹄睹其攫噬戏作四绝句  其一",
        "author": "韩元吉",
        "content": "眈眈出柙小于菟，犹意他年见画图。\n养汝由来得无患，却惊赤手竞编鬚。",
        "dynasty": "宋",
        "collection_info": null
    },
    {
        "title": "市人有弄虎者儿辈请观饲以豚蹄睹其攫噬戏作四绝句  其二",
        "author": "韩元吉",
        "content": "呀然一啸朔风生，儿女窥帘笑且惊。\n槛内应怜只摇尾，山中不记旧横行。",
        "dynasty": "宋",
        "collection_info": null
    },
    {
        "title": "市人有弄虎者儿辈请观饲以豚蹄睹其攫噬戏作四绝句  其三",
        "author": "韩元吉",
        "content": "长年肉食定何功，乞汝豚蹄且慰穷。\n猿臂将军应老矣，南山忽忆夜弯弓。",
        "dynasty": "宋",
        "collection_info": null
    },
    {
        "title": "市人有弄虎者儿辈请观饲以豚蹄睹其攫噬戏作四绝句  其四",
        "author": "韩元吉",
        "content": "荧荧目色为生寒，蛮獠歌呼意自閒。\n莫倚便能探虎穴，势卑还长越王炎。",
        "dynasty": "宋",
        "collection_info": null
    },
    {
        "title": "俸金既尽家人问所质物戏答",
        "author": "韩元吉",
        "content": "十载栖迟櫑具客，一生憔悴扊扅歌。\n典衣不为沽春酒，平昔无诗博饭箩。",
        "dynasty": "宋",
        "collection_info": null
    },
    {
        "title": "读周瑜传",
        "author": "韩元吉",
        "content": "年来三十过平头，笑却周郎却自羞。\n但得小乔歌一曲，未须辛苦向荆州。",
        "dynasty": "宋",
        "collection_info": null
    },
    {
        "title": "乘潮遇顺风",
        "author": "韩元吉",
        "content": "忠信平生自可期，江神于我定相知。\n顺风鼓棹潮如席，世事由来却险巇。",
        "dynasty": "宋",
        "collection_info": null
    },
    {
        "title": "山行二首  其一",
        "author": "韩元吉",
        "content": "晴日烘林百草香，杖藜徐步兴何长。\n残花的皪明幽径，老笋参差出断墙。",
        "dynasty": "宋",
        "collection_info": null
    },
    {
        "title": "山行二首  其二",
        "author": "韩元吉",
        "content": "春来南涧水初生，鸥鸟逢人自不惊。\n步绕幽花随树歇，望寻高柳趁堤行。",
        "dynasty": "宋",
        "collection_info": null
    },
    {
        "title": "行汴渠中",
        "author": "韩元吉",
        "content": "东海桑田未可期，隋河高岸已锄犁。\n楼船锦缆知无地，枯柳黄尘但古堤。",
        "dynasty": "宋",
        "collection_info": null
    },
    {
        "title": "剡溪道中五首  其一",
        "author": "韩元吉",
        "content": "拟赋归田未有田，春风聊泛剡溪船。\n青山满眼留侬住，处士茅茨阿那边。",
        "dynasty": "宋",
        "collection_info": null
    },
    {
        "title": "剡溪道中五首  其二",
        "author": "韩元吉",
        "content": "戴家家住此溪头，买酒寻春得胜游。\n夹岸杨花浑似雪，不应兴尽便回舟。",
        "dynasty": "宋",
        "collection_info": null
    },
    {
        "title": "剡溪道中五首  其三",
        "author": "韩元吉",
        "content": "平潮恰恰乱蛙鸣，断送江南春雨晴。\n绿縠细看桑眼破，紫茸还见草心生。",
        "dynasty": "宋",
        "collection_info": null
    },
    {
        "title": "剡溪道中五首  其四",
        "author": "韩元吉",
        "content": "心随天末江波远，愁似沙津柳带长。\n向晚飞花度墙影，半晴烟雨发山光。",
        "dynasty": "宋",
        "collection_info": null
    },
    {
        "title": "剡溪道中五首  其五",
        "author": "韩元吉",
        "content": "抱琴不作王门客，晋代高风只此人。\n故老底须三上疏，竹林诸子未天真。",
        "dynasty": "宋",
        "collection_info": null
    },
    {
        "title": "隠静山二首  其一",
        "author": "韩元吉",
        "content": "山锁松行一径遥，峰迴楼殿更岧峣。\n飞来双鹤知何处，只有泉声下碧霄。",
        "dynasty": "宋",
        "collection_info": null
    },
    {
        "title": "隠静山二首  其二",
        "author": "韩元吉",
        "content": "海上蟠桃手自栽，红尘一堕隔蓬莱。\n风帆弱水无由到，乞我当年渡海杯。",
        "dynasty": "宋",
        "collection_info": null
    },
    {
        "title": "狼山",
        "author": "韩元吉",
        "content": "天外奇峰认九华，路人指点是狼牙。\n他年刻石题车马，会遣山前属汉家。",
        "dynasty": "宋",
        "collection_info": null
    },
    {
        "title": "初见龟山塔",
        "author": "韩元吉",
        "content": "烟裏微茫第一山，眼明白塔俯沧湾。\n尘埃满面三千里，一笑相看似梦间。",
        "dynasty": "宋",
        "collection_info": null
    },
    {
        "title": "山口道中",
        "author": "韩元吉",
        "content": "芳草连云水拍溪，春山树树子规啼。\n东风何事催行客，偏遣残红趁马蹄。",
        "dynasty": "宋",
        "collection_info": null
    },
    {
        "title": "望灵寿致拜祖茔",
        "author": "韩元吉",
        "content": "白马冈前眼渐开，黄龙府外首空回。\n慇懃父老如相识，只问天兵早晚来。",
        "dynasty": "宋",
        "collection_info": null
    },
    {
        "title": "宿石桥闻水声",
        "author": "韩元吉",
        "content": "野桥曲折渡千回，古寺悬知水面开。\n一夜寒声喧客枕，却疑风雨转山来。",
        "dynasty": "宋",
        "collection_info": null
    },
    {
        "title": "洞溪绝句三首  其一",
        "author": "韩元吉",
        "content": "桃李欲开天雨雪，二月山城无奈寒。\n頼尔狐裘来送质，更须樽酒放愁宽。",
        "dynasty": "宋",
        "collection_info": null
    },
    {
        "title": "洞溪绝句三首  其二",
        "author": "韩元吉",
        "content": "杏花无数连村落，也有人家挂酒旗。\n春色撩人只供醉，却怕风吹易醒时。",
        "dynasty": "宋",
        "collection_info": null
    },
    {
        "title": "洞溪绝句三首  其三",
        "author": "韩元吉",
        "content": "溪流直傍长堤去，缭乱半山桃李花。\n极知渡口好春色，却下扁舟步晚沙。",
        "dynasty": "宋",
        "collection_info": null
    },
    {
        "title": "西湖绝句戏题  其一",
        "author": "韩元吉",
        "content": "浅白深红几树花，波光浮动竹交斜。\n怪来诗思清人骨，知是西湖处士家。",
        "dynasty": "宋",
        "collection_info": null
    },
    {
        "title": "西湖绝句戏题  其二",
        "author": "韩元吉",
        "content": "流水当阶山对门，拟寻茅屋住荒村。\n谁怜九里松间路，犹有人间市井喧。",
        "dynasty": "宋",
        "collection_info": null
    },
    {
        "title": "西湖绝句戏题  其三",
        "author": "韩元吉",
        "content": "人道西湖一曲屏，只应真色画难成。\n柳堤竹坞无穷意，更着荷花百媚生。",
        "dynasty": "宋",
        "collection_info": null
    },
    {
        "title": "渡河有感",
        "author": "韩元吉",
        "content": "衮衮河流到底黄，谁言一苇便能杭。\n伤心击楫无人会，举酒回头酹太行。",
        "dynasty": "宋",
        "collection_info": null
    },
    {
        "title": "同翁子功之平江午憩涵山浄慈寺",
        "author": "韩元吉",
        "content": "苹花吹尽藕花香，日落风生水面凉。\n浄洗扁舟载明月，共君长啸饮湖光。",
        "dynasty": "宋",
        "collection_info": null
    },
    {
        "title": "昙花亭供茶戏作二首  其一",
        "author": "韩元吉",
        "content": "问讯高真此住家，伊蒲未办且煎茶。\n故应一笑来迎我，五百瓶中总是花。",
        "dynasty": "宋",
        "collection_info": null
    },
    {
        "title": "昙花亭供茶戏作二首  其二",
        "author": "韩元吉",
        "content": "一声钟磬有无中，楼阁山林本自空。\n不向云端呈伎俩，犹来盏裏现神通。",
        "dynasty": "宋",
        "collection_info": null
    },
    {
        "title": "夜宿玉虚宫小轩正对步虚峰道士云天宝三年有庆云见且山呼万岁始诏建黄帝祠封为仙都山敕书今亡  其一",
        "author": "韩元吉",
        "content": "槛外风高霜月明，步虚山裏步虚声。\n罢琴刻烛初长夜，又得人间一梦清。",
        "dynasty": "宋",
        "collection_info": null
    },
    {
        "title": "夜宿玉虚宫小轩正对步虚峰道士云天宝三年有庆云见且山呼万岁始诏建黄帝祠封为仙都山敕书今亡  其二",
        "author": "韩元吉",
        "content": "封禅空余不死名，华清宫裏望长生。\n閒云强作人间瑞，更有山呼万岁声。",
        "dynasty": "宋",
        "collection_info": null
    },
    {
        "title": "夜宿玉虚宫小轩正对步虚峰道士云天宝三年有庆云见且山呼万岁始诏建黄帝祠封为仙都山敕书今亡  其三",
        "author": "韩元吉",
        "content": "龙虎驱驰战阪泉，荆山鼎就更昇天。\n轩辕到处存遗迹，忍使君王不学仙。",
        "dynasty": "宋",
        "collection_info": null
    },
    {
        "title": "溪山堂次韵",
        "author": "韩元吉",
        "content": "溪岸人家高下居，绕溪云树杂烟芜。\n故应曲水传佳句，还喜青松入画图。",
        "dynasty": "宋",
        "collection_info": null
    },
    {
        "title": "又溪山堂次韵四首  其一",
        "author": "韩元吉",
        "content": "堂前松竹挺千军，堂外青山万马羣。\n横策时来按文阵，要须笔力起风云。",
        "dynasty": "宋",
        "collection_info": null
    },
    {
        "title": "又溪山堂次韵四首  其二",
        "author": "韩元吉",
        "content": "潋潋溪光白鸟前，昏昏雨脚暮云边。\n一年风景君应记，五月来看竞渡船。",
        "dynasty": "宋",
        "collection_info": null
    },
    {
        "title": "又溪山堂次韵四首  其三",
        "author": "韩元吉",
        "content": "九衢尘土鬓毛苍，只有溪山意味长。\n但得枫林供欵乃，犹胜斗酒博伊凉。",
        "dynasty": "宋",
        "collection_info": null
    },
    {
        "title": "又溪山堂次韵四首  其四",
        "author": "韩元吉",
        "content": "梅子青青杏子红，绕城荷叶已掀风。\n莫嫌春尽无花柳，犹得清樽阿堵中。",
        "dynasty": "宋",
        "collection_info": null
    },
    {
        "title": "紫极观二首  其一",
        "author": "韩元吉",
        "content": "小雨轻云却解晴，菰蒲衝浪过船声。\n已无桃李占春事，浓绿满山风更清。",
        "dynasty": "宋",
        "collection_info": null
    },
    {
        "title": "紫极观二首  其二",
        "author": "韩元吉",
        "content": "杨柳花飞杏子新，园林无地可留春。\n却寻风雨江边路，惭愧烟霞物外人。",
        "dynasty": "宋",
        "collection_info": null
    },
    {
        "title": "汉光武庙",
        "author": "韩元吉",
        "content": "涿郡渔阳此路分，用兵诸将总如神。\n白头浪说关中事，邓禹当年已笑人。",
        "dynasty": "宋",
        "collection_info": null
    },
    {
        "title": "贺子忱抱膝庵二首  其一",
        "author": "韩元吉",
        "content": "紫橐光华稳致身，会看功业上麒麟。\n丈人久悞人间世，莫忘他年蕙帐春。",
        "dynasty": "宋",
        "collection_info": null
    },
    {
        "title": "贺子忱抱膝庵二首  其二",
        "author": "韩元吉",
        "content": "红覆熏笼锦不如，万株相倚占春余。\n小窗睡足花阴裏，何似天香下玉除。",
        "dynasty": "宋",
        "collection_info": null
    },
    {
        "title": "钓台",
        "author": "韩元吉",
        "content": "璜溪亦有钓鱼人，一笑鹰扬扫战尘。\n不会先生辞汉祖，投竿深坐此江滨。",
        "dynasty": "宋",
        "collection_info": null
    },
    {
        "title": "答人问易",
        "author": "韩元吉",
        "content": "阴阳妙用表三才，却问阴阳底许来。\n若识阴阳由动静，何人更作有无猜。",
        "dynasty": "宋",
        "collection_info": null
    },
    {
        "title": "铁镜赠仲俨",
        "author": "韩元吉",
        "content": "石门江畔雁山前，芥室遥知更豁然。\n百炼精明真是铁，不妨照破野狐禅。",
        "dynasty": "宋",
        "collection_info": null
    },
    {
        "title": "明老惠炭戏以二小诗  其一",
        "author": "韩元吉",
        "content": "雪裏难逢送炭人，地炉炙手便生春。\n酸寒东野真堪笑，解道曲身成直身。",
        "dynasty": "宋",
        "collection_info": null
    },
    {
        "title": "明老惠炭戏以二小诗  其二",
        "author": "韩元吉",
        "content": "道人作喜每逢场，一束乌薪发电光。\n便使樽前化红袖，不妨笑杀许旌阳。",
        "dynasty": "宋",
        "collection_info": null
    },
    {
        "title": "访吴元鼎如村五首  其一",
        "author": "韩元吉",
        "content": "野竹漫山水漫门，未离城市却如村。\n何须更问柴桑陌，三径虽寒菊尚存。",
        "dynasty": "宋",
        "collection_info": null
    },
    {
        "title": "访吴元鼎如村五首  其二",
        "author": "韩元吉",
        "content": "我住城南君在西，柴门草长与人齐。\n不妨共踏溪津路，日日云山入杖藜。",
        "dynasty": "宋",
        "collection_info": null
    },
    {
        "title": "访吴元鼎如村五首  其三",
        "author": "韩元吉",
        "content": "经旬泥潦路难干，烟袅长林雨暗山。\n常笑诗人愁屋漏，却思寒士与千间。",
        "dynasty": "宋",
        "collection_info": null
    },
    {
        "title": "访吴元鼎如村五首  其四",
        "author": "韩元吉",
        "content": "昔年曾叹马相如，才气飘飘赋子虚。\n未怪家贫徒四壁，先生四壁僦人居。",
        "dynasty": "宋",
        "collection_info": null
    },
    {
        "title": "访吴元鼎如村五首  其五",
        "author": "韩元吉",
        "content": "我生甲子幸君同，君自臞仙我秃翁。\n要拍铜鞮论岁月，莫嫌相对只诗穷。",
        "dynasty": "宋",
        "collection_info": null
    },
    {
        "title": "史十伯强浮沈市廛自号道人而笔力议论不可掩抑岂隠者耶观其诗卷赠以绝句二首  其一",
        "author": "韩元吉",
        "content": "未容君识得君诗，添我幽栖一段奇。\n会有吹嘘天上去，沈香亭北要新词。",
        "dynasty": "宋",
        "collection_info": null
    },
    {
        "title": "史十伯强浮沈市廛自号道人而笔力议论不可掩抑岂隠者耶观其诗卷赠以绝句二首  其二",
        "author": "韩元吉",
        "content": "头上尘冠岂易弹，匣中长剑箧中丹。\n放怀风月真余事，好向朝廷策治安。",
        "dynasty": "宋",
        "collection_info": null
    },
    {
        "title": "次韵李平叔直舍竹二绝句  其一",
        "author": "韩元吉",
        "content": "寒梢到地不肯屈，迸笋出檐还作行。\n故应余韵占风月，要自劲节含冰霜。",
        "dynasty": "宋",
        "collection_info": null
    },
    {
        "title": "次韵李平叔直舍竹二绝句  其二",
        "author": "韩元吉",
        "content": "诗翁爱竹有佳句，诗就移官可奈何。\n密叶岁寒应更好，剩来和雪看婆娑。",
        "dynasty": "宋",
        "collection_info": null
    },
    {
        "title": "姜特立寄诗编为赋四首  其一",
        "author": "韩元吉",
        "content": "十载文场未奏功，鹖冠一笑且舂容。\n遥知横槊荻芦岸，海阔蛟鼍赴笔锋。",
        "dynasty": "宋",
        "collection_info": null
    },
    {
        "title": "姜特立寄诗编为赋四首  其二",
        "author": "韩元吉",
        "content": "少年耽句千篇在，老境忘言半偈无。\n失喜因君还绝倒，但惊寒雀费隋珠。",
        "dynasty": "宋",
        "collection_info": null
    },
    {
        "title": "姜特立寄诗编为赋四首  其三",
        "author": "韩元吉",
        "content": "榕叶青青荔子红，三山十寺粤王宫。\n诵君好句浑如画，寄我清游梦想中。",
        "dynasty": "宋",
        "collection_info": null
    },
    {
        "title": "姜特立寄诗编为赋四首  其四",
        "author": "韩元吉",
        "content": "宋景文为工学问，贺方回亦擅诗歌。\n半山人去东坡没，妙墨空嗟楯上磨。",
        "dynasty": "宋",
        "collection_info": null
    },
    {
        "title": "重午斋宿读蔡迨文编以酒馈之  其一",
        "author": "韩元吉",
        "content": "长安米贱不难居，玉署金闺有直庐。\n指日君王嗟见晚，凌云谁似马相如。",
        "dynasty": "宋",
        "collection_info": null
    },
    {
        "title": "重午斋宿读蔡迨文编以酒馈之  其二",
        "author": "韩元吉",
        "content": "沈香亭上未传宣，斗酒挥毫自百篇。\n研雪新蒲瓯弄碧，遥知独酌意悠然。",
        "dynasty": "宋",
        "collection_info": null
    },
    {
        "title": "九日送酒与朱元晦  其一",
        "author": "韩元吉",
        "content": "平生爱酒陶元亮，曾绕东篱望白衣。\n底事秋来犹止酒，重阳须插菊花归。",
        "dynasty": "宋",
        "collection_info": null
    },
    {
        "title": "九日送酒与朱元晦  其二",
        "author": "韩元吉",
        "content": "老大相望寄一州，故人鄙我倦追游。\n应知命驾无千里，惆怅山堂暮雨秋。",
        "dynasty": "宋",
        "collection_info": null
    },
    {
        "title": "航弟自广润省坟金华作二绝句送之  其一",
        "author": "韩元吉",
        "content": "族绪雕零不计年，户曹一眷更萧然。\n恨无收敛冠巾计，送汝安心稳坐禅。",
        "dynasty": "宋",
        "collection_info": null
    },
    {
        "title": "航弟自广润省坟金华作二绝句送之  其二",
        "author": "韩元吉",
        "content": "乌玄鹄白从来事，兔角龟毛本自无。\n日用不知何许是，漫言实相与空虚。",
        "dynasty": "宋",
        "collection_info": null
    },
    {
        "title": "送沈信臣赴试南宫五首  其一",
        "author": "韩元吉",
        "content": "山城寒陟夜飞霜，枫叶青红带夕阳。\n夹道梅花有春色，不妨衝雪到钱塘。",
        "dynasty": "宋",
        "collection_info": null
    },
    {
        "title": "送沈信臣赴试南宫五首  其二",
        "author": "韩元吉",
        "content": "仆射吴兴自世家，乃翁勋业着金华。\n似闻玉座询名字，会伏青蒲掌白麻。",
        "dynasty": "宋",
        "collection_info": null
    },
    {
        "title": "送沈信臣赴试南宫五首  其三",
        "author": "韩元吉",
        "content": "共踏槐花记昔年，一弯新月夜移船。\n君行为问灵泉水，梦到松林石壁前。",
        "dynasty": "宋",
        "collection_info": null
    },
    {
        "title": "送沈信臣赴试南宫五首  其四",
        "author": "韩元吉",
        "content": "漫仕虽同官事殊，故人来往未全疏。\n因君时一论文字，难我穷年困簿书。",
        "dynasty": "宋",
        "collection_info": null
    },
    {
        "title": "送沈信臣赴试南宫五首  其五",
        "author": "韩元吉",
        "content": "吾谋不用可无人，小技文章亦有神。\n一第区区儿戏耳，请君折取桂为薪。",
        "dynasty": "宋",
        "collection_info": null
    },
    {
        "title": "次韵石林见贻绝句四首  其一",
        "author": "韩元吉",
        "content": "平昔勋名步玉除，碧油幢下见悬车。\n定知他日平泉记，不数当年种树书。",
        "dynasty": "宋",
        "collection_info": null
    },
    {
        "title": "次韵石林见贻绝句四首  其二",
        "author": "韩元吉",
        "content": "敢从州县叹徒劳，斗米真成费束蒿。\n一醉石林岩下月，世间无復武陵桃。",
        "dynasty": "宋",
        "collection_info": null
    },
    {
        "title": "次韵石林见贻绝句四首  其三",
        "author": "韩元吉",
        "content": "青山白水对开帘，佳句中边胜蜜甜。\n机杼由来千丈锦，区区割截笑江淹。",
        "dynasty": "宋",
        "collection_info": null
    },
    {
        "title": "次韵石林见贻绝句四首  其四",
        "author": "韩元吉",
        "content": "先生德业万人雄，寻尺犹收爨下桐。\n乞与朱絃弄流水，坐听岩壑起松风。",
        "dynasty": "宋",
        "collection_info": null
    },
    {
        "title": "次韵沈明远春尽书事",
        "author": "韩元吉",
        "content": "街槐园柳绿初连，花尽春归思黯然。\n密叶鸣琴清梦断，白云双眼暮山前。",
        "dynasty": "宋",
        "collection_info": null
    },
    {
        "title": "次韵子云春日杂兴五首  其一",
        "author": "韩元吉",
        "content": "马上还逢江上春，冷烟和雨作红尘。\n不堪柳絮催行客，也有桃花似故人。",
        "dynasty": "宋",
        "collection_info": null
    },
    {
        "title": "次韵子云春日杂兴五首  其二",
        "author": "韩元吉",
        "content": "鶗鴂鸣时春事空，菰蒲叶小未成丛。\n已拚江草无情绿，不奈山花恣意红。",
        "dynasty": "宋",
        "collection_info": null
    },
    {
        "title": "次韵子云春日杂兴五首  其三",
        "author": "韩元吉",
        "content": "瓦盆倾酒未全贫，岁岁田家肯负春。\n不恨酒醒花落去，花开酒尽最愁人。",
        "dynasty": "宋",
        "collection_info": null
    },
    {
        "title": "次韵子云春日杂兴五首  其四",
        "author": "韩元吉",
        "content": "绿阴池沼乱鶑流，眼底春来鬓却秋。\n不用黄金买白日，待寻三径作归休。",
        "dynasty": "宋",
        "collection_info": null
    },
    {
        "title": "次韵子云春日杂兴五首  其五",
        "author": "韩元吉",
        "content": "山如眉绿画新就，江似蒲萄始泼醅。\n收拾风光付佳句，此行嗟我未空回。",
        "dynasty": "宋",
        "collection_info": null
    },
    {
        "title": "又次韵子云春日绝句三首  其一",
        "author": "韩元吉",
        "content": "乱离谁意有新春，共醉春盘能几人。\n但道沙场无匹马，便惊罗绮总争新。",
        "dynasty": "宋",
        "collection_info": null
    },
    {
        "title": "又次韵子云春日绝句三首  其二",
        "author": "韩元吉",
        "content": "春来残雪自消檐，只有愁人鬓雪添。\n未省双鞬谈豹略，且听红袖唱香奁。",
        "dynasty": "宋",
        "collection_info": null
    },
    {
        "title": "又次韵子云春日绝句三首  其三",
        "author": "韩元吉",
        "content": "日月行天自汉家，十年京洛恨无涯。\n儿童不识乡园事，竞说江南春后花。",
        "dynasty": "宋",
        "collection_info": null
    },
    {
        "title": "次韵子云寄杨仙姑酒绝句二首  其一",
        "author": "韩元吉",
        "content": "海上冰浆冠八州，旧传仙姥下层楼。\n一樽压倒长安市，白堕青春未解愁。",
        "dynasty": "宋",
        "collection_info": null
    },
    {
        "title": "次韵子云寄杨仙姑酒绝句二首  其二",
        "author": "韩元吉",
        "content": "蒲萄底用博凉州，有酒逢春更上楼。\n留取杨家风味客，对床来此话离愁。",
        "dynasty": "宋",
        "collection_info": null
    },
    {
        "title": "次韵子云中秋见寄二首  其一",
        "author": "韩元吉",
        "content": "风雨经时忆对眠，秋声愁绝雁横天。\n未应放却西楼月，得酒宁须问圣贤。",
        "dynasty": "宋",
        "collection_info": null
    },
    {
        "title": "次韵子云中秋见寄二首  其二",
        "author": "韩元吉",
        "content": "水绕孤城意自由，远山无数鬰相缪。\n月明又作中秋好，白髮相望在两州。",
        "dynasty": "宋",
        "collection_info": null
    },
    {
        "title": "次棹歌韵",
        "author": "韩元吉",
        "content": "宛宛溪流九曲湾，山猿时下鸟关关。\n钓矶茶竈山中乐，大隠苍屏日月閒。",
        "dynasty": "宋",
        "collection_info": null
    },
    {
        "title": "次韵赵文鼎同游鹅石五首  其一",
        "author": "韩元吉",
        "content": "缭绕云山溪水南，溪光溶漾滴晴岚。\n不知日暖花争艷，但觉风和酒易酣。",
        "dynasty": "宋",
        "collection_info": null
    },
    {
        "title": "次韵赵文鼎同游鹅石五首  其二",
        "author": "韩元吉",
        "content": "桃花临水唤人看，花在嶙峋翠石间。\n莫惜持杯酬烂漫，更须扶杖俯潺湲。",
        "dynasty": "宋",
        "collection_info": null
    },
    {
        "title": "次韵赵文鼎同游鹅石五首  其三",
        "author": "韩元吉",
        "content": "长忆湖山天意新，诏恩大尹宴羣臣。\n休寻辇毂纷华梦，且作林泉自在人。",
        "dynasty": "宋",
        "collection_info": null
    },
    {
        "title": "次韵赵文鼎同游鹅石五首  其四",
        "author": "韩元吉",
        "content": "潋潋烟波带月华，渡头江迥两三家。\n细倾社瓮鹅儿酒，共听山村杨白花。",
        "dynasty": "宋",
        "collection_info": null
    },
    {
        "title": "次韵赵文鼎同游鹅石五首  其五",
        "author": "韩元吉",
        "content": "几年家住玉溪头，乘兴时来上钓舟。\n古寺幽情未曾到，寻春一为野僧留。",
        "dynasty": "宋",
        "collection_info": null
    },
    {
        "title": "入冬苦雨祷晴幸应刘若讷惠诗为贺因次其韵  其一",
        "author": "韩元吉",
        "content": "雨余云杪澹疏星，老病窥帘眼自明。\n农事已知今岁好，天公剩放十分晴。",
        "dynasty": "宋",
        "collection_info": null
    },
    {
        "title": "入冬苦雨祷晴幸应刘若讷惠诗为贺因次其韵  其二",
        "author": "韩元吉",
        "content": "酒难忘处能消日，雨不愁时任戴星。\n欲和新诗无好语，竹窗灯火夜晶荧。",
        "dynasty": "宋",
        "collection_info": null
    },
    {
        "title": "入冬苦雨祷晴幸应刘若讷惠诗为贺因次其韵  其三",
        "author": "韩元吉",
        "content": "灯花作喜夜来占，楼角初晴月似镰。\n便说市亭新酒美，好风寒日舞青帘。",
        "dynasty": "宋",
        "collection_info": null
    },
    {
        "title": "入冬苦雨祷晴幸应刘若讷惠诗为贺因次其韵  其四",
        "author": "韩元吉",
        "content": "麦田秋过未休工，䆉稏如云白雨中。\n乞得晴明三十日，披襟可咏快哉风。",
        "dynasty": "宋",
        "collection_info": null
    },
    {
        "title": "次韵郑守舜举喜雪四首  其一",
        "author": "韩元吉",
        "content": "好雪相仍岁又除，丰年瑞事总堪书。\n未嫌款段追千骑，化作张仙跨白馿。",
        "dynasty": "宋",
        "collection_info": null
    },
    {
        "title": "次韵郑守舜举喜雪四首  其二",
        "author": "韩元吉",
        "content": "使君仙骨迥无俦，合上琼楼倒玉舟。\n雪裏渔簑诗更好，盛传僧舍与歌楼。",
        "dynasty": "宋",
        "collection_info": null
    },
    {
        "title": "次韵郑守舜举喜雪四首  其三",
        "author": "韩元吉",
        "content": "银似豪家没奈何，玉成高垒更巍峨。\n残年共拟看三白，酌我从今未厌多。",
        "dynasty": "宋",
        "collection_info": null
    },
    {
        "title": "次韵郑守舜举喜雪四首  其四",
        "author": "韩元吉",
        "content": "湘吴醇酎惬兼衣，多病难禁玉斚飞。\n月下更期看国艷，凌波那更舞江妃。",
        "dynasty": "宋",
        "collection_info": null
    },
    {
        "title": "郑守用前韵见示因亦和答四首  其一",
        "author": "韩元吉",
        "content": "腊裏三看雪满衢，使君当奉十行书。\n先生履敝人应笑，泥滑东家许借馿。",
        "dynasty": "宋",
        "collection_info": null
    },
    {
        "title": "郑守用前韵见示因亦和答四首  其二",
        "author": "韩元吉",
        "content": "九陌歌呼属后游，一簑风景付渔舟。\n相逢且向南溪看，玉作灵山万石楼。",
        "dynasty": "宋",
        "collection_info": null
    },
    {
        "title": "郑守用前韵见示因亦和答四首  其三",
        "author": "韩元吉",
        "content": "振廪縻金气自和，政声谁为勒嵯峨。\n牛羊壠上饥民绝，鹅鸭池边勇士多。",
        "dynasty": "宋",
        "collection_info": null
    },
    {
        "title": "郑守用前韵见示因亦和答四首  其四",
        "author": "韩元吉",
        "content": "天巧由来不露机，冰澌剪出万花飞。\n琼珰似识汉川女，瑶瑟更逢湘浦妃。",
        "dynasty": "宋",
        "collection_info": null
    },
    {
        "title": "次韵务观城西书事二首  其一",
        "author": "韩元吉",
        "content": "腊尽雪晴春欲柔，蒙蒙烟柳认瓜洲。\n潮生潮落无穷事，江水东西不限愁。",
        "dynasty": "宋",
        "collection_info": null
    },
    {
        "title": "次韵务观城西书事二首  其二",
        "author": "韩元吉",
        "content": "川摇百艇陆千车，多是淮南避地家。\n黄纸赦来戎马去，儿歌妇笑总呦哑。",
        "dynasty": "宋",
        "collection_info": null
    },
    {
        "title": "次韵王季夷时同宿蒋山  其一",
        "author": "韩元吉",
        "content": "北山应见太清年，兴废由来亦偶然。\n自我得之还自失，老禅刀尺尚相连。",
        "dynasty": "宋",
        "collection_info": null
    },
    {
        "title": "次韵王季夷时同宿蒋山  其二",
        "author": "韩元吉",
        "content": "草堂一壑转山腰，杖策无因隠士招。\n蕙帐只应容我老，冷猿孤鹤夜寥寥。",
        "dynasty": "宋",
        "collection_info": null
    },
    {
        "title": "次韵王季夷时同宿蒋山  其三",
        "author": "韩元吉",
        "content": "当年丞相读书林，谁识更张万事心。\n垄上牛羊共回首，插天乔木暮阴阴。",
        "dynasty": "宋",
        "collection_info": null
    },
    {
        "title": "墨梅二首  其一",
        "author": "韩元吉",
        "content": "西北佳人绝代姿，倾城倾国未为奇。\n自然冰雪生颜色，不用人间朱粉施。",
        "dynasty": "宋",
        "collection_info": null
    },
    {
        "title": "墨梅二首  其二",
        "author": "韩元吉",
        "content": "影落寒塘月照时，梦为蝴蝶绕高枝。\n画工欲画无穷意，不道幽人圣得知。",
        "dynasty": "宋",
        "collection_info": null
    },
    {
        "title": "栽梅",
        "author": "韩元吉",
        "content": "人将粧额半凌晨，天与仙风自绝尘。\n岁晚相逢有如此，为君传取雪中真。",
        "dynasty": "宋",
        "collection_info": null
    },
    {
        "title": "晖仲惠梅花数枝  其一",
        "author": "韩元吉",
        "content": "霜余不用怨年华，已有寒梅一两花。\n眼冷故知春意动，瓦瓶终日看横斜。",
        "dynasty": "宋",
        "collection_info": null
    },
    {
        "title": "晖仲惠梅花数枝  其二",
        "author": "韩元吉",
        "content": "莫问南枝与北枝，幽香先与小春期。\n直从的皪寒梢数，看到飘零似雪时。",
        "dynasty": "宋",
        "collection_info": null
    },
    {
        "title": "晖仲惠梅花数枝  其三",
        "author": "韩元吉",
        "content": "江上春风几日回，一枝先傍小堂开。\n恨无冷艷连天白，已有生香特地来。",
        "dynasty": "宋",
        "collection_info": null
    },
    {
        "title": "晖仲惠梅花数枝  其四",
        "author": "韩元吉",
        "content": "剩买青春不费钱，眼明江静月争妍。\n诗人每负梅花债，屈指今年第一篇。",
        "dynasty": "宋",
        "collection_info": null
    },
    {
        "title": "蜡梅二首  其一",
        "author": "韩元吉",
        "content": "白璧黄金取意裁，极知变态自江梅。\n风流一样香仍好，共趁春前腊后开。",
        "dynasty": "宋",
        "collection_info": null
    },
    {
        "title": "蜡梅二首  其二",
        "author": "韩元吉",
        "content": "未惬篱东染御黄，天香特地剪蜂房。\n应怜雪裏昭君怨，洗尽铅华试佛粧。",
        "dynasty": "宋",
        "collection_info": null
    },
    {
        "title": "燕山道中见桃花",
        "author": "韩元吉",
        "content": "今日风横车少尘，卷帷聊看塞垣春。\n已惊漠漠花经眼，也有蒙蒙絮扑人。",
        "dynasty": "宋",
        "collection_info": null
    },
    {
        "title": "去岁得黟江县牡丹数种今年开一枝盖白者谱中所谓水晶毬也",
        "author": "韩元吉",
        "content": "黟江新样水晶毬，冰雪肌香体更柔。\n弹压风光知第一，酴醿玉蘂见应羞。",
        "dynasty": "宋",
        "collection_info": null
    },
    {
        "title": "汴都至南京食樱桃",
        "author": "韩元吉",
        "content": "银盘日日饱朱樱，不负归辕过两京。\n身到江南梅未熟，故园风味梦关情。",
        "dynasty": "宋",
        "collection_info": null
    },
    {
        "title": "以双莲戏韩子师  其一",
        "author": "韩元吉",
        "content": "雨洗风梳两斗新，凌波微步袜生尘。\n真成红玉娇相倚，不减昭阳第一人。",
        "dynasty": "宋",
        "collection_info": null
    },
    {
        "title": "以双莲戏韩子师  其二",
        "author": "韩元吉",
        "content": "并舞连歌意态新，水晶宫裏向无尘。\n一时风月谁能许，要是君家两玉人。",
        "dynasty": "宋",
        "collection_info": null
    },
    {
        "title": "种竹",
        "author": "韩元吉",
        "content": "香苞吹尽翠成围，墙角萧萧一径微。\n已喜轩窗无俗韵，更怜风月有清辉。",
        "dynasty": "宋",
        "collection_info": null
    },
    {
        "title": "谢陈秀才送诗",
        "author": "韩元吉",
        "content": "偶因借得官书读，小札于君一向疏。\n忽寄江湖诗百纸，梅花担上雪晴初。",
        "dynasty": "宋",
        "collection_info": null
    },
    {
        "title": "用梁士衡韵还邓器先道中诗卷",
        "author": "韩元吉",
        "content": "梦绕江南云水乡，麻姑坛下月如霜。\n风光景色一千里，都在君家古锦囊。",
        "dynasty": "宋",
        "collection_info": null
    },
    {
        "title": "悼老琼二首  其一",
        "author": "韩元吉",
        "content": "歌舞相从六换年，秦筝已断不能絃。\n荷花满眼垂杨绿，肠断清宵月正圆。",
        "dynasty": "宋",
        "collection_info": null
    },
    {
        "title": "悼老琼二首  其二",
        "author": "韩元吉",
        "content": "江水东流湖水西，水边花落梦回时。\n南屏山下风吹土，犹作萧萧暮雨垂。",
        "dynasty": "宋",
        "collection_info": null
    },
    {
        "title": "纸鸢",
        "author": "韩元吉",
        "content": "排风决起闹羣儿，势力由来一线微。\n天上鹓鸾徒似耳，却惊遮日傍云飞。",
        "dynasty": "宋",
        "collection_info": null
    },
    {
        "title": "庐山霁色",
        "author": "韩元吉",
        "content": "山北山南佛寺开，烟销日出更崔嵬。\n读书谁伴谪仙老，沽酒要须陶令来。",
        "dynasty": "宋",
        "collection_info": null
    },
    {
        "title": "灵隠冷泉",
        "author": "韩元吉",
        "content": "山涵水影两空明，水到山前百尺清。\n洞裏臞仙应一笑，抱琴时为写寒声。",
        "dynasty": "宋",
        "collection_info": null
    },
    {
        "title": "南岩",
        "author": "韩元吉",
        "content": "官曹簿领无时空，一春蹙蹙尘埃中。\n溪南十里岩谷好，俗驾屡整无由穷。\n前时相邀雨断道，今时不雨天亦风。\n乃知书生不解事，每以悭涩勤天公。\n兴来邂逅始一往，相与纵辔随飞鸿。\n野棠着子梅杏老，密叶尚带残花红。\n峥嵘屋宇吁可怪，无乃开闢烦丰隆。\n却寻危径山巉绝，俯仰旷野迷西东。\n涓涓寒流滴冰雪，一酌为我凉心胸。\n山川何曾岁月计，可怜翠阜纷磨砻。\n人生欢笑不易得，此会几许谁能同。\n春禽正喧日已暮，叹我归期还匆匆。",
        "dynasty": "宋",
        "collection_info": null
    },
    {
        "title": "句  其一",
        "author": "韩元吉",
        "content": "几年家住玉溪头，乘兴时来上钓舟。",
        "dynasty": "宋",
        "collection_info": null
    },
    {
        "title": "句  其二",
        "author": "韩元吉",
        "content": "但如王粲赋从军，莫为班姬咏团扇。",
        "dynasty": "宋",
        "collection_info": null
    },
    {
        "title": "贾司仓祠",
        "author": "李占",
        "content": "为诗直欲无前古，留骨如今锢一山。\n富贵当年人曷在，只君诗价满人间。",
        "dynasty": "宋",
        "collection_info": null
    },
    {
        "title": "句",
        "author": "冯显",
        "content": "甲子循环幸一终。",
        "dynasty": "宋",
        "collection_info": null
    },
    {
        "title": "宁师西阁",
        "author": "赵善应",
        "content": "飘泊南来几岁寒，追谈往事漫心酸。\n云烟暮隔中原望，归折梅花忍泪看。",
        "dynasty": "宋",
        "collection_info": null
    },
    {
        "title": "次韵李长卿",
        "author": "赵善应",
        "content": "一别芳洲不计年，旧时攀折柳依然。\n故人似欲撩诗兴，剩折梅花向酒边。",
        "dynasty": "宋",
        "collection_info": null
    },
    {
        "title": "喜閒  其一",
        "author": "赵善傅",
        "content": "林泉违约久，归此有余欢。\n引水来新沼，鈎帘见好山。\n渔歌能破寂，鸥侣可陪閒。\n荣辱曾何绊，怡然见考槃。",
        "dynasty": "宋",
        "collection_info": null
    },
    {
        "title": "喜閒  其二",
        "author": "赵善傅",
        "content": "向晚幽栖地，襟怀颇自宜。\n品题风与月，驱使酒兼诗。\n供兴千岩竹，应门一局棋。\n此中无俗虑，高卧復何之。",
        "dynasty": "宋",
        "collection_info": null
    },
    {
        "title": "勉善信弟志学",
        "author": "赵善傅",
        "content": "白日如飞去莫羁，于今旧发弗违疑。\n为人欲立持身本，入学先培进德基。",
        "dynasty": "宋",
        "collection_info": null
    },
    {
        "title": "寓居等慈寺感怀",
        "author": "赵善傅",
        "content": "钦从王命寄招提，寂寂荒阶绿草齐。\n明月夜深接佛阁，看来不比汴梁时。",
        "dynasty": "宋",
        "collection_info": null
    },
    {
        "title": "秋夜有怀孟兄",
        "author": "赵善傅",
        "content": "日落寒山剪剪风，一行雁字各西东。\n虽然颜面睽千里，料得相思两地同。",
        "dynasty": "宋",
        "collection_info": null
    },
    {
        "title": "仲兄书至",
        "author": "赵善傅",
        "content": "别后曾无一纸书，忽于今日寄双鱼。\n开缄尽是离乡思，何日重来舜里居。",
        "dynasty": "宋",
        "collection_info": null
    },
    {
        "title": "南郊即景",
        "author": "赵善信",
        "content": "胜日觅芳行，白云朝露湿。\n沙头人过频，桥底湍流急。\n花在隔篱明，鹃于高树泣。\n青帘沽酒家，和气春风集。",
        "dynasty": "宋",
        "collection_info": null
    },
    {
        "title": "步月池",
        "author": "赵善信",
        "content": "灯火黄昏尽，无家不掩门。\n为看桥上月，印破水中云。\n树影纵横见，蛙声杂沓闻。\n幽人思正苦，独坐更难论。",
        "dynasty": "宋",
        "collection_info": null
    },
    {
        "title": "车辂院书怀",
        "author": "赵善信",
        "content": "地僻人稀到，兀然对百楼。\n墨花香入砚，诗草色倾瓯。\n昼迥抛书睡，雨余着屐游。\n还须期报主，檀爇紫云浮。",
        "dynasty": "宋",
        "collection_info": null
    },
    {
        "title": "举野狐话颂",
        "author": "释印",
        "content": "不落不昧，诬人之罪。\n不昧不落，无绳自缚。\n可怜柳絮随春风，有时自西还自东。",
        "dynasty": "宋",
        "collection_info": null
    },
    {
        "title": "挽薛艮斋",
        "author": "徐定",
        "content": "今古名流特地奇，生平学术得真师。\n缵将管乐为操藴，论切周唐入设施。\n经理远橅归使节，抚循中道称藩麾。\n堪惊四十成埋玉，嘆息襟期有未为。",
        "dynasty": "宋",
        "collection_info": null
    },
    {
        "title": "句",
        "author": "李全之",
        "content": "还山终戴鹿皮巾。",
        "dynasty": "宋",
        "collection_info": null
    },
    {
        "title": "题芗氏慈节卷",
        "author": "罗珊",
        "content": "子甫七龄夫蚤世，独将慈节铸心肝。\n含晖寸草流光远，天矢孤闱正气寒。\n苦味灯前余粉胆，清风尘外振衿鞶。\n悠悠甲子知无恙，看到恩深紫诰鸾。",
        "dynasty": "宋",
        "collection_info": null
    },
    {
        "title": "贺罗珊",
        "author": "新喻宰",
        "content": "刑部二品尚书郎，匹马萧然返故乡。\n点检庭前亲种柳，于今森列总成行。",
        "dynasty": "宋",
        "collection_info": null
    },
    {
        "title": "送刘朝美侍郎归蜀",
        "author": "关耆孙",
        "content": "清议久不作，世无公是非。\n祇因翻故纸，不觉蹈危机。\n东壁梦初断，西山蕨正肥。\n十年成底事，赢得载书归。",
        "dynasty": "宋",
        "collection_info": null
    },
    {
        "title": "游东屯",
        "author": "关耆孙",
        "content": "呼船渡西瀼，策马行东屯。\n犹有竹下屋，依然柴作门。\n林深多鸟雀，山对有猱猿。\n世隔券尤在，堂非基自存。\n稼云迷旷野，屏翠随层轩。\n土厚疑吾里，溪清何处源。\n餐英金有种，饭粒玉为根。\n芦笋恋春渚，蕨芽蕃故园。\n山名窃诸葛，城榜为公孙。\n云雨峡前梦，琵琶山后村。\n留人惟野趣，隔世绝尘喧。\n墙度鸟飞影，泥留兔走痕。\n渔樵老岁月，藜苋过朝昏。\n槎汉我初返，梯参君暂扪。\n车徒今附骥，行列旧同鹓。\n休沐因闲日，携持访古原。\n摧颓一弊节，走逐双朱轓。\n凉飙薄巾袂，佳气浮酒樽。\n出游有此乐，相视而无言。\n则为樵夫嘲，甚于人言烦。\n取君古锦囊，盛我浣花番。\n归去待星上，随江看月翻。",
        "dynasty": "宋",
        "collection_info": null
    },
    {
        "title": "句",
        "author": "关耆孙",
        "content": "况此憔悴州，居人仰煮卤。\n煮卤数十年，余者皆贫寠。",
        "dynasty": "宋",
        "collection_info": null
    },
    {
        "title": "采菊亭",
        "author": "朱岂",
        "content": "霜降草花落，林柯亦纷披。\n耿耿园中菊，煌煌发幽姿。\n良夜积华露，花叶繁以滋。\n风流贤史君，澹然与花期。\n黎旦曳杖去，采掇欣忘疲。\n佳色弥清兴，明艷侔晨辉。\n雅尚已千载，神交此一时。\n秉芬寄遐想，载咏閒居诗。\n气清秋改容，景晏山益奇。\n佳处要领略，忘言心自怡。\n客来无可语，坐见花阴移。\n夕英浮冻醴，痛饮须反卮。\n归来北窗下，古风良可追。",
        "dynasty": "宋",
        "collection_info": null
    },
    {
        "title": "七台山",
        "author": "黄克仁",
        "content": "登陟最高顶，四围山尽低。\n星辰可手掬，杉桧与天齐。\n只觉风生腋，恍如云作梯。\n何当谢尘事，来此共幽栖。",
        "dynasty": "宋",
        "collection_info": null
    },
    {
        "title": "题涪江石鱼次何宪韵",
        "author": "盛辛",
        "content": "巨浸浮空无路通，双鳞纪瑞杳难穷。\n昔人刻石留山趾，今日呈祥表岁丰。\n众喜有年歌善政，独惭无补助成功。\n须知显晦将千载，往哲标名岁大中。",
        "dynasty": "宋",
        "collection_info": null
    },
    {
        "title": "五洩山寺",
        "author": "廖虞弼",
        "content": "招提深锁绿苔幽，故遣高人向此留。\n万迭云山从地涌，双源瀑布自天流。\n风翻象宇松声碎，雨过禅房竹翠浮。\n试问苾刍会厌客，乘閒还许再来否。",
        "dynasty": "宋",
        "collection_info": null
    },
    {
        "title": "望洞阳",
        "author": "蔡宰",
        "content": "岁事今无几，清霜苦见侵。\n寒深落雁渚，风急捣衣砧。\n翠縠纹秋水，斑绡缬雾林。\n洞阳栖隠地，楼观白云深。",
        "dynasty": "宋",
        "collection_info": null
    },
    {
        "title": "绝句",
        "author": "燕照邻",
        "content": "女矮儿痴十口余，进时无业退无庐。\n一窗风雪韩城夜，火冷灯青照旧书。",
        "dynasty": "宋",
        "collection_info": null
    },
    {
        "title": "次韵张晋彦秋日",
        "author": "王从",
        "content": "地迥高楼目，天寒故国心。\n江鸥无万里，云木自千寻。\n门掩斜阳下，人归落叶深。\n风前怅何许，入耳越乡吟。",
        "dynasty": "宋",
        "collection_info": null
    },
    {
        "title": "句  其一",
        "author": "王从",
        "content": "落木森犹力，寒山淡欲无。",
        "dynasty": "宋",
        "collection_info": null
    },
    {
        "title": "句  其二",
        "author": "王从",
        "content": "凉风回远笛，暝色带归舟。",
        "dynasty": "宋",
        "collection_info": null
    },
    {
        "title": "句  其三",
        "author": "王从",
        "content": "尘心依水凈，归鬓与山青。",
        "dynasty": "宋",
        "collection_info": null
    },
    {
        "title": "句  其四",
        "author": "王从",
        "content": "堕蕊尽教输燕子，嫩寒犹及占梨花。",
        "dynasty": "宋",
        "collection_info": null
    },
    {
        "title": "句  其五",
        "author": "王从",
        "content": "一番风雨催寒食，千里鶑花想故园。",
        "dynasty": "宋",
        "collection_info": null
    },
    {
        "title": "句  其六",
        "author": "王从",
        "content": "身闲更得凭陵酒，花早殊非爱惜春。",
        "dynasty": "宋",
        "collection_info": null
    },
    {
        "title": "句  其七",
        "author": "王从",
        "content": "秋生列岫云尤薄，泉漱悬崖路更悭。",
        "dynasty": "宋",
        "collection_info": null
    },
    {
        "title": "句  其八",
        "author": "王从",
        "content": "临春惨不舒，盖国空自香。",
        "dynasty": "宋",
        "collection_info": null
    },
    {
        "title": "第一山",
        "author": "颜师鲁",
        "content": "闻说淮南第一山，老来方此凭栏干。\n孤城不隔长安望，落日空悲汴水寒。",
        "dynasty": "宋",
        "collection_info": null
    },
    {
        "title": "琼花",
        "author": "颜师鲁",
        "content": "后土祠中二月暮，琼花放后有蜂来。\n东君不怕春归去，留待诗人一夜开。",
        "dynasty": "宋",
        "collection_info": null
    },
    {
        "title": "天开图画亭",
        "author": "王正己",
        "content": "夜来残暑鏖西风，秋声摵摵先井桐。\n纤云四捲天开容，一碧万里磨青铜。\n使君退食新凉逢，厌看凝寝江云浓。\n领客欲送孤飞鸿，城隅高亭湿青红。\n旷望四野开心胸，前瞻江山胜而雄。\n瑠璃波光群玉峰，水墨正尔难为工。\n天开地闢今古中，此景自若无初终。\n天岂为我施新功，我心得之眼相从。\n收入几席无遗踪，锦囊得助防诗穷。\n向来神秀造化钟，李成郭熙将无同。\n强名图画託天公，抚掌一笑浮金钟。",
        "dynasty": "宋",
        "collection_info": null
    },
    {
        "title": "九侯山神诗",
        "author": "蔡如松",
        "content": "谁言少康真禹子，子孙九人流到此。\n谁言鬼侯遭纣虐，冤魄至今灵故垒。\n诞哉二说太荒唐，未识根原有初始。\n我曾南自五羊回，杖屦空山问遗址。\n数间古屋傍林峦，一簇偶人皆剑履。\n断碑仆地苍藓没，满庭落叶秋风起。\n岁时伏腊走村翁，醵钱买酒烹羊豕。\n粤巫击鼓细吹角，整日歌呼乞新祉。\n饥乌攫肉舞盘间，野蝶寻馨投盏裏。\n愚民惊怪相骇诞，巧啭笙簧萦俗耳。\n那知三代去已远，鬼神岂肯歆非祀。\n漳川遐僻在穷闽，北去中州几万里。\n从来不及风马牛，庙食胡为而至是。\n滥觞曲士妄穿凿，湍激妖狐因倚恃。\n嘘烟吹雾作精变，历古冥冥无辨理。\n何当济会狄梁公，为我乘时皆斥毁。",
        "dynasty": "宋",
        "collection_info": null
    },
    {
        "title": "国师南岩诗",
        "author": "蔡如松",
        "content": "七闽山秀江逾碧，俗知礼义亡姦慝。\n贼潮何事率淮民，拥众南来稍蚕食。\n椎埋却冢荒径裏，醉饱呼天烂渔弋。\n孽驹蹑迹逞神怪，河海波腾云泼墨。\n门开启圣像双阙，台筑三清伴紫极。\n一朝春燕飞入宫，九龙帐底生荆棘。\n举宗屠肆血腥秽，骸骨无人坎坟域。\n群凶睨目暗招邀，起火狐鸣乘月黑。\n雪峯禅客漏遗种，物色漳川俄访得。\n芦黄苇白秋风多，欲话辛酸语还塞。\n易衣传入虎狼口，翻覆死生难可测。\n至今尚余下辇处，巧作妖言相诞惑。\n我曾亲到国师岩，父老颇能为记忆。\n吐冤戟手駡从效，阴与群姦为羽翼。\n孤僧逼将上车去，水石含悲空寂默。\n唯有霜钟音韵清，破寒千里传消息。",
        "dynasty": "宋",
        "collection_info": null
    },
    {
        "title": "君山",
        "author": "王濯",
        "content": "无际波光滉太虚，君山一点暮云孤。\n危楼栏槛能多少，展尽江湖万里图。",
        "dynasty": "宋",
        "collection_info": null
    },
    {
        "title": "清都观",
        "author": "王濯",
        "content": "天上清都人莫到，山间仙观久荒凉。\n惟余旧浴丹砂井，一酌犹令齿颊香。",
        "dynasty": "宋",
        "collection_info": null
    },
    {
        "title": "句",
        "author": "王濯",
        "content": "绝壁高千丈，清泉应六时。",
        "dynasty": "宋",
        "collection_info": null
    },
    {
        "title": "题凌歊台",
        "author": "庄革",
        "content": "姑孰溪边霜叶飞，凌歊台上暮云归。\n谪仙一去不復返，怅望青山空翠微。",
        "dynasty": "宋",
        "collection_info": null
    },
    {
        "title": "琼花",
        "author": "郑良嗣",
        "content": "玉立祠庭久不衰，俄经剪伐重能栽。\n端知妙护有神力，更喜当时歼厥魁。\n种不他传焉得子，年将丰稔辄多开。\n天生异物初无伴，只许翻阶近侍来。",
        "dynasty": "宋",
        "collection_info": null
    },
    {
        "title": "苍岭",
        "author": "杜师旦",
        "content": "休嗟道险未堪行，却到层峦足较轻。\n山险还如心险否，心平履险险仍平。",
        "dynasty": "宋",
        "collection_info": null
    },
    {
        "title": "大涤洞天留题  其一",
        "author": "赵崇渭",
        "content": "福地天然号洞霄，王畿密迩路非遥。\n淡浓翠碧山重列，圆碎珠玑泉一条。\n九锁真成仙境胜，借行顿使客愁销。\n超凡得道从兹始，未减金华王子乔。",
        "dynasty": "宋",
        "collection_info": null
    },
    {
        "title": "大涤洞天留题  其二",
        "author": "赵崇渭",
        "content": "一到琳宫事事幽，炎天正好暂时留。\n鹤仙共此泉流乐，气象全胜白鹭洲。",
        "dynasty": "宋",
        "collection_info": null
    },
    {
        "title": "春暖",
        "author": "赵崇森",
        "content": "春晴多得两三日，便觉暄于轻暑天。\n行客停鞭争买扇，侍儿启笥请收绵。\n把杯早自嫌温酒，盥手相将喜冷泉。\n此去西湖已初夏，安排絺绤上游船。",
        "dynasty": "宋",
        "collection_info": null
    },
    {
        "title": "久旱喜雨",
        "author": "赵崇森",
        "content": "五月炎歊化作霖，分明滴滴是黄金。\n田禾预卜六分熟，河水新添一尺深。\n和气已能周禹甸，至诚端自感汤林。\n此时此泽人知否，大慰饥民望岁心。",
        "dynasty": "宋",
        "collection_info": null
    },
    {
        "title": "玩秋月",
        "author": "赵崇森",
        "content": "玉宇秋光无一尘，人人共喜桂花新。\n看来世态炎凉尽，惟有月明无贵贫。",
        "dynasty": "宋",
        "collection_info": null
    },
    {
        "title": "漏屋雨",
        "author": "赵崇森",
        "content": "官屋无钱可得修，雨来难免震凌忧。\n墙基有罅相将踣，地杖无钉自在浮。\n仆折松枝通夹溜，儿编竹叶学行舟。\n衣衾漂湿浑闲事，且上书楼把画收。",
        "dynasty": "宋",
        "collection_info": null
    },
    {
        "title": "春雨",
        "author": "赵崇森",
        "content": "连朝连夜雨，春尽转潇潇。\n巷陌泥沾足，田畴水侵腰。\n麦黄皆倒穗，桑冻不抽条。\n花事今休矣，祈晴且救苗。",
        "dynasty": "宋",
        "collection_info": null
    },
    {
        "title": "雪",
        "author": "赵崇森",
        "content": "今年寒较早，十月雪霏霏。\n冰渚鱼深逝，风林鸟倦飞。\n家人催买炭，客子虑无衣。\n便好骑馿过，羊羔酒正肥。",
        "dynasty": "宋",
        "collection_info": null
    },
    {
        "title": "江行",
        "author": "赵崇森",
        "content": "贪看湘江景，蓬窗手自扪。\n沙陈鸟行迹，石带水流痕。\n大树多遮庙，疏林间有村。\n芦花自弥望，消得酒盈尊。",
        "dynasty": "宋",
        "collection_info": null
    },
    {
        "title": "琴",
        "author": "赵崇森",
        "content": "群胥推案去，一客抱琴来。\n唤起高山趣，驱除俗吏埃。\n耳根从此凈，指法看君开。\n剩欲传佳操，仙舟且莫回。",
        "dynasty": "宋",
        "collection_info": null
    },
    {
        "title": "椰簟",
        "author": "赵崇森",
        "content": "赠子椰心簟，波纹细欲流。\n来浮南海远，好伴浙西游。\n睡处知温凊，行时便卷收。\n不知风雨夜，能忆故人不。",
        "dynasty": "宋",
        "collection_info": null
    },
    {
        "title": "砧",
        "author": "赵崇森",
        "content": "谁家夜月响秋砧，一段清愁不自禁。\n况是客中欹枕听，声声捣碎故乡心。",
        "dynasty": "宋",
        "collection_info": null
    },
    {
        "title": "隠逸",
        "author": "赵崇森",
        "content": "懒散数椽下，于人无所求。\n静观棋得趣，闲坐石忘忧。\n对酒红生颊，孤吟白上头。\n高山有佳趣，便欲作清游。",
        "dynasty": "宋",
        "collection_info": null
    },
    {
        "title": "题三女冈白莲花",
        "author": "赵崇森",
        "content": "旧址来从晋，史更几废兴。\n一莲开陆地，三女卧冈陵。\n题咏夸先辈，流传得主僧。\n林深钟梵寂，长夜一明灯。",
        "dynasty": "宋",
        "collection_info": null
    },
    {
        "title": "梅岩  其一",
        "author": "赵崇釠",
        "content": "嵌空天影落元间，更着梅花迥莫攀。\n休说横斜欠清浅，此岩正不减孤山。",
        "dynasty": "宋",
        "collection_info": null
    },
    {
        "title": "梅岩  其二",
        "author": "赵崇釠",
        "content": "梅花应只在岩间，无奈官身不可攀。\n几度句中寻夜佛，鉅灵安得为移山。",
        "dynasty": "宋",
        "collection_info": null
    },
    {
        "title": "龙潭寺",
        "author": "赵崇杰",
        "content": "欲觅龙潭何处是，青山影裏见浮图。\n红蕖映日真花藏，碧水涵天莹玉壶。\n已放源流通北海，未饶风物说西湖。\n侍中庵外多闲地，容我他年卜筑无。",
        "dynasty": "宋",
        "collection_info": null
    },
    {
        "title": "进诗",
        "author": "皇甫坦",
        "content": "夜静天中星历历，晓来坛上月娟娟。\n皇图巩固中兴业，帝祚遐昌亿万年。",
        "dynasty": "宋",
        "collection_info": null
    },
    {
        "title": "句",
        "author": "皇甫坦",
        "content": "每蒙天一笑，遂与物为春。",
        "dynasty": "宋",
        "collection_info": null
    },
    {
        "title": "丁香",
        "author": "洪遵",
        "content": "来自丁香国，还应世所稀。\n丛生盛枝叶，乱结罥中衣。\n冷艷琼为色，低枝翠作围。\n蔓连疑锁骨，时见玉尘飞。",
        "dynasty": "宋",
        "collection_info": null
    },
    {
        "title": "和弟景卢月台诗",
        "author": "洪遵",
        "content": "筑台结阁两争华，便觉流涎过曲车。\n户小难禁竹叶酒，睡多须藉菊苗茶。",
        "dynasty": "宋",
        "collection_info": null
    },
    {
        "title": "忆西湖",
        "author": "洪遵",
        "content": "忆昔西湖上，芳醪手自斟。\n龟游低芰乱，鱼闯小萍沉。\n意远山犹迥，心清水共深。\n三秋未许见，聊向梦中寻。",
        "dynasty": "宋",
        "collection_info": null
    },
    {
        "title": "次韵相兄舫斋诗二首  其一",
        "author": "洪遵",
        "content": "长年三老漫良图，何用西风十幅蒲。\n四壁烟光长在眼，公知杖屦有江湖。",
        "dynasty": "宋",
        "collection_info": null
    },
    {
        "title": "次韵相兄舫斋诗二首  其二",
        "author": "洪遵",
        "content": "浮家泛宅古无多，只有高人张志和。\n心似虚舟元不繫，泊然聊与世同波。",
        "dynasty": "宋",
        "collection_info": null
    },
    {
        "title": "洛花不望而至次相兄韵",
        "author": "洪遵",
        "content": "多谢吴中客，移花五亩园。\n灰心劳远梦，茧足蹈前言。\n定是黄金蕊，真须白玉尊。\n从今付幽赏，不用赋招魂。",
        "dynasty": "宋",
        "collection_info": null
    },
    {
        "title": "王世英秀才出示曾卿诗求和",
        "author": "洪遵",
        "content": "投笔文章壮志休，鸟经鹤训漫心留。\n若为一见开青眼，解使三公出黑头。\n望陇自应知可否，折潮须信妙源流。\n夜光明月无虚售，可忍庸人按剑求。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其一",
        "author": "洪遵",
        "content": "天生蒸民，曷其有识。\n维圣摩励，规闲矩饬。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其二",
        "author": "洪遵",
        "content": "阳礼教逊，诰誓上仪。\n降周迄秦，淟涊弗治。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其三",
        "author": "洪遵",
        "content": "斤斤显宗，黼黻王度。\n三宫孔阳，精意治具。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其四",
        "author": "洪遵",
        "content": "爰勑方国，礼行于乡。\n稽经诹律，属民横堂。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其五",
        "author": "洪遵",
        "content": "先圣严严，拜跪荐祭。\n冠缨莘莘，鳞差栉比。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其六",
        "author": "洪遵",
        "content": "乃速庠门，乃洁东荣。\n宾主僎介，堪舆是程。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其七",
        "author": "洪遵",
        "content": "笙流觯扬，少长位辨。\n已事而竣，不诫用劝。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其八",
        "author": "洪遵",
        "content": "咏仁蹈德，骎骎措刑。\n舄弈千载，熏为太平。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其九",
        "author": "洪遵",
        "content": "干清坤夷，轩豁呈露。\n万祥毕溱，登三咸五。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其一○",
        "author": "洪遵",
        "content": "昔在建武，大圣载营。\n有臣曰湛，示我汉行。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其一一",
        "author": "洪遵",
        "content": "绵蕝无传，莫克用人。\n孰播其馨，孝明是似。",
        "dynasty": "宋",
        "collection_info": null
    },
    {
        "title": "汉诏郡县行乡饮酒礼颂诗  其一二",
        "author": "洪遵",
        "content": "允哉帝德，侯其伟而。\n矢诗不多，维后之诒。",
        "dynasty": "宋",
        "collection_info": null
    },
    {
        "title": "送枢密相公楼仲晖归田",
        "author": "周因",
        "content": "云水茫茫惨别情，悲风吹树作离声。\n酒倾银斚临江浒，潮落沙汀带月明。\n千里绿烟芳草合，一天囗雨落花轻。\n老予对景成三嘆，不觉潸然泪雨倾。",
        "dynasty": "宋",
        "collection_info": null
    },
    {
        "title": "句",
        "author": "周因",
        "content": "一网多收泮水英。",
        "dynasty": "宋",
        "collection_info": null
    },
    {
        "title": "送左彦武归乡",
        "author": "魏杞",
        "content": "折桂归来日，西风万里秋。\n锦衣天上客，红叶渡头舟。\n把酒难为别，题诗更欲留。\n明朝山水隔，何日是重游。",
        "dynasty": "宋",
        "collection_info": null
    },
    {
        "title": "次韵送汪尚书致政还乡",
        "author": "魏杞",
        "content": "诸贤投绂孟前期，愧我需章独厚时。\n勉徇礼经聊弭谤，敢贪荣禄计迁资。\n归兮陶令惟三径，去矣君严有二宜。\n处世功勋忘厚飨，人生知止要能知。",
        "dynasty": "宋",
        "collection_info": null
    },
    {
        "title": "到岩豅寺劝农",
        "author": "魏杞",
        "content": "王事忽来此，今朝天气新。\n溪山浑是句，樽酒可无人。\n幽鸟空惊梦，残花不当春。\n飘然又归去，明月满衣巾。",
        "dynasty": "宋",
        "collection_info": null
    },
    {
        "title": "欲饭野人家见拒甚力",
        "author": "魏杞",
        "content": "山崦筠车转屈蟠，欲寻野店具盘餐。\n主人变色行蚕忌，客子包羞坐虱官。\n早见此生真寄寓，更知行役是艰难。\n逡巡揽袂来旁舍，晓月朦胧春梦残。",
        "dynasty": "宋",
        "collection_info": null
    },
    {
        "title": "送吴佥判之官濠州",
        "author": "魏杞",
        "content": "举觞属明月，送君江上舟。\n王事知有程，翩然不可留。\n濠梁古佳郡，观鱼记庄周。\n年来边徼清，桑麻被田畴。\n有诏蠲民租，拊摸頼郡侯。\n乐入芙蓉幕，君其赞嘉猷。\n佥曹簿领余，拄颊兴未休。\n淮山千万迭，丐君回青眸。\n才命各有时，行止非人谋。\n主公方拔士，入奉甘泉游。",
        "dynasty": "宋",
        "collection_info": null
    },
    {
        "title": "送袁朝奉芳秩满趋朝",
        "author": "魏杞",
        "content": "壮年鼓箧上神京，叹息惊人未一鸣。\n白髮尚堪谈世事，青衫原不坠诗名。\n簿书堆案三年梦，风月张帆午夜程。\n去矣飞腾九霄上，莫忘瞻衮话平生。",
        "dynasty": "宋",
        "collection_info": null
    },
    {
        "title": "延庆寺",
        "author": "魏杞",
        "content": "开山何日事，断碣卧荒榛。\n食尽僧行脚，兵来佛舍身。\n烧痕侵殿址，租额累山邻。\n可是天魔盛，谁能问大钧。",
        "dynasty": "宋",
        "collection_info": null
    },
    {
        "title": "偈颂十首  其一",
        "author": "释昙密",
        "content": "一二三四五，金木水火土。\n拾得语寒山，丰干骑老虎。\n报君知，莫莽卤。\n从来保福四谩人，不似禾山解打鼓。",
        "dynasty": "宋",
        "collection_info": null
    },
    {
        "title": "偈颂十首  其二",
        "author": "释昙密",
        "content": "五祖箇老翁，从来多指注。\n不是不知归，忘却来时路。",
        "dynasty": "宋",
        "collection_info": null
    },
    {
        "title": "偈颂十首  其三",
        "author": "释昙密",
        "content": "连绵雨不晴，谷子多损失。\n二麦未入泥，忧心常惕惕。\n来岁不饥荒，未敢相委悉。\n启告梵天帝释天玉皇大帝天，且放日头出。",
        "dynasty": "宋",
        "collection_info": null
    },
    {
        "title": "偈颂十首  其四",
        "author": "释昙密",
        "content": "春日晴，黄鶑鸣，更听断崖流水声。\n青山迭翠，款步作程，归来烟岛有谁争。",
        "dynasty": "宋",
        "collection_info": null
    },
    {
        "title": "偈颂十首  其五",
        "author": "释昙密",
        "content": "即心即佛，非心非佛。\n不是心，不是佛，不是物，半夜虚空揣出骨。\n十分描摸画难成，试问诸人是何物。\n阿呵呵，咄咄咄。\n拶倒门前大案山，搏风放出辽天鹘。",
        "dynasty": "宋",
        "collection_info": null
    },
    {
        "title": "偈颂十首  其六",
        "author": "释昙密",
        "content": "一身浪宕无拘捡，闹市门头恣意游。\n汉地不收秦不管，不风流处也风流。\n健则坐，困则休，信任从教雪满头。\n寄语宣和政和元和佛陀，张僧伽李达磨，老聃孔丘，照顾沩山水牯牛。",
        "dynasty": "宋",
        "collection_info": null
    },
    {
        "title": "偈颂十首  其七",
        "author": "释昙密",
        "content": "岂弟张夫子，遗我径寸璧。\n中有数箇字，字字无人识。",
        "dynasty": "宋",
        "collection_info": null
    },
    {
        "title": "偈颂十首  其八",
        "author": "释昙密",
        "content": "菩提妙心作么发，日应万机元不差。\n回首瞥然轻觑着，大千沙界是皇家。",
        "dynasty": "宋",
        "collection_info": null
    },
    {
        "title": "偈颂十首  其九",
        "author": "释昙密",
        "content": "咄这花木瓜，苦涩无以加。\n蓦然嚼得碎，清风生齿牙。\n种性恶，不堪夸。\n杨岐老馿三隻脚，蹋人无数满天涯。",
        "dynasty": "宋",
        "collection_info": null
    },
    {
        "title": "偈颂十首  其一○",
        "author": "释昙密",
        "content": "湖山迭乱青，湖水漾虚碧。\n断岸蓼花红，疎林秋露滴。\n良哉观世音，处处失弥勒。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释昙密",
        "content": "塞北平沙阔，黄河衮底流。\n征帆纔及岸，蛮狄一时收。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释昙密",
        "content": "汲水僧归林下寺，待船人立渡头沙。\n澄江渺渺烟波窄，云静一天星斗斜。",
        "dynasty": "宋",
        "collection_info": null
    },
    {
        "title": "数珠",
        "author": "释昙密",
        "content": "百八摩尼颗颗圆，辽天鼻孔一时穿。\n恒河沙数佛菩萨，日日呼来跳一圈。",
        "dynasty": "宋",
        "collection_info": null
    },
    {
        "title": "颂古",
        "author": "释昙密",
        "content": "平地摝鱼虾，辽天射飞鹗。\n跛脚老云门，千错与万错。",
        "dynasty": "宋",
        "collection_info": null
    },
    {
        "title": "颂古",
        "author": "释昙密",
        "content": "崔颢曾题黄鹤楼，长沙拈起当风流。\n大千国土俱家业，诸佛何曾有地头。",
        "dynasty": "宋",
        "collection_info": null
    },
    {
        "title": "举赵州勘婆话颂",
        "author": "释贤",
        "content": "冰雪佳人貌最奇，常将玉笛向人吹。\n曲中无限花心动，独许东君第一枝。",
        "dynasty": "宋",
        "collection_info": null
    },
    {
        "title": "举罽宾国王问师子尊者藴空公案颂",
        "author": "释鑑",
        "content": "尊者何曾得藴空，罽宾徒自斩春风。\n桃花雨后已零落，染得一溪流水红。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释祖珠",
        "content": "机前一句子，用处不留情。\n如撞幢子弩，箭箭中红心。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释祖珠",
        "content": "不是心，不是佛，不是物。\n沥尽野狐涎，趯翻山鬼窟。\n平田浅草裏，露出焦尾大虫。\n太虚寥廓中，放出辽天俊鹘。\n阿呵呵，露风骨。\n等闲拈出众人前，毕竟分明是何物。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释祖珠",
        "content": "玉露垂青草，金风动白苹。\n一声寒雁叫，唤起未惶人。",
        "dynasty": "宋",
        "collection_info": null
    },
    {
        "title": "题出山相",
        "author": "释祖珠",
        "content": "半夜逾城往雪山，龙楼凤阁绝跻攀。\n如今辊出草窠裏，一箇闲人天地间。",
        "dynasty": "宋",
        "collection_info": null
    },
    {
        "title": "自赞",
        "author": "释祖珠",
        "content": "月色照幽谷，泉声落断崖。\n水光山色裏，一块烂枯柴。",
        "dynasty": "宋",
        "collection_info": null
    },
    {
        "title": "听讲圆觉经有省作颂",
        "author": "释真慈",
        "content": "一颗明珠，在我这裏。\n拨着动着，放光动地。",
        "dynasty": "宋",
        "collection_info": null
    },
    {
        "title": "颂",
        "author": "释真慈",
        "content": "拨尘见佛，佛亦是尘。\n问了答了，直下翻身。",
        "dynasty": "宋",
        "collection_info": null
    },
    {
        "title": "颂尘尘三昧",
        "author": "释真慈",
        "content": "钵裏饭，桶裏水，别宝昆崙坐潭底。\n一尘尘上走须弥，明眼波斯笑弹指。\n笑弹指，珊瑚枝上清风起。",
        "dynasty": "宋",
        "collection_info": null
    },
    {
        "title": "举俱胝竖指因缘颂",
        "author": "释法演",
        "content": "佳人睡起懒梳头，把得金钗插便休。\n大抵还他肌骨好，不涂红粉也风流。",
        "dynasty": "宋",
        "collection_info": null
    },
    {
        "title": "偈颂七首  其一",
        "author": "释南雅",
        "content": "葛陂化杖谁为力，陶壁飞梭事有因。\n好是风云相际会，峥嵘头角自惊群。",
        "dynasty": "宋",
        "collection_info": null
    },
    {
        "title": "偈颂七首  其二",
        "author": "释南雅",
        "content": "百岁光阴弹指顷，万缘休处是良谋。\n文章盖世今何在，到了还归土一坵。",
        "dynasty": "宋",
        "collection_info": null
    },
    {
        "title": "偈颂七首  其三",
        "author": "释南雅",
        "content": "生而无生，一片浮云点太清。\n灭而无灭，万里寒空沈晓月。\n箇些儿，佛不知，拟心栖处隔山迷。\n直饶不拟栖心处，犹落吾家第二机。",
        "dynasty": "宋",
        "collection_info": null
    },
    {
        "title": "偈颂七首  其四",
        "author": "释南雅",
        "content": "生是死之生，死是生之死。\n两路坦然平，无彼亦无此。",
        "dynasty": "宋",
        "collection_info": null
    },
    {
        "title": "偈颂七首  其五",
        "author": "释南雅",
        "content": "瞎馿灭却正法眼，临济宗风始大张。\n的的单传至今日，绳绳不断愈光扬。\n有价数，没商量。",
        "dynasty": "宋",
        "collection_info": null
    },
    {
        "title": "偈颂七首  其六",
        "author": "释南雅",
        "content": "去年今月正今日，北高峯前，冷泉亭畔。\n悬羊头，卖狗肉，秤头斤两惜如玉。\n几多高价来相酬，尽力相酬酬不足。\n今年今日正今时，竹山顶上，栖风亭边。\n饥即餐，困即眠，石头为枕草为毡。\n永日萧然无箇事，白云深处不朝天。",
        "dynasty": "宋",
        "collection_info": null
    },
    {
        "title": "偈颂七首  其七",
        "author": "释南雅",
        "content": "十方同聚会，箇箇学无为。\n此是选佛场，心空及第归。",
        "dynasty": "宋",
        "collection_info": null
    },
    {
        "title": "见见之时见非是见",
        "author": "释南雅",
        "content": "见见之时非是见，见犹离见若为论。\n钱塘江上中秋后，风急潮声万马奔。",
        "dynasty": "宋",
        "collection_info": null
    },
    {
        "title": "真觉禅师",
        "author": "释南雅",
        "content": "德山棒下桶底脱，又被岩头轰一喝。\n悬崖万丈放全身，松山撑破秋空月。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释南雅",
        "content": "大机贵直截，大用贵顿发。\n纵有嚙镞机，一锤须打杀。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释南雅",
        "content": "紫蕨伸拳笋破梢，杨花飞尽绿阴交。\n分明西祖单传句，黄栗留鸣燕语巢。",
        "dynasty": "宋",
        "collection_info": null
    },
    {
        "title": "进敬天图",
        "author": "程叔达",
        "content": "自幸躬逢时盛治，人欣官备掌丝纶。\n频年馆阁更新进，屡世阶墀作近臣。\n忆昔中兴开六位，旋禅历数转双轮。\n祯符龙马南江出，宝箓台垣北极陈。\n端拱明堂时御世，溯源清庙允尊亲。\n无为效舜惟恭己，受摄如尧只布仁。\n四海群生回泰运，万几一日起黎民。\n曾闻洪范平康福，尤守丹书敬胜身。\n昨见江湖虽饮马，将来京洛靖烽尘。\n吾儒所学惟诚正，稽古钦哉有诫询。\n四国八风生万象，九重一语定三辰。\n遥祈天鉴纳遗老，抃舞温和浑是春。",
        "dynasty": "宋",
        "collection_info": null
    },
    {
        "title": "喜贺恩减本州绢额",
        "author": "程叔达",
        "content": "山国不栽桑，抱布贸丝藏。\n恩诏光明烛，寒灯织室光。",
        "dynasty": "宋",
        "collection_info": null
    },
    {
        "title": "和姜梅山见寄",
        "author": "汪大猷",
        "content": "投分虽深迹却疏，君居东婺我西湖。\n儿曹方喜承毛檄，父执应容效鲤趋。\n慨念旧游多宿草，仅余二老见霜鬚。\n诗来唤起相思梦，又向梅山得楷模。",
        "dynasty": "宋",
        "collection_info": null
    },
    {
        "title": "通山县寄朱元晦",
        "author": "汪大猷",
        "content": "碧涧环山麓，高低满百家。\n途穷疏骑气，县古听蜂衙。\n书倩云中雁，歌烦水底蛙。\n阳和不择地，随分得春花。",
        "dynasty": "宋",
        "collection_info": null
    },
    {
        "title": "题乐天居士诗集后时谪居庐山",
        "author": "汪大猷",
        "content": "居士当年谪九江，高怀往往寓篇章。\n多言世上风波恶，不似閒中气味长。\n千载声名虽莫及，一时踪迹偶相望。\n若容俗驾追遗矩，待看南山结草堂。",
        "dynasty": "宋",
        "collection_info": null
    },
    {
        "title": "次韵奉答诸公  其一",
        "author": "汪大猷",
        "content": "自入中书不计年，只将方寸作良田。\n桑榆物外都无累，桃李人家剩有缘。\n放意不妨娱绿野，勒功何必向燕然。\n姓名元在丹台上，千岁徜徉小洞天。",
        "dynasty": "宋",
        "collection_info": null
    },
    {
        "title": "次韵奉答诸公  其二",
        "author": "汪大猷",
        "content": "衰年已过纵心期，安得聪明及往时。\n既老固应全晚节，虽贫岂暇计留资。\n元非矫饰求为异，自是行藏要合宜。\n曾记诗僧林下约，为将踪迹报渠知。",
        "dynasty": "宋",
        "collection_info": null
    },
    {
        "title": "题袁右丞滋像",
        "author": "汪大猷",
        "content": "金玉相辉满画扉，高风未许一行题。\n五朝冠盖联朱紫，八代文章焕壁奎。\n四老德推商皓并，群英名许鲁贤齐。\n凭将世谱从头看，道此真源出道溪。",
        "dynasty": "宋",
        "collection_info": null
    },
    {
        "title": "纪梦",
        "author": "郑若冲",
        "content": "包括干坤一环堵，拍手千门辉藻黼。\n编茅何事傍云根，川观岩居天固予。\n忆昔卧病岁壬午，梦行涧石憩衡宇。\n常充达庵表其门，大楷金书爰仰覩。\n吉符应已分行藏，二纪唐捐惜无补。\n我生六年哀怙恃，三殇相继泣同乳。\n隻影危踪巢在幕，孽子孤臣气如缕。\n千金不忍坐垂堂，十稔讵能酬鞠抚。\n六张五角具孤虚，万死一生逃险阻。\n矛头淅米剑头炊，耕常得晴刈常雨。\n菲末葑根有荆棘，鼠牙雀舌皆强御。\n意行足下起关山，夕计朝谋成龃龉。\n先时败事后失机，啭喉触讳默招侮。\n贫来富往见交情，行信言忠贻罪罟。\n一本难令亲者亲，四海何由兄弟普。\n数奇尝愧李将军，五穷未嗟韩吏部。\n人生美恶半乘除，我常一味无甘苦。\n五十知非计已迟，见机而作今犹愈。\n结庐兹境了前缘，端居漫作溪山主。\n列壑攒峯无耸峭，迭颖飞柯不瞋拒。\n一室凝尘号全拙，茶铛酒壶编简聚。\n草亭临流倚梦溪，观罢鱼游呼鹤舞。\n地饶松竹秀而腴，林生兰蕙香频吐。\n泉清洗耳何妨枕，晴轩炙背还堪俯。\n采药寻梅度岭去，空翠霏烟迎步武。\n乘坚策肥彼何人，藜杖枝筇自撑拄。\n人家灯火照篱落，山头月色窥松户。\n随云归逐度溪风，自喜此身轻一羽。\n意安不厌饭藜蔬，睡美那能候钟鼓。\n少壮颜从镜裏非，利名心向尊前腐。\n长因横逆反忠仁，讵向艰深探城府。\n事变起灭真浮沤，身世行藏俱逆旅。\n玉堂茅舍一蘧庐，鷃起鹏抟各飞举。\n蛮触战争两蜗角，鸡虫得失了无补。\n兴废纷纷汗马牛，贤愚泯泯埋尘土。\n长啸勿碍天地郛，游思还从竹素圃。\n要知岁晏日斜时，此心只与虚空侣。\n一觞一咏姑自娱，断不伤今更思古。\n力命悠悠讵足论，漫述平生记轩庑。",
        "dynasty": "宋",
        "collection_info": null
    },
    {
        "title": "安定山",
        "author": "张恪",
        "content": "常怀玉垒李谪仙，精神浩瀚游八表。\n顶摩苍天弄白日，方丈蓬莱思清矫。\n吾乡夙号山水邦，萦青缭白杂苍缥。\n人间要自有佳趣，何必东瞷扶桑晓。\n江郎秀色照闽吴，咀嚼自可忘幽悄。\n烂柯山与浮云齐，突星骑石凌飞鸟。\n何独此山名未耀，无乃潜德避喧扰。\n定是壶中小有天，众星未易立谭了。\n物之显晦固有数，巧历谁能穷忽秒。\n我闻雁岩古来无，山经不载事沉杳。\n后世奇秘始发见，游人足迹竟盘绕。\n九华妙观人未覩，刘郎当时眼偏瞭。\n固知有物必有遇，此理甚明非深渺。\n岂惟安定名不腐，自觉刘郎才力少。\n我诗那能为重轻，九鼎借助鸿毛小。\n群豪自可继唐贤，联名况有诗僧皎。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释有权",
        "content": "黑漆昆崙把钓竿，古帆高挂下惊湍。\n芦花影裏弄明月，引得盲龟上钓船。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释有权",
        "content": "今朝结却布袋口，明眼衲僧莫乱走。\n心行灭处解翻身，喷嚏也成师子吼。\n旃檀林，任驰骤。\n剔起眉毛顶上生，剜肉成疮露家丑。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释有权",
        "content": "禅禅，无党无偏。\n迷时千里隔，悟在口皮边。",
        "dynasty": "宋",
        "collection_info": null
    },
    {
        "title": "颂古十一首  其一",
        "author": "释有权",
        "content": "石上栽花分外奇，枝头春色暗芳菲。\n馨香徧界无人嗅，一任狂风取次吹。",
        "dynasty": "宋",
        "collection_info": null
    },
    {
        "title": "颂古十一首  其二",
        "author": "释有权",
        "content": "秀才觅火和烟得，长沙卖石着云饶。\n欲知千佛居何土，赢得诗禅价转高。",
        "dynasty": "宋",
        "collection_info": null
    },
    {
        "title": "颂古十一首  其三",
        "author": "释有权",
        "content": "衣锦还乡人尽见，长时富贵许谁知。\n无言童子呵呵笑，赢得风光满面归。",
        "dynasty": "宋",
        "collection_info": null
    },
    {
        "title": "颂古十一首  其四",
        "author": "释有权",
        "content": "潋潋滟滟水光浮，不见孤帆不见舟。\n斜阳欲落未落处，尽是离人今古愁。",
        "dynasty": "宋",
        "collection_info": null
    },
    {
        "title": "颂古十一首  其五",
        "author": "释有权",
        "content": "万钧之弩射何人，箭未离弦已丧身。\n带累盲龟失浮木，欲来火裏透金尘。",
        "dynasty": "宋",
        "collection_info": null
    },
    {
        "title": "颂古十一首  其六",
        "author": "释有权",
        "content": "我手何似佛手，二八恰恰十九。\n年尾算到年头，家内一钱无有。",
        "dynasty": "宋",
        "collection_info": null
    },
    {
        "title": "颂古十一首  其七",
        "author": "释有权",
        "content": "我脚何似馿脚，踏着赵州略彴。\n惊得迦叶皱眉，文殊却打无着。",
        "dynasty": "宋",
        "collection_info": null
    },
    {
        "title": "颂古十一首  其八",
        "author": "释有权",
        "content": "人人有箇生缘，男儿气宇衝天。\n若是争田竞地，我即唤死如眠。",
        "dynasty": "宋",
        "collection_info": null
    },
    {
        "title": "颂古十一首  其九",
        "author": "释有权",
        "content": "佛手馿脚生缘，浩浩丛林盛传。\n直饶一穿穿却，未免十万八千。",
        "dynasty": "宋",
        "collection_info": null
    },
    {
        "title": "颂古十一首  其一○",
        "author": "释有权",
        "content": "揭大夔鼓噪红尘，徧地刀鎗解出身。\n结角罗纹随处入，银山铁壁是通津。",
        "dynasty": "宋",
        "collection_info": null
    },
    {
        "title": "颂古十一首  其一一",
        "author": "释有权",
        "content": "黑云当午蔽清虚，白雨翻空失画图。\n雨过云收山色凈，赵州东壁挂葫芦。",
        "dynasty": "宋",
        "collection_info": null
    },
    {
        "title": "题罗汉洞",
        "author": "应材",
        "content": "石磴巍峩捉膝行，行时不觉看时惊。\n纵教良匠描难就，自是天工造化成。",
        "dynasty": "宋",
        "collection_info": null
    },
    {
        "title": "浮桥",
        "author": "陈兴",
        "content": "千寻铁绾苍龙骨，七十舟横赤雁行。\n来往浑如履平地，渡头无復立斜阳。",
        "dynasty": "宋",
        "collection_info": null
    },
    {
        "title": "句",
        "author": "李南寿",
        "content": "我以铜符吏营浦，闻古刺史元最贤。",
        "dynasty": "宋",
        "collection_info": null
    },
    {
        "title": "句",
        "author": "范崇",
        "content": "川源通汉沔，舟楫下潇湘。",
        "dynasty": "宋",
        "collection_info": null
    },
    {
        "title": "题张许双庙",
        "author": "曾伋",
        "content": "国凭节义壮洪基，激厉颓风属圣时。\n曾屈帝尊亲降辇，可因祈福幸公祠。",
        "dynasty": "宋",
        "collection_info": null
    },
    {
        "title": "读留题张许双庙诗",
        "author": "曾伋",
        "content": "篇卷留题尽昔贤，读之英气凛然寒。\n时人不晓尊崇意，都与丛祠一例看。",
        "dynasty": "宋",
        "collection_info": null
    },
    {
        "title": "乡校颂  其一",
        "author": "陆淞",
        "content": "维乡有校，示民有知。\n教始豫逊，迪于训彝，维风化是裨。",
        "dynasty": "宋",
        "collection_info": null
    },
    {
        "title": "乡校颂  其二",
        "author": "陆淞",
        "content": "维校在乡，示民有防。\n入孝出悌，为忠为良，斯邦家之光。",
        "dynasty": "宋",
        "collection_info": null
    },
    {
        "title": "乡校颂  其三",
        "author": "陆淞",
        "content": "乡校有基，如德弗亏。\n刘侯迁之，魏侯新之，李侯能成之。",
        "dynasty": "宋",
        "collection_info": null
    },
    {
        "title": "乡校颂  其四",
        "author": "陆淞",
        "content": "其迁者初，其新者中。\n肄业传道，有师有宗，繄李侯之功。",
        "dynasty": "宋",
        "collection_info": null
    },
    {
        "title": "乡校颂  其五",
        "author": "陆淞",
        "content": "乐只君子，孰后孰先。\n显有嘉闻，于斯万年，维大夫之贤。",
        "dynasty": "宋",
        "collection_info": null
    },
    {
        "title": "蔬饮联句",
        "author": "杨辅世",
        "content": "蕨含春味紫如椽，酒入春风浪似山。\n未信干坤非细物，小吞螺浦半杯间。",
        "dynasty": "宋",
        "collection_info": null
    },
    {
        "title": "金罂花联句",
        "author": "杨辅世",
        "content": "两日风狂雨更颠，取将暖去更衣单。\n金罂花发关谁事，何用夜来如许寒。",
        "dynasty": "宋",
        "collection_info": null
    },
    {
        "title": "南溪",
        "author": "杨辅世",
        "content": "碧玉寒塘莹不流，红蕖影裏立沙鸥。\n便当不作南溪看，当得西湖十里秋。",
        "dynasty": "宋",
        "collection_info": null
    },
    {
        "title": "牡丹",
        "author": "赵彦端",
        "content": "沉香亭北无消息，魏国姚家亦寂寥。\n不见君王殿中见，溪园堂下雨潇潇。",
        "dynasty": "宋",
        "collection_info": null
    },
    {
        "title": "观送迎有感",
        "author": "赵彦端",
        "content": "来车去马何纷纶，城西三日吹沙尘。\n道旁鹤立乱青紫，千骑夹毂弓刀陈。\n共夸官军势雄盛，腰下黄金大邦印。\n旧人桃李已成蹊，新尹号令风云驰。\n迎新争勤送争远，相劝行行畏天晚。\n西风折柳翠不禁，落日转旗红半掩。\n别筵泪粉犹霑衣，旌旗画戟重光辉。\n堂前昨夜语离燕，朝来贺厦成懽飞。\n江南陌上多芳草，长短亭边贵人老。\n君不见田间有客徒步归，年比使君白髮少。",
        "dynasty": "宋",
        "collection_info": null
    },
    {
        "title": "题西隠",
        "author": "赵彦端",
        "content": "西风数客一阑干，秋色翛然得细看。\n潦水倍知寒事早，夕阳更觉晚山宽。\n小留待月钟无遽，半醉题诗烛未残。\n忆得向来幽独处，黄精未熟客衣单。",
        "dynasty": "宋",
        "collection_info": null
    },
    {
        "title": "雪后饮水慧聚寺",
        "author": "赵彦端",
        "content": "雪后山更佳，冷松及修竹。\n茫然枝上鸟，伴我梦亦熟。\n阴崖得寒乳，夜半胜酒渌。\n惜无同心人，共此一杯玉。",
        "dynasty": "宋",
        "collection_info": null
    },
    {
        "title": "与诸公会饮昆山放生池亭",
        "author": "赵彦端",
        "content": "初疑山遥遥，不知日车永。\n杖藜起衰病，适此氛翳屏。\n北山喜觌面，倒屣客不领。\n讙然呼断桥，快扫风柳影。\n扁舟载幽具，二面纳倒景。\n荷香已坐足，不待花破颖。\n潜鱼出银刀，盈月上金餠。\n琴间得新弄，棋醉有新警。\n长笛者谁欤，喧静同一境。\n行歌带亦适，还坐烛初耿。\n吾曹困重阴，湿处混蛙黾。\n忽逢天宇宽，况此星斗冷。\n酒为河朔倾，大胜汲寒井。\n诗成西园句，浩若转修绠。\n君看万象色，回首森已暝。\n吾欢岂异兹，瓶罄勿三请。",
        "dynasty": "宋",
        "collection_info": null
    },
    {
        "title": "昆山吕正之三男子连中神童科盖奇事也建康严别驾为之赋诗某因次其韵",
        "author": "赵彦端",
        "content": "畴昔从公杖屦閒，风乎嬉舞水云閒。\n千言自我一闻悟，十驾从渠九折艰。\n蚤岁道山应徧住，他年画戟许谁攀。\n何词可赠张童子，莫忘杨公阳翟山。",
        "dynasty": "宋",
        "collection_info": null
    },
    {
        "title": "次韵郑逢辰直阁迁新居  其一",
        "author": "赵彦端",
        "content": "早向承明倦直庐，萧然林下十年书。\n便名盘谷虽恶可，閒赋斜川岂不如。\n山拥北窗凉雨后，月生南浦夜潮余。\n江湖必有从公者，风际挐音傥是欤。",
        "dynasty": "宋",
        "collection_info": null
    },
    {
        "title": "次韵郑逢辰直阁迁新居  其二",
        "author": "赵彦端",
        "content": "生当带索守林庐，不合轻抛种树书。\n贺燕得公真是乐，弊貂将我竟何如。\n殊乡更觉邻为贵，晚岁深期烛有余。\n上下床閒相去几，未知梦觉孰非欤。",
        "dynasty": "宋",
        "collection_info": null
    },
    {
        "title": "寿皇太子  其一",
        "author": "赵彦端",
        "content": "日日龙楼问寝时，鸡人未动漏花迟。\n前星一点朝天节，只有清台太史知。",
        "dynasty": "宋",
        "collection_info": null
    },
    {
        "title": "寿皇太子  其二",
        "author": "赵彦端",
        "content": "子晋吹笙未是仙，阿丕横槊少全篇。\n小吟青着梅梢句，一日东风四海传。",
        "dynasty": "宋",
        "collection_info": null
    },
    {
        "title": "寿皇太子  其三",
        "author": "赵彦端",
        "content": "光尧初御六龙天，上直参维大火躔。\n天意分明昌宋德，诞辰王世总丁年。",
        "dynasty": "宋",
        "collection_info": null
    },
    {
        "title": "寿皇孙",
        "author": "赵彦端",
        "content": "前星炳焕领孙星，环拱中天日两轮。\n四叶重光同圣世，千秋佳节近生辰。\n本支秀茂旦復旦，典学熙明新又新。\n喜入威颜天一笑，寿觞分赐一枝椿。",
        "dynasty": "宋",
        "collection_info": null
    },
    {
        "title": "梅花",
        "author": "赵彦端",
        "content": "南山如佳人，迥立未可亲。\n而况得道者，其间梅子真。",
        "dynasty": "宋",
        "collection_info": null
    },
    {
        "title": "海棠",
        "author": "赵彦端",
        "content": "杜陵先生诗万纸，剩欲题花无可拟。\n昭阳深殿睡东风，一日声名胜妃子。",
        "dynasty": "宋",
        "collection_info": null
    },
    {
        "title": "玉真台",
        "author": "赵彦端",
        "content": "春色无穷巷，农乡有太和。\n病嗟闻道晚，贫喜得闲多。\n草径供徐步，邻花获屡过。\n层台宜抗榭，谁与买烟波。",
        "dynasty": "宋",
        "collection_info": null
    },
    {
        "title": "崇安道中",
        "author": "赵彦端",
        "content": "风柳疎无力，秋花冷不香。\n客请随去燕，凉思起啼螀。\n地入闽山隘，天连越树长。\n年年捣衣石，为尔感征裳。",
        "dynasty": "宋",
        "collection_info": null
    },
    {
        "title": "寿皇太子  其一",
        "author": "赵彦端",
        "content": "清赏堂中无管弦，凤山楼上有云烟。\n储皇侧畔何人侍，黄卷团栾是圣贤。",
        "dynasty": "宋",
        "collection_info": null
    },
    {
        "title": "寿皇太子  其二",
        "author": "赵彦端",
        "content": "二圣多能似仲尼，储皇家学自庭闱。\n银鈎已有淳熙脚，玉句仍传德寿衣。",
        "dynasty": "宋",
        "collection_info": null
    },
    {
        "title": "寿皇太子  其三",
        "author": "赵彦端",
        "content": "明河楂上有仙翁，犯月撞星列碧穹。\n金阙东边银榜处，大书天地长男宫。",
        "dynasty": "宋",
        "collection_info": null
    },
    {
        "title": "寿皇太子  其四",
        "author": "赵彦端",
        "content": "大安宫裏漆园椿，子干孙枝叶叶新。\n今日四株高下碧，相承一样八千春。",
        "dynasty": "宋",
        "collection_info": null
    },
    {
        "title": "寿皇太子  其五",
        "author": "赵彦端",
        "content": "菊花潭上菊花新，不是花潭是寿杯。\n天赐生朝千斛水，一年一斛送将来。",
        "dynasty": "宋",
        "collection_info": null
    },
    {
        "title": "寿皇太子  其六",
        "author": "赵彦端",
        "content": "禹子汤孙并圣贤，一身双美古无前。\n愿陈万国元良句，不用金昭玉粹篇。",
        "dynasty": "宋",
        "collection_info": null
    },
    {
        "title": "寿皇太子  其七",
        "author": "赵彦端",
        "content": "少阳拜赐少阳旁，黄菊红茱满寿觞。\n阳德重重在初四，不须九日是重阳。",
        "dynasty": "宋",
        "collection_info": null
    },
    {
        "title": "寿张守  其一",
        "author": "赵彦端",
        "content": "堂堂天上张公子，龙剑分光自斗牛。\n海上忽归槎万里，云间未放月中秋。\n才为汉殿无双手，恩到闽山第一州。\n亦有人言识仙骨，只看何日议封留。",
        "dynasty": "宋",
        "collection_info": null
    },
    {
        "title": "寿张守  其二",
        "author": "赵彦端",
        "content": "鹓班新谒紫宸回，鱼佩初迎幕府开。\n百里故乡同昼锦，一年和气自春台。\n甘棠政美无留颂，泮水功成有异才。\n他日听传公不老，定知曾见武夷来。",
        "dynasty": "宋",
        "collection_info": null
    },
    {
        "title": "翠微山居八首  其一",
        "author": "赵彦端",
        "content": "閒来石上卧长松，百衲袈裟破又缝。\n今日不愁明日饭，生涯只在钵盂中。",
        "dynasty": "宋",
        "collection_info": null
    },
    {
        "title": "翠微山居八首  其二",
        "author": "赵彦端",
        "content": "临溪草草结茆堂，静坐安然一炷香。\n不是息心除妄想，都缘无事可思量。",
        "dynasty": "宋",
        "collection_info": null
    },
    {
        "title": "翠微山居八首  其三",
        "author": "赵彦端",
        "content": "老老山僧不下阶，双眉恰似雪分开。\n世人若问枯松树，我作沙弥亲见栽。",
        "dynasty": "宋",
        "collection_info": null
    },
    {
        "title": "翠微山居八首  其四",
        "author": "赵彦端",
        "content": "幼入空门绝是非，老来学道转精微。\n钵中贫富千家饭，身上寒暄一衲衣。",
        "dynasty": "宋",
        "collection_info": null
    },
    {
        "title": "翠微山居八首  其五",
        "author": "赵彦端",
        "content": "一池荷叶衣无尽，数树松花食有余。\n却被世人知住处，更移茆舍作深居。",
        "dynasty": "宋",
        "collection_info": null
    },
    {
        "title": "翠微山居八首  其六",
        "author": "赵彦端",
        "content": "茆檐静坐千山月，竹户閒栖一片云。\n莫送往来名利客，阶前踏破绿苔纹。",
        "dynasty": "宋",
        "collection_info": null
    },
    {
        "title": "翠微山居八首  其七",
        "author": "赵彦端",
        "content": "炉中无火已多时，早起惟将一衲披。\n莫怪山僧常冷淡，夜深无处拾松枝。",
        "dynasty": "宋",
        "collection_info": null
    },
    {
        "title": "翠微山居八首  其八",
        "author": "赵彦端",
        "content": "岂是栽松待茯苓，且图山色镇长青。\n他年行脚不归去，留与人间作画屏。",
        "dynasty": "宋",
        "collection_info": null
    },
    {
        "title": "句  其一",
        "author": "赵彦端",
        "content": "新梢渐变鹅黄色，浅水遥添鸭绿纹。",
        "dynasty": "宋",
        "collection_info": null
    },
    {
        "title": "句  其二",
        "author": "赵彦端",
        "content": "水暖池塘閒睡鸭，烟深村落自鸣鸥。",
        "dynasty": "宋",
        "collection_info": null
    },
    {
        "title": "句  其三",
        "author": "赵彦端",
        "content": "来日泥香催燕子，归时桑老趁蚕收。",
        "dynasty": "宋",
        "collection_info": null
    },
    {
        "title": "句  其四",
        "author": "赵彦端",
        "content": "微风蹙水鱼鳞浪，薄日烘云卵色天。",
        "dynasty": "宋",
        "collection_info": null
    },
    {
        "title": "友贤堂",
        "author": "蔡洸",
        "content": "筑堂傍西庑，非悦轮奂美。\n公余竟何之，行行辄至止。\n纷纭屏玩好，周遭罗经史。\n晤对今伟人，尚论古君子。\n择善固毋倦，胜良自自喜。\n卫公骨虽朽，妙语犹在耳。",
        "dynasty": "宋",
        "collection_info": null
    },
    {
        "title": "臞庵  其一",
        "author": "何偁",
        "content": "多羡王居士，心閒事事幽。\n山从天末见，江近枕边流。\n春圃千葩秀，霜林百果收。\n更能穷物理，濠上看鱼游。",
        "dynasty": "宋",
        "collection_info": null
    },
    {
        "title": "臞庵  其二",
        "author": "何偁",
        "content": "地占松江胜，为园不种瓜。\n幽深清磬响，高下石栏斜。\n花密蜂随蝶，林深雀啅蛇。\n胜如摩诘画，不是季鹰家。",
        "dynasty": "宋",
        "collection_info": null
    },
    {
        "title": "臞庵  其三",
        "author": "何偁",
        "content": "柳外长虹卧，江边小市圆。\n水摇千嶂影，窗纳五湖天。\n隔岸谁家圃，开帆何处船。\n非关台榭好，此地最堪怜。",
        "dynasty": "宋",
        "collection_info": null
    },
    {
        "title": "臞庵  其四",
        "author": "何偁",
        "content": "霜落川原淡，风高木叶丹。\n云垂千顷白，月堕一江寒。\n礼佛因成塔，焚香旋筑坛。\n竹声过小院，杂佩响珊珊。",
        "dynasty": "宋",
        "collection_info": null
    },
    {
        "title": "臞庵  其五",
        "author": "何偁",
        "content": "沙暖鸳鸯困，江寒翡翠愁。\n红莲秋的历，短棹晚夷犹。\n处世长无累，端居百不忧。\n时时明月下，横笛倒骑牛。",
        "dynasty": "宋",
        "collection_info": null
    },
    {
        "title": "籍桂堂",
        "author": "何偁",
        "content": "清溪一百曲，洗我心无尘。\n日影上汀渚，桂香袭衣巾。\n露零芳更润，山沃叶长春。\n种德长如昔，他年更几人。",
        "dynasty": "宋",
        "collection_info": null
    },
    {
        "title": "新亭  其一",
        "author": "史正志",
        "content": "龙盘虎踞阻江流，割据由来起仲谋。\n从此但夸佳丽地，不知西北有神州。",
        "dynasty": "宋",
        "collection_info": null
    },
    {
        "title": "新亭  其二",
        "author": "史正志",
        "content": "忽枉王人六辔驰，新亭有酒便同持。\n坐中不作南冠叹，江左夷吾是素期。",
        "dynasty": "宋",
        "collection_info": null
    },
    {
        "title": "黄陵题咏  其一",
        "author": "史正志",
        "content": "玉驭苍梧去不还，泪痕泪竹尚斑斑。\n空传朱瑟流幽怨，谩许明珠解佩还。",
        "dynasty": "宋",
        "collection_info": null
    },
    {
        "title": "黄陵题咏  其二",
        "author": "史正志",
        "content": "庙塑湘妃少女容，谁知百岁奉重瞳。\n从今好事诗骚客，庄肃当存念虑中。",
        "dynasty": "宋",
        "collection_info": null
    },
    {
        "title": "黄陵题咏  其三",
        "author": "史正志",
        "content": "直方谁似退之贤，过庙当时祷亦虔。\n徼福乞灵旋有助，倾囊十万出私钱。",
        "dynasty": "宋",
        "collection_info": null
    },
    {
        "title": "朝阳岩",
        "author": "赵不息",
        "content": "朝阳山水佳，毫端意无极。\n发潜十七奇，幻出不盈尺。\n因续漫浪铭，更写浯溪宅。\n俱作画图看，静对天齐石。",
        "dynasty": "宋",
        "collection_info": null
    },
    {
        "title": "句",
        "author": "赵不息",
        "content": "鲁国笔端昭日月，次山书法得春秋。",
        "dynasty": "宋",
        "collection_info": null
    },
    {
        "title": "碧玉轩",
        "author": "郑丙",
        "content": "长安回首远如天，解榻祇园百病痊。\n身世本来如寄尔，佛僧同住更悠然。\n篔筜千采不受暑，岩桂一枝或自妍。\n长与高人伴幽独，粥鱼斋鼓度流年。",
        "dynasty": "宋",
        "collection_info": null
    },
    {
        "title": "清常寺",
        "author": "谢谔",
        "content": "佛庐尘不到，客枕梦频惊。\n淅淅山风响，纤纤隙月明。\n烟云春渐暖，钟磬晓逾清。\n踪迹奔驰裏，飘浮媿此生。",
        "dynasty": "宋",
        "collection_info": null
    },
    {
        "title": "龙回院",
        "author": "谢谔",
        "content": "堂殿尘埃外，轩櫺紫翠中。\n凭栏千嶂雨，欹枕半窗风。\n得意何妨僻，寻幽岂易穷。\n分张閒草木，一一见春工。",
        "dynasty": "宋",
        "collection_info": null
    },
    {
        "title": "玉山观",
        "author": "谢谔",
        "content": "微明灯火夜堂幽，听彻丝桐万虑休。\n骨冷魂清眠不得，竹风萧瑟满庭秋。",
        "dynasty": "宋",
        "collection_info": null
    },
    {
        "title": "鳌溪  其一",
        "author": "谢谔",
        "content": "数版小桥横晚晴，两行古木弄春荣。\n不知多少夜来雨，水到岸头浑欲平。",
        "dynasty": "宋",
        "collection_info": null
    },
    {
        "title": "鳌溪  其二",
        "author": "谢谔",
        "content": "蔼蔼烟云望眼昏，乱红翻径绿遮门。\n一声啼鸟在何处，山外人家桑柘村。",
        "dynasty": "宋",
        "collection_info": null
    },
    {
        "title": "追和邵祭酒柬吕太学",
        "author": "谢谔",
        "content": "艰难方见救时在，一介儒生为国哀。\n六豕奸雄千古恨，二龙奔驭几时迴。\n道州自分填沟壑，天诏何须贲草莱。\n我识先生心似铁，宸章莫更苦相催。",
        "dynasty": "宋",
        "collection_info": null
    },
    {
        "title": "復朱晦庵",
        "author": "谢谔",
        "content": "笑指长沙擅阃，来向吾乡假途。\n一段忙中说话，无非孔孟工夫。",
        "dynasty": "宋",
        "collection_info": null
    },
    {
        "title": "劝农",
        "author": "谢谔",
        "content": "莫入州衙与县衙，劝君勤理旧生涯。\n池塘多放聊添税，田地深耕足养家。\n教子教孙须教义，栽桑栽柘胜栽花。\n闲非闲是都休管，渴饮清泉困饮茶。",
        "dynasty": "宋",
        "collection_info": null
    },
    {
        "title": "六瑞堂",
        "author": "谢谔",
        "content": "循良天惠海边头，波浪澄清宿雾收。\n纔把一麾来北阙，便惊六瑞到南州。\n日高双影亭亭并，风动孤香冉冉浮。\n好作画图献当宁，御屏风上永传休。",
        "dynasty": "宋",
        "collection_info": null
    },
    {
        "title": "会刘子东夜饮",
        "author": "谢谔",
        "content": "夹江居民万家邑，朱楼碧瓦炊烟湿。\n笋舆登顿渡飞桥，半曲春梁龙起蛰。\n门前柳叶翻霜风，小驿旧是神仙宫。\n平时对面不得语，一灯从容今夕同。\n呼童急持酒为帚，扫尽閒愁那更有。\n人生聚散无定期，但知胶漆情如旧。\n君方游戏亲戎行，我亦酸寒尉溧阳。\n弃家从官岂得已，相与望云思故乡。",
        "dynasty": "宋",
        "collection_info": null
    },
    {
        "title": "至曾田市贻管巡检  其一",
        "author": "谢谔",
        "content": "一年三过曾田市，春去秋来瞬息间。\n安得此身无俗累，清高长似寨前山。",
        "dynasty": "宋",
        "collection_info": null
    },
    {
        "title": "至曾田市贻管巡检  其二",
        "author": "谢谔",
        "content": "将军齐相夷吾后，不用干戈盗自清。\n回首江南望江北，故乡天际暮云平。",
        "dynasty": "宋",
        "collection_info": null
    },
    {
        "title": "南真观",
        "author": "谢谔",
        "content": "人烟一簇古溪头，竹树低昂映碧流。\n曳杖不知山路险，南真观裏谒浮丘。",
        "dynasty": "宋",
        "collection_info": null
    },
    {
        "title": "延福寺",
        "author": "谢谔",
        "content": "阅世岩松古，随人径藓斑。\n楼台云冉冉，沙石水潺潺。\n兴出崎岖外，身行杳霭间。\n通天知有路，一笑槛前山。",
        "dynasty": "宋",
        "collection_info": null
    },
    {
        "title": "严隠君九龄适轩",
        "author": "谢谔",
        "content": "陶公勋业在姑苏，扁舟归来春水湖。\n张良亦从赤松子，抛掷兵閒黄石书。\n平吴戮项本无事，所适定非真适意。\n战酣人境强迴头，晚乃逍遥脱尘累。\n先生之适真天然，浩气养得归林泉。\n一生袖却夺标手，名利过眼如云烟。\n清风丈室数椽足，幕天席地月为烛。\n径有幽花杖履香，窗延野竹缥缃绿。\n天边白云不可呼，空中野鹤随所如。\n延年美意復谁解，拂麈岸巾聊自娱。\n松纹簟滑琉璃色，卧展南华书一帙。\n先生之适真天然，不速还嗔叩门客。",
        "dynasty": "宋",
        "collection_info": null
    },
    {
        "title": "读书台",
        "author": "谢谔",
        "content": "莓苔点点路层层，此地分明胜概增。\n天上楼台山上寺，云边钟鼓月边僧。\n青松鹤梦生秋吹，宝塔星华见夜灯。\n消尽尘襟三万斛，石床閒倚古萝藤。",
        "dynasty": "宋",
        "collection_info": null
    },
    {
        "title": "送子岘之官萍乡  其一",
        "author": "谢谔",
        "content": "圣主除官本为民，吾儿何幸到簪绅。\n但须因此行方便，不必为冬更学春。",
        "dynasty": "宋",
        "collection_info": null
    },
    {
        "title": "送子岘之官萍乡  其二",
        "author": "谢谔",
        "content": "吏师吾昔得三贤，回首思之几许年。\n屈指利名多少事，其间廉节最为先。",
        "dynasty": "宋",
        "collection_info": null
    },
    {
        "title": "句",
        "author": "谢谔",
        "content": "金房开达皆名州，盛山更在天上头。",
        "dynasty": "宋",
        "collection_info": null
    },
    {
        "title": "沩山问仰山临济得大愚力得黄蘗力颂",
        "author": "释德光",
        "content": "黄蘗山头遭痛棒，大愚肋下报寃雠。\n当机一喝惊天地，直得曹溪水逆流。",
        "dynasty": "宋",
        "collection_info": null
    },
    {
        "title": "兴化打克宾克宾如此答颂",
        "author": "释德光",
        "content": "罚钱出院扬家丑，兴化聱头遇克宾。\n父子不传真秘诀，棒头敲出玉麒麟。",
        "dynasty": "宋",
        "collection_info": null
    },
    {
        "title": "答御制颂",
        "author": "释德光",
        "content": "当阳一句子，平地步青云。\n踏翻关棙处，便是主家春。",
        "dynasty": "宋",
        "collection_info": null
    },
    {
        "title": "进即心即佛非心非佛颂",
        "author": "释德光",
        "content": "即心即佛无蹊径，非佛非心有变通。\n直下两头俱透脱，新罗不在海门东。",
        "dynasty": "宋",
        "collection_info": null
    },
    {
        "title": "答御制颂",
        "author": "释德光",
        "content": "一句截流心路绝，千差万别豁然通。\n等闲更进竿头步，莫问西来及与东。",
        "dynasty": "宋",
        "collection_info": null
    },
    {
        "title": "捧赐佛照禅师号敕黄示众",
        "author": "释德光",
        "content": "天书亲自日边来，一道神光遍九垓。\n为瑞为祥恩力大，直教枯木解花开。",
        "dynasty": "宋",
        "collection_info": null
    },
    {
        "title": "举船子和尚覆船入水而逝颂",
        "author": "释德光",
        "content": "蓦口一桡全杀活，点头三下鼻辽天。\n至今千古风流在，谁道华亭覆却船。",
        "dynasty": "宋",
        "collection_info": null
    },
    {
        "title": "偈颂十首  其一",
        "author": "释德光",
        "content": "口似血盆呵佛祖，牙如剑树駡诸方。\n而今死入阿鼻狱，看你如何孟八郎。",
        "dynasty": "宋",
        "collection_info": null
    },
    {
        "title": "偈颂十首  其二",
        "author": "释德光",
        "content": "机轮转处，作者犹迷。\n祖令当行，魔军胆丧。",
        "dynasty": "宋",
        "collection_info": null
    },
    {
        "title": "偈颂十首  其三",
        "author": "释德光",
        "content": "蓬莱有箇李八伯，一对眼睛如漆黑。\n且莫错认定盘星。",
        "dynasty": "宋",
        "collection_info": null
    },
    {
        "title": "偈颂十首  其四",
        "author": "释德光",
        "content": "世尊拈花，迦叶微笑。\n一对铁槌，浑无孔窍。",
        "dynasty": "宋",
        "collection_info": null
    },
    {
        "title": "偈颂十首  其五",
        "author": "释德光",
        "content": "十五日已前，千人万人把不住。\n十五日已后，漫天网子百千重。\n正当十五日，龙袖拂开全体现，象王行处绝狐踪。",
        "dynasty": "宋",
        "collection_info": null
    },
    {
        "title": "偈颂十首  其六",
        "author": "释德光",
        "content": "灵山一句无差别，直截分明为君决。\n藕丝孔裏骑大鹏，竹篦打落天边月。",
        "dynasty": "宋",
        "collection_info": null
    },
    {
        "title": "偈颂十首  其七",
        "author": "释德光",
        "content": "说佛说祖，泥中洗土。\n谈妙谈玄，十万八千。\n现成公案，已落言诠。\n提起衲僧拄杖子，浑家送上渡头船。",
        "dynasty": "宋",
        "collection_info": null
    },
    {
        "title": "偈颂十首  其八",
        "author": "释德光",
        "content": "灵隠全提向上机，不知谁是丈夫儿。\n岭梅漏泄春消息，雪裏横开三四枝。",
        "dynasty": "宋",
        "collection_info": null
    },
    {
        "title": "偈颂十首  其九",
        "author": "释德光",
        "content": "赵州南，石桥北，观音院裏有弥勒。\n祖师遗下一隻履，直至而今寻不得。",
        "dynasty": "宋",
        "collection_info": null
    },
    {
        "title": "偈颂十首  其一○",
        "author": "释德光",
        "content": "一月普现一切水，一切水月一月摄。\n诸佛法身入我性，我性同共如来合。\n大小永嘉，和屎合尿。",
        "dynasty": "宋",
        "collection_info": null
    },
    {
        "title": "偈颂十首  其一一",
        "author": "释德光",
        "content": "一法不明，翳汝眼睛。\n眼睛不明，世界峥嵘。",
        "dynasty": "宋",
        "collection_info": null
    },
    {
        "title": "布袋和尚赞",
        "author": "释德光",
        "content": "拊背乞钱成漏泄，回头转脑昧真机。\n可怜闹裏无人识，空自肩担布袋归。",
        "dynasty": "宋",
        "collection_info": null
    },
    {
        "title": "圜悟和尚赞",
        "author": "释德光",
        "content": "纔呼小玉便知归，撞破天关碎铁围。\n拈出东山暗号子，至今千古峭巍巍。",
        "dynasty": "宋",
        "collection_info": null
    },
    {
        "title": "示建弥陀会",
        "author": "释德光",
        "content": "了得惟心是道场，弥陀元不在西方。\n面门出入无人荐，剎剎尘尘迸宝光。",
        "dynasty": "宋",
        "collection_info": null
    },
    {
        "title": "示僧鄮郭建接待",
        "author": "释德光",
        "content": "玉几峯高难措足，行人多向半途休。\n无栖泊处开门户，箇箇教伊到地头。",
        "dynasty": "宋",
        "collection_info": null
    },
    {
        "title": "自赞",
        "author": "释德光",
        "content": "辞九重，归东越。\n听松风，对江月。\n冷笑老胡得一橛。",
        "dynasty": "宋",
        "collection_info": null
    },
    {
        "title": "偈",
        "author": "释德光",
        "content": "七手八脚，三头两面。\n耳听不闻，眼觑不见。\n苦乐逆顺，打成一片。\n路逢死蛇莫打杀，无底篮子盛将归。",
        "dynasty": "宋",
        "collection_info": null
    },
    {
        "title": "颂古十三首  其一",
        "author": "释德光",
        "content": "出得山来早是迟，却于世上讨便宜。\n直饶一念超三界，好与拳头劈面椎。",
        "dynasty": "宋",
        "collection_info": null
    },
    {
        "title": "颂古十三首  其二",
        "author": "释德光",
        "content": "一亩之地，三蛇九鼠。\n子细看来，是何面胔。",
        "dynasty": "宋",
        "collection_info": null
    },
    {
        "title": "颂古十三首  其三",
        "author": "释德光",
        "content": "尊者亲曾见佛来，双眉策起笑颜开。\n古今不隔丝毫许，天上人间孰可陪。",
        "dynasty": "宋",
        "collection_info": null
    },
    {
        "title": "颂古十三首  其四",
        "author": "释德光",
        "content": "扬下采樵斧，直入碓坊舂。\n一脚踏到底，黄梅信息通。",
        "dynasty": "宋",
        "collection_info": null
    },
    {
        "title": "颂古十三首  其五",
        "author": "释德光",
        "content": "非风旛话露全机，千古丛林起是非。\n咄这新州卖柴汉，得便宜是落便宜。",
        "dynasty": "宋",
        "collection_info": null
    },
    {
        "title": "颂古十三首  其六",
        "author": "释德光",
        "content": "丧尽生涯卖笊篱，白拈火裏讨便宜。\n看来伎俩只如此，也道心空及第归。",
        "dynasty": "宋",
        "collection_info": null
    },
    {
        "title": "颂古十三首  其七",
        "author": "释德光",
        "content": "赵州勘婆，百发百中。\n趁得老鼠，打破油瓮。",
        "dynasty": "宋",
        "collection_info": null
    },
    {
        "title": "颂古十三首  其八",
        "author": "释德光",
        "content": "苦中乐，乐中苦，赵州这僧俱欠悟。\n直饶顿彻根源，也是泥中洗土。",
        "dynasty": "宋",
        "collection_info": null
    },
    {
        "title": "颂古十三首  其九",
        "author": "释德光",
        "content": "黄蘗棒头曾不顾，高安拳下错商量。\n从兹徧界生荆棘，佛法初无一寸长。",
        "dynasty": "宋",
        "collection_info": null
    },
    {
        "title": "颂古十三首  其一○",
        "author": "释德光",
        "content": "入门便喝绝商量，空奋双拳立纪纲。\n反转杀人三角眼，丛林千古受灾殃。",
        "dynasty": "宋",
        "collection_info": null
    },
    {
        "title": "颂古十三首  其一一",
        "author": "释德光",
        "content": "师之一字见还难，直下应须透祖关。\n纵使祖关开正眼，前头更有万重山。",
        "dynasty": "宋",
        "collection_info": null
    },
    {
        "title": "颂古十三首  其一二",
        "author": "释德光",
        "content": "亲到龙潭不见龙，纸灯吹灭眼头空。\n一条白棒掀天地，灭却西来达磨宗。",
        "dynasty": "宋",
        "collection_info": null
    },
    {
        "title": "颂古十三首  其一三",
        "author": "释德光",
        "content": "法出姦生，垛生招箭。\n三脚馿子，是谁亲见。\n若亲见，释迦老子那咤面。",
        "dynasty": "宋",
        "collection_info": null
    },
    {
        "title": "女真进千手千眼观音像颂",
        "author": "释德光",
        "content": "一手动时千手动，一眼观时千眼观。\n自是太平无一事，何须弄出几多般。",
        "dynasty": "宋",
        "collection_info": null
    },
    {
        "title": "次韵张伯子饷柑",
        "author": "崔敦礼",
        "content": "儒官窗户寒，恇怯日出光。\n独冷不可耐，大杓倾鹅黄。\n洞庭隔烟波，忽惊风露香。\n开门问谁与，知君念荒凉。\n芳包照盘新，硬句摩天扬。\n山中千头奴，丹黄丽秋阳。\n骚人巧采摘，灿灿简册方。\n君诗追古作，语壮韵转彊。\n属和郢中人，凋零不成行。\n临风咏玉台，噀雾开蜜房。\n殷勤此珍馈，玩味媿莫当。\n但酌潘公醽，一举累十觞。",
        "dynasty": "宋",
        "collection_info": null
    },
    {
        "title": "对竹有感",
        "author": "崔敦礼",
        "content": "庭前抱节君，五年不见汝。\n去时双玉槊，枝叶稀可数。\n归来儿孙多，已满寸金土。\n竹盛人凋零，攀枝泪如雨。",
        "dynasty": "宋",
        "collection_info": null
    },
    {
        "title": "还孟郎中诗卷用元韵  其一",
        "author": "崔敦礼",
        "content": "吟哦两夫子，濯濯春月柳。\n金石相击撞，论文自为友。\n我欲和阳春，高调不容口。\n披玩若为称，朝酣玉台酒。",
        "dynasty": "宋",
        "collection_info": null
    },
    {
        "title": "还孟郎中诗卷用元韵  其二",
        "author": "崔敦礼",
        "content": "富贵邯郸梦，齿髮金城柳。\n附炎非吾事，因心即我友。\n得意自忘言，咸脢岂滕口。\n幸有君子交，淡成非醴酒。",
        "dynasty": "宋",
        "collection_info": null
    },
    {
        "title": "严子文用范至能韵见赠再和",
        "author": "崔敦礼",
        "content": "灯花昨夜喜，诗成果符吉。\n长跪读新诗，绣筵鸣宝瑟。\n天公怪多取，未老雪满栉。\n出门会臞仙，戴笠卓午日。\n我无作诗工，而许编杜帙。\n珷玞混圭璋，蓬艾间粟秫。\n鸥社媿相从，敬行顺风膝。",
        "dynasty": "宋",
        "collection_info": null
    },
    {
        "title": "前用吉字韵问严子文疾再和问疾之诗不工甚矣既辱和章又承用吉字韵为贶率尔继作敬问起居公自谓平生不服温剂此寡慾之验也何恙不愈诗以见意",
        "author": "崔敦礼",
        "content": "日来间何阔，坐见月初吉。\n欲往扣斋扉，政恐劳取瑟。\n闻公清凈缘，巧笑却银栉。\n露骨秀寒松，烘晹嚥暖日。\n钟乳无千两，牙籤堆万帙。\n爱诗屡忘餐，爱酒勤种秫。\n心安身自轻，却老非牛膝。",
        "dynasty": "宋",
        "collection_info": null
    },
    {
        "title": "再讯问严子文疾",
        "author": "崔敦礼",
        "content": "清心止渊水，养性顺杞柳。\n不信造物儿，能妨莫逆友。\n我当诵七发，澜翻倾辩口。\n据几遂霍然，何辞未能酒。",
        "dynasty": "宋",
        "collection_info": null
    },
    {
        "title": "泊福山港",
        "author": "崔敦礼",
        "content": "我舟欲渡风伯嗔，卷帆夜泊沧江津。\n江声拍枕冷不寐，起看河汉无纤尘。\n须臾风定水波伏，江妃涌起明月轮。\n船头把酒问明月，瓜丘枌社难忘情。\n狼山咫尺望可到，一水隔我三家村。\n明月问之寂无语，寒光耿耿如相亲。\n明朝转柂好风色，月晕北开箕有灵。",
        "dynasty": "宋",
        "collection_info": null
    },
    {
        "title": "喜晴",
        "author": "崔敦礼",
        "content": "我贫可厌迴肠煎，负郭近有桑麻田。\n入春十日九霪雨，夜听泷泷愁不眠。\n雨师欺压春无力，勾引顽阴朝復夕。\n丹杏夭桃冻不开，来牛去马昏无色。\n晓来鼓舞耕桑民，长天洗凈清无云。\n羲和鞭日从海底，照出浩荡郊原春。\n呼儿买酒聚笑语，门前且无吏呼怒。\n今年麦饭滑流匙，更趁新蚕理襦袴。\n江头烟树晚戎戎，江南婴笋春事丰。\n我亦行抛簪绶去，饱帆西上趁东风。",
        "dynasty": "宋",
        "collection_info": null
    },
    {
        "title": "九日",
        "author": "崔敦礼",
        "content": "虎踞城边九日台，前年黄花何盛哉。\n去年今日濑阳山，三径荒芜手自删。\n今年到此百愁有，物情改尽花依旧。\n花不能言心自知，嚼蘂徘徊泪盈袖。\n黄花时节年年好，我生浩荡何时了。\n栉沐从教饱风雨，只恐飘零人易老。\n客中霜风吹我衣，陇头白云呼我归。\n江湖僻处好归隠，月上三更闻子规。",
        "dynasty": "宋",
        "collection_info": null
    },
    {
        "title": "送梁倅二首  其一",
        "author": "崔敦礼",
        "content": "盛德宜时用，屏星久此留。\n中和凝秬鬯，温润莹天球。\n太府多材会，清名万口流。\n亨涂应好在，端的上瀛洲。",
        "dynasty": "宋",
        "collection_info": null
    },
    {
        "title": "送梁倅二首  其二",
        "author": "崔敦礼",
        "content": "一尉千官底，公无势位分。\n门墙时与进，道义得亲熏。\n去矣难留佩，时哉盍致君。\n南风秣陵路，征旆卷行云。",
        "dynasty": "宋",
        "collection_info": null
    },
    {
        "title": "喜晴",
        "author": "崔敦礼",
        "content": "顽云收四野，皎日丽千门。\n水响鱼龙落，云高鹳鹤翻。\n近阳书幌暖，遶室篆烟昏。\n拟欲寻春去，梅花水际村。",
        "dynasty": "宋",
        "collection_info": null
    },
    {
        "title": "过三塔",
        "author": "崔敦礼",
        "content": "妙墨人间宝，千金纸上鹥。\n频来湖上寺，三復柱间题。\n鹤化辞辽海，鸿飞印雪泥。\n人豪今不见，凝伫夕阳西。",
        "dynasty": "宋",
        "collection_info": null
    },
    {
        "title": "固城湖",
        "author": "崔敦礼",
        "content": "舟泊楚城下，当风十顷湾。\n凉生冰鑑面，人在玉壶间。\n隠见云端树，低昂枕上山。\n江湖有如此，一笑白鸥閒。",
        "dynasty": "宋",
        "collection_info": null
    },
    {
        "title": "东坝",
        "author": "崔敦礼",
        "content": "前夜湖山月，今朝濑水船。\n飘零良自苦，浩荡有谁怜。\n云合前村雨，风收别浦烟。\n乘凉趣归棹，咫尺是金渊。",
        "dynasty": "宋",
        "collection_info": null
    },
    {
        "title": "客枕",
        "author": "崔敦礼",
        "content": "客枕愁无寐，悠悠夜未分。\n谁同对床雨，惟想太行云。\n黄犬行应健，飞鸿过亦勤。\n如何万金信，别久寂无闻。",
        "dynasty": "宋",
        "collection_info": null
    },
    {
        "title": "邵智卿挽章  其一",
        "author": "崔敦礼",
        "content": "列宿郎官帐，高风隠士庐。\n岁寒知劲柏，日暮厌轻车。\n德齿周三老，身名汉二疏。\n回头八男子，玉立照阶除。",
        "dynasty": "宋",
        "collection_info": null
    },
    {
        "title": "邵智卿挽章  其二",
        "author": "崔敦礼",
        "content": "未识嵇中散，闻诗孔伯鱼。\n谓当从几杖，何意作丘墟。\n有道齐生死，无心任卷舒。\n斯人吾不见，遗恨泪沾裾。",
        "dynasty": "宋",
        "collection_info": null
    },
    {
        "title": "赵提官挽章  其一",
        "author": "崔敦礼",
        "content": "典型前辈近，问学古人深。\n有道祇藏韫，无言自陆沉。\n忧民空白首，爱主只丹心。\n远矣平生志，松风扫墓林。",
        "dynasty": "宋",
        "collection_info": null
    },
    {
        "title": "赵提官挽章  其二",
        "author": "崔敦礼",
        "content": "诚身古君子，耆德老先生。\n言行纯无玷，经书富满籯。\n兰阶群玉秀，桂苑一枝荣。\n有后谁公比，文盟压世英。",
        "dynasty": "宋",
        "collection_info": null
    },
    {
        "title": "九月二十九日迩英开讲忝预末班讲退小集玉堂之庐即留宿直因赋唐律呈诸讲官",
        "author": "崔敦礼",
        "content": "五云扶辇下清厢，宝帙初开第一章。\n旋卷班联回广殿，稍留笑语萃公堂。\n紫霄近侍连镳过，黄髮元臣照座光。\n顾我自惭陪胜会，酒清人散卧斜阳。",
        "dynasty": "宋",
        "collection_info": null
    },
    {
        "title": "殿庐纪怀敬用右史舍人韵",
        "author": "崔敦礼",
        "content": "官柳阴阴密着行，飞来黄鸟忽成双。\n身沾仙露香犹在，眼饱珍羞赐即扛。\n酒量不多容我醒，诗魔无奈得君降。\n官閒睡足春风幕，红日三竿看上窗。",
        "dynasty": "宋",
        "collection_info": null
    },
    {
        "title": "东宫寿章  其一",
        "author": "崔敦礼",
        "content": "少阳腾耀毓青宫，玉裕渊冲穆睟容。\n主鬯克承宸极重，问安勤致寝门恭。\n温文齿胄全三善，晖润登歌备四重。\n幼海光浮天序永，珠源衮衮日朝宗。",
        "dynasty": "宋",
        "collection_info": null
    },
    {
        "title": "东宫寿章  其二",
        "author": "崔敦礼",
        "content": "吹铜和气集佳祥，鬰鬰葱葱震色苍。\n山岳东明开宝禁，星辰南极注瑶觞。\n龙楼照日浮秋晓，象辂朝天馥御香。\n分土莫陪班贺末，咏歌惟祝寿无疆。",
        "dynasty": "宋",
        "collection_info": null
    },
    {
        "title": "至清口闻水阅甚盛边人言辛巳岁敌骑逼淮刘信叔军南岸欲载神劲弩至中流射之求数舟不可得今战舰之盛前未有也因成四韵",
        "author": "崔敦礼",
        "content": "晓日旌旗锦满川，阿童初试汉楼船。\n露桡天与神机秘，击楫人同壮志坚。\n行恐黄河冰可渡，已闻青海箭先传。\n佛貍莫梦淮边树，看揽长蛟下没渊。",
        "dynasty": "宋",
        "collection_info": null
    },
    {
        "title": "题婺州仁风堂寄韩侍郎  其一",
        "author": "崔敦礼",
        "content": "丹扆忧勤德意通，使君元侍玉皇宫。\n亲传天上舜琴曲，散作人间庄籁风。\n已喜清微消滞鬰，亦知委曲到鳏穷。\n骚人休復雌雄问，千里而今乐事同。",
        "dynasty": "宋",
        "collection_info": null
    },
    {
        "title": "题婺州仁风堂寄韩侍郎  其二",
        "author": "崔敦礼",
        "content": "公余燕寝但凝香，稍退朝来雁鹜行。\n政誉已争铜岭峻，恩波仍带绣川长。\n未应尚布春风诏，会许重赓夏日章。\n皎皎东阳嘉话在，到公端类发天藏。",
        "dynasty": "宋",
        "collection_info": null
    },
    {
        "title": "江行迓宪使遇风",
        "author": "崔敦礼",
        "content": "星使乘槎势若飞，微官奔走遂忘危。\n扁舟掀舞身如叶，短棹欹斜命缀丝。\n乱眼云山疑醉梦，拍天波浪意蛟螭。\n西风送我归渔浦，落日衔山未晚炊。",
        "dynasty": "宋",
        "collection_info": null
    },
    {
        "title": "次韵孙抚干二首  其一",
        "author": "崔敦礼",
        "content": "疏狂自许次公醒，冷淡无劳沸玉笙。\n满屋文章天下乐，多情灯火夜深明。\n交情问我何清苦，世路愁人已饱更。\n好趁东风动行色，濑阳烟雨趣春耕。",
        "dynasty": "宋",
        "collection_info": null
    },
    {
        "title": "次韵孙抚干二首  其二",
        "author": "崔敦礼",
        "content": "绕几黄云爇水沉，得诗閒读契余心。\n文章叔夜广陵散，句法武侯梁甫吟。\n且喜空囊收赵璧，不惭击壤混唐音。\n请君便入鸥鸣社，饭颗相从始自今。",
        "dynasty": "宋",
        "collection_info": null
    },
    {
        "title": "次陆倅韵三首  其一",
        "author": "崔敦礼",
        "content": "欲将从事到青州，酩酊乡中便可侯。\n此乐正须君领略，疏狂还许我追游。\n一年好处都能几，四序难并去莫留。\n痛饮且图连夜醉，清欢何必锦缠头。",
        "dynasty": "宋",
        "collection_info": null
    },
    {
        "title": "次陆倅韵三首  其二",
        "author": "崔敦礼",
        "content": "暖烟和气满西州，载酒当轻万户侯。\n官事不知何日了，风光宜及早春游。\n簿书丛裏偷閒去，景物妍时到处留。\n莫被虚名苦拘束，野梅官柳暗江头。",
        "dynasty": "宋",
        "collection_info": null
    },
    {
        "title": "次陆倅韵三首  其三",
        "author": "崔敦礼",
        "content": "文章光艷压苏州，照乘何劳诧魏侯。\n鸠杖欲寻江左胜，鸥盟相约社中游。\n囊空自喜陶朱得，诗拙还因杜集留。\n把玩日吟心似醉，定须论月废梳头。",
        "dynasty": "宋",
        "collection_info": null
    },
    {
        "title": "再次韵一首",
        "author": "崔敦礼",
        "content": "催花腰鼓彻凉州，午枕惊回蚁梦侯。\n頼有江山余古意，可教诗酒负春游。\n登亭举酒休论晋，借筯成功合继留。\n慷慨浩歌风日暖，万山佳处接吴头。",
        "dynasty": "宋",
        "collection_info": null
    },
    {
        "title": "和沈商卿",
        "author": "崔敦礼",
        "content": "一官奔走倦幽寻，来向江山好处吟。\n过眼风光花又落，关情勋业镜频侵。\n到头春事都无几，飞盖长郊早趁今。\n鸥鸟莫惊车马过，我来搜句亦无心。",
        "dynasty": "宋",
        "collection_info": null
    },
    {
        "title": "和章冠之",
        "author": "崔敦礼",
        "content": "光阴转眼去如飞，闹过清游正及时。\n春事到今难着语，鸟声无奈只催诗。\n日烘花气侵轩户，风晃江光入酒巵。\n回意总将西子看，对山终日未成痴。",
        "dynasty": "宋",
        "collection_info": null
    },
    {
        "title": "狼山",
        "author": "崔敦礼",
        "content": "裹了青衫簪了缨，此身便是一浮萍。\n五年客路春风熟，千里乡关夜月明。\n华鹤归来惊物变，白狼依旧逼人清。\n山中老宿争迎我，辑杖相呼问甲庚。",
        "dynasty": "宋",
        "collection_info": null
    },
    {
        "title": "龟山",
        "author": "崔敦礼",
        "content": "当年王气拥神州，衮衮朝宗此地由。\n自昔好山犹故色，只今清泗漫安流。\n苍烟锁合神仙府，宿藓封深魍魉囚。\n病眼不堪重北望，西风挥泪下扁舟。",
        "dynasty": "宋",
        "collection_info": null
    },
    {
        "title": "游龟山",
        "author": "崔敦礼",
        "content": "舟行十日困拘拳，到此登临意气掀。\n山断蜂腰盘汉表，水分燕尾入淮门。\n石埋万古英豪笔，洞锁千年魍魉魂。\n怀昔感今无限意，夕阳人去乱鸦翻。",
        "dynasty": "宋",
        "collection_info": null
    },
    {
        "title": "何家港舍舟步至新河口",
        "author": "崔敦礼",
        "content": "潮来白浪卷平沙，渐见菰蒲没两涯。\n会欲燃犀鞭魍魉，可能结网羡鲿鯋。\n三千水击鵾鹏上，百万军行将士譁。\n惊叹渔人何活计，扁舟掀舞寄全家。",
        "dynasty": "宋",
        "collection_info": null
    },
    {
        "title": "闻严子文纳妾孟守有诗辄次韵",
        "author": "崔敦礼",
        "content": "春市笙歌兴已阑，儒宫牢落分投閒。\n不知列屋倾城蔡，自笑微官繫触蛮。\n赤脚有年供侍侧，青鸾无梦到人间。\n传闻谪堕行云侣，想像高唐鬓欲斑。",
        "dynasty": "宋",
        "collection_info": null
    },
    {
        "title": "挽太尉王权章",
        "author": "崔敦礼",
        "content": "将军名字着华戎，露甲曾收不战功。\n马革裹尸忠贯日，虎头食肉气如虹。\n云屯欲倚金城重，星陨俄惊玉帐空。\n好象祁连筑新冢，鼓鼙遗恨意何穷。",
        "dynasty": "宋",
        "collection_info": null
    },
    {
        "title": "送芋酥与宿斋三学士",
        "author": "崔敦礼",
        "content": "酥盘荐酒迎春寿，芋火谈禅数夜更。\n云脚四垂天欲雪，为君两计破愁城。",
        "dynasty": "宋",
        "collection_info": null
    },
    {
        "title": "何家港舍舟步至新河口  其一",
        "author": "崔敦礼",
        "content": "夹岸芦蒿障日微，拍堤波浪溅人衣。\n隔江唤得渔船过，贯柳双鲈自买归。",
        "dynasty": "宋",
        "collection_info": null
    },
    {
        "title": "何家港舍舟步至新河口  其二",
        "author": "崔敦礼",
        "content": "郭公勾唤鲥浮水，閒客招要鸥上滩。\n岸断溪横人不到，树头依约见桅竿。",
        "dynasty": "宋",
        "collection_info": null
    },
    {
        "title": "何家港舍舟步至新河口  其三",
        "author": "崔敦礼",
        "content": "北岸行人南岸山，去年人在乱山间。\n山如相识须相笑，底事区区未得閒。",
        "dynasty": "宋",
        "collection_info": null
    },
    {
        "title": "狼山  其一",
        "author": "崔敦礼",
        "content": "日日怀归今得归，旧时风物未全非。\n江边鸥鸟应相笑，底事尘埃满客衣。",
        "dynasty": "宋",
        "collection_info": null
    },
    {
        "title": "狼山  其二",
        "author": "崔敦礼",
        "content": "贪恋微官未得閒，二年乡梦遶狼山。\n如今真箇山中去，不是寻常杳霭间。",
        "dynasty": "宋",
        "collection_info": null
    },
    {
        "title": "狼山  其三",
        "author": "崔敦礼",
        "content": "行携三尺虎臂杖，归饮十分鱼枕蕉。\n饮罢招船歌一曲，冯夷亦合泣潜绡。",
        "dynasty": "宋",
        "collection_info": null
    },
    {
        "title": "狼山  其四",
        "author": "崔敦礼",
        "content": "夜静无风水自波，隔江灯火数陵坡。\n消樽不属今宵事，奈此一江明月何。",
        "dynasty": "宋",
        "collection_info": null
    },
    {
        "title": "狼山  其五",
        "author": "崔敦礼",
        "content": "五载龙蟠虎踞间，峯头日月望狼山。\n归来筋力犹强健，野屐登临莫厌艰。",
        "dynasty": "宋",
        "collection_info": null
    },
    {
        "title": "题得妙亭",
        "author": "崔敦礼",
        "content": "行见山横坐见纵，山随意好日无穷。\n朝来爽气谁能会，浑在先生隠几中。",
        "dynasty": "宋",
        "collection_info": null
    },
    {
        "title": "探潮阁",
        "author": "崔敦礼",
        "content": "天留孤巘岌青冥，约束淮流入汴京。\n往事不堪回首望，倚栏斜日看潮生。",
        "dynasty": "宋",
        "collection_info": null
    },
    {
        "title": "题避俗轩",
        "author": "崔敦礼",
        "content": "地僻便知城市隔，心清自爱水云閒。\n障尘不用西风扇，香篆溟蒙正下关。",
        "dynasty": "宋",
        "collection_info": null
    },
    {
        "title": "题汗青轩",
        "author": "崔敦礼",
        "content": "地禁官清静不譁，日长时试小团茶。\n一生只用如椽笔，细为君王纪正邪。",
        "dynasty": "宋",
        "collection_info": null
    },
    {
        "title": "大阅回马口号",
        "author": "崔敦礼",
        "content": "前驱小队立元戎，一点台星喜气浓。\n凯奏归来铃阁静，精神端已折遐衝。",
        "dynasty": "宋",
        "collection_info": null
    },
    {
        "title": "芸香亭",
        "author": "崔敦礼",
        "content": "竹间当日一亭幽，瀹茗焚香向此留。\n丹碧只今俱化出，独来恋恋忆前游。",
        "dynasty": "宋",
        "collection_info": null
    },
    {
        "title": "密云亭",
        "author": "崔敦礼",
        "content": "落花摇曳水溶溶，金现兜绵世界容。\n只恐水流云不见，桃源归路却无踪。",
        "dynasty": "宋",
        "collection_info": null
    },
    {
        "title": "傲霜亭",
        "author": "崔敦礼",
        "content": "霜风吹惨入园林，零落阶前满地金。\n頼有翠蕤堪采摘，伴人犹守岁寒心。",
        "dynasty": "宋",
        "collection_info": null
    },
    {
        "title": "丁亥岁予留建康梦登大桥仰视霄汉有金书阁字北斗落落布列其侧昨夕夜直坐石渠桥忽见七星低昂正倚秘阁而金书大字俨然梦中所见信知世事皆有定分非偶然也  其一",
        "author": "崔敦礼",
        "content": "秘宇涵风寒淰淰，虚廊侵月静冥冥。\n宝章玉座神深地，应想谁何会百灵。",
        "dynasty": "宋",
        "collection_info": null
    },
    {
        "title": "丁亥岁予留建康梦登大桥仰视霄汉有金书阁字北斗落落布列其侧昨夕夜直坐石渠桥忽见七星低昂正倚秘阁而金书大字俨然梦中所见信知世事皆有定分非偶然也  其二",
        "author": "崔敦礼",
        "content": "青冥风露飞檐外，黄道星辰企翼边。\n独倚梧阴心自省，十年清梦故依然。",
        "dynasty": "宋",
        "collection_info": null
    },
    {
        "title": "枕上",
        "author": "崔敦礼",
        "content": "辗转孤灯梦不成，念家忧国总关情。\n月明定到棠梨上，时有啁嘈格磔声。",
        "dynasty": "宋",
        "collection_info": null
    },
    {
        "title": "太祖皇帝师次陈桥受天命协人情为圣皇武",
        "author": "崔敦礼",
        "content": "圣皇武，憺显幽。\n震逾恭，翼微周。\n帝下顾，民噢咻。\n糜沸鼎，泛横流。\n否其復，飞龙秋。\n挽天弧，建神矛。\n振汩陈，遏虔刘。\n漭然施，鸿佑休。\n熯以濡，羸者瘳。\n御皇极，凝前旒。\n徧胪欢，荡岱丘。",
        "dynasty": "宋",
        "collection_info": null
    },
    {
        "title": "刘鋹僭号岭南虐其民潘美伐之俘以献为猛虎攫",
        "author": "崔敦礼",
        "content": "猛虎攫，噬海隅。\n跨峤绵岭，环为鑪。\n流膏解节，民毕屠。\n帝怒惠顾，思往苏。\n授以虣将，施天诛。\n长驱无垠，抵其郛。\n手援炎歊，吹以濡。\n长缨繫颈，来纍纍。\n撑骸脍肉，穷凶徒。\n观城告社，咸嗟歔。",
        "dynasty": "宋",
        "collection_info": null
    },
    {
        "title": "李煜不朝伐之煜降江南平为震雷薄矣",
        "author": "崔敦礼",
        "content": "震雷薄矣，胡蝇之营。\n弥江负淮，隩天险矣。\n宁曰我尽臣度，肃恭威灵。\n宇宙混同，一方阻。\n皇明建灵旗，下巨舳。\n震威而怀，靡事戕戮。\n王师如翰，至则速。\n风漰雷磕，奄其覆。\n哀哀逆俦，维喙乞降。\n欙车青盖，朝帝乡。\n妖氛杀翳，旋披攮。\n膏痿腥䐿，德泽滂。\n凯旋金声，奏洋洋。\n辉耀万国，俱向方。",
        "dynasty": "宋",
        "collection_info": null
    },
    {
        "title": "太白远游",
        "author": "崔敦礼",
        "content": "人间不可以託兮，信长风而云行。\n浩漫其将何之兮，怅飘忽而徂征。\n天生材以有用兮，思逢时而经纶。\n苦恩疏而媒劳兮，坐长叹以抚膺。\n鸡聚族以争食兮，凤孤飞而无隣。\n璚草隠于深谷兮，层丘蔽以苍榛。\n骅骝拳跼而不得食兮，蹇馿得志以鸣春。\n蝘蜓嘲龙兮鱼目混珍，嫫母衣锦兮西施负薪。\n世道有此翻覆兮，谁察余之坚贞。\n块独处此幽默兮，乃龟息而虬蟠。\n不旷荡以纵适兮，何拘挛以守常。\n将倚剑乎天外兮，欲挂弓于扶桑。\n以倥偬而为巢兮，以虚无而为场。\n运以大风之举兮，假以摩天之翔。\n前期浩乎漫漫兮，浮四海而横八荒。\n赤玉舄以东上兮，烟苍苍其逢山。\n逢羽人于天门兮，方瞳好其容颜。\n遗我书以鸟迹兮，读不閒而三嘆。\n偶然值乎青童兮，绿髮双双其云鬟。\n笑我学仙之晚兮，蹉跎凋乎朱颜。\n玉女飘飘而下兮，遗我以流霞之杯。\n稽首拜而自媿兮，弃世何其悠哉。\n随风恣其飘扬兮，不知东走之迷。\n忽抚己而自笑兮，问南登之路岐。\n采姹女于江华兮，收河车于清溪。\n卧香炉以餐霞兮，窥石镜而心清。\n遥见仙人于彩云兮，把芙蓉于玉京。\n期汗漫于九垓兮，接卢敖于太清。\n乘兴任夫所适兮，鸣驺忽其西驰。\n栽若木于西海兮，采琼蘂乎昆山。\n揖叔卿于云台兮，恍惚凌乎紫冥。\n饮玉浆于丹丘兮，备洒扫以明星。\n赤松借予以白鹿兮，挟两龙以相从。\n传秘诀于韩众兮，精诚与夫天通。\n西上既穷其登攀兮，云飘然而无心。\n八极可以神游兮，赋大鹏于北溟。\n激三千以崛起兮，向九万而迅征。\n访广成于至道兮，闻大块之幽居。\n掇玄珠于赤水兮，天下不知其所如。\n凌云霄以直上兮，入无穷而遗形。\n骑日月而羽化兮，翼鸳鸾而云行。\n出宇宙之寥廓兮，羾阊阖之峥嵘。\n载长云之河车兮，十二楼与五城。\n登真朝于玉皇兮，赐琼浆以玉杯。\n听天语之察察兮，廓如云而天开。\n天地同乎枯槁兮，生世如乎转蓬。\n君子化为猿鹤兮，小人或为沙虫。\n营营为何所求兮，鸡鸣趋乎四关。\n十步而九太行兮，世路多乎险艰。\n传其语以铭骨兮，永愿辞于人间。\n忽魂悸以魄动兮，即归路而长叹。\n转天车于六龙兮，云骈下而飘翩。\n风为马兮霓为裳，靡星旃兮迴鸾车。\n烛龙衔光以照物兮，列缺挥鞭而启途。\n欻翳景以横翥兮，逆高天以下垂。\n望四海兮何漫漫，长相思兮在长安。\n復长剑而归来兮，谒九重之天门。\n白日照吾之精诚兮，效剖胆而输肝。\n吐峥嵘之高论兮，开浩荡之奇言。\n所谓代马不思乎越兮，越禽不恋乎燕。\n流波思其旧浦兮，落叶坠于本根者也。",
        "dynasty": "宋",
        "collection_info": null
    },
    {
        "title": "太白招魂",
        "author": "崔敦礼",
        "content": "予为谪仙兮，薄游人间。\n傲岸不谐兮，世路艰难。\n折芳洲之瑶华兮，采琼蘂入乎昆山。\n愁长安之不见兮，坐拂剑而长嘆。\n魂一去而欲断兮，与春风而飘扬。\n飘扬其竟何託兮，造化为之悲伤。\n于是帝命巫阳，若有一人。\n神气黯然，精魂飞散。\n迟尔归旋，乃下招曰，魂兮归徕，无东无西，无南无北些。\n碧海之东，长鲸濆涌，不可以涉些。\n扬波喷云，蔽天鬐鬛些。\n齿若雪山，挂骨于其间些。\n归徕，去无还些。\n魂兮无南，南山白额穷奇貙貒些，牙若剑错鬣如丛竿些。\n口吞殳鋋，目极枪橹些。\n归徕，饲豺虎些。\n魂兮无西，西当太白，横绝峨嵋些。\n地崩山摧，天梯鈎连些。\n峥嵘崔嵬，朝虎夕蛇些。\n磨牙吮血，杀人如麻些。\n归徕，行路难些。\n魂兮无北，北缘太行，嶝道峻盘些。\n马足蹶侧，车轮摧冈些，气毒剑戟，严风裂裳些。\n归徕，北上苦些。\n魂兮归来，君无上天些。\n天鼓砰訇，雷震帝旁些。\n投壶玉女，笑开电光些。\n风雨之起，倏烁晦冥些。\n犬吠九关，杀人以愤其精魂些。\n归徕，天路何因些。\n魂兮归徕，君无下此幽都些。\n闭影潜魂，遗迹九泉些。\n剑轮汤镬，猛火炽然些。\n疑山炎昆，苦海滔天些。\n归徕，保吾生些。\n魂兮归徕，还故乡些。\n高楼甲第，连青山些。\n飞楹磊砢，栱夤缘些。\n云楣横绮，桷攒栾些。\n皓壁昼朗，朱甍鲜些。\n金窗绣户，朱箔悬些。\n魂兮归徕，列珍羞些。\n月光素盘，饭雕胡些。\n鲁酒琥珀，紫锦鱼些。\n白酒新熟，黄鸡肥些。\n山盘秋蔬，荐霜梨些。\n吴盐如花，皎白雪些。\n玉盘杨梅，为君设些。\n魂兮归徕，恣欢谑些。\n南国美人，芙蓉灼灼些。\n洛浦宓妃，飘飘飞雪些。\n长干吴儿，艳星月些。\n西施东邻，秀蛾眉些。\n一笑双璧，歌千金些。\n琅玕绮食，鸳鸯衾些。\n博山炉中，香火沉些。\n魂兮归徕，醉壶觞些。\n青娥对烛，俨成行些。\n玉童两两，吹紫笙些。\n佳人当窗，弹鸣筝些。\n玉壶美酒，清若空些。\n看朱成碧，颜始红些。\n连呼五白，行六博些。\n赤鸡白狗，赌梨栗些。\n半酣呼鹰，挥鸣鞘些。\n金鞍龙马，花雪毛些。\n霜剑切玉，明珠袍些。\n魂兮归徕，入长安些。\n清都玉树，瑶台春些。\n万姓聚舞，歌太平些。\n伐鼓槌钟，启重城些。\n日照万户，簪裾明些。\n骑吹飒沓，引公卿些。\n白日紫晖，运权衡些。\n倒海凌山，索月采荪些。\n文质炳焕，罗星旻些。\n魂兮归徕，乐不可言些。\n乱曰：长相思兮在长安，络纬秋啼兮金井栏。\n望夫君兮安极，我沉吟兮嘆息。\n怀洞庭兮悲潇湘，把瑶草兮思何堪。\n念佳期兮莫展，每为恨兮不浅。\n荷花落兮江色秋，秋风袅袅夜悠悠。\n魂兮归徕，谢远游。",
        "dynasty": "宋",
        "collection_info": null
    },
    {
        "title": "九序",
        "author": "崔敦礼",
        "content": "春日兮繁鲜，车阗阗兮句曲天。\n緪瑟兮拊鼓，满芳菲兮琼筵。\n朝霞为羞兮沆瀣为醴，瑶华玉馔兮错杂而陈前。\n灵之来兮赤城空，驾白鹤兮御清风。\n群仙从兮哆哆，云晻暧兮车隆隆。\n灵之去兮返太清，骑日月兮朝紫皇。\n下视九州兮尘泱茫，五岳俎豆兮四溟杯觞。\n制琼琚兮余衣，集芳荪兮余裳。\n荷佩兮离离，兰旌兮扬扬。\n欲往从兮未得，望夫君兮彷忀。",
        "dynasty": "宋",
        "collection_info": null
    },
    {
        "title": "正曜",
        "author": "崔敦礼",
        "content": "若有人兮水中央，鱼鳞衣兮白蜺裳。\n荃桡兮桂旗，欲女迎兮风薄之。\n神之驾兮两龙，骖白鼋兮蛟螭从。\n朝余陟兮三山，夕济兮牛渚。\n神不来兮夷犹，使我心兮苦復苦。\n濯缨兮姑溪，结佩兮采石。\n诚不已兮幽通，信不坠兮物格。\n若有临兮风颾颾，作莫雨兮愁江皋。\n神交兮意接，来不言兮去无迹。\n倏雨歇兮云收，山青青兮水悠悠。",
        "dynasty": "宋",
        "collection_info": null
    },
    {
        "title": "华阳洞天",
        "author": "崔敦礼",
        "content": "云冥冥兮迭嶂，君独立兮山之上。\n石嶝险兮水道寒，思夫君兮未敢言。\n无言兮皇皇，山阿之人兮告我以不难。\n木樛蔚兮下俯，石避碍兮行旁。\n余冠兮巍巍，余步兮逶迟。\n俛首非吾之愿兮，斜径其将安之。\n朝骋望兮昭亭，夕宿兮双溪。\n网蕙茝兮为盖，葺荪蘅兮为车。\n欲腾驾兮高翔，恍导余兮上隮。\n揭北斗兮奠椒浆，簸南箕兮羞琼蘂。\n灵欣欣兮顾余，亶正直兮为神予。",
        "dynasty": "宋",
        "collection_info": null
    },
    {
        "title": "中水府",
        "author": "崔敦礼",
        "content": "泛泛兮吾舟，沛吾乘兮东流。\n东流兮何之，有美人兮天一涯。\n烟杳杳兮南徐，云连连兮北固。\n海何为兮清明，江何为兮流注。\n彼美人兮山之曲，镇龙关兮转阴轴。\n约束海若兮呵水冯，夏不苦雨兮冬不疾风。\n污邪穰穰兮海沂阜丰，我民报事兮罔有不恭。\n采秀实兮山巅，撷芳馨兮涧底。\n霜籼兮水芒，蕙肴羞兮椒糈。\n神之格兮乐享，惚蜿蜿兮来止。",
        "dynasty": "宋",
        "collection_info": null
    },
    {
        "title": "下水府",
        "author": "崔敦礼",
        "content": "钟山崒兮江之湄，药为祀兮辛夷祠。\n神乘白马兮执素羽，朝与日出兮莫云归。\n噫嗟兮明神，烈烈兮用光。\n生乎疾盗兮奋不顾死，死焉助顺兮赫然发灵。\n湛清尊兮明水，扬玉桴兮扣雷鼓。\n扣鼓兮如何，我欲言兮泪滂沱。\n懭有妖兮蟠中土，杂蘅皋兮秽兰宇。\n豺豕兮人居，猰貐兮室庐。\n愿神我福兮我祥，举长矢兮射天狼。\n使河洛兮回波，令岱华兮还光。\n山苍苍兮水汤汤，神之威兮俨不忘。\n刳肝为辞兮沥血，陈神之听兮闻不闻。",
        "dynasty": "宋",
        "collection_info": null
    },
    {
        "title": "田间辞三首  其一",
        "author": "崔敦礼",
        "content": "朝余往兮东畴，景翳翳兮云油油。\n牛驱耕兮载泥重，鞭不前兮挽犁用。\n岁云暮兮暮维何，仓庚鸣兮布谷和。\n疾吾耜兮固吾耒，趣甘泽兮及时播。",
        "dynasty": "宋",
        "collection_info": null
    },
    {
        "title": "田间辞三首  其二",
        "author": "崔敦礼",
        "content": "我耕兮我田，雨浪浪兮雷填填。\n水漫漫兮种不下，出门见水兮泪滂沱。\n惠我晴兮疾耕而耨，螟败之兮颖弗得秀。\n呜呼，我无时违兮时不我予。\n时不予兮奈何，蹇无忘兮吾事。",
        "dynasty": "宋",
        "collection_info": null
    },
    {
        "title": "田间辞三首  其三",
        "author": "崔敦礼",
        "content": "数稻兮登场，牵牛兮入屋。\n噭咷兮田家，欢迎兮稚子。\n三年力耕兮今逢年，庾则实兮庖有鲜。\n草藉兮陶盘，豳吹兮土鼓。\n握牛兮谁歌，和之兮余舞。\n乐復乐兮岁晏，冰雪集兮堂下。\n时亹亹兮不再，荪何为兮田野。",
        "dynasty": "宋",
        "collection_info": null
    },
    {
        "title": "北山之英",
        "author": "崔敦礼",
        "content": "强敌骄兮晋多垒，忽登山兮望廷尉。\n风霾兮杀气昏，突枪櫑兮乱鈎陈。\n予君麾兮从君钺，战陵西兮捍溪栅。\n虹食垒兮火焚旗，公之死兮去如归。\n公有子兮愤争先，勇没地兮羞戴天。\n父死忠兮子死孝，令名扬兮日月照。\n物有始兮岂无终，得所归兮孰如公。\n喜幸生兮畏义死，语昵昵兮顾妻子。\n草木尽兮粪土委，闻高风兮汗流趾。",
        "dynasty": "宋",
        "collection_info": null
    },
    {
        "title": "楚州龙庙迎享送神辞  其一",
        "author": "崔敦礼",
        "content": "君之来兮殊廷，雷隆隆兮雨冥冥。\n从天吴兮罔象，纷万怪兮如云。\n若有妖兮震奔沛，吹逆浪兮扬羶腥。\n授天矛兮下讨，披蒙雾兮祥氛。\n地平天静兮日月清夷，我民蒙福兮万年报事。",
        "dynasty": "宋",
        "collection_info": null
    },
    {
        "title": "楚州龙庙迎享送神辞  其二",
        "author": "崔敦礼",
        "content": "辛楣兮药房，兰枅兮桂楹。\n翼翼兮新宫，穆将进兮芳馨。\n柏实兮松液，芝华兮若英。\n奠琼斚兮清酤，玉俎析兮嘉牲。\n雅声兮远姚，锵和平兮鼓钟纷。\n繁会兮竽笙，灵连蜷兮须摇。\n傧暗蔼兮纷纭，洁我心兮恭事，灵欣欣兮燕宁。",
        "dynasty": "宋",
        "collection_info": null
    },
    {
        "title": "楚州龙庙迎享送神辞  其三",
        "author": "崔敦礼",
        "content": "君之去兮朱宫，乘飞云兮御迴风。\n贝阙兮丰敞，金台鬰兮穹隆。\n珠胎兮炫耀，周玉树兮青葱。\n天琛兮水碧，众宝萃兮玲珑。\n良辰兮高燕，命冯夷兮展舞。\n鸣𪛌兮海童，群仙兮良待。\n君肯临兮尚舂容，君不我留兮我心忡忡。\n眇清思兮眑眑，惠我民兮盍终。",
        "dynasty": "宋",
        "collection_info": null
    },
    {
        "title": "拟津人歌",
        "author": "崔敦礼",
        "content": "吾之舟兮常虚以游，哀乐喜怒兮一毫不留。\n不与物涉兮驾空以浮，万方覆却兮无触吾舟。\n吾之舟兮常虚以游。",
        "dynasty": "宋",
        "collection_info": null
    },
    {
        "title": "平江府饯丘知府致语口号",
        "author": "崔敦礼",
        "content": "熏风捲旆趣归程，十万儿啼满路声。\n别恨江枫烟雨暝，愁云沙草晓波平。\n毁鞭莫遂留行意，开宴聊伸恋德情。\n从此吴人颂遗爱，棠阴千里日敷荣。",
        "dynasty": "宋",
        "collection_info": null
    },
    {
        "title": "宰余杭游洞霄",
        "author": "赵公硕",
        "content": "野服萧萧款翠微，虚亭高敞射晴晖。\n仙归洞府云烟冷，春入名山笋蕨肥。\n缓引壶觞聊自适，暂捐朱墨便忘归。\n会须结屋山中住，始悟人閒万事非。",
        "dynasty": "宋",
        "collection_info": null
    },
    {
        "title": "庆元四年五月再游",
        "author": "赵公硕",
        "content": "旧时曾此觅仙缘，一别于今四十年。\n白髮重来嗟老矣，青山九锁故依然。\n肩舆直入松閒路，洗耳还听涧底泉。\n幽兴未阑吟未就，半峯斜日下平川。",
        "dynasty": "宋",
        "collection_info": null
    },
    {
        "title": "积雨初霁乘兴邀王和叟赵久成二监郡游南山饮于云间阁因成一诗醉书于石壁",
        "author": "赵公硕",
        "content": "云间飞阁倚峥嵘，烟外寒江坠镜清。\n绝巘高头惟古木，断崖直下只孤城。\n二年谩结巴南恨，万里空县楚客情。\n鼓吹不须催我去，夕阳犹傍远山明。",
        "dynasty": "宋",
        "collection_info": null
    },
    {
        "title": "奉和郭使君游光福寺云閒阁二十韵",
        "author": "赵公硕",
        "content": "南龛几百年，古木阚云掩。\n崖倾千仞垂，路县一线险。\n飞𤜴喜曾巅，羸骖怯虚堑。\n枫叶红斓斑，松□翠摇飐。\n石皴风雨剥，殿古木□□。\n拂拭坐空岩，□□□□琰。\n江势从何来，斗然不□□。\n凭危意欲飞，□□□□□。\n鸟鸣山更幽，□□翠□染。\n烟际漾渔舠，风前乱□檿。\n缓赏有余欢，高怀无一□。\n尺璧非所宝，白圭焉受玷。\n入蜀莫言□，得郡亦云忝。\n□□长安□，犹胜山阳贬。\n平生足疎旷，宁復事拘检。\n佳时方一来，薄日已半晻。\n雨余□□深，月堕山楼黡。\n□重□□高，□护神光闪。\n□乐乐□□，君忧忧岁歉。\n□□□吴□，□□不□点。",
        "dynasty": "宋",
        "collection_info": null
    },
    {
        "title": "持宪节登戴溪亭赋诗",
        "author": "芮辉",
        "content": "溪山之兴无时尽，兴尽名亭意可知。\n出岫孤云含细雨，投林宿鸟爱深枝。\n风流已是千年事，公案今成七字诗。\n短棹悠然随所适，人生出处要如斯。",
        "dynasty": "宋",
        "collection_info": null
    },
    {
        "title": "颂",
        "author": "葛郯",
        "content": "非心非佛亦非物，五凤楼前山突兀。\n艷阳影裏倒翻身，野狐跳入金毛窟。",
        "dynasty": "宋",
        "collection_info": null
    },
    {
        "title": "临终偈",
        "author": "葛郯",
        "content": "大洋海裏打鼓，须弥山上闻钟。\n业镜忽然扑破，翻身透出虚空。",
        "dynasty": "宋",
        "collection_info": null
    },
    {
        "title": "偈",
        "author": "释中仁",
        "content": "九十春光已过半，养花天气正融和。\n海棠枝上鶑声好，道与时流见得么。",
        "dynasty": "宋",
        "collection_info": null
    },
    {
        "title": "举狗子无佛性话颂",
        "author": "释中仁",
        "content": "二八佳人刺绣迟，紫荆花下啭黄鹂。\n可怜无限伤春意，尽在停针不语时。",
        "dynasty": "宋",
        "collection_info": null
    },
    {
        "title": "举与万法为侣因缘颂",
        "author": "释中仁",
        "content": "秤锤搦出油，闲言长语休。\n腰缠十万贯，骑鹤上扬州。",
        "dynasty": "宋",
        "collection_info": null
    },
    {
        "title": "题江国录先生石室",
        "author": "陈尚文",
        "content": "海宁邑屋千山环，幽人更爱山中山。\n山城已远人烟寒，江君石室深巑岏。\n闻君十载栖长安，焉能敛翼萦岩峦。\n卧龙要自南阳蟠，东山不为携红颜。\n迩来侧身天地间，不如一室中宽閒。\n探书禹穴万卷完，养成雾豹非一斑。\n素琴无絃心自弹，泰山高高水潺潺。\n山中閴兮谁往还，云无心兮抱幽关。\n青山白云足为侣，无心胡为恋君宇，冷君衣裳润君础。\n人间岁月易今古，傅说一去不可伫。\n苍梧何如出飞雨，不崇朝兮苏九土。",
        "dynasty": "宋",
        "collection_info": null
    },
    {
        "title": "试剑石",
        "author": "陈景肃",
        "content": "将军大宝剑，磨久苍崖斑。\n一日试利刃，断石倚两山。\n倒枕泉水碧，生光斗牛丹。\n至今胡虏过，目顾骨先寒。",
        "dynasty": "宋",
        "collection_info": null
    },
    {
        "title": "怀高东溪二首  其一",
        "author": "陈景肃",
        "content": "凿泉莫太深，太深井难汲。\n登山莫太高，太高顶难立。\n山顶仰可观，井渊俯可挹。\n那知鸿鹄飞，海杳无消息。",
        "dynasty": "宋",
        "collection_info": null
    },
    {
        "title": "怀高东溪二首  其二",
        "author": "陈景肃",
        "content": "谔谔东溪士，吹箫涧谷春。\n一别阻云水，相思劳梦魂。\n五湖秋夜月，三岛春空云。\n璚标月夜见，玉唾云閒闻。\n何当一返驾，吟弄终干坤。",
        "dynasty": "宋",
        "collection_info": null
    },
    {
        "title": "江左驿舍寄文湖",
        "author": "陈庸",
        "content": "云水苍苍日欲阑，邮亭遥忆旧家山。\n故人两地分南北，几度相思鬓为斑。",
        "dynasty": "宋",
        "collection_info": null
    },
    {
        "title": "洪氏浴室院",
        "author": "陆楠",
        "content": "我闻色相本来空，人镜须知在箇中。\n已把太虚为丈室，却将明月照心宫。\n浮云翳扫三更后，素彩光流万里同。\n休诧此堂能坐进，藩篱打破意无穷。",
        "dynasty": "宋",
        "collection_info": null
    },
    {
        "title": "题妙庭观",
        "author": "陆楠",
        "content": "闻说瑶池事渺然，那知此地有飞仙。\n玉皇妙曲人何在，金鼎灵丹世莫传。\n漫写风姿□俗眼，空余窟室奉炉烟。\n何时了却公家事，一洗尘襟访洞天。",
        "dynasty": "宋",
        "collection_info": null
    },
    {
        "title": "致爽轩",
        "author": "刘焞",
        "content": "团团竹色遶郊居，勾引清风百亩余。\n忆昔敲门苏内翰，而今下马范中书。",
        "dynasty": "宋",
        "collection_info": null
    },
    {
        "title": "咏家史",
        "author": "罗杞",
        "content": "荫资嘉木当知本，水余甘泉必究源。\n忆昔东昭分以后，相传瓜瓞世绵绵。",
        "dynasty": "宋",
        "collection_info": null
    },
    {
        "title": "在金陵宦邸别乡友宋碧溪司训",
        "author": "罗杞",
        "content": "十年颜范此睽违，邂逅邮亭亦解颐。\n春满皋皮君彻早，尘蒙章甫我归迟。\n云龙嘉会逢今日，鸡黍真情忆旧时。\n明发愁为江上别，依然回首各天涯。",
        "dynasty": "宋",
        "collection_info": null
    },
    {
        "title": "李白书堂",
        "author": "林桷",
        "content": "江风朝暮半晴阴，绀宇飞甍接翠岑。\n手摘匏瓜曾未遍，身从鸥鹭得相寻。\n千年舞袖云崖冷，几度桃花春水深。\n犹有门前旧诗句，松风万壑老龙吟。",
        "dynasty": "宋",
        "collection_info": null
    },
    {
        "title": "题太白五松书堂  其一",
        "author": "林桷",
        "content": "翰林最爱五松山，长说千年未拟还。\n而我抗尘良自愧，来游只得片时閒。",
        "dynasty": "宋",
        "collection_info": null
    },
    {
        "title": "题太白五松书堂  其二",
        "author": "林桷",
        "content": "千载名山乐有余，功名常愧十年书。\n英风凛凛无今古，醉草明光一梦如。",
        "dynasty": "宋",
        "collection_info": null
    },
    {
        "title": "题太白五松书堂  其三",
        "author": "林桷",
        "content": "荡漾清溪两桨飞，趋行不及到斜晖。\n无人跪进雕胡饭，只学卢仝啜茗归。",
        "dynasty": "宋",
        "collection_info": null
    },
    {
        "title": "题太白五松书堂  其四",
        "author": "林桷",
        "content": "为儒为吏两无功，采石铜官邂逅同。\n四见清明今一换，归欤我欲片帆东。",
        "dynasty": "宋",
        "collection_info": null
    },
    {
        "title": "赠汪孝子",
        "author": "林桷",
        "content": "事死如生实至难，古来不独数丁兰。\n遗骸已逐干戈尽，刻木难忘菽水欢。\n天地一身难养育，子孙百口復团圆。\n吾皇德泽将何报，忠孝垂名两不刊。",
        "dynasty": "宋",
        "collection_info": null
    },
    {
        "title": "赠汪孝子  其一",
        "author": "孟益",
        "content": "刻木为亲古亦稀，汪生天性自无违。\n十年奉养如生日，回视丁兰更有辉。",
        "dynasty": "宋",
        "collection_info": null
    },
    {
        "title": "赠汪孝子  其二",
        "author": "孟益",
        "content": "循善无疑报自天，一身耆艾子孙蕃。\n好将姓字闻朝着，旌市居为孝弟村。",
        "dynasty": "宋",
        "collection_info": null
    },
    {
        "title": "挽李制干",
        "author": "黄刍",
        "content": "先生云卧在梅峰，胸饱珠玑貌自丰。\n端坐浑如乔岳象，传经足并化工同。\n门前桃李春长在，身后勋名远更通。\n见说义兵扶社稷，千年国史纪元功。",
        "dynasty": "宋",
        "collection_info": null
    },
    {
        "title": "南雁西洞",
        "author": "叶群",
        "content": "石门深窅锁丹霞，倚马西风日欲斜。\n幽境已无尘俗气，白云尚有翠微家。\n林间摘句书红叶，涧底烹泉带落花。\n向晚且从西洞息，碧山明月正堪赊。",
        "dynasty": "宋",
        "collection_info": null
    },
    {
        "title": "万州湖滩寄王夔州",
        "author": "查籥",
        "content": "满目暮山平远，一池云锦清酣。\n忽有钟声林际，直疑梦到江南。",
        "dynasty": "宋",
        "collection_info": null
    },
    {
        "title": "题卧龙山",
        "author": "查籥",
        "content": "山颠祠貌俨丹青，千载怀人为一登。\n隠隠故营连白帝，茫茫恨水向西陵。\n石根兰芷香无价，云顶松杉翠作层。\n人事天机古难料，诗成试语定中僧。",
        "dynasty": "宋",
        "collection_info": null
    },
    {
        "title": "访苏黄遗墨",
        "author": "查籥",
        "content": "槛外滔滔水，岩前冉冉云。\n行人舟似叶，题墨藓生纹。\n岁月帆樯去，山川楚蜀分。\n十年三舣棹，永愧北山文。",
        "dynasty": "宋",
        "collection_info": null
    },
    {
        "title": "句",
        "author": "查籥",
        "content": "浪痕自记岑彭□，冈势云依陆抗城。",
        "dynasty": "宋",
        "collection_info": null
    },
    {
        "title": "挽薛艮斋",
        "author": "何伯谨",
        "content": "剀切忧时论，慈祥济物心。\n贾生年尚少，平子虑何深。\n徒抱经纶志，俄闻讣告音。\n朔风传薤挽，谁不泪霑襟。",
        "dynasty": "宋",
        "collection_info": null
    },
    {
        "title": "庚子冬夜宿郡馆怀白从古",
        "author": "章纶",
        "content": "高馆天寒霜露浓，思君深隠翠微重。\n月华绕树无飞鹊，云气蟠泥有蛰龙。\n石鼎赋诗犹脱略，银灯看剑每从容。\n孤怀展转不成寐，为发城头半夜钟。",
        "dynasty": "宋",
        "collection_info": null
    },
    {
        "title": "句",
        "author": "廖挺",
        "content": "余波下作双溪水，只欠休文八咏楼。",
        "dynasty": "宋",
        "collection_info": null
    },
    {
        "title": "高士峰",
        "author": "沈希尹",
        "content": "淡淡梨花寂寂春，一声啼鸟隔花闻。\n高峰影转金鷄月，渤海晴横碧峤云。",
        "dynasty": "宋",
        "collection_info": null
    },
    {
        "title": "亦爱堂",
        "author": "童宗说",
        "content": "吾家小院千里驹，眉宇照人自秀整。\n平生尚友康山陶，拔俗翩翩有高骋。",
        "dynasty": "宋",
        "collection_info": null
    },
    {
        "title": "句",
        "author": "蒋雝",
        "content": "入寺门围玉带水。",
        "dynasty": "宋",
        "collection_info": null
    },
    {
        "title": "姜山",
        "author": "任三杰",
        "content": "天风吹我登姜山，前岩后岩相封间。\n已从积雨得深涧，更趁浮云同往还。\n世外空青覆茅屋，屋外凉风吹紫竹。\n挂冠何日赋归来，煮石篝灯洞中宿。",
        "dynasty": "宋",
        "collection_info": null
    },
    {
        "title": "登岳阳楼  其一",
        "author": "萧德藻",
        "content": "不作苍茫去，真成浪荡游。\n三年夜郎客，一柁洞庭秋。\n得句鹭飞处，看山天尽头。\n犹嫌未奇绝，更上岳阳楼。",
        "dynasty": "宋",
        "collection_info": null
    },
    {
        "title": "登岳阳楼  其二",
        "author": "萧德藻",
        "content": "荒村三月不肉味，併与瓜茄倚阁休。\n造物于人相补报，问天赊得一山秋。",
        "dynasty": "宋",
        "collection_info": null
    },
    {
        "title": "吕公洞",
        "author": "萧德藻",
        "content": "復此经过三十年，唯应岩石故依然。\n城南老树朽为土，檐外稚松青拂天。\n枕上功名祗扰扰，指端变化又玄玄。\n刀圭乞与起衰病，稽首秋空一剑仙。",
        "dynasty": "宋",
        "collection_info": null
    },
    {
        "title": "樵夫",
        "author": "萧德藻",
        "content": "一担干柴古渡头，盘缠一日颇优游。\n归来涧底磨刀斧，又作全家明日谋。",
        "dynasty": "宋",
        "collection_info": null
    },
    {
        "title": "立春",
        "author": "萧德藻",
        "content": "半夜新春入管城，平明铜雀绿苔生。\n浮澌把断东风路，诉与青州借援兵。",
        "dynasty": "宋",
        "collection_info": null
    },
    {
        "title": "古梅二绝  其一",
        "author": "萧德藻",
        "content": "湘妃危立冻蛟背，海月冷挂珊瑚枝。\n丑怪惊人能妩媚，断魂只有晓寒知。",
        "dynasty": "宋",
        "collection_info": null
    },
    {
        "title": "古梅二绝  其二",
        "author": "萧德藻",
        "content": "百千年藓着枯树，一两点春供老枝。\n绝壁笛声那得到，直愁斜日冻蜂知。",
        "dynasty": "宋",
        "collection_info": null
    },
    {
        "title": "采莲曲二首  其一",
        "author": "萧德藻",
        "content": "清晓去采莲，莲花带露鲜。\n溪长须急桨，不是趁前船。",
        "dynasty": "宋",
        "collection_info": null
    },
    {
        "title": "采莲曲二首  其二",
        "author": "萧德藻",
        "content": "相随不觉远，直到暮烟中。\n恐嗔归得晚，今日打头风。",
        "dynasty": "宋",
        "collection_info": null
    },
    {
        "title": "咏虞美人草",
        "author": "萧德藻",
        "content": "鲁公死后一抔荒，谁与竿头荐一觞。\n妾愿得生坟土上，日翻舞袖向君王。",
        "dynasty": "宋",
        "collection_info": null
    },
    {
        "title": "次韵傅惟肖",
        "author": "萧德藻",
        "content": "竹根蟋蟀太多事，唤得秋来篱落间。\n又过暑天如许久，未偿诗债若为颜。\n肝肠与世苦相反，岩壑嗔人不早还。\n八月放船飞样去，芦花丛外数青山。",
        "dynasty": "宋",
        "collection_info": null
    },
    {
        "title": "台城",
        "author": "萧德藻",
        "content": "六朝旧事知多少，尽在天禧塔上层。\n高处只应添泪眼，老僧语客莫来登。",
        "dynasty": "宋",
        "collection_info": null
    },
    {
        "title": "句  其一",
        "author": "萧德藻",
        "content": "信脚到太古。\n《诚斋集》卷一一四《诗话》ff。",
        "dynasty": "宋",
        "collection_info": null
    },
    {
        "title": "句  其二",
        "author": "萧德藻",
        "content": "着语能奇怪，呼天与倡酬。",
        "dynasty": "宋",
        "collection_info": null
    },
    {
        "title": "句  其三",
        "author": "萧德藻",
        "content": "疾走建德国，乃为渊明先。\n失脚坠榛莽，刘伶扶我还。",
        "dynasty": "宋",
        "collection_info": null
    },
    {
        "title": "句  其四",
        "author": "萧德藻",
        "content": "干坤生长我，贫病怨尤谁。",
        "dynasty": "宋",
        "collection_info": null
    },
    {
        "title": "句  其五",
        "author": "萧德藻",
        "content": "一筇时到崔嵬上，有底勋劳得给扶。",
        "dynasty": "宋",
        "collection_info": null
    },
    {
        "title": "句  其六",
        "author": "萧德藻",
        "content": "秋浩荡中遥指点，一螺许是定王城。",
        "dynasty": "宋",
        "collection_info": null
    },
    {
        "title": "句  其七",
        "author": "萧德藻",
        "content": "稚子推窗窥过雁，数峰乘隙入西轩。",
        "dynasty": "宋",
        "collection_info": null
    },
    {
        "title": "句  其八",
        "author": "萧德藻",
        "content": "眼冷寒梢明数点，知他是雪是梅花。",
        "dynasty": "宋",
        "collection_info": null
    },
    {
        "title": "句  其九",
        "author": "萧德藻",
        "content": "秋阳直为田家计，饶得渔村一抹红。",
        "dynasty": "宋",
        "collection_info": null
    },
    {
        "title": "句  其一○",
        "author": "萧德藻",
        "content": "盘陀石上少从容。",
        "dynasty": "宋",
        "collection_info": null
    },
    {
        "title": "句  其一一",
        "author": "萧德藻",
        "content": "一径萧萧松影低。",
        "dynasty": "宋",
        "collection_info": null
    },
    {
        "title": "句  其一二",
        "author": "萧德藻",
        "content": "直须冰雪作梯媒。",
        "dynasty": "宋",
        "collection_info": null
    },
    {
        "title": "句  其一三",
        "author": "萧德藻",
        "content": "不随桃李待春回。",
        "dynasty": "宋",
        "collection_info": null
    },
    {
        "title": "待潮顾浦宿耕者张钦舍",
        "author": "颜发",
        "content": "海近云气昏，禹迹开茫茫。\n晴林列障逻，什伍屯平冈。\n顷遭七年旱，骤见九秋黄。\n腰镰喜復悲，泥水新圃场。\n县侯初下教，官赋无丰荒。\n错挥制锦刀，戏作编氓创。\n身上催租瘢，短褐愁盖藏。\n课为五县最，荐飞十剡章。\n逡巡掌邦计，跬步封侯王。\n江淮十万师，待饲正颉吭。\n禾麦今已登，妇子戒勿尝。\n行俟天雨粟，饱食均四方。",
        "dynasty": "宋",
        "collection_info": null
    },
    {
        "title": "和盖谦老游马鞍山",
        "author": "颜发",
        "content": "青鞋来踏马鞍山，小径萦纡便往还。\n眺望双明穷晻霭，登临终日得余閒。\n冥搜直到风埃外，逸兴徐来笔砚閒。\n钱挂杖头堪一醉，归来随例带酡颜。",
        "dynasty": "宋",
        "collection_info": null
    },
    {
        "title": "题灵山壁",
        "author": "颜发",
        "content": "游尘野马皛晴光，僧舍无营日正长。\n看罢一枰天欲暮，不知何处起渔榔。",
        "dynasty": "宋",
        "collection_info": null
    },
    {
        "title": "和山间壁上陈子忠  其一",
        "author": "颜发",
        "content": "路转山根草木香，天容水色两茫茫。\n渔人风裏数声笛，飞过芦花幽兴长。",
        "dynasty": "宋",
        "collection_info": null
    },
    {
        "title": "和山间壁上陈子忠  其二",
        "author": "颜发",
        "content": "风蒲水荇度清香，两两飞鳬堕渺茫。\n目送征帆掠波去，碧天无际暮云长。",
        "dynasty": "宋",
        "collection_info": null
    },
    {
        "title": "和陈尉春日行山",
        "author": "颜发",
        "content": "公余春日长，亭午吏已退。\n山行步晴碧，松影踏鲜翠。\n杖移苔点穿，蜂抱花鬚坠。\n酒琖释春愁，楸枰醒昼睡。\n行乐须及时，谁能六经醉。",
        "dynasty": "宋",
        "collection_info": null
    },
    {
        "title": "登四明山",
        "author": "黄巨澄",
        "content": "会稽东南秀，四明名更佳。\n蜿蜒三百里，惨淡青莲花。\n伊昔天地初，山川始萌芽。\n六丁挥神斧，斲削如人家。\n四牖遗古制，玲珑吐云霞。\n侧闻刘樊徒，于此炼丹砂。\n耕烟种青櫺，结实大如瓜。\n挥手谢众士，身登凤凰车。\n至今石窗底，青天守龙蛇。\n玉女四五人，绿鬓垂鬖髿。\n时来听潺湲，意态静不哗。\n我夜闯其劳，月黑星如麻。\n顾惭无灵气，怅望空咨嗟。",
        "dynasty": "宋",
        "collection_info": null
    },
    {
        "title": "题国清寺",
        "author": "刘知过",
        "content": "野人游徧天台寺，究竟招提此最奇。\n十里远排清荫入，五峯如按画图窥。\n隋初便有高僧传，火后都亡过客诗。\n重到定知非远约，岸巾高处立多时。",
        "dynasty": "宋",
        "collection_info": null
    },
    {
        "title": "春日",
        "author": "刘知过",
        "content": "浓起香尘十里晴，晚来烟雨忽斜横。\n花开花落清明候，山北山南杜宇声。\n追念旧游浑是梦，退思良计不如耕。\n人中喜有弥天释，时吐清文慰此情。",
        "dynasty": "宋",
        "collection_info": null
    },
    {
        "title": "登泰山  其一",
        "author": "陈梦良",
        "content": "一跻尼父更谁登，扶日扪参紫翠层。\n四海儿孙向罗立，万方稚子走香灯。\n独将浑噩留天地，几为沧桑纪废兴。\n长啸一声空八表，恍疑鹏背坐来曾。",
        "dynasty": "宋",
        "collection_info": null
    },
    {
        "title": "登泰山  其二",
        "author": "陈梦良",
        "content": "何处鸾笙凤管清，觉来身世在蓬瀛。\n龟蒙鳬峄争趋势，恒霍嵩华共仰兄。\n封禅幸无书献纳，洞天尚有路通名。\n自惭游兴非司马，不扣天门空此生。",
        "dynasty": "宋",
        "collection_info": null
    },
    {
        "title": "句",
        "author": "陈辉",
        "content": "根枝不入灵和殿，枉为人间拂马蹄。",
        "dynasty": "宋",
        "collection_info": null
    },
    {
        "title": "题琴堂",
        "author": "孙祖德",
        "content": "一曲重弹子贱琴，三年风月总知音。\n休言无补公家事，留得堂前竹树阴。",
        "dynasty": "宋",
        "collection_info": null
    },
    {
        "title": "绛溪",
        "author": "郑城某",
        "content": "一带波光遶翠屏，森森万木拥幽清。\n小臣已作□□想，愿赋中兴颂圣明。",
        "dynasty": "宋",
        "collection_info": null
    },
    {
        "title": "碧落洞",
        "author": "陈焕子弟",
        "content": "碧落他年访旧游，摩挲苍藓又从头。\n悬崖纵有诗千首，直许苏陈占上流。",
        "dynasty": "宋",
        "collection_info": null
    },
    {
        "title": "帅潭日劝驾诗",
        "author": "刘珙",
        "content": "十载湘江守，重来白髮垂。\n初无下车教，再赋食苹诗。\n天阔抟鹏翼，春融长桂枝。\n功名傥来事，大节要坚持。",
        "dynasty": "宋",
        "collection_info": null
    },
    {
        "title": "送元晦",
        "author": "刘珙",
        "content": "翩翩双黄鹤，结巢相因依。\n一为天风便，矫翮西北飞。\n岁华及晼晚，霜露侵征衣。\n此行亦良苦，千里以为期。\n堂上玄髮亲，荣禄当及兹。\n人生会有役，不復情凄洏。\n徘徊都门道，欲语行且迟。\n念子抱孤桐，窈窕弦古词。\n清商奋逸响，激烈有余悲。\n不辞弹者劳，正恐知音稀。\n知音何足贵，我顾不可追。",
        "dynasty": "宋",
        "collection_info": null
    },
    {
        "title": "绍兴辛巳秋过浯溪诵简斋诗因用其韵",
        "author": "陈从古",
        "content": "浯溪一股寒流碧，耸起双峰如削壁。\n两公文墨照溪津，到今草木增颜色。\n想当忠愤欲吐时，尽把江山供笔力。\n我来弔古不胜情，岂但登临爱泉石。\n渔阳旧事忍再论，仅頼令公安反侧。\n书生百感夜不眠，起读新诗转悽恻。",
        "dynasty": "宋",
        "collection_info": null
    },
    {
        "title": "重过浯溪",
        "author": "陈从古",
        "content": "小憩𢈪亭上，悠然倚一枝。\n云埋漫郎宅，水落鲁公碑。\n兴废悲前古，登临记昔时。\n重来头已白，忍看旧题诗。",
        "dynasty": "宋",
        "collection_info": null
    },
    {
        "title": "句  其一",
        "author": "陈从古",
        "content": "多情今夜月，送我到衡州。",
        "dynasty": "宋",
        "collection_info": null
    },
    {
        "title": "句  其二",
        "author": "陈从古",
        "content": "半夜打篷风雨恶，平明已失繫船痕。",
        "dynasty": "宋",
        "collection_info": null
    },
    {
        "title": "句  其三",
        "author": "陈从古",
        "content": "礼部又开南省榜，卖花羞听叫文官。",
        "dynasty": "宋",
        "collection_info": null
    },
    {
        "title": "诗一首",
        "author": "叶衡",
        "content": "东家屋被西家盖，仔细思量无利害。\n他时折屋别陈词，如今且以壁为界。",
        "dynasty": "宋",
        "collection_info": null
    },
    {
        "title": "宝乘寺",
        "author": "叶衡",
        "content": "巍巍画栋插晴空，时有芳馨四面通。\n好为高禅参鼻观，未应公子闘熏笼。\n帘前一炷沉檀晕，窗外数番兰蕙风。\n信道杜陵佳句在，心清浑赋此堂中。",
        "dynasty": "宋",
        "collection_info": null
    },
    {
        "title": "鹿田寺集杜五言",
        "author": "叶衡",
        "content": "水花分堑弱，山木抱云稠。\n更宿招提境，还同惠远游。",
        "dynasty": "宋",
        "collection_info": null
    },
    {
        "title": "昆山吕正之三男子连中神童科盖奇事也次严别驾韵",
        "author": "叶衡",
        "content": "三秀标姿颖不凡，姓名联列紫微间。\n已知凤穴梧栖稳，谁谓鹏程云路艰。\n孔释当年亲抱送，由庄逸驾定追攀。\n发挥更有文章伯，高压淮南大小山。",
        "dynasty": "宋",
        "collection_info": null
    },
    {
        "title": "题君山爱松轩",
        "author": "李吕",
        "content": "青青窗外松，高下如羽盖。\n不论霜雪晨，屹立风雨外。\n深根养茯苓，千岁坐可待。\n世情苦炎凉，一日几变态。\n此物独坚贞，雅志在久耐。\n清声万壑传，时奏庄生籁。",
        "dynasty": "宋",
        "collection_info": null
    },
    {
        "title": "陪晦翁游玉涧",
        "author": "李吕",
        "content": "夜琴响空山，临流水方折。\n老仙何处来，欣赏共清绝。\n不知卢仝家，还有许风月。",
        "dynasty": "宋",
        "collection_info": null
    },
    {
        "title": "抱膝庵",
        "author": "李吕",
        "content": "青山不世情，终日独我顾。\n修竹岁寒姿，不受纤尘污。\n开窗寄数椽，良以二者故。\n出门欲求益，擿埴未识路。\n屠酤难与语，余子安足数。\n岂无王侯家，摇尾觊一遇。\n自分踈懒性，初非俳优具。\n由来势利交，朝且不保暮。\n何如翳环堵，静对古人语。\n从渠不我与，聊復吟梁甫。",
        "dynasty": "宋",
        "collection_info": null
    },
    {
        "title": "送高丞别",
        "author": "李吕",
        "content": "君侯七闽英，学问早有余。\n年时犹未冠，鼓箧游上都。\n文成笔五色，四海仰名誉。\n调丞尉江邑，有实不愿图。\n朅来对二松，清襟映冰壶。\n粹然眉睫间，未变庠序儒。\n胸中浩然气，固已雄万夫。\n我穷卧洲渚，江鸥以为徒。\n屡枉高轩过，峩冠讲唐虞。\n驰骋文史乐，时得陪卷舒。\n瓜代遽及期，此情将焉如。\n耻作儿女态，挥泪沾衣裾。\n虎溪岂限我，足创方趦趄。\n怅望不远送，搔首空踌躇。\n所觊善行李，早达三山隅。\n安居未容久，快作朝省趋。\n用贤世所急，君才应时需。\n愿补仲山衮，再矢皋陶谟。\n勿以得失虑，行当翱天衢。\n愧乏折棰赠，短篇见区区。\n他时旧交念，阔{门扁}寄樵渔。",
        "dynasty": "宋",
        "collection_info": null
    },
    {
        "title": "乙巳四月比屋多疹痘疟痢间作五月尽犹未已病者延绵在寝治疗不获其法往往失生理殊可悯痛乃作民病书事一首以纪之",
        "author": "李吕",
        "content": "去年秋冬交，白昼雷虺虺。\n隆冬忽暄燠，青红开百卉。\n雨泽不时下，快雪倾復霁。\n井泉傍射鲋，涧水通一遂。\n春风二月前，行人汗流背。\n倏来夏初中，遽变素商气。\n稻谷已三布，时过未鍼水。\n复衣日犹寒，重衾夜增被。\n燮理失其节，老弱生疵疠。\n疹痘无间然，否则得痎痢。\n十室闻九病，颜色非人类。\n明晨温风届，风候尚云尔。\n祇愁淫雨歇，炎威火争炽。\n烁石更流金，暴烈摧万彙。\n皇天本至仁，长怀好生意。\n恢网踈不漏，盖高卑听视。\n夫谁执其柄，悖谬乃倒置。\n感召厥有由，下民亦何罪。\n我欲借扶摇，剖心叩玉陛。\n九关羣虎守，未许凡骨诣。\n愿天回光鉴，肃正天之纪。\n甲庚先后三，寒暑无骤至。\n春荣不妄施，秋敛仍合义。\n四序蔑侵陵，功成顺常理。\n三垣拱帝座，百辟森列位。\n星辰各授职，钧播岂私遗。\n巽风司号令，罔或轻行止。\n雷霆秉鈇钺，歼殛必姦宄。\n膏润到焦枯，阳和不择地。\n幅员几万里，一一防壅蔽。\n日月黄道明，泰阶平如砥。\n丰穰被率土，寿域包遐迩。\n闾阎礼逊兴，鼠偷自不起。\n吾皇免焦劳，邻敌望风靡。\n圣世作幸民，请从今日始。",
        "dynasty": "宋",
        "collection_info": null
    },
    {
        "title": "和许尉仙田舍野老有可怜之态壁间之什",
        "author": "李吕",
        "content": "乞籴民宵征，出粜官夙驾。\n艰食间填壑，灾星未退舍。\n七闽况多山，厥田惟中下。\n年登谷粟贱，逐末贪白话。\n一逢岁不稔，大半为饥者。\n公私久匮乏，谁欤可资藉。\n哀哉南亩农，长年服耕稼。\n倾囷了租赋，仅逃吏胥駡。\n东作已无粮，贪赊宁论价。\n负逋罄产偿，求售忘早夜。\n逡巡生计尽，失所安足讶。\n尉仙明达人，出语补风化。\n咄彼兼并家，敛衽当愧谢。",
        "dynasty": "宋",
        "collection_info": null
    },
    {
        "title": "喜入杉岭",
        "author": "李吕",
        "content": "行尽山岭头，欢喜入乡关。\n忆昨冒雨去，寒涩亦多端。\n自登粮纲船，出入狗窦宽。\n水涨泊无岸，水落浅凑滩。\n直待风水顺，摇艣离江湾。\n虺蜴微细物，託龙逞神姦。\n篙工精祷罢，顷刻过千山。\n脱或小不契，风波生坐间。\n窜身輙拘滞，伍哙仍比顽。\n疑虑狐涉冰，进退羊触藩。\n仅得黄义叟，可与话岁寒。\n论文消永日，长歌当夜阑。\n传闻白水发，川途阻瀰漫。\n余益动归心，掉首辞弯跧。\n怅怀陶靖节，不肯效一官。\n况为太仓鼠，蚕食殊未安。\n肩舆走泥涂，仆夫愁险艰。\n附舟计已左，且復行路难。\n见几恨不早，兴尽而知还。\n明朝得善达，那假生羽翰。\n稚子争候门，细君捲帘看。\n真乐未渠央，茅檐共团圞。\n尚论数千岁，窥管才一斑。\n稍定理残编，补缀令可观。\n尚友天下士，博约加雕钻。\n游谈苦无味，素手空厚颜。\n底事通神明，至理吾岂悭。\n设有无父国，而后不可干。\n但患志匪坚，作诗镵肺肝。",
        "dynasty": "宋",
        "collection_info": null
    },
    {
        "title": "题吴微仲常斋",
        "author": "李吕",
        "content": "人心非无常，自为外物禁。\n喜怒烈火炽，宠辱铦锋森。\n从兹失本然，至理而浮沉。\n达人解其会，魔军讵能侵。\n盘石可转移，明月犹晴阴。\n卓然有所立，此道古与今。\n颜渊无终食，孟子不动心。\n充君名斋志，前修端可寻。",
        "dynasty": "宋",
        "collection_info": null
    },
    {
        "title": "题伯丈人黄待制归来堂",
        "author": "李吕",
        "content": "君子重进退，大节贵能全。\n厥志在冥鸿，耳非闻杜鹃。\n县车示优宠，挥金乐耆年。\n高风激贪懦，千载要齐肩。",
        "dynasty": "宋",
        "collection_info": null
    },
    {
        "title": "送吴晦叔赴廷试",
        "author": "李吕",
        "content": "我昔游白鹤，山川气雄深。\n邂逅识吾子，戛然唳孤音。\n日日望飞鸣，洄洑乃至今。\n玉美出坚璞，木老生乔林。\n书生未足道，聊用慰苦心。\n始驾百斛船，挂帆发江浔。\n破浪当自兹，意象殊骎骎。\n天方拓王度，清问虚宸襟。\n调毫写胸臆，气力戈鋋森。\n荷衣缚异时，恐为寒蝉瘖。\n江城惜此别，风雪作昼阴。\n何以託远怀，酌酒拊剑镡。\n湖海气摇薄，激烈愁端侵。\n唯应白云梦，夜夜飞遥岑。",
        "dynasty": "宋",
        "collection_info": null
    },
    {
        "title": "勉诸子",
        "author": "李吕",
        "content": "孔子昔当戹，良以桓魋故。\n韩信伏胯下，将坛起徒步。\n圣贤昔未遇，未免失常度。\n固知天地宽，出门多龃龉。\n贫贱势易陵，动息要衡虑。\n绨袍恋故人，进食哀漂母。\n小人不及夕，焉知鸿鹄举。\n桃花倚春风，零落随夜雨。\n流萤曳残光，未省羲和驭。\n君子并松柏，挺干傲寒暑。\n昭然揭日星，进与众瞻睹。\n群儿勤修读，文行师邃古。\n莫学小儿辈，啾啾燕雀语。\n颜渊犯不校，万世共尊许。\n孟子善养气，策功不下禹。\n潢潦无根源，勿用遽歆慕。\n吾言可书绅，审思宜在汝。",
        "dynasty": "宋",
        "collection_info": null
    },
    {
        "title": "遣兴",
        "author": "李吕",
        "content": "生人无喜怒，喜怒由外触。\n平地有风波，安居多鸩毒。\n缅怀先哲士，每用此理烛。\n颜子不贰迁，所乐一瓢足。",
        "dynasty": "宋",
        "collection_info": null
    },
    {
        "title": "题少室故居",
        "author": "李吕",
        "content": "拾遗旧隠居，一亩长蓬蒿。\n在昔考槃初，择胜得无劳。\n羊肠罕人迹，丘壑方自豪。\n凤凰景星覩，奔走纷儿曹。\n屈伸固相感，舒卷随所遭。\n莫言从此去，索价遽能高。",
        "dynasty": "宋",
        "collection_info": null
    },
    {
        "title": "近世饮者尊尚苦味有感成诗",
        "author": "李吕",
        "content": "悠悠古先酒，曲糵化为醴。\n适口固匪他，诗人咏其旨。\n岐黄作本草，甘辛味所纪。\n惟清香滑辣，四事世云尔。\n孟诜注为苦，自不烛厥理。\n至今蔑公论，遂以诜为是。\n乖僻随躭嗜，不尔遽遭诋。\n气禀炎上作，无与诸胆比。\n人情素弗食，尝者为雪耻。\n柳家集众药，意在勖诸子。\n未闻无其故，反以彼为美。\n一呷三掉头，强嚥身耸起。\n从来好欢伯，可畏非可喜。\n孤负太和名，翻作搅肠水。\n因思俗颠倒，类此盖多矣。\n大路指为迂，曲径偏践履。\n郑声既可恶，满市更盈耳。\n憔悴间姬姜，一莸杂兰芷。\n贪浊和者众，独清竞萋菲。\n善恶久相淆，何特酒而已。\n至当终难掩，岂必随风靡。\n革弊会有时，周道本如砥。",
        "dynasty": "宋",
        "collection_info": null
    },
    {
        "title": "见诸公古风有感而和",
        "author": "李吕",
        "content": "吾慕严子陵，躬耕寄事外。\n弗听有道举，安得从郭泰。\n耻因粟五斗，陶令腰束带。\n三贤甘寂寞，举世惜机会。\n是心本通明，忍把客尘盖。\n洗耳颍阳水，要使闻清籁。\n纷纷难与言，简篇犹可頼。",
        "dynasty": "宋",
        "collection_info": null
    },
    {
        "title": "适见诸公咏梅之什因用其韵率作者同赋",
        "author": "李吕",
        "content": "影落林塘凹，斜入茅檐角。\n月黑缟袂逢，天寒翠袖薄。\n世无杜陵人，清吟久零落。\n诗魂不可招，远水谁当酌。",
        "dynasty": "宋",
        "collection_info": null
    },
    {
        "title": "復次韵二首  其一",
        "author": "李吕",
        "content": "首出万物表，翠芳谁与角。\n正色淡无邪，天香清不薄。\n旧时对花饮，宁恨霜月落。\n老作花下僧，瀹茗当杯酌。",
        "dynasty": "宋",
        "collection_info": null
    },
    {
        "title": "復次韵二首  其二",
        "author": "李吕",
        "content": "元是第一花，何用争头角。\n桃李待春风，妖娆恣轻薄。\n幽人似归鸿，浩气胸磊落。\n感此岁寒枝，悠然成独酌。",
        "dynasty": "宋",
        "collection_info": null
    },
    {
        "title": "追挽游大夫",
        "author": "李吕",
        "content": "大夫古君子，不可今人求。\n蝇营鄙世态，贪吟口不休。\n一朝膺事任，卓尔茂勋猷。\n此道今已远，天乎公首丘。",
        "dynasty": "宋",
        "collection_info": null
    },
    {
        "title": "戒蝇",
        "author": "李吕",
        "content": "我夙造恶业，半生苦疮疖。\n蝇喙利如针，秉箑倦挥灭。\n彼蝇业更深，曾不慕香洁。\n乘间恣飞舞，嗜此秽脓血。\n我虽以慈受，汝愧宁可雪。\n狂念傥不悛，善计有一说。\n海上逐臭夫，正是汝俦埒。\n速往从之游，从容度岁月。\n贪痴志愿足，人害永除绝。\n相汝下劣躯，不过藉炎热。\n徼倖岂可常，肃霜防凛冽。",
        "dynasty": "宋",
        "collection_info": null
    },
    {
        "title": "家有含笑花开因成三首  其一",
        "author": "李吕",
        "content": "山花弄春妍，紫雾巧映带。\n凝羞香乍吐，颦蹙有余态。\n芍药畏阳艷，愁红争敛黛。\n幽姿小嫣然，已復倾下蔡。",
        "dynasty": "宋",
        "collection_info": null
    },
    {
        "title": "家有含笑花开因成三首  其二",
        "author": "李吕",
        "content": "正色巧遮藏，天香清可带。\n若为忍一噱，耻效嬛薄态。\n奴红春事退，绝意矜粉黛。\n质素本任真，藻梲鄙居蔡。",
        "dynasty": "宋",
        "collection_info": null
    },
    {
        "title": "家有含笑花开因成三首  其三",
        "author": "李吕",
        "content": "花开哂群芳，叶密相映带。\n根移下岩谷，本无尘俗态。\n紫萼半含羞，翻嫌污香黛。\n我欲谱此花，法书今乏蔡。",
        "dynasty": "宋",
        "collection_info": null
    },
    {
        "title": "送江宰别",
        "author": "李吕",
        "content": "行李在门外，驾言归帝都。\n三年宰杭州，警敏材有余。\n检身不容玷，清冰莹玉壶。\n遇事有所立，风雨信不渝。\n吐哺出延客，悬榻时待儒。\n雅量不遗物，狙诈嗤庸奴。\n胸中水鑑明，黑白分两途。\n慈良恤民瘼，严惮戢黠胥。\n去夏忽大饥，米粒贵比珠。\n农民既无蓄，官廪素乏储。\n君以身任责，询谋及樵苏。\n声威耸邻寇，日赡几万夫。\n一一劳措画，晨饭常至晡。\n惜哉当路者，访问亦已踈。\n此功肩古人，反与泛泛俱。\n要当公论定，会有闻天衢。\n我衰耕谷口，屹然如枯株。\n他人不着眼，屡辱顾草庐。\n脱略时辈礼，待以国士徒。\n临别难为怀，欲赠将焉如。\n但愿益磨砺，器宇恢远图。\n贵富皆分内，青毡君岂无。\n力疾出送别，酸风生道隅。\n征旆不容驻，搔首空踌躇。",
        "dynasty": "宋",
        "collection_info": null
    },
    {
        "title": "丙辰夏和周宰",
        "author": "李吕",
        "content": "爱公北堂幽，背郭出尘外。\n登临揽万象，气宇自怡泰。\n目寄孤归鸿，道存不下带。\n山水含清晖，况復总其会。\n隔岸列乔松，亭亭若车盖。\n云过矫虬龙，风来听竽籁。\n于此省借留，饥民斯有頼。",
        "dynasty": "宋",
        "collection_info": null
    },
    {
        "title": "读太白集",
        "author": "李吕",
        "content": "吾宗老太白，俊逸自幼年。\n学成喜任侠，长剑辞三川。\n无心驯鸟雀，急义散金钱。\n曳裾半天下，所至惊四筵。\n笔阵扫强敌，诗情快涌泉。\n一朝见贺监，荐鹗君王前。\n金马得供奉，酒徒同醉眠。\n从驾方连召，扶头得十篇。\n奴视高力士，风期鲁仲连。\n青蝇工点玉，锦袍棹迴船。\n自谓天地臣，浪称平地仙。\n志大虽难揜，身危幸保全。\n江陵欲难作，彭泽见几先。\n仍喜宫词句，浑如讽谏篇。\n至今读青史，终始无间然。",
        "dynasty": "宋",
        "collection_info": null
    },
    {
        "title": "贞妇",
        "author": "李吕",
        "content": "婉彼邹氏女，其父尝籍兵。\n嫁作耕夫妻，妇道以勤称。\n厥夫惰农业，居肆寄郊垧。\n薪爨不时给，贮粟未满缾。\n行年三十余，脸白两鬓青。\n谁家马上郎，一见愿目成。\n留连不忍去，斜红挂日钲。\n携篮夫偶出，次第陈私情。\n示以箧中金，持赠固不轻。\n正色叱走之，郎马不及乘。\n未几老狂生，幞被问宿程。\n百计稍与语，酌酒欲同倾。\n窗前理残麻，不顾空丁宁。\n復出绮香囊，藉以五花缯。\n擎来通郑重，虽受心不平。\n收之置敝箧，生意正经营。\n託言姑少待，反把柴门扃。\n长声呼四邻，悲切不忍听。\n逡巡夫亦归，絷缚诉县庭。\n县官颇嫉恶，慰遣壮其能。\n抚几三嘆息，恨今无肉刑。\n吾闻秋胡妻，死有不朽名。\n又闻昔罗敷，语直理甚明。\n人生各有偶，勿用行兼并。\n奈何世混浊，强暴相侵陵。\n邹本微贱人，姆傅初不经。\n何况抱贫苦，守身屹长城。\n后世迹其事，足媲古烈贞。\n谁秉董狐笔，大书播余馨。",
        "dynasty": "宋",
        "collection_info": null
    },
    {
        "title": "胡程寺二首  其一",
        "author": "李吕",
        "content": "上天一何惨，盛夏忽霜飞。\n竟夺慈母去，焉用此身为。\n空余白云念，无復彩戏时。\n一恨一洒血，何以报春晖。",
        "dynasty": "宋",
        "collection_info": null
    },
    {
        "title": "胡程寺二首  其二",
        "author": "李吕",
        "content": "忽逢劬劳旦，儿女拜我前。\n低头勿颂寿，乃公实不天。\n东南西北去，日月时序迁。\n目断乌江麓，高坟锁暝烟。",
        "dynasty": "宋",
        "collection_info": null
    },
    {
        "title": "改过",
        "author": "李吕",
        "content": "颜子趣高远，改过不待形。\n子路虽未及，有闻思欲行。\n庸人过莫知，心目任盲腾。\n纵復觉其然，如醉不愿醒。\n幽显孰可欺，徒自蔽聪明。\n直待形迹着，巧饰漫经营。\n辞屈既无益，敛翼如冻蝇。\n豫贵介于石，安取冥豫成。\n讼要免终凶，谋始那用争。\n颐养知节慎，损疾在窒惩。\n下交傥不渎，恶习难熏蒸。\n师诲当佩服，胜己求友朋。\n过言与过行，点检莫暂停。\n粗能遵此戒，无忝尔所生。\n海鸥识机深，良马认鞭声。\n尔过勿惮改，岂知禽兽情。\n善恶审取舍，勿用苦叮咛。",
        "dynasty": "宋",
        "collection_info": null
    },
    {
        "title": "泊雷公步涉豫章境江流淼漫烟村夹岸景色横出顾挹不暇舟中偶获古风一首",
        "author": "李吕",
        "content": "我昔阅画图，酷暑江天景。\n是行不作难，巨舰寄萍梗。\n柁楼一放目，合付诗管领。\n烟雨山出没，浦溆林逾静。\n水行三四家，蓑篷事畦町。\n闲牛负乌鹊，散牧无人境。\n淼淼万顷波，撇掠小渔艇。\n南风吹霁月，碧玉兼天浄。\n清绝乃如许，独恨句非警。\n强作捧心颦，语出輙肯綮。\n共载多骚人，解颐埒匡鼎。\n模写入新诗，敢惮再三请。",
        "dynasty": "宋",
        "collection_info": null
    },
    {
        "title": "赠上官法师",
        "author": "李吕",
        "content": "法官道家流，修奉有年所。\n灵验感人多，时贤赠诗句。\n一日来访予，三揖进宾庑。\n函袖出异书，雷文加释注。\n涤手徧披阅，因果皆有据。\n纷纷秦汉后，死者畧可覩。\n权量巧心计，悖道忘君父。\n贪淫蔑仁义，往往涴斤斧。\n质经吾圣人，有理无其故。\n迨乎震夷伯，隠慝才显露。\n嗟乎三代前，朴实犹近古。\n后者业虽炽，日甚造罪苦。\n不然子之书，何乃遽有许。\n自居田野间，兹事闻亦屡。\n又知今视昔，已復不胜数。\n蠢彼无知辈，徒诵孝悌语。\n人貌犬彘心，埋头入秽污。\n俯仰多厚颜，劬劳忍深负。\n目前恣为乐，遑恤盈墨簿。\n愿子持此书，镵石置通衢。\n比屋得大诫，毋致烦天诛。\n下愚终不移，自取任从渠。\n有能用斯言，僊籍登不诬。\n脱或秘弗示，与道终悬殊。\n述此赠行色，子其信否乎。",
        "dynasty": "宋",
        "collection_info": null
    },
    {
        "title": "题丛碧亭",
        "author": "李吕",
        "content": "主人厌尘俗，不使居无竹。\n诗翁爱诗史，咏歌长不足。\n箨龙徧山园，嘉名榜华屋。\n何当乘逸兴，倚栏听戛玉。",
        "dynasty": "宋",
        "collection_info": null
    },
    {
        "title": "耸玉亭",
        "author": "李吕",
        "content": "昔我隠居东，有圃废不入。\n平生爱竹心，要与共晨夕。\n种之三二年，小笋生𧥄𧥄。\n历岁既云久，盘根日以闢。\n环植数百挺，大者欲盈尺。\n直节势昂霄，莹润如玉立。\n迩来苦炎蒸，小亭漫营葺。\n东山旧蒲葵，从此可挥掷。\n为顾清阴多，更期广封殖。\n本固待时来，春风易为力。",
        "dynasty": "宋",
        "collection_info": null
    },
    {
        "title": "游青玉峡",
        "author": "李吕",
        "content": "双剑插银潢，飞下作惊瀑。\n奔流两山间，峡石峙青玉。\n大声殷其雷，余响乱琴筑。\n澄泓神龙居，秽浊不敢触。\n派别入危亭，湍激如转毂。\n亭前石磴斜，快泻皱明縠。\n我来濯尘缨，一览骇心目。\n雾罩香炉峯，龟鹤舞见腹。\n山尖应更好，恨不骑黄鹄。\n老坡五字句，敛袵三敬读。\n是翁久已僊，鲲鲸随绝足。\n犹有出尘语，与世作轨躅。\n援笔记姓名，良惭学貂续。",
        "dynasty": "宋",
        "collection_info": null
    },
    {
        "title": "答官仲儒",
        "author": "李吕",
        "content": "风俗去古远，人僞日败常。\n故知取士法，时焉立纪纲。\n设科发自汉，糊名始于唐。\n前辈务实学，倡道頼欧阳。\n当世所得盛，登用多俊良。\n倒指几百年，讲求屡更张。\n迩来取进士，轻快好文章。\n唾手镵雁塔，转身簉鸳行。\n莫论稽古力，所贵时学长。\n自顾本迂拙，下语愁肺肠。\n虽云事场屋，浪逐槐花忙。\n竟如卞和璧，三献足已伤。\n既然违好尚，敢不知括囊。\n酿渚溪之泉，可以供酒浆。\n拾东园之果，可以资糇粮。\n耦语古圣贤，曝背傲羲黄。\n义命要不媿，胡为乎皇皇。\n故人弗予弃，妙句深激昂。\n清逸庾谢迫，风骚屈宋旁。\n报言乏琼琚，微吟频寒螀。",
        "dynasty": "宋",
        "collection_info": null
    },
    {
        "title": "寄题余氏桂亭",
        "author": "李吕",
        "content": "主人开杰槛，懒种洛中魏。\n诸郎请嘉名，笑指亭下桂。\n根分月晕寒，花染天香细。\n珍重青云梯，籯金未为贵。",
        "dynasty": "宋",
        "collection_info": null
    },
    {
        "title": "古意",
        "author": "李吕",
        "content": "鸱鸮嘲凤凰，飞鸣竞啾啾。\n凤兮问彼鸮，见憎何因由。\n我居在丹穴，下瑞暂来游。\n梧桐与竹实，食息无外求。\n尔本挟妖怪，隠身向阴幽。\n所至兴祸事，觜爪藏戈矛。\n昼伏作鼠态，白日照可羞。\n臭腐适其愿，恶类自与俦。\n志尚素不同，何殊风马牛。\n嗟予月旦评，岂论汝劣优。\n汝道自取薄，安得妄怨尤。\n自古盗憎主，何异鸱辈流。\n有如夫子圣，武叔非宿仇。\n臧仓沮孟氏，岂为鲁君谋。\n但当砺风节，汝自曲如鈎。",
        "dynasty": "宋",
        "collection_info": null
    },
    {
        "title": "某伏蒙丈人佥判出示尝与侍郎郑公浅沙泉唱酬诗轴率尔次韵",
        "author": "李吕",
        "content": "在昔绍圣初，群英萃朝绅。\n道乡鼓谏舌，劲气排天阍。\n雷霆固难犯，鹓鹭皆丧神。\n独一黄右辖，从容为奏陈。\n主圣臣则直，攀槛古所闻。\n龙颜为稍霁，投荒贷斧斤。\n公亦坐此去，剖符漫朱轮。\n斯人下世久，蔼然播清芬。\n袁盎当汉代，引却慎夫人。\n用舍虽异致，万世嫡庶分。\n向使李绩辈，将顺恨无门。\n但谓此家事，一言陷其君。\n陆贽得罪唐，不测几陨身。\n阳城以死争，久之理颇伸。\n不如汉汲黯，同朝有公孙。\n约议寻即背，巧辞间其臣。\n于惟我圣宋，涵养士气振。\n世代有忠鲠，汉唐何足云。\n且如唐子方，指摘椒房亲。\n继论灯笼锦，将贬岭外春。\n君谟立殿坳，开救蒙宽恩。\n宛陵风雅手，长篇纪咏存。\n嗟嗟此邹黄，袁阳畧同群。\n近则唐与蔡，辈出有弟昆。\n赤心要无负，肯受富贵吞。\n鄙哉贱丈夫，肉食苟朝昏。\n倾危不遑恤，是非谁与论。\n前史岂不载，开卷徒沾巾。\n伏读珠玉书，飘飘若凌云。\n遐追古作者，宁让圣俞文。\n顾我亦何人，濡毫来效颦。\n二贤迹益显，余波激后尘。",
        "dynasty": "宋",
        "collection_info": null
    },
    {
        "title": "酬令裕见寄之什",
        "author": "李吕",
        "content": "伯才不鼓琴，良为知音撤。\n渊明琴无絃，荆扉昼常闭。\n吾道传沧洲，初不待识别。\n叔孙志谐俗，礼乐用绵蕝。\n子陵持正论，阿谀腰领绝。\n宁可负凿方，枉尺未应屑。\n郊居本寂寞，况乃生计拙。\n食指日益繁，资用时告竭。\n客至坐无毡，窃与郑公埒。\n天随拾杞菊，焉能餍餔餟。\n平生所厚人，过门或电掣。\n尝闻贵易交，一命已变节。\n包苴既无鱼，裋褐倦造谒。\n阔远故人书，谁復访衰苶。\n有燄手可炙，其如火不热。\n闻酸蚋必聚，其如酰不冽。\n向来出肺肝，生死语虚设。\n醇风恣浇漓，仁义从荡灭。\n江湖足相忘，何苦怨离别。\n黄君忘年友，岁寒我辈列。\n抗志忌诡随，讲究亦可悦。\n高堂甘旨奉，敢以贫故阙。\n姑从斆学半，俯首栖林樾。\n近枉寄赠篇，用意尤清切。\n似闻于易道，琅诵口不辍。\n顾惭泽畔癯，韦编老披阅。\n未达言外意，搔首漫卼臲。\n三圣日星垂，墙仞靡容瞥。\n动静本自然，发明頼前哲。\n屈伸相感触，至理甚昭晰。\n泰反復于隍，需顺出自穴。\n机缄默循环，勿用腾口说。\n寒泉终可食，但贵井常渫。\n正乏双南金，报称愧灭裂。\n见许惠然来，谅不出良月。\n莫学王子猷，兴尽江天雪。",
        "dynasty": "宋",
        "collection_info": null
    },
    {
        "title": "题焦山寺",
        "author": "李吕",
        "content": "水轮依风负坤舆，百川东流同灌输。\n掀巾之陂莽吞受，沃焦之山初不濡。\n云根终古插江湖，狂澜滔天随卷舒。\n空神迴飈避突兀，海门排霄岌相扶。\n僧居蚝山迷向背，佛宇蜃气成吹嘘。\n昔游玄冬崖壑枯，洪涛溅雨吹裳裾。\n风来驾潮愁海若，溟涨跋浪飜鲸鱼。\n羽渊咸池相荡潏，月阿日窟漂方隅。\n此身浮沤一缘聚，四大湿相瀰空虚。\n鍼锋悬持妙善住，蚊睫坐睨焦螟居。\n山中老禅眼于菟，香饭遣化分雕胡。\n重渊垂涎舞蛟首，方丈宴寝凝熏炉。\n夜寒黑月照浊水，乞取坏衲摩尼珠。",
        "dynasty": "宋",
        "collection_info": null
    },
    {
        "title": "题宋德器致爽轩",
        "author": "李吕",
        "content": "将军啸咤风雷生，一诺之宠千金轻。\n仰头看山默不应，此段王郎真绝人。\n人言爽气定何物，面目俨然君不识。\n非氛非祲非烟云，可以意了难口说。\n子猷拄笏人笑痴，先生作斋人愈疑。\n但知谈河不救渴，岂信秀色能充饥。\n千峯横青朝过雨，折简招归入诗句。\n傥有俗客来叩门，为道我眠卿且去。",
        "dynasty": "宋",
        "collection_info": null
    },
    {
        "title": "沧海行",
        "author": "李吕",
        "content": "沧海有船不可渡，痴人求仙死不悟。\n儿郎断乳能几时，忍令万里投蛟螭。\n儿牵母衣抱父泣，文书催行星火急。\n楼船一去更不归，至今思家朝夜啼。\n人生不禁别离苦，但得生存犹一处。\n君不见咸阳百万家，长城白骨埋泥沙。",
        "dynasty": "宋",
        "collection_info": null
    },
    {
        "title": "宿游伯均裕斋夜无蚊蚋熟寐达旦",
        "author": "李吕",
        "content": "处处如雷针在舌，咂肤成群难扑灭。\n主人作官重膏血，未劳挥拂蚊自绝。\n荆棘不产茅山旁，天台有菌皆可尝。\n期君守此化民术，异类尽令回善良。",
        "dynasty": "宋",
        "collection_info": null
    },
    {
        "title": "寄题张道士招真阁",
        "author": "李吕",
        "content": "君成道，去何许，寂寂空山号行府。\n自从汉末人相值，因循今莫覩。\n凄凉古庙落嵓隈，水遶閒庭萦嫩苔。\n敕令立观奉香火，屈指三十年中来。\n道士张君见奇古，精力强明奈寒暑。\n从前观心力勤苦，经画一新旧堂庑。\n尝闻仙者好楼居，杰阁翚飞接云衢。\n往来世外隠君子，万一鹤驭停须臾。\n我劝张君更磨练，莫遣光阴随物转。\n一朝平步玉皇前，何虑群仙不相面。\n多少纷纷尘世人，梦中说梦元非真。\n妙处工夫如会了，千百世界现全身。",
        "dynasty": "宋",
        "collection_info": null
    },
    {
        "title": "寄赠天台石桥京行人",
        "author": "李吕",
        "content": "无心曾看石桥云，有耳曾听石桥水。\n俗尘未尽难重留，饭麻纔竟归心起。\n自从一别五春风，梦绕桥庵西復东。\n雀噪亭前听茶鼓，蛇蟠砌外护瓜丛。\n更忆依人两乌鹊，朝朝飞下映真阁。\n树鹅土菌恣登盘，林麓素无虫兽恶。\n江湖迢递皆畏途，谁知世上有华胥。\n五百开士去虽久，犹余一老能清癯。\n几年胁背不着席，栋宇增新间金碧。\n风月忽寄盈尺书，约我重来共晨夕。\n恨不速驾鸺鹠皮，屈伸臂项款山扉。\n相逢定作解垢衣，水边石上同茹芝。",
        "dynasty": "宋",
        "collection_info": null
    },
    {
        "title": "送赵彦修",
        "author": "李吕",
        "content": "六月红尘如火烈，朝来一雨炎威歇。\n渐看苹末起凉飔，推上冰轮作清绝。\n王孙叱驭欲何之，直向铨曹射佳阙。\n天生良才必有用，岂应付与哙等埒。\n几载低头丐祠禄，岁寒颇获固穷节。\n傥逢佳士重荐论，平视朝绅可颃颉。\n顾我幽居苦羞缩，却扫柴门学藏拙。\n每向水边狎鸥鸟，未遑郊外习绵蕝。\n君能脱略时从游，尝鼎一脔端可别。\n临行尚作半日留，满泛青甆话离别。\n秋风若遇南飞鸿，好寄一声慰骚屑。",
        "dynasty": "宋",
        "collection_info": null
    },
    {
        "title": "承德功仙尉出示直翁感兴之作辄次其韵",
        "author": "李吕",
        "content": "蝇头蜗角使人愁，贪先务胜如争舟。\n隠心空逐市朝乐，着眼未省林泉幽。\n尘埃平时正汩没，出处与世相沉浮。\n由径反诮澹台子，拔葵仍笑公仪休。\n怀哉古道久寂寞，凤鸟不至三千秋。\n孰知名教真乐地，徒以得失为己忧。\n骑马四驰失其驭，放豚一去何当求。\n羡君渊源得所自，结交道义相追游。\n箇中有路傥深造，直与古人为辈流。",
        "dynasty": "宋",
        "collection_info": null
    },
    {
        "title": "贺吴守被召",
        "author": "李吕",
        "content": "吴公骨秀如天人，胸襟落落皆经纶。\n少年固已富家学，筮仕聊称梅子真。\n挽弓驰马特余事，智勇未减飞将军。\n向者长汀初拥节，寇攘聚集惊乡村。\n谁知抚定有长策，不戮一夫令自新。\n稚耋讙呼弛兵革，至今妥贴无叛民。\n移帅赣川尤镇静，宿姦褫魄胥崩奔。\n往年群盗号渊薮，一旦荒垄安锄耘。\n钱流地上非横索，铃斋坐啸生阳春。\n践更盘错威望着，素秉公廉政有神。\n贪吏望风争解去，冤民在处皆获伸。\n还家坐席曾未暖，迅召连催已在门。\n或人未免巧求誉，我公特立天下闻。\n厥今器识兼文武，倒指谁欤当此举。\n江淮百万屯边兵，转输馈饷倾吴楚。\n中原荆棘今几年，师老不试漫貔虎。\n陛下翻然采舆论，天意可见公宜处。\n裴度指日平蔡州，充国先零岂难取。\n唾手燕云会有时，伫看大将建旗鼓。\n勒功异域鄙班超，归佐熙朝作申甫。",
        "dynasty": "宋",
        "collection_info": null
    },
    {
        "title": "送黄仲甄赴廷试",
        "author": "李吕",
        "content": "我昔尝为东南行，烦君载酒送城阈。\n酒阑上马意恻怆，似叹飞沉异鳞翮。\n我言君岂哙等伍，霜蹄偶蹶未为失。\n整衔易辔便千里，宁比驽骀才寸尺。\n转头日月曾几何，君已声名满蟾窟。\n笑呼扁舟下吴会，去意猛作秋鹰掣。\n君家艺德知何年，弟兄头角俱突兀。\n仙枝万丈不供折，人家生子嘆豚犊。\n春归洲渚波面肥，江神为君好风日。\n君王正御紫宸朝，蜀士半居青琐闼。\n牵联即日九天上，判司卑凡等厮役。\n向来于我作鱼羡，吾今洗眼看鹏击。\n人生行止特未定，遇坎乘流听造物。\n唯有名节不可污，与君相期保黄髮。",
        "dynasty": "宋",
        "collection_info": null
    },
    {
        "title": "和韩羲仲主簿古岩韵",
        "author": "李吕",
        "content": "君不见版筑当年胥靡徒，貌象忽与帝梦符。\n卧龙抱膝吟梁甫，霸主不惮三顾庐。\n又不见形模苦遭妇女笑，袖手不解世俗书。\n碧山幽栖载典籍，银鱼焚弃甘林居。\n出处虽云兰菊异，道则一贯无二途。\n要之穷通有定分，所学岂以世俗拘。\n一旦风云合际会，坐令四海如唐虞。\n不用山林并容尔，胸中经济常自如。\n世间余子真碌碌，得失交病言嗫嚅。\n生前雅志一饱足，趋时妩媚忘远图。\n夫君承平相家子，典刑自与今人殊。\n青春已负老成器，白日兀坐圣贤俱。\n腹笥兼收线五色，准拟补衮膺时须。\n豹变要是有毛质，鹏飞九万看抟扶。\n古岩风月镇长好，请着斯名镵座隅。",
        "dynasty": "宋",
        "collection_info": null
    },
    {
        "title": "登赋堂",
        "author": "李吕",
        "content": "紫云之山几千丈，势压岷峩欲争长。\n茫茫巨浸擘山开，万穴鱼龙寄深广。\n眼明遥见使君家，华堂夜魄栖檐牙。\n手钓峡流揖峯翠，裾佩缥缈凌云霞。\n仲宣登楼炫能赋，字字悲啼嘆飘寓。\n他人有心予忖之，魏夺刘倾渠不顾。\n使君胸着万卷书，向来游戏从鱼符。\n拂衣归卧唤不出，但有忧国心鬰纡。\n日落未落飞鸟灭，却立阑干思横发。\n一川樵牧歌太平，万古关河感亡国。\n丽词落纸焕黼裳，细研物变穷天藏。\n凭谁荐之九天上，我无羽翮不得将。\n公乎岂久榛棘下，狗监犹能援司马。\n子虚大人何足云，愿赋蒸民追大雅。",
        "dynasty": "宋",
        "collection_info": null
    },
    {
        "title": "次韵令裕言诗",
        "author": "李吕",
        "content": "寓形宇宙有感发，无一不可供诗眸。\n风花浩荡百变态，草木荣悴皆穷搜。\n浑成功括造化窟，未辞斧凿孰为优。\n要当险易随地出，或平或激如水流。\n不才正自困讥駡，白璧为赠非所求。\n自怜不具正法眼，解颐安足论赓酬。",
        "dynasty": "宋",
        "collection_info": null
    },
    {
        "title": "自临州还题杉岭舖",
        "author": "李吕",
        "content": "自西徂东三百里，还闽入浙半月期。\n人生奔走遽如许，世路险夷当自知。\n造化密移真戏尔，富贵时来则为之。\n盱盱睢睢亦何益，磊磊落落真大奇。",
        "dynasty": "宋",
        "collection_info": null
    },
    {
        "title": "送仲秉赴廷试五首  其一",
        "author": "李吕",
        "content": "乱石搜琮璧，修梧待凤凰。\n地灵真间阔，世眼但寻常。\n我友更谁子，平生唯此郎。\n连城不当价，容易莫商量。",
        "dynasty": "宋",
        "collection_info": null
    },
    {
        "title": "送仲秉赴廷试五首  其二",
        "author": "李吕",
        "content": "雾豹文章异，渊鲸爪角雄。\n荒陂寒泣露，空谷暮号风。\n突起能无意，平沉未分穷。\n不知貂冕地，冷砚破窗中。",
        "dynasty": "宋",
        "collection_info": null
    },
    {
        "title": "送仲秉赴廷试五首  其三",
        "author": "李吕",
        "content": "欲献琅玕腹，君诗有宿盟。\n云天宸极邃，日月衮衣明。\n太守荐何武，诸公倾贾生。\n三山移步到，寄语问玄卿。",
        "dynasty": "宋",
        "collection_info": null
    },
    {
        "title": "送仲秉赴廷试五首  其四",
        "author": "李吕",
        "content": "一元谁破碎，河洛漏微芬。\n星斗昭干纬，葩华粲地文。\n班扬浑细事，伊傅有殊勋。\n补履非神剑，相期敬所闻。",
        "dynasty": "宋",
        "collection_info": null
    },
    {
        "title": "送仲秉赴廷试五首  其五",
        "author": "李吕",
        "content": "元龙湖海士，可但着茅庐。\n诗老经从地，禹功疏凿余。\n蜀峰帆影隔，郢树鸟行疎。\n太史行天下，归来好着书。",
        "dynasty": "宋",
        "collection_info": null
    },
    {
        "title": "挽昭怀皇后诗二首  其一",
        "author": "李吕",
        "content": "㡛御还龟洛，祎衣閟鲋隅。\n光华随渭水，巡狩隔苍梧。\n已卜先朝祔，旋闻反寝虞。\n昭怀千载谥，不朽在椒涂。",
        "dynasty": "宋",
        "collection_info": null
    },
    {
        "title": "挽昭怀皇后诗二首  其二",
        "author": "李吕",
        "content": "愍册哀荣绝，鲜原卜兆安。\n世家金穴旧，大隧玉衣寒。\n何意簪花柰，空遗刈畹兰。\n神游泰陵庙，永护月衣冠。",
        "dynasty": "宋",
        "collection_info": null
    },
    {
        "title": "次涪陵游北岩寺伊川谪居尝传易于此有鈎深堂鲁直名且书之故寺有四贤像伊川鲁直康节尹和靖",
        "author": "李吕",
        "content": "隔江定佳处，放艇得幽寻。\n直上云根径，尽行霜叶林。\n昔人非避世，此地可鈎深。\n何物能熏染，幽禽亦好音。",
        "dynasty": "宋",
        "collection_info": null
    },
    {
        "title": "癸丑季春上洲颓岸出败冢冢中有砖云元嘉二十二年七月二十六日余功曹冢后世子孙长兴富贵宜赊因题数句",
        "author": "李吕",
        "content": "八百年前窆，功曹身姓余。\n元嘉两行字，败甓八分书。\n富贵念犹在，子孙今已无。\n痴人不修省，视此意何如。",
        "dynasty": "宋",
        "collection_info": null
    },
    {
        "title": "丁巳三月送周宰行",
        "author": "李吕",
        "content": "中郎宜有后，余庆在孙枝。\n学术堪时用，公卿半已知。\n五行人鲜俪，四字格尤奇。\n自此官清要，毋忘老布衣。",
        "dynasty": "宋",
        "collection_info": null
    },
    {
        "title": "予一病七十日心事牢落作诗自解",
        "author": "李吕",
        "content": "抱病懒巾栉，自度作黄冠。\n披褐襟便短，拖鞋步稍安。\n忘机任俗薄，遮眼把书看。\n未必不为福，善乎能自宽。",
        "dynasty": "宋",
        "collection_info": null
    },
    {
        "title": "多病",
        "author": "李吕",
        "content": "守静偏多病，争先素不能。\n材非经世具，分合出家僧。\n利路防深穽，穷居任曲肱。\n息交休扰扰，藏拙要儚儚。",
        "dynasty": "宋",
        "collection_info": null
    },
    {
        "title": "游希夷观  其一",
        "author": "李吕",
        "content": "秘馆白云边，来游记昔年。\n黄冠姿槁甚，败屋意萧然。\n访古知僊裔，看碑识汉镌。\n危栏聊徙倚，风袂欲翩翩。",
        "dynasty": "宋",
        "collection_info": null
    },
    {
        "title": "游希夷观  其二",
        "author": "李吕",
        "content": "枫老丹成叶，芦轻雪作花。\n晚风何处笛，疏柳欲栖鸦。\n绝壁生虚霭，晴天点片霞。\n莫教残酒醒，客裏易思家。",
        "dynasty": "宋",
        "collection_info": null
    },
    {
        "title": "遣兴",
        "author": "李吕",
        "content": "天浄鸟飞远，路幽花自香。\n春风吹草木，野水满池塘。\n事去青山在，人閒白日长。\n兴来搔白髮，微意久难忘。",
        "dynasty": "宋",
        "collection_info": null
    },
    {
        "title": "怀黄令裕二首  其一",
        "author": "李吕",
        "content": "小斋开卷罢，尚友忆黄君。\n语孟能精熟，图书正讨论。\n梅黄风送雨，江涨野连云。\n何日相寻去，书灯共一尊。",
        "dynasty": "宋",
        "collection_info": null
    },
    {
        "title": "怀黄令裕二首  其二",
        "author": "李吕",
        "content": "今时求此道，笃志孰如君。\n经训多成诵，疑难喜细论。\n利交甘若醴，世态薄于云。\n须秉岁寒节，深推孔孟尊。",
        "dynasty": "宋",
        "collection_info": null
    },
    {
        "title": "有感",
        "author": "李吕",
        "content": "入务市朝念，在家云水僧。\n善熏妻法喜，敬远女摩登。\n忙裏且寻静，热中须放生。\n时时发深省，结业莫教增。",
        "dynasty": "宋",
        "collection_info": null
    },
    {
        "title": "观荷",
        "author": "李吕",
        "content": "适当寒沼上，更在月明中。\n露重鲛珠湿，天高奁镜空。\n参差千盖绿，淡竚数枝红。\n华髮秋风裏，持杯属老翁。",
        "dynasty": "宋",
        "collection_info": null
    },
    {
        "title": "对竹次韵",
        "author": "李吕",
        "content": "举世称三友，无心是此君。\n美花何足并，俗客未应论。\n不忍踈添月，须教劲拂云。\n晚凉欣对罢，借色入清尊。",
        "dynasty": "宋",
        "collection_info": null
    },
    {
        "title": "挽上官文季直二首  其一",
        "author": "李吕",
        "content": "踪迹半天下，声名落士林。\n搢绅争汲引，岁月漫侵寻。\n后辈尊时尚，斯人竟陆沉。\n只言余庆在，子舍日骎骎。",
        "dynasty": "宋",
        "collection_info": null
    },
    {
        "title": "挽上官文季直二首  其二",
        "author": "李吕",
        "content": "念昔康强际，频趋几杖前。\n交游推上行，礼遇辱忘年。\n木落鸡笼坂，风酸薤露篇。\n空余两行泪，飘洒对新阡。",
        "dynasty": "宋",
        "collection_info": null
    },
    {
        "title": "晚步",
        "author": "李吕",
        "content": "薄晚憇高林，好风吹我襟。\n斜红翻鹭翅，空碧湛波心。\n云坞牛羊下，烟汀竹篠深。\n一声渔笛罢，袅袅送余音。",
        "dynasty": "宋",
        "collection_info": null
    },
    {
        "title": "代怀祖上舅氏",
        "author": "李吕",
        "content": "天上玉麒麟，横秋爽气新。\n书痴心笃好，綵戏日长春。\n直去攀丹桂，须为近紫宸。\n外家多庆事，接武有名人。",
        "dynasty": "宋",
        "collection_info": null
    },
    {
        "title": "绝尘轩",
        "author": "李吕",
        "content": "昔年陪仲父，杖屦集幽轩。\n门占蹄轮道，交无市井言。\n池边对棋酒，胸次有丘园。\n蝉蜕寒云断，径荒春草蕃。\n增新窗户改，尚喜典刑存。\n结客登临去，茶瓜勿惮烦。",
        "dynasty": "宋",
        "collection_info": null
    },
    {
        "title": "归自南康寄怀朱使君",
        "author": "李吕",
        "content": "过尽重湖復过山，阴凝忽变雪花团。\n路迷曲折易成远，风助横斜巧送寒。\n忆昨片帆离渡口，特烦千骑驻江干。\n如今想在芙蓉观，独据胡床烂漫看。",
        "dynasty": "宋",
        "collection_info": null
    },
    {
        "title": "弔霍光",
        "author": "李吕",
        "content": "官安胥饮贵仍骄，父子同诛韪孝昭。\n博陆时方专国柄，济阴早已被弓弨。\n老妻安得谋灵妪，劣女刚将冠内貂。\n白去副封奇祸作，后车倾覆更萧条。",
        "dynasty": "宋",
        "collection_info": null
    },
    {
        "title": "七夕次韵",
        "author": "李吕",
        "content": "天上佳期岁一来，人间急管莫相催。\n鹊桥成后天孙度，雨泣悬知飈驭回。\n儿女欢呼争乞巧，楼台罗列剩传杯。\n欲搜好句陪年少，病士惭无工部才。",
        "dynasty": "宋",
        "collection_info": null
    },
    {
        "title": "送双峰圣僧遗像还山",
        "author": "李吕",
        "content": "枯木形模酷肖之，祇应铎落自秦时。\n定光炉韛收亲子，圆觉门风出自枝。\n韬晦无因观大用，感通犹得见全提。\n要知取次为霖去，便是元初利物机。",
        "dynasty": "宋",
        "collection_info": null
    },
    {
        "title": "天章阁成应制次韵",
        "author": "李吕",
        "content": "宝构云屯珍木才，璇题金榜倚天开。\n高连色界非非境，光动星躔两两台。\n上帝图书开玉府，从臣冠佩继麟台。\n诏音亦许赓宸唱，荣胜邹枚后乘陪。",
        "dynasty": "宋",
        "collection_info": null
    },
    {
        "title": "自题安乐行",
        "author": "李吕",
        "content": "老于世事尽忘机，古庙寒灰阅四时。\n禀赋旧为天地贵，遮阑那许鬼神窥。\n无絃绿绮陶彭泽，露地白牛僧大沩。\n只此瞿昙安乐行，从何处觅是和非。",
        "dynasty": "宋",
        "collection_info": null
    },
    {
        "title": "绝尘轩",
        "author": "李吕",
        "content": "生平雅不乐城市，背郭开轩喜再来。\n烟淡山屏青未了，晴曛荷盖翠相挨。\n倚风柔弱休栽柳，照水横斜剩种梅。\n乘兴祇应清坐好，此怀难向俗人开。",
        "dynasty": "宋",
        "collection_info": null
    },
    {
        "title": "送许尉子云二首  其一",
        "author": "李吕",
        "content": "秦望排空插鑑湖，先生气禀旧东吴。\n胸中今古几千载，笔下波澜雄万夫。\n綵棒垂门姦自肃，土神应梦昔何殊。\n荣归快作朝天计，台阁欢传得巨儒。",
        "dynasty": "宋",
        "collection_info": null
    },
    {
        "title": "送许尉子云二首  其二",
        "author": "李吕",
        "content": "济人曾现斩蛟手，慢学吴门作陆仙。\n雪月精神资句法，经纶器识得天全。\n评君合在羲皇上，许我难堪叔度贤。\n出处相悬同臭味，寄怀犹望捧来篇。",
        "dynasty": "宋",
        "collection_info": null
    },
    {
        "title": "送陈尉别二首  其一",
        "author": "李吕",
        "content": "奕世雄题雁塔名，于今父子自师生。\n词场鱼贯真无敌，庆事蝉联尽有声。\n雅兴莫追吴市隠，横飞端继紫微明。\n从来患盗惊邻里，且喜三年鼓不鸣。",
        "dynasty": "宋",
        "collection_info": null
    },
    {
        "title": "送陈尉别二首  其二",
        "author": "李吕",
        "content": "试吏谁云百寮底，长材元是万夫雄。\n锥刀垄断焉能较，泾渭区分独至公。\n顾我每惭天下拙，辱君见许古人风。\n明年还忆蓬蒿径，身在瀛洲雨露中。",
        "dynasty": "宋",
        "collection_info": null
    },
    {
        "title": "天台石桥设茶供",
        "author": "李吕",
        "content": "闻说天台髻未髽，中年方遂此煎茶。\n不行四十九盘岭，那见二千余盏花。\n架壑横空瘦龙脊，崩云裂石怒雷车。\n他时乞我三椽地，莫效昙猷滴两漥。",
        "dynasty": "宋",
        "collection_info": null
    },
    {
        "title": "师正堂二首  其一",
        "author": "李吕",
        "content": "物我虽殊理本同，算来身教易为功。\n表端岂但日间影，德盛应如草上风。\n作字心君生笔下，照人眸子验胸中。\n平生得力今拈出，尤见操存合至公。",
        "dynasty": "宋",
        "collection_info": null
    },
    {
        "title": "师正堂二首  其二",
        "author": "李吕",
        "content": "颓垣荒蔓几经霜，今喜崇成背郭堂。\n雅欲援琴追宓子，时从退食咏羔羊。\n溪流碧遶如平篆，山木阴连不断行。\n祇恐诏公台省去，空教南国爱甘棠。",
        "dynasty": "宋",
        "collection_info": null
    },
    {
        "title": "投赠钱侍郎端礼三篇  其一",
        "author": "李吕",
        "content": "人间富贵岂须论，三百年来积庆门。\n名纪太常高大父，气钟仁祖外曾孙。\n心存忠孝源流远，义薄云天色笑温。\n屈指前时功德辈，悠悠谁似典型存。",
        "dynasty": "宋",
        "collection_info": null
    },
    {
        "title": "投赠钱侍郎端礼三篇  其二",
        "author": "李吕",
        "content": "仙风道骨本飘飘，万卷诗书乐一瓢。\n落笔云烟盘锦绣，满腔星斗绝尘嚣。\n悬知可使邦风美，岂但能令国计饶。\n四海徯公归致主，方今天子舜承尧。",
        "dynasty": "宋",
        "collection_info": null
    },
    {
        "title": "投赠钱侍郎端礼三篇  其三",
        "author": "李吕",
        "content": "天地生成无用躯，青箱世业一愚儒。\n几同海上屠龙术，空守岩前待兔株。\n自信平生非木石，谁怜半世混泥涂。\n幸逢点铁为金手，乞与投身造化炉。",
        "dynasty": "宋",
        "collection_info": null
    },
    {
        "title": "上元漫兴",
        "author": "李吕",
        "content": "天上元宵放月明，张灯何苦浪经营。\n一毬积日方呈巧，千片轻绡仅凑成。\n里巷禽呼倾坐去，街衢蚁聚侧身行。\n谁人能向循良道，何不留心劝耦耕。",
        "dynasty": "宋",
        "collection_info": null
    },
    {
        "title": "上元应制次韵",
        "author": "李吕",
        "content": "华灯不夜照青春，鳌背缯山迥绝尘。\n已遣烛龙衔火炬，更开璧月驻飈轮。\n长疑化国烟霄近，未觉壶天晚日宾。\n知是奎文临海外，赐章今夕宠光频。",
        "dynasty": "宋",
        "collection_info": null
    },
    {
        "title": "遣兴",
        "author": "李吕",
        "content": "丈夫各自有立志，或出或处非一途。\n主父直须食五鼎，渊明元祇爱吾庐。\n佚居自大同蛙井，巧进贪前乃盗窬。\n顾我蹉跎未忘学，肯将身世较盈虚。",
        "dynasty": "宋",
        "collection_info": null
    },
    {
        "title": "病中遣兴",
        "author": "李吕",
        "content": "多难从来气不舒，老而多病背挛如。\n足疡所頼非心害，目眚犹欣见旧书。\n白昼欲眠神思倦，青春閒度物情踈。\n生涯淡薄随时过，他是他非莫问渠。",
        "dynasty": "宋",
        "collection_info": null
    },
    {
        "title": "诗勉粹夫进学兼示诸子",
        "author": "李吕",
        "content": "閒忆当年闯孔门，未能无意觉斯民。\n浮名浮利虽关命，多病多愁故恼人。\n九十春光浑易老，二三子者莫因循。\n老夫耄矣诚堪笑，何惜同来试问津。",
        "dynasty": "宋",
        "collection_info": null
    },
    {
        "title": "吉祥寺旧名永寿初李昪为徐温养子徐知训不能容置酒欲杀之行酒吏刁彦能以手爪昪悟而逃伏此寺山谷作记无咎书",
        "author": "李吕",
        "content": "招提一径入垂杨，翠竹千竿粉箨香。\n正要银丝好看客，不须雪乳苦搜肠。\n兴亡徐李一弹指，文字晁黄两擅场。\n八十老僧无箇事，犹将经卷佞空王。",
        "dynasty": "宋",
        "collection_info": null
    },
    {
        "title": "感兴",
        "author": "李吕",
        "content": "聚灭元同水上沤，痴人贪着不知休。\n生便当路栽荆棘，死代群雏作马牛。\n上陇计全谋蜀道，长城功半废沙丘。\n古来大手犹如此，只合将心向内求。",
        "dynasty": "宋",
        "collection_info": null
    },
    {
        "title": "见菊",
        "author": "李吕",
        "content": "病夫省睡起凌晨，迟菊朦胧破萼新。\n雨细正应添润泽，烟轻尤觉长精神。\n近来霜重伤禾死，几见民忧洒涕频。\n却是东篱剩黄菊，不堪易粟当金银。",
        "dynasty": "宋",
        "collection_info": null
    },
    {
        "title": "庚戌仲春携小子访别晦翁过亲友江清卿之门其嗣子尚幼不果见次早道经江清卿墓下怅然有怀",
        "author": "李吕",
        "content": "肩舆兀兀度山村，细雨凄风日易昏。\n问店旧曾来托宿，支颐今觉顿销魂。\n故人委蜕荒春草，倦客空怀合暮云。\n古木阴连藏小隠，招呼无復笑迎门。",
        "dynasty": "宋",
        "collection_info": null
    },
    {
        "title": "次黄象之韵",
        "author": "李吕",
        "content": "踈山元是读书山，相望麻姑旧醮坛。\n梵剎雄夸今日胜，隠居谁作故人看。\n閒随米运川涂迥，喜入林亭境界宽。\n我已经营谢公屐，竚君好去九迁官。",
        "dynasty": "宋",
        "collection_info": null
    },
    {
        "title": "借用邓彦高韵",
        "author": "李吕",
        "content": "性学丝毫未易通，醇疵何敢议轲雄。\n文章事业须年少，朴钝情怀属老翁。\n閒把笑谈穷物外，漫裒今古着胸中。\n触来方寸有余地，喜到小斋缘素风。",
        "dynasty": "宋",
        "collection_info": null
    },
    {
        "title": "忧旱",
        "author": "李吕",
        "content": "田圃如燔木叶黄，火轮从早出扶桑。\n伫观罪己侔汤德，更愿求言举汉章。\n冤死岂能无孝妇，当烹应復有弘羊。\n可怜野老吞声哭，此意何由达上苍。",
        "dynasty": "宋",
        "collection_info": null
    },
    {
        "title": "送王晋卿赴廷试",
        "author": "李吕",
        "content": "怪底先生思涌泉，少年笔势已翩翩。\n马嘶长道空骧首，龙擘沧波竟上天。\n分付风云身九万，更看礼乐字三千。\n期君未可班行去，细听胪音黼座前。",
        "dynasty": "宋",
        "collection_info": null
    },
    {
        "title": "送黄元董赴廷试",
        "author": "李吕",
        "content": "江夏无双最擅名，君家群从总能文。\n丹枝只为一门种，黄卷仍收再世勋。\n天上鸳鸿方接武，眼前驽蹇漫成群。\n蜀军自昔锋尤选，一战凭君静楚氛。",
        "dynasty": "宋",
        "collection_info": null
    },
    {
        "title": "送郭顺之赴廷试",
        "author": "李吕",
        "content": "半生铁砚不偿劳，揽镜惊心已二毛。\n缚虎正须还老手，插貂未肯付儿曹。\n九天日月披晨翳，三峡鱼龙息夜涛。\n闻说西湖冠天下，水光山色动挥毫。",
        "dynasty": "宋",
        "collection_info": null
    },
    {
        "title": "送杨文赴廷试",
        "author": "李吕",
        "content": "只今冠盖盛诸杨，连岁科名属雁行。\n笔下戈矛吾退舍，胸中珠琲海倾藏。\n鸡群有鹤人谁识，熊掌兼鱼子厌尝。\n一振斯文千古事，凭君更为引天潢。",
        "dynasty": "宋",
        "collection_info": null
    },
    {
        "title": "送杨道父赴廷试",
        "author": "李吕",
        "content": "每念先游尝慨嘆，于君先世最周旋。\n神驹堕地真千里，老木蟠空已百年。\n此去汉庭应籍甚，向来蜀产久萧然。\n锦衣归日烘晴昼，应与莱衣巧斗鲜。",
        "dynasty": "宋",
        "collection_info": null
    },
    {
        "title": "送赵胜仲赴廷试",
        "author": "李吕",
        "content": "过眼纷纷乱骕骦，谁知龙种不寻常。\n更生学苦藜分照，长吉诗多锦作囊。\n已作怒鹏横绝汉，更随鸣凤集高岗。\n天将一第酬寒士，分付宗枝亦有光。",
        "dynasty": "宋",
        "collection_info": null
    },
    {
        "title": "赠画师郭叔詹",
        "author": "李吕",
        "content": "蚤觉儒冠多误身，聊工传写养偏亲。\n丹青游戏臻能事，造化生成羡逼真。\n笔下岂皆行路辈，眼中谁是筑岩人。\n会当诏作云台像，画手惟君妙入神。",
        "dynasty": "宋",
        "collection_info": null
    },
    {
        "title": "喜雪应制次韵",
        "author": "李吕",
        "content": "嘉平瑞雪映苍华，寒冻河源万里沙。\n贝阙珠宫眩云海，琼林玉树散空花。\n先春知为农祥应，泽物深随德意遐。\n不隔宠光迴寸草，何妨梅柳自萌芽。",
        "dynasty": "宋",
        "collection_info": null
    },
    {
        "title": "追挽刘平父二首  其一",
        "author": "李吕",
        "content": "奕世旗常记姓名，屏山道学蔼余馨。\n流风与世为标的，好义于君见典型。\n琴韵祗求追古意，吟怀偏喜旁林扃。\n相逢恨晚情犹厚，怅望音容隔杳冥。",
        "dynasty": "宋",
        "collection_info": null
    },
    {
        "title": "追挽刘平父二首  其二",
        "author": "李吕",
        "content": "高才入用合求闻，却向丘园号隠君。\n驰骋古人真我事，泥涂轩冕付时人。\n黄粱未熟惊尘世，白璧空埋惨暮云。\n頼得相门余庆在，诸郎峙玉正诜诜。",
        "dynasty": "宋",
        "collection_info": null
    },
    {
        "title": "登一览亭有怀亡弟成老下世",
        "author": "李吕",
        "content": "半年懒向此经行，上巳重来雨乍晴。\n三径就荒春草合，一亭依旧暮山横。\n怅怀丘壑空陈迹，极目园林不胜情。\n老境何堪风断雁，倚栏挥泪咽溪声。",
        "dynasty": "宋",
        "collection_info": null
    },
    {
        "title": "代人次韵",
        "author": "李吕",
        "content": "当时选胜入经营，杖履宁论阴与晴。\n丘壑只应胸次有，溪山故着面前横。\n可怜永隔笑谈乐，何况从来兄弟情。\n岘首人登休堕泪，搅林风雨作秋声。",
        "dynasty": "宋",
        "collection_info": null
    },
    {
        "title": "宣和殿新竹应制次韵",
        "author": "李吕",
        "content": "千竿倏忽散层云，疑有风雷为骏奔。\n峻擢已应烦地媪，巧裁仍復借天孙。\n已惊虎豹留皮处，更看龙蛇起陆痕。\n圣主工夫同造物，坐令温诏发霜根。",
        "dynasty": "宋",
        "collection_info": null
    },
    {
        "title": "题游少张逸老轩",
        "author": "李吕",
        "content": "劳生着意在荣观，炊熟黄粱万虑宽。\n溢目琴书聊自乐，半窗风月不吾悭。\n从谁更觅安心法，回首几经行路难。\n料想已能同水镜，任他胸次九疑山。",
        "dynasty": "宋",
        "collection_info": null
    },
    {
        "title": "代人挽妻父号道者",
        "author": "李吕",
        "content": "里闬推高足善良，不才何幸玷东床。\n修容方喜超宾馆，奠雁翻成举酹觞。\n晚铎飘声空有恨，酸风吹泪不成行。\n诸郎头角多余庆，褒赠行看为显扬。",
        "dynasty": "宋",
        "collection_info": null
    },
    {
        "title": "癸丑七月十九日以老病分任诸子以家务因为诗以示戒",
        "author": "李吕",
        "content": "子舍分劳非获已，息肩养疾乐閒居。\n家传道义频加意，俗爱便宜莫计渠。\n要是人人躬孝悌，更令世世饱诗书。\n从今光大成吾志，可免时称贱丈夫。",
        "dynasty": "宋",
        "collection_info": null
    },
    {
        "title": "復斋学者",
        "author": "李吕",
        "content": "孟氏求放心，羲易戒迷復。\n可嘆声利场，纷纷竞驰逐。",
        "dynasty": "宋",
        "collection_info": null
    },
    {
        "title": "潭溪钓者",
        "author": "李吕",
        "content": "踞坐鱼矶上，无心同狎鸥。\n敲针漫劳力，故尔投直钩。",
        "dynasty": "宋",
        "collection_info": null
    },
    {
        "title": "卧云樵者",
        "author": "李吕",
        "content": "山深成独往，伐木声丁丁。\n莫作烂柯客，长年玩一枰。",
        "dynasty": "宋",
        "collection_info": null
    },
    {
        "title": "老圃拙者",
        "author": "李吕",
        "content": "春蔬含绿滋，荒畦自锄芟。\n万事付一默，维摩许同参。",
        "dynasty": "宋",
        "collection_info": null
    },
    {
        "title": "云庄耕者",
        "author": "李吕",
        "content": "莘野乐尧舜，谷口岂其乡。\n自是不可掩，区区非近名。",
        "dynasty": "宋",
        "collection_info": null
    },
    {
        "title": "题七者寮",
        "author": "李吕",
        "content": "莹心冽寒泉，砥节介如石。\n本无市朝念，自与红尘隔。",
        "dynasty": "宋",
        "collection_info": null
    },
    {
        "title": "题东寮",
        "author": "李吕",
        "content": "羲和鞭日驭，发轫自旸谷。\n道人耕寸田，开窗纳余燠。",
        "dynasty": "宋",
        "collection_info": null
    },
    {
        "title": "止宿寮",
        "author": "李吕",
        "content": "所重一言契，宁悬千里期。\n他年风雨夜，还意剧谈诗。",
        "dynasty": "宋",
        "collection_info": null
    },
    {
        "title": "山台",
        "author": "李吕",
        "content": "蜡屐恣幽寻，未能得其要。\n登临一放目，千峯供俎豆。",
        "dynasty": "宋",
        "collection_info": null
    },
    {
        "title": "寓斋",
        "author": "李吕",
        "content": "萍梗天地间，初不异万物。\n可能发深省，惟有一事实。",
        "dynasty": "宋",
        "collection_info": null
    },
    {
        "title": "观善斋",
        "author": "李吕",
        "content": "群居有深益，相视无余事。\n此道存诸中，瞭然见眸子。",
        "dynasty": "宋",
        "collection_info": null
    },
    {
        "title": "和邑宰张元若酹月亭诗四首  其一",
        "author": "李吕",
        "content": "太白邀月饮，祇许老坡会。\n汗漫赤壁游，浩歌邈相对。",
        "dynasty": "宋",
        "collection_info": null
    },
    {
        "title": "和邑宰张元若酹月亭诗四首  其二",
        "author": "李吕",
        "content": "周郎佳少年，定霸在一战。\n勉哉志士心，分阴疾如电。",
        "dynasty": "宋",
        "collection_info": null
    },
    {
        "title": "和邑宰张元若酹月亭诗四首  其三",
        "author": "李吕",
        "content": "古人有大志，闻鷄非恶声。\n信知酹月意，与此同条生。",
        "dynasty": "宋",
        "collection_info": null
    },
    {
        "title": "和邑宰张元若酹月亭诗四首  其四",
        "author": "李吕",
        "content": "明府命世才，宇量特闳远。\n为名江上亭，拈出句中眼。",
        "dynasty": "宋",
        "collection_info": null
    },
    {
        "title": "橘香亭二首  其一",
        "author": "李吕",
        "content": "满林饱风霜，千奴列亭下。\n未许吴姬手，藉此长声价。",
        "dynasty": "宋",
        "collection_info": null
    },
    {
        "title": "橘香亭二首  其二",
        "author": "李吕",
        "content": "花落飘碎琼，果熟染黄蜡。\n张君鼻观间，莫着兰麝杂。",
        "dynasty": "宋",
        "collection_info": null
    },
    {
        "title": "铁笛亭",
        "author": "李吕",
        "content": "孤吹人已远，横笛处犹在。\n清名欣有託，奔云放天籁。",
        "dynasty": "宋",
        "collection_info": null
    },
    {
        "title": "井泉",
        "author": "李吕",
        "content": "山溜碧泓澄，清甘归色味。\n傥逢张又新，应不落第二。",
        "dynasty": "宋",
        "collection_info": null
    },
    {
        "title": "禅友",
        "author": "李吕",
        "content": "寄语同参人，切忌随他转。\n若向句中寻，相逢不识面。",
        "dynasty": "宋",
        "collection_info": null
    },
    {
        "title": "棋友",
        "author": "李吕",
        "content": "閒寻十九路，坐断千万心。\n运甓何为者，当知惜寸阴。",
        "dynasty": "宋",
        "collection_info": null
    },
    {
        "title": "琴友",
        "author": "李吕",
        "content": "金玉声清圆，鸾凤势翔舞。\n重是古人风，勿效儿女语。",
        "dynasty": "宋",
        "collection_info": null
    },
    {
        "title": "文友",
        "author": "李吕",
        "content": "摛辞气为主，盛气理或差。\n大音等韶頀，小巧同春葩。",
        "dynasty": "宋",
        "collection_info": null
    },
    {
        "title": "题君山观招真阁六首  其一",
        "author": "李吕",
        "content": "蜡屐发兴屡，几为春泥阻。\n此行不作难，霁色随步武。",
        "dynasty": "宋",
        "collection_info": null
    },
    {
        "title": "题君山观招真阁六首  其二",
        "author": "李吕",
        "content": "数峯碧巑岏，乌君成道山。\n仙游杳难问，空锁白云閒。",
        "dynasty": "宋",
        "collection_info": null
    },
    {
        "title": "题君山观招真阁六首  其三",
        "author": "李吕",
        "content": "双蔓正排空，云是玉真府。\n采芝何许入，忽此驾修羽。",
        "dynasty": "宋",
        "collection_info": null
    },
    {
        "title": "题君山观招真阁六首  其四",
        "author": "李吕",
        "content": "观宇藏山崦，昔居火宅僧。\n因缘有时节，羽服奉香灯。",
        "dynasty": "宋",
        "collection_info": null
    },
    {
        "title": "题君山观招真阁六首  其五",
        "author": "李吕",
        "content": "翚飞新楼台，像设旧金碧。\n焚修人已老，倚杖对山石。",
        "dynasty": "宋",
        "collection_info": null
    },
    {
        "title": "题君山观招真阁六首  其六",
        "author": "李吕",
        "content": "彩侍过丘林，星行忽一周。\n春晖今已矣，涕泪不能收。",
        "dynasty": "宋",
        "collection_info": null
    },
    {
        "title": "巢云",
        "author": "李吕",
        "content": "幽栖寄山隈，欣赏亦何有。\n时许巢白云，纷然入窗牖。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其一",
        "author": "李吕",
        "content": "英声久飞扬，寰海共倾竚。\n学者仰泰山，苍生待霖雨。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其二",
        "author": "李吕",
        "content": "器识谁能及，功名自有期。\n一朝闻正论，亲切在彤墀。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其三",
        "author": "李吕",
        "content": "献替先其大，从容接每三。\n但知言謇謇，肯顾府潭潭。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其四",
        "author": "李吕",
        "content": "仗节朔庭回，建议光明入。\n尽得强敌情，何人敢轻袭。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其五",
        "author": "李吕",
        "content": "僎升时许同，孟马宁处后。\n人特诵谦光，我独知德厚。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其六",
        "author": "李吕",
        "content": "姓字本无双，山林今见一。\n动必合礼经，心焉在王室。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其七",
        "author": "李吕",
        "content": "温旨再褒荣，王人就咨谂。\n早晚诏公归，余波润群品。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其八",
        "author": "李吕",
        "content": "骨秀类天人，神清若岩电。\n寿与山岳齐，造物兹可见。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其九",
        "author": "李吕",
        "content": "贱子甘藏拙，无心学草玄。\n自然多坎壈，不是乐盘旋。",
        "dynasty": "宋",
        "collection_info": null
    },
    {
        "title": "上黄端明寿诗以竚期三入后一品见玄孙为韵  其一○",
        "author": "李吕",
        "content": "阻陪称寿席，想见醉芳樽。\n嘉庆宜图画，簪绅徧子孙。",
        "dynasty": "宋",
        "collection_info": null
    },
    {
        "title": "莹心泉",
        "author": "李吕",
        "content": "修绠何妨汲，羸瓶不自任。\n从渠清彻底，伴我岁寒心。",
        "dynasty": "宋",
        "collection_info": null
    },
    {
        "title": "渔艇",
        "author": "李吕",
        "content": "撇烈非为鱼，流行本处山。\n白鸥正得意，相逐过前湾。",
        "dynasty": "宋",
        "collection_info": null
    },
    {
        "title": "自警三首  其一",
        "author": "李吕",
        "content": "爱之能勿劳，忠焉能勿诲。\n彼有不受者，善意翻成累。",
        "dynasty": "宋",
        "collection_info": null
    },
    {
        "title": "自警三首  其二",
        "author": "李吕",
        "content": "当仁贵不让，见义忌无勇。\n今人无魏颗，勿望渠形梦。",
        "dynasty": "宋",
        "collection_info": null
    },
    {
        "title": "自警三首  其三",
        "author": "李吕",
        "content": "嬖人排孟子，通国诮匡章。\n内省倘不疚，青蝇徒自忙。",
        "dynasty": "宋",
        "collection_info": null
    },
    {
        "title": "椿径",
        "author": "李吕",
        "content": "栽培护灵根，夹道若车盖。\n坐待八千岁，俨立风雨外。",
        "dynasty": "宋",
        "collection_info": null
    },
    {
        "title": "题破石铺",
        "author": "李吕",
        "content": "往返数百里，上下几重山。\n仆仆利名客，不知行路难。",
        "dynasty": "宋",
        "collection_info": null
    },
    {
        "title": "茶竈",
        "author": "李吕",
        "content": "中坻出盘陀，曲突非刻画。\n仙翁碾玉尘，盈瓯试春色。",
        "dynasty": "宋",
        "collection_info": null
    },
    {
        "title": "温泉  其一",
        "author": "李吕",
        "content": "阴阳分二气，钧播立万物。\n泉脉或寒温，初非择地出。",
        "dynasty": "宋",
        "collection_info": null
    },
    {
        "title": "温泉  其二",
        "author": "李吕",
        "content": "太朴一已散，人僞日滋彰。\n持彼炎凉态，指目为温汤。",
        "dynasty": "宋",
        "collection_info": null
    },
    {
        "title": "温泉  其三",
        "author": "李吕",
        "content": "匡庐发源初，绝景乃如许。\n尤幸远市朝，不遭豪右取。",
        "dynasty": "宋",
        "collection_info": null
    },
    {
        "title": "温泉  其四",
        "author": "李吕",
        "content": "怀哉经始心，与世共游赏。\n为语往来人，莫起骊山想。",
        "dynasty": "宋",
        "collection_info": null
    },
    {
        "title": "题吴仲微常斋",
        "author": "李吕",
        "content": "达石情忘倦，移山志必通。\n朝朝勤甓运，井井策新功。",
        "dynasty": "宋",
        "collection_info": null
    },
    {
        "title": "和吴微明疏影横斜水清浅七咏韵  其一",
        "author": "李吕",
        "content": "深丛茉莉香有余，秾李争春俗不除。\n借箸推排风味胜，尖新莫向小梅疏。",
        "dynasty": "宋",
        "collection_info": null
    },
    {
        "title": "和吴微明疏影横斜水清浅七咏韵  其二",
        "author": "李吕",
        "content": "避俗渊明心会景，祇咏孤松秀冬岭。\n争识槎牙竹外枝，月上空阶间金影。",
        "dynasty": "宋",
        "collection_info": null
    },
    {
        "title": "和吴微明疏影横斜水清浅七咏韵  其三",
        "author": "李吕",
        "content": "倚竹风神不胜情，裁云刻月斗轻明。\n澄鲜祇合骚人惜，懒对红尘肉眼横。",
        "dynasty": "宋",
        "collection_info": null
    },
    {
        "title": "和吴微明疏影横斜水清浅七咏韵  其四",
        "author": "李吕",
        "content": "岭上休将贝阙夸，江头聊比玉川家。\n箇中真趣谁能会，独对回风雪阵斜。",
        "dynasty": "宋",
        "collection_info": null
    },
    {
        "title": "和吴微明疏影横斜水清浅七咏韵  其五",
        "author": "李吕",
        "content": "碧涧潺潺暮山紫，闭关危坐心如水。\n窗间微见一枝横，鼻观得香尤可喜。",
        "dynasty": "宋",
        "collection_info": null
    },
    {
        "title": "和吴微明疏影横斜水清浅七咏韵  其六",
        "author": "李吕",
        "content": "胜赏须倾竹叶青，此花元自圣之清。\n翻思杜老尤躭翫，野水横吹当酒行。",
        "dynasty": "宋",
        "collection_info": null
    },
    {
        "title": "和吴微明疏影横斜水清浅七咏韵  其七",
        "author": "李吕",
        "content": "斜入茅檐如有恨，高情每頼吟题遣。\n要知调鼎会有时，且占寒溪照清浅。",
        "dynasty": "宋",
        "collection_info": null
    },
    {
        "title": "秋旱",
        "author": "李吕",
        "content": "天公作意雨垂垂，风伯颠狂散万丝。\n执法若能诛首恶，更将京观筑鲸鲵。",
        "dynasty": "宋",
        "collection_info": null
    },
    {
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其一",
        "author": "李吕",
        "content": "汉庭得谢久县车，松竹萧疏护葺庐。\n争奈苍生待霖雨，未容安石爱幽居。",
        "dynasty": "宋",
        "collection_info": null
    },
    {
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其二",
        "author": "李吕",
        "content": "嘉谟岂但国蓍龟，旧学端为帝者师。\n圣世欲收仁义效，行看平步凤凰池。",
        "dynasty": "宋",
        "collection_info": null
    },
    {
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其三",
        "author": "李吕",
        "content": "孟子正心邪说息，昌黎首唱六经明。\n可怜后学多趋末，重振斯文藉主盟。",
        "dynasty": "宋",
        "collection_info": null
    },
    {
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其四",
        "author": "李吕",
        "content": "膴膴周原二百州，欲图恢復岂难求。\n既烦元老为时出，但愿宣王益内修。",
        "dynasty": "宋",
        "collection_info": null
    },
    {
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其五",
        "author": "李吕",
        "content": "梅花映雪送征鞍，要伴先生耐岁寒。\n收拾好归调鼎用，春来枝上已含酸。",
        "dynasty": "宋",
        "collection_info": null
    },
    {
        "title": "送千二十侄五首  其一",
        "author": "李吕",
        "content": "江头片片玉梅飞，岭路迢遥雪正迷。\n乘兴为谁骑马去，不辞迎冻散双蹄。",
        "dynasty": "宋",
        "collection_info": null
    },
    {
        "title": "送千二十侄五首  其二",
        "author": "李吕",
        "content": "贤哉东道世崇儒，爱子尤专择楷模。\n责望要须精举业，未应道义略唐虞。",
        "dynasty": "宋",
        "collection_info": null
    },
    {
        "title": "送千二十侄五首  其三",
        "author": "李吕",
        "content": "纷纷世态利为言，此道谁人识正传。\n为己为人宜两尽，莫教渠笑舍其田。",
        "dynasty": "宋",
        "collection_info": null
    },
    {
        "title": "送千二十侄五首  其四",
        "author": "李吕",
        "content": "江左风流久擅名，成章掷地作金声。\n清新俊逸俱难及，若比前贤更老成。",
        "dynasty": "宋",
        "collection_info": null
    },
    {
        "title": "送千二十侄五首  其五",
        "author": "李吕",
        "content": "却喜君知取友端，诗情游戏志睎颜。\n更烦为说开三径，安得斯人数往还。",
        "dynasty": "宋",
        "collection_info": null
    },
    {
        "title": "和感怀韵",
        "author": "李吕",
        "content": "四时迭运春復冬，莫把穷愁蹙两峰。\n牢掣鼻绳休放却，镜中已失旧时容。",
        "dynasty": "宋",
        "collection_info": null
    },
    {
        "title": "象之晚坐有感次韵",
        "author": "李吕",
        "content": "丈夫不作宋玉悲，珍重陶潜菊一枝。\n寄傲北窗缘底事，只应真趣少人知。",
        "dynasty": "宋",
        "collection_info": null
    },
    {
        "title": "题长滩铺",
        "author": "李吕",
        "content": "一丘一壑吾臭味，真是真非孰有无。\n月笛烟蓑秋正好，急须归钓渚溪鱼。",
        "dynasty": "宋",
        "collection_info": null
    },
    {
        "title": "千四一侄见赠筇竹杖以诗谢之",
        "author": "李吕",
        "content": "常瞻南极画图中，寿相偏宜九节筇。\n珍重阿戎来寄我，惭无林下老仙风。",
        "dynasty": "宋",
        "collection_info": null
    },
    {
        "title": "澹轩",
        "author": "李吕",
        "content": "穷耽世味不期骄，安得羹墙暂见尧。\n未到闻韶饱三月，且求陋巷乐箪瓢。",
        "dynasty": "宋",
        "collection_info": null
    },
    {
        "title": "代人上建守四首  其一",
        "author": "李吕",
        "content": "潜藩雄镇七闽头，亲覩贤侯利泽周。\n不借寇恂留颍尾，却教郭伋再并州。",
        "dynasty": "宋",
        "collection_info": null
    },
    {
        "title": "代人上建守四首  其二",
        "author": "李吕",
        "content": "可怪乡风最不情，生儿不举世相仍。\n自从节省归新历，添得王民几万丁。",
        "dynasty": "宋",
        "collection_info": null
    },
    {
        "title": "代人上建守四首  其三",
        "author": "李吕",
        "content": "鄂渚纔来便救焚，富沙拯溺济饥民。\n从容妙得调元手，好转洪钧拱帝宸。",
        "dynasty": "宋",
        "collection_info": null
    },
    {
        "title": "代人上建守四首  其四",
        "author": "李吕",
        "content": "怅怀往事我何知，作兴重来触绪非。\n无地可畦家十口，萧然相对欲谁归。",
        "dynasty": "宋",
        "collection_info": null
    },
    {
        "title": "题君山爱松轩",
        "author": "李吕",
        "content": "尝爱山间老乔松，栖烟宿雨盘虬龙。\n道人所爱偶相似，许我来此听松风。",
        "dynasty": "宋",
        "collection_info": null
    },
    {
        "title": "辨义丰老人师傅闻疑大干事迹",
        "author": "李吕",
        "content": "义宁欲末隋鼎迁，解符西泝心悠然。\n沉舟甘作夷齐鬼，不与宇文同戴天。",
        "dynasty": "宋",
        "collection_info": null
    },
    {
        "title": "游铅山石井",
        "author": "李吕",
        "content": "碧玉罅中仙洞府，玻瓈无底涵烟雨。\n好将润泽天下施，沾溉宁论数千亩。",
        "dynasty": "宋",
        "collection_info": null
    },
    {
        "title": "次芜徽明诸公韵三首  其一",
        "author": "李吕",
        "content": "镜中已失旧时容，懒问春来白与红。\n君为花愁成独醉，余醅何惜命邻翁。",
        "dynasty": "宋",
        "collection_info": null
    },
    {
        "title": "次芜徽明诸公韵三首  其二",
        "author": "李吕",
        "content": "未许酴醿浪得香，殿春时出一枝芳。\n从他百卉随风舞，独立晴天试艷粧。",
        "dynasty": "宋",
        "collection_info": null
    },
    {
        "title": "次芜徽明诸公韵三首  其三",
        "author": "李吕",
        "content": "黄云看即变成秋，春事余寒得少留。\n此去浣花犹远在，谁人能为作遨头。",
        "dynasty": "宋",
        "collection_info": null
    },
    {
        "title": "过孝义亭作诗寄归代书",
        "author": "李吕",
        "content": "经夕离家行百里，山椒一上一回头。\n此来颇快疑阴相，寄语妻儿勿过忧。",
        "dynasty": "宋",
        "collection_info": null
    },
    {
        "title": "登徐孺子亭",
        "author": "李吕",
        "content": "昔贤久矣埋黄土，独有清风翳环堵。\n曾将一束奠生刍，今与游人闹歌舞。",
        "dynasty": "宋",
        "collection_info": null
    },
    {
        "title": "简龚令望",
        "author": "李吕",
        "content": "乘兴来寻老树村，接谈才祇叙寒温。\n翻然掉臂凌风去，何似王猷不及门。",
        "dynasty": "宋",
        "collection_info": null
    },
    {
        "title": "南康道上",
        "author": "李吕",
        "content": "穿山深径如行巷，拱道乔枝欲化龙。\n开闢从来年代远，不知过尽几人踪。",
        "dynasty": "宋",
        "collection_info": null
    },
    {
        "title": "復闻杜鹃",
        "author": "李吕",
        "content": "忆到旴江闻子规，五更自在劝人归。\n而今俄起莼鲈念，不为山禽说是非。",
        "dynasty": "宋",
        "collection_info": null
    },
    {
        "title": "宿洪氏南轩",
        "author": "李吕",
        "content": "马乳龙鬚方压架，玉簪罗盖渐平堤。\n朅来颇释尘劳念，况有清风入枕帏。",
        "dynasty": "宋",
        "collection_info": null
    },
    {
        "title": "怀乌山柏庭僧宗文",
        "author": "李吕",
        "content": "清风明月休论景，翠竹黄花不离禅。\n好箇赵州关捩子，陶潜欲辩已忘言。",
        "dynasty": "宋",
        "collection_info": null
    },
    {
        "title": "遣兴",
        "author": "李吕",
        "content": "一身欲着自无处，万事不疑心始閒。\n仆仆红尘皆苦相，何时挟策过东山。",
        "dynasty": "宋",
        "collection_info": null
    },
    {
        "title": "赠朱少南别二首  其一",
        "author": "李吕",
        "content": "外貌休寻饾座梨，应知石裏藴瓌奇。\n从来善相书前史，为识英雄未遇时。",
        "dynasty": "宋",
        "collection_info": null
    },
    {
        "title": "赠朱少南别二首  其二",
        "author": "李吕",
        "content": "朱君精到古人趣，踏遍东南称独步。\n祇今应诏非乏材，预烦拈出栋梁具。",
        "dynasty": "宋",
        "collection_info": null
    },
    {
        "title": "己亥出南康宫伯称以诗赠行次韵三首  其一",
        "author": "李吕",
        "content": "谁怜甲子混泥涂，老钝何能展壮图。\n方恨此行垂橐去，辱君赠句当骈珠。",
        "dynasty": "宋",
        "collection_info": null
    },
    {
        "title": "己亥出南康宫伯称以诗赠行次韵三首  其二",
        "author": "李吕",
        "content": "丹枫摄摄挂晨霜，笑指匡庐路许长。\n且喜眼中无逐臭，自然心地发清香。",
        "dynasty": "宋",
        "collection_info": null
    },
    {
        "title": "己亥出南康宫伯称以诗赠行次韵三首  其三",
        "author": "李吕",
        "content": "君才端可用于时，努力行将彻主知。\n出处到头皆分定，相期于道不须离。",
        "dynasty": "宋",
        "collection_info": null
    },
    {
        "title": "跋晦翁游大隠屏诗",
        "author": "李吕",
        "content": "晦公词翰妙天下，可见元无一点尘。\n为问争珠谁得者，须还趯倒浄瓶人。",
        "dynasty": "宋",
        "collection_info": null
    },
    {
        "title": "以油烟赠许尉因赋长篇",
        "author": "李吕",
        "content": "我有坚玉黝而泽，尝从十八公处得。\n兰胶麝篆积甚劳，佛帐书灯扫何益。\n江南务官骨已朽，潘仙久矣寻李白。\n谁欤获此古胶法，持赠茅斋轻尺璧。\n我非其人弗忍磨，缄藏夜光侵几格。\n换鹅右军肯轻示，五日京兆无人识。\n临池学书水为黑，不救晋家清谈厄。\n风流解物远山长，才轻未免遭刻责。\n神仙中人许玉斧，手持补天笔五色。\n效官一尉聊復尔，礨磈胸襟尽珠瓅。\n张颠落笔谩如云，曹植波澜翻逼窄。\n逢时腾踔不作难，定冠蓬山文字职。\n是物胡为送乞君，要与铦锋势相敌。\n诛姦发潜盖余事，吾道岂容邪学塞。\n不然黄屋求正言，愿染当今治安策。",
        "dynasty": "宋",
        "collection_info": null
    },
    {
        "title": "清友堂为吕宾峰题",
        "author": "李吕",
        "content": "恶草不可近，恶虫不可逢。\n草有有鈎吻，入口裂其胸。\n虫中有细腰，虿尾犹铦锋。\n人生涉世故，得不戒游从。\n澡心三峡浪，对面九疑峰。\n相须济吾事，醖酿如酒醲。\n一朝临利害，暗捷同机舂。\n箇中本无物，薄俗谁我容。\n眷彼冰雪姿，气格天所钟。\n蟠根便水石，作配宜竹松。\n相看世味薄，清坐真意浓。\n今时无胶漆，安得如駏蛩。\n永结岁寒伴，馨香满蒙茸。\n愿为管鲍友，莫继耳余踪。\n可能闢三径，吾亦欲携筇。",
        "dynasty": "宋",
        "collection_info": null
    },
    {
        "title": "云际岭",
        "author": "李吕",
        "content": "凌空石磴三千丈，匝地瑶林百万花。\n自有眼来方见此，直疑身已到仙家。",
        "dynasty": "宋",
        "collection_info": null
    },
    {
        "title": "寿巩守",
        "author": "刘季裴",
        "content": "正月从来号履端，那堪生日遇天官。\n万寻山岳才名重，千里江湖德量宽。\n菩萨像前开锦绣，老人星下爇旃檀。\n区区祝颂无他意，愿见灵椿度岁寒。",
        "dynasty": "宋",
        "collection_info": null
    },
    {
        "title": "寿朱守",
        "author": "刘季裴",
        "content": "康鼎谈经世少双，一时文物动虞庠。\n江湖虽隔金闺籍，衣袖仍闻玉案香。\n墨客几年陪画隼，板舆平日到蘐堂。\n时清身健堪行乐，未见荆榛老凤凰。",
        "dynasty": "宋",
        "collection_info": null
    },
    {
        "title": "句",
        "author": "蹇驹",
        "content": "连山横截展一臂，为我障断西南夷。",
        "dynasty": "宋",
        "collection_info": null
    },
    {
        "title": "登更好堂同景思少卿表丈韵",
        "author": "王嵎",
        "content": "万里同行一瘦筇，寻山问水有先容。\n更穷天姥投南路，已过台山第几峰。\n从此又随双涧月，不妨曾听五峰钟。\n却从更好堂前望，满眼诗材思不供。",
        "dynasty": "宋",
        "collection_info": null
    },
    {
        "title": "留蓝溪驿",
        "author": "罗时用",
        "content": "寂寥孤馆白日静，酣睡有魔那得降。\n扣户故人风动竹，龁萁羸马浪翻江。\n飞残蝙蝠灯留壁，啼尽栖鸦日到窗。\n堪笑浪游成住此，一秋赢得鬓丝霜。",
        "dynasty": "宋",
        "collection_info": null
    },
    {
        "title": "南源寺",
        "author": "范季随",
        "content": "懒逐儿曹载酒行，朅来萧寺作清明。\n江湖万里此身健，风雨一春今日晴。\n露地野花双戏蝶，并湖烟树独啼鶑。\n挂冠神武何时见，只合深藏讳姓名。",
        "dynasty": "宋",
        "collection_info": null
    },
    {
        "title": "句  其一",
        "author": "胡温彦",
        "content": "南朝欲相风方上，北敌闻风骨已寒。",
        "dynasty": "宋",
        "collection_info": null
    },
    {
        "title": "句  其二",
        "author": "胡温彦",
        "content": "已听恩波生茗椀，更看皇泽下鸡竿。",
        "dynasty": "宋",
        "collection_info": null
    },
    {
        "title": "句  其三",
        "author": "胡温彦",
        "content": "难甘不是唐工部，窃效犹堪艳绣鞍。",
        "dynasty": "宋",
        "collection_info": null
    },
    {
        "title": "题来安县兴国寺",
        "author": "遇僧",
        "content": "三千里地孤寒客，七十年前富贵家。\n泛海玉龙驾雪浪，权藏头角混泥沙。",
        "dynasty": "宋",
        "collection_info": null
    },
    {
        "title": "示江子我",
        "author": "朱昱",
        "content": "蝇营狗苟祇贻羞，万事何能着意求。\n自此闭门从所好，不妨高枕得无忧。\n经年不濯子春足，半月纔梳叔夜头。\n此味肯教儿辈觉，诵书声裏卧黄紬。",
        "dynasty": "宋",
        "collection_info": null
    },
    {
        "title": "示罗教授楚知监",
        "author": "朱昱",
        "content": "半世交游无远信，一时宾客有新知。\n泮宫官冷宜谈妙，圜府钱流不废诗。\n封水占山为久客，合樽促席及佳时。\n盆山突兀清泉满，中有三江万里思。",
        "dynasty": "宋",
        "collection_info": null
    },
    {
        "title": "示张子昭",
        "author": "朱昱",
        "content": "西日未收东雨来，南轩相对北窗开。\n茫茫移穴蚁旋磨，扰扰出檐蚊聚雷。\n三宿定成桑下恋，一篇聊向雨中催。\n忘形頼有张公子，信手围棋到夜回。",
        "dynasty": "宋",
        "collection_info": null
    },
    {
        "title": "中秋示潘子贱",
        "author": "朱昱",
        "content": "云彻通明殿，风涵白玉楼。\n幽人当此夜，满意作中秋。\n念念何曾问，尘尘自不收。\n覊怀忽冰释，天地一虚舟。",
        "dynasty": "宋",
        "collection_info": null
    },
    {
        "title": "竞秀阁二首  其一",
        "author": "朱昱",
        "content": "辋川遥展右丞图，盘谷中藏李愿居。\n龙睡潭深飞客棹，凤鸣枝老结吾庐。\n但令蜡屐去前齿，安用鸱夷託后车。\n西望子陵三十里，烟云来往问何如。",
        "dynasty": "宋",
        "collection_info": null
    },
    {
        "title": "竞秀阁二首  其二",
        "author": "朱昱",
        "content": "客槎飞过小金山，画栋参差杳霭间。\n隠踏鳌头归月府，侧骑龙背出尘寰。\n秋生弱水烟霞冷，春至蓬壶日月閒。\n遥望严陵钓鱼处，十分全似落星湾。",
        "dynasty": "宋",
        "collection_info": null
    },
    {
        "title": "一经堂",
        "author": "郑裕",
        "content": "莆之甲姓，实维大方。\n紫囊锦帐，阀阅膏粱。\n有子盈之，乃其最良。\n心志乎道，视之如忘。\n博究六艺，并包五常。\n东家尼父，北窗羲皇。\n日相讨论，兼收并藏。\n五经在笥，一经名堂。\n谦以自牧，虽晦而光。\n实浮于名，虽抑而扬。\n伊昔孟氏，排墨与杨。\n斯文羽翼，吾道栋梁。\n岂特诗书，独称其长。\n诸儒之说，于孟何伤。\n吾子命名，既择而详。\n通而贯之，辉涵汪茫。\n剖破藩篱，无门无旁。\n默契韶頀，能宫能商。\n正蒙析滞，起废鍼肓。\n以一知万，名实孔彰。\n人知同好，絺句绘章。\n玄酒太羹，子独先尝。\n经术之门，骥骋康庄。\n典谟之文，凤鸣朝阳。\n学报天子，业缵星郎。\n以经名家，非子谁当。",
        "dynasty": "宋",
        "collection_info": null
    },
    {
        "title": "偈颂二十一首  其一",
        "author": "释坚璧",
        "content": "日月如弹丸，顽心似坚石。\n坚石不可融，弹丸易跳掷。\n始见踏青行，相将年又极。\n谁将后夜霜，换我双鬓黑。\n有箇不老方，诸人识不识。",
        "dynasty": "宋",
        "collection_info": null
    },
    {
        "title": "偈颂二十一首  其二",
        "author": "释坚璧",
        "content": "晷运推移，日南长至。\n一夜东海乌龟，吞却南山鳖鼻。",
        "dynasty": "宋",
        "collection_info": null
    },
    {
        "title": "偈颂二十一首  其三",
        "author": "释坚璧",
        "content": "大用全提作者知，烁迦眼活电光迟。\n大悲院裏翻身处，临济甘为小厮儿。",
        "dynasty": "宋",
        "collection_info": null
    },
    {
        "title": "偈颂二十一首  其四",
        "author": "释坚璧",
        "content": "今朝六月中，嘉田雨沾足。\n山房冷似冰，千山拥寒玉。\n祖意不西来，法身无展缩。\n水上挂灯毬，镇州出萝卜。\n三盏不沾唇，百味皆具足。",
        "dynasty": "宋",
        "collection_info": null
    },
    {
        "title": "偈颂二十一首  其五",
        "author": "释坚璧",
        "content": "寰中独照万机息，壸外分权六国清。\n四海晏然王化裏，不须当道话昇平。",
        "dynasty": "宋",
        "collection_info": null
    },
    {
        "title": "偈颂二十一首  其六",
        "author": "释坚璧",
        "content": "释迦悭，迦叶富。\n欺负乎人，夸张莽卤。\n五天不纳到支那，塞壑填沟无避处。\n无避处，不遮护，汲兴相逢，如涂毒鼓。\n直须亲切一回来，莫似邯郸学唐步。",
        "dynasty": "宋",
        "collection_info": null
    },
    {
        "title": "偈颂二十一首  其七",
        "author": "释坚璧",
        "content": "玉象吞狮子，泥牛上绣鞍。\n御楼观射猎，不是刈茆田。",
        "dynasty": "宋",
        "collection_info": null
    },
    {
        "title": "偈颂二十一首  其八",
        "author": "释坚璧",
        "content": "仲冬严寒，一阳长至。\n佛祖有机关，俱落第二义。\n岂不见沩山寂子与香严，未免将泥土裏洗。",
        "dynasty": "宋",
        "collection_info": null
    },
    {
        "title": "偈颂二十一首  其九",
        "author": "释坚璧",
        "content": "园林宿雨不胜清，岩谷舂撞万杵鸣。\n箇裏豁开千圣眼，不闲弓矢贺昇平。",
        "dynasty": "宋",
        "collection_info": null
    },
    {
        "title": "偈颂二十一首  其一○",
        "author": "释坚璧",
        "content": "皓月当空，寒江不动。\n万里清光，曾非别共。\n蚌孕珠而无从，兔怀胎而非种。\n万别千差，波腾海涌。\n卷舒只在一毫端，不用浑家生奉重。",
        "dynasty": "宋",
        "collection_info": null
    },
    {
        "title": "偈颂二十一首  其一一",
        "author": "释坚璧",
        "content": "十日梅天晓未晴，千岩俱作偃溪声。\n直饶透出威音外，犹较曹山半月程。",
        "dynasty": "宋",
        "collection_info": null
    },
    {
        "title": "偈颂二十一首  其一二",
        "author": "释坚璧",
        "content": "及时阳燄欲烧空，中有清凉一径通。\n众苦不来寒暑尽，铁昆崙卧水晶宫。",
        "dynasty": "宋",
        "collection_info": null
    },
    {
        "title": "偈颂二十一首  其一三",
        "author": "释坚璧",
        "content": "空手把锄头，步行骑水牛。\n凭兹陪睿算，垂拱亿千秋。",
        "dynasty": "宋",
        "collection_info": null
    },
    {
        "title": "偈颂二十一首  其一四",
        "author": "释坚璧",
        "content": "法法不隠藏，古今常独露。\n槐影转清阴，风催岩下雨。\n厨库对僧堂，灯笼挂露柱。\n只有一处最誵讹，半夜泥蛇吞石虎。",
        "dynasty": "宋",
        "collection_info": null
    },
    {
        "title": "偈颂二十一首  其一五",
        "author": "释坚璧",
        "content": "树凋叶落，体露金风。\n尧眉八字，舜目重瞳。\n机如掣电者，难寻踪迹。\n口似磉盘者，蓦地相逢。\n翻地揭天休作解，新罗元在海门东。",
        "dynasty": "宋",
        "collection_info": null
    },
    {
        "title": "偈颂二十一首  其一六",
        "author": "释坚璧",
        "content": "木人夜半穿靴，难寻踪迹。\n石女天明不露，谁辨亲疎。\n枯木上一点春回，古渡头千寻寒雪。\n同门出入不来还忆渠，同气相求回来劫无说。",
        "dynasty": "宋",
        "collection_info": null
    },
    {
        "title": "偈颂二十一首  其一七",
        "author": "释坚璧",
        "content": "金叶银茎报有秋，明珠万斛堂中收。\n自从一饱家田饭，不用埋头向外求。",
        "dynasty": "宋",
        "collection_info": null
    },
    {
        "title": "偈颂二十一首  其一八",
        "author": "释坚璧",
        "content": "沤澄巨浸无踪迹，月转层峦显大功。\n剎海毫芒无欠剩，空山和月撼松风。",
        "dynasty": "宋",
        "collection_info": null
    },
    {
        "title": "偈颂二十一首  其一九",
        "author": "释坚璧",
        "content": "阴极俄惊一线回，石人岭上笑咍咍。\n摧残枯木非枯木，今日花从冷处开。",
        "dynasty": "宋",
        "collection_info": null
    },
    {
        "title": "偈颂二十一首  其二○",
        "author": "释坚璧",
        "content": "相随步步见还难，墨刷骅骝锦绣鞍。\n一夜遍行南赡部，天明依旧立江干。",
        "dynasty": "宋",
        "collection_info": null
    },
    {
        "title": "偈颂二十一首  其二一",
        "author": "释坚璧",
        "content": "参禅须是铁汉，着手心头便判。\n直趣无上菩提，一切是非莫管。",
        "dynasty": "宋",
        "collection_info": null
    },
    {
        "title": "仰山见东寺索珠",
        "author": "释坚璧",
        "content": "无言可对辉天地，无理堪伸夺夜光。\n离相离名言语道，泼天高价不寻常。",
        "dynasty": "宋",
        "collection_info": null
    },
    {
        "title": "洞山吃果子",
        "author": "释坚璧",
        "content": "尽力提来不等閒，要寻知己验来端。\n可怜临水探红尾，依旧茫茫失钓竿。",
        "dynasty": "宋",
        "collection_info": null
    },
    {
        "title": "化胡椒",
        "author": "释坚璧",
        "content": "异国传来种性殊，圆陀陀似蚌中珠。\n不□□艷照明月，自有辛香压五湖。",
        "dynasty": "宋",
        "collection_info": null
    },
    {
        "title": "送人",
        "author": "释坚璧",
        "content": "千寻老干无寒暑，百炼精金有变迁。\n脱尽皮毛空索索，不妨重结弟兄缘。",
        "dynasty": "宋",
        "collection_info": null
    },
    {
        "title": "送坚知库",
        "author": "释坚璧",
        "content": "埽尽法中病，生憎佛是尘。\n堂堂一坚密，春至百花新。",
        "dynasty": "宋",
        "collection_info": null
    },
    {
        "title": "送泉州僧",
        "author": "释坚璧",
        "content": "洛阳桥下千寻水，象骨峰前万迭山。\n一口为渠吞却了，更无踪迹在人间。",
        "dynasty": "宋",
        "collection_info": null
    },
    {
        "title": "送人",
        "author": "释坚璧",
        "content": "六窗不着閒光景，七处休寻古佛心。\n放下不行凡圣路，敢将黄叶当黄金。",
        "dynasty": "宋",
        "collection_info": null
    },
    {
        "title": "义副寺求",
        "author": "释坚璧",
        "content": "拈却义，除却法，过现未来，不消一札。\n大海波腾河四流，激湍衮衮吞三峡。\n须弥山王拊掌笑，江神河神俱𨁝跳。\n留得珊瑚对月寒，九曲明珠无孔窍。",
        "dynasty": "宋",
        "collection_info": null
    },
    {
        "title": "山居二首  其一",
        "author": "释坚璧",
        "content": "瓶盂古涧冷相依，云淡山寒月色微。\n眼底宾朋聊自足，屋头猿鸟恰忘机。\n山园茶笋疎疎有，世路人情渐渐稀。\n不记化权前后际，卷帘移榻看斜晖。",
        "dynasty": "宋",
        "collection_info": null
    },
    {
        "title": "山居二首  其二",
        "author": "释坚璧",
        "content": "平生湖海竟何依，选得佳山赋式微。\n茗椀炉熏同宿学，蒲团禅板接初机。\n陂城水满芹尤滑，瓦钵肩挨粥未稀。\n睡起乌藤清兴在，不知老木挂残晖。",
        "dynasty": "宋",
        "collection_info": null
    },
    {
        "title": "赞真觉",
        "author": "释坚璧",
        "content": "三回九度，见神见鬼。\n德山一棒，痛彻骨髓。\n敲老观门，泼瓦官水。\n而今冷坐眼麻眉，错认东瓜作碓觜。",
        "dynasty": "宋",
        "collection_info": null
    },
    {
        "title": "赞卿老真",
        "author": "释坚璧",
        "content": "风萧萧，天空四壁。\n雨疎疎，岩花狼藉。\n干剥剥，白浪滔天。\n寂寥寥，徧界荆棘。\n漾在栖云草莽中，堪嗟大地无人识。",
        "dynasty": "宋",
        "collection_info": null
    },
    {
        "title": "自赞三首  其一",
        "author": "释坚璧",
        "content": "三际断，一亘空。\n转不转，功不功。\n迢迢物外像，矫矫岩间松。\n密密处不堪亲近，荒林裏得意相逢。",
        "dynasty": "宋",
        "collection_info": null
    },
    {
        "title": "自赞三首  其二",
        "author": "释坚璧",
        "content": "痴不自揆，老不知休。\n提真觉雀觜杖，用曹山死猫头。\n干剥剥，冷湫湫。\n炙地熏天无气息，抛沙撒土觅冤讐。",
        "dynasty": "宋",
        "collection_info": null
    },
    {
        "title": "自赞三首  其三",
        "author": "释坚璧",
        "content": "喻指喻马，何劳真假。\n说性说心，转见病深。\n灵山拈花，不曾动着。\n少林冷坐，徒自沈吟。\n良工欲写莫可写，汝曹敬之隔千林。\n山阴阴，水沈沈。\n苍苔雪径冷不彻，花鸟夕阳閒古今。\n真兮真兮，胡得而临。",
        "dynasty": "宋",
        "collection_info": null
    },
    {
        "title": "金濑弔贞女",
        "author": "王端朝",
        "content": "嗟彼战国秋，风俗日以漓。\n卓哉史氏女，粲粲兰蕙姿。\n守贞奉慈母，克尽乌鸟私。\n业贫不辞苦，击漂临清漪。\n适尔遇丈夫，失路良可悲。\n恻然为发筥，振彼穷途饥。\n振穷乃所愿，越礼非所宜。\n灭口葬鱼腹，此心天地知。\n丈夫既得志，雪耻鞭平尸。\n念此一日恩，仗节远来兹。\n百金报无地，立马空嗟咨。\n俛仰易陈迹，屈指万古期。\n谁招地下魂，惟遗道旁碑。\n雄辞吐激烈，粲若星贝垂。\n吾生后谪仙，况乃驽钝资。\n捧心学西子，取笑将奚为。\n留题表贞义，庶几薄俗移。",
        "dynasty": "宋",
        "collection_info": null
    },
    {
        "title": "华胜寺题壁",
        "author": "翁蒙之",
        "content": "高阁登临佛国春，逍遥聊復话前因。\n老来白业渐欲近，兴到青山相与新。\n扰扰簿书抛旧梦，迢迢钟磬着闲身。\n笑他车马临官道，不及朝耕暮读人。",
        "dynasty": "宋",
        "collection_info": null
    },
    {
        "title": "赠别",
        "author": "李流谦",
        "content": "水火气类感，草木臭味亲。\n君看金石交，分笃均天伦。\n朅来东川游，结友轻雷陈。\n诸君尽豪俊，着我漫浪身。\n酒斟约无算，诗妙各有神。\n人事不可知，变态生逡巡。\n一代韩荆州，大木卧龙鳞。\n客禽失危巢，翩翩傍丛榛。\n斗升何细碎，朱丝恐生尘。\n知己泪再滴，离羣恨方新。\n去兹胜社难，胸腹伤人神。\n临岐欲何语，一味唯酸辛。\n岁晚念裘褐，幸勿忘骚人。",
        "dynasty": "宋",
        "collection_info": null
    },
    {
        "title": "送罗制参",
        "author": "李流谦",
        "content": "平生愿识韩，一见屣履迎。\n自揣何所持，徒有汗背惊。\n下士公盛德，事贤我真情。\n西南大幕府，控制七十城。\n自公归奏功，泰阶夜光明。\n上前论宾客，岂但丞冰衡。\n况公天人学，根本敬与诚。\n么么见事功，万物待生成。\n三月涨桃花，镜面江流平。\n若为化樯乌，亲送帆檝行。\n临风嘿悽然，一纸聊寄声。\n上有字加餐，意重千金轻。\n勿言暂暌阔，四海如弟兄。",
        "dynasty": "宋",
        "collection_info": null
    },
    {
        "title": "戏贻秋泉子",
        "author": "李流谦",
        "content": "桂椒发芳辛，水泉佐澄洁。\n风味可人哉，醖藉固佳客。\n清非伯夷隘，和异柳惠亵。\n壶子与俱来，表裏清彻骨。\n素魄吸沆瀣，枯肠濯埃𡏖。\n东家欲毋我，漆园强齐物。\n物我傥未融，平地森剑㦸。\n非秦亦非越，有国名建德。\n恬流不须航，坦径无辙迹。\n笑渠秉周礼，况復用萧律。\n聚粮适千里，叱驭履九折。\n劝君反尔辕，神尻徐而疾。\n伯伦驾予车，元亮脂我辖。\n胚浑未兆前，羲轩乃叔末。",
        "dynasty": "宋",
        "collection_info": null
    },
    {
        "title": "病中作此",
        "author": "李流谦",
        "content": "苦热日念秋，秋至转多病。\n枯藤不得力，小室同械禁。\n形骸老翁然，但未雪绕鬓。\n秋山迭翠嶂，秋月挂冰镜。\n朝跻闲屐齿，夜语阁麈柄。\n妻孥生怅望，煮药劝屡进。\n故人尚记存，折简时一问。\n年来识真妄，水月空万境。\n斗蚁非实响，杯蛇亦幻影。\n谁于炯炯中，屑金作尘眚。\n酒盏行欲谢，云窗岂復近。\n唯有妙莲华，胜味方隽永。\n谁来炷炉熏，佩子法王印。",
        "dynasty": "宋",
        "collection_info": null
    },
    {
        "title": "秋怀",
        "author": "李流谦",
        "content": "悠悠感愁运，肃肃励素节。\n蟾华度疎櫺，兰吹出丛薄。\n幽虫泣烟莎，微萤映露叶。\n百哀攻予衷，感此重忉怛。\n庭闱余斑衣，荒壠已白骨。\n苟生尚何聊，从死恐亡益。\n鞠凶天未悔，风急鴈序拆。\n女须冰玉质，眼看没荒域。\n山鬼不足邻，何年反尔魄。\n危肠尽一哭，六月霜凛烈。\n自从夺所怙，残魂慨零落。\n虚弦已折翮，况此百中镝。\n人生寄一世，常苦不满百。\n血气如微流，岂禁沸鼎涸。\n隠忧谁復诉，任理宽万一。\n贝叶了诸妄，一真无悦戚。\n香火有昔缘，从兹事朝夕。",
        "dynasty": "宋",
        "collection_info": null
    },
    {
        "title": "浴罢",
        "author": "李流谦",
        "content": "性懒如嵇康，不沐已三岁。\n虮虱擅封域，污垢为之地。\n譬之大诸侯，父死辄子继。\n纳污固云久，用钺岂得已。\n朝来汤沐具，缟素雪危涕。\n决河卷尘泥，崩风刮氛翳。\n弛担坐茂树，未足当快意。\n晚日沥余润，寸栉导积气。\n蓬根入风露，浮爽到肝肺。\n却忧见斑毛，引镜不敢对。\n弹冠一趺坐，茹连岂吾事。\n置之勿復道，我醉欲眠尔。",
        "dynasty": "宋",
        "collection_info": null
    },
    {
        "title": "邺守以石刻屈平昭君像见惠因思大夫之忠贯白日而凌秋霜在所不论而昭君以倾国之艳擅天下之色乃不肯自同众姬货画师以求媚此尤为可感者为赋此篇",
        "author": "李流谦",
        "content": "璇题朝曦丽，椒殿春风香。\n带日羡寒鸦，洒盐引痴羊。\n那知韶葩妍，有此秋节刚。\n千金非我爱，所重在行藏。\n奋然斩画史，低头笑君王。\n呈身由谄壬，百态恐不当。\n照影见冠佩，岂不羞帷房。\n自从到北庭，几阅紫塞霜。\n年年鸿鴈归，不寄一字将。\n却悲降将军，高台望故乡。\n至今青冢上，沙草不肯黄。\n吾观娇色儿，睥睨此滥觞。\n孽阉擅国辟，天地为低昂。\n眼前杀师傅，但有涕淋浪。\n区区一女子，去留系毫芒。\n我行桃李村，高髻余旧粧。\n负薪行汲泉，不愿同康庄。\n为计盍不尔，乃以美自戕。\n初心岂其然，薄命遭彼狂。\n离骚照白日，至今祖文章。\n婉娈古称士，后先出寒乡。\n遗刻共想像，再歌重慨慷。",
        "dynasty": "宋",
        "collection_info": null
    },
    {
        "title": "即事",
        "author": "李流谦",
        "content": "畏热客不来，习懒我倦出。\n爱闲闲不彻，一日如两日。\n晚风生微凉，佳月挂西壁。\n谁为无事人，共此可怜夕。",
        "dynasty": "宋",
        "collection_info": null
    },
    {
        "title": "得小麑因戏作",
        "author": "李流谦",
        "content": "倾江酿斗秫，未啻俗之醨。\n向来故疎慵，重此百忧罹。\n杜门不復出，出亦将从谁。\n山氓过予言，刈樵得雏麑。\n适我薮泽念，亟买不论赀。\n断乳无几日，疎毳未傅皮。\n槛牢异林壑，恐作南冠纍。\n解缚非予靳，弱质叵自持。\n罦罗竹节稠，失脚悔可追。\n泠泠溪流甘，蔚蔚庭草肥。\n人生一饱耳，八荒吾庭帏。\n我自不乱羣，尔能忘土思。\n驯狎不违性，长大傥有期。\n充庖断勿忧，巾车薄劳之。\n南山与北涧，伴我歌紫芝。\n张陈慨中画，管鲍谬己知。\n新交不更添，岁寒端自兹。",
        "dynasty": "宋",
        "collection_info": null
    },
    {
        "title": "数醉",
        "author": "李流谦",
        "content": "清秋无所为，遇酒时一醉。\n醉则遗形骸，兀然外天地。\n尘世多得失，古事有兴废。\n更復不快饮，徒为乱人意。\n屈原贵独醒，贾谊每流涕。\n二子竟中夭，惜哉且自弃。\n苍苔晚雨湿，红叶北风厉。\n乐乡聊可谋，悲秋岂吾志。",
        "dynasty": "宋",
        "collection_info": null
    },
    {
        "title": "病中",
        "author": "李流谦",
        "content": "禀生拙以疎，俯仰人事劳。\n烦疾乘秋至，幽忧安能逃。\n闭閤无余欣，西风晚萧骚。\n乃悟扬子居，未曾损一毛。\n流光背人驰，岁暮不自聊。\n安得七发贤，相从观海涛。",
        "dynasty": "宋",
        "collection_info": null
    },
    {
        "title": "黄思忠病起作此寄之",
        "author": "李流谦",
        "content": "岩岩千丈松，大厦不收拾。\n已作涧壑卧，更困蝼蚁穴。\n天果无意哉，问龟龟不食。\n悲歌气填膺，白虹为贯日。\n向来亡公子，后日九州伯。\n奈何蕞尔曹，乃敢观裸浴。\n士穷有如此，于君更心恻。\n平生治国手，仅脱在陈厄。\n三彭捃细故，二竖侮明德。\n闻之投袂起，此士岂易得。\n可无不赀药，粉珠屑白玉。\n奋髯呵不祥，有神嘿操㦸。\n欻然蛙腹裂，还我苍玉璧。\n一尊欲寿君，怅念风雨隔。\n平吴固奇烈，更谨盘水执。\n君身则千金，斯文但一髮。\n勉矣加餐饭，吾道系损益。",
        "dynasty": "宋",
        "collection_info": null
    },
    {
        "title": "予游潼川将访魏城令君李仲明而不果作此寄之",
        "author": "李流谦",
        "content": "骨肉缠恩爱，友朋缀情义。\n于君若兼之，何生结此契。\n朅来东川游，咫尺桃李县。\n引车意甚决，牵衣事辄挽。\n我如空中云，随风出岩岫。\n又如波上舟，东西听水手。\n有心不能酬，富贵那可必。\n富贵吾不愿，此见未宜失。\n裁诗说相思，过鴈或堪託。\n鴈能见君子，嗟予鴈不若。",
        "dynasty": "宋",
        "collection_info": null
    },
    {
        "title": "送台石甫出关",
        "author": "李流谦",
        "content": "台君少年时，盛气不可盖。\n冀北驹堕地，过都如历块。\n未说两石弓，谈诗亦坚对。\n十年忧患绕，玄螭伏浅濑。\n宝剑夜韬光，苍鹰秋折翅。\n飘风讵终朝，否极理则泰。\n秋高气益肃，匹马指绝塞。\n酒阑奋袂起，晓色风雨晦。\n关头飞将军，久矣侧席待。\n解鞍握手语，意合琥珀芥。\n去去未可知，建侯万里外。\n两耳熟高名，迩方揖英槩。\n颇知倜傥士，别意殊愦愦。\n赠行敢他言，忠义福所介。",
        "dynasty": "宋",
        "collection_info": null
    },
    {
        "title": "送觉华岩归中岩",
        "author": "李流谦",
        "content": "世故翻巨浪，是身如孤舟。\n黑风半夜来，掀簸卒未休。\n谁能汹涌间，轻飞逐浮鸥。\n稽首大导师，觉海名善泅。\n请下一转语，为度历劫忧。\n师笑了无言，此问难尔酬。\n未可檝迎汝，子归当内求。\n坚忍作维缆，巨防截横流。\n中有不动者，东西听漂浮。\n师今念故山，翩然去难留。\n相送城东隅，黄叶堆别愁。\n归来闭阁坐，念念期自修。\n精进傥不懈，针芥或有投。\n西风白莲开，束包随胜游。",
        "dynasty": "宋",
        "collection_info": null
    },
    {
        "title": "元日泛舟分韵得大字",
        "author": "李流谦",
        "content": "春从沙际生，白石映浅濑。\n一舟何自横，玄寄倏与会。\n今日是何朝，亦恐鱼鸟怪。\n晓暾破宿雨，换岁无此快。\n柁工貌闲暇，一篙有三昧。\n夷犹我无心，上下听汝辈。\n断崖舂涛波，千古意不改。\n中流浸玻璃，绿浄吾苦爱。\n林深故疎密，山远自明晦。\n隔江见人家，短篱护畦菜。\n蓑笠弄晚色，真乐在牛背。\n稍能薄输征，武陵岂天外。\n吾曹二三子，勿作碌碌待。\n涛戎嘆山河，尘凡累缨佩。\n人生富贵哉，固有一事大。",
        "dynasty": "宋",
        "collection_info": null
    },
    {
        "title": "月夜泛舟",
        "author": "李流谦",
        "content": "苦雨连日夜，佳月遭薄蚀。\n晚风散积霭，水天忽改碧。\n江皋放幽步，露下襟袂湿。\n划然湖海兴，如骥不受勒。\n扁舟繫枯柳，渔子眠已熟。\n唤起勿作难，解缆破秋色。\n移我坐空旷，四顾竦毛骨。\n山空木叶脱，岸断石脚出。\n舍舟访邻叟，醉卧不纳客。\n何必见安道，意行无适莫。\n书生亦底事，忍冻犯蛟窟。\n可怜穷事业，坐恐清景失。\n归来定何得，索酒更深酌。\n上士不言喻，下士笑局局。\n太白下羌江，苏仙游赤壁。\n风流共一时，作诗记今夕。",
        "dynasty": "宋",
        "collection_info": null
    },
    {
        "title": "东岩施头陀所隠也头陀唐人初居郡之奉圣寺太守独孤见之头陀不加敬独孤怒既去遣吏捕之头陀以笠涉江至此山吏随焉头陀隠岩间两虎守之吏骇退即其地为院昔律今禅予昔侍亲守简数来游再到赋此诗",
        "author": "李流谦",
        "content": "胜地忆屡到，变革非昔年。\n律居扫积陋，禅房侈旧观。\n老衲不可见，遗事故老传。\n使君擅一壑，凭愚妄自贤。\n定心初不摇，蚊虻卒飞前。\n赫然涨蛙腹，欲以火燎天。\n一笠渡清波，绝壁守两斑。\n游戏出小异，褫骇飞残魂。\n慢敬汝则劳，道力屹如山。\n一笑置勿问，炉熏袅轻烟。\n洗盏酌石溜，吻颊冰雪寒。\n却忆飞泉句，泫然思老仙。",
        "dynasty": "宋",
        "collection_info": null
    },
    {
        "title": "从冯黎州饮梅林以山谷旧时爱酒陶彭泽今日梅花树下僧分韵赋诗得时字",
        "author": "李流谦",
        "content": "巾冠堕城府，桔槔无休时。\n胸脾贮黄埃，非復林壑姿。\n涎流方外胜，秦人望轩羲。\n万金买闲日，驾言一纾眉。\n冒踏众俊塲，更从百代师。\n食鱼得河鲂，熊蹯佐其滋。\n叆叆烟雨村，霜条出冰蕤。\n乌鹊噪寒暝，玉立山差差。\n置樽扶疎下，寿干虬蛟驰。\n落蘂不动尘，初无犀骇鸡。\n深酌起自劝，非族不在斯。\n公行对宣温，云雾生攀跻。\n能来玩墟落，匹马却盖麾。\n蟠胸万螮蝀，区寰眇毫丝。\n以兹接羣动，白羽坐指挥。\n笑彼豢外者，组绂为之鞿。\n他年驷马还，梅花当十围。\n记此黄公垆，下车挽客衣。\n未觉邈山河，一醉固大奇。",
        "dynasty": "宋",
        "collection_info": null
    },
    {
        "title": "用山谷上东坡韵与冯黎州  其一",
        "author": "李流谦",
        "content": "赐履圣贤地，专征翰墨塲。\n藜然本非照，昏幽自蒙光。\n醍醐有真液，薝卜无别香。\n座当百尺楼，余子但庑廊。\n誉毁不可劫，造物能雌黄。\n简编熟古人，见公盖未尝。\n彭黥非韩敌，或可噪其旁。\n公有八纮罝，就猎庸何伤。",
        "dynasty": "宋",
        "collection_info": null
    },
    {
        "title": "用山谷上东坡韵与冯黎州  其二",
        "author": "李流谦",
        "content": "鼓镛作宫庭，缶盎不能声。\n僊圆起濒死，乃欲进豨苓。\n淫书有痼疾，展卷自弱龄。\n俗学或攘之，正忧荆棘生。\n孔颜共一世，余事不芥蔕。\n跪求直指处，遂了不朽计。\n自今面其真，向来独喜似。",
        "dynasty": "宋",
        "collection_info": null
    },
    {
        "title": "送孙隆州",
        "author": "李流谦",
        "content": "万里对明光，真实一字字。\n九陛元不隔，是亦父子尔。\n我读公车牍，再拜甚欢喜。\n玉色近昕夕，王度日完粹。\n再析山中符，可以觇胸次。\n道行国无小，意甘食则旨。\n平生熟窥觇，步步圣贤地。\n造物宝其人，华皓表斯世。\n从军落穷塞，愁破觌清峙。\n蜗庐仅缠躯，鼓钟日在耳。\n何以充淹留，白日不可繫。\n长年慕道德，师友别匪易。\n踯躅南城隅，竚立渺无涘。\n不见两朱轮，但见嘉陵水。",
        "dynasty": "宋",
        "collection_info": null
    },
    {
        "title": "上费邛州",
        "author": "李流谦",
        "content": "疏茅裂万户，百战未易得。\n一识荆州面，不作半钱直。\n朝曦明生东，夜斗光炯北。\n皎皎羣目用，余影到盆隙。\n共在一世间，能无一世杰。\n要渠两眼青，洞此寸心赤。\n使君绝不凡，白璧生径尺。\n龚黄汉循吏，阮谢晋人物。\n稍稽一节趋，戏从五府辟。\n端知付两轓，乃用倡九牧。\n春风长桑柘，豚犊饱栅枥。\n遗秉利寡妇，负戴无斑白。\n灵河贯中国，寸地沾滴沥。\n三公乃故事，企踵荣昼接。\n慕用吾已夙，愿见忧不亟。\n聊欲写我心，敢幸康而色。\n宾庖月照俎，谈阁风满席。\n秋霜湿征衣，行李惊遽迫。\n恋轩寄悲啸，孤恨绕华㦸。\n权舆置身地，大冶天地窄。\n相马不相肉，剖玉莫剖石。\n狗盗何足言，囊锥有奇客。",
        "dynasty": "宋",
        "collection_info": null
    },
    {
        "title": "马德骏微恙既平作此劳之",
        "author": "李流谦",
        "content": "内寇非阴阳，穷愁因缘之。\n坚垒自却走，不药亦不龟。\n夫子乐唐虞，短褐荫茅茨。\n尘不上几闼，何物作伺窥。\n或丐愈风檄，岂邀遣疟诗。\n朝来就清爽，梳髮修竹墀。\n买酒约相过，胜地相扶携。\n人生踰四十，浸与衰苶期。\n君壮尚俘劫，我怯重嗟咨。\n问丹勾漏迂，访道弱水疲。\n绵绵抱谷神，闭门有余师。\n鹤病无死骨，松瘦有老枝。",
        "dynasty": "宋",
        "collection_info": null
    },
    {
        "title": "同游公玉伯氏季氏游水陆院濯缨阁以清斯濯缨分韵赋诗得斯字",
        "author": "李流谦",
        "content": "积雨泥断道，扶筇将何之。\n愁蹲寡情味，窜壁如蝇痴。\n朝暾惠新晴，僊风起衰萎。\n振衣欲有诣，扣扉适相期。\n百步得精庐，一丈清泠池。\n老木围萧森，回风影差差。\n向来赫然者，挟冰诵昔非。\n晤言意能消，真适神不疲。\n鳞游鸟空翔，趣舍各不知。\n我闲苦枵馁，吏夺君嗟咨。\n拙巧自殊用，静躁亦异宜。\n能来共幽旷，合处或在斯。\n夜光栖重囦，草木生光辉。\n抵鹊者谁子，而况弹病鸱。\n我有飞霞裾，云旗驾灵螭。\n举头叫阊阖，九万风反低。\n敬以赠美人，嘉惠无时衰。",
        "dynasty": "宋",
        "collection_info": null
    },
    {
        "title": "送刘文潜司业江西漕二首  其一",
        "author": "李流谦",
        "content": "百为自丛拏，至理在绵眇。\n刀硎閟新颖，镜像蓄遗照。\n吾心又不然，一士欲矫矫。\n目送云端禽，举觞可以了。",
        "dynasty": "宋",
        "collection_info": null
    },
    {
        "title": "送刘文潜司业江西漕二首  其二",
        "author": "李流谦",
        "content": "始作想澄清，歊暑不敢毒。\n以兹寿慈母，吾鼎愧半菽。\n恨我如宛童，失此百围木。\n豁然心光动，千里尚相烛。",
        "dynasty": "宋",
        "collection_info": null
    },
    {
        "title": "清明日同宋才夫王子友游秦氏园分韵得一字",
        "author": "李流谦",
        "content": "谁浇无边春，酿成此天色。\n文章祇引睡，茗椀不着力。\n虽无田父邀，欲到野人宅。\n日萼斗深妍，风条舞柔碧。\n数峯极藴藉，未到辄目逆。\n人心有同然，一样寄岑寂。\n茅茨破不补，吾意嘿有适。\n置樽小轩户，云气手阖闢。\n苍苍万檀栾，晚吹自萧瑟。\n穿荒取微径，便旷从短策。\n忽与幽兴会，照我两尺璧。\n白虹润山木，取友固多益。\n谈深近迂怪，理奥烦探索。\n鲸杯不足吞，马肝无用食。\n玉虬蟠蜿蜒，万鳞寒缩涩。\n饯春春未阑，尚及三之一。",
        "dynasty": "宋",
        "collection_info": null
    },
    {
        "title": "观画文氏园小酌而归",
        "author": "李流谦",
        "content": "衝暑去何之，城南水竹园。\n发箧得秘画，笔老不见痕。\n作者非俗士，噞喁不能名。\n王郎眼如月，指点见本根。\n解衣而盘礴，主人固可人。\n虚斋坐修竹，一面当暑烦。\n斜阳送暮色，无数乌鸟喧。\n漠漠芳树暗，涓涓流水浑。\n星斗挂檐端，余影到清樽。\n行觞令不虐，捉麈语不繁。\n不知聊尔耳，佳处正难言。",
        "dynasty": "宋",
        "collection_info": null
    },
    {
        "title": "刘林夫以诸公送行诗轴见示作此",
        "author": "李流谦",
        "content": "我思在何许，却立望高丘。\n手持金错刀，美人不可求。\n此意恐蹉跎，怅然生百忧。\n嘉鱼乐循渚，泼泼不受鈎。\n燥湿各天性，万生难其俦。\n乔木怀故家，日星藻皇猷。\n吾欲征文献，庶以充淹留。\n鼓钟侑大烹，其乐有此不。\n江黄预坛坫，斋明盛阳秋。\n义合在一朝，如新嗤白头。",
        "dynasty": "宋",
        "collection_info": null
    },
    {
        "title": "和林夫读老泉先生上欧阳公书韵",
        "author": "李流谦",
        "content": "倚门抹青红，过者必反顾。\n风雨不足凭，零落污黄土。\n斯文有正色，神指亦难数。\n两汉仅自支，崔蔡已衰暮。\n老龙破风雷，一跃空万古。\n贾胡贫失真，而况逢其富。\n坚车行大逵，往往初必忤。\n要知论贤愚，岂在遇不遇。",
        "dynasty": "宋",
        "collection_info": null
    },
    {
        "title": "送李德明解绵竹尉",
        "author": "李流谦",
        "content": "严生起寒濑，至今渔钓尊。\n董贤尉三公，冕黻蒙垢尘。\n荣瘁视所挟，谁以通塞论。\n吾宗老笔墨，健力河汉翻。\n蛟蜃着瓮盎，鬰律气屡吞。\n显名在操践，一尉衡宰轻。\n幽求在朝邑，碌碌羣儿奔。\n一朝定大策，谈笑搴翳氛。\n书生喜高论，我言布帛温。\n别语不多吐，春波销客魂。",
        "dynasty": "宋",
        "collection_info": null
    },
    {
        "title": "送杨文起尉温江",
        "author": "李流谦",
        "content": "学海不可穷，一苇子利涉。\n宦海海更深，破浪初鼓檝。\n波涛恶气势，鼍蜃毒吻颊。\n帆樯託忠信，维缆倚定力。\n晏然袵席坐，扣舷歌傲兀。\n是中有神仙，楼观琢白璧。\n羣仙谒帝罢，霞佩粲成列。\n行矣从之游，赠子两黄鹄。",
        "dynasty": "宋",
        "collection_info": null
    },
    {
        "title": "六月十四日大雨少顷月如昼",
        "author": "李流谦",
        "content": "火云忽改色，大雨卷地来。\n淝水万貔貅，一战山岳摧。\n须臾天宇霁，刮扫无纤埃。\n佳月流清辉，琼瑶碎六街。\n薄泥阻微步，庭除重徘徊。\n清坐对石友，晤语修竹斋。\n惜无名酒耳，孤咏畅冲怀。",
        "dynasty": "宋",
        "collection_info": null
    },
    {
        "title": "送宣孺摄邑古郫",
        "author": "李流谦",
        "content": "已作来迟迟，又为去猝猝。\n夺我佳友生，怅念鬓毛白。\n投闲如我宜，君则任繁剧。\n台府有闻知，使子固选择。\n子男古所尊，而此万家邑。\n邮筒即诗筒，簿书有闲日。\n迎门烂桃李，画餠不可食。\n况欲分其余，岂捄馋吻湿。\n留为别后哂，聊用破孤寂。\n数期还鲁疆，指日返赵璧。",
        "dynasty": "宋",
        "collection_info": null
    },
    {
        "title": "送宇文德济解绵竹丞",
        "author": "李流谦",
        "content": "陋哉纨绮习，染人甚脂膏。\n倾五湖三江，未易濯秽臊。\n冰霜竹林游，粪土戎与涛。\n富贵比贫贱，所去宁一毛。\n公家全盛时，束带辖百寮。\n朱轮照华欀，龟紫映翠貂。\n绿帻走童奴，清弹沸娥媌。\n连床不同梦，君乎吾愿交。\n一觇鸾鹤姿，颇疑出衡茅。\n神驹足万里，威凤心九皋。\n夜窗四壁空，抱卷灯屡挑。\n往往出妙语，遗音叶咸韶。\n于此定不凡，举步即扶摇。\n朅来署纸尾，丞哉嘆徒劳。\n官事竟何如，亦似是马曹。\n置之勿復问，朝爽西山高。\n北风送征骖，扰我心鬰陶。\n判此别袂难，愧彼漆与胶。\n君去千仞冈，我归一枝巢。\n升沉何必恨，书来慰萧条。",
        "dynasty": "宋",
        "collection_info": null
    },
    {
        "title": "从人借马钝甚戏作",
        "author": "李流谦",
        "content": "一马如坎蛙，爬沙钝无比。\n长绳掣欲断，大棰折三四。\n邮亭只数尺，对面不能至。\n我闻穆天子，八骏日千里。\n邀汝託后车，笑云勿相戏。",
        "dynasty": "宋",
        "collection_info": null
    },
    {
        "title": "挽家夫人",
        "author": "李流谦",
        "content": "雷风画羲文，藻苹冠周篇。\n房帷预何事，圣贤论本原。\n婉彼淑静姿，濯濯出水莲。\n择归令德配，映世高名悬。\n己子与他子，义在亦乳然。\n箪食或见色，千乘尘泥捐。\n裙裾具此见，生子岂不贤。\n鬼神发潜光，慈母令问传。\n当留千斛米，买酒浇青山。",
        "dynasty": "宋",
        "collection_info": null
    },
    {
        "title": "挽程子山侍讲",
        "author": "李流谦",
        "content": "我昔先君子，为公义林引。\n论儒摘寡要，太史固坐井。\n期公非苟知，力行福黎蠢。\n螭坳千载逢，凤池一跬近。\n独妍当众媸，隠忧触羣愠。\n颇觉游梁倦，终成弔湘恨。\n声名出寒饿，圭组憎薄命。\n纶言表厄陈，衮札囊束笋。\n传家侈荣渥，尚足破孤愤。\n肠折八哀诗，涕堕五君咏。\n长歌饯公归，木脱西风劲。",
        "dynasty": "宋",
        "collection_info": null
    },
    {
        "title": "挽黄思忠",
        "author": "李流谦",
        "content": "千章择一木，工竟不善斲。\n不如路傍棘，藩圃盗可却。\n故友心破碎，真宰竟错莫。\n门生有侯芭，洒涕传绝学。",
        "dynasty": "宋",
        "collection_info": null
    },
    {
        "title": "挽沈夫人",
        "author": "李流谦",
        "content": "人道孝为大，斯言俗之砭。\n簪緌颡犹泚，乃能出闺帘。\n逶迤竟潜通，姑慈霁霜严。\n老禅入宵梦，薄云为之歼。\n浄心正觉成，妙解脱妄粘。\n宝莲託浄质，此理遥已占。\n君看数珠轮，此句吾为拈。",
        "dynasty": "宋",
        "collection_info": null
    },
    {
        "title": "元质偶招客饮为赋此篇",
        "author": "李流谦",
        "content": "晓风吹花枝，晓雨濯花色。\n裁缀为好春，天公不遗力。\n啼禽彊领解，对花语移日。\n世事岂易料，搔首鬓毛白。\n名园适幽爽，韶序属芳淑。\n主人雅好客，力能管风物。\n酒如泻江波，紫翠映华席。\n我友不可拣，一一如珪璧。\n远者渺云海，近者接肘腋。\n能来共一醉，我亦有行役。",
        "dynasty": "宋",
        "collection_info": null
    },
    {
        "title": "道中逢牧童跨牛者",
        "author": "李流谦",
        "content": "田空已不耕，草瘦尚可龁。\n搰搰一岁劳，得此休顷刻。\n阿童拍腹卧，短棰听驱策。\n早晚穑事动，努力进刍粒。",
        "dynasty": "宋",
        "collection_info": null
    },
    {
        "title": "予旧服朮迂其效弃去比过临邛蒙李丈分惠并副以诗次其韵以自警",
        "author": "李流谦",
        "content": "是身如芭蕉，敢保金石固。\n得生况尪陋，愧彼硕且武。\n百万护一喘，人自疑窃斧。\n灵根着异效，尝资一溉助。\n苦邀旦夕验，弃去悔昔误。\n那知百破衣，岂易一线补。\n沧溟称微溜，九仞亦拳土。\n见弹思炙美，拊手鸮未许。\n九州作秦鼎，万生入燖煮。\n赫然一炊顷，众忿久已贮。\n碑方峄山夸，骨作骊山腐。\n初心欲速耳，竟不守门户。\n吾宗活人手，一诺轻季布。\n缄诗遣分送，爱我骨肉似。\n恐为石髓凝，亦防山鬼妬。\n汲汲事服饵，长谣记所自。\n愿求必世仁，借秦谕其故。\n解牛得养生，持问子庄子。",
        "dynasty": "宋",
        "collection_info": null
    },
    {
        "title": "游护圣寺分韵得共字",
        "author": "李流谦",
        "content": "散员绳检宽，暇日得放纵。\n天明风发屋，飞盖怯掀弄。\n朋簪诺已宿，驾言盍不勇。\n幽禅远城郭，伉壮塔庙涌。\n华鲸三击罢，僧众肃如拱。\n香秔撩鼻观，馋沫出流湩。\n三生石上歌，浩劫几丘冢。\n失脚今悔深，弹指昔缘重。\n联裾玉连环，谈端豁烦壅。\n草木自臭味，雨露元一壠。\n摩挲老瓦盆，此酌宜数共。\n已无繫日绳，但有思家梦。",
        "dynasty": "宋",
        "collection_info": null
    },
    {
        "title": "旅中",
        "author": "李流谦",
        "content": "客舍供朝餔，旅食不知旨。\n取酒浇饿肠，乞火伸冻指。\n萍根託江流，江自不能止。\n传舍贪阅人，风雨亦阅尔。",
        "dynasty": "宋",
        "collection_info": null
    },
    {
        "title": "过弥牟有携鱼过者买而放之因志以诗",
        "author": "李流谦",
        "content": "行役道荒戍，马行何徐徐。\n市人捉筠篮，偃然数尾鱼。\n始疑失清波，残息惫不苏。\n俄掉尾与鬐，示之尚可图。\n杀戒宿所持，坚盟敢渝初。\n尔命如丘山，我金若锱铢。\n敢靳百钱惠，坐视甘醢葅。\n空篮俱置之，涟漪纵缧俘。\n旋收褫骇魄，亟反清泠居。\n仆夫亦欣然，毋疑校人诬。\n为龙未可知，风雷跃云衢。\n田文出函关，子卿反荒区。\n骨肉一笑粲，乐哉定何如。\n人心如面然，贤鄙异所趋。\n放者尚反顾，捕者已纵罦。\n为德惩不竟，护以西竺书。\n世事岂易料，聊欲明区区。\n人羊互吞啄，佛语深切肤。\n闻声戒肉食，孟轲远庖厨。\n孔释喜交戈，好生理则符。\n浪言物与人，贵贱越与胡。\n人贵当食物，物固供人须。\n此语实魔语，地狱正为渠。\n炯炯一灵光，彼此亡欠余。\n一念偶负堕，流转乃尔殊。\n目前怙强雄，屠脔弃束刍。\n此身宁石人，竟免为物欤。\n悬想刀几毒，响应疾鼓桴。\n天骥警鞭影，蹇驽烦棰驱。\n棰驱可致力，诗宜勒盘盂。",
        "dynasty": "宋",
        "collection_info": null
    },
    {
        "title": "自离芜湖多阻风是日早次鴈汊风顺亟驾帆以行既而稍驶落帆之半晚次雷口舟人以贪风曛暮不得泊几危",
        "author": "李流谦",
        "content": "九牛可倒曳，兼旬逆风裏。\n老来砚笔衰，文思每如此。\n篙儿疲晚牵，赤日汗流趾。\n峻阪有疾圆，秃羽无纵矢。\n朝来日初亮，旗脚忽西指。\n竖帆沸羣呼，劈浪轻一苇。\n路经百家村，鷄豚不敢市。\n有客访江浒，疾谈幸其起。\n过目不留瞬，倏忽洲渚异。\n一日三日程，长年抃而喜。\n敏者贵乘便，拙者拱以竢。\n齐人诮轲迂，秦亦毒鞅驶。\n吾尝为此论，谁肯味无味。\n使帆勿尽风，如食勿尽美。\n君看赤手人，重负亦俱至。",
        "dynasty": "宋",
        "collection_info": null
    },
    {
        "title": "过大信口忆西归录载大江渺渺忽二石山如伏猊引出水面东西对峙江形若瓢然而山乃其口然相距犹三四里则江之广狭可见视之信然妙哉写物之功感而赋此篇",
        "author": "李流谦",
        "content": "两山如伏猊，波面忽引首。\n江形若瓢然，此山乃其口。\n往读西归志，一一未深剖。\n及兹亲见之，语巧极雕镂。\n妙哉写物功，万像不藏覆。\n当时偶然书，信在三纪后。\n临流重吁嘆，有涕泫襟袖。\n君看连城璞，岂但今不售。",
        "dynasty": "宋",
        "collection_info": null
    },
    {
        "title": "游无为寺",
        "author": "李流谦",
        "content": "导师生何年，人犹记此日。\n香火缁俗会，风雨神鬼集。\n我来恰秋深，迥迥原野阔。\n羣山势愈壮，老木气不折。\n拄筇踏危磴，小憩马与仆。\n屡休才及门，到寺已曛黑。\n车从如沸羹，无地可插脚。\n阇黎揖客坐，意象颇猝猝。\n弛担得禅房，持钵叩香积。\n倒床不復醒，梦与仙梵接。\n明朝没阶趋，燎香望玉色。\n丐福吾未能，修敬敢不肃。\n是身如芭蕉，危脆不坚实。\n绿髮俄素丝，赭颜倏枯腊。\n百年已长久，大抵俱化易。\n稽首不动尊，向来何证得。\n衲衣坐蒙头，万古一交睫。\n傥非定慧力，枯骨已瓦砾。\n物物具兹妙，抱宝诉空乏。\n伐柯则不远，内照无别法。\n一钵寄空岩，定当掷此帻。",
        "dynasty": "宋",
        "collection_info": null
    },
    {
        "title": "林夫有诗趣归期次其韵答之",
        "author": "李流谦",
        "content": "干坤大逆旅，日月两行客。\n江头垂杨树，折尽供马策。\n学舍如冰壑，远与簿书隔。\n天风吹我去，自哂殊役役。\n英英君子僚，妙响协竽瑟。\n诗来促还期，珠琲莹巾帙。\n久枵渴嘉馔，积阴跂白日。\n谈为无底囊，剪烛期竟夕。\n但恐又西东，搥车叹寂寂。\n盍不歌归来，已痼烟霞疾。",
        "dynasty": "宋",
        "collection_info": null
    },
    {
        "title": "还家",
        "author": "李流谦",
        "content": "吾家在何许，水泉修竹林。\n鸥鹤失闲伴，跂予有遐心。\n窗前小梅花，耐霜笑吟吟。\n小待新酒熟，冷蘂劝清斟。",
        "dynasty": "宋",
        "collection_info": null
    },
    {
        "title": "送李司户之官临邛",
        "author": "李流谦",
        "content": "威凤翔九霄，千百但一遇。\n苍蝇何所来，满盘挥不去。\n吾人一肝肠，未可舍跬步。\n掺裾辄经年，把臂速炊黍。\n譬如枝上花，风裏得暂聚。\n天果何意哉，未易测其故。\n安得三间茅，藜苋同旦暮。\n秋色如行色，别语不得吐。\n鹤峯得佳句，尚足慰延伫。\n从今夜夜月，伴我照庭户。",
        "dynasty": "宋",
        "collection_info": null
    },
    {
        "title": "中秋翫月分韵得一字",
        "author": "李流谦",
        "content": "向来高楼月，人境居第一。\n天福不得再，天意亦叵测。\n浊河幸一澄，威凤乃屡出。\n过日惜清玩，草具成胜集。\n共咏昔年诗，仍是昔年客。\n酒阑感存没，悲欢异今昔。\n怀我盘谷翁，蘂宫此何夕。\n仰瞻云汉章，正恐翁手缉。\n蹑云侍琅舆，颇恨无此骨。\n拭泪罢清酌，览镜有华髮。",
        "dynasty": "宋",
        "collection_info": null
    },
    {
        "title": "累年中秋无月今年凡数夕有之十五日尤佳",
        "author": "李流谦",
        "content": "境浊常鲜惬，事难获易欣。\n皎月当中秋，觇候每倦勤。\n扁舟泊沙岸，是夕无纤云。\n冷侵碧琉璃，又如烂镕银。\n十年五年无，千里万里明。\n对此欲不饮，恐触蟾兔嗔。\n尊空更重看，徐步长江滨。\n大鱼时拨剌，宿鹭联拳惊。\n可无横吹者，或有琵琶人。\n领览此奇绝，但怕添愁新。\n颇欲从冰娥，暂陪白玉轮。\n载我到广寒，一醉罗袜尘。\n归来闭阁卧，耿耿鸡未晨。\n顾瞻篷窗间，尚余半金盆。",
        "dynasty": "宋",
        "collection_info": null
    },
    {
        "title": "蝨嘆",
        "author": "李流谦",
        "content": "得生固么陋，宅体仍秽卑。\n巢穴我襟裾，食饮吾肤肌。\n毒比蚤蚊炽，类兼蚋蚁微。\n阴幽巧相传，不知来何时。\n殄馘未掩戈，遗妖復蕃滋。\n观处初若无，掇之或如遗。\n捷走欲违祸，深藏殆知几。\n窜壁尤恶啄，潜沙更危机。\n处头与物化，遂使白变缁。\n称臣託疵贱，名官惭素尸。\n扪摸傲逆温，梳爬厌懒嵇。\n吉凶陋巫占，彼岂能先知。\n殊快勇夫射，宁辱达士讥。\n蚩儿厌膏粱，兀坐如瓠肥。\n屠门饫雄餐，亦足饱汝饥。\n我身如枯株，但有骨附皮。\n嘬嚙竟何得，馋吻亦及之。\n夜眠辍佳梦，昼坐伤沉思。\n往往暴丑形，或为洁者嗤。\n抑搔两甲折，掩捕双目疲。\n期我犯不校，责人所难为。\n汤沐犹宽恩，磔裂乃所宜。\n吏贪摩其牙，巨力犹足支。\n舐糠及小家，此岂禁鞭笞。\n愿作秋禽狝，毋使蔓草滋。\n蝨去息疴痒，贪惩消怨咨。\n仁者恶害人，勿谓伤吾慈。",
        "dynasty": "宋",
        "collection_info": null
    },
    {
        "title": "赠听声上官术士",
        "author": "李流谦",
        "content": "造化秘密藏，凝然大狙宅。\n操纵掌握间，殆似不容测。\n惟人号最灵，研穷深探赜。\n支干究生旺，更以形骸索。\n摸骨与听声，箇中更奇特。\n无烦觌面知，祸福悉已白。\n至理非口传，妙处从心得。\n官君持此术，行尽山水国。\n所历多巧中，一醉天地窄。\n祇今天下士，何啻累千百。\n纷纷肉食鄙，正须囊锥客。\n仆仆尘埃中，岂无凤毛翮。\n勿以朝野殊，穷通理不隔。\n上方劳梦想，胡弗为指摘。\n致君尧舜上，尔术光史册。\n若共俗人言，怀抱真可惜。",
        "dynasty": "宋",
        "collection_info": null
    },
    {
        "title": "送张时择从杨茂州之招",
        "author": "李流谦",
        "content": "州闾我知君，楚璞未剖初。\n家无两钱锥，腹有万卷书。\n闭门饱葵苋，抚几咏唐虞。\n儿乳腥未濯，才能辨之乎。\n巍科似拾遗，却走我不如。\n流俗校成败，往往遭揶揄。\n岂知磻溪叟，空钓宁在鱼。\n穷途有知己，一笑肝胆输。\n羔鴈朝在门，挽我不得徐。\n鲸鲲依洪波，凤凰集修梧。\n士贵得所託，往矣膏子车。\n忠信行蛮貊，九夷圣肯居。\n使君况儒将，奥学窥盘谟。\n小诗乃余澜，已足吞五湖。\n老羌弛弓刀，玉帐一事无。\n举杯哦新篇，主宾兴不孤。\n明日思君处，一千里平芜。",
        "dynasty": "宋",
        "collection_info": null
    },
    {
        "title": "送无害弟之官并呈使君蹇丈一笑",
        "author": "李流谦",
        "content": "人生一饮啄，大似有夙缘。\n蔡蒙穷坤陬，宦游自吾先。\n哦松千尺下，剖竹羌水边。\n泮宫撷芹藻，我归才一年。\n子又卢奴去，妙指按五絃。\n识人旧鱼鸟，入眼昔山川。\n子才如干将，当屠横海鳣。\n纤鳞拾沮洳，人怪我辗然。\n火宿用弥壮，鸷伏飞无前。\n弟兄立分拆，门户同仔肩。\n老僊泉下责，岂但冕与蝉。\n别离不须悲，使君直二天。\n不敢祝翁归，冰镜自高悬。\n梦想五贤堂，囊贮白雪篇。\n何时见华筑，琬琰行当镌。",
        "dynasty": "宋",
        "collection_info": null
    },
    {
        "title": "一春无日不饮遂作肺嗽效乐天体",
        "author": "李流谦",
        "content": "生与酒俱生，长与酒俱长。\n行时酒在樽，坐时酒在盎。\n一日不举酒，一日眉不放。\n春来身无事，结客鏖胜赏。\n南山步新堤，西湖撑彩舫。\n或飞名园盖，或祖都门帐。\n大酌须淋漓，小酌犹酣畅。\n家山忽入梦，江头问两桨。\n友社惜我去，共和骊驹唱。\n剧饮连昼夜，大似灌鼠壤。\n不往愠眉须，好意难弃忘。\n平生无肺病，因兹作微恙。\n终夕劳喘呀，如吹竹筒样。\n积痰动盈缶，嚥吐不停吭。\n童奴更谒谏，浸恐伤府藏。\n万里寄一身，节宣岂宜爽。\n蒭荛不可遗，予心默云当。\n饮食着圣经，观颐识爻象。\n惯习未易夺，刚制乃所尚。\n初如键弩牙，又类遏溪涨。\n稍稍撤觞斝，久之绝怅望。\n肠枯与吻燥，但当吸瀣沆。\n宵枕遂小康，其效疾影响。\n遽言终止之，未敢保其往。\n酒颂我文章，酒徒我鈎党。\n有时倚危楼，搔首独惆怅。\n大药不可求，此物足凭仗。\n陶谢匪沉酗，遗意觇佛彷。\n下士闻道笑，识者眉睫上。\n更欲买黄金，归铸杜康像。",
        "dynasty": "宋",
        "collection_info": null
    },
    {
        "title": "送乐季和",
        "author": "李流谦",
        "content": "袖有礼神璧，横夭射螮蝀。\n携持易羊皮，贤士衔隠痛。\n短檠风雪窗，鼎钟入宵梦。\n出门雀适羿，挽弓不再中。\n九折生庭除，欹轮失严鞚。\n事固不可知，浅者发嘲鬨。\n磨以百艰虞，吾觉此意宠。\n蝇棘芟根株，织文彻机综。\n如簧祇嚣烦，战胜属阴拱。\n诘朝乌帽斜，瘦马霜鬣耸。\n行世心愈老，转物身自重。\n解鞍浇客垢，先拨床头瓮。\n君归我送之，我归欲谁送。",
        "dynasty": "宋",
        "collection_info": null
    },
    {
        "title": "送李仲信",
        "author": "李流谦",
        "content": "凤巢无鸺鹠，虎穴不生狸。\n巽岩四十年，名声儿童知。\n黄流出昆崙，笔力子似之。\n严兵鏖残敌，往往辄偃麾。\n廉颇用赵人，战胜地有宜。\n一吸空湖江，兹行定英奇。\n事功出邂逅，道德为根基。\n傥践钟鼎盟，毋爽藜藿期。\n请因问安际，订我言是非。",
        "dynasty": "宋",
        "collection_info": null
    },
    {
        "title": "送仲明赴举",
        "author": "李流谦",
        "content": "进退士所重，视天为鼓钲。\n采薇北山曲，濯足南涧滨。\n高风岂不伟，奈何万苍黔。\n道可济天下，不必丘园尊。\n先生一世士，抱宝三家村。\n蚤日湖海兴，搅鬚见霜根。\n我尝嘆洄洑，再拜愿有言。\n钓鱼须远去，沮洳无鲸鲲。\n北风折羣木，严驾夙在门。\n万里着掌间，一舸气已吞。\n岷峩頼君重，努力答山灵。\n造物饱阅骏，眼未见此人。\n小却犹玉堂，尚堪託斯文。\n贱子惜此别，赠送惭空樽。\n唯有清夜梦，相逐东南奔。",
        "dynasty": "宋",
        "collection_info": null
    },
    {
        "title": "送吕义甫",
        "author": "李流谦",
        "content": "河伯矜秋浸，望洋始一嘆。\n是以太史公，身行天下半。\n可怜据坎者，寸尺尽霄汉。\n我友故英发，骧首轻皂栈。\n结束万里游，是行吾所赞。\n荣途听其遇，丈人教不倦。\n向来开说易，一语无疏传。\n曰为可用者，此本同世患。\n停舟佳山水，心目有奇观。\n更接摇麈谈，中夜光赫焕。\n我方堕吏罝，沮洳杂鳅蚬。\n眼看飞鸿翔，别樽恨不满。",
        "dynasty": "宋",
        "collection_info": null
    },
    {
        "title": "忆乐季和",
        "author": "李流谦",
        "content": "理邃不可商，造极会其天。\n因黥乃南面，挟璧顾屡叹。\n安有鬼一车，藴疑在目前。\n划然解积冻，澌泮千丈渊。\n吾尝赏淮阴，能录恶少年。\n大胜答溪媪，奇勋此舆权。\n水激可沃焦，酖毒怀与安。\n夫君珍所持，射市吞烦冤。\n束袂甘冥冥，一穴栖鳅鳣。\n真宰技自痒，驾以风无边。\n背水得众无，失驹约羣还。\n三月春已深，稳下三峡船。\n夔门有巨舰，谈嬉障百川。\n金华客五侯，气力足由缘。\n为君诵伐木，三扣临江舷。",
        "dynasty": "宋",
        "collection_info": null
    },
    {
        "title": "食藕",
        "author": "李流谦",
        "content": "芙渠固佳产，其末亦奇绝。\n此土乃物宜，厥包比柚橘。\n蔓引茎自遂，泥蟠体仍洁。\n一丝戏傀儡，众窍殒鯈忽。\n七月陂塘秋，千盖偃寒碧。\n俚语名带花，脆嫩若无骨。\n如船近诳诞，似玉孰追削。\n瞿昙况真理，秽浄本同出。\n花实根相连，因果非两法。\n君看入口处，一片疑嚼雪。\n溽暑肌如熏，毒酲肺欲裂。\n只应萧爽时，便是清凉国。",
        "dynasty": "宋",
        "collection_info": null
    },
    {
        "title": "送孙宾老宰丹棱",
        "author": "李流谦",
        "content": "回也真贤哉，陋巷一箪食。\n卒然问为邦，所告王者事。\n轲亦印微言，曰可禹稷配。\n学道则爱人，偃昔尝有志。\n他时武城絃，嘿与圣意会。\n聊寄莞尔笑，汲深孰知底。\n欲令诵所闻，姑以割鷄戏。\n圣贤存心处，万类宅生地。\n先生为己功，及物乃糠粃。\n十室有忠信，百里吾敢鄙。\n六经作县谱，赵张不到此。\n春风七条丝，可以驯桑雉。\n尧舜治天下，乃与治射比。\n一朝坐廊庙，用有大小尔。\n我昔从公游，顽璞不受砥。\n经时去函丈，榛棘撑肾胃。\n朅闻卫返鲁，倦马始休辔。\n欲申趋隅问，已作横策起。\n人生楦宇宙，孰为不朽计。\n着书有存亡，德业亘千祀。",
        "dynasty": "宋",
        "collection_info": null
    },
    {
        "title": "苦热",
        "author": "李流谦",
        "content": "祝融职司南，凭宠不遗力。\n呀呀三足禽，败羽悬枯腊。\n釜鬵糜碎鳞，无地此身着。\n楚炬方烘秦，汤征未自亳。\n梦想千丈冰，快踏赤两脚。\n少憩修竹林，泉水鸣㶁㶁。\n岸巾对飒爽，污垢亦小濯。\n蒯通据鼎耳，反唇乃幸脱。\n叩头祝西风，驾言马可秣。\n危喘已强支，旦夕恐不续。\n俗情傲寒灰，赴热犬争骨。\n灼肌岂暇顾，甘作蛾殒烛。\n君看孟尝客，乃笑翟公雀。\n呼儿进胡床，佳月可人白。\n一醉无渭泾，举盏新酒滑。",
        "dynasty": "宋",
        "collection_info": null
    },
    {
        "title": "游水陆院",
        "author": "李流谦",
        "content": "深居毒歊烦，沸鼎游羣鱼。\n金凉念何许，颇欲膏吾车。\n行行有佳处，舍南得精庐。\n方塘水泠泠，嘉树阴疎疎。\n寒光四围之，气象豁以舒。\n清浊本相形，暑去不待除。\n赤脚踏潺湲，褫带凌空虚。\n杯盘固草草，言归且徐徐。\n山僧擅幽胜，意轻南面孤。\n久矣不復贵，厌弃同污渠。\n贵人便宴安，大第如清都。\n华堂贮窈窕，高门列车徒。\n往往慕閒旷，偶此乐有余。\n蛇蚿漫相怜，鹏鷃端异趋。\n不如听鸣禽，劝我提胡卢。",
        "dynasty": "宋",
        "collection_info": null
    },
    {
        "title": "游安乐道院",
        "author": "李流谦",
        "content": "美璞出丛阜，径寸藏尺水。\n堂堂大导师，钟灵此其地。\n荒坑名老君，故老说遗事。\n仙佛势不敌，北面昔所试。\n烟云龙蛇窟，风雨鬼神会。\n珍重住山人，浄观惬幽邃。\n半偈起冥晦，径欲裂冠袂。\n同行一微冁，落日姑整辔。\n在家固出家，象服何必异。\n君看童其颠，已落第二义。",
        "dynasty": "宋",
        "collection_info": null
    },
    {
        "title": "袁季海别驾以所藏灵壁石诗轴见示为此篇",
        "author": "李流谦",
        "content": "诸天享备福，宫殿常随之。\n骄王擅雄富，钟鼓具不移。\n巨细无实相，一种生幻师。\n君家数尺峯，在处供娱嬉。\n衡嵩接几闼，岷峨入提携。\n只作如是解，天地皆目瑿。\n君言勿作剧，丐我琼琚词。\n援毫不能奇，永愧崭绝姿。\n烹茶炷炉熏，𡷾崒缭轻丝。\n如云出涧壑，顷暂万国滋。\n请以小喻大，人才亦如斯。\n我无适俗韵，梦想怀崟𡼭。\n借渠琳琅响，和我兰荃诗。\n明朝谢冠服，云根有茅茨。",
        "dynasty": "宋",
        "collection_info": null
    },
    {
        "title": "峡中赋百韵",
        "author": "李流谦",
        "content": "振奇欲何夸，颇疑造物者。\n两山擘其间，放此江东泻。\n不知太古前，宇宙孰坏冶。\n疏凿着夏书，固自人力假。\n巨崖切汉起，入眼惊见乍。\n影临数州迥，根插九地隘。\n积铁老风雹，巨焰莫镕化。\n面恶骇夔魖，姿妍悦美奼。\n城郭巧刻划，屏障工组画。\n髻鬟直高绾，剑槊寒可□。\n抗立拟分庭，孤撑独称霸。\n骈罗纷儿孙，拱揖俨宾介。\n盘空矫鸾鹄，饮溪走牛马。\n裂绞贯鈎鏁，翠项披绛帕。\n碎砾星宿稠，乱石豹熊跨。\n钱迭藓晕重，鳞坼树皮撦。\n万甓累如甃，一桉平若砑。\n宽博敞坛墠，斜倾覆檐庌。\n悬空疑崩欹，丛密苦蒙絓。\n中断路已尽，合处天无罅。\n周遭窘汉围，赤露经秦赭。\n怒觜忽横出，狂湍助喧駡。\n突展壮士臂，交锋报睚眦。\n飞瀑綀垂素，响溜钟调哑。\n嵌窟谁剜刳，窍窦饱衝射。\n阳光昼隠见，云气晓包藉。\n烧余通鸟耘，微缺有蜗舍。\n妇肩頳背筐，樵指虚枯槎。\n岩葩浅深杂，山木高低亚。\n月黑吼饥虎，竹深见眠麝。\n猿捷菓垂接，禽轻枝倒挂。\n往者国柄分，羣雄用狙诈。\n阻兵割方域，狂心各侈哆。\n一夫比剑阁，百万戈甲卸。\n负固不一姓，强嬴殒函华。\n王灵今一家，女织男耕稼。\n溪鱼肥入罾，村醪贱可贳。\n舳舻日下上，何曾舍昼夜。\n儒绅企荣途，行有不俟驾。\n估客聚百货，乘时沽善价。\n载考江发源，其微酌杯斚。\n坤轴听回斡，阴机默操舍。\n瀰漫众流会，灌注一门下。\n旁束状殊窘，屡曲意不暇。\n腾涌山合沓，飘溅雪飞洒。\n峻迅出暂顷，澄渟或时且。\n积油黯覆盎，征鼙浩飞瓦。\n日月在吐纳，雷电生叱咤。\n蛟鼋护老湫，鸥鳬狎浅汊。\n涸涩苦穷冬，漩洑怖炎夏。\n逆遡魄自褫，顺涉心犹怕。\n茫茫苍溟浸，落落洞庭野。\n万折期必至，愤屈当一写。\n微官能我诱，里落腐鼠吓。\n三年客中都，唯了湖山债。\n万里徒往来，百艰每吁唶。\n一滩一危恐，奔湍剧旋輠。\n颠反常不持，疾风闪荷盖。\n百丈偶绝牵，刃交俄失靶。\n山行避涛濑，竟日劳髀胯。\n假寐易成魇，惊呼亦多嗄。\n瘦骨烦拄支，垢容招嗤怪。\n忠信固凭倚，内省辄摧谢。\n贝叶丐慈护，牲牢乞神嘏。\n深惬唯壮观，此殆天所借。\n曩贤近交臂，佳境倒啖蔗。\n夷陵忆文宗，小却宁芥慸。\n孟韩有正传，圣道识根派。\n黄牛功配姒，法当祭之社。\n辇石肆威怒，斯言吾久讶。\n秭归傍云岑，地恶记人鲊。\n重弔湘波魂，忠言弃土苴。\n江蓠续遗些，异代称屈贾。\n宁胡悯国艷，可忍千金卖。\n却笑效颦女，炙面不肯嫁。\n巴东仅三户，突兀着大厦。\n一掷嘆老张，岂但震盲聩。\n峩峩神女峯，索漠古台榭。\n纤辞秽高仙，宜诛未应赦。\n行行到巫山，风烟鬰桑柘。\n瞿唐送残险，性命脱罟获。\n关头跃马帝，炷香重再拜。\n乡音近嶓岷，归梦绕松槚。\n韩公喜见蝎，正比怒嗔蠏。\n人情有夺移，适意固暂快。\n妻孥知我还，欢呼及姻娅。\n僮奴洁衣褠，争挈壶觞迓。\n灵鹊占吉噪，金虫缀寒灺。\n扫我钓鱼石，整我插书架。\n栈羊拨香糈，蔬畦剪霜芥。\n万事置勿问，但办供客炙。\n人生寻尺地，蚁宫共世界。\n一斑仅豹窥，大庖姑蚋嘬。\n就令十年读，未胜行天下。\n耳目异闻见，襟灵豁陋寡。\n杜陵半九州，诗史入嘉话。\n马迁多经践，有文资博雅。\n吾惭笔墨斐，丝麻视菅蒯。\n未能朋俦矜，粗足儿童诧。\n尚及日南杯，呼春送腊蜡。",
        "dynasty": "宋",
        "collection_info": null
    },
    {
        "title": "中秋月色甚佳病不及观",
        "author": "李流谦",
        "content": "斲月如冰轮，不知几玉斧。\n寒光十万里，余影到牖户。\n我病欲强出，瘦骨怯风露。\n技痒时不禁，窗隙窥皓素。\n年年到中秋，此夕日夜数。\n酒熟客不至，景胜人或负。\n燕鸿初何心，亦作不相遇。\n拊几但悲啸，看剑欲狂舞。\n幽虫不相干，空阶自言语。",
        "dynasty": "宋",
        "collection_info": null
    },
    {
        "title": "失题",
        "author": "李流谦",
        "content": "学者一大事，最重出与处。\n用行舍之藏，孔颜独相许。\n参赐地位高，窥牖不得覩。\n而况未见圣，一曲株守兔。\n入林恐不密，狷者或拒户。\n如蜗护一殻，槁死竟何补。\n营营夸毗子，意常在腐鼠。\n钟鸣尚迟回，颠沛惭末路。\n细评谁失得，未易较吴楚。\n圣贤具成体，以道为钲鼓。\n适时不俟驾，枉己一揖去。\n而我本来心，湛如太空故。\n先生平生学，此理超圣处。\n浮沉四十年，夷险随其遇。\n初无周南恨，内乐侈圭组。\n名高天不掩，舜聪彻幽阻。\n门前裹轮车，急急戒徒御。\n企首洙泗上，进退绰有裕。\n富贵调儿童，嗔喜狙赋芧。\n此同伐国问，何乃至君子。\n愿出有用学，不朽在斯举。",
        "dynasty": "宋",
        "collection_info": null
    },
    {
        "title": "勾龙元应以诗送王子友从谯绵竹之招语多见及次韵奉酬",
        "author": "李流谦",
        "content": "取友须四方，不去谁汝絷。\n君惭栈豆恋，自了非骏骨。\n王郎惠然来，车从暖寒寂。\n鸾鹄照清泚，余子可厮役。\n手把一纸书，髯兄我重客。\n白虹贯襟袖，新诗玉剖石。\n女须翁绝怜，茂苑兰所宅。\n殷勤记君意，倚頼耕寸笔。\n一朝存没异，怅恨头欲白。\n慰眼君自足，有儿况英物。\n盘谷宗斯文，向来指正脉。\n遗藁敬相授，补亡缀离析。\n此翁不可见，此婿未易得。",
        "dynasty": "宋",
        "collection_info": null
    },
    {
        "title": "献万佛图为张雅州寿",
        "author": "李流谦",
        "content": "博大真人哉，妙谛形而上。\n林林总雏婴，万生同负襁。\n赴者不可数，百川纳溟涨。\n随取即随给，孰识无尽藏。\n胜报如所证，岂特妙好相。\n龙天至幽严，窥觇辄稽颡。\n开图万名字，只作一佛想。\n风影可捕耶，变现自惚恍。\n俛应区中缘，兹愿固深广。\n君看朱两轓，非真亦非妄。\n化身元宰官，台符更两两。\n秘言出宝笈，其品名寿量。\n一丝起炉熏，洗耳钟磬响。\n搢笏为公读，万劫一俯仰。",
        "dynasty": "宋",
        "collection_info": null
    },
    {
        "title": "代上阆中章使君",
        "author": "李流谦",
        "content": "九区混轨文，正宁垂衣裳。\n公家转洪钧，一气斡混茫。\n蛮夷奉琛贡，月窟东扶桑。\n至今有遗黎，盛德登乐章。\n溢庆久愈衍，丹穴俱鸾凰。\n祖烈肖挺挺，德音续琅琅。\n尊彜琢璠玙，荐庙流中黄。\n铜符专城居，健翼翕不张。\n黼座录故家，云路登方将。\n省寺窥步武，禁闼觇翱翔。\n相门出鼎槐，八叶有前芳。\n一樗无所材，拥肿蔽道傍。\n门户岌重大，俛首惭肯堂。\n得邑万山间，昼夜鞭跛䍧。\n斗升頼急养，山海祈深藏。\n古人重己知，漆炭固未偿。\n靴板庭趋初，躔宿望煌煌。\n委身大炉冶，正惧呵不祥。\n丹鼎傥可舐，鷄犬同飞扬。",
        "dynasty": "宋",
        "collection_info": null
    },
    {
        "title": "鷄冠",
        "author": "李流谦",
        "content": "雄鷄斗不解，血溅头上冠。\n强颜配二妙，并树栖枭鸾。\n绛侯资少文，礼乐责所难。\n物生宇宙内，故自安其安。",
        "dynasty": "宋",
        "collection_info": null
    },
    {
        "title": "悯农",
        "author": "李流谦",
        "content": "秋苗扫地尽，春苗破土出。\n尚当积陈陈，那得有菜色。\n不知终年耕，未了一日食。\n守令民父母，贱士但俛嘿。",
        "dynasty": "宋",
        "collection_info": null
    },
    {
        "title": "木芙蓉",
        "author": "李流谦",
        "content": "秋光冷如冰，秋花淡无色。\n偶见此粲者，浓艷照孤寂。\n天寒翠袖薄，那得在空谷。\n东风嬖桃李，倚树三嘆息。",
        "dynasty": "宋",
        "collection_info": null
    },
    {
        "title": "送薛司直赴行在所供职",
        "author": "李流谦",
        "content": "公家枢近公，名在太史氏。\n天方浚其源，沃日势未止。\n郎君万金产，落笔粲珠琲。\n尚当战韦布，未可议纨绮。\n朝家录世旧，往往收琐尾。\n而况用才升，进擢不止此。\n邦刑託平反，哀矜盖天意。\n持此博亲懽，五鼎但口体。\n富贵君勿疑，信手着囊底。\n别君行十年，再见颓髮齿。\n眼看上云天，归耕慰憔悴。\n猝猝万里别，念当一把臂。\n风雪隔异县，跛马不就辔。\n安得凌风翰，空斋坐歔欷。\n短章说殷勤，聊用笃友义。",
        "dynasty": "宋",
        "collection_info": null
    },
    {
        "title": "送勾龙伯秋出幕守三荣得出字",
        "author": "李流谦",
        "content": "雅故非今朝，两门自金石。\n山头堕泪碑，宰木共萧瑟。\n幕府盖宝府，球琳琅玕璧。\n一一不可拣，于君况夙昔。\n常愧砾与瓦，照映乏颜色。\n于菟生则斑，窥牛乳尚湿。\n其传祗斯文，余事博悬掷。\n尝觇赋千字，诵之当搢笏。\n戎索赞斗枢，杀气掩剑㦸。\n舂容凝香地，功用阒无迹。\n忽驱两轓去，惊鸿眇南北。\n专城岂不乐，所乐在母侧。\n扶舆度春风，霜毛未上帻。\n更着摩挲手，一起穷山瘠。\n中年每患别，连日足怅惜。\n方酌江上杯，送君又郊陌。\n熟思令人老，只有加餐食。\n尚余黄髮期，好语为再出。",
        "dynasty": "宋",
        "collection_info": null
    },
    {
        "title": "题宇文叔昭阅斋斋名予所榜也有王正卿画四时小景",
        "author": "李流谦",
        "content": "干坤萍在江，日月蚁旋磨。\n吾生与化俱，反照若观火。\n蛮触鏖两斗，臼圈听一簸。\n射鈎仍相国，嬖者死于饿。\n种瓜乃故侯，蹶张终上佐。\n支离竟能贤，青黄未足贺。\n炷香阅兹理，万事一笑可。\n城南有豪士，岂但雄于货。\n麒麟梦不到，林沼计未左。\n便斋惬清閟，凭几了众伙。\n胸中大水镜，月皎云破堕。\n世故自起伏，一瞬奔马过。\n金石波空流，桧杉老不挫。\n他年观河性，依然等髫鬌。\n我友王郎子，笔墨出笑唾。\n酒酣洒素壁，埃𡏖不敢涴。\n春梢有余妍，秋林气磊砢。\n弹指四时具，转物子亦颇。\n此机与我同，妙出一关锁。\n予生拙行世，泥涂笑鼈跛。\n但存阅世眼，空花已成果。\n从今识沉冥，甘作枯株坐。\n要知无所阅，到岸乃旋柁。",
        "dynasty": "宋",
        "collection_info": null
    },
    {
        "title": "吾友黄仲秉读枚乘七发至所谓洞房清宫命曰寒热之媒皓齿蛾眉命曰伐性之斧感而作诗以示予予谓乘尝事吴已而去之梁斯言也殆为两君发欤贤司马长卿长门远矣因次韵以申其意",
        "author": "李流谦",
        "content": "读书必知书，枯枿不足斧。\n隻词诣微隠，连轴皆剩语。\n枚生老宾客，笔力散雹雨。\n吴梁两骄王，横甚鬫哮虎。\n编须笑直前，调度岂儿女。\n刈萧培芳荪，远郑进韶舞。\n斯文岂徒然，丹石起病窳。\n操瑟走齐门，託身恐非所。\n老濞竟斧砧，埋骨无块土。\n梁亦殒牛祸，庙社几夺主。\n至今存遗编，快读气屡鼓。\n长卿素佞人，清芬愧兰杜。\n长门赋淫僻，主心侈莫御。\n百年校贤鄙，何啻跖与禹。\n黄郎眼如月，妙义窥肺腑。\n拈出标雅箴，霏屑纷落锯。\n枚生其伯仲，犬子但牧圉。",
        "dynasty": "宋",
        "collection_info": null
    },
    {
        "title": "彦博为偷儿妄意作诗见贻次韵奉呈",
        "author": "李流谦",
        "content": "士穷百不谐，所向辄墙壁。\n堂堂百代师，往往遭削迹。\n闾阎侮出胯，逆旅或争席。\n虽然炯炯心，未易屈此膝。\n闭门师唐虞，清风入吾室。\n千古阅顷暂，八荒在几榻。\n从教厌藜苋，笔端有冰雪。\n出处云行天，得丧驹过隙。\n元龙吾畏友，万卷破丘索。\n抱耒耕莽苍，天民所先觉。\n平生湖海气，脊梁硬如铁。\n方其抵掌时，南山虎可缚。\n向来三年淹，聊以六月息。\n自予得此士，不作肝胆隔。\n隠然当一面，坚垒雄屹屹。\n偷儿妄窥瞰，不用苦笞掠。\n与之尘生甑，定自惊失色。\n不知破衣中，照人一尺玉。\n开门恭执贽，政恐子不欲。\n因成一笑粲，莫放百忧集。\n子敬爱毡青，何如我酒绿。",
        "dynasty": "宋",
        "collection_info": null
    },
    {
        "title": "彦博见和暑中之作殊有新功復用韵谢",
        "author": "李流谦",
        "content": "风雅有正宗，太山视丘垤。\n识者了珉玉，不尔远尧桀。\n咸韶久不作，日月遭薄蚀。\n空谷闭窈窕，市倡矜半额。\n谁知三百篇，学仙要仙骨。\n二南俱贤圣，展卷神已接。\n孝子或失爱，淑妇有不答。\n微言出宛转，幽愤破藴结。\n侧耳无絃音，策策风振叶。\n少陵乃冢嫡，岂止论瓜葛。\n涪翁异代友，俱作蝉蜕殻。\n鼓旗付后山，掌股戏孟获。\n眼明见贤宗，我欲焚破箧。\n明珠不易得，收功在勤苶。\n一洗蛙与黾，骚坛许授职。",
        "dynasty": "宋",
        "collection_info": null
    },
    {
        "title": "次韵姚宣孺见寄",
        "author": "李流谦",
        "content": "作吏无好怀，宁食三年艾。\n甚陋吾安之，所隶乃都会。\n文书如駡奴，吞噫不敢对。\n两眉或小伸，独有公等在。\n交臂露肝胆，不復事容态。\n月沼分剩馥，风轩共晴快。\n家餐听相挽，盘筯及笋菜。\n但苦王事迫，数离每增慨。\n岂非造物意，物莫能两大。\n况自掺裾别，至今胸愦愦。\n归来未黔突，日月倏逾迈。\n书往得奇报，已恐责留债。\n丈夫志远者，遑恤吠所怪。\n醉眼天不入，一饱真细碎。\n插貂与扶耒，此理本相代。\n持以敦薄夫，是事付我辈。",
        "dynasty": "宋",
        "collection_info": null
    },
    {
        "title": "次韵勾龙元应",
        "author": "李流谦",
        "content": "春归知何时，庭草一尺长。\n风软不起尘，薄日如秋阳。\n裘葛固异宜，单衣已疎凉。\n妍红色事人，揽镜无余粧。\n青山只苍然，久要自不忘。\n枯藤引我去，栗留啭幽篁。\n濯足江无波，照眼竹有光。\n展旗三伐鼓，骚坛起榛荒。\n垂髫伏窗几，抵掌谈皇王。\n持之欲何施，海禽眩铿锵。\n风摇薜荔屋，尘集芙蓉堂。\n升斗尚何言，正比鈎饵香。\n投老迟问道，欲觅闲中忙。\n社成莲亦花，歃血记此章。",
        "dynasty": "宋",
        "collection_info": null
    },
    {
        "title": "偶连日食鷄夜梦有截一支者颇怜之有谓予言鸡之被烹酷过于是惊觉作此诗以自警",
        "author": "李流谦",
        "content": "平生不喜杀，杀戒宿所钦。\n累此多病身，蔬食惭未能。\n连日乏庖供，隻鸡荐肴蒸。\n异梦发宵惊，截支血霪霪。\n旁立为咨嗟，或人惠嘉音。\n见牛未见羊，盍不推此心。\n万生均一爱，岂较人与禽。\n君看鸡遭烹，楚痛甚斧砧。\n抚枕矍然悟，此岂神所箴。\n惊魂欲违干，骇汗屡洒膺。\n内惧仍自欣，小差辄相惩。\n白璧护微疵，宁非忧之深。\n长平四十万，一扫轻蚁蝇。\n暴殄置不问，天邪匪聋喑。\n稔恶侈后罚，幽诛毒炮燖。\n冥冥思昔愆，栗栗厉素襟。\n赎鱼有前章，併以警侈淫。",
        "dynasty": "宋",
        "collection_info": null
    },
    {
        "title": "以春草碧色分韵送朱师古知雒县得色字",
        "author": "李流谦",
        "content": "二年客殊方，送君我乡邑。\n岂不念家山，对此好风月。\n何以慰羁旅，眼穿离鸿翼。\n寄声贺父老，壶浆迓郊陌。\n令君台阁人，九霄帝不隔。\n新书严入县，驱骥就辕轭。\n手持朱丝絃，欲奏南风律。\n此意宁不佳，此事未易得。\n姑置驯桑雉，先办绕床物。\n相顾一大笑，浮我当举白。\n长鱼随鳅鰕，枯泽未容尺。\n惊雷忽破地，起视已无迹。\n春湖波如天，酒作鹅儿色。\n映君眉间黄，领此醉勿惜。\n明朝出门看，扁舟大江侧。",
        "dynasty": "宋",
        "collection_info": null
    },
    {
        "title": "海棠未开对酒作此",
        "author": "李流谦",
        "content": "春以花故妍，花好不辱春。\n漫山烂桃李，由求盖具臣。\n国艷朝众芳，此花当不名。\n芳园丽韶景，点检能几根。\n东风未披拂，万红藏杳冥。\n过客白眼看，遂与凡木隣。\n一朝吐华艷，天日为之醺。\n绿樽有醇酌，及兹託慇懃。\n君看淮阴市，岂有国元勋。\n俗情傲未然，花笑当不嗔。",
        "dynasty": "宋",
        "collection_info": null
    },
    {
        "title": "见蛛丝戏作",
        "author": "李流谦",
        "content": "一丝架空居，巧若出杼机。\n弥纶不知劳，终日周遭驰。\n相彼造为艰，中有鸱鸮诗。\n岂独考其室，为罝陷羣飞。\n口腹共此累，坐嘆宁以疵。\n微我畋渔意，其端讵庖牺。\n雨过助浮妄，大小出琲玑。\n疾风轻羣脆，觑隙防藩篱。\n摩挲一寸腹，吾庐正于兹。",
        "dynasty": "宋",
        "collection_info": null
    },
    {
        "title": "无害弟之官梓林伯氏无亏序送之极兄诏之义予言赘矣姑以其意而申言之",
        "author": "李流谦",
        "content": "吾家老仙一世师，挺特风槩老不衰。\n平生行己有本末，世人不知其天知。\n急流勇退人恨早，纤尘恐污白玉姿。\n精神强健腰脚轻，鬖鬖白髮明鬓髭。\n盘谷亭前一幅巾，子掖孙携翁笑歖。\n无官一品钱满屋，汝辈持底逃寒饥。\n指心一点物非物，向来所贮惟不欺。\n慇懃宝此征后福，如印券契火灼龟。\n我勤朴斲尔涂垩，障护风雨期勿隳。\n庭前百拜领翁语，有毫髮愧非翁儿。\n季也才力百倍予，天之报翁或在兹。\n得其一体敏且强，遇事雹落雷电驰。\n莫嫌掾尉官职卑，正欲小试观异时。\n弟兄赠言出寸丹，岂但趣和同儿嬉。\n伯氏有德君子哉，发言不妄如发机。\n叙文千字炯星日，是病苦者之神医。\n愿子铭几铭盘盂，骅骝万里未易期。\n悲莫悲于生别离，鴈序可忍霜风吹。\n丈夫远怀在门户，正使蚁聚终奚为。\n酒阑上马飞鸟疾，我亦安能空鬰鬰。",
        "dynasty": "宋",
        "collection_info": null
    },
    {
        "title": "陈彦博擢第后归拜先墓作此送之",
        "author": "李流谦",
        "content": "霜风着林不停吹，天涯有客衣征衣。\n问客今归有何得，一株老桂和根移。\n读书作文四十载，浪走不啻萍在池。\n束书随身乃封户，睥睨一甑蒙蛛丝。\n倾囊千金劝少贬，掉头一笑吾宁饥。\n学如木水有源本，朝贩夕售颜忸怩。\n市倡青红衒廛陌，窈窕深闭无由窥。\n清诗学自禀绳律，如嚼冰雪寒肝脾。\n平生交游半豪俊，如此人物见者稀。\n每拈佳句对客诵，谓是古作非今为。\n吾先君子坛级尊，子来谈笑容攀跻。\n我从弱岁同砚几，如今揽镜斑鬓髭。\n笑渠常遭俗眼白，短力不得相扶持。\n前日提笔试外省，我亦薄宦初来归。\n口占程文问中否，强弩破叶剑截泥。\n十月十日夜漏尽，小奚惊梦来打扉。\n云有吉报可速起，倒穿衣裳喘而驰。\n贺者已满坐无处，拍手怪我来何迟。\n淋漓一纸见名字，仓卒未省来其谁。\n喜欢不记语杂乱，但说老眼天不眵。\n明朝再拜酌酒贺，屋角一丈飞虹蜺。\n书生一第蜕骨耳，排风轶电方自兹。\n阿兄地下唤不应，门户藉子扶寒衰。\n乡闾朋旧夸地产，洗眼昼绣增嘆嘻。\n孤童疋马颜色异，关吏偷语惊且疑。\n到家羊肥酒亦熟，山头松槚生光辉。\n坟前百拜谢教育，持身愿报父母慈。\n盘谷亭前白雪枝，春意稍稍回芳蕤。\n尊前不可无此客，花虽不言意惨悽。\n迟君急旋共一醉，青衫入手无閒时。",
        "dynasty": "宋",
        "collection_info": null
    },
    {
        "title": "观小儿瓮戏",
        "author": "李流谦",
        "content": "五岁小儿初学步，绝艺亦知天所赋。\n想见九牛可倒曳，已堪赤手擒猛虎。\n向来瓮戏真伟观，傥非目击嗤浪语。\n器小犹须百斤重，挟以壮夫端恐仆。\n笑谈拈取两足上，电转风旋疾如许。\n便令百试百不失，父兄从傍亦矜诩。\n市人骇嘆俱失声，我自平生未曾覩。\n武阳盛气盖全燕，寄区狡谋踣二虏。\n论年固已一倍长，此儿谁肯哙等伍。\n虎变鹰扬看异时，经营一饱浑细事。\n世人禀赋有特异，常理未可求其故。\n相秦童子才毁齿，说项郎君方断乳。\n拜归怀中笑橘堕，羣戏道傍知李苦。\n登门已解叙通家，对客颇能嗔字父。\n劾鼠狱词老吏服，汗简清规乃翁沮。\n卓识有此更惊人，彼以力称吾未与。\n行行三十成何事，但耗太仓如雀鼠。\n怃然自笑仍自怜，强说功名在迟暮。\n人言速成当不久，如我定应千万寿。",
        "dynasty": "宋",
        "collection_info": null
    },
    {
        "title": "文南朱使君葬其故人钤兵李侯士大夫高其风义作诗美之亦赋一首",
        "author": "李流谦",
        "content": "翻手为云覆手雨，自昔尝闻少陵语。\n年来雅道更萧飒，反眼朋游成越楚。\n便当续草绝交论，谁与重寻怀旧赋。\n一洗衰风振颓败，我为使君高此举。\n故人流落死未葬，藁殡萧萧泣行路。\n破棺露骨沙草秋，纸钱号风白日暮。\n伤心重念百年交，洒涕亲营一抔土。\n送丧不烦司隶传，择地当邻烈士墓。\n龟趺大字日星焕，马鬣新封鬼神护。\n恩流枯胔河海深，气激顽夫金石沮。\n渍绵高义古所尚，挂剑初心吾敢负。\n张陈未死已相贼，笑彼安能保身后。\n九原可作定慨然，想见沾衿泪如注。\n清沟突起惊创见，绣被吹来自何许。\n区区论报未足道，此段徒能戏儿女。\n沧溟可涸山可磨，我诗自可传千古。",
        "dynasty": "宋",
        "collection_info": null
    },
    {
        "title": "明月篇",
        "author": "李流谦",
        "content": "人言明月好，明月无私照。\n海水深不测，明月照无极。\n九州浩茫茫，明月无遗光。\n谁家高楼三百尺，上有浮云翳突兀。\n浮云翳月月不知，楼头美人空叹息。\n空叹息，何当赤手披云师，放出清光如白日。",
        "dynasty": "宋",
        "collection_info": null
    },
    {
        "title": "谢宇文正甫惠砚",
        "author": "李流谦",
        "content": "一砚能令一生足，感君投赠重金玉。\n人言当为文字祥，夜夜灯花寒吐粟。\n提携不到白玉除，安能细碎笺虫鱼。\n为君试草大鹏赋，九万里风生须臾。",
        "dynasty": "宋",
        "collection_info": null
    },
    {
        "title": "题觉庵",
        "author": "李流谦",
        "content": "疾痛呻呼痒搔抑，人言是觉岂真觉。\n问君非痛非痒时，觉何所之了不识。\n要知真觉无不觉，如日出海照万国。\n虽然亦莫如是解，政恐双睛翳金屑。\n扣庵欲觅住庵人，此人此庵何地着。\n蒲团纸帐睡未足，百虫薨薨残月白。\n六窗玲珑境超廓，箇中自有真消息。\n兔走君前君不知，俊鹘豪鹰差一髮。",
        "dynasty": "宋",
        "collection_info": null
    },
    {
        "title": "张周倚下第作此唁之",
        "author": "李流谦",
        "content": "将军百战摧骄虏，向来射石如射虎。\n分封不得一丸土，晚岁功名成梦语。\n古来志士穷者多，唾壶击碎奈命何。\n平生道力轻羣魔，巨舰岂肯摇微波。\n大千与我俱幻尔，是中无处容悲喜。\n西方仙人不可诋，破除忧患正须此。",
        "dynasty": "宋",
        "collection_info": null
    },
    {
        "title": "送阴次公赴荣州学官",
        "author": "李流谦",
        "content": "撑肠万卷不救饥，书生何苦攻书为。\n如烹太牢饮醇酒，无此肝肺无由知。\n阴侯把笔耕六籍，短檠荧荧照头白。\n又携束书作官去，此生此债宁终极。\n大州小州疲征输，文书急急如駡奴。\n家无二顷归未可，泮宫水冷乐有余。\n使君喜士比金玉，知子姓名吾所属。\n定当屣履迎王符，勿忧广文饭不足。",
        "dynasty": "宋",
        "collection_info": null
    },
    {
        "title": "中秋玩月以东坡诗不择茅檐与市楼况我官居似蓬岛为韵得似字",
        "author": "李流谦",
        "content": "十年中秋不见月，譬之去国唯喜似。\n朝来氛翳崩厥角，天公粲然一启齿。\n夕月可占此其祥，枯龟未必知许事。\n黄昏天宇开琉璃，出云微觇抟空势。\n要人故自作迟迟，怅望岂知空岁岁。\n玉峰一掌开乔岳，银海千寻涌平地。\n光吞箕斗不自持，影薄鱼龙无处避。\n烟林差差鸟未定，露草涓涓萤暗坠。\n唯我心源初不动，炯炯摩尼照浊水。\n四门宏开众阴伏，六艺高悬百家废。\n余辉切勿丐老蚌，尤物溺人非所贵。\n何如美酒入诗肠，化作锦囊珠字字。\n南楼万丈高切云，弹压山川据要会。\n当年老子兴不浅，閒据胡床想风味。\n今人未必输古人，况復我友半杰士。\n凌晨尺纸飞羽檄，一约而来羶集蚁。\n夜如何其不须问，酌尽沧溟放君起。\n酒酣起舞踏寒影，满地琼瑶惊破碎。\n仙娥手拊丹桂树，裛裛天香落襟袂。\n洞天六六我所家，摩拍洪崖肩绮季。\n霞云不着着青衫，生恐羣仙笑憔悴。\n旁人劝我聊尔耳，仙娥好意君勿阻。\n海鲸背稳风力强，看我转头三万里。",
        "dynasty": "宋",
        "collection_info": null
    },
    {
        "title": "送兄长赴蓬州职官",
        "author": "李流谦",
        "content": "人家栽花为春忙，我家种柏求苍苍。\n柏生如盖荫百亩，痴红騃紫无残香。\n常言直道我家物，箧椟于今藏手泽。\n拈来洒涕不忍看，分付伯兄金玉质。\n去天一尺古蓬州，綫路云端客自愁。\n年来在处熬膏火，翻爱此地真瀛洲。\n同居患贫别则恶，苦心害性空悽恻。\n不及林中反哺乌，日暮归来却同集。",
        "dynasty": "宋",
        "collection_info": null
    },
    {
        "title": "石钧父之官火井乞诗赠行",
        "author": "李流谦",
        "content": "君家嶙峋两冰柱，黄尘涨天不敢污。\n阿云醉卧呼不譍，断碑零落荒阡雨。\n君今去作火井县，山中婴儿待慈母。\n前日一旱不堪说，危喘仅存无半缕。\n祝君到官百不问，置酒先须酌田父。\n从来和气致丰年，一笑能令粟盈庾。\n我方投犁学为吏，人言未可纸上语。\n今人古人岂相远，力行所知心自许。\n惟君可闻我可言，明日一尊黄鹄举。",
        "dynasty": "宋",
        "collection_info": null
    },
    {
        "title": "送虞提宫",
        "author": "李流谦",
        "content": "桃花未落春水生，百川合流如镜平。\n江神约束蛟与鰐，东阁郎君将母行。\n一帆万里无荆越，非雾非烟锁双阙。\n只今手持天下柄，相公身是稷与卨。\n潭潭大府琳琅都，翻翻㦸带缠金铺。\n朝回坐对彩衣舞，天上应有人间无。\n相门出相古来有，周公在前鲁公后。\n看君父子名一时，野人甘作扶犁手。",
        "dynasty": "宋",
        "collection_info": null
    },
    {
        "title": "池上",
        "author": "李流谦",
        "content": "雨涨秋池三尺水，亦有秋风到池裏。\n荷花颜色不如故，零乱寒芦并折苇。\n鸂鶒飞来依晚红，荡桨徐徐莫惊起。\n擘蓬截藕尚堪餐，一醉何辞碧筩美。",
        "dynasty": "宋",
        "collection_info": null
    },
    {
        "title": "挽王隠君",
        "author": "李流谦",
        "content": "仁田义鉏德其种，晚岁坐看苗幪幪。\n先生一去不可识，但喜郎君实麟凤。\n一綫微言惊道丧，九鼎斯文頼君重。\n圣门涛澜无畔岸，我尝操舟怯奔涌。\n中流夺魄不敢进，乱流而济渠甚勇。\n射鼷强弩勿妄发，弹雀明珠戒轻用。\n峩冠进之白玉堂，天高会借长风送。\n细寻耒耨竟谁力，铚艾犹传挂丘壠。\n朝来示我幽宫刻，再拜整冠辄成诵。\n乃知先生一世士，学如荀扬文屈宋。\n四边海宴中国尊，已嘆铜驼没荒茸。\n转头饮马长城下，共指先几世争竦。\n竟不一官止韦布，大泽深丘老梁栋。\n岷江滥觞固未快，末流与海争澒洞。\n我闻天穷不再世，卜以郎君言必中。\n九京幽幽復何憾，一杯径往浇余痛。\n薤歌呜咽不成声，但觉风干云亦冻。",
        "dynasty": "宋",
        "collection_info": null
    },
    {
        "title": "挽王夫人",
        "author": "李流谦",
        "content": "维古女士都可见，过眼绝无一佳传。\n客来授我一编书，疾读不知双涕泫。\n夫人有子鸣斯文，吾从昆崙识河汉。\n胸中能贮百卷书，此岂只用裙襦看。\n前朝大老尊夫人，鬼蜮不量作儿玩。\n寒心仰屋窃嘆语，志士如今刀斫案。\n唐安治中禄不薄，十亩东湖红烂漫。\n轻车在门忽折轴，恨如秋江盛不满。\n史笔在手吾宗英，宁爱一词没彤管。\n人生八十善可书，好梦仍长不为短。",
        "dynasty": "宋",
        "collection_info": null
    },
    {
        "title": "寄题天台临海白鹤庙康济泉为颜鲁子少卿作",
        "author": "李流谦",
        "content": "将军射虎不射石，石作于菟能没镝。\n翻然再控弓不力，俊鹘豪鹰眼前失。\n两泉后先今抗行，何物使之令人惊。\n泉出在山流在地，却似只从方寸生。\n沉沉玉甃碧双峙，旱为甘霖渴为醴。\n白鹤千年归不归，半夜空山泣神鬼。\n令君为政无近名，天以斯泉印其清。\n泉边有树仍蔽芾，他日思君于此地。",
        "dynasty": "宋",
        "collection_info": null
    },
    {
        "title": "云月篇",
        "author": "李流谦",
        "content": "云在山，月在水，合和二物谁遣使。\n云收但有千巑岏，月落惟余一清泚。\n向来为同復为异，欲说谁钳三尺喙。\n与君临流共一笑，影堕澄泓实相似。\n故应拄杖偶然来，那得泉中觅居士。\n人间八月秋更老，桂树无风波不滓。\n碧筩为樽酌清醥，琼瑶嗽肠雪冰齿。\n江妃为予舞凌波，老鹤不眠亦孤唳。\n酒醒忽忆三峰游，目光已在鲸鱼背。",
        "dynasty": "宋",
        "collection_info": null
    },
    {
        "title": "次韵张通甫见贻",
        "author": "李流谦",
        "content": "插架茫茫纷四部，莫向离骚泥蘅杜。\n文章何处如有神，心手相随鹰搦兔。\n长卿醉死文君垆，渠辈但可折简呼。\n浅惭入俚深入僻，纤丽恶淫寒则枯。\n欲张吾军子可恃，楚璞呈前燕石耻。\n擘波飞去定神龙，汗血牵来真骥子。\n人物有此未易求，颇将撷英泛其流。\n朝来车从照人热，乃肯访我投林丘。\n词华薄技无多道，少作吾今知悔早。\n相期圣处下工夫，一念超然蠲热恼。",
        "dynasty": "宋",
        "collection_info": null
    },
    {
        "title": "次韵宋才夫",
        "author": "李流谦",
        "content": "麒麟丹青了无梦，香火因缘已成癖。\n一堂风冷自分明，谁撮虚空强摹画。\n蔬食鼎烹均一茹，笑取菅麻视缯帛。\n风幡自作此分别，蛛挂一丝犹可惜。\n大千元不一毫隔，何处往来劳辔策。\n冥鸿远矣方控弦，一筯银丝好看客。",
        "dynasty": "宋",
        "collection_info": null
    },
    {
        "title": "王子友示诗次其韵",
        "author": "李流谦",
        "content": "先生不忧穷到骨，唯惜修名易埃灭。\n平生窗几辛勤功，语及云程辄呜咽。\n冷曹晨炊有不续，远道相从笑回曲。\n微言不足温饱人，羡渠着斗量珠玉。\n风霜岁晚念慈母，黄叶翩翩积行路。\n烹鷄奉餐蔬自煮，繄我独无悲此语。\n大厦千间要封植，期君当作垂天翼。\n朋友之乐可乐不，昔人愿封万户侯。",
        "dynasty": "宋",
        "collection_info": null
    },
    {
        "title": "送黄仲武尉青城",
        "author": "李流谦",
        "content": "书生一第如登天，如君何啻坂走圆。\n要知笔头有河汉，向来元未窥微澜。\n得官莫厌百僚底，水激三千从此始。\n白藤肩舆照路光，小慰当年择邻意。\n岷山势压西南坤，霞裾风袂潜仙灵。\n公余有暇纵幽讨，为我一弔张白云。",
        "dynasty": "宋",
        "collection_info": null
    },
    {
        "title": "失题",
        "author": "李流谦",
        "content": "身长七尺面一尺，眼若电光鬓若棘。\n腰间大羽不妄发，长空弦落鸟随踣。\n汉家夫子方少年，东平月窟西酒泉。\n不须武阳兵十万，不用都尉卒五千。\n愿得君王一寸铁，断取楼兰献北阙。\n笑提金印归去来，五湖茫茫波浸月。",
        "dynasty": "宋",
        "collection_info": null
    },
    {
        "title": "送杨嗣清国录出倅广汉",
        "author": "李流谦",
        "content": "岱宗峥嵘乃为岳，丈夫可不志特达。\n平生论人每如此，杨子入眼吁可愕。\n清班突见颀而长，开口四坐薄晓霜。\n自言磈磊不可茹，正须一吐空肝肠。\n太学黄虀了残业，又携束书去挈挈。\n偃㦸韬戈吾已衰，快刀斫案子甚决。\n古人作事令人惊，今人岂不如古人。\n折枝要是不为尔，长剑在手无蛟鲸。\n杨子杨子吾所许，举杯酌君肝胆露。\n期君直到黄髮时，无使英名一尘污。",
        "dynasty": "宋",
        "collection_info": null
    },
    {
        "title": "书薛公肃山斋",
        "author": "李流谦",
        "content": "爱山仍以山名斋，问山何许檐周回。\n午窗睡足一笑起，风吹市声不到耳。\n插貂鸣玉主人事，山不撩君君自戏。\n细思却合幽人居，分我半几来读书。",
        "dynasty": "宋",
        "collection_info": null
    },
    {
        "title": "送杨元功",
        "author": "李流谦",
        "content": "判司碌碌尘埃间，可能老此横海鳣，一朝雷雨插两翰。\n九江风高浪如屋，万里扁舟帆一幅，梦魂先遶湖山绿。\n玉除有地容着身，且为岷峨起斯文，莫来憔悴随鷄羣。",
        "dynasty": "宋",
        "collection_info": null
    },
    {
        "title": "送王总卿",
        "author": "李流谦",
        "content": "北风号霜脱羣木，送客东门车万轴。\n城中人家作儿啼，若为四角生华毂。\n公今未上九天上，身虽去此犹在蜀。\n边头张颐万虎兕，一食不饱吼振谷。\n况闻天骄屡窥瞰，往往危机生隠伏。\n欲宽九重宵旰念，分付若人一夔足。\n钱如流水粟如雨，指顾之间嘆神速。\n公方揽辔使一道，百吏毛寒颈仍缩。\n隳者振职污者澄，如临鬼神不敢渎。\n峩冠置之一堂上，不劳折棰四夷服。\n天生此材必此用，楩楠本为渠渠屋。\n孤生蒙庇逾岁月，况復鸰原辱甄录。\n明年春风二三月，更看枯根回寸绿。",
        "dynasty": "宋",
        "collection_info": null
    },
    {
        "title": "送樊漕移帅泸南",
        "author": "李流谦",
        "content": "金龙直岁当玄冥，忆公剖竹江阳城。\n碧鷄坊中驻千骑，裁诗饯送双旌行。\n逢人到处说项斯，岂贱子故唯先盟。\n一官泮水谢推輓，挟策仍许从诸生。\n隻词华衮岂易得，再以荐墨光姓名。\n一朝去我生怊怅，呱呱欲作啼雏婴。\n向来宦海四十年，白首一节无斜倾。\n只今耆旧直可数，曷不往矣司机衡。\n诏书连年到西蜀，归田奏上羣儿惊。\n西南夷蜑惟稽颡，男耕女织鼓不鸣。\n庙堂彻桑戒无事，正以卧护烦老成。\n犬羊腥羶亦人耳，悦安恶扰皆其情。\n不须谈兵但饮酒，帅非尔帅乃父兄。\n秋光如水浸行色，牙纛猎猎风有声。\n毡褐迎道沸羣獠，弓刀绕帐森千兵。\n丈夫未遂调燮事，华皓得此亦足荣。\n观公畜德有余地，如海既酌随復盈。\n晚福衮衮盖未艾，善颂何以歌箫笙。\n更须书考二十四，永与松鹤同坚清。",
        "dynasty": "宋",
        "collection_info": null
    },
    {
        "title": "王正卿为作山水小轴作此促之",
        "author": "李流谦",
        "content": "王郎妙墨石剖璧，正尔不从着意得。\n十日一水五日石，犹笑前人风雨疾。\n溪藤小幅白雪光，向来数笔衣不裳。\n浊河未清子未忙，但恐竟轴海变桑。",
        "dynasty": "宋",
        "collection_info": null
    },
    {
        "title": "送丁子昭左司湖南运副",
        "author": "李流谦",
        "content": "昔年九转金精荧，鸾幢鹄节飞青冥。\n偶同鷄犬舐残粒，至今未脱尘中尘。\n平生不识紫芝面，邂逅天涯忻一见。\n安有斯人可弃捐，置身只合金銮殿。\n急流勇退人所嘆，上书屡请色不难。\n浩然笑涉重湖去，一节映照清湘寒。\n人生分愿各有赋，鸠鹏何必劳相慕。\n期君廊庙我岩壑，他日冰霜同晚暮。",
        "dynasty": "宋",
        "collection_info": null
    },
    {
        "title": "送樊眉州",
        "author": "李流谦",
        "content": "我先君子官于涪，一时贤僚今在不。\n唯公直节贯华皓，千尺寿桧横霜秋。\n丈人静听请具陈，平生契义骨肉侔。\n简池解组过乡县，剧饮不去公遮留。\n似是兄弟姓则殊，诗藁半破犹勤收。\n合行使符蔡山下，先后召杜腾民讴。\n吾家万松荫黄土，公方千骑驱华辀。\n十年不见此邂逅，穷冬雨雪寒飕飗。\n未明投刺候门下，老阍窃语来何求。\n柳州先友一一数，山阳邻笛令人愁。\n岷峨气象抗湖海，近日人物几穷搜。\n如公当寘文石陛，一麾乃付近古州。\n苏家名称震戎夏，如崧降甫尼生丘。\n文献可征况美俗，黄堂坐啸万事休。\n公余兵卫绕画㦸，妙香一缕铃斋幽。\n神交千载尚谁可，子韩子文着床头。",
        "dynasty": "宋",
        "collection_info": null
    },
    {
        "title": "送苏给事出知太平州",
        "author": "李流谦",
        "content": "一代文章有图箓，天赐之履征九服。\n奉牲乞盟走珠玉，吴狂楚僭非此族。\n至今人望坛坫尊，风流文采被诸孙。\n丈人似是更酷似，大河一派来昆崙。\n华途不须移步到，忧国忧君心日老。\n匹马朝行人避骢，短奏宵归自焚藁。\n一朝倦拜青锁门，分符端欲宣上恩。\n再拜愿回批敕手，却与疲瘵丰鸡豚。\n青丝络头甘半菽，丈夫出处不碌碌。\n我亦昨夜梦山灵，苦唤西归理松菊。",
        "dynasty": "宋",
        "collection_info": null
    },
    {
        "title": "宣孺斫庭前芦苇见山有薝卜入坐中示诗次其韵",
        "author": "李流谦",
        "content": "扶摇何啻九万里，盍不往作蛟螭腾。\n笑我真为折腰尉，如君雅称哦诗丞。\n辄班下寮愧连璧，屡爱新诗工琢冰。\n斫林与山出眉目，欲唤逋客招野僧。\n晚香入帘恨悒悒，坐恐瘦骨成棱棱。\n赏幽岂足废官事，凈社久冷从公兴。\n芙渠薝卜一家耳，相看未易分级层。",
        "dynasty": "宋",
        "collection_info": null
    },
    {
        "title": "和钱大虚清映亭韵",
        "author": "李流谦",
        "content": "西风振槁如发蒙，危亭创见心眼工。\n融成水月一合相，有似猛火烹铅铜。\n是时素节属重九，唤客一醉萸菊同。\n夜深跳鱼乱珂璧，起舞大叫骑鲸公。\n令君心澜了不起，摩尼返照万事通。\n拄颐但觉朝气爽，绕腰未羡黄金重。\n高情偶与幽赏会，妙语倒泻琼瑰胸。\n谁将玉笛吹晓月，透袂冰浓禁不彻。\n归来梦想通明观，一片湖光眼中见。",
        "dynasty": "宋",
        "collection_info": null
    },
    {
        "title": "送吴志行监税",
        "author": "李流谦",
        "content": "乃翁儒林大宗匠，造化为炉铸卿相。\n坐与文皇致太平，玉骨如尘汾水上。\n斯文未丧不须嗟，仍喜郎君书起家。\n等閒一第唾手得，以此报翁其未邪。\n判北门事首峩豸，历阶而升姑少待。\n斗米迫人成远征，云梦胸襟何足芥。\n霜风猎猎吹征衣，登山临水伤别离。\n丈夫富贵恐不免，万里扶摇方自兹。",
        "dynasty": "宋",
        "collection_info": null
    },
    {
        "title": "送王君弼寺丞出守临邛",
        "author": "李流谦",
        "content": "昔人帝城愿一入，君今翩翩去何亟。\n向来一念君亲同，夜梦倚门人髮白。\n人生适意富贵齐，况是求归真得归。\n江风饱帆不可挽，恰恰春好花浓时。\n君于文字识源委，笔势逼人殊亹亹。\n每来握臂相与言，我屡点头兴嘆喟。\n三年厌踏东华尘，听鷄走马常踆踆。\n黑头使君岂不贵，腰间见绶我亦惊。\n蜀吴相望八千里，到家遥想慈颜喜。\n上堂跪觞下堂拜，应有辉光照庭戺。\n白鹤胜峰记昔游，醉墨淋漓在上头。\n君行有暇试寻觅，不知已扫黄泥不。",
        "dynasty": "宋",
        "collection_info": null
    },
    {
        "title": "比观仲结诸公课会皆勍敌也行就举南宫作此赠之",
        "author": "李流谦",
        "content": "文章末流乃科举，剽东掠西何等语。\n得者矜夸失者羞，其中往往分贤否。\n一官垂涎傥不勉，譬之北辕求适楚。\n诸君堂堂万骑将，折棰自足笞狂虏。\n收拾波澜着盆盎，却恐蛟龙愁窘步。\n信手拈来即三昧，安用区区备先具。\n朝窗暮几不停缀，宝玉牵联斗奇富。\n论如过秦有古意，赋拟两都多杰句。\n朝来次第出示我，两耳卓槊惊咸濩。\n华歆便可置龙头，牧之岂肯居第五。\n我骇虚弦痛方定，未暇相从执旗鼓。\n请君勿见小敌怯，一战而霸在此举。\n归来凈洗科场业，别与斯文立门户。",
        "dynasty": "宋",
        "collection_info": null
    },
    {
        "title": "送任漕赴召",
        "author": "李流谦",
        "content": "宋十一叶圣天子，有臣伊皋佐其理。\n鏖兵孽雏褫天戮，手把降幡屡摇尾。\n周宣功大心愈小，盈而持之甚持水。\n龙墀端笏拜疏言，有室大竞唯多士。\n苍蛟渊潜百鳞骇，乳兕林蹲樵牧止。\n臣举所知匪臣私，取之乡国大瑰伟。\n后皇曰嘻毋留行，奔雷将车电摇帜。\n先生捧诏色不动，在泰拔茅以其彙。\n向来输写万渎海，人笑一蠡测涯涘。\n古人成人责礼乐，房杜頳颜诸葛死。\n屠龙觅肝荐雕俎，不如河鲂甘且旨。\n卑之试为目睫论，欲识强羸占国势。\n议和当有守和策，偃兵适恐造兵耳。\n焦头常居曲突上，有言復吞胸磊碨。\n先生领略首屡肯，悬知不作三窟计。\n欣然拔剑为公舞，舞罢飒飒回风起。\n孤生飘零踰岁月，感慨鳅虾共泥滓。\n石田蝗蟊仍数熯，抱耒空山欲何俟。\n叔孙大猾诚谬妄，狗监文章亦巴鄙。\n黄金傥筑燕人台，为问何如从隗始。",
        "dynasty": "宋",
        "collection_info": null
    },
    {
        "title": "代送陈都大赴召",
        "author": "李流谦",
        "content": "庭前梧叶西风起，三峡秋光凈如洗。\n仙帆一舸此入觐，灵鼍击鼓冯夷喜。\n七闽山水天下奇，摧秀搴英瑞斯世。\n要知旷代乃一见，凤巢阿闾麟游畤。\n彤庭紫闼足夷步，万里西来将使指。\n西南榷牧古所重，阴削盗资宽国计。\n台家选任皆伟人，远极陇秦包越嶲。\n我公经略出咳唾，凛凛霜威肃颓靡。\n飞声一日到冕旒，四辇促还不留辔。\n从来大材须大用，岂有如公才一使。\n东夷盟血犹未干，豺豹固应防嚙噬。\n公归为国须远谋，平跻两禁躐三事。\n飘零孤翮得广厦，晨啄暮栖方窃庇。\n骊驹清唱不忍闻，东望慨然增叹喟。\n他时黄阁未遐遗，犹愿登堂拜簪履。",
        "dynasty": "宋",
        "collection_info": null
    },
    {
        "title": "送张汉州赴召",
        "author": "李流谦",
        "content": "诏书挥翰日边来，蜀有巨儒星杓魁。\n胸中深博布河汉，舌底霹雳降霆雷。\n先天遡流得绝派，大物不敢藏胚胎。\n回薄一气在笼络，奇神怪魃生愁哀。\n十年缚屋苍崖隈，脱帻掷去一笑咍。\n刺史惊呼失匕筯，遮道自挽封章回。\n先生闭门壁愈坚，高风一日兴浇颓。\n矫然轻世岂我事，此学施用真难哉。\n行止在天不在我，风动水涌如挽推。\n嗣皇继圣登禹稷，岂有此士遗蒿莱。\n二年劳公湖上行，看鹅酌酒春风台。\n手摩婴雏斧贪猾，蛟鰐半束角与顋。\n古人读易元用易，羲文秘妙今寒灰。\n汉儒妖异陷荒阔，但与瞽史相喧豗。\n子云晚出造根极，后生蜉撼轻嘲诙。\n安乐老翁独稽首，玄钥直付先生开。\n向来绪言见编简，去去勋业看崔嵬。\n弥纶乃是第一手，下者乃取支崩摧。\n宾阁顾予若嗟异，赠语愧乏珠琼瑰。\n眼看飞帆不得去，天涯逐食嗟徘徊。",
        "dynasty": "宋",
        "collection_info": null
    },
    {
        "title": "送晁子西提刑赴召",
        "author": "李流谦",
        "content": "君家如河出昆崙，横贯中国浮干坤。\n鼎彜勋绩烂星斗，编简文字垂瑶琨。\n到海喧豗势愈壮，约束蛟蜃驱鼍鼋。\n略分涓流溉下土，草木蕃润资其恩。\n先生绣衣吹霜风，一道生齿关寝飧。\n人家春园满桃李，随处秋社肥鸡豚。\n智效一官可能尔，尚于胜处非所论。\n胸中人物自着眼，伥伥待相嗤彼昏。\n古人过人本如此，事业自是为根元。\n我知先生在廊庙，定不碌碌为澄浑。\n颇恨未识元鲁山，一纸藻藉无媒援。\n只今相送九天去，风在下矣何轩轩。\n青云託附可无意，欲儿女语吐復吞。\n浩歌一曲豁清思，援笔江海蛟龙奔。",
        "dynasty": "宋",
        "collection_info": null
    },
    {
        "title": "寄送梁子辅赴召",
        "author": "李流谦",
        "content": "山岳自高百谷下，向来无物使之者。\n骅骝合奉鸾和车，岂与黔蹄同一驾。\n英奇绝代难小了，泥滓投之辄悲咤。\n一朝拔去不可扼，震地风雷怯凌跨。\n泮宫先生自超特，鼎甲声称低董贾。\n眼明奎画照琬琰，万喙夸呼海倾泻。\n胡为不即天上去，识者怪吁狂者駡。\n或传凤篆来日边，流水为车龙即马。\n只应故是霄汉人，腐鼠未足鹓雏吓。\n九江水暖桃花肥，风色不惊神所借。\n只今岷峨抗湖海，贯玉编珠炯相射。\n台家议和不议战，太平有象须藻藉。\n小却犹当白玉堂，纵步黄扉方食蔗。\n嗟予骯脏每自哂，蚤年谩想牛心炙。\n一官漫浪不可说，可能更索山人价。\n五年投閒食不饱，揽镜颠毛辄生怕。\n道涂众鬼同揶揄，口不能酬面空赭。\n人生升沉亦何恨，但喜龙虎新变化。\n异时击壤为幸民，一犁亦愿从耕稼。\n金华夫子吾胜友，接武风云共閒暇。\n未应厚禄绝来书，寄声纸尾烦多谢。",
        "dynasty": "宋",
        "collection_info": null
    },
    {
        "title": "送何子应少卿赴召",
        "author": "李流谦",
        "content": "持竿野叟踏帝腹，太史占星惊变色。\n白衣山人侍黄衣，军中指点相嘆息。\n云龙契遇固畴曩，千载一合非人力。\n羊裘眠沙竟何补，坐视生民自肥瘠。\n功成乞身香案前，归侣松乔未为失。\n我公学传无尽翁，束髮英名撼区域。\n杲日潜光众未覩，公独扶轮上霄极。\n此时际会如二子，鼎铉钧衡本公物。\n若为流落四十年，岂厌蓬壶薄瀛渤。\n龙飞天子第一载，收召耆俊诚汲汲。\n遥知问膳大明宫，论士到公先指屈。\n追锋一日来剑外，破浪帆开矢离括。\n朝廷未漆月支首，抱戈虎旅衣生虱。\n嫠不恤纬忧宗周，宁有裙襦能念国。\n堂堂甲兵满胸臆，可无奇谋宽旰食。\n我故人子得深知，平生一镞未破镝。\n欲随公去邈楚越，恨不身边插双翮。\n叔孙区区进大猾，谬谓书生用奚益。\n古来万里知戎情，何必缦胡半缝掖。\n愿公入对明光宫，西南豪俊手推出。\n我非其人敢觖望，市骏千金先市骨。",
        "dynasty": "宋",
        "collection_info": null
    },
    {
        "title": "挽李子和知县",
        "author": "李流谦",
        "content": "盘谷先生坛级尊，万夫操槊辄敛魂。\n黄堂昼严绕华㦸，往往君来客打门。\n高谈错起风袭尘，醉眼相视月照樽。\n归来拊掌此快士，外无圭角中甚浑。\n吾家宰树已拱把，君亦荒殡生棘榛。\n小阮弟兄吾所敬，雾谷养就虎豹文。\n衔君至恩深到骨，手书盛德表九原。\n遣奴持送急开读，字字璀烂光瑶琨。\n兼金馈鱼客何陋，宝玉围腰吾敢嗔。\n九牛未可一毛数，大壑才以半缶论。\n崭然二雏亦奇俊，造物两眼如许明。\n由来孝弟动鬼神，宦学所自为根源。\n向来施设本此耳，欲着吾说听者惊。\n春风相送绿草野，为君一恸河汉翻。",
        "dynasty": "宋",
        "collection_info": null
    },
    {
        "title": "送夔路费漕",
        "author": "李流谦",
        "content": "晚风酣酣吹柳花，长亭送客日欲斜。\n春草春波两愁极，云驰千骑谁能遮。\n先生要是世所宝，大贝白璧金丹砂。\n生当龙墀侍黄伞，不尔凤阁挥白麻。\n州麾再把亦何事，但见桃李春家家。\n后皇顾远食每旰，一节又付夔与巴。\n荒山如石不可凿，要看雨露滋槁芽。\n黄金作瓯覆名字，软蒲作轮驾轻车。\n调和元气须此手，典谟勋烈非诞夸。\n小夫朽质谢镌削，尺寸不能供负叉。\n马羣一顾觉差异，便遣万里奔风沙。\n阿房变色人未信，勉之霄汉参飞霞。\n仆夫在门辄休驾，揆力不足惭蟾蛙。\n虽然此意万钧重，自矢报称其未邪。\n眼看帆檝不得去，缚以微官成嘆嗟。\n他时黄闼眷簪舄，犹幸姓氏尘颊牙。",
        "dynasty": "宋",
        "collection_info": null
    },
    {
        "title": "代人上李制参生辰",
        "author": "李流谦",
        "content": "干坤不许一尘隔，谁倒天河濯秋色。\n鹄鹭心性冰雪魂，造物着意不仓卒。\n星斗并焕仰斯文，准绳不愆宗绝德。\n当年只作充闾喜，不知此人系邦国。\n锦囊名章小游戏，上公启齿嘆孤出。\n太白要是天上人，少陵屡作诸侯客。\n朝来日照黄金巵，诸生登堂作生日。\n凤麟媲德公厌闻，丹砂续年笑无益。\n试问公家白髮翁，五千微言不老术。",
        "dynasty": "宋",
        "collection_info": null
    },
    {
        "title": "挽安岳李令",
        "author": "李流谦",
        "content": "司马家儿何等儿，家居令人撞坏之。\n长啸羯奴一绳縻，校三十里嗟已迟。\n新亭收涕仅自支，下者朽栋当积危。\n君看黄髮掩面时，此殆天意非人为。\n一时埃𡏖埋精奇，褐衣怀珍去而违。\n老樵携畚动岳祇，委体毡庐玉投泥。\n向来扪虱气吐霓，元子眼膜无金篦。\n纵狼山林血黔黎，惨澹万古关河悲。\n先生异代论盛衰，使当若时未可知。\n指挥王谢驱羣鷄，狂童岂劳折棰笞。\n中兴天子周宣齐，炳耀常武烝民诗。\n囊封未报九地归，恨无伟烈光钟彝。\n我思若人涕沾衣，太阿不如两钱锥。\n鱼復阵石存遗基，故智犹为竖子窥。\n斯文未泯神所持，復有英雄发嘘欷。",
        "dynasty": "宋",
        "collection_info": null
    },
    {
        "title": "别临邛知县李允成",
        "author": "李流谦",
        "content": "周公山前倾盖时，再岁通家同骨肉。\n紫岩楼畔又从容，四方上下如相逐。\n别来每恨无见日，要见夙缘偿未足。\n公来临邛弄鸣琴，一官季氏仍寮末。\n移将远期为近期，天遣从公恐不速。\n尺书日夜苦相换，何止已多如笋束。\n淹留自春竟徂冬，出门如物絷两脚。\n一朝决去水赴壑，梦魂先到鹤山侧。\n下车一见开两眼，喜色分时破愁颊。\n约我不来公即来，一日不见公不乐。\n将閒文书猛拨置，唤好朋友细款曲。\n疾邪愤世时抵掌，怅往悲今忽嚬蹙。\n狂吞壮饮无空樽，长句短章几满轴。\n尊贤下士公盛德，忘义忘年吾敢辱。\n百年四海几知己，为公悲歌起衰俗。\n明朝翩翩随社燕，欲去暂留情最恶。\n黄花满头约重来，闻说床头酒方熟。",
        "dynasty": "宋",
        "collection_info": null
    },
    {
        "title": "送才夫之成都",
        "author": "李流谦",
        "content": "客有可人期不来，昔人抱恨长悠哉。\n可得宦游同一处，家有如愿令人猜。\n郊东郊西踏春色，醉舞淋浪花插额。\n门前紫骝嘶东风，却折垂杨供马策。\n如君岂久居尘泥，好处人知天亦知。\n我非夔才识宫羽，此言欲验须他时。\n长桥离愁湿烟雨，去日更将归日数。\n从今把盏与题诗，故应半是思君语。",
        "dynasty": "宋",
        "collection_info": null
    },
    {
        "title": "白云先生鲁叶殿丞交之父有隠节其居徽考所赐旁为魏高士守一庵高士上皇所宾礼庵亦赐地也高士亡矣而白云之后至食不给过之慨然为赋此篇",
        "author": "李流谦",
        "content": "白云先生去何从，烟霞高人继其踪。\n两朝恩光照岩穴，映墙竹柏清阴同。\n高人已注丹台籍，白云子孙食不给。\n人生有累岂妻孥，生羡金门羽衣客。",
        "dynasty": "宋",
        "collection_info": null
    },
    {
        "title": "林夫体中不佳而能不废翰墨且蒙以文轴见教其天性所嗜如此敬嘆不已既勿药作诗贺之",
        "author": "李流谦",
        "content": "瓠肥不必缘糠覈，倒床鼾睡掀四壁。\n饭山诗好自应瘦，骑省赋成髮先白。\n公子翩翩钟鼎家，宜有骚人歌锦瑟。\n数从癯儒弄文字，坐令二竖喜投隙。\n药裹关心始置之，往往呻吟出圭璧。\n由来物理论根种，虎生则斑鹰则击。\n浣肠濯胃固佳手，愈风却痁非此力。\n东风吹园花正开，新禽向人语磔磔。\n疾来相就破除之，万事可拚春可惜。",
        "dynasty": "宋",
        "collection_info": null
    },
    {
        "title": "贺王制置敷学之除",
        "author": "李流谦",
        "content": "太霄杰观凌空起，非雾非烟护珠蘂。\n万灵操㦸夹危栋，中有丹书并绿字。\n走云飞雨泽地产，合璧联珠焕宸纬。\n尧图羲坟共彪炳，禹训汤铭角雄伟。\n冈陵松柏老如铁，华榜丹青新若洗。\n论思欲侍圣天子，寓直正须真学士。\n一时盛选孰睥睨，百代耆儒属宸倚。\n惟有我公瑞河岳，早与灵鳌争赑屃。\n丝纶飞藻倾两禁，弓钺专方雄万骑。\n从容裘带凈岷陇，零落旗矛清筰嶲。\n畴庸王府侈三昼，告喜邮音传一纸。\n升华秘宇阶召拜，正位台符慰瞻徯。\n妄论斯文本神物，轻发其藏触天恚。\n开物成务非翰墨，贲饰干坤乃能事。\n周书九诰削邪叛，一品会昌夷僭诡。\n愿公亟从衮舄归，早就典谟垂万世。\n迂愚把笔自龆龀，裂纸悲鸣蛩蚓比。\n酸寒一尉不可说，尺璧光阴分马棰。\n待公勋业映彝鼎，勉葺巴芜歌俊伟。\n丝麻虽美收蒯菅，尚冀风人采舆隶。",
        "dynasty": "宋",
        "collection_info": null
    },
    {
        "title": "文约用韵请别作此留之并柬签判李丈",
        "author": "李流谦",
        "content": "平生心知我与君，余子碌碌耳未闻。\n相思辄命嵇吕驾，醉饮仍开孟公门。\n山城牢落情易动，翻然便作思家梦。\n笑言伏腊未一有，归办黄虀三百瓮。\n君才何止吞四溟，新诗诵过牙生津。\n猗那清庙復在眼，此作未许秦火焚。\n吾家丈人似居易，落笔成章了无讳。\n相从更作百篇诗，且尽中山千日醉。",
        "dynasty": "宋",
        "collection_info": null
    },
    {
        "title": "留黄思忠",
        "author": "李流谦",
        "content": "可人如君不易致，惠然而来此天意。\n往往文字杂啸歌，儿辈倚墙吾敢诃。\n向来邂逅无此款，曲水风流嗟未远。\n爱君欲留君不留，一闻说归我先愁。\n亦知主人无德恋，多情合觑青山面。\n况闻涨江浪翻雷，毂生四角若为推。\n留君信自非人力，君虽欲去不可得。",
        "dynasty": "宋",
        "collection_info": null
    },
    {
        "title": "寿仲秉侍郎",
        "author": "李流谦",
        "content": "今朝云裾下星汉，明日冰轮十分满。\n今朝海实荐蟠桃，明日潮头千丈高。\n君才与月争澄爽，君气如潮同浩放。\n如何不着廊庙中，不是考槃岩壑样。\n十年立朝儿辈惊，前日欲去亲留行。\n我虽流落未足恨，世间那有此友生。\n跻堂奉觞祝耆耈，仙骨应须饮仙酒。\n潮声不断月长圆，岁岁来为主人寿。",
        "dynasty": "宋",
        "collection_info": null
    },
    {
        "title": "挽张主簿",
        "author": "李流谦",
        "content": "尝闻种德如种木，百年培壅犹不足。\n君看牛羊践履地，岂有寸椽撑破屋。\n我方撮髮访耆旧，已闻定国多阴德。\n昆峯荐璧渊出珠，天敕百灵介多福。\n后来源委谁导之，刊木浚川君有力。\n一官缚死不须说，天定胜人理则必。\n鹓鶵览辉下其庭，一举万里羣鸟伏。\n我耕我穫我其食，夸者流涎疑者夺。\n桃李荫繁春不留，琼瑰梦断月空白。\n煌煌貂冕侈殊渥，尚冀他时贲幽宅。\n死而不忘谁者是，呜呼公乎妥沈魄。",
        "dynasty": "宋",
        "collection_info": null
    },
    {
        "title": "青楼行",
        "author": "李流谦",
        "content": "踏空骄马蹄铁踣，万里一鞭惊灭没。\n青楼美人颜如花，笑揭珠帘邀客入。\n小槽珠溜红滴滴，左持琼觞右瑶瑟。\n得君一笑妾愿足，不用真珠量斗斛。\n歌声未阕杯未掷，城上归鸦带寒日。\n苍头进马莫留连，别院笙歌拥门立。",
        "dynasty": "宋",
        "collection_info": null
    },
    {
        "title": "紫薇花",
        "author": "李流谦",
        "content": "庭前紫薇初作花，容华婉婉明朝霞。\n何人得閒不耐事，听取蜂蝶来喧譁。\n丝纶阁下文书静，能与微郎破孤闷。\n一般草木有穷通，冷笑黄花伴陶令。",
        "dynasty": "宋",
        "collection_info": null
    },
    {
        "title": "公归行送王显谟",
        "author": "李流谦",
        "content": "我从职方究区域，江汉滔滔纪南国。\n厥田上上盖名壤，其人落落亦代出。\n卧龙伟烈雄鼎峙，雏凤英称冠簪盍。\n岘山风流亘千祀，鹿门隠槩轻九牧。\n地灵不与人存亡，王脉依然钟杰特。\n先生后出掩前哲，天公着手自斲削。\n如入宗庙识彝鼎，如开武库见矛㦸。\n早以命士战羣士，不怯小敌勇大敌。\n三年博士嗟洄沉，一等巍科登岌嶪。\n铜符千里小游戏，瑞节三川徧扬历。\n欲歌德业愧蜩聒，妄觇设施叹蠡测。\n爱民如儿吏不扰，以身为律人自服。\n恩波春醲疲瘵苏，美最飈驰冕旒彻。\n赐环成命众听耸，总计优除羣论咽。\n公止一方为福星，公归天下作膏泽。\n一方天下有大小，公则不校我所惜。\n周公居东逾岁月，东人愿留惜不发。\n西人衮舄待公归，鸿飞遵渚歌九罭。\n君子所至民父母，在此无恶彼无斁。\n我虽东人愿公归，不敢自私笑其狭。\n援毫为赋公归行，明日羽旄风猎猎。",
        "dynasty": "宋",
        "collection_info": null
    },
    {
        "title": "送孙远仲知录解官归洪雅",
        "author": "李流谦",
        "content": "锦官碌碌牛马走，邂逅僧庐欣握手。\n尝忆观灯夜相过，一时胜辈同樽酒。\n孤云岑绝西南陬，牢落重来说旧游。\n不知宦情薄如纸，掉头忽作商声讴。\n蚤年提笔战多士，晚岁功名梦相似。\n底事人生真足夸，华髮犹能彩衣戏。\n霜空木脱秋山明，高风驾帆秋浪轻。\n细雨重阳好天气，红萸紫菊正思君。",
        "dynasty": "宋",
        "collection_info": null
    },
    {
        "title": "用黎州梅字韵作诗送之",
        "author": "李流谦",
        "content": "西风举扇挥浮埃，十年水曲并山隈。\n一朝尺一天上来，台家择才搜伟瑰。\n豫樟连云谁手栽，梁千尺观峥嵘哉。\n收拾虹蜺小低徊，如取万海纳一杯。\n济时策略招讥诙，翳氛卷尽青天开。\n还如调鼎须盐梅，众星错落环杓魁。\n欲谈近事树颊颏，旗矛委尘枪卧苔。\n祸生冥冥戒其胎，如公气象天可回。\n高论疾如破山雷，毋使缾罄空耻罍。\n笑渠佩玉救焚煨，往矣急挽波之颓。",
        "dynasty": "宋",
        "collection_info": null
    },
    {
        "title": "文约既行復作此送之",
        "author": "李流谦",
        "content": "登山临水远送君，征鸿掠天不堪闻。\n临岐握手惜此别，车已载脂仆在门。\n骊歌未残心欲动，剪烛夜谈如昨梦。\n茂林已扫山阴迹，地黄犹注床头瓮。\n明朝咫尺隔沧溟，烟波渺渺迷羌津。\n我亦归来念离索，孤坐手取柏子焚。\n君绝畛畦我平易，肝胆相倾无復讳。\n春风万斛撒金莲，迟君更作连宵醉。",
        "dynasty": "宋",
        "collection_info": null
    },
    {
        "title": "答何积中",
        "author": "李流谦",
        "content": "先生古心寄玄漠，老松矫矫石凿凿。\n已欣凈社得胜友，更枉高轩出奇作。\n山林轩冕无间然，造物从公意所便。\n决科纵未吞余子，着书亦足垂千年。",
        "dynasty": "宋",
        "collection_info": null
    },
    {
        "title": "宋文约有谒于邡江不遂而归復用韵见贻以此答之",
        "author": "李流谦",
        "content": "中山老颖初得君，姬姓之毛遂无闻。\n疏封新赐管城爵，待诏尝趋金马门。\n胡为得此色为动，引赴幽人春草梦。\n新诗更许窥豹管，浅识当凭发酰罋。\n生平雅怀吞八溟，赤脚欲踏河汉津。\n自惭不是虎头相，未能径取龙庭焚。\n谈今说古吾所易，况值圣明初不讳。\n快书礼乐三千言，白兽先赢一樽醉。",
        "dynasty": "宋",
        "collection_info": null
    },
    {
        "title": "宋才夫作诗自言作县之况以冷官为可乐戏用韵答之",
        "author": "李流谦",
        "content": "云霄自许当比肩，岂料坎壈逢针毡。\n求鱼乃欲从沮洳，吞舟见之定冁然。\n诸生但解笑便腹，好事谁肯与酒钱。\n吹寒固自乏暖律，使物又恨无神鞭。\n君方踏筵观艷舞，我正闭户甘草玄。\n閒忙亦復分苦乐，温醲淡泊无非缘。",
        "dynasty": "宋",
        "collection_info": null
    },
    {
        "title": "立春日有感用彦博韵",
        "author": "李流谦",
        "content": "双毂行天不停辔，世间那得西流水。\n麻姑昨夜呼我饮，笑说海尘飞几几。\n百年半见韶华浓，不妨老子颊仍红。\n人生万事有起伏，缓听高歌酌春醁。",
        "dynasty": "宋",
        "collection_info": null
    },
    {
        "title": "晚春有感答才夫上巳之作二首  其一",
        "author": "李流谦",
        "content": "牡丹犹欲扳春住，开到荼䕷春遂去。\n黄蜂白蝶太痴生，抵死嗔风復嗔雨。\n少年世味如蜜甜，迩来唯觉食无盐。\n只应余习扫未尽，一春病酒常厌厌。",
        "dynasty": "宋",
        "collection_info": null
    },
    {
        "title": "晚春有感答才夫上巳之作二首  其二",
        "author": "李流谦",
        "content": "刘郎爱花被花恼，玄都观裏诗应好。\n骚人从古多閒愁，仍是清樽破除了。\n禁诗如禁秋虫鸣，止酒如止长淮倾。\n人生贵在适意尔，孰知蜾蠃与螟蛉。",
        "dynasty": "宋",
        "collection_info": null
    },
    {
        "title": "宋才夫解官作此送之",
        "author": "李流谦",
        "content": "与君异姓如兄弟，鴈塔相携有名字。\n西来山城始倾盖，北去塞垣仍握臂。\n渥洼来者天马驹，八鸾六辔供皇舆。\n朝觞瑶池夕玄圃，岂愿地下粒与刍。\n三年妙旨发徽轸，饱听村村人说尹。\n政成通籍天上去，绿髮斑衣归侍省。\n茜袍頳萼春怡融，堂上老人双颊红。\n浑家拜舞上翁寿，尽捲春风入樽酒。",
        "dynasty": "宋",
        "collection_info": null
    },
    {
        "title": "夜饮彦博家归而作此",
        "author": "李流谦",
        "content": "故人留饮归夜深，铜缾唧唧虫微吟。\n一灯犹照读书眼，半纸忽生怀古心。\n亦知所贵何必用，鱼目骊珠自轻重。\n人间蚁穴小差殊，等是一场閒睡梦。",
        "dynasty": "宋",
        "collection_info": null
    },
    {
        "title": "醉时谣",
        "author": "李流谦",
        "content": "晴辄不閒閒辄雨，少神造物恶相阻。\n我自意行无雨晴，翻倒沧溟尽从汝。\n青年一去不可招，紫烟漠漠三山暮。\n朝云破峡忽归来，从君欲觅高唐赋。\n向来似梦此非梦，转盼仍从梦中去。\n夜深泥滑欲归时，瘦马迟迟堤上路。",
        "dynasty": "宋",
        "collection_info": null
    },
    {
        "title": "七夕",
        "author": "李流谦",
        "content": "火金鏖攻电雷击，风从西来火折北。\n向来胜负吾已分，物极而颠势其必。\n露盘清濯房栊秋，冰壶冷浸干坤骨。\n明河指点三星横，天上灵期有幽约。\n寒机轧轧终年思，危桥纳纳万山隔。\n不知今夕果何夕，洞房幽懽寸阴疾。\n仙人与世当异驰，一念萧然证无极。\n情之所钟岂其然，婉娈合匹此疑亵。\n巫娥神力造化通，抚摩神禹授秘策。\n百灵后先相开凿，脱我蛟鰐骨再肉。\n楚大夫玉何人哉，枕茵诬之神所殛。\n姑置是事勿復问，一扇微凉万金直。\n有景如此可小了，况復我友一世杰。\n其文如玉雅过之，共作清诗洗污蔑。\n儿曹瓜果罗庭除，拜祈天孙巧可乞。\n何如侑我花前樽，得巧未必如得拙。\n君看鸣鸠安鹊巢，大胜狡兔营三窟。",
        "dynasty": "宋",
        "collection_info": null
    },
    {
        "title": "喜仲明西归",
        "author": "李流谦",
        "content": "半载迢迢住利州，嘉陵江水日夜流。\n安得却流关下去，载我唯须一叶舟。\n我归未远君随至，燕鸿相避知何意。\n月岩四见月上弦，日日江头望行李。\n庭柯一鹊鸣朝阳，人言君归过石岗。\n明日拏舟入城去，剧喜重上君子堂。\n瘦骨棱棱衣表见，我亦鬓毛斑太半。\n谈新说旧两留连，红烛烧残无一寸。\n人生大抵如流萍，忽然相值飘然分。\n西风吹我又将去，预作一场离恨新。",
        "dynasty": "宋",
        "collection_info": null
    },
    {
        "title": "饭客镇驿见壁间书火池事异甚",
        "author": "李流谦",
        "content": "荒亭旧刻书火池，火从水出如燎脂。\n五行生克谬常理，异事傥恍令人疑。\n居人只言数里近，驱车欲前仆夫愠。\n谁能博学辨痴龙，寄我此诗聊一问。",
        "dynasty": "宋",
        "collection_info": null
    },
    {
        "title": "宿永年镇僧居",
        "author": "李流谦",
        "content": "风惨云低月欲堕，路上荒村愁僻左。\n萧条横道屋三间，伛偻迎门僧一箇。\n夜深山鬼声砉然，恐来吹灯不敢眠。\n明朝踏雪又西去，千迭万重山屈盘。",
        "dynasty": "宋",
        "collection_info": null
    },
    {
        "title": "钱元质饮客月岩前小亭酒半月上移席坐岩下四顾林塘景气清绝眉山程进儒谓予不可无诗因作此",
        "author": "李流谦",
        "content": "两山齐起屹双阙，一岩突出刳寒月。\n成行松桂自昭穆，入耳流泉间宫角。\n向来妙思发天藴，突兀小亭着能稳。\n渔郎撑舟更何之，不信武陵眉睫近。\n慇懃置酒临清夜，主人不凡客殊野。\n酒酣烛暗月初上，却徙胡床坐岩下。\n疎疎林隙半轮悬，破碎寒塘万珪璧。\n恐有仙人海上来，髣髴天风响环玦。\n蟇颐先生有矜色，索我题诗纪清绝。\n才薄将奈此景何，唤起吾家跨鲸白。",
        "dynasty": "宋",
        "collection_info": null
    },
    {
        "title": "拜嵩次山塔",
        "author": "李流谦",
        "content": "向来契分胶投漆，一日不见真若失。\n那知遂作死生分，屈指五年飞鸟疾。\n诗人犹诵碧云句，老衲来寻金锁骨。\n亭亭孤塔蔽榛莽，下马焚香涕横集。\n烟林雾草不供愁，坐对青山搔短髮。\n亦知电露难把玩，但听沤泡自生灭。\n归来闭阁睡方美，杜宇一声山月白。",
        "dynasty": "宋",
        "collection_info": null
    },
    {
        "title": "自登道来马溪作",
        "author": "李流谦",
        "content": "朝暾拔山红一丈，露草烟林气萧爽。\n出门华构照新绿，并辔宝珂喧碎响。\n僮奴尚语林薄间，马蹄势已青云上。\n琳宫百年傲风雨，气象雄深挟千嶂。\n青山固是耐久交，老桧真成丈人行。\n山童候门惊马嘶，道士迭爻知客访。\n情亲肯自摘嘉蔬，兴发更遣沽村酿。\n未妨意行穷胜践，不用心违嘆仙赏。\n双峯唤我却西去，穿径萦纡转修蟒。\n荒桥下马久竚立，孤塔怀人嘿惆怅。\n多谢山僧供汤餠，腹犹果然虚雅饷。\n只应探讨尽老释，坐觉仙凡绝天壤。\n碎砾谁参水底禅，飞蜺空阁云间仗。\n凌霄固有飞霞佩，尘蒙浊骨何由往。\n归来闭户省初念，一炷炉香熏宿障。\n题诗聊復纪胜游，永与名山镇龙藏。",
        "dynasty": "宋",
        "collection_info": null
    },
    {
        "title": "游秦园分韵得东字",
        "author": "李流谦",
        "content": "爱春春浅如稚童，爱晴连日无雨风。\n闭门不出春笑侬，百年容易成老翁。\n山茶经霜尚能红，小梅吹雪香正浓。\n盍不亟倒琉璃钟，主人好意客亦同。\n粉笺乞句酬天公，笔端有气如白虹。\n少年射虎南山中，于今尘土蒙琱弓。\n安得雷雨鞭蛰龙，拊髀浩气亦欲东。",
        "dynasty": "宋",
        "collection_info": null
    },
    {
        "title": "安居道中",
        "author": "李流谦",
        "content": "上如跻云下临渊，乱石当道如防贤。\n遥看一鸟转绝壑，鸟已烟沉吾木末。\n晚风吹雪作云飞，山中更添一尺泥。\n岁华如此犹浪走，梅花思人越消瘦。",
        "dynasty": "宋",
        "collection_info": null
    },
    {
        "title": "同常和仲谒照老和仲有诗次其韵",
        "author": "李流谦",
        "content": "杏花一株凌晓寒，刮眼创见春风还。\n天涯作客归未得，主人好事客疎顽。\n鸣鸠唤雨绿野浄，游丝挂空白日閒。\n祇园有僧坐隠几，柱杖与子来扣关。\n熏炉午篆转轻缕，浄缾晓汲翻微澜。\n禅僧不摇月照水，雄辩猝起雷破山。\n痴儿浪说三组贵，向我不博一笑懽。\n归来妙语出顷刻，照坐绮縠纷斓斑。\n火急为续永和帖，清景一失情易阑。",
        "dynasty": "宋",
        "collection_info": null
    },
    {
        "title": "东州行上费检正",
        "author": "李流谦",
        "content": "东州十剎如西州，东州幽爽西喧湫。\n登临在在有佳处，我来无事得纵游。\n望川致爽两奇特，云烟流通东与北。\n一为清淑一旷远，清者发兴远快目。\n城西三剎跨一牛，五百云堂老比丘。\n捐金乐施到樵牧，不知愿力何年修。\n邓家名笔难再得，苦爱雍熙之两壁。\n贵人摸搨不曾休，真是化身千百亿。\n府公玉皇香案吏，帆薄三山风辄止。\n来苏疲瘵十万家，卷缩灵河一杯裏。\n野人冠服裹狙猿，曳裾更欲之何门。\n惭无杜老惊人句，空负陈蕃解榻恩。",
        "dynasty": "宋",
        "collection_info": null
    },
    {
        "title": "岩桂堂",
        "author": "李流谦",
        "content": "湘峯峩峩湘水碧，万古鱼龙护冰魄。\n荷衣芷佩凝秋霜，欲诵遗章髮先白。\n天生草木预何事，乃与骚人同一骨。\n今人古人共磨灭，惟有芬香埋不得。\n主人手植双桂树，宁为嬖玩娱燕席。\n亦知兰鲍随所化，勉进修名比馨洁。\n绕除霏霏风袭予，欲参灵螭驾寥阒。\n陈辞重华弔屈贾，酌以芳辛起湮鬰。\n日暮美人期未来，雾湿烟低花蔌蔌。",
        "dynasty": "宋",
        "collection_info": null
    },
    {
        "title": "岁庚午予过来凤驿观壁间碑刻火池事尝赋诗今岁甲午再过用前韵",
        "author": "李流谦",
        "content": "东西燕鸿长差池，二十五年车载脂。\n观河性在故应尔，化鹤人归空自疑。\n年来于道觉差近，此心颇已忘欣愠。\n吾儿亦復能此诗，镊白老人休更问。",
        "dynasty": "宋",
        "collection_info": null
    },
    {
        "title": "慈云壁间有杨皓明叔崇宁甲申所题诗和者甚众",
        "author": "李流谦",
        "content": "浮花眩眼朱成碧，关渠何事愁寂寂。\n依旧渔竿入手来，老我江湖倦游客。\n径须一醉抛青春，校量细故非高人。\n茂弘雅量本不尔，几箑能障西风尘。",
        "dynasty": "宋",
        "collection_info": null
    },
    {
        "title": "自抛渡未尝惊恐次公安舟为疾风倒吹几不能返自江行未尝阻风将次沙市风留三日",
        "author": "李流谦",
        "content": "常时抛渡如不知，公安浪高船倒吹。\n数月江程绝无阻，一舍沙头风泊之。\n因行逢触发深省，无事安平人不领。\n要知忧乐自相形，天马抬头见鞭影。",
        "dynasty": "宋",
        "collection_info": null
    },
    {
        "title": "刘蜕唐大中时人文冢在兜率寺予尝读孙樵自序其作云大中皇帝尝有诏褒时之艺能凡三人而樵居其一曰孙樵有扬马之文蜕既同时不应不在褒诏之列士之显晦固有定分刘君独未能忘此乎冢其文予盖疑其有激也作此弔之",
        "author": "李流谦",
        "content": "诏书尝下大中朝，不闻称蜕但称樵。\n犠樽弃沟俱害性，此理要以达观超。\n封文为冢嬉笑怒，恚不人知防鬼妬。\n高岸为谷谷为陵，磨灭可无千载虑。\n向来述作等俳谐，传与不传何有哉。\n六经排孔讳服郑，未胜咸阳一炬灰。\n虚名误人箕斗尔，引调狙公嗔与喜。\n已嗤地下有修文，更笑楼成能作记。",
        "dynasty": "宋",
        "collection_info": null
    },
    {
        "title": "涵翠亭",
        "author": "李流谦",
        "content": "太华峯头花十丈，十八韩翁语豪壮。\n法华会上如车轮，跨猊仙人妄与真。\n九州芒芒置勿问，万柄秋塘插寒镜。\n楚人裂裳缉为衣，一尘涴之色不怡。\n孽童万死剑斩马，何物奴言似之者。\n触花花恐怒且嗔，悲风猎猎吹白苹。\n我来拊槛笑仍喟，欲挽清泠濯斯秽。\n主人冁然客罢休，一醉能销千古愁。",
        "dynasty": "宋",
        "collection_info": null
    },
    {
        "title": "弔李允成知县",
        "author": "李流谦",
        "content": "百年造化无遗力，霜雪十围岂易得。\n盲工操斤选朴樕，铜柯石根弃如掷。\n呜呼斯人何不淑，天畀之多人则啬。\n白眼千百碌碌子，老虎可缚蛟可馘。\n神锋屡染鷄鹜血，绕匣龙蛇夜悲泣。\n英灵不合世间着，蚁宫历游无半席。\n不如收拾还山川，化为球琳尚华国。\n意气偶合肝肠倾，手栽檀栾食予实。\n至今敛翼蓬蒿中，不与燕雀同感激。\n霜风吹愁愁更浓，屈折长虹玉三尺。\n晨兴揽衣发深省，古来精诚可裂石。\n玄堂文成许见不，鱼与熊掌当取一。",
        "dynasty": "宋",
        "collection_info": null
    },
    {
        "title": "飞乌道中",
        "author": "李流谦",
        "content": "朝发江亭暮山驿，面颜尘埃手龟拆。\n弟兄相逐两浮萍，一盏村醪慰愁寂。\n高堂老人念儿寒，儿念老人不得眠。\n慇懃祝付送书鴈，为传片字报平安。",
        "dynasty": "宋",
        "collection_info": null
    },
    {
        "title": "飞乌与正老相值盖十月初见之梦兆云",
        "author": "李流谦",
        "content": "忆得初冬忘甲子，夜梦与师游破寺。\n明朝东望欲寄声，我在紫岩师锦水。\n空山行役偶相逢，物色看来与梦同。\n当时梦觉疑非梦，今日翻疑是梦中。",
        "dynasty": "宋",
        "collection_info": null
    },
    {
        "title": "山口阻风",
        "author": "李流谦",
        "content": "舟行常有性命忧，江风一动令人愁。\n盘涡倒帆日方午，又作贾胡终日留。\n淮山隔江看细小，淡扫修眉晚尤好。\n岷峩行尽此江来，可是爱山心未了。",
        "dynasty": "宋",
        "collection_info": null
    },
    {
        "title": "赋寿康海棠",
        "author": "李流谦",
        "content": "何许园林春最酽，海棠万万千千点。\n不应惟是锦织成，正恐更将猩血染。\n未开半豆已欲滴，烂吐一庭尤潋滟。\n窥月洗雨俱可玩，抹雾横烟猝难掩。\n梓泽步障烘晓霞，温泉粉玉临秋鑑。\n相逢但欲酣且歌，目送谁言美而艷。\n桃花何处容面皮，欲笑春风无乃僭。\n光翻牖户翠堆幄，浓逼须眉缬生脸。\n裹头朝出常苦晚，烧烛夜看终未厌。\n见不数数梦来往，百斛可倾心独欠。\n老来世味薄如纸，斩断情根须一敛。\n随身鼓笛本游戏，过目埃氛亦俄暂。\n明朝风雨未可期，委地泥沙混真滥。\n凭君但向雪落时，箇裏直须勤点检。",
        "dynasty": "宋",
        "collection_info": null
    },
    {
        "title": "峡中重九以菊有黄华分韵得菊字",
        "author": "李流谦",
        "content": "江湖浪走嗟碌碌，往往佳时忘记录。\n今朝峡裏作重阳，节物虽同感殊俗。\n终日悬忧湍濑间，何人为唱黄花曲。\n尚喜樽罍余旧醅，不然何以慰萧索。\n每思在家天气好，一瓮床头拨寒绿。\n欲熟未熟唤客饮，妇駡儿嘲醉不答。\n只今那能问甜涩，况是名樽难重得。\n晚行江干见篱落，小雨霏霏冒丛菊。\n若从主人觅数枝，金英未吐心亦足。\n归插铜缾对清酌，营度肴蔬选橙栗。\n茱萸在手花在头，起舞狂歌忘为客。\n人情一种无贵贱，余沥犹能到僮仆。\n渊明固是羲皇人，腰不可折带难束。\n白衣大自胜督邮，千古因渠重斯节。\n我行四方亦何事，此腹能须几圭撮。\n并头鷄鹜不自厌，仰首高飞愧鸿鹄。\n酒阑独诵归来章，醉面如頳背如沃。",
        "dynasty": "宋",
        "collection_info": null
    },
    {
        "title": "枕上闻橹声",
        "author": "李流谦",
        "content": "劝君不须下瞿唐，顺流从此道路长。\n劝君早上瞿唐去，遡流虽艰近家乡。\n我今出蜀几寒暑，催归苦念家人语。\n更烦舟子策全功，疾趁鸣鷄起摇橹。",
        "dynasty": "宋",
        "collection_info": null
    },
    {
        "title": "晚步江浒有得鼋大如箕赎放之邻叟言此家前数日已尝得一煮之通夕旦发盎视之鼋忽引首以水喷其面兹亦可惊异者作是诗以为好杀者之戒",
        "author": "李流谦",
        "content": "卷帆江皋日西斜，散步聊纵腰脚麻。\n有鼋如箕谁所得，绳贯四足尚喘呀。\n偶然相值不忍去，倚杖却立空咨嗟。\n客囊虽云甚羞涩，数金何惜死可赊。\n破筐解缚置池上，初犹不动如磔蛙。\n舟人共观各呼舞，稍稍有力能爬沙。\n须臾一跃不復覩，去侣蛟鳄朋鱼虾。\n隣翁又传可愕事，宜志简牍惩凶邪。\n近尝得一付汤鼎，通夕烂煮劳薪葭。\n黎明发盎欲下箸，以水喷面摇其牙。\n此言听者惊自倒，小人不戒愚何加。\n我今赎放岂为德，逡巡得脱汝幸耶。\n不须叩门问长史，无用染指嗔子家。\n祝鼋好去勿浪出，水有网罟陆有罝。\n作诗快读不能寐，展转屡见灯生花。",
        "dynasty": "宋",
        "collection_info": null
    },
    {
        "title": "放鱼",
        "author": "李流谦",
        "content": "溪媪双鱼入手中，鬐鬛不摇犹眼红。\n咫尺波涛即胡越，不忍觳𧥆人心同。\n小舟自放清江侧，为龙何以报我德。\n只须旱岁活焦枯，不用明珠光的皪。",
        "dynasty": "宋",
        "collection_info": null
    },
    {
        "title": "遂宁登舟",
        "author": "李流谦",
        "content": "江流不知几曲折，但见远树合復分。\n上滩下滩橹声急，眠沙白鸥如不闻。\n山行畏迟舟欲速，试较里程翻诘曲。\n都缘归计失平章，端恐青山笑人俗。",
        "dynasty": "宋",
        "collection_info": null
    },
    {
        "title": "舟着浅",
        "author": "李流谦",
        "content": "御风起帆如彍矢，不能万里犹千里。\n中流浪头屋高起，误入浅洲舟阁底。\n愚公不量欲移山，篙人伎穷客长嘆。\n世言卒行好步难，何如一棹夷犹间。",
        "dynasty": "宋",
        "collection_info": null
    },
    {
        "title": "鄂渚大风",
        "author": "李流谦",
        "content": "万艘相衔繫江渚，夜半疾风来莫御。\n舟轻力孱费支拄，大声舂撞如臼杵。\n千金应有觅壶人，冤呼仓黄那忍闻。\n吾颜死灰鱼鼈喜，公无渡河公不止。",
        "dynasty": "宋",
        "collection_info": null
    },
    {
        "title": "访杨少虞得小诗併呈才夫",
        "author": "李流谦",
        "content": "坐遭飞埃瞇双目，不应更到琅玕腹。\n青山为人作御侮，对面亭亭削苍玉。\n公子翩翩故自佳，我来空嘆驹局促。\n抱冰嚼雪岂能清，火裏芙蕖初出浴。",
        "dynasty": "宋",
        "collection_info": null
    },
    {
        "title": "舟中夜读蟠舟诗",
        "author": "李流谦",
        "content": "夜读蟠舟诗，如共蟠舟语。\n五年别泪隔秋风，万里孤舟泊寒渚。\n行尽诸方勘尽禅，此句逢人未曾举。\n东坡老人喜流涎，荔丹元似江瑶柱。",
        "dynasty": "宋",
        "collection_info": null
    },
    {
        "title": "杂言二首  其一",
        "author": "李流谦",
        "content": "春来无处无芳草，但觉故园春更好。\n海棠前日梦见之，今日看来浑未老。\n樱桃红杏相因依，梅阴吐芽青满枝。\n世间亦有如意事，酒熟正是花开时。",
        "dynasty": "宋",
        "collection_info": null
    },
    {
        "title": "杂言二首  其二",
        "author": "李流谦",
        "content": "一萍无根託瀰渺，分头常多聚常少。\n天涯碧草又伤心，况是一分春已了。\n啼禽飞来窥酒樽，樽中绿波吹鳞鳞。\n东君可只令人瘦，更在花边冷笑人。",
        "dynasty": "宋",
        "collection_info": null
    },
    {
        "title": "十八日同少虞才夫子友子西泛舟",
        "author": "李流谦",
        "content": "清江不知日夜长，前日平流吹作浪。\n得得来寻白鸟盟，仍唤津人操两桨。\n残红渐稀绿渐多，苦留不住如春何。\n细看恰有三十日，我醉起舞君当歌。\n紫微玉堂九天上，人非仙骨何由往。\n舟中俱是斩蛟人，洗眼待观龙虎榜。\n夜归错落北斗横，转枕喔喔埘鷄鸣。\n一春常嗟睡不足，幸无官事莫相惊。",
        "dynasty": "宋",
        "collection_info": null
    },
    {
        "title": "次德茂湖中韵",
        "author": "李流谦",
        "content": "秋风早已来吹人，朝数暮数唯归程。\n白湖粘天行未了，单舸夜泊令人惊。\n更阑剪烛共愁语，酒醒弹铗为商声。\n篙儿饭饱便熟睡，那识怀家去国情。",
        "dynasty": "宋",
        "collection_info": null
    },
    {
        "title": "次德茂菱花韵",
        "author": "李流谦",
        "content": "菱叶寒陂收晓镜，萧萧独伴黄芦暝。\n自同香草入骚吟，不羡玉台春压鬓。\n三四鳬雏傍母眠，尽付与秋秋亦领。\n更看细雨出鱼儿，江上老翁渔未竟。",
        "dynasty": "宋",
        "collection_info": null
    },
    {
        "title": "万安道上逢牧者",
        "author": "李流谦",
        "content": "暖日平岗牛数尾，短蓑破笠三四子。\n牛饥吃草渴饮水，牧儿仰卧不摇棰。\n人牛意閒俱不知，笑我驻车独移时。\n薄暮骑牛却归去，晚烟遥见隔林炊。",
        "dynasty": "宋",
        "collection_info": null
    },
    {
        "title": "登无为冠鰲亭分韵得山字",
        "author": "李流谦",
        "content": "岱嵩拆裂沧溟翻，惊魂去干呼復还。\n故人劝我勉自宽，圣贵扬名惩毁残。\n十生导师超物先，誓言一拜蠲冤烦。\n晓暾破霁山云搴，匹马弄袖风翩翩。\n解鞍投寺日几砖，苋蔬宜我诗肠酸。\n危亭飞出峯之巅，阇黎慇懃劝跻攀。\n我饱闻之意欣然，两脚酸涩怯不前。\n清景一失矢纵弦，藜杖到手勿作难。\n万杉夹径穿蜿蜒，坦如康庄驾轻軿。\n山鬼作意发天悭，似求清诗藻幽妍。\n凭栏寸目摄大千，万里碧玉围青天。\n远树如髮山如拳，孤鸿灭没昏苍烟。\n九关上羾须臾还，以气为马不用鞭。\n冠鳌榜亭固寓言，亦恐蓬峤神作迁。\n云旗往往来飞仙，切勿投饵忧崩骞。\n壮哉古邑雄两川，眇然下瞰乃尔孱。\n可怜居人蚁纷阗，扰扰膏火日夜煎。\n强弱角斗触与蛮，岂知共住一指端。\n凭谁与此旷荡观，定当泚颡頳厥颜。\n向来学道窥微玄，妙谛与世殊越燕。\n空生大觉海一涓，而况此境空所缘。\n摩尼流光照八埏，试将此理攻坚顽。\n客言有句子未参，一杯满酌浇青山。",
        "dynasty": "宋",
        "collection_info": null
    },
    {
        "title": "同冯缙云游无为以吾独胡为在泥滓分韵赋诗得泥字",
        "author": "李流谦",
        "content": "人言跃马妨杖藜，世士不可污丹梯。\n人言解牛非割鸡，岂信截玉如截泥。\n山林朝士弧矢睽，一物异用鹄之栖，妄生涛澜分畛畦。\n我自局狭谁排挤，先生大千一手提。\n使握鼎铉如扶犁，岂于喧寂心生翳。\n朝驱两轮鹿护麛，暮阅千纸髮变黳。\n痛者手摩挛者携，蚊虻肤挠夕梦迷。\n馁蛟仄目初生羝，血牙未洗遭燖刲。\n天公付公为旱霓，作三日雨征可稽。\n诘朝栈路沿涧溪，篮舆轧轧劳攀跻。\n束缚绣斧挥金鼙，吏奉杖屦从小奚。\n指点山水穷坤倪，夜谈隠具窥缃绨。\n旷然冥蒙彻瓮酰，转变前境尘却犀。\n我自嘆骇失径蹊，公如大像头小低。\n嗟乎太仓此一稊，不从公来噬其脐。\n是山冠冕川东西，二大老文光璇题。\n公不一语意惨悽，是以稽首拜马蹄。\n欣然倾倒珠玻璃，飞天宝焰照栱枅。\n梦中棹唱惊凫鹥，挽衣不留恨空斋。\n悲愿苦切哀黔黎，早缚浑厥臣羌氐。\n快读大颂崖天齐，把茅归谢黄金闺。\n收拾伊傅从阮嵇，为公再歌归来兮。",
        "dynasty": "宋",
        "collection_info": null
    },
    {
        "title": "游温汤",
        "author": "李流谦",
        "content": "丹雏振翰栖佛屋，蛟吻吐泉供客浴。\n东华梦破软红飞，不肯随人到岩谷。\n扣栏投饵鱼羣喜，一鳞圉圉独去之。\n万里归来狎鸥鸟，青波如镜鬓如丝。",
        "dynasty": "宋",
        "collection_info": null
    },
    {
        "title": "七月十七日游浮山值夜未快所观急归作诗",
        "author": "李流谦",
        "content": "田畴渺渺平一望，侧岭横峯环四向。\n那知中有此巉岩，倚天削铁三千丈。\n坤灵涌出荐地宝，方峤飞来憩灵仗。\n我来暑湿未解围，薄日烘烘云盎盎。\n投鞭濯手趋深殿，稽首虚皇注遐想。\n黄昏食罢亟就枕，殷地鼻雷飜迭嶂。\n夜深风雨来万骑，势欲拔山投莽苍。\n明朝幽径一丈泥，浅犹没屦深没杖。\n仙游咫尺邈霄汉，但倚危栏嘿惆怅。\n琳宫危绝何由上，秘洞幽深倦探访。\n独寻荒碣考岁月，更觅遗民问畴曩。\n云舄朝飞溪涨深，玄猿夜答空山响。\n过门初欲快雄嚼，染指谁能当大飨。\n会求灵药插羽翮，未分风帆隔昆阆。\n诗作监盟神所临，后约有期吾敢爽。",
        "dynasty": "宋",
        "collection_info": null
    },
    {
        "title": "寄张珍甫殿院  其一",
        "author": "李流谦",
        "content": "自是清华选，尝怀宿昔期。\n高名推不去，异产买无赀。\n一日风云遇，千年简牍随。\n岷峩添岌嶪，袖裏着安危。",
        "dynasty": "宋",
        "collection_info": null
    },
    {
        "title": "寄张珍甫殿院  其二",
        "author": "李流谦",
        "content": "江湖淹远使，昆阆侣飞仙。\n豸首承恩渥，龙墀接迩联。\n豺狼莫当道，鵰鹗不空拳。\n黯惷犹冠见，骄王易缩肩。",
        "dynasty": "宋",
        "collection_info": null
    },
    {
        "title": "寄张珍甫殿院  其三",
        "author": "李流谦",
        "content": "已赡经时策，仍轻许国身。\n攘戎先政事，强本即精神。\n禹贡山川阔，尧天日月新。\n至诚驯暴逆，玉笏动严宸。",
        "dynasty": "宋",
        "collection_info": null
    },
    {
        "title": "寄张珍甫殿院  其四",
        "author": "李流谦",
        "content": "只有肝尝露，初无舌悔扪。\n法行功罪竦，令重阙庭尊。\n尽变偷谀俗，仍关佞倖门。\n书生在蓬荜，此事付能言。",
        "dynasty": "宋",
        "collection_info": null
    },
    {
        "title": "寄张珍甫殿院  其五",
        "author": "李流谦",
        "content": "定胜端相属，飞骞已后时。\n阅人盘谷老，具眼石麟儿。\n连茹才非匹，弹冠想自痴。\n读书头半白，万一故人知。",
        "dynasty": "宋",
        "collection_info": null
    },
    {
        "title": "宿船家小舟中凡三日夜作此",
        "author": "李流谦",
        "content": "自昔说离乱，经时足嘆吁。\n何为来旷野，端是辱泥涂。\n相国跛男子，封侯裸丈夫。\n未须多感慨，事业出艰虞。",
        "dynasty": "宋",
        "collection_info": null
    },
    {
        "title": "遣兴七首  其一",
        "author": "李流谦",
        "content": "僻处便身懒，閒居喜岁丰。\n虫丝转窗日，鸟语度溪风。\n疎竹斩新绿，晚花随分红。\n高人莫相访，不比卧隆中。",
        "dynasty": "宋",
        "collection_info": null
    },
    {
        "title": "遣兴七首  其二",
        "author": "李流谦",
        "content": "柳老渊明宅，蓬深仲蔚居。\n病身须药石，閒日足图书。\n世念焚香了，禅心隠几余。\n空鈎本无意，谁为语游鱼。",
        "dynasty": "宋",
        "collection_info": null
    },
    {
        "title": "遣兴七首  其三",
        "author": "李流谦",
        "content": "怀抱向谁尽，穷交苦不多。\n相期慰岑寂，未厌数经过。\n浊酒随斟酌，新诗听讲磨。\n吾今已三十，不拟问如何。",
        "dynasty": "宋",
        "collection_info": null
    },
    {
        "title": "遣兴七首  其四",
        "author": "李流谦",
        "content": "倦倚枯株坐，起寻微径行。\n鱼为凿坏遁，蝉作采薇清。\n弹指四时足，闭关羣动平。\n尽言殊未可，日用本分明。",
        "dynasty": "宋",
        "collection_info": null
    },
    {
        "title": "遣兴七首  其五",
        "author": "李流谦",
        "content": "水竹扶疎地，前人卜筑劳。\n草荒烦仆竖，果熟戒儿曹。\n穴蚁生涯陋，冥鸿境界高。\n洗心观万物，至理寓秋毫。",
        "dynasty": "宋",
        "collection_info": null
    },
    {
        "title": "遣兴七首  其六",
        "author": "李流谦",
        "content": "舞空三尺雪，笑指玉如泥。\n早日羞屠狗，穷途悔射鼷。\n挂心无妄念，省分有幽栖。\n舌在何须问，端忧愧老妻。",
        "dynasty": "宋",
        "collection_info": null
    },
    {
        "title": "遣兴七首  其七",
        "author": "李流谦",
        "content": "一饱便满意，百年才转头。\n可怜空不合，为问亦何求。\n黄卷仍舒卷，清樽自劝酬。\n弔湘儿辈事，何地着閒愁。",
        "dynasty": "宋",
        "collection_info": null
    },
    {
        "title": "山中遣兴五首  其一",
        "author": "李流谦",
        "content": "数月携家住，幽栖引兴长。\n客中容懒散，梦裏过炎凉。\n收网觉鱼贱，酌泉知酒香。\n主人真好事，诗债数能偿。",
        "dynasty": "宋",
        "collection_info": null
    },
    {
        "title": "山中遣兴五首  其二",
        "author": "李流谦",
        "content": "烂饮无贤圣，高歌有鬼神。\n梵书浑味着，药裹自心亲。\n朋友居山少，知闻到市新。\n孤舟怯风浪，不出又经旬。",
        "dynasty": "宋",
        "collection_info": null
    },
    {
        "title": "山中遣兴五首  其三",
        "author": "李流谦",
        "content": "游宦初聊尔，归来亦畅然。\n低回簿领缚，惭愧斗升牵。\n元亮八十日，哥奴十九年。\n人生重名节，富贵疾云烟。",
        "dynasty": "宋",
        "collection_info": null
    },
    {
        "title": "山中遣兴五首  其四",
        "author": "李流谦",
        "content": "日薄愔愔热，江浑漫漫流。\n蝉为合尖响，燕作掺裾愁。\n枣熟成羣打，禾登扫地收。\n展眉欣一饱，八月又防秋。",
        "dynasty": "宋",
        "collection_info": null
    },
    {
        "title": "山中遣兴五首  其五",
        "author": "李流谦",
        "content": "嗣圣承尧禹，图书未见之。\n兵威轻破竹，天意决占龟。\n燕雀甘藜莠，蛟龙或沼池。\n但令无战伐，贫贱亦何辞。",
        "dynasty": "宋",
        "collection_info": null
    },
    {
        "title": "遣兴示彦博  其一",
        "author": "李流谦",
        "content": "信脚随藤杖，穿林復过桥。\n聊休读书眼，小纵坐禅腰。\n老木成阴徧，枯泉赴汲遥。\n龙孙吾手种，先我到云霄。",
        "dynasty": "宋",
        "collection_info": null
    },
    {
        "title": "遣兴示彦博  其二",
        "author": "李流谦",
        "content": "尊酒谁相劝，诗篇子可酬。\n临流惊老大，倚杖笑穷愁。\n雨足鸠初歇，风狂蝶未休。\n化工专一气，俛首听沉浮。",
        "dynasty": "宋",
        "collection_info": null
    },
    {
        "title": "遣兴示彦博  其三",
        "author": "李流谦",
        "content": "可人子陈子，乃祖定元龙。\n一寸悠悠梗，千章落落松。\n暗投初未择，狂吠竟谁容。\n坚垒自衔璧，饥师不足攻。",
        "dynasty": "宋",
        "collection_info": null
    },
    {
        "title": "雨后有月江上作",
        "author": "李流谦",
        "content": "雨止夜色静，涨生江浪浮。\n碧云度星汉，明月照汀洲。\n倏忽阴晴异，苍茫意绪秋。\n微吟不须苦，下有未眠鸥。",
        "dynasty": "宋",
        "collection_info": null
    },
    {
        "title": "游东山  其一",
        "author": "李流谦",
        "content": "轩自岧峣称，栏因杳霭横。\n客魂摇鸟影，醉耳入江声。\n失喜过门屐，沾衿越席筝。\n东山怀谢傅，忧乐总关情。",
        "dynasty": "宋",
        "collection_info": null
    },
    {
        "title": "游东山  其二",
        "author": "李流谦",
        "content": "今日如人意，全家在翠微。\n叶齐才蔽树，云近欲生衣。\n樽酒蒲桃绿，盘蔬赤苋肥。\n不须闻杜宇，作客自思归。",
        "dynasty": "宋",
        "collection_info": null
    },
    {
        "title": "送五八侄归二江",
        "author": "李流谦",
        "content": "清霜入短褐，送汝酌深杯。\n万事不如学，千金难买才。\n关心门户重，过眼岁时催。\n莫待收灯后，驱车望早来。",
        "dynasty": "宋",
        "collection_info": null
    },
    {
        "title": "上牛头山",
        "author": "李流谦",
        "content": "马首多经历，牛头到未尝。\n平川成岌嶪，诸剎寄微茫。\n像设尊千古，香灯走四方。\n来陪僧粥饭，此愿几时偿。",
        "dynasty": "宋",
        "collection_info": null
    },
    {
        "title": "次韵朱饰之中秋翫月因以送之",
        "author": "李流谦",
        "content": "君理朝宗楫，吾乘上峡船。\n此杯同此地，明月又明年。\n怕作凌晨别，贪看彻晓圆。\n眉间有黄气，知近冕旒边。",
        "dynasty": "宋",
        "collection_info": null
    },
    {
        "title": "送谢天奇赴淮上之招",
        "author": "李流谦",
        "content": "今日论形胜，全淮正上流。\n老成资毕召，俊异集枚邹。\n共说从军乐，休歌出塞愁。\n乡邦饶杞梓，君已拔其尤。",
        "dynasty": "宋",
        "collection_info": null
    },
    {
        "title": "送尹仲求临邛户掾",
        "author": "李流谦",
        "content": "何必昆峯远，天球自粹温。\n掾曹甘蠖屈，僚侣总鲸吞。\n子去成三友，公余寄一樽。\n沧溟有余沥，犹幸及鸰原。",
        "dynasty": "宋",
        "collection_info": null
    },
    {
        "title": "次韵秋日书怀  其一",
        "author": "李流谦",
        "content": "官共冰雪冷，身如鸥鹭閒。\n更无人问字，只有分看山。\n莫厌萧条裏，全胜汹涌间。\n秋来笋成束，匕筯未须悭。",
        "dynasty": "宋",
        "collection_info": null
    },
    {
        "title": "次韵秋日书怀  其二",
        "author": "李流谦",
        "content": "微风吹叶脱，落日卷帘初。\n蛮榼行提酒，胡床卧读书。\n友朋元总好，气味不应踈。\n有暇须乘兴，溪中足鲤鱼。",
        "dynasty": "宋",
        "collection_info": null
    },
    {
        "title": "平都山二首  其一",
        "author": "李流谦",
        "content": "慇懃雪色鹿，报我上空蒙。\n老鹤三山客，苍松百岁翁。\n洞云浮地出，池水与江通。\n仙榼无多酌，逡巡两颊红。",
        "dynasty": "宋",
        "collection_info": null
    },
    {
        "title": "平都山二首  其二",
        "author": "李流谦",
        "content": "福地何萧爽，真祠自杳冥。\n栋梁传曩昔，草木带仙灵。\n雾市朝仍合，云扉夜不扃。\n天风吹玉磬，应是诵黄庭。",
        "dynasty": "宋",
        "collection_info": null
    },
    {
        "title": "过新津游修觉山",
        "author": "李流谦",
        "content": "旧闻修觉寺，苇岸却维舟。\n句法雄千古，山形尽数州。\n野宽仍据会，江合却分流。\n畏暑犹如此，吾方事远游。",
        "dynasty": "宋",
        "collection_info": null
    },
    {
        "title": "送史唐英二首  其一",
        "author": "李流谦",
        "content": "藉甚闻名久，惠然从我游。\n敢云国士遇，每向古人求。\n一第娱亲尔，高怀可意不。\n咸韶乱蛙吹，期子继苏欧。",
        "dynasty": "宋",
        "collection_info": null
    },
    {
        "title": "送史唐英二首  其二",
        "author": "李流谦",
        "content": "阴崖陨天末，朝日上团团。\n稍觉岷峩近，绝知湖海宽。\n舜门元自闢，蜀道未应难。\n富贵风花耳，相看在岁寒。",
        "dynasty": "宋",
        "collection_info": null
    },
    {
        "title": "送王景文",
        "author": "李流谦",
        "content": "相送復相送，生憎风景殊。\n还家疑是梦，涉世误为儒。\n爱惜千金璧，迟回一束刍。\n亦思江海去，书札寄潜夫。",
        "dynasty": "宋",
        "collection_info": null
    },
    {
        "title": "送杨道父二首  其一",
        "author": "李流谦",
        "content": "骨清殊矫矫，气老自沉沉。\n门户託君重，江湖入梦深。\n功名须少壮，岁月惜侵寻。\n万里相随去，庭闱一寸心。",
        "dynasty": "宋",
        "collection_info": null
    },
    {
        "title": "送杨道父二首  其二",
        "author": "李流谦",
        "content": "遂决乘桴计，初无判袂愁。\n清樽聊把手，弱缆已开头。\n懿戚今元老，乡邦子俊流。\n等閒垂一臂，谈笑上瀛洲。",
        "dynasty": "宋",
        "collection_info": null
    },
    {
        "title": "重阳前一日仲明见过留之以州会辞作此示之",
        "author": "李流谦",
        "content": "黄菊金钱小，红萸锦纽香。\n滞留成久客，邂逅作重阳。\n胜友几相值，清尊聊共尝。\n吾宗惯城府，幽兴负沧浪。",
        "dynasty": "宋",
        "collection_info": null
    },
    {
        "title": "允成载酒见过作此示之",
        "author": "李流谦",
        "content": "乘兴初非约，相过不作难。\n酒宽随量饮，花好尽情看。\n春已无多子，人谁有此欢。\n明朝各行役，尘土上征鞍。",
        "dynasty": "宋",
        "collection_info": null
    },
    {
        "title": "离合州驿晚宿茆城驿",
        "author": "李流谦",
        "content": "稍喜川原豁，遥看草树明。\n恶滩犹梦怖，平地始身轻。\n场圃收遗秉，沟塍劝早耕。\n得归万事好，漂泊岂人情。",
        "dynasty": "宋",
        "collection_info": null
    },
    {
        "title": "寄送石钧父二首  其一",
        "author": "李流谦",
        "content": "凤麟元德产，阅世自深根。\n士岂无公论，人宜有达尊。\n三山聊袖手，九折未惊魂。\n瓦砾看珠贝，先声到塞垣。",
        "dynasty": "宋",
        "collection_info": null
    },
    {
        "title": "寄送石钧父二首  其二",
        "author": "李流谦",
        "content": "再见非无分，相逢自昔缘。\n牛峯留满岁，鹤峤别经年。\n师友今尤惜，书题远尚传。\n蔡山连越巂，细认落鸿边。",
        "dynasty": "宋",
        "collection_info": null
    },
    {
        "title": "送程叔虞监税",
        "author": "李流谦",
        "content": "吾来真漫尔，识面喜周旋。\n两月连墙住，孤帆别袂牵。\n人生同宇宙，官学各风烟。\n把酒知何日，临流一惘然。",
        "dynasty": "宋",
        "collection_info": null
    },
    {
        "title": "丰都驿呈任子厚诗二首  其一",
        "author": "李流谦",
        "content": "三家笑荒陋，十日寄萧条。\n破户无人掩，寒炉折竹烧。\n青灯不废卷，白酒未空瓢。\n伴我能于此，他年定久要。",
        "dynasty": "宋",
        "collection_info": null
    },
    {
        "title": "丰都驿呈任子厚诗二首  其二",
        "author": "李流谦",
        "content": "书坏无全牍，衣濡有裂缯。\n倦梳晨起髮，祗曲昼眠肱。\n客路行将了，家山唤得譍。\n焚香谢僊佛，宵梦已先凭。",
        "dynasty": "宋",
        "collection_info": null
    },
    {
        "title": "书事  其一",
        "author": "李流谦",
        "content": "饱饭将何适，携筇登翠微。\n江长仍曲折，树远欲依稀。\n煮井未休汲，田家初掩扉。\n惊心崖路险，隔岸唤船归。",
        "dynasty": "宋",
        "collection_info": null
    },
    {
        "title": "书事  其二",
        "author": "李流谦",
        "content": "唯有江郊好，能消畏日长。\n晚杯荷露重，午枕竹风凉。\n溪鹭閒无敌，庭萱恨易忘。\n翩翩孤蝶意，只是託幽香。",
        "dynasty": "宋",
        "collection_info": null
    },
    {
        "title": "书事  其三",
        "author": "李流谦",
        "content": "能閒无健羡，可饱即珍烹。\n成我耕桑计，欣儿课诵声。\n横戈真不武，敛袂亦难平。\n苦欲劳工宰，此生无我生。",
        "dynasty": "宋",
        "collection_info": null
    },
    {
        "title": "书事  其四",
        "author": "李流谦",
        "content": "塞色旌旗薄，边声皷角喧。\n三军正悲愤，中国固雄尊。\n障戍争襟险，朝廷护本根。\n古来挟策者，谈笑整干坤。",
        "dynasty": "宋",
        "collection_info": null
    },
    {
        "title": "陆使君祠二首  其一",
        "author": "李流谦",
        "content": "山为一案峙，水恰面前流。\n自是神灵宅，非从槁殻谋。\n风声分井络，云气接瀛邱。\n炯炯谁相领，焚香髮半秋。",
        "dynasty": "宋",
        "collection_info": null
    },
    {
        "title": "陆使君祠二首  其二",
        "author": "李流谦",
        "content": "梁初奄巴蜀，仍有渡泸人。\n汲直余蒸简，萧翁亦聚尘。\n杰魂犹念沛，远梦不归秦。\n幻化元超忽，何劳问大钧。",
        "dynasty": "宋",
        "collection_info": null
    },
    {
        "title": "出郊",
        "author": "李流谦",
        "content": "颇爱晚凉出，适当秋霁初。\n丰年田父语，乔木野人庐。\n畦稻根根直，池荷叶叶疎。\n冷官无事业，归舍了残书。",
        "dynasty": "宋",
        "collection_info": null
    },
    {
        "title": "晚泊",
        "author": "李流谦",
        "content": "薄雾初迷岸，微风早繫舟。\n山青只欲远，江阔不胜流。\n取酒深深酌，将诗缓缓讴。\n去家万余里，聊此散千忧。",
        "dynasty": "宋",
        "collection_info": null
    },
    {
        "title": "送王伯董入总幕  其一",
        "author": "李流谦",
        "content": "几窗缠结习，翰墨录殊勋。\n未入三山直，当空万马羣。\n俛眉聊绿水，展脚是青云。\n五十头如漆，功名不放君。",
        "dynasty": "宋",
        "collection_info": null
    },
    {
        "title": "送王伯董入总幕  其二",
        "author": "李流谦",
        "content": "昔为万里别，归送北征鸿。\n近接何曾数，深期本自同。\n远眸眵雾嶂，短棰滑霜风。\n更说无穷乐，怀中双橘红。",
        "dynasty": "宋",
        "collection_info": null
    },
    {
        "title": "送王景文入制幕二首  其一",
        "author": "李流谦",
        "content": "着眼分明见，论心委曲知。\n负排阊阖气，有泣鬼神诗。\n世故从料理，人材属盛衰。\n浮云多变化，宁忆路傍时。",
        "dynasty": "宋",
        "collection_info": null
    },
    {
        "title": "送王景文入制幕二首  其二",
        "author": "李流谦",
        "content": "缱绻联名第，飘零共塞垣。\n自知此事胜，更觉斯文尊。\n欲别言尤苦，相期意略存。\n成都万事好，只合近清樽。",
        "dynasty": "宋",
        "collection_info": null
    },
    {
        "title": "入峡闻滩声",
        "author": "李流谦",
        "content": "山稠知峡近，今夜听滩声。\n灯映舟人语，江空宿鸟惊。\n不眠共展转，独语记平生。\n自觉无多愧，微堪答父兄。",
        "dynasty": "宋",
        "collection_info": null
    },
    {
        "title": "怀李仲明  其一",
        "author": "李流谦",
        "content": "地旷空凝结，江清悦见闻。\n娟娟初上月，漠漠未归云。\n鱼乐能忘钓，鸥閒故念羣。\n桂旗风不度，却立咏湘君。",
        "dynasty": "宋",
        "collection_info": null
    },
    {
        "title": "怀李仲明  其二",
        "author": "李流谦",
        "content": "斜晖放船好，晚吹得凉多。\n星斗窥深酌，鱼龙答浩歌。\n干坤身半老，湖海意如何。\n夙昔纫兰约，迟君肯重过。",
        "dynasty": "宋",
        "collection_info": null
    },
    {
        "title": "谒无尽墓",
        "author": "李流谦",
        "content": "飞动少年意，如今推达尊。\n何人窥畛域，投老见根源。\n草没碑无字，林深木有孙。\n只须说廉蔺，犹足褫谀魂。",
        "dynasty": "宋",
        "collection_info": null
    },
    {
        "title": "五百罗汉洞",
        "author": "李流谦",
        "content": "五百云霞侣，同胞生佛家。\n不贪三昧酒，共驾一乘车。\n猿馈霜余果，僧烹粥后茶。\n我来无供养，唯读妙莲华。",
        "dynasty": "宋",
        "collection_info": null
    },
    {
        "title": "枕上",
        "author": "李流谦",
        "content": "欲问更长短，江村无鼓鼙。\n客怀如酒病，秋夜与年齐。\n被冷失孤蝶，霜清闻远鷄。\n终年为荡子，尺纸愧山妻。",
        "dynasty": "宋",
        "collection_info": null
    },
    {
        "title": "射洪道中二首  其一",
        "author": "李流谦",
        "content": "晓色仍过雨，残鈎不挂天。\n空霏漫野迥，浄绿浸江鲜。\n何自有灵鹊，谁言无杜鹃。\n倚风搔首意，窈窕若为传。",
        "dynasty": "宋",
        "collection_info": null
    },
    {
        "title": "射洪道中二首  其二",
        "author": "李流谦",
        "content": "远墟行蔼蔼，滞绪豁欣欣。\n挟翠山能润，矜晴草自熏。\n堕鸢那及嘆，飞鹭可堪羣。\n欲共江流说，滔滔故不闻。",
        "dynasty": "宋",
        "collection_info": null
    },
    {
        "title": "仲明兄弟访别郊居",
        "author": "李流谦",
        "content": "眼远孤帆没，临流一怅然。\n分携惜此日，作恶验中年。\n惟有加餐祝，仍期得句传。\n相看俱四十，香火好因缘。",
        "dynasty": "宋",
        "collection_info": null
    },
    {
        "title": "次怀安骨肉自简池来会",
        "author": "李流谦",
        "content": "来往金涧道，寻常不隔年。\n异方何契阔，浑舍此团圆。\n老子风埃甚，孙儿玉雪娟。\n妻孥劳行役，争劝吸长川。",
        "dynasty": "宋",
        "collection_info": null
    },
    {
        "title": "吴波亭相对数峰极可爱",
        "author": "李流谦",
        "content": "吴波波上亭，一面列山屏。\n雨雨晴晴好，朝朝暮暮青。\n倦身无处着，醉眼为渠醒。\n便欲携归去，全胜腰万钉。",
        "dynasty": "宋",
        "collection_info": null
    },
    {
        "title": "寄彦博二首  其一",
        "author": "李流谦",
        "content": "闻道陈夫子，年来学更工。\n几人曾着眼，圣处已收功。\n老骥思长路，潜鲲待疾风。\n何当问奇字，载酒过扬雄。",
        "dynasty": "宋",
        "collection_info": null
    },
    {
        "title": "寄彦博二首  其二",
        "author": "李流谦",
        "content": "世途今若此，吾道竟何如。\n学古疑无用，谋身忌太疎。\n引杯空慷慨，看镜独踌躇。\n千万胸中语，因人略寄书。",
        "dynasty": "宋",
        "collection_info": null
    },
    {
        "title": "七曲祠",
        "author": "李流谦",
        "content": "天生绝代英，梦想见仪形。\n桂殿风凝绿，苔宫雨护青。\n云雷通翕忽，洞穴閟阴灵。\n只有丹心苦，聊将託杳冥。",
        "dynasty": "宋",
        "collection_info": null
    },
    {
        "title": "夔子岸下水作颓沙裂岸转舟避之",
        "author": "李流谦",
        "content": "狂流作平地，别渚转轻桡。\n岸断石出没，云虚山动摇。\n奔湍长澒洞，杯酒且逍遥。\n可待然犀照，潜鳞意自骄。",
        "dynasty": "宋",
        "collection_info": null
    },
    {
        "title": "仲明留少城未还予将归矣留诗别之",
        "author": "李流谦",
        "content": "判袂四十日，望君君不来。\n过门先问讯，立马屡徘徊。\n正坐牵归梦，无缘把别杯。\n鹤山果西去，会面更悠哉。",
        "dynasty": "宋",
        "collection_info": null
    },
    {
        "title": "别元质  其一",
        "author": "李流谦",
        "content": "鸥轻家泛泛，梗短路悠悠。\n妙句能留客，澄江可散愁。\n长年资浩叹，秋色动商讴。\n故有先畴在，归为鴈鹜谋。",
        "dynasty": "宋",
        "collection_info": null
    },
    {
        "title": "别元质  其二",
        "author": "李流谦",
        "content": "远梦灯频照，羁怀酒重倾。\n啼乌翻夕露，归鴈占秋晴。\n此地丰鱼稻，如君好弟兄。\n语离亦怊怅，松槚独关情。",
        "dynasty": "宋",
        "collection_info": null
    },
    {
        "title": "送钱太虚同年",
        "author": "李流谦",
        "content": "不隔同年面，真情本弟兄。\n人能纯白备，交自始终成。\n测管才窥豹，倾江试吸鲸。\n吾言蓍蔡验，决矣看飞鸣。",
        "dynasty": "宋",
        "collection_info": null
    },
    {
        "title": "次赵惟直韵",
        "author": "李流谦",
        "content": "山合失空旷，江奔成溯洄。\n阳台鏁云雨，楚泽贮风雷。\n白鸟背人去，青帘明眼来。\n旧醅宁得厌，聊共客中杯。",
        "dynasty": "宋",
        "collection_info": null
    },
    {
        "title": "次韵仲秉见寄二首  其一",
        "author": "李流谦",
        "content": "别后年仍换，诗来语更工。\n音书恨不数，魂梦却相通。\n草木春风后，关河夕照中。\n飞鸿不可倩，此意付筠筒。",
        "dynasty": "宋",
        "collection_info": null
    },
    {
        "title": "次韵仲秉见寄二首  其二",
        "author": "李流谦",
        "content": "读书空有癖，学道苦无工。\n散策羣峯近，穿溪小径通。\n此身犹客裏，野性合山中。\n春水添新浪，烦君理钓筒。",
        "dynasty": "宋",
        "collection_info": null
    },
    {
        "title": "次仲甄韵二首  其一",
        "author": "李流谦",
        "content": "大用不坚壁，等閒忧患侵。\n平生知学道，万事付无心。\n露苋鉏晨甲，烟篁步夕阴。\n陶然宇宙内，鱼鸟听浮沈。",
        "dynasty": "宋",
        "collection_info": null
    },
    {
        "title": "次仲甄韵二首  其二",
        "author": "李流谦",
        "content": "恻剥风枝恨，若为开我颜。\n索居诗社废，多病酒杯悭。\n本自便三径，何曾梦九关。\n临溪问鱼乐，知我是青山。",
        "dynasty": "宋",
        "collection_info": null
    },
    {
        "title": "益昌道中次兄长韵二首  其一",
        "author": "李流谦",
        "content": "聚头閒日月，逐日信东西。\n夜泊惊逢虎，晨餐倦乞酰。\n灯青千嶂梦，月白五更鷄。\n耐老前山路，长年送马蹄。",
        "dynasty": "宋",
        "collection_info": null
    },
    {
        "title": "益昌道中次兄长韵二首  其二",
        "author": "李流谦",
        "content": "木杪着邮亭，山行未饱经。\n已成身挈挈，恐失鬓青青。\n老树霞烘幄，阴崖雪糁屏。\n冰霜先训在，敢负旧趋庭。",
        "dynasty": "宋",
        "collection_info": null
    },
    {
        "title": "投晁子止制置三首  其一",
        "author": "李流谦",
        "content": "读书万卷破，转物一机神。\n道德欣为御，文章妙斲轮。\n圣贤同一处，天地要弥纶。\n汗简窥千古，从来只数人。",
        "dynasty": "宋",
        "collection_info": null
    },
    {
        "title": "投晁子止制置三首  其二",
        "author": "李流谦",
        "content": "吴甸七千里，坤垠六十州。\n宸心宽北阙，老子在西楼。\n召伯出分陕，卫公归相周。\n衮衣人惬意，重为雪山愁。",
        "dynasty": "宋",
        "collection_info": null
    },
    {
        "title": "投晁子止制置三首  其三",
        "author": "李流谦",
        "content": "西南雄节制，人物妙鑪锤。\n舐鼎非无意，登门独恨迟。\n正期云触石，会见菌成芝。\n不信酬恩事，君看左顾时。",
        "dynasty": "宋",
        "collection_info": null
    },
    {
        "title": "送查总卿三首  其一",
        "author": "李流谦",
        "content": "事业参亭毒，人才兆废兴。\n百年争凤睹，一遇慨河澄。\n手到无盘错，旁观有级层。\n夜来春梦好，先已上觚棱。",
        "dynasty": "宋",
        "collection_info": null
    },
    {
        "title": "送查总卿三首  其二",
        "author": "李流谦",
        "content": "御炉熏隔夜，清跸响凌晨。\n对罢天颜喜，朝回赐服新。\n自期宜栋干，小却尚丝纶。\n此论由来久，周行万搢绅。",
        "dynasty": "宋",
        "collection_info": null
    },
    {
        "title": "送查总卿三首  其三",
        "author": "李流谦",
        "content": "腊雪千江浪，春风万里船。\n相依身健在，远送意茫然。\n公近此三接，吾惊失一天。\n相君如辱问，愿报已归田。",
        "dynasty": "宋",
        "collection_info": null
    },
    {
        "title": "夜坐呈王子友  其一",
        "author": "李流谦",
        "content": "无毡殊未觉，有兴亦难忘。\n小雨寒微就，孤灯话尽长。\n疎凉汤煮豉，淡泊菜含霜。\n为问王夫子，如何共肺肠。",
        "dynasty": "宋",
        "collection_info": null
    },
    {
        "title": "夜坐呈王子友  其二",
        "author": "李流谦",
        "content": "晴山见历历，远水听飕飕。\n宇宙不知大，关河空復愁。\n孤云游子梦，滞穗野翁讴。\n我与鸦俱息，烟林晚共投。",
        "dynasty": "宋",
        "collection_info": null
    },
    {
        "title": "晚归",
        "author": "李流谦",
        "content": "渔子舣舟待，山童负笈窥。\n数峯衔日尽，百丈逆滩迟。\n去住初随意，夷犹独诵诗。\n不妨归更晚，正见月生时。",
        "dynasty": "宋",
        "collection_info": null
    },
    {
        "title": "宇文氏庄观海棠时海棠未甚开而余旦夕归矣赋此",
        "author": "李流谦",
        "content": "雨猛几终夕，风狂遂彻朝。\n眼缘春色醉，魂为客愁消。\n泽国空留滞，山房恐寂寥。\n平芜烟一望，乡梦太迢遥。",
        "dynasty": "宋",
        "collection_info": null
    },
    {
        "title": "即事",
        "author": "李流谦",
        "content": "山路仍多雨，秋天最易阴。\n呼舟乱滩响，倚杖俯溪浔。\n风力凭江横，云容隠树深。\n一寒遽如许，料理欲归心。",
        "dynasty": "宋",
        "collection_info": null
    },
    {
        "title": "钱氏隠居三首  其一",
        "author": "李流谦",
        "content": "高栖俛氛秽，华屋照沧浪。\n列岫带修竹，小池环海棠。\n晚杯鱼蟹富，春筯蕨薇香。\n涉世真无意，吾今号漫郎。",
        "dynasty": "宋",
        "collection_info": null
    },
    {
        "title": "钱氏隠居三首  其二",
        "author": "李流谦",
        "content": "野水莹心碧，春山入骨清。\n去穿云际屐，来卧竹间亭。\n鸟语风嘲哲，花枝日杳冥。\n晚来江上笛，客裏不须听。",
        "dynasty": "宋",
        "collection_info": null
    },
    {
        "title": "钱氏隠居三首  其三",
        "author": "李流谦",
        "content": "远树高低见，清溪曲折流。\n草眠耕后犊，波泛狎余鸥。\n醒醉无人管，登临各自愁。\n扁舟大如叶，烂漫作春游。",
        "dynasty": "宋",
        "collection_info": null
    },
    {
        "title": "偶失一丹瓢戏书",
        "author": "李流谦",
        "content": "谁取一瓢去，虚劳九转功。\n征杯惊羽化，开画嘆幮空。\n已堕宁论甑，虽亡未失弓。\n人间閒得丧，尽付绿樽中。",
        "dynasty": "宋",
        "collection_info": null
    },
    {
        "title": "次韵德茂待仲甄巨卿未至",
        "author": "李流谦",
        "content": "飘零一月住，日望北来船。\n眼冷传书鲤，肠空吸露蝉。\n梦魂孤枕侧，行李畏途边。\n坚守蒲人信，嗟予苦未贤。",
        "dynasty": "宋",
        "collection_info": null
    },
    {
        "title": "抵家",
        "author": "李流谦",
        "content": "何地非吾土，故乡情未忘。\n掀眉对兄弟，酌酒话行藏。\n拜墓色不愧，逢人语更狂。\n梅花相待发，好在细思量。",
        "dynasty": "宋",
        "collection_info": null
    },
    {
        "title": "郭及之佥判招饮雅安同僚也",
        "author": "李流谦",
        "content": "江来从此合，我上尔东行。\n节物惊心地，主人留客情。\n雾花摇老眼，霜烛滟深觥。\n醉恐清歌断，应须更数声。",
        "dynasty": "宋",
        "collection_info": null
    },
    {
        "title": "送牟孔锡之官叙南二首  其一",
        "author": "李流谦",
        "content": "凌云高鹄峙，掷地响金浑。\n蟾窟声名早，鰲峯气象尊。\n十年才一试，万里正孤骞。\n勿说居夷陋，吾师有格言。",
        "dynasty": "宋",
        "collection_info": null
    },
    {
        "title": "送牟孔锡之官叙南二首  其二",
        "author": "李流谦",
        "content": "得朋宦游乐，不觉在山中。\n惯住家乡似，频过骨肉同。\n凭栏但烟树，振袂忽霜风。\n远别无穷意，君归我已东。",
        "dynasty": "宋",
        "collection_info": null
    },
    {
        "title": "送李仁甫运判赴召三首  其一",
        "author": "李流谦",
        "content": "嵩岱国之镇，凤麟天所生。\n有人占宝气，无耳着修名。\n斯道自神圣，尔曹聊重轻。\n晋书定一付，一代听权衡。",
        "dynasty": "宋",
        "collection_info": null
    },
    {
        "title": "送李仁甫运判赴召三首  其二",
        "author": "李流谦",
        "content": "累岁征贤诏，于今始一来。\n已令人意满，更着驿书催。\n白璧有成价，蛾眉无巧媒。\n经纶夙昔事，吾驾不须回。",
        "dynasty": "宋",
        "collection_info": null
    },
    {
        "title": "送李仁甫运判赴召三首  其三",
        "author": "李流谦",
        "content": "瞿塘六月浪，如马亦安流。\n舟楫鱼龙喜，藜蒿虎豹忧。\n低回嗟薄宦，慷慨动商讴。\n门户今如綫，非为粱稻谋。",
        "dynasty": "宋",
        "collection_info": null
    },
    {
        "title": "江上晚眺书所见",
        "author": "李流谦",
        "content": "云镕金错落，月挂玉盘盂。\n水退岸全缺，烟陈山欲无。\n沙晴鸥併集，林暝鸟争呼。\n不必求摩诘，分明是画图。",
        "dynasty": "宋",
        "collection_info": null
    },
    {
        "title": "舟中",
        "author": "李流谦",
        "content": "欲买一江碧，不知须几钱。\n舟轻故款款，酒好但涓涓。\n云脚他州雨，波光别岸天。\n渔讴与樵唱，同和小山篇。",
        "dynasty": "宋",
        "collection_info": null
    },
    {
        "title": "小息",
        "author": "李流谦",
        "content": "倦征当日午，小息散腰顽。\n索酒初随意，题诗自破颜。\n不须通姓字，聊欲赏江山。\n放荡郊园乐，于兹稍稍还。",
        "dynasty": "宋",
        "collection_info": null
    },
    {
        "title": "赠白道人",
        "author": "李流谦",
        "content": "天涯隻影随，百结身上衣。\n有术没人买，无家何处归。\n自言穷亦好，未与道相违。\n酌汝一杯酒，醒来万事非。",
        "dynasty": "宋",
        "collection_info": null
    },
    {
        "title": "赠蓝元一道人",
        "author": "李流谦",
        "content": "我闻方外士，见面照人明。\n笔幻岁寒友，琴弹太古声。\n侯门知遇重，真馆笑谈清。\n茗椀聊相对，清风两腋生。",
        "dynasty": "宋",
        "collection_info": null
    },
    {
        "title": "次韵宋德器春晚即事五首  其一",
        "author": "李流谦",
        "content": "室空超众止，理妙契无同。\n帘卷半规日，香吹一綫风。\n草晴唯欲碧，花晚尚能红。\n老我閒居兴，清应到小童。",
        "dynasty": "宋",
        "collection_info": null
    },
    {
        "title": "次韵宋德器春晚即事五首  其二",
        "author": "李流谦",
        "content": "久习成衰怯，何方疗阔疎。\n柴车穷巷客，贝叶长年书。\n每愧沾沾喜，宁甘鬰鬰居。\n蓍神吾未暇，坚意听盈虚。",
        "dynasty": "宋",
        "collection_info": null
    },
    {
        "title": "次韵宋德器春晚即事五首  其三",
        "author": "李流谦",
        "content": "灵明观自己，纠错漫殊途。\n睨柱夸完璧，探怀失繫珠。\n封侯真不愿，作佛尚堪图。\n解我无还语，根尘法本粗。",
        "dynasty": "宋",
        "collection_info": null
    },
    {
        "title": "次韵宋德器春晚即事五首  其四",
        "author": "李流谦",
        "content": "楼迥支筇久，庭閒转榻频。\n松衰无直干，竹好但新筠。\n漫仕惭逋客，躬耕羡野人。\n可能千里意，端的为吴莼。",
        "dynasty": "宋",
        "collection_info": null
    },
    {
        "title": "次韵宋德器春晚即事五首  其五",
        "author": "李流谦",
        "content": "柳老阴阴密，榴繁灼灼明。\n持杯了醒醉，拊槛置枯荣。\n谷旷箫笙杂，江空镜像呈。\n澄心着老眼，物物见真情。",
        "dynasty": "宋",
        "collection_info": null
    },
    {
        "title": "元质苦留过重阳且约泛舟观泉二首  其一",
        "author": "李流谦",
        "content": "舟行十里远，山出一泉清。\n为景寻几徧，将诗赌欲赢。\n江清浑玩着，酒好易支撑。\n半世无功业，狂歌任性情。",
        "dynasty": "宋",
        "collection_info": null
    },
    {
        "title": "元质苦留过重阳且约泛舟观泉二首  其二",
        "author": "李流谦",
        "content": "久客相看好，思归得去不。\n深惭楚醴设，更作贾胡留。\n岁闰菊花早，霜清竹叶秋。\n尊前闻见在，不拟说閒愁。",
        "dynasty": "宋",
        "collection_info": null
    },
    {
        "title": "早饭白崖铺凈果院",
        "author": "李流谦",
        "content": "久客谙人事，身能到处安。\n炉深红一聚，竹瘦碧千竿。\n祗作临深恐，何辞行路难。\n几成晚来雪，唯有不胜寒。",
        "dynasty": "宋",
        "collection_info": null
    },
    {
        "title": "用仲秉韵贻照老",
        "author": "李流谦",
        "content": "来问维摩疾，幽人有宿盟。\n浮沤非实性，斗蚁是虚声。\n庙冷香谁爇，城空贼自平。\n老师家裏事，无坏亦无成。",
        "dynasty": "宋",
        "collection_info": null
    },
    {
        "title": "赠照老",
        "author": "李流谦",
        "content": "旧矣闻名熟，欣然识面初。\n只求一转语，不用五车书。\n出屋茶烟密，临溪树影疎。\n地偏吾所爱，庭草不须锄。",
        "dynasty": "宋",
        "collection_info": null
    },
    {
        "title": "照老用韵谢復作",
        "author": "李流谦",
        "content": "了了三生事，寥寥一念初。\n未忘牛背约，端忆笼中书。\n尘劫空相隔，交情本不疎。\n焚香咨胜义，骄色已先锄。",
        "dynasty": "宋",
        "collection_info": null
    },
    {
        "title": "用前韵呈照老",
        "author": "李流谦",
        "content": "吏部称文畅，愚溪进浩初。\n深惭诋佛奏，更着广交书。\n情契远犹合，义乖隣亦疎。\n诧予无騃习，固自起犁锄。",
        "dynasty": "宋",
        "collection_info": null
    },
    {
        "title": "泛舟呈元质照老  其一",
        "author": "李流谦",
        "content": "扁舟载我去，身世两悠然。\n暝霭无穷树，春江不尽天。\n阮嵇真酒伴，李郭即神仙。\n孤唱君须和，风流汉晋前。",
        "dynasty": "宋",
        "collection_info": null
    },
    {
        "title": "泛舟呈元质照老  其二",
        "author": "李流谦",
        "content": "落日清江阔，临流一慨然。\n断鸿烟际渚，雌霓雨余天。\n照海珠成市，骑鲸客是仙。\n轻风借帆力，送我玉妃前。",
        "dynasty": "宋",
        "collection_info": null
    },
    {
        "title": "仆尽半月之力仅得五诗而和仲落笔成十章俊哉予所甚畏也勉作二章答和仲三章述怀庶满其数云  其一",
        "author": "李流谦",
        "content": "向来得秘藏，着意国风初。\n一字呕心出，十篇随手书。\n天成新句熟，月煅古人疎。\n长铩非君敌，区区恃棘锄。",
        "dynasty": "宋",
        "collection_info": null
    },
    {
        "title": "仆尽半月之力仅得五诗而和仲落笔成十章俊哉予所甚畏也勉作二章答和仲三章述怀庶满其数云  其二",
        "author": "李流谦",
        "content": "慷慨挥毫际，仓黄展卷初。\n少宽诛寇檄，已草纳降书。\n恃胜防君失，输筹笑我疎。\n班龙落谁手，芝草费人锄。",
        "dynasty": "宋",
        "collection_info": null
    },
    {
        "title": "用韵答王子苍",
        "author": "李流谦",
        "content": "圣道灰秦燎，残编出汉初。\n混茫千古意，破碎百家书。\n中镝无多语，操戈亦太疎。\n升堂得玄解，伴子带经锄。",
        "dynasty": "宋",
        "collection_info": null
    },
    {
        "title": "答李仲明仍用锄字韵",
        "author": "李流谦",
        "content": "月白星稀后，歌残雅奏初。\n剽闻先破胆，欲见疾开书。\n孔翠仙毛烂，珊瑚海树疎。\n好诗如好画，黑瘦未容锄。",
        "dynasty": "宋",
        "collection_info": null
    },
    {
        "title": "李允成次彦博韵见示仍用韵答之三首  其一",
        "author": "李流谦",
        "content": "花气浓熏坞，藤稍密荫桥。\n但须樽有酒，未问印垂腰。\n芳草晚尤碧，好山晴更遥。\n太阿真宝剑，不必夜干霄。",
        "dynasty": "宋",
        "collection_info": null
    },
    {
        "title": "李允成次彦博韵见示仍用韵答之三首  其二",
        "author": "李流谦",
        "content": "吾家老仙伯，白璧半钱酬。\n杖屦穷幽地，禽鱼替客愁。\n可能百世出，閒却一生休。\n念旧须公等，年来嘆俗浮。",
        "dynasty": "宋",
        "collection_info": null
    },
    {
        "title": "李允成次彦博韵见示仍用韵答之三首  其三",
        "author": "李流谦",
        "content": "俛眉聊卓鲁，高步故夔龙。\n倦翮閒霜鹗，苍棱老涧松。\n只应安小试，正自耻先容。\n泚笔书三异，他山玉可攻。",
        "dynasty": "宋",
        "collection_info": null
    },
    {
        "title": "以双笔赠照老用前韵",
        "author": "李流谦",
        "content": "三窟驱除后，千毫束缚初。\n得封才五等，进位合中书。\n炯炯银鈎粲，翩翩薤叶疎。\n恶诗同遣赠，荒类要君锄。",
        "dynasty": "宋",
        "collection_info": null
    },
    {
        "title": "宿离相院",
        "author": "李流谦",
        "content": "客到苍苔寺，僧鸣暝色钟。\n古檠挑焰涩，疎屋透霜浓。\n吾道元迂阔，中年雅倦慵。\n谁令背猿鹤，自酌不须攻。",
        "dynasty": "宋",
        "collection_info": null
    },
    {
        "title": "游灵鹫院",
        "author": "李流谦",
        "content": "人说招提好，来游称所闻。\n云烟四山合，草树一溪分。\n瘦马催归晚，阇黎馆客勤。\n荒坟有郎宿，夜夜粲天文。",
        "dynasty": "宋",
        "collection_info": null
    },
    {
        "title": "游水东院  其一",
        "author": "李流谦",
        "content": "暝角传风远，昏帆到浦迟。\n草犹矜晚翠，麦正及春饥。\n客鴈无留意，残云有去思。\n浊醪不禁醉，聊藉晚风吹。",
        "dynasty": "宋",
        "collection_info": null
    },
    {
        "title": "游水东院  其二",
        "author": "李流谦",
        "content": "虚槛横空阔，平郊入望赊。\n楼台万家邑，桃李一川花。\n鷄犬非人世，樵渔亦相家。\n閒思十年事，倚杖独咨嗟。",
        "dynasty": "宋",
        "collection_info": null
    },
    {
        "title": "次黄仲甄峡中韵",
        "author": "李流谦",
        "content": "峡水清一线，峡山赭千层。\n禹力不到处，蜀灵用功深。\n蛟龙改窟穴，日暮闻微吟。\n遥想风雨夕，扁舟繫枫林。",
        "dynasty": "宋",
        "collection_info": null
    },
    {
        "title": "石洞二首  其一",
        "author": "李流谦",
        "content": "春梦断不记，春游谁与同。\n竹斜过午日，池皱晚来风。\n柳已都齐绿，桃犹约略红。\n流鶑啼未了，又过短墙东。",
        "dynasty": "宋",
        "collection_info": null
    },
    {
        "title": "石洞二首  其二",
        "author": "李流谦",
        "content": "香雾团成盖，茶花白胜酥。\n对书閒境界，觅句静工夫。\n客信因鱼得，归程约鴈俱。\n庭前海棠树，尚及一看无。",
        "dynasty": "宋",
        "collection_info": null
    },
    {
        "title": "送何子闻使君之行在",
        "author": "李流谦",
        "content": "繫舟邻近渚，索酒共清斟。\n契阔十年事，飘零万里心。\n大门元赫赫，要路正骎骎。\n去国吾何恨，看君上禁林。",
        "dynasty": "宋",
        "collection_info": null
    },
    {
        "title": "挽费检正  其一",
        "author": "李流谦",
        "content": "鈎深三古学，遇合百年机。\n垂上青云去，仍完白璧归。\n功名身易老，豪杰意多违。\n鼎脔留余啖，蒸青有发挥。",
        "dynasty": "宋",
        "collection_info": null
    },
    {
        "title": "挽费检正  其二",
        "author": "李流谦",
        "content": "瑶墀隣近侍，华㦸老方州。\n闭閤人无讼，凝香岁自秋。\n凶衰乘鵩集，涕泪感麟休。\n古佛知公恨，涪江不尽流。",
        "dynasty": "宋",
        "collection_info": null
    },
    {
        "title": "挽费检正  其三",
        "author": "李流谦",
        "content": "忆作荆州客，多惭鲍叔知。\n苍黄悬榻地，恸绝盖棺时。\n映睫余残泪，亲肤有近期。\n空山那得去，倚杖鬓如丝。",
        "dynasty": "宋",
        "collection_info": null
    },
    {
        "title": "挽张主簿  其一",
        "author": "李流谦",
        "content": "百里桑麻地，春风鼓舞中。\n随轩一犁润，折狱片言功。\n小试已无敌，晚成应不同。\n他年循吏传，亦足慰途穷。",
        "dynasty": "宋",
        "collection_info": null
    },
    {
        "title": "挽张主簿  其二",
        "author": "李流谦",
        "content": "楚楚桐孙秀，愿交惭不量。\n新诗吾退舍，前辈子登堂。\n刮目鲸掀海，经年骥伏箱。\n斯言傥不验，我欲罪穹苍。",
        "dynasty": "宋",
        "collection_info": null
    },
    {
        "title": "挽秦国夫人  其一",
        "author": "李流谦",
        "content": "鸾衿荣翠栝，璇魄媚方流。\n庆袭高华出，贤供窈窕求。\n灵光分婺照，静质肖坤柔。\n闺闼关何事，风人美造周。",
        "dynasty": "宋",
        "collection_info": null
    },
    {
        "title": "挽秦国夫人  其二",
        "author": "李流谦",
        "content": "赉说端由帝，生申未许崧。\n神功资炼石，吉梦託占熊。\n赫赫扶天业，堂堂浴日忠。\n芝麟昭圣瑞，何力赞元工。",
        "dynasty": "宋",
        "collection_info": null
    },
    {
        "title": "挽秦国夫人  其三",
        "author": "李流谦",
        "content": "华笄谐淑配，绿髮负平生。\n桃李春如寄，鸥鹇梦不惊。\n周婺惭绝识，蜀寡让孤情。\n口授天人学，寒窗伴短檠。",
        "dynasty": "宋",
        "collection_info": null
    },
    {
        "title": "挽秦国夫人  其四",
        "author": "李流谦",
        "content": "伴涣方兴日，忧危未决前。\n僞书知莽诈，新历断周延。\n冰作羣疑泮，风从一语传。\n龟灵无此识，上智炳机先。",
        "dynasty": "宋",
        "collection_info": null
    },
    {
        "title": "挽秦国夫人  其五",
        "author": "李流谦",
        "content": "露莲秋沼莹，霜月晓潭空。\n褕翟翻经外，尘泡隠几中。\n禅心安瘴峤，结习谢云栊。\n五颂分明说，痴人耳自聋。",
        "dynasty": "宋",
        "collection_info": null
    },
    {
        "title": "挽秦国夫人  其六",
        "author": "李流谦",
        "content": "久矣鸿飞渚，翩然鴈字峯。\n九重疏异渥，万里合幽封。\n引柩乌衔壤，驯阡鹿护松。\n他时人下马，有子是夔龙。",
        "dynasty": "宋",
        "collection_info": null
    },
    {
        "title": "杜少陵祠",
        "author": "李流谦",
        "content": "赤绂银章玉骨寒，焚香再拜泪汍澜。\n黄花郪县仍羞见，好月鄜州只独看。\n可是一生长客路，故应千古恨儒官。\n蚤知涉世元如此，悔不霜林斫钓竿。",
        "dynasty": "宋",
        "collection_info": null
    },
    {
        "title": "草堂",
        "author": "李流谦",
        "content": "浣花溪上得閒来，石刻摩挲病眼开。\n短策多时临水立，红尘半路与风回。\n乞灵伎薄裳为带，惊世名言海纳杯。\n相对只今真梦寐，数椽茅屋老苍苔。",
        "dynasty": "宋",
        "collection_info": null
    },
    {
        "title": "宿魏城驿用罗江东韵怀李仲明",
        "author": "李流谦",
        "content": "昔年漂泊记曾游，碧树蝉声又带秋。\n滑滑泥行青嶂路，翩翩风倚夕阳楼。\n人夸驯雉碑犹在，书託文鳞水漫流。\n天遣此来相近傍，伴君牢落向边州。",
        "dynasty": "宋",
        "collection_info": null
    },
    {
        "title": "题重兴寺",
        "author": "李流谦",
        "content": "陌上横流浸作泥，行人步稳方一移。\n春云将雨遶山去，社燕营巢贴地飞。\n憩仆且须投古寺，閒怀犹喜论禅机。\n中宵瞥起胡床念，回首家山几日归。",
        "dynasty": "宋",
        "collection_info": null
    },
    {
        "title": "游龙角山福志院",
        "author": "李流谦",
        "content": "招提未到只闻名，乘兴来游意最真。\n出郭都无三十里，同行恰有两三人。\n入门竹径能明眼，随处禅房可着身。\n莫怪山僧拙言语，十年已不踏红尘。",
        "dynasty": "宋",
        "collection_info": null
    },
    {
        "title": "忠州",
        "author": "李流谦",
        "content": "井邑云根一聚村，寻诗来扫壁间尘。\n此州惟有断头将，圣世初无弃梗人。\n枫叶晚林终日醉，梅花腊峤几时春。\n不愁过客当年泪，尊酒黄堂是旧隣。",
        "dynasty": "宋",
        "collection_info": null
    },
    {
        "title": "自三池一日过灵池十五里头宿山险尽矣",
        "author": "李流谦",
        "content": "壠头停辔望龟城，元有夷途似掌平。\n厌把五更供客梦，猛将一日了山程。\n树连新绿千林暗，日转斜红半野明。\n稚子别来应念我，候门深喜马蹄声。",
        "dynasty": "宋",
        "collection_info": null
    },
    {
        "title": "抵简池呈元质进孺二首  其一",
        "author": "李流谦",
        "content": "持此迂愚漫浪身，忍惭一出竟何营。\n枕边客意兼寒意，门外溪声似雨声。\n易办蓬蒿三亩宅，可无藜苋一杯羹。\n青衫岂是官人样，白鸟私忧说败盟。",
        "dynasty": "宋",
        "collection_info": null
    },
    {
        "title": "抵简池呈元质进孺二首  其二",
        "author": "李流谦",
        "content": "竹生稚子鹤生雏，重到君家旧隠居。\n病后苦无多酌酒，别来唯有自钞书。\n身方逐食从飘荡，学久师心恐阔疎。\n惭愧故人相念意，欲行为我少踌躇。",
        "dynasty": "宋",
        "collection_info": null
    },
    {
        "title": "呈德茂",
        "author": "李流谦",
        "content": "秋入羁怀劳我思，愁兼归梦到家迟。\n有人来得平安字，无事编成酬唱诗。\n相伴几经江月照，同行更赏峡山奇。\n祗应便把州麾去，还有三年不见时。",
        "dynasty": "宋",
        "collection_info": null
    },
    {
        "title": "十月十五日同黄大博出城",
        "author": "李流谦",
        "content": "休沐来寻九里松，故因晴日觉春容。\n寒余浅水红衣尽，淡抹轻烟紫翠重。\n倦向山僧谈白叶，归从逋客醉黄封。\n尘埃瞇目成深省，何处招提鸣晓钟。",
        "dynasty": "宋",
        "collection_info": null
    },
    {
        "title": "送张仲山守唐安二首  其一",
        "author": "李流谦",
        "content": "六十专城髮未斑，更于何地觅三山。\n不妨谈笑催科裏，正頼清凉热恼间。\n到日红梅留腊在，公余翠杓酌春悭。\n胡床有月堪乘兴，客到南楼不下关。",
        "dynasty": "宋",
        "collection_info": null
    },
    {
        "title": "送张仲山守唐安二首  其二",
        "author": "李流谦",
        "content": "南浦波轻草色微，蹇馿遥路独依依。\n暖风旌旆春随去，细雨犁鉏麦正肥。\n驿骑蚤闻催迅召，边屯犹未解重围。\n谢家父子名江左，折屐行看破贼归。",
        "dynasty": "宋",
        "collection_info": null
    },
    {
        "title": "送崔子渊秘丞出守小益二首  其一",
        "author": "李流谦",
        "content": "宝峯山下识君初，岂但声华在石渠。\n海上三山元咫尺，人生五马少踌躇。\n鼎钟事业那能免，丘壑情怀自觉疎。\n安得一帆相逐去，故园春雨长新蔬。",
        "dynasty": "宋",
        "collection_info": null
    },
    {
        "title": "送崔子渊秘丞出守小益二首  其二",
        "author": "李流谦",
        "content": "晋公幕府总豪英，末至非才愧长卿。\n已去化炉金尚跃，更分客袂涕空横。\n早催剑栈迎千骑，更借湖山劝一觥。\n水自嘉陵流到海，尺书应有故人情。",
        "dynasty": "宋",
        "collection_info": null
    },
    {
        "title": "送孙宾老守三池二首  其一",
        "author": "李流谦",
        "content": "自艺心田岁自收，天翁两眼月临秋。\n近臣荐鹗方成表，吉梦逢刀遂得州。\n吏术无多非问马，机心已尽不惊鸥。\n三溪便是桃源路，更欲武陵何处求。",
        "dynasty": "宋",
        "collection_info": null
    },
    {
        "title": "送孙宾老守三池二首  其二",
        "author": "李流谦",
        "content": "百万貔貅尚枕戈，将军未復旧山河。\n非干使者征求急，正柰穷边饷輓何。\n颇愿有言先牧养，不妨自署拙催科。\n公余傥暇寻遗事，尘锁荒祠望刮摩。",
        "dynasty": "宋",
        "collection_info": null
    },
    {
        "title": "送魏德源守普慈二首  其一",
        "author": "李流谦",
        "content": "一毫不露见全身，德觇征符捷若神。\n嵩岱自高元地势，球琳非琢本天真。\n出山聊作无心润，着物应名有脚春。\n唤作使君犹未解，岂知游戏两朱轮。",
        "dynasty": "宋",
        "collection_info": null
    },
    {
        "title": "送魏德源守普慈二首  其二",
        "author": "李流谦",
        "content": "东梓名州最普州，蟆颐相望气横秋。\n青衿胄子迎高朕，竹马儿童识细侯。\n只有爱民心尚在，可能忧国泪空流。\n摩挲疲瘵无多事，绿野家家剑换牛。",
        "dynasty": "宋",
        "collection_info": null
    },
    {
        "title": "送黄仲秉侍郎出守镇江  其一",
        "author": "李流谦",
        "content": "十年朝露厌鸣珂，华髮萧萧奈倦何。\n鸾翮九霄穿日月，龙骧万斛饱风波。\n古人不见吾犹梦，直道能行恨亦多。\n驷马锦衣儿辈事，只须持此答岷峨。",
        "dynasty": "宋",
        "collection_info": null
    },
    {
        "title": "送黄仲秉侍郎出守镇江  其二",
        "author": "李流谦",
        "content": "遥看北固海门秋，千骑东方占上头。\n去国尚多忧国泪，送君那免别君愁。\n风迟宴阁清香凝，月满兜零晚穟收。\n北府名樽天下说，亦知能到故人不。",
        "dynasty": "宋",
        "collection_info": null
    },
    {
        "title": "次黄仲甄峡中韵",
        "author": "李流谦",
        "content": "九江度尽恶风波，峡口窥天一握多。\n亦爱吾庐觉归好，数乘此险奈亲何。\n响迎涛濑将愁上，青惜峯峦等梦过。\n不管行人听不得，暝猿和雨啸云萝。",
        "dynasty": "宋",
        "collection_info": null
    },
    {
        "title": "十月二十五日失舟",
        "author": "李流谦",
        "content": "船头饱饭看扬舲，忽作翻浆不反瓶。\n万死一生真是幸，九江三峡未尝经。\n尚收弃物干坤大，薄恃阴功祖考灵。\n忧患偶来须理遣，可能为汝更星星。",
        "dynasty": "宋",
        "collection_info": null
    },
    {
        "title": "泊采石二首  其一",
        "author": "李流谦",
        "content": "何时便有此山川，真宰悬知恐偶然。\n唳鹤惊风前日事，落沤斜照晚来天。\n毁犀无用撩幽怪，洗醆先应酹谪僊。\n暝角吹残吾欲老，五陵佳气隔疎烟。",
        "dynasty": "宋",
        "collection_info": null
    },
    {
        "title": "泊采石二首  其二",
        "author": "李流谦",
        "content": "江头杨柳浅于金，泽国余寒春未深。\n才见桃花能慰眼，便同踯躅每伤心。\n琼枝璧月自惆怅，山色潮声无古今。\n閒访阇黎倒戈地，正应汉德有讴吟。",
        "dynasty": "宋",
        "collection_info": null
    },
    {
        "title": "舟中",
        "author": "李流谦",
        "content": "一舸乘凉载夕晖，晚来白汗稍停挥。\n近人初月当头照，趁宿轻鸥直下飞。\n江国有天须恣买，岫云无雨莫空归。\n新秋渐到滩头树，先遣蓑童问钓矶。",
        "dynasty": "宋",
        "collection_info": null
    },
    {
        "title": "月夜江上作",
        "author": "李流谦",
        "content": "月与清湍一样流，不妨夜色尚淹留。\n已将船作青天坐，安得江为大白浮。\n恐有幽人钓寒渚，正须横吹起危楼。\n年来身世无拘管，便是波间一叶舟。",
        "dynasty": "宋",
        "collection_info": null
    },
    {
        "title": "水后过淮安金堂皆非旧路",
        "author": "李流谦",
        "content": "向来茅屋半惊湍，嘆息流亡久未还。\n已觉重行非故道，只应无恙是青山。\n旋蓝偃岳元常事，深谷为陵亦等閒。\n衲被蒙头都莫问，未当居士一分顽。",
        "dynasty": "宋",
        "collection_info": null
    },
    {
        "title": "焦山汉末焦光隠于此是日乃其生日土人会者甚众",
        "author": "李流谦",
        "content": "桂树兰丛蔼宿熏，楚辞一曲送迎神。\n岂闻鈎党能留汉，故有桃源可避秦。\n欲记曾来终草草，多惭浪走祇踆踆。\n却寻扬子江头路，依旧杨花愁杀人。",
        "dynasty": "宋",
        "collection_info": null
    },
    {
        "title": "连日阴雨未及一到金焦二山病中得梁文佳句枕上吟哦不能自已復次韵",
        "author": "李流谦",
        "content": "云满长空雨涨沙，金焦一望去非赊。\n拟抛尘网寻僧舍，更着烟蓑访钓家。\n北固江山仍壮丽，南徐风物尚繁华。\n只愁病客难登槛，且待金乌出海涯。",
        "dynasty": "宋",
        "collection_info": null
    },
    {
        "title": "再游蒋山  其一",
        "author": "李流谦",
        "content": "繫马松门竟日留，一灯深殿炯清幽。\n杖头犹识齐梁谶，屐齿曾经王谢游。\n瑟瑟新毛吃老树，娟娟瞇目破红榴。\n风铃塔上知何语，应使行人估客愁。",
        "dynasty": "宋",
        "collection_info": null
    },
    {
        "title": "再游蒋山  其二",
        "author": "李流谦",
        "content": "江南春晚见芳菲，雪白梨花照客衣。\n步步来求诸佛记，尘尘全现祖师机。\n不禁战伐山河老，犹说经纶俎豆非。\n共饮名园那惜醉，落红故故傍愁飞。",
        "dynasty": "宋",
        "collection_info": null
    },
    {
        "title": "久留芜湖待巨卿仲甄不至",
        "author": "李流谦",
        "content": "吴波晴浸夕阳红，一语丁宁北去鸿。\n颇觉淹留添髮白，不妨羞涩剩囊空。\n枕头靠睡禁长日，舸背占旗惜便风。\n想得家山俱在梦，亦应烦闷略相同。",
        "dynasty": "宋",
        "collection_info": null
    },
    {
        "title": "芜湖晚步",
        "author": "李流谦",
        "content": "迥陂积水长蒲蒋，散步郊原借夕凉。\n尘袖风巾嗟久旅，稻畦柘径似吾乡。\n蛙声月色当空旷，爨火人家在莽苍。\n望合碧云人未至，滞留愧客问行藏。",
        "dynasty": "宋",
        "collection_info": null
    },
    {
        "title": "游长芦",
        "author": "李流谦",
        "content": "他年天眼识褕袆，千柱如今鏁夕晖。\n笑说老禅操一苇，戏呼灵媪授三归。\n波涛嚙岸蛟龙恶，荻竹抽萌鲙缕肥。\n曲水流觞记今日，晚风直欲透人衣。",
        "dynasty": "宋",
        "collection_info": null
    },
    {
        "title": "金陵二首  其一",
        "author": "李流谦",
        "content": "龙蟠虎踞帝王州，屡叹降旗出石头。\n不惜家居撞坏了，可因歌舞破除休。\n露桃滴滴啼宫井，风柳条条绊客舟。\n春水一江流未尽，不禁更问几多愁。",
        "dynasty": "宋",
        "collection_info": null
    },
    {
        "title": "金陵二首  其二",
        "author": "李流谦",
        "content": "江城迭鼓晚停挝，游子翩翩念岁华。\n水底干坤浮日夜，沙边鸥鹭老烟霞。\n渔人能说陈隋事，燕子犹寻王谢家。\n南北自分仍自合，不应全殢后庭花。",
        "dynasty": "宋",
        "collection_info": null
    },
    {
        "title": "午饭高桥院",
        "author": "李流谦",
        "content": "招提下马憩逡巡，野饭亲烹涧底芹。\n二月韶华听啼鸟，百年心事信行云。\n不禁烈日花光薄，更抹微烟草色熏。\n老衲未知风木恨，向人犹说故将军。",
        "dynasty": "宋",
        "collection_info": null
    },
    {
        "title": "游虎丘次仲甄韵",
        "author": "李流谦",
        "content": "逢山到处为迟留，行到东南第几州。\n终古香灯凭像教，可人轩户称山丘。\n苔封铁色千寻壁，日丽云章百尺楼。\n脚底全吴何足小，待将八极恣浮游。",
        "dynasty": "宋",
        "collection_info": null
    },
    {
        "title": "人日同诸公自马溪登道宿无为",
        "author": "李流谦",
        "content": "尘埃瞇目浸填胸，日日青山在梦中。\n改岁人家无一事，并游文社有诸公。\n招提夜语惊山鬼，野店春沽醉病翁。\n绿坞红村谁境界，自凭好句占东风。",
        "dynasty": "宋",
        "collection_info": null
    },
    {
        "title": "次韵彦博游无为马溪併呈孙隆州",
        "author": "李流谦",
        "content": "块处无人语合头，出门猝猝又还休。\n缚茅晚岁欣同社，并辔名峯得胜游。\n松下一筇真可老，山中五月已如秋。\n未应斗粟全关念，更为先生几日留。",
        "dynasty": "宋",
        "collection_info": null
    },
    {
        "title": "又次韵彦博游无为寺二首  其一",
        "author": "李流谦",
        "content": "灵蜕岿然谢垢埃，焚香却立嘆奇哉。\n自从新岁门常掩，不见青山眼懒开。\n飞观千楹孤鸟堕，斋盂万指晓鲸催。\n亦知空劫已前事，浪说十生曾去来。",
        "dynasty": "宋",
        "collection_info": null
    },
    {
        "title": "又次韵彦博游无为寺二首  其二",
        "author": "李流谦",
        "content": "东风力弱未扬埃，密泛丛兰有意哉。\n可是伸眉须酒满，只应弹指又花开。\n吹毛句妙无人领，击钵诗工着底催。\n照水只愁羞冕绂，勋名盖世亦时来。",
        "dynasty": "宋",
        "collection_info": null
    },
    {
        "title": "游长松闻捷音",
        "author": "李流谦",
        "content": "十里登山访定身，衣边犹带簿书尘。\n僧厨笋蕨随斋钵，禅窟香灯话宿因。\n便可扶犁老岷蜀，已闻传檄定咸秦。\n家家钗钏何须惜，难买尧眉一笑春。",
        "dynasty": "宋",
        "collection_info": null
    },
    {
        "title": "次韵何子闻安静观  其一",
        "author": "李流谦",
        "content": "翩然逸想九霞间，仍是霓衣与鹿冠。\n尘劫三山元自近，神官一字固应难。\n云烟万瓦虹榱壮，冰雪千幢鹄辇寒。\n堪笑木强韩吏部，如何容易撮灵丹。",
        "dynasty": "宋",
        "collection_info": null
    },
    {
        "title": "次韵何子闻安静观  其二",
        "author": "李流谦",
        "content": "日压茅檐醉拥蓑，静听寒溜奏云和。\n深藏本自身全露，瞪视元知语不多。\n紫府地严须一到，苍崖文古要重磨。\n新宫固是丛霄样，应有胎禽忆旧柯。",
        "dynasty": "宋",
        "collection_info": null
    },
    {
        "title": "郊行至天王院",
        "author": "李流谦",
        "content": "郊行不欲经城市，厌见尘沙漠漠黄。\n响树蜩螗凭晚吹，遶陂鳬鹜占残阳。\n青山与世久相绝，修竹于人未易忘。\n下马招提揖僧话，始知尘境有仙乡。",
        "dynasty": "宋",
        "collection_info": null
    },
    {
        "title": "挽张雅州  其一",
        "author": "李流谦",
        "content": "酣饱风烟德有芽，从来三㦸是张家。\n翩翩羣从同时贵，落落高门一世华。\n人自不欺宁用忍，身如可赎但空嗟。\n路人泣指飞丹旐，犹忆双旌卷暝霞。",
        "dynasty": "宋",
        "collection_info": null
    },
    {
        "title": "挽张雅州  其二",
        "author": "李流谦",
        "content": "三年流落塞垣春，雪屋冰庐乐藻芹。\n司业颇知怜郑老，薛宣能不吏朱云。\n鹗笺重剡新如昨，蚁壤高眠唤不闻。\n一掬壠头知己泪，霜风吹堕白杨坟。",
        "dynasty": "宋",
        "collection_info": null
    },
    {
        "title": "自少城解职事还邑二首  其一",
        "author": "李流谦",
        "content": "尘埃一出竟何为，白竹依然昼掩扉。\n只应为客重为客，便欲得归宁得归。\n独鹤静临寒沼立，游蜂閒趁落花飞。\n东君老大人消瘦，凭仗清樽一解围。",
        "dynasty": "宋",
        "collection_info": null
    },
    {
        "title": "自少城解职事还邑二首  其二",
        "author": "李流谦",
        "content": "胡床卯饮带余酲，身世如天行白云。\n竹简读残聊一嘆，水沉烧尽更三熏。\n痴心久绝临渊羡，老手唯便植杖芸。\n自有此生须自断，岂能曲折问灵氛。",
        "dynasty": "宋",
        "collection_info": null
    },
    {
        "title": "送刘元圭",
        "author": "李流谦",
        "content": "犯寒过我喜仍惊，节物峥嵘更远程。\n剧饮投车轻十日，细谈剪烛易三更。\n故人高义千钧重，久客归心一夜生。\n为语溪翁好相念，时将蓑笠晒春晴。",
        "dynasty": "宋",
        "collection_info": null
    },
    {
        "title": "弔无为照老三首  其一",
        "author": "李流谦",
        "content": "弹指超然一念初，从儒从佛两蘧庐。\n十年身走半天下，万卷人称行秘书。\n故自高怀嫌入俗，不妨儿辈共憎渠。\n临行半偈如何道，裂转虚空最起予。",
        "dynasty": "宋",
        "collection_info": null
    },
    {
        "title": "弔无为照老三首  其二",
        "author": "李流谦",
        "content": "记得三溪溪上春，瘦筇容我夜敲门。\n一生几见此人物，十日九从师笑言。\n閒得得来非有意，冷湫湫去若为论。\n西山第一烟云窟，好驻高人雪月魂。",
        "dynasty": "宋",
        "collection_info": null
    },
    {
        "title": "弔无为照老三首  其三",
        "author": "李流谦",
        "content": "六尺岩岩铁石姿，可怜一病不支持。\n荒榛半壠独归处，暝霭数峯无见时。\n未割尘缘聊洒涕，欲寻陈迹但哦诗。\n萧萧秋雨山中夜，负我他年对榻期。",
        "dynasty": "宋",
        "collection_info": null
    },
    {
        "title": "和叶六舅",
        "author": "李流谦",
        "content": "李杜主盟诗有声，文推韩柳着章程。\n二三子者皆人杰，五百年来并世生。\n但见词源倒三峡，岂知武库足千兵。\n勉君须把分阴惜，莫问红尘雨共晴。",
        "dynasty": "宋",
        "collection_info": null
    },
    {
        "title": "费文达除夔漕作此贺之三首  其一",
        "author": "李流谦",
        "content": "分明余润彻眉间，道德根源固晔然。\n宝篆印泥初不着，神机贯札自无前。\n丝纶新渥荣三昼，鼎铉深知眇一涓。\n两禁只今谁妙手，岷峨人物半吴天。",
        "dynasty": "宋",
        "collection_info": null
    },
    {
        "title": "费文达除夔漕作此贺之三首  其二",
        "author": "李流谦",
        "content": "吉音一纸疾邮传，白帝城头劝着鞭。\n楚树已沾新雨露，蜀江行换好风烟。\n政须急拯沟中瘠，不用多流地上钱。\n一节故应关象纬，向来两使动星躔。",
        "dynasty": "宋",
        "collection_info": null
    },
    {
        "title": "费文达除夔漕作此贺之三首  其三",
        "author": "李流谦",
        "content": "刻鹄工夫愧不量，弓裘遗绪可能忘。\n一廛未遂耕桑计，半世空磨翰墨场。\n桐烬偶收非有意，璧瑕误指亦何伤。\n霜松不学閒桃李，报答东君日月长。",
        "dynasty": "宋",
        "collection_info": null
    },
    {
        "title": "同邑寮饮望锦亭",
        "author": "李流谦",
        "content": "小亭挈榼共登临，濯锦城高隔暝阴。\n元有干坤堪着眼，却因身世苦惊心。\n碧山已尽天犹阔，黄叶欲残秋更深。\n已把安危属王谢，酒阑不必泪沾襟。",
        "dynasty": "宋",
        "collection_info": null
    },
    {
        "title": "独步",
        "author": "李流谦",
        "content": "冻殻藏龟太窘生，惊心已觉岁峥嵘。\n倦慵把易床头看，独自寻梅树下行。\n溪面冰花寒更结，屋颠雪意晚将成。\n一生与物无深分，竹叶相看合有情。",
        "dynasty": "宋",
        "collection_info": null
    },
    {
        "title": "书事",
        "author": "李流谦",
        "content": "五十光阴两岁过，头颅閒处自摩挲。\n隔篱山影谁招去，满树梅花独占多。\n物色年华同我老，蜂情蝶思柰渠何。\n少时一剑明秋水，放在尘中久不磨。",
        "dynasty": "宋",
        "collection_info": null
    },
    {
        "title": "偶成  其一",
        "author": "李流谦",
        "content": "早年种竹作渔竿，笠泽烟波梦未阑。\n已向尘根消缚脱，犹将文字校甘酸。\n风松自有閒宫征，溪鹭初无俗肺肝。\n最爱少游平日语，堕鸢跕跕遣心寒。",
        "dynasty": "宋",
        "collection_info": null
    },
    {
        "title": "偶成  其二",
        "author": "李流谦",
        "content": "人生偶尔竟何须，点检閒身一事无。\n可笑战蜗犹曳甲，不妨梦蚁却分符。\n夜凉白月谁相过，酒尽清樽可更沽。\n作箇生涯若箇是，步兵不拟哭穷途。",
        "dynasty": "宋",
        "collection_info": null
    },
    {
        "title": "偶成  其三",
        "author": "李流谦",
        "content": "离家记得腊前时，吹尽飞花了不知。\n傍枕厌听连晓雨，援毫愁赋送春诗。\n百年直好平章看，万事仍须烂熟思。\n臣朔不堪当世用，唯应索米救朝饥。",
        "dynasty": "宋",
        "collection_info": null
    },
    {
        "title": "偶成  其四",
        "author": "李流谦",
        "content": "独行饱饭腹屡扪，欲出未出星纵横。\n梅花于人远近好，月色随我东西明。\n香来适与鼻观会，夜久忽遣毛骨惊。\n急须唤取陈夫子，欲与平章此段清。",
        "dynasty": "宋",
        "collection_info": null
    },
    {
        "title": "即事  其一",
        "author": "李流谦",
        "content": "懒步东阡与北溪，一春心赏苦多违。\n堕红藉藉痴蜂醉，稚绿阴阴乳燕飞。\n去国三年应自笑，封侯万里不如归。\n门前车马能来否，午睡醒来独掩扉。",
        "dynasty": "宋",
        "collection_info": null
    },
    {
        "title": "即事  其二",
        "author": "李流谦",
        "content": "爱春未得一钱酬，独倚东风搔白头。\n花影入帘情苒苒，竹风挨枕梦悠悠。\n黄鹂欲下无谁语，碧草相看始欲愁。\n老大别无新伎俩，只凭诗句写风流。",
        "dynasty": "宋",
        "collection_info": null
    },
    {
        "title": "即事  其三",
        "author": "李流谦",
        "content": "雪巘云林共莽然，世间那有此江天。\n晓樯搀日何时到，夜柁鸣风几夕眠。\n閒卜家书灯似粟，略开旅抱酒如泉。\n轻鸥飞下仍飞去，汝在江湖是散仙。",
        "dynasty": "宋",
        "collection_info": null
    },
    {
        "title": "仲甄见和復用韵",
        "author": "李流谦",
        "content": "坎止流行亦漫然，斯文未丧本关天。\n冥鸿云外知谁报，怨鹤山中不得眠。\n连榻故人非楚越，杖藜幽约在林泉。\n盛词终日供吟讽，骨换元知久学仙。",
        "dynasty": "宋",
        "collection_info": null
    },
    {
        "title": "即事",
        "author": "李流谦",
        "content": "清江与我共天涯，若到沧溟始是家。\n晓渡换舟惊宿鴈，暮林繫马散栖鸦。\n山童老木才余骨，潮落寒汀半露沙。\n只恐行人不着眼，一川秋色在芦花。",
        "dynasty": "宋",
        "collection_info": null
    },
    {
        "title": "次韵杨文甫监茶名山新建学桥二首  其一",
        "author": "李流谦",
        "content": "高栋浮空插万甍，来游谁是鲁诸生。\n规模要识鸣絃意，土苴犹消击柱争。\n驯壠雉骄佳气象，集林鸮恶好音声。\n白头老令能知此，莞尔相撩意未平。",
        "dynasty": "宋",
        "collection_info": null
    },
    {
        "title": "次韵杨文甫监茶名山新建学桥二首  其二",
        "author": "李流谦",
        "content": "赤栏画柱水光中，更爱丰碑笔吐虹。\n雾市溟蒙鳌闯首，雪花错落马行空。\n关门近接俱天险，溪水平流亦海通。\n执朴笑渠忧诅者，不知说豫坐收功。",
        "dynasty": "宋",
        "collection_info": null
    },
    {
        "title": "元质携客渡江饮于村店",
        "author": "李流谦",
        "content": "一篙寒碧碎鳞鳞，数尺孤舟仅着身。\n江水煮鱼还地脉，瓦盆盛酒见天真。\n颇容老子赊閒日，聊与青山作主人。\n不用樽前罗粉黛，远峯元解作眉颦。",
        "dynasty": "宋",
        "collection_info": null
    },
    {
        "title": "招黄太博饮",
        "author": "李流谦",
        "content": "从来官职惯如冰，便是青衫行脚僧。\n去岁离家今日是，故人招隠几时能。\n早衰鬚鬓逢人问，太拙形模引世憎。\n均在客中谁作伴，如何不共醉腾腾。",
        "dynasty": "宋",
        "collection_info": null
    },
    {
        "title": "夜兴",
        "author": "李流谦",
        "content": "疲筋弱骨畏歊蒸，颇欲清言濯肺膺。\n风乱飞萤光细碎，露团幽篠醉懵腾。\n只应爱月痴犹在，更觉憎蚊忿未惩。\n竹屋纸窗风雨夜，几时书册近青灯。",
        "dynasty": "宋",
        "collection_info": null
    },
    {
        "title": "次韵大人江上秋兴",
        "author": "李流谦",
        "content": "织水轻烟擘不开，晚峯浓翠积成堆。\n吹残黄叶风犹舞，飞尽青天鸟却回。\n万古关河空拊髀，半天风雨独持杯。\n欲将直道干侯印，政恐舟从陆地推。",
        "dynasty": "宋",
        "collection_info": null
    },
    {
        "title": "书怀  其一",
        "author": "李流谦",
        "content": "静阅胶胶扰扰身，细从物理究亏成。\n一人誉復一人毁，五鼎食仍五鼎烹。\n怪木莫题居士字，修篁合着此君名。\n西风又起尘千斛，望拜生憎白羽横。",
        "dynasty": "宋",
        "collection_info": null
    },
    {
        "title": "书怀  其二",
        "author": "李流谦",
        "content": "衫似荷枯嫌绊缚，屋如斗大费支撑。\n寒蔬日日同僧饭，拄杖时时伴鹤行。\n聊託莼鲈非厚味，漫言松菊本真情。\n山中亦有閒田地，可惜离家久不耕。",
        "dynasty": "宋",
        "collection_info": null
    },
    {
        "title": "次韵大人书怀  其一",
        "author": "李流谦",
        "content": "万钧笔力等閒扛，占断溪山福已庞。\n扑鼻寒梅香树树，照人新酿绿缸缸。\n大严浄社谁投足，小恕诗坛肯纳降。\n莫为不侯空嘆息，将军才气自无双。",
        "dynasty": "宋",
        "collection_info": null
    },
    {
        "title": "次韵大人书怀  其二",
        "author": "李流谦",
        "content": "云翻雨覆不须论，扪虱何妨坐对温。\n政恐移文邀俗驾，可能垂箔走高门。\n寒松卧雪不知老，脱叶经霜无几存。\n醉着锦袍堪一笑，翰林风月我诸孙。",
        "dynasty": "宋",
        "collection_info": null
    },
    {
        "title": "次韵大人书怀  其三",
        "author": "李流谦",
        "content": "何如莫莫与休休，分付烟波一钓裘。\n心向青山贪未了，梦随白鸟去无由。\n閒云犹阁为霖润，野水空横济物舟。\n安得杜陵诗老在，从渠每日醉江头。",
        "dynasty": "宋",
        "collection_info": null
    },
    {
        "title": "次韵程进孺书怀",
        "author": "李流谦",
        "content": "寸梗悠悠寄一城，主人留客亦多情。\n目穷断鴈投空影，耳着清江彻晓声。\n浊酒半樽心易醉，远书一字眼偏明。\n无家更甚无鱼苦，付与先生好细评。",
        "dynasty": "宋",
        "collection_info": null
    },
    {
        "title": "次韵枢相雪中之什",
        "author": "李流谦",
        "content": "空明无际了寒天，戍堠消锋弩绝拳。\n平白万方包险秽，清泠一片起沉绵。\n山登姑射欣逢岁，贼破淮西欲问年。\n更长嘉陵千尺浪，春风稳送五湖船。",
        "dynasty": "宋",
        "collection_info": null
    },
    {
        "title": "谯允蹈知县和予所作二诗復用韵答之  其一",
        "author": "李流谦",
        "content": "向来沮洳懒扶竿，独有诗情久未阑。\n把菊风流元旷荡，纫兰气骨自辛酸。\n赏音定许推夔足，知味宁论食马肝。\n胜日从公窥秘藏，珠星璧月照人寒。",
        "dynasty": "宋",
        "collection_info": null
    },
    {
        "title": "谯允蹈知县和予所作二诗復用韵答之  其二",
        "author": "李流谦",
        "content": "穷年斗粟亦时须，清坐那能论有无。\n洗我破樽倾竹叶，觅君佳句写桃符。\n种瓜晚计应先定，画餠空名不拟沽。\n办取芒鞋山裏去，羊肠纵险是夷途。",
        "dynasty": "宋",
        "collection_info": null
    },
    {
        "title": "次大人韵二首  其一",
        "author": "李流谦",
        "content": "盘礡谁知画史真，向来唯有宋元君。\n试除学道有底事，为问决科何等文。\n棋罢玉枰收碎雹，香残金鸭转微云。\n独骑一马悠悠去，閒访江头白鹭羣。",
        "dynasty": "宋",
        "collection_info": null
    },
    {
        "title": "次大人韵二首  其二",
        "author": "李流谦",
        "content": "六品官资叵厌卑，高怀自不入时宜。\n却寻清渭归垂钓，犹向钧天忆射麋。\n长日只凭诗遣闷，暮年全藉酒扶衰。\n早将鵩赋胸中了，贾谊何忧绛灌疑。",
        "dynasty": "宋",
        "collection_info": null
    },
    {
        "title": "又次大人韵",
        "author": "李流谦",
        "content": "卜筑城南几岁华，满川烟雨富桑麻。\n武陵未用逃秦俗，盘谷从来属李家。\n横拓小溪通画檝，剩栽疎竹间梅花。\n更饶一斗诗千首，不信閒居乐可涯。",
        "dynasty": "宋",
        "collection_info": null
    },
    {
        "title": "游安乐次句龙元应韵",
        "author": "李流谦",
        "content": "得友何妨并辔行，眼明木末数峯横。\n真游与世寥寥隔，滞念逢僧稍稍平。\n不復定身怀故宅，空余遗像閟荒坑。\n莫教学道伤迟暮，世路低回已半生。",
        "dynasty": "宋",
        "collection_info": null
    },
    {
        "title": "次元尉伯言韵",
        "author": "李流谦",
        "content": "烛影红余仆屡更，不知飞霰集前荣。\n终年客有刀头恨，半夜春从酒面生。\n华髮风埃羞漫仕，废畴烟雨负深耕。\n诵君好句迎新岁，更醉屠酥最后觥。",
        "dynasty": "宋",
        "collection_info": null
    },
    {
        "title": "谯丈復见贻仍次韵答之二首  其一",
        "author": "李流谦",
        "content": "笔阵旗开豹绕竿，敢持一镞傍门阑。\n朅来戏作鳬飞舄，老去嫌为蚋聚酸。\n尘土簿书慵挂眼，琼瑶文字喜雕肝。\n寄笺阊阖谁相问，九虎近人毛骨寒。",
        "dynasty": "宋",
        "collection_info": null
    },
    {
        "title": "谯丈復见贻仍次韵答之二首  其二",
        "author": "李流谦",
        "content": "只得公诗百不须，万金人有此应无。\n可容轻易秦庭璧，已戒牢藏晋鄙符。\n惯客鳬鸥迎野步，及时菘韮荐村沽。\n幽栖为问能来否，朝市山林自两途。",
        "dynasty": "宋",
        "collection_info": null
    },
    {
        "title": "再赓佳什已致牵羊之请又辱不鄙垂教盖大巫困小巫欲视其颠踣为戏耳辄作二章以足小成之数  其一",
        "author": "李流谦",
        "content": "鳞鳞新绿涨篙竿，飞鴈声中岁已阑。\n梅蘂尚能供冷淡，酒杯那復问甜酸。\n征招不入幽人梦，节物空惊壮士肝。\n趁取芳菲行乐去，丽词妍唱暖春寒。",
        "dynasty": "宋",
        "collection_info": null
    },
    {
        "title": "再赓佳什已致牵羊之请又辱不鄙垂教盖大巫困小巫欲视其颠踣为戏耳辄作二章以足小成之数  其二",
        "author": "李流谦",
        "content": "讲摩师友我尤须，此道今人已绝无。\n颇欲相从问奇字，故应未暇注阴符。\n竹嫌影薄乘春种，酒怕樽空带雪沽。\n杖屦往来忧不数，恐公早晚蹑华途。",
        "dynasty": "宋",
        "collection_info": null
    },
    {
        "title": "宇文德济约游崇庆值客不果从德济有诗次韵二首  其一",
        "author": "李流谦",
        "content": "午枕风轻睡足时，起来閒掩竹间扉。\n登山剧欲君联臂，出户那堪客挽衣。\n失脚半生沈世网，掀髯一笑见天机。\n青山好去应须去，蘧瑗于今已觉非。",
        "dynasty": "宋",
        "collection_info": null
    },
    {
        "title": "宇文德济约游崇庆值客不果从德济有诗次韵二首  其二",
        "author": "李流谦",
        "content": "跨海仙人安在哉，幽寻款款不须催。\n云萝有约遽相失，杖屦几时能独来。\n半日清谈容易废，百年幽抱若为开。\n新诗小慰参差恨，快读聊将劝一杯。",
        "dynasty": "宋",
        "collection_info": null
    },
    {
        "title": "次韵杨师仁见赠",
        "author": "李流谦",
        "content": "鸿鴈行中接俊游，不将千户比荆州。\n自于种种推先手，可但区区放一头。\n扬马不妨生绝代，邹枚未肯老诸侯。\n天寒翠袖愁如织，应念尘侵季子裘。",
        "dynasty": "宋",
        "collection_info": null
    },
    {
        "title": "师仁再用韵復作一首",
        "author": "李流谦",
        "content": "室中元自有天游，海内如何止九州。\n送老只凭书万卷，传家不用橘千头。\n便当野服从逋客，未暇巍冠伴沐猴。\n一动天文儿戏耳，苦烦天子访羊裘。",
        "dynasty": "宋",
        "collection_info": null
    },
    {
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其一",
        "author": "李流谦",
        "content": "从君未省涉津涯，白璧明珠屡拜嘉。\n一吸湖江真大国，仅除风雨亦寒家。\n簿书笑我忙官事，笔砚饶君管物华。\n世味可能争腊毒，馁蛟馋兕漫摇牙。",
        "dynasty": "宋",
        "collection_info": null
    },
    {
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其二",
        "author": "李流谦",
        "content": "放浪山颠与水涯，藜羹有味荐珍嘉。\n根尘要识元非我，言语悬知未到家。\n霜渚澄波空涨潦，风林脱木浄浮华。\n公明领取休论价，处事何须更作牙。",
        "dynasty": "宋",
        "collection_info": null
    },
    {
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其三",
        "author": "李流谦",
        "content": "清言元论极边涯，南渡风流继永嘉。\n中散一生慵作吏，渊明无日不思家。\n悠悠官路降胸臆，苒苒年光侮鬓华。\n人说乱蛙胜鼓吹，欲将藜杖比高牙。",
        "dynasty": "宋",
        "collection_info": null
    },
    {
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其四",
        "author": "李流谦",
        "content": "戏论无涯与有涯，委心冲漠固清嘉。\n衣裳草木元非织，窟宅云霞岂是家。\n瞪视恐同高长史，神交宜伴老南华。\n只应一念超尘劫，安用神浆夜绕牙。",
        "dynasty": "宋",
        "collection_info": null
    },
    {
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其五",
        "author": "李流谦",
        "content": "越王飞观插天涯，小异何人识孟嘉。\n别后文章尤造理，向来学术自成家。\n诸生荐士皆时论，此道逢辰固国华。\n行脱羁衔谢拘迫，云窗归理万籤牙。",
        "dynasty": "宋",
        "collection_info": null
    },
    {
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其六",
        "author": "李流谦",
        "content": "洗甲倾河渐可涯，北征犹记宋元嘉。\n石刘姓字非图箓，轩喾干坤自我家。\n原上鼓旗寒朔吹，日边诏令掞春华。\n舞干元是吾皇事，不必将军号虎牙。",
        "dynasty": "宋",
        "collection_info": null
    },
    {
        "title": "枢相游吴园再用前韵",
        "author": "李流谦",
        "content": "等閒驱雪作晴天，夹道从公立万弮。\n白甚自矜梅淡竚，青回稍觉麦芊绵。\n不知今夕真何夕，共说明年是好年。\n舐鼎恐无鸡犬分，一江还我捕鱼船。",
        "dynasty": "宋",
        "collection_info": null
    },
    {
        "title": "任德广通判拉游长松以诗见贻次其韵  其一",
        "author": "李流谦",
        "content": "稽首头陀问八还，扬眉应已破玄关。\n苦无骨相侯千户，薄有生涯屋数间。\n笑读道书蒙绛帕，喜浇茗椀酌青山。\n从公一瓣熏知见，谷雾无心泽豹斑。",
        "dynasty": "宋",
        "collection_info": null
    },
    {
        "title": "任德广通判拉游长松以诗见贻次其韵  其二",
        "author": "李流谦",
        "content": "鹭行鸳列几时还，虎豹何曾限九关。\n杂沓羣公半天上，婆娑老子但尘间。\n平戎正倚二三策，招隠休论大小山。\n浯水断崖磨欲尽，凭君染笔续彪斑。",
        "dynasty": "宋",
        "collection_info": null
    },
    {
        "title": "任德广通判拉游长松以诗见贻次其韵  其三",
        "author": "李流谦",
        "content": "已成倦鸟不知还，碌碌无奇合抱关。\n五斗未供鸡鹜饱，一身长占簿书间。\n何妨使我留东阁，久自从公仰泰山。\n佳句传来浑舍喜，亟将病目洗斓斑。",
        "dynasty": "宋",
        "collection_info": null
    },
    {
        "title": "德广至中途再示诗次其韵",
        "author": "李流谦",
        "content": "肩舆又作带星还，骑气遥瞻晚度关。\n已觉胜游同梦裏，不知秀色尚眉间。\n鞭鲸浪欲浮沧海，卖鹤犹堪买好山。\n几日褰衣扣黄阁，云腴重试鹧鸪斑。",
        "dynasty": "宋",
        "collection_info": null
    },
    {
        "title": "次子友竿字韵",
        "author": "李流谦",
        "content": "百战残兵但揭竿，每闻风鹤意先阑。\n怀中鼠腊元非璞，味外盐梅不止酸。\n细读知君应掩口，苦吟笑我已刳肝。\n中天赫日临无际，一点萤飞宿草寒。",
        "dynasty": "宋",
        "collection_info": null
    },
    {
        "title": "次韵仲甄见贻",
        "author": "李流谦",
        "content": "向来出处有心期，未厌云霄戢翼飞。\n留滞兼旬空怅望，逡巡半路偶同归。\n却欣夜语仍连榻，尚忆朝回日典衣。\n里闬齐年班又接，世间如我与君希。",
        "dynasty": "宋",
        "collection_info": null
    },
    {
        "title": "长芦次德茂韵",
        "author": "李流谦",
        "content": "捲雪奇观千丈澜，诗情撩动未应悭。\n却收浙右三年梦，仍对淮南数尺山。\n靴板随人元自漫，田园觅去正须閒。\n风樯独立看飞燕，家在孤云落照间。",
        "dynasty": "宋",
        "collection_info": null
    },
    {
        "title": "送冯夏卿",
        "author": "李流谦",
        "content": "再见三池已旧游，向来交臂锦江头。\n味融实际冰河泮，心印微言水月秋。\n虽作燕鸿犹邂逅，故应蓬梗合漂浮。\n相思别后才余梦，身在刀州望梓州。",
        "dynasty": "宋",
        "collection_info": null
    },
    {
        "title": "有感",
        "author": "李流谦",
        "content": "眼看燕雀闹云间，塌翼蓬榛笑孔鸾。\n未暇持竿钓渭水，却因采菊见南山。\n床头有酒三冬足，案上无书一日閒。\n世路只今难着脚，定当何地置疎顽。",
        "dynasty": "宋",
        "collection_info": null
    },
    {
        "title": "饮文氏园是日鹊噪于庭坐上烛花无数就试者凡五人",
        "author": "李流谦",
        "content": "虎变龙腾各有心，诸公高宴盍朋簪。\n烂开数对迎祥烛，合噪仍来报喜禽。\n人似月娥元自近，酒名天禄莫辞深。\n坐中五客联登去，他日华堂榜桂林。",
        "dynasty": "宋",
        "collection_info": null
    },
    {
        "title": "次韵陈彦博梅饮之什",
        "author": "李流谦",
        "content": "又向疎梅检校春，干坤浩荡日趋新。\n一樽树下唤深酌，数岁天涯思远人。\n正倚交情论晚暮，直因臭味作疎亲。\n渊明嗜酒嵇康懒，只觉年来此是真。",
        "dynasty": "宋",
        "collection_info": null
    },
    {
        "title": "送李阆州二首  其一",
        "author": "李流谦",
        "content": "耳熟才名四十年，忧民忧国两华颠。\n不妨铜竹仍三剖，要是金门竟九迁。\n连岁炉锤专造化，诸生岐路託飞骞。\n余丹乞与閒鸡犬，亦许身随绛阙僊。",
        "dynasty": "宋",
        "collection_info": null
    },
    {
        "title": "送李阆州二首  其二",
        "author": "李流谦",
        "content": "少陵曾赋阆州诗，苦说城南天下稀。\n铃閤讼閒帘半卷，胡床客好麈频挥。\n着鞭尚及春耕劝，促诏应随晓仗归。\n他日遗簪犹在念，端容杖策扣黄扉。",
        "dynasty": "宋",
        "collection_info": null
    },
    {
        "title": "再用魏城驿韵贻白绵州",
        "author": "李流谦",
        "content": "多病相如故倦游，归逢清润麦天秋。\n回头渐远将军幕，飞梦先登帝子楼。\n磊落声称元古郡，醉吟家世自诗流。\n此身只拟春中老，莫问君平住益州。",
        "dynasty": "宋",
        "collection_info": null
    },
    {
        "title": "贻白绵州",
        "author": "李流谦",
        "content": "曾陪芍药醉春风，转首三年似梦中。\n谁使衝泥千里去，又欣剪烛一樽同。\n名章越好供妍唱，旧学全疎愧近功。\n莫怪分符少留滞，此邦曾客少陵翁。",
        "dynasty": "宋",
        "collection_info": null
    },
    {
        "title": "寄送张雅州二首  其一",
        "author": "李流谦",
        "content": "融和盎盎上双眉，旷度真成万顷陂。\n岱华自高元地势，球琳不琢本天姿。\n地方千里我无事，春满万家人不知。\n预作去思无限意，攀辕送处似迎时。",
        "dynasty": "宋",
        "collection_info": null
    },
    {
        "title": "寄送张雅州二首  其二",
        "author": "李流谦",
        "content": "二年学舍冷如冰，岌嶪龙门许屡登。\n可但不遭官长駡，只应独愧小人乘。\n身留紫塞天一角，目断朱轮山几层。\n为问何时到墙仞，清宵远梦故堪凭。",
        "dynasty": "宋",
        "collection_info": null
    },
    {
        "title": "七夕马逸已而获之",
        "author": "李流谦",
        "content": "门外喧呼惊失马，天边未暇问牵牛。\n报恩不作雀衔玉，快意遂为鹰脱鞴。\n他日盖帷吾已许，暮年绳勒汝应羞。\n故知多忆横门道，定厌青丝久络头。",
        "dynasty": "宋",
        "collection_info": null
    },
    {
        "title": "送魏德源倅永康",
        "author": "李流谦",
        "content": "晚岁从谁觅赏音，浪将孤兴託瑶琴。\n聊为风月平分客，莫起山林独往心。\n碧草但能供别恨，黄花却解劝清斟。\n我犹未制思亲泪，更听离歌定不禁。",
        "dynasty": "宋",
        "collection_info": null
    },
    {
        "title": "别赵惟直",
        "author": "李流谦",
        "content": "邂逅都城一笑休，却来万里共羁游。\n关河地迥仍分首，桃李春深已放舟。\n诗卷长留开倦目，酒杯尽嚼豁离忧。\n追风健笔兼豪气，期子蓬山更上头。",
        "dynasty": "宋",
        "collection_info": null
    },
    {
        "title": "秋怀次黄仲甄韵  其一",
        "author": "李流谦",
        "content": "畏日全无客到门，一溪閒与白鸥分。\n遶楼山色时时见，抱叶蝉声处处闻。\n战罢碁枰无宿恨，梦回茗椀有殊勋。\n力田尚可持门户，我欲归耕谷口云。",
        "dynasty": "宋",
        "collection_info": null
    },
    {
        "title": "秋怀次黄仲甄韵  其二",
        "author": "李流谦",
        "content": "破晓庭皋一叶风，年华苒苒笑羁穷。\n独携拄杖行溪曲，恐有挐音出苇丛。\n世界大千尘偶集，人生三十日方中。\n只须饱饭随缘过，矰缴何曾到塞鸿。",
        "dynasty": "宋",
        "collection_info": null
    },
    {
        "title": "喜晴",
        "author": "李流谦",
        "content": "一秋今日是新晴，晚稻悬知有几分。\n抱湿庭芜犹靡靡，傍暄溪卉欲欣欣。\n颠风料理丹枫树，返照留连白鹭羣。\n摇落只供骚客恨，故应长倚醉醺醺。",
        "dynasty": "宋",
        "collection_info": null
    },
    {
        "title": "重阳偶成",
        "author": "李流谦",
        "content": "百尺危楼倚瘦藤，轻阴小令正秋深。\n山云洗刷供晴眺，杯酒飘浮笑浅斟。\n漠北烽烟空抵掌，水南松竹每经心。\n红萸紫菊夸强健，醉帽无人独自簪。",
        "dynasty": "宋",
        "collection_info": null
    },
    {
        "title": "宿高桥怀仲明",
        "author": "李流谦",
        "content": "阑干投晚俯烟霏，全不支梧酒力微。\n沙鸟犯寒犹独立，林乌趁暝已先归。\n缭愁亦笑溪为带，障远端疑树合围。\n岁晏客天无好梦，最怜清露渍人衣。",
        "dynasty": "宋",
        "collection_info": null
    },
    {
        "title": "太平宫",
        "author": "李流谦",
        "content": "一马腾腾上翠微，松风瑟瑟解吹衣。\n故宫乱后仍华壮，使者年来果是非。\n何日身能床蘂笈，只今心自託金徽。\n两林不到犹遗恨，落照衔山劝客归。",
        "dynasty": "宋",
        "collection_info": null
    },
    {
        "title": "送家连父解绵竹丞",
        "author": "李流谦",
        "content": "猿臂将军数自奇，白头州县竟何为。\n斲墁未尽成风巧，测管才窥泽雾姿。\n流水绕除空日日，西山拄笏谩时时。\n一杯相送贫无力，剩有新诗说去思。",
        "dynasty": "宋",
        "collection_info": null
    },
    {
        "title": "送计祖仁雒县丞",
        "author": "李流谦",
        "content": "青青杨柳灞桥斜，满酌清樽莫嘆嗟。\n可是因循成别绪，只应咫尺便天涯。\n未论流水千竿竹，且看春风一县花。\n渺渺故园情最苦，不知归梦属谁家。",
        "dynasty": "宋",
        "collection_info": null
    },
    {
        "title": "次韵彦博中秋不见月",
        "author": "李流谦",
        "content": "露华浸竹冷娟娟，想象嫦娥能少年。\n万事只堪搔短髮，一杯不拟问高天。\n骎骎夜色投书幌，的的心期在钓船。\n可笑薄云工料理，何曾遮却一分圆。",
        "dynasty": "宋",
        "collection_info": null
    },
    {
        "title": "学中曝御书次少虞韵",
        "author": "李流谦",
        "content": "晴暾煜煜眩晨光，洗眼来窥云汉章。\n身拜玉阶元夕梦，手披金笈有天香。\n风翔凤翼尤妍媚，云捲奎躔不覆藏。\n尚想承平閒气象，从臣鹄立侍君王。",
        "dynasty": "宋",
        "collection_info": null
    },
    {
        "title": "李花",
        "author": "李流谦",
        "content": "春寒怪底一分加，元是东君雪作花。\n已后残梅矜夜魄，强随飞絮舞朝霞。\n霜葩荐斚何人共，碧实堆盘尽客夸。\n为汝泫然应有意，骚人端是感年华。",
        "dynasty": "宋",
        "collection_info": null
    },
    {
        "title": "井上即事",
        "author": "李流谦",
        "content": "九陌黄尘涴客裾，随人亦恐到茅庐。\n朝朝山色供凭槛，夜夜溪声伴读书。\n可要功名惊宇宙，分知骨相合樵渔。\n晚来小艇衝烟出，江上有人争卖鱼。",
        "dynasty": "宋",
        "collection_info": null
    },
    {
        "title": "挽郭敦復",
        "author": "李流谦",
        "content": "太少城中敛板初，识公鸾鹄自清癯。\n持心要是忠厚者，遇事决非章句儒。\n豺豹欲前终落爪，参辰无地可弯弧。\n他年白鹤同归否，犹有髯龙老未枯。",
        "dynasty": "宋",
        "collection_info": null
    },
    {
        "title": "送王和叟赴果州",
        "author": "李流谦",
        "content": "芝兰祇合在阶庭，公子翩翩更老成。\n白日朱门三列㦸，黑头华毂再专城。\n一樽别酌心先醉，万里归桡梦易惊。\n欲问楼高高几许，跨渠僊鹤到瑶京。",
        "dynasty": "宋",
        "collection_info": null
    },
    {
        "title": "晚饮赵惟直以果荐知所从来酌以一大杯",
        "author": "李流谦",
        "content": "犹带枝头淡淡黄，饱经十月洞庭霜。\n且倾蜀客千杯酒，颇记吴姬三日香。\n可得一餐逢玉屑，故应百感为琼浆。\n此江幸自东流去，何不和根移取将。",
        "dynasty": "宋",
        "collection_info": null
    },
    {
        "title": "送张子勤九陇尉",
        "author": "李流谦",
        "content": "老凤高栖雏凤飞，山林钟鼎各相宜。\n出门马首亭亭去，敛板胸中落落奇。\n颇忆浊醪过我夜，正愁碧草送君时。\n如何数日中年味，恰是今朝闻子规。",
        "dynasty": "宋",
        "collection_info": null
    },
    {
        "title": "贻长松寺慈禅师",
        "author": "李流谦",
        "content": "一年山色好相看，欲去仍来倍黯然。\n大士初无留客意，幽人更结住山缘。\n梨花村落清明后，梅子园林五月前。\n我已到家春亦老，酒杯犹足趁流年。",
        "dynasty": "宋",
        "collection_info": null
    },
    {
        "title": "用宇文龙图韵赠龙华印老",
        "author": "李流谦",
        "content": "少年一口吸西江，圣处端能走季咸。\n浄观清泠横一水，远怀孤秀揖千岩。\n溪云卧久看频度，山日谈余讶半衔。\n便欲瘦筇来问讯，上方应恐隔僊凡。",
        "dynasty": "宋",
        "collection_info": null
    },
    {
        "title": "再用韵送印老",
        "author": "李流谦",
        "content": "抖擞孤怀十日谈，不将幽愤託巫咸。\n别来断雁虚秋信，梦破惊猿忆晓岩。\n脱叶趁风声互答，归鸦赴日影相衔。\n临分半偈无多惜，浊骨凭师为点凡。",
        "dynasty": "宋",
        "collection_info": null
    },
    {
        "title": "挽杨彦序",
        "author": "李流谦",
        "content": "长忆君家得隽多，庭前桂树想婆娑。\n岱云触石才肤寸，溟浸稽天但一波。\n颇欲弛鞴观纵击，可堪伏枥起悲歌。\n人生泡焰都难据，惟有丰碑屹不磨。",
        "dynasty": "宋",
        "collection_info": null
    },
    {
        "title": "闰重阳有感次宋景文公韵",
        "author": "李流谦",
        "content": "蒙蒙烟雨湿閒愁，往燕来鸿共远游。\n引满白醪欣再熟，尽开黄菊耐深秋。\n眼前节物重凭槛，醉裏商歌缓击瓯。\n苦爱佳名叹尘爵，渊明高兴转悠悠。",
        "dynasty": "宋",
        "collection_info": null
    },
    {
        "title": "寄李仲明",
        "author": "李流谦",
        "content": "夜床风雨忆相过，节物惊人奈老何。\n只有孤鸿知我意，每因明月为君歌。\n千山梦去无由到，一字书来已觉多。\n余耳向来真义合，不知底处便容戈。",
        "dynasty": "宋",
        "collection_info": null
    },
    {
        "title": "寄刘德父",
        "author": "李流谦",
        "content": "解携仍是一年余，本自情亲听迹疎。\n子去合登青琐闼，人言方驾短辕车。\n向来花月空余梦，近日诗文定起予。\n塞鴈若知怀远意，寄书聊为问何如。",
        "dynasty": "宋",
        "collection_info": null
    },
    {
        "title": "别费检正二首  其一",
        "author": "李流谦",
        "content": "香案前头自乞归，归心先逐鴈西飞。\n岂关松菊吾身重，偶託莼鲈此意微。\n行乐不妨千骑拥，照人何必万钉围。\n儿曹怅惜先生笑，付与醇醪定是非。",
        "dynasty": "宋",
        "collection_info": null
    },
    {
        "title": "别费检正二首  其二",
        "author": "李流谦",
        "content": "主人爱客客留连，敢比荆州遇仲宣。\n亲奉绮谈逾十日，空劳清梦隔三年。\n未能轻去田园乐，那得长居几杖前。\n真约赏音无几箇，故应感激易潸然。",
        "dynasty": "宋",
        "collection_info": null
    },
    {
        "title": "桃花",
        "author": "李流谦",
        "content": "自然秾脸与深唇，一味繁红也绝伦。\n沧海浪传千岁种，武陵应有四时春。\n去年崔护诗仍在，前度刘郎意独亲。\n亦要清樽相料理，可能但倚笔如神。",
        "dynasty": "宋",
        "collection_info": null
    },
    {
        "title": "即事",
        "author": "李流谦",
        "content": "寒食已过风日好，城郭稍背郊原幽。\n双扉昼闭亦何事，一杖携春仍浪游。\n但觉桃花成老大，不知杨柳尚风流。\n霜螯腊蚁君须醉，细雨疎帘罢遣愁。",
        "dynasty": "宋",
        "collection_info": null
    },
    {
        "title": "游野航次元应韵三首  其一",
        "author": "李流谦",
        "content": "平地坐我帆樯中，翠峯出没工为容。\n轻鸥舞晴沙照影，苍蛟吼浪雪薄胸。\n渔舠繫月江一曲，樵斧斫云山几重。\n诗翁忽来吐佳句，物色才情元一宗。",
        "dynasty": "宋",
        "collection_info": null
    },
    {
        "title": "游野航次元应韵三首  其二",
        "author": "李流谦",
        "content": "日落未落空明中，琉璃夜色开天容。\n一江不浣清浄目，百榼能平碨磊胸。\n神山在前若可到，江妃去人无数重。\n锦袍酌酒醉起舞，跨鲸僊人乃吾宗。",
        "dynasty": "宋",
        "collection_info": null
    },
    {
        "title": "游野航次元应韵三首  其三",
        "author": "李流谦",
        "content": "挂起西窗横笛中，白鹭亦有佳客容。\n江风脱帻吹短髮，明月入户窥愁胸。\n只须茅茨补疎漏，安用楼观相复重。\n人生趣尚各天性，古人愿识韩朝宗。",
        "dynasty": "宋",
        "collection_info": null
    },
    {
        "title": "遣兴  其一",
        "author": "李流谦",
        "content": "不于蜗角更称兵，放下诸缘即太平。\n但有千篇足传世，不须二顷可谋生。\n盘餐麤粝圣贤事，门巷萧条千古情。\n缓炷炉熏引轻吹，道人心念一丝横。",
        "dynasty": "宋",
        "collection_info": null
    },
    {
        "title": "遣兴  其二",
        "author": "李流谦",
        "content": "邂逅成功一世惊，不知元逐众人耕。\n结茅容我庇风雨，识字教儿记姓名。\n閒辄吟诗真苦相，醉能遣客即真情。\n晚来溪月延微步，浴鹭浮鸥俱眼明。",
        "dynasty": "宋",
        "collection_info": null
    },
    {
        "title": "遣兴  其三",
        "author": "李流谦",
        "content": "翛翛杨柳倚门斜，客至遥疑靖节家。\n半世功名閒日月，百年生理仰桑麻。\n只知上将元屠狗，不信通侯亦种瓜。\n静想升沉堪一笑，清樽且趁未残花。",
        "dynasty": "宋",
        "collection_info": null
    },
    {
        "title": "遣兴  其四",
        "author": "李流谦",
        "content": "向来穴纸笑痴蝇，犹觉文章是小乘。\n四壁图书聊隠几，半窗风雨屡挑灯。\n卑枝早厌鸣冈凤，尺水难留跨海鹏。\n未试屠龙一分手，可能问舍愧陈登。",
        "dynasty": "宋",
        "collection_info": null
    },
    {
        "title": "遣兴  其五",
        "author": "李流谦",
        "content": "疎疎帘色映苍苔，屋角诸峯晓翠开。\n蝶护残花痴不去，鸟争余食惯仍来。\n向来栖遁初无意，从古经纶别有才。\n抱杖风前一长啸，破愁安得即时杯。",
        "dynasty": "宋",
        "collection_info": null
    },
    {
        "title": "遣兴  其六",
        "author": "李流谦",
        "content": "小窗日影转悠悠，卷尽残书却到头。\n香茗半瓯轻列鼎，好诗千首胜封侯。\n朱絃无復人三叹，白璧空惭我屡投。\n酒好但宜供客醉，痴儿可忍换凉州。",
        "dynasty": "宋",
        "collection_info": null
    },
    {
        "title": "遣兴  其七",
        "author": "李流谦",
        "content": "楚客近添兰九畹，渭川新长竹千寻。\n叵堪多病侵豪气，犹喜长閒契宿心。\n满眼图书吾事定，杜门香火佛缘深。\n海波倒立风霆峻，未省鳣鲸竟陆沉。",
        "dynasty": "宋",
        "collection_info": null
    },
    {
        "title": "江月二首  其一",
        "author": "李流谦",
        "content": "秋江与秋月，谁遣恰相和。\n借我蓑衣着，三人亦未多。",
        "dynasty": "宋",
        "collection_info": null
    },
    {
        "title": "江月二首  其二",
        "author": "李流谦",
        "content": "皎皎映澄漪，千寻没到时。\n篙师轻转橹，可惜碧琉璃。",
        "dynasty": "宋",
        "collection_info": null
    },
    {
        "title": "姚和中母夫人年八十二殊增独无之嘆因遗小罂使归为寿副以一绝",
        "author": "李流谦",
        "content": "舍肉增长嘆，分甘助浅斟。\n赠君椒柏酒，慰我蓼莪心。",
        "dynasty": "宋",
        "collection_info": null
    },
    {
        "title": "长滩",
        "author": "李流谦",
        "content": "乍脱惊涛恐，犹为曲木看。\n昔人憎胜母，吾亦畏长滩。",
        "dynasty": "宋",
        "collection_info": null
    },
    {
        "title": "云庄耕者",
        "author": "李流谦",
        "content": "莘野乐尧舜，谷口岂真卿。\n自是不可掩，区区非近名。",
        "dynasty": "宋",
        "collection_info": null
    },
    {
        "title": "过东州境见耕",
        "author": "李流谦",
        "content": "驱牛耕侧坡，牛困人柰何。\n我念田家苦，东州苦更多。",
        "dynasty": "宋",
        "collection_info": null
    },
    {
        "title": "偶题  其一",
        "author": "李流谦",
        "content": "小沟溶漾可涉，彩舫夷犹不惊。\n晚酌忽逢名酒，当时打破愁城。",
        "dynasty": "宋",
        "collection_info": null
    },
    {
        "title": "偶题  其二",
        "author": "李流谦",
        "content": "遥岑数寸斜日，杨柳一江晚烟。\n追恨风拘雨阻，那知鴈后花前。",
        "dynasty": "宋",
        "collection_info": null
    },
    {
        "title": "关王祠  其一",
        "author": "李流谦",
        "content": "诸葛张陈已上，将军未数黥韩。\n暝夜险途风雨，令人悬想辛酸。",
        "dynasty": "宋",
        "collection_info": null
    },
    {
        "title": "关王祠  其二",
        "author": "李流谦",
        "content": "万人杰谁可敌，千载名终不磨。\n此地晚钟晨梵，生前铁马金戈。",
        "dynasty": "宋",
        "collection_info": null
    },
    {
        "title": "先公三池祠室学官相传占为公署同年李南才毅然欲復其旧贻以四绝句  其一",
        "author": "李流谦",
        "content": "老僊有力在斯文，廪士余粮但一尘。\n列屋诵絃知所自，杏坛今秀几株春。",
        "dynasty": "宋",
        "collection_info": null
    },
    {
        "title": "先公三池祠室学官相传占为公署同年李南才毅然欲復其旧贻以四绝句  其二",
        "author": "李流谦",
        "content": "末俗何由到古人，伤心祠室漫名存。\n风榱雨栋那堪说，石刻污漫像设昏。",
        "dynasty": "宋",
        "collection_info": null
    },
    {
        "title": "先公三池祠室学官相传占为公署同年李南才毅然欲復其旧贻以四绝句  其三",
        "author": "李流谦",
        "content": "一椽不得留遗爱，百世宁能保奉尝。\n豚犊无称益先美，碎碑伐树亦寻常。",
        "dynasty": "宋",
        "collection_info": null
    },
    {
        "title": "先公三池祠室学官相传占为公署同年李南才毅然欲復其旧贻以四绝句  其四",
        "author": "李流谦",
        "content": "一念爱亲无彼此，向来情义笃年家。\n稍伸九地幽幽恨，此事期君可咄嗟。",
        "dynasty": "宋",
        "collection_info": null
    },
    {
        "title": "次韵嘲落梅代梅答二绝  其一",
        "author": "李流谦",
        "content": "不是春愁减素肌，从来鹤骨可能肥。\n便将梦裏一般看，恐是幽人作蝶飞。",
        "dynasty": "宋",
        "collection_info": null
    },
    {
        "title": "次韵嘲落梅代梅答二绝  其二",
        "author": "李流谦",
        "content": "吹开吹落本无心，万物自秋还自春。\n若把秾花校枯寂，本无诸妄亦无真。",
        "dynasty": "宋",
        "collection_info": null
    },
    {
        "title": "彦博归自剑阳其家梅已半落作诗见示因次其韵  其一",
        "author": "李流谦",
        "content": "为问春从何处归，晚村烟雨细丝丝。\n从来漏洩冤庭柳，点检分明是此枝。",
        "dynasty": "宋",
        "collection_info": null
    },
    {
        "title": "彦博归自剑阳其家梅已半落作诗见示因次其韵  其二",
        "author": "李流谦",
        "content": "溪水泠泠欲雪天，风鬟雾鬓不胜寒。\n定同子美鄜州月，应恨闺中只独看。",
        "dynasty": "宋",
        "collection_info": null
    },
    {
        "title": "彦博归自剑阳其家梅已半落作诗见示因次其韵  其三",
        "author": "李流谦",
        "content": "爱惜浓香恐过时，刘郎何事苦归迟。\n只应昨夜幽窗梦，飞到君边未可知。",
        "dynasty": "宋",
        "collection_info": null
    },
    {
        "title": "梅花  其一",
        "author": "李流谦",
        "content": "昨夜临溪一树开，人言应与鴈俱回。\n霜葩只在寒梢上，却是春风自去来。",
        "dynasty": "宋",
        "collection_info": null
    },
    {
        "title": "梅花  其二",
        "author": "李流谦",
        "content": "殷勤蝶障与蜂遮，一点幽香不许赊。\n岁岁相逢只如此，问花羞我我羞花。",
        "dynasty": "宋",
        "collection_info": null
    },
    {
        "title": "梅花  其三",
        "author": "李流谦",
        "content": "照影月斜寒濑浅，吹香风细夜帘疎。\n萼绿华来谁得见，借君云佩与霞裾。",
        "dynasty": "宋",
        "collection_info": null
    },
    {
        "title": "梅花  其四",
        "author": "李流谦",
        "content": "似嫌洁白太清寒，故着微红略破颜。\n俯仰聊同閒草木，不妨游戏住人间。",
        "dynasty": "宋",
        "collection_info": null
    },
    {
        "title": "梅花  其五",
        "author": "李流谦",
        "content": "道人一味着幽禅，谁遣天花到眼边。\n乱插铜缾看尽日，向人终是好因缘。",
        "dynasty": "宋",
        "collection_info": null
    },
    {
        "title": "戏赠智渊师二偈  其一",
        "author": "李流谦",
        "content": "芙蕖元不植高原，插向红炉色更鲜。\n拖取门前担粪汉，满堂金玉富熏天。",
        "dynasty": "宋",
        "collection_info": null
    },
    {
        "title": "戏赠智渊师二偈  其二",
        "author": "李流谦",
        "content": "江北江南喧世界，陪了草鞋多少钱。\n吓得小儿成底事，何如参我竹匕禅。",
        "dynasty": "宋",
        "collection_info": null
    },
    {
        "title": "有以状元红牡丹见遗戏作一绝",
        "author": "李流谦",
        "content": "含笑嫣然灿晓霞，龙头一种绝诸家。\n东风有意怜枯枿，乞与佳名不乞花。",
        "dynasty": "宋",
        "collection_info": null
    },
    {
        "title": "海棠",
        "author": "李流谦",
        "content": "十二仙人玉琢栏，带晴带雨总宜看。\n东君不许寻常见，可忍狂风满地残。",
        "dynasty": "宋",
        "collection_info": null
    },
    {
        "title": "二月十七日同子友过宇文氏庄观海棠二绝  其一",
        "author": "李流谦",
        "content": "渐老花羞人不羞，枉因风雨结春愁。\n意行忽欲江东去，锦帐三分半未收。",
        "dynasty": "宋",
        "collection_info": null
    },
    {
        "title": "二月十七日同子友过宇文氏庄观海棠二绝  其二",
        "author": "李流谦",
        "content": "长桥纳纳袅东风，倒射斜阳千丈红。\n晚色自佳人不见，青山翠雾碧波中。",
        "dynasty": "宋",
        "collection_info": null
    },
    {
        "title": "信口十绝  其一",
        "author": "李流谦",
        "content": "细雨萧萧懒出门，炉熏消尽有余温。\n案头不着閒文字，时把楞严信手翻。",
        "dynasty": "宋",
        "collection_info": null
    },
    {
        "title": "信口十绝  其二",
        "author": "李流谦",
        "content": "缚虎断蛟空有意，毁车杀马且偷閒。\n凭君呼我为居士，一味临流与看山。",
        "dynasty": "宋",
        "collection_info": null
    },
    {
        "title": "信口十绝  其三",
        "author": "李流谦",
        "content": "漫说昭君第一人，毡车万里託羌浑。\n君王下诏求倾国，不为琵琶略断魂。",
        "dynasty": "宋",
        "collection_info": null
    },
    {
        "title": "信口十绝  其四",
        "author": "李流谦",
        "content": "只须终日醉腾腾，冷看荣枯本不曾。\n蚁子侧坡逢白雨，娄啰与钝两无凭。",
        "dynasty": "宋",
        "collection_info": null
    },
    {
        "title": "信口十绝  其五",
        "author": "李流谦",
        "content": "山僧三十尚童乌，危坐相看一语无。\n沸鼎可怜鱼欲烂，不知眼底着冰壶。",
        "dynasty": "宋",
        "collection_info": null
    },
    {
        "title": "信口十绝  其六",
        "author": "李流谦",
        "content": "园林换叶日初长，竹阁莲塘意思凉。\n除却种花并酿酒，更无一事可思量。",
        "dynasty": "宋",
        "collection_info": null
    },
    {
        "title": "信口十绝  其七",
        "author": "李流谦",
        "content": "庭前幽草何人种，又是缘阶数尺长。\n主管风光元要此，可怜魏紫与姚黄。",
        "dynasty": "宋",
        "collection_info": null
    },
    {
        "title": "信口十绝  其八",
        "author": "李流谦",
        "content": "早眠晏起从疎懒，醉舞狂歌任性灵。\n丈八蛇矛胸次着，人言屈子愧刘伶。",
        "dynasty": "宋",
        "collection_info": null
    },
    {
        "title": "信口十绝  其九",
        "author": "李流谦",
        "content": "慕陶征君吾本意，我亦能耕妻肯锄。\n赢得少年腰脚健，芒鞋却自胜肩舆。",
        "dynasty": "宋",
        "collection_info": null
    },
    {
        "title": "信口十绝  其一○",
        "author": "李流谦",
        "content": "献玉遭刖我自笑，因黥得封人未量。\n百年相劝但饱饭，从渠蚁穴自侯王。",
        "dynasty": "宋",
        "collection_info": null
    },
    {
        "title": "绝句  其一",
        "author": "李流谦",
        "content": "围炉独拥夜深红，已是摧颓一老翁。\n断简半披还半掩，如今不作蠹书虫。",
        "dynasty": "宋",
        "collection_info": null
    },
    {
        "title": "绝句  其二",
        "author": "李流谦",
        "content": "霜干木脱气坚明，病骨惊寒亦强行。\n折得梅花全未吐，不应于我尚含情。",
        "dynasty": "宋",
        "collection_info": null
    },
    {
        "title": "口占",
        "author": "李流谦",
        "content": "午照当窗树影疎，静听㶁㶁水鸣除。\n便将一日平分了，半用酣眠半读书。",
        "dynasty": "宋",
        "collection_info": null
    },
    {
        "title": "予客三池王正卿以四绝见寄次其韵  其一",
        "author": "李流谦",
        "content": "山房鏁剑涩生尘，独鹤沙边久念羣。\n我有好诗谁画得，一江残照数峯云。",
        "dynasty": "宋",
        "collection_info": null
    },
    {
        "title": "予客三池王正卿以四绝见寄次其韵  其二",
        "author": "李流谦",
        "content": "梦中行尽好山川，照水征鸿影自寒。\n若向紫岩楼上过，为传片纸报平安。",
        "dynasty": "宋",
        "collection_info": null
    },
    {
        "title": "予客三池王正卿以四绝见寄次其韵  其三",
        "author": "李流谦",
        "content": "佳人望断日平西，可意相逢眼底稀。\n漫说携家终是客，开愁唯有醉淋衣。",
        "dynasty": "宋",
        "collection_info": null
    },
    {
        "title": "予客三池王正卿以四绝见寄次其韵  其四",
        "author": "李流谦",
        "content": "我来在处说君名，小轴人争睹凤星。\n放却他时能致此，定知阮眼为君青。",
        "dynasty": "宋",
        "collection_info": null
    },
    {
        "title": "薛公肃访山中偶出不值公肃留诗次其韵  其一",
        "author": "李流谦",
        "content": "一舸初从帝所还，綵衣照日眩斓斑。\n今君已出云天近，我尚无钱可买山。",
        "dynasty": "宋",
        "collection_info": null
    },
    {
        "title": "薛公肃访山中偶出不值公肃留诗次其韵  其二",
        "author": "李流谦",
        "content": "紫极朝归谢往还，新篇落笔烂彪斑。\n乌藤拈起都閒事，且看西湖处处山。",
        "dynasty": "宋",
        "collection_info": null
    },
    {
        "title": "再次才夫韵二绝  其一",
        "author": "李流谦",
        "content": "灯窗仍有卷披黄，此地重来似故乡。\n安得清江都是酒，胜金满屋笏堆床。",
        "dynasty": "宋",
        "collection_info": null
    },
    {
        "title": "再次才夫韵二绝  其二",
        "author": "李流谦",
        "content": "木生殊不愿青黄，雨露根深无有乡。\n台省从渠登衮衮，未妨老子卧胡床。",
        "dynasty": "宋",
        "collection_info": null
    },
    {
        "title": "谯令以视堰绝句见示次其韵  其一",
        "author": "李流谦",
        "content": "疲氓糠覈自能肥，一箇何曾吏扣扉。\n凤指翠梧求友集，蝗无绿野蔽天飞。",
        "dynasty": "宋",
        "collection_info": null
    },
    {
        "title": "谯令以视堰绝句见示次其韵  其二",
        "author": "李流谦",
        "content": "我瘠不妨天下肥，期公他日到黄扉。\n悯农一念通精祲，定遣惊雷霹雳飞。",
        "dynasty": "宋",
        "collection_info": null
    },
    {
        "title": "次韵立春后余寒二首  其一",
        "author": "李流谦",
        "content": "挟冷朝阳未吐光，小池犹有夜来霜。\n东君自识沈潜意，谁道阴柔解变刚。",
        "dynasty": "宋",
        "collection_info": null
    },
    {
        "title": "次韵立春后余寒二首  其二",
        "author": "李流谦",
        "content": "绛帐何时得罢开，为君嘆息首空回。\n亦知弹铗无人听，收拾清诗分付梅。",
        "dynasty": "宋",
        "collection_info": null
    },
    {
        "title": "次黄仲甄峡中韵二绝  其一",
        "author": "李流谦",
        "content": "众流自作一门去，老子閒为三峡游。\n弭棹初逢云雨馆，转帆便是帝王州。",
        "dynasty": "宋",
        "collection_info": null
    },
    {
        "title": "次黄仲甄峡中韵二绝  其二",
        "author": "李流谦",
        "content": "连日舟横拍岸风，祗应身世在疎篷。\n旅床独茧皆愁绪，青镜明朝即老翁。",
        "dynasty": "宋",
        "collection_info": null
    },
    {
        "title": "舟中",
        "author": "李流谦",
        "content": "贩盐贾客夜吹笛，卖菱女儿朝刺船。\n沽酒得鱼能不醉，几钱堪买此江天。",
        "dynasty": "宋",
        "collection_info": null
    },
    {
        "title": "观渔舟",
        "author": "李流谦",
        "content": "晚晴吏退漫凭栏，注目溪光巧映山。\n忽见渔郎轻荡桨，宛如相见在花间。",
        "dynasty": "宋",
        "collection_info": null
    },
    {
        "title": "坐上呈叶守",
        "author": "李流谦",
        "content": "暝紫朝青千万层，使君衙退剩登临。\n东华明日软红裏，欲看此山无处寻。",
        "dynasty": "宋",
        "collection_info": null
    },
    {
        "title": "宿白羊二绝  其一",
        "author": "李流谦",
        "content": "入得瞿塘始敛愁，峡山行尽放眉头。\n澄江一道元如许，自在身心自在舟。",
        "dynasty": "宋",
        "collection_info": null
    },
    {
        "title": "宿白羊二绝  其二",
        "author": "李流谦",
        "content": "古柳维舟带暝阴，夜寒剪剪到衣棱。\n客中不觉年华换，小市人家已试灯。",
        "dynasty": "宋",
        "collection_info": null
    },
    {
        "title": "次乐碛",
        "author": "李流谦",
        "content": "客裏何曾得展眉，偶逢一笑莫相违。\n酒浓烛暗真宜醉，风色萧萧愁欲归。",
        "dynasty": "宋",
        "collection_info": null
    },
    {
        "title": "济源庙海子内有二鼋人以将军目之投餠饵则至",
        "author": "李流谦",
        "content": "我欲燃犀起蛰雷，漫夸海蘸纸钱灰。\n将军不是池中物，也为区区餠饵来。",
        "dynasty": "宋",
        "collection_info": null
    },
    {
        "title": "七月十六日离鄂渚",
        "author": "李流谦",
        "content": "一萍泛泛几时休，昨日黄州又鄂州。\n醉语醒来都不记，小湾才转失南楼。",
        "dynasty": "宋",
        "collection_info": null
    },
    {
        "title": "新滩三首  其一",
        "author": "李流谦",
        "content": "丛祠风俗尊淫祀，滩户生涯利客船。\n儵忽未兴酬德意，不知曾有此山川。",
        "dynasty": "宋",
        "collection_info": null
    },
    {
        "title": "新滩三首  其二",
        "author": "李流谦",
        "content": "渔父长歌招屈子，女儿高髻学昭君。\n虽存九辨欲谁继，便有琵琶那忍闻。",
        "dynasty": "宋",
        "collection_info": null
    },
    {
        "title": "新滩三首  其三",
        "author": "李流谦",
        "content": "蜀船南来去未休，吴船西上到沙头。\n人生能着几两屐，三峡风烟替往愁。",
        "dynasty": "宋",
        "collection_info": null
    },
    {
        "title": "小孤二绝句  其一",
        "author": "李流谦",
        "content": "蜀犀无用苦奔忙，百尺江心如许长。\n无数鸬鷀巢彻顶，只将险绝作寻常。",
        "dynasty": "宋",
        "collection_info": null
    },
    {
        "title": "小孤二绝句  其二",
        "author": "李流谦",
        "content": "瑶池缥缈是吾家，尝忆清觞覆九霞。\n雾鬓风鬟天下饰，可须人世俗铅华。",
        "dynasty": "宋",
        "collection_info": null
    },
    {
        "title": "舟中  其一",
        "author": "李流谦",
        "content": "大小孤山专绝险，上中水府柄幽权。\n行人股栗船头拜，小艇横江来觅钱。",
        "dynasty": "宋",
        "collection_info": null
    },
    {
        "title": "舟中  其二",
        "author": "李流谦",
        "content": "帆风不饱橹声迟，正是波平月上时。\n今夜不知何处泊，买鱼沽酒犒舟师。",
        "dynasty": "宋",
        "collection_info": null
    },
    {
        "title": "芜湖即事三首  其一",
        "author": "李流谦",
        "content": "烧痕吹尽荻芽生，江南二月春禽鸣。\n閒倚柁楼看远水，依依杨柳故园情。",
        "dynasty": "宋",
        "collection_info": null
    },
    {
        "title": "芜湖即事三首  其二",
        "author": "李流谦",
        "content": "南人重鱼长食鲜，小鱼弃掷不论钱。\n老翁操网儿弄桨，一家生理在渔船。",
        "dynasty": "宋",
        "collection_info": null
    },
    {
        "title": "芜湖即事三首  其三",
        "author": "李流谦",
        "content": "社风连日舟行迟，社公有马谁能骑。\n不妨酌我盎中绿，依旧离骚醉读时。",
        "dynasty": "宋",
        "collection_info": null
    },
    {
        "title": "瓜步两绝  其一",
        "author": "李流谦",
        "content": "颠风恶浪雨喧豗，往事愁中一笑咍。\n江上有人来吃酒，故应虎子是琼杯。",
        "dynasty": "宋",
        "collection_info": null
    },
    {
        "title": "瓜步两绝  其二",
        "author": "李流谦",
        "content": "阿坚狼狈伏狸奔，岂是长江解有神。\n犹忆当年南伐语，会知正朔不归人。",
        "dynasty": "宋",
        "collection_info": null
    },
    {
        "title": "蕲步四绝句  其一",
        "author": "李流谦",
        "content": "去岁南乘下峡舟，西归仍此听巴讴。\n题桥亦浅丈夫事，未赎当年犊鼻羞。",
        "dynasty": "宋",
        "collection_info": null
    },
    {
        "title": "蕲步四绝句  其二",
        "author": "李流谦",
        "content": "数峯遥指峡中山，渐喜岷峨气象还。\n万里虎头华髮将，只求生入玉门关。",
        "dynasty": "宋",
        "collection_info": null
    },
    {
        "title": "蕲步四绝句  其三",
        "author": "李流谦",
        "content": "一樽相属慰蹉跎，酒债街头苦不多。\n饶舌小僧休口藐，年来何事不消磨。",
        "dynasty": "宋",
        "collection_info": null
    },
    {
        "title": "蕲步四绝句  其四",
        "author": "李流谦",
        "content": "烧纸船头祭水神，杯盘灯火夜青荧。\n老巫得珓舟人喜，想象灵君醉未醒。",
        "dynasty": "宋",
        "collection_info": null
    },
    {
        "title": "偶成  其一",
        "author": "李流谦",
        "content": "骄阳前日拟镕金，积雨逢秋却厌淫。\n本自乘除无德怨，枉劳嗔旱復嗔霖。",
        "dynasty": "宋",
        "collection_info": null
    },
    {
        "title": "偶成  其二",
        "author": "李流谦",
        "content": "小溪浅涸如焦釜，一雨朝来万马奔。\n举手栏边夸海若，已无余沥到缾盆。",
        "dynasty": "宋",
        "collection_info": null
    },
    {
        "title": "偶成  其三",
        "author": "李流谦",
        "content": "黄流衮衮蹴天来，截岸夷洲不可裁。\n鳬鹜疆封遽如许，莫贪浩渺径须回。",
        "dynasty": "宋",
        "collection_info": null
    },
    {
        "title": "偶成  其四",
        "author": "李流谦",
        "content": "畏日得凉才小惬，因秋感岁却成悲。\n君看八万四千劫，只在炉熏起灭时。",
        "dynasty": "宋",
        "collection_info": null
    },
    {
        "title": "偶成  其五",
        "author": "李流谦",
        "content": "爷娘把笔祝功名，四十衣衫半是尘。\n倦去引杯成独啸，儿痴失学未须嗔。",
        "dynasty": "宋",
        "collection_info": null
    },
    {
        "title": "偶成  其六",
        "author": "李流谦",
        "content": "未老形骸足自支，唯忧多病酿成衰。\n诗书犹作发丘将，稽首竺干真我师。",
        "dynasty": "宋",
        "collection_info": null
    },
    {
        "title": "偶成  其七",
        "author": "李流谦",
        "content": "乐天已贵杯常把，元亮虽贫饮亦豪。\n等是逍遥吾自择，不能为白但为陶。",
        "dynasty": "宋",
        "collection_info": null
    },
    {
        "title": "偶成  其八",
        "author": "李流谦",
        "content": "有弟书来唤我归，客情偏觉雨声知。\n恰当浊浪粘空际，正是青山到梦时。",
        "dynasty": "宋",
        "collection_info": null
    },
    {
        "title": "偶成  其九",
        "author": "李流谦",
        "content": "眼入平芜隔暝霞，有兄官满未归家。\n三人兄弟仍三处，指点飞鸿一嘆嗟。",
        "dynasty": "宋",
        "collection_info": null
    },
    {
        "title": "偶成  其一○",
        "author": "李流谦",
        "content": "仲明我友一肝肠，爱子慇勤出妙方。\n病后药囊真壁垒，老来贝叶是资粮。",
        "dynasty": "宋",
        "collection_info": null
    },
    {
        "title": "过长桥予醉卧不及观用仲甄韵",
        "author": "李流谦",
        "content": "长桥万古入骚吟，跕跕轻帆卷夕阴。\n醉卧不知清景失，老㕙电掣笑秋鹰。",
        "dynasty": "宋",
        "collection_info": null
    },
    {
        "title": "富池祠  其一",
        "author": "李流谦",
        "content": "卷雪楼高首重回，江东那得许人材。\n只应汉鼎三分后，便有英雄一聚来。",
        "dynasty": "宋",
        "collection_info": null
    },
    {
        "title": "富池祠  其二",
        "author": "李流谦",
        "content": "萧何识信在逡巡，此事从来妙若神。\n不是将军难着眼，正应黄祖是凡人。",
        "dynasty": "宋",
        "collection_info": null
    },
    {
        "title": "富池罗汉院有钱希白中大科赴信州别驾时所题诗有陈朝柏二绝句  其一",
        "author": "李流谦",
        "content": "圣世能收晁董策，孤舟来唱鄂君歌。\n一看献纳元台表，可特修名在异科。",
        "dynasty": "宋",
        "collection_info": null
    },
    {
        "title": "富池罗汉院有钱希白中大科赴信州别驾时所题诗有陈朝柏二绝句  其二",
        "author": "李流谦",
        "content": "皮肤脱落余真实，须鬣苍浪阅岁华。\n突兀一根丛棘裏，不知几见后庭花。",
        "dynasty": "宋",
        "collection_info": null
    },
    {
        "title": "题富池罗汉院",
        "author": "李流谦",
        "content": "竹深树老小禅关，关对江淮千古山。\n万舶堆中江上乐，时时箫鼓寺前还。",
        "dynasty": "宋",
        "collection_info": null
    },
    {
        "title": "登宝公塔  其一",
        "author": "李流谦",
        "content": "树老巢翻鹰亦化，锡飞近地鹤犹惊。\n太平寺主今安在，潮打山围建业城。",
        "dynasty": "宋",
        "collection_info": null
    },
    {
        "title": "登宝公塔  其二",
        "author": "李流谦",
        "content": "三尺杖头閒一把，兴亡随分百余年。\n我来但爱松风好，觅得僧窗一觉眠。",
        "dynasty": "宋",
        "collection_info": null
    },
    {
        "title": "再游蒋山  其一",
        "author": "李流谦",
        "content": "寒山寺裏立斜晖，只有垂杨自在垂。\n不待新亭成洒涕，向来已识宁馨儿。",
        "dynasty": "宋",
        "collection_info": null
    },
    {
        "title": "再游蒋山  其二",
        "author": "李流谦",
        "content": "六经岂解亡人国，万卷平生最苦辛。\n只作卧龙嗟晚悟，当年人畏近前嗔。",
        "dynasty": "宋",
        "collection_info": null
    },
    {
        "title": "客中二绝  其一",
        "author": "李流谦",
        "content": "客中有梦自难成，未了风声又雨声。\n二十五声秋夜点，谁人数得甚分明。",
        "dynasty": "宋",
        "collection_info": null
    },
    {
        "title": "客中二绝  其二",
        "author": "李流谦",
        "content": "角声定自与谁语，月色不应无为明。\n已作杨花着泥久，无多心事惹愁生。",
        "dynasty": "宋",
        "collection_info": null
    },
    {
        "title": "对月戏简坐客",
        "author": "李流谦",
        "content": "夜凉溪月等閒斜，半折寒芦委雪花。\n一叶与君从此逝，松江烟雨着浮家。",
        "dynasty": "宋",
        "collection_info": null
    },
    {
        "title": "巫山一何高七绝  其一",
        "author": "李流谦",
        "content": "巫山一何高，片片朝云飞。\n灵雨满旗神女去，夜月吹笙神女归。",
        "dynasty": "宋",
        "collection_info": null
    },
    {
        "title": "巫山一何高七绝  其二",
        "author": "李流谦",
        "content": "巫山一何高，积翠拥阳台。\n欲向楚臣诛绮语，莫问襄王来不来。",
        "dynasty": "宋",
        "collection_info": null
    },
    {
        "title": "巫山一何高七绝  其三",
        "author": "李流谦",
        "content": "巫山一何高，鸾停鹄飞舞。\n上头有路通紫霄，正恐朝元从此去。",
        "dynasty": "宋",
        "collection_info": null
    },
    {
        "title": "巫山一何高七绝  其四",
        "author": "李流谦",
        "content": "巫山一何高，山空夜寥寥。\n我有不餐烟火句，黄冠留作步虚谣。",
        "dynasty": "宋",
        "collection_info": null
    },
    {
        "title": "巫山一何高七绝  其五",
        "author": "李流谦",
        "content": "巫山一何高，羽衣飘婀娜。\n归宁金媪到瑶池，烂熟蟠桃求一颗。",
        "dynasty": "宋",
        "collection_info": null
    },
    {
        "title": "巫山一何高七绝  其六",
        "author": "李流谦",
        "content": "巫山一何高，骀荡壶中春。\n玄猿莫遣上山去，偷饮仙浆醉搅人。",
        "dynasty": "宋",
        "collection_info": null
    },
    {
        "title": "巫山一何高七绝  其七",
        "author": "李流谦",
        "content": "巫山一何高，晓雨发黛青。\n痴儿休作髻鬟看，浪起矛㦸生心兵。",
        "dynasty": "宋",
        "collection_info": null
    },
    {
        "title": "下岩",
        "author": "李流谦",
        "content": "扫云跻绝磴，倚竹破苍苔。\n冻涩冰帘捲，尘侵佛阁摧。\n僧残无给侍，墨妙杂舆台。\n就使匆匆去，犹胜不一来。",
        "dynasty": "宋",
        "collection_info": null
    },
    {
        "title": "秋日漫兴二首  其一",
        "author": "洪迈",
        "content": "江湖久客日思家，坐觉微霜上鬓华。\n节序又催秋后鴈，风光争发雨前花。\n倦游已梦庄生蝶，不饮何忧广客蛇。\n怪底朝来衣袖薄，一川白露下蒹葭。",
        "dynasty": "宋",
        "collection_info": null
    },
    {
        "title": "秋日漫兴二首  其二",
        "author": "洪迈",
        "content": "一夕西风木叶飞，画梁落月淡余辉。\n银灯夜照还家梦，金剪亲裁寄远衣。\n霜信早随新鴈至，素书深讶故人稀。\n无因为谢东曹掾，鲈熟莼香莫便归。",
        "dynasty": "宋",
        "collection_info": null
    },
    {
        "title": "庚戌正月十四日同友人丁晋年王蔚之谒普照塔",
        "author": "洪迈",
        "content": "孤塔骛霄汉，晴影金碧眩。\n重来得寓目，归枕尾残汴。\n缅怀何姓人，哀祷倾淮甸。\n是身如皎月，有水着处现。\n弹指遍大千，何止数乡县。\n惟应因缘地，聊尔共流转。\n颠危悔勒马，善涉悟觅扇。\n君看悔与悟，只在一转盼。\n至人独何心，示此祸福变。\n当知夙缘定，莫作邪道见。\n哀哉众生愚，积恶稔天谴。\n云何一朝急，頼此香火荐。\n我来适灯夕，宝蜡明邃殿。\n还揩客眼尘，重睹浮屠面。\n朝来塔上铃，告我风色便。\n平淮一回首，岸容失葱蒨。",
        "dynasty": "宋",
        "collection_info": null
    },
    {
        "title": "晓过吴县",
        "author": "洪迈",
        "content": "舟行有严程，越国常晓发。\n双艪兀残梦，起坐窥落月。\n人家岸野水，雾雨笼邃闼。\n遥怜琐窗人，欹枕听呕轧。",
        "dynasty": "宋",
        "collection_info": null
    },
    {
        "title": "陪余杭张无垢先生饮",
        "author": "洪迈",
        "content": "先生结屋在人境，门巷萧萧作冰冷。\n纷纷入眼不入意，坐客千言不相领。\n叩关闻我倒屣迎，重解旧榻尘埃生。\n向来妙处久不吐，一挽天汉昆崙倾。\n共说别来经世事，我言所向皆儿戏。\n胸中磈礧不用浇，便有清愁说无地。\n士林师范六一翁，先生合在伯仲中。\n愿言终赐指归处，为君敬作曾南丰。",
        "dynasty": "宋",
        "collection_info": null
    },
    {
        "title": "于潜道中",
        "author": "洪迈",
        "content": "山行厌荦确，理策扶敧危。\n绿野三两家，一息知可期。\n冉冉晴林端，炊烟袅晴晖。\n居民丰且乐，恐是太古遗。\n那知都邑间，百索困鞭笞。\n繁华今何有，半作道旁羸。",
        "dynasty": "宋",
        "collection_info": null
    },
    {
        "title": "度芙蓉岭",
        "author": "洪迈",
        "content": "幽泉端为谁，放溜杂琴筑。\n山深春未老，泛泛乱蕊馥。\n娟娟菖蒲花，可玩不可触。\n灵根盘翠崖，老作蛙蚓蹙。\n褰裳踏下流，濯此尘土足。\n何当饵香节，浄洗心眼肉。\n余功到方书，万卷不再读。\n晚岁穷名山，灵苗纵穿斸。",
        "dynasty": "宋",
        "collection_info": null
    },
    {
        "title": "信州禅月台上",
        "author": "洪迈",
        "content": "玉峯点寥廓，霄汉疑可梯。\n玉水环城阴，滟滟方拍堤。\n层台擅二美，吾策时一携。\n何当蜡我屐，更欲照以犀。\n尘劳不相赦，竟类穷途迷。\n吾生麋鹿尔，不羡驾辂骊。\n向来丘壑怀，语发人所诋。\n长安黑头公，玉勒朝金闺。\n山林出戏言，广己无端倪。\n谁收遮日手，归把耕雨犁。\n纷纷尘土中，等是舞瓮鸡。\n颇闻山水间，幽子饭藿藜。\n行当践此语，绝境同攀跻。",
        "dynasty": "宋",
        "collection_info": null
    },
    {
        "title": "送禅师往妙香寺元住云溪",
        "author": "洪迈",
        "content": "道人舍幽居，谁管溪上云。\n此身白云耳，遑暇南北分。\n颇闻妙香山，天花雨缤纭。\n宴坐丈室间，历乱旧衲纹。\n山前路悠悠，山后水沄沄。\n应观川途客，念我奔走勤。\n岂无香火缘，他年往相羣。\n饱食跛铛饭，稀摘幽涧芹。\n当令枕花台，白社掩前熏。",
        "dynasty": "宋",
        "collection_info": null
    },
    {
        "title": "坐睡",
        "author": "洪迈",
        "content": "坐久睡屡兀，手失未了书。\n清风脱然至，心醒得我娱。\n起看孤隙光，了不移锱铢。\n云何短梦中，万境生须臾。\n嗟彼市朝子，百巧营其躯。\n安知非梦役，过眼灭无余。\n至人有达观，那与世贤愚。\n不须无言子，同上昆崙墟。",
        "dynasty": "宋",
        "collection_info": null
    },
    {
        "title": "游山光寺",
        "author": "洪迈",
        "content": "寺藏两山腹，路转百步阴。\n登高试病脚，掬冷清烦襟。\n败壁龛石刻，岁月不可寻。\n惟应查公石，俯仰阅古今。\n屋古囷枝挂，摧颓力难任。\n何当咄嗟办，嗣彼钟梵音。\n兴衰岂关吾，得酒且满斟。\n归路有溪月，揽之醒吾心。",
        "dynasty": "宋",
        "collection_info": null
    },
    {
        "title": "送建州徐生",
        "author": "洪迈",
        "content": "人羁天地间，谁非一浮萍。\n泛然偶相值，便有离合情。\n君家武夷下，归路尘眼明。\n我生爱山者，梦寐秀色横。\n秋风送客去，把手更心倾。\n尔逢山中人，为我寄此声。",
        "dynasty": "宋",
        "collection_info": null
    },
    {
        "title": "赠觉师",
        "author": "洪迈",
        "content": "觉师儒门秀，脱屣世故早。\n那知轩冕味，夙悟心已槁。\n惟余章句习，心境时相恼。\n如人生于齐，而即楚乡老。\n虽遭楚人咻，微音或清好。\n固无益生死，亦未妨至道。\n家山亦何有，骯脏衣间窖。\n丛林选佛场，一掷想盆倒。\n云何慰故居，俛仰待华皓。\n他年空手归，子语吾为老。\n幸分曹溪水，万刼付一澡。",
        "dynasty": "宋",
        "collection_info": null
    },
    {
        "title": "休宁村落间有奇石如弹子涡所出宜养石菖蒲程德藻许以馈我以诗督之",
        "author": "洪迈",
        "content": "君家绿溪上，岸曲溪成涡。\n涡间石无数，水蹙相荡磨。\n谁尝掬而戏，一一印指螺。\n我欲往取之，拥此菖蒲窠。\n石罂注新汲，幽姿发清哦。\n夫子许饷我，往督书已多。\n愿言速寄与，起此泉石痾。",
        "dynasty": "宋",
        "collection_info": null
    },
    {
        "title": "效渊明",
        "author": "洪迈",
        "content": "人生本无事，况我麋鹿姿。\n一堕世网中，永与林壑辞。\n此行独何事，岂不为寒饥。\n弱岁慕古人，颇觉世好卑。\n那知齿髮迈，终然此心违。\n春风到山泽，鱼鸟亦知时。\n我行何日休，流目瞻长岐。\n且用陶翁言，一觞聊可挥。",
        "dynasty": "宋",
        "collection_info": null
    },
    {
        "title": "酬马退翁见示之什",
        "author": "洪迈",
        "content": "我家大江左，江水日夜东。\n遥瞻发源处，乃在西南穷。\n相望邈异境，正北一水通。\n故令我与子，迹远心自同。\n我生寡所谐，强颜红尘中。\n倦飞矫归翮，饥吟咽寒蛩。\n独欣得吾子，万虑一笑空。\n时时出秀句，醒我如风松。\n当知山泽臞，不鄙犀角丰。\n弹冠实伊始，此生各飞蓬。\n卜邻应未必，即事聊从容。",
        "dynasty": "宋",
        "collection_info": null
    },
    {
        "title": "戏答胡汝能",
        "author": "洪迈",
        "content": "吾生苦中狭，与世枘凿乖。\n平生素心人，耿耿不满怀。\n汝能伯始后，游世如婴孩。\n相逢握手语，便作埙篪谐。\n时时笑谓我，如子患未涯。\n执古以规今，求合诚难哉。\n涉世幸未远，子车尚可回。\n我介足怨忌，君通绝嫌猜。\n不见山巨源，雍容居鼎台。\n不见嵇中散，绝交自可哀。\n贤愚心自了，短韵共一咍。",
        "dynasty": "宋",
        "collection_info": null
    },
    {
        "title": "谒吴公路许借论衡復留一日戏作",
        "author": "洪迈",
        "content": "幽独不自得，驾言款斋庐。\n殷勤主人情，投辖恐回车。\n辖亦不须投，此去将焉如。\n惟忧酒钱尽，使吾诗肠枯。\n会合曾几何，可復自作疎。\n更当留一夕，帐中搜异书。",
        "dynasty": "宋",
        "collection_info": null
    },
    {
        "title": "新秋",
        "author": "洪迈",
        "content": "幽人无与娱，耳冷百不闻。\n新米熟未知，但觉市酒醇。\n沧洲散秋色，山水逾清新。\n一醉不忍独，念我存故人。",
        "dynasty": "宋",
        "collection_info": null
    },
    {
        "title": "道中得雨",
        "author": "洪迈",
        "content": "吾行田野间，吁嗟连数村。\n千山收宿雨，溪作黄梅浑。\n渐看风叶底，一洗龟坼痕。\n余功被行客，稍压旱尘昏。",
        "dynasty": "宋",
        "collection_info": null
    },
    {
        "title": "道中",
        "author": "洪迈",
        "content": "骄阳久自杀，一雨荡龟坼。\n田夫梦亦好，翻陇已幽咽。\n朝来喜相晤，一饱心已决。\n翻翻风叶乱，袅袅露芒出。\n去年禾欲秀，积潦满秋泽。\n今年岂堪旱，束手就沟壑。\n我生拙谋口，藜藿甘如蜜。\n向来真过计，忧民岂吾职。\n赤子天可怜，嗟人独何力。\n何须事儿戏，合沓来贺客。\n稍欣新稻熟，社酒行可觅。\n当同扶路翁，醉归舞南陌。",
        "dynasty": "宋",
        "collection_info": null
    },
    {
        "title": "无题",
        "author": "洪迈",
        "content": "前年溪上秋风时，主人酒熟烹黄鸡。\n归来醉倒睡便着，父老唤起牛羊蹊。\n此生一醉宁易得，未辨身为贵人客。\n征西将军尔何人，那用尊前惊堕帻。\n朅来闽越再经秋，闻道轩名涎已流。\n悬知得酒推不去，此客有辖何须投。\n今我正为奔走役，空想题诗满高壁。\n若逢落魄姓回人，为问何时定相觅。",
        "dynasty": "宋",
        "collection_info": null
    },
    {
        "title": "书窗对月",
        "author": "洪迈",
        "content": "天公自厌雨，一夕开寒晴。\n霜风浄旷野，鸿落有余声。\n饥鸦得林静，霁月素窗生。\n慰开睡眼色，一洗空花横。\n故人千里余，壶浊谁与倾。\n遥知劝影杯，共此通夕情。\n今冬有奇事，三见飞玉英。\n明年溪上路，谁饷雨中耕。",
        "dynasty": "宋",
        "collection_info": null
    },
    {
        "title": "宿野人家",
        "author": "洪迈",
        "content": "梦裏沧波摇一叶，觉时正受肩舆兀。\n人家一宿晚可投，新席槁梧香更滑。\n霜前䆉稏收百亩，稚子新能牧鹅鸭。\n我生本是个中人，挟策久矣犹能说。",
        "dynasty": "宋",
        "collection_info": null
    },
    {
        "title": "度石栋岭",
        "author": "洪迈",
        "content": "我行欲安适，策马踰山樊。\n谷深不可瞬，危磴争猱猨。\n坡陀两山间，寂历三家村。\n茅檐青裙妇，蓬髮薪烟昏。\n敲冰那可饮，分我一掬温。\n郎樵晚未归，客至不与言。\n不奉沙头巵，肯投柳下门。\n作诗配国风，行者式其藩。",
        "dynasty": "宋",
        "collection_info": null
    },
    {
        "title": "用退之韵赋新霁",
        "author": "洪迈",
        "content": "春泥窘幽步，苔上屐痕少。\n新晴一褰衣，绿叶藏啼鸟。\n方塘滟宿涨，古镜窥清晓。\n华颠忽自笑，綵羽堕惊矫。\n瞻言云中耕，缥缈穹脊绕。\n归把东皋犁，此念何日了。",
        "dynasty": "宋",
        "collection_info": null
    },
    {
        "title": "送金确然归弋阳",
        "author": "洪迈",
        "content": "昔我云溪居，送子云溪濆。\n重来问何如，笑指溪上云。\n一别四周星，坐此世故纷。\n衰颜两非昔，华髮粲可耘。\n我缠风树悲，终日无一欣。\n子乃菽水忧，尚此奔走勤。\n对床语未终，悬知便离分。\n霜风吹客袂，别意如丝棼。\n子归葛陂上，去路接乡枌。\n归梦尚随子，何当叹离羣。",
        "dynasty": "宋",
        "collection_info": null
    },
    {
        "title": "至节日建州会詹士元",
        "author": "洪迈",
        "content": "嗟予身百忧，佳节过倥偬。\n客愁随綫增，归思与灰动。\n当年从子日，未觉百虑重。\n高堂遶床呼，一掷有余勇。\n那知客天涯，相对寒骨耸。\n岁月曾几何，鬓丝今种种。\n忍饥山药煮，附暖地炉拥。\n深藏断往还，衰病脱拜拱。\n兴言望乡关，云物方鬰滃。\n空余相属意，杯酒久不捧。",
        "dynasty": "宋",
        "collection_info": null
    },
    {
        "title": "用前韵答翁子静",
        "author": "洪迈",
        "content": "客心既岑寂，节物亦倥偬。\n幽篱菊初暗，深壑梅已动。\n古人微尺璧，顾谓寸阴重。\n欲从夫子游，掣肘媿不勇。\n松高节磊砢，鹤老格清耸。\n当知山泽臞，谁羡将相种。\n一官戏人间，丛书以自拥。\n微言闻绪余，三叹手辄拱。\n青天本寥廓，不受云雾滃。\n愿言瞻清明，茗椀不辞捧。",
        "dynasty": "宋",
        "collection_info": null
    },
    {
        "title": "微雨",
        "author": "洪迈",
        "content": "端居身百忧，况乃贫病俱。\n天公颇相爱，相爱雨我蔬。\n药区晓晴新，日薄生意苏。\n卫生固未必，一饱行可图。\n故园天一涯，茆荆谁为锄。\n峥嵘岁云晚，此念当何如。",
        "dynasty": "宋",
        "collection_info": null
    },
    {
        "title": "寄题叔父池亭",
        "author": "洪迈",
        "content": "一壑久藏胜，数椽忽开亭。\n方塘荫瓦影，浄见鲂鲤行。\n主人有嘉招，转柁失高城。\n不知几摇兀，杙舟上峥嵘。\n尊酒酌芳醁，园蔬煮柔青。\n翩翩射鸭弓，一笑翻綵翎。\n那知海陬侄，斗粟忘归耕。\n余生信萍梗，归梦识林垧。\n涨水有回波，故乡岂无情。\n一醉会有日，因之濯我缨。",
        "dynasty": "宋",
        "collection_info": null
    },
    {
        "title": "赠谢彦翔",
        "author": "洪迈",
        "content": "我本世味薄，寸田足自营。\n年来荆棘尽，稍有梨枣萌。\n但恐骨相凡，未敢希长生。\n陈留达人后，未龀犀角盈。\n旧游记三山，幽梦彻九清。\n迩来三十年，但觉膏粱腥。\n幽寻饭绿髓，默卧诵黄庭。\n顾我尘土中，深慰夙心倾。\n仙人吴门卒，解后烦寄声。\n相期朝金阙，鹤驭何时征。",
        "dynasty": "宋",
        "collection_info": null
    },
    {
        "title": "考亭陈国器以家酿饷吾友人卓民表民表以饮予香味色皆清绝不可名状因为制名曰武夷仙露仍赋一首",
        "author": "洪迈",
        "content": "二年饮水闽中村，忽见玉醴倾蛮尊。\n涓涓醍醐灌热脑，耿耿沆瀣明朝暾。\n旱尘久涨尘市暗，渴梦欲挽江湖吞。\n何人远致双鲤信，知我来扣罗雀门。\n不须邀月已清绝，尚恐熨齿当微温。\n要从华池吸真液，岂独玄鬓薅愁根。\n微茫已识投辖客，妩眉似返当垆魂。\n奇功谁续伯伦颂，妙意要与渊明论。\n胸中我自有泾渭，笔下君已倾昆崙。\n诗成寄与约他日，饮君与我空瓶盆。",
        "dynasty": "宋",
        "collection_info": null
    },
    {
        "title": "久旱新岁乃雨",
        "author": "洪迈",
        "content": "高田土可籭，下田不受犁。\n遗蝗忧插啄，况乃麦未齐。\n赤子天自怜，沟壑忍见挤。\n雨逐新岁来，停云忽凄凄。\n莫辞三日霖，为作一尺泥。\n汪汪既没膝，滟滟仍拍堤。\n渐看蓑笠出，笑语喧畛畦。\n我欲与寓目，父老同攀跻。\n此身羣万生，扰扰舞瓮鸡。\n曾亦无几求，脱粟配羹藜。\n永言故陇耕，老眼路凄迷。\n好收敛手版，锄耰归自携。",
        "dynasty": "宋",
        "collection_info": null
    },
    {
        "title": "春日与卓民表陈国器步出北郊",
        "author": "洪迈",
        "content": "灼灼桃吐华，濯濯柳垂缕。\n芳菲挽人出，春力乃如许。\n嗟余闭门客，佳节过不数。\n不因可人呼，那得幽步举。\n客如山阴胜，诗作斜川语。\n谁言一尊酒，妙处合千古。\n归来读残书，耿耿霜月苦。\n空余流落心，三叹非吾土。",
        "dynasty": "宋",
        "collection_info": null
    },
    {
        "title": "蔬饭",
        "author": "洪迈",
        "content": "蕨拳婴儿手，笋解箨龙蜕。\n荐羞杞菊间，采斸烟雨外。\n嗟余饭藜藿，咽塞舟泝濑。\n朝来二尾鱼，一饱良已泰。\n充肠我诚足，染指客应嘅。\n平生食肉相，萧瑟何足頼。\n王郎催牛炙，韩老忆鲸鲙。\n侠气信雄夸，戏语亦狡狯。\n吾师鲁颜子，陋巷翳蓬艾。\n执瓢不可从，一取清泉漱。",
        "dynasty": "宋",
        "collection_info": null
    },
    {
        "title": "戏赠吴知伯",
        "author": "洪迈",
        "content": "条侯得剧孟，吴楚坐可馘。\n我知无能为，失此一敌国。\n伟哉奇男子，侠气横八极。\n书生復何者，骯脏老笔墨。\n刺口论安危，事往竟何益。\n匹夫啸空野，惊尘一方塞。\n区区空有意，浩荡洗锋镝。\n何如吴王孙，语辄面浮赤。\n交游得朱亥，负贩鄙胶鬲。\n腰间铁丝箭，上镞紫塞翮。\n笑指蛇豕区，灭此而后食。\n诸公未备知，欲荐恨无力。\n明日我过君，烹牛啖社客。\n当书游侠传，令子姓名白。",
        "dynasty": "宋",
        "collection_info": null
    },
    {
        "title": "送僧",
        "author": "洪迈",
        "content": "空中世界纷河沙，不知底处为天涯。\n干坤百亿在指掌，触处与子同一家。\n云何犹作去来想，千里一跌毫釐差。\n坐令契阔费星纪，岭云欲寄山川遐。\n拨眉相对此何日，丈室浄扫余天花。\n诗毫辨舌久投阁，万窍寂历风无譁。\n为君游戏出三昧，妙处那復相聱牙。\n往将妙响应空谷，一任飞锡凌苍霞。",
        "dynasty": "宋",
        "collection_info": null
    },
    {
        "title": "书僧房",
        "author": "洪迈",
        "content": "陆续流泉自成句，来拥红炉听山雨。\n道人更有深深处，语曲如珠蚁丝度。\n几砚无尘寒欲雾，雕盘篆破孤萤吐。\n味如嚼蜡那禁咀，茶甘未回君莫去。",
        "dynasty": "宋",
        "collection_info": null
    },
    {
        "title": "题芦鴈屏",
        "author": "洪迈",
        "content": "征鸿坐何事，天遣南北飞。\n萧然如旅人，无情自相依。\n孤苇吹欲折，秋风不胜威。\n冥冥一孤鶱，空费弋者机。\n寒声落烟渚，相应不我违。\n嗟吾识此情，手纳空嘆欷。\n安知丹青师，落笔乃庶几。\n画形孰不工，画意识者稀。\n他时因吾句，购此千金挥。",
        "dynasty": "宋",
        "collection_info": null
    },
    {
        "title": "题临赋轩",
        "author": "洪迈",
        "content": "苍山围岑寂，下有一水奔。\n闭户卧风雨，束蒿翳篱藩。\n寥哉祇树人，心远忘世喧。\n此身自蘧庐，长物余此轩。\n鸟语幽梦断，香横经帙翻。\n未成借路行，自要窥潺湲。\n远师渊明意，不媿灵澈魂。\n月度了无迹，风行偶成痕。\n心境两清妙，尺喙何由吞。\n赋诗安所取，碧云未足论。\n何当揣朱丝，窈眇絃我言。",
        "dynasty": "宋",
        "collection_info": null
    },
    {
        "title": "答併安江师送米",
        "author": "洪迈",
        "content": "不见道人久，天涯岁云除。\n朝来食指动，忽接送米书。\n念师折脚铛，五合未省余。\n虽无覆餗祸，尚有乞食逋。\n云何怜孤客，日受饥火驱。\n未曾贷监河，矧肯索胡奴。\n谁言斗升意，矫矫超万夫。\n嗟予事笔耕，轻弃南亩锄。\n慁烦方外客，此计良已疎。\n何时事粗了，归葺五亩居。\n生涯寄绵竹，岂即非良图。\n不为泉壤蚓，愿学江湖鱼。",
        "dynasty": "宋",
        "collection_info": null
    },
    {
        "title": "陈德瑞馈新茶",
        "author": "洪迈",
        "content": "空山冥冥云雾窗，春风好梦敧残缸。\n朝来果得故人书，微凸而么犀锷双。\n贵人争买百璎珞，此心儿女久已降。\n坐观市井起攘袂，念之使我心纷庞。\n领君此意九鼎重，我虽有力安能扛。\n何时来施三昧手，慰我渴梦思长江。",
        "dynasty": "宋",
        "collection_info": null
    },
    {
        "title": "次韵希旦喜雨",
        "author": "洪迈",
        "content": "骄阳挟酷暑，何啻虎而翼。\n高田土可籭，况乃耕与植。\n风伯真可讼，云合吹復拆。\n那知下土民，糟粕配橡实。\n古佛栖岩隈，旱沴岂我责。\n应缘贤令尹，闵雨丐法力。\n积阴暝山谷，流润凄几格。\n朝来贺客散，置酒浣愁疾。\n古诗成云外，险句动潜蛰。\n旋看蓑笠出，竞喜沟浍溢。\n谁言令与佛，念我一何悉。\n嗟吾困蒿藜，最觉民可恤。\n何当问牛喘，免使诉鱼失。\n九关虎豹守，怀此欲安适。\n谁哉此心同，吾饱将何日。",
        "dynasty": "宋",
        "collection_info": null
    },
    {
        "title": "古风二首寄汪明道  其一",
        "author": "洪迈",
        "content": "紫兰初茁芽，深壑终自秀。\n骯脏萧艾中，不采则谁咎。\n儿曹逐纷华，壮士保穷陋。\n应知此词同，万世无先后。",
        "dynasty": "宋",
        "collection_info": null
    },
    {
        "title": "古风二首寄汪明道  其二",
        "author": "洪迈",
        "content": "俗士白人眼，从谁明此心。\n不欲故人见，诃我车辙深。\n萧然江上庐，客卧诗书林。\n得句不相寄，谁赏气骎骎。",
        "dynasty": "宋",
        "collection_info": null
    },
    {
        "title": "建安道中",
        "author": "洪迈",
        "content": "吾生意行初不谋，泛泛何啻波中鸥。\n携家来作闽海梦，三年客食天南陬。\n我先人庐在何许，大江之左道阻修。\n奉新家有手足爱，隻身归扫先梧楸。\n旋当来此营斗粟，南北颠倒无时休。\n此心转与世事左，自作磨蚁将谁尤。\n安知不满达者笑，穷达一戏如观优。\n咄哉吾语亦已堕，且与造物同浮游。",
        "dynasty": "宋",
        "collection_info": null
    },
    {
        "title": "书事呈元声如愚起莘三兄",
        "author": "洪迈",
        "content": "隠吏朱墨暇，饱眠北窗风。\n时呼方外客，逃暑尊酒中。\n寂寞杜拾遗，四壁口不供。\n坐取盘餐款，哀哉岂天穷。\n何如平生友，磁铁间不容。\n每怀千里驾，今作五斗逢。\n吏行散鳬鹜，楸局收鸾龙。\n共话十年旧，事往如飞蓬。\n浮荣真一戏，何者为穷通。\n应须河汉语，浄洗芥蒂胸。\n仆夫适在门，客醉尊亦空。\n更为后日约，及此芙蓉红。",
        "dynasty": "宋",
        "collection_info": null
    },
    {
        "title": "寄题起莘家义轩",
        "author": "洪迈",
        "content": "贞观盛德后，余庆未渠央。\n旧闻闽海家，欲纵燕山芳。\n教子嗣先训，开轩翼中堂。\n地偏市朝远，几浄书简香。\n先生陈太丘，饭糜百忧忘。\n弟子俱羯胡，不闻触屏僵。\n一变豪侠窟，遂成邹鲁乡。\n下车里门外，他年看诸郎。\n坐上纡素髮，诜诜立冠裳。\n我诗自可絃，请以侑壶觞。",
        "dynasty": "宋",
        "collection_info": null
    },
    {
        "title": "梅花",
        "author": "洪迈",
        "content": "山深春未动，沙浅水欲冰。\n玉梅于此时，靓粧略无朋。\n露蕊欲的皪，月枝挂鬅鬙。\n俨如江汉女，可爱不可陵。\n他年江南路，晓粧犯严凝。\n寻香烟雨中，横斜插茅簦。\n却数今几日，痴如秋后蝇。\n北岭枝欲空，谁与扶一登。\n聊分窥水影，依我照字灯。\n坐使惜花梦，临风脚腾腾。\n昔如梦中蝶，今学桑下僧。\n了知菩提长，念起我何曾。",
        "dynasty": "宋",
        "collection_info": null
    },
    {
        "title": "十一月十九日与仲猷大年绰中美中饮于南台",
        "author": "洪迈",
        "content": "空山欲暝云冥冥，玉梅半开吾眼青。\n此身垂欲走尘土，聊復举酒看峥嵘。\n折腰向人不知耻，故园可锄在千里。\n金昆石友一开眉，珍重道人相料理。\n楚江东岸先人庐，竹君安否久无书。\n归欤何时应白首，我若食言如此酒。",
        "dynasty": "宋",
        "collection_info": null
    },
    {
        "title": "春社斋禁连雨不止赋呈梦得",
        "author": "洪迈",
        "content": "岁丰农犹饥，岁恶何可说。\n哀哉半菽氓，罪岁同一舌。\n年时旱尘涨，臈尽不见雪。\n青皇忽雨我，万顷麦苗活。\n令尹民父母，沟壑思手挈。\n祈年祓斋居，有酒不忍设。\n那知桃李径，狼籍香泥滑。\n芳意一如此，坐恐及鶗鴂。\n郊原伫开晴，出劳南亩馌。\n秋成已在眼，一醉宇宙豁。\n更呼湔裙人，劝此侧帽客。\n和公斜川诗，磨石镵岁月。",
        "dynasty": "宋",
        "collection_info": null
    },
    {
        "title": "次韵梦得见示长篇  其一",
        "author": "洪迈",
        "content": "雉驯不因媒，鸠暖自呼妇。\n诗成桃李阴，知是霹雳手。\n簿书我亦厌，丘壑渠自有。\n却怜支离疏，饱食得薪槱。\n俗夫尝世味，甘苦半哕呕。\n知公超然处，心迹两无垢。\n愁阴老芳物，虫鸟故相诱。\n浪蕋费收拾，柔条可结揉。\n岂无我辈人，一醉开笑口。\n那知市门底，客倦枕两肘。\n眼高可人稀，命蹇亨运偶。\n平生愿执鞭，见谓余小友。\n细观岂弟心，宜在帝左右。\n却来尘埃中，寂寞对五柳。\n鷇音藏鹄羽，正待荆鸡剖。\n学政容窥谱，问字当载酒。\n虚名翻误梦，恐坐箕与斗。\n言诗终不称，永媿赋琼玖。",
        "dynasty": "宋",
        "collection_info": null
    },
    {
        "title": "次韵梦得见示长篇  其二",
        "author": "洪迈",
        "content": "身閒书有味，吏傲俗不亲。\n小窗据物表，扫尽心眼尘。\n令尹垂珠玉，敲门唤行春。\n作意向芳物，吾车曾未巾。\n愁阴入病骨，鸠妇声亦嗔。\n冥冥三日雨，桃李迹已陈。\n空余深枝间，一一青子新。\n秾芳殿春晚，犹堪慰佳辰。\n酴醿晓粧靓，芍药醉脸匀。\n白萼簪袅袅，风枝倒粼粼。\n言当呼短舞，抵掌回双颦。\n年来得相从，稍觉安沉沦。\n岂不挂俗事，察公极清真。\n眼中醉乡路，风味良独醇。\n流光不容玩，尺璧何足珍。\n漓俗益可厌，愿言勤问津。",
        "dynasty": "宋",
        "collection_info": null
    },
    {
        "title": "牡丹酴醿各一首呈周宰  其一",
        "author": "洪迈",
        "content": "珍藂压朝露，无人羞欲敧。\n春风醉香骨，绰约不自持。\n谁怜曲肱人，一笑遗絃姿。\n不言意可了，君醉当勿疑。",
        "dynasty": "宋",
        "collection_info": null
    },
    {
        "title": "牡丹酴醿各一首呈周宰  其二",
        "author": "洪迈",
        "content": "妆淡洗逾靓，肌香熏不成。\n皎然月露姿，一笑午景晴。\n聊移梦蝶床，相对户不扃。\n谁令风雨暴，睡起春纵横。",
        "dynasty": "宋",
        "collection_info": null
    },
    {
        "title": "次韵梦得浅红芍药长句",
        "author": "洪迈",
        "content": "十日愁阴病不出，卧看春归无计惜。\n诗翁遣送淮海春，衰眼熨开云雾拆。\n胭脂注脸匀未遍，肉红借酒生春色。\n了知造物着意深，倾倒春工不余力。\n年来不顾溱洧女，载酒非公復安适。\n且将妙句写余妍，欲立佳名付精识。\n一春颇困歌湮没，回首纷华三太息。\n愿言乞与洗心方，归对炉香诵周易。",
        "dynasty": "宋",
        "collection_info": null
    },
    {
        "title": "宿禅寂院",
        "author": "洪迈",
        "content": "梦中一叶摇江湖，困睡不觉身篮舆。\n眼明佛屋丽丹碧，瓦鸱铁凤凌空虚。\n疲民日者困苛索，半作頳尾相濡鱼。\n鹈鹕数罟两不置，肯念竭泽明年无。\n道人谁与办此事，斤琢千指开渠渠。\n颇疑如幻三昧力，上方手揽归吾庐。\n了知舌本法轮转，咄嗟檀施争奔输。\n不辞割爱一念善，谁谓岁恶穷民愚。\n书生袖手对沟壑，力不能援心烦纡。\n事无大小成者少，谈说治乱何区区。\n调卑絃急诚龃龉，凿圆枘方尤阔疎。\n古今罪岁同一口，抚掌一笑皆愚儒。",
        "dynasty": "宋",
        "collection_info": null
    },
    {
        "title": "诗约范直夫游万叶寺观瀑泉",
        "author": "洪迈",
        "content": "范侯隠下吏，夙尚本丘园。\n身投攫金市，聚书以自藩。\n炯然如孤月，不受黄流浑。\n要知句律工，竞病何足论。\n我生羣末俗，泾渭同一源。\n同心无楚越，倾盖如弟昆。\n人生各有役，不暇捧一尊。\n风蒲挂南浦，念欲东南奔。\n对床定何夕，青灯照晤言。\n悬知吟诗处，千尺银河翻。",
        "dynasty": "宋",
        "collection_info": null
    },
    {
        "title": "次韵梦得见示之什",
        "author": "洪迈",
        "content": "居楚求齐音，美恶不同土。\n諠豗俗物华，鲜復有佳处。\n时从玉璧人，商略穷万古。\n诗如粟牛戏，误得摩顶许。\n望道渺逾远，浮生真暂寓。\n忍持尺璧阴，空作秋虫语。\n微言倘倾倒，河汉濯肺腑。\n向来说诗口，自此行可杜。",
        "dynasty": "宋",
        "collection_info": null
    },
    {
        "title": "送瓯宁魏生赴武举",
        "author": "洪迈",
        "content": "建安少年请缨客，横槊赋诗两无敌。\n辞家去作入彀英，气拂天狼夜无迹。\n庙堂尺棰鞭羌雏，智名勇功付壮夫。\n引弓没羽世自有，敢闻上策当何如。",
        "dynasty": "宋",
        "collection_info": null
    },
    {
        "title": "陈仲仁止止堂",
        "author": "洪迈",
        "content": "以我有限景，逐彼无涯知。\n失足践畏途，投身试危机。\n舟车日奔覆，定无丘与夷。\n万古践此辙，嗟我与谁归。\n仲仁古静者，怀璧照褐衣。\n名途尝一戏，回首羞前非。\n心如得坎水，不受狂风吹。\n功名忧不免，当復定何之。\n请观本无作，今復止者谁。\n筑堂市门侧，着书园不窥。\n蓬藋深一丈，图书周四围。\n时有好事人，载酒问所疑。\n攫金奋敏手，倚市夸妍姿。\n回光时自照，何者非吾师。",
        "dynasty": "宋",
        "collection_info": null
    },
    {
        "title": "送志宏西上",
        "author": "洪迈",
        "content": "九州眼一槩，余子真琐琐。\n岳立㟝嵝中，喜此高岋峨。\n如公吾辈人，取友一到我。\n挥毫赋垂天，风雨卷蓬颗。\n相期八表游，未觉夙心左。\n解龟醉江阁，酒面山月堕。\n起瞻帝乡云，感叹不成坐。\n何须飞霞佩，自办凌风舸。\n瀛洲渺溟渤，万里一掀簸。\n缄诗寄天涯，秉烛对新火。\n那知市门仙，斗禄事么么。\n空余肠九迴，上疏何日果。",
        "dynasty": "宋",
        "collection_info": null
    },
    {
        "title": "有怀舍弟逢年时归婺源以诗督之",
        "author": "洪迈",
        "content": "木落天未霜，君归定何时。\n相思如惊鹊，中夜未安枝。\n梦中见阿连，锵然咏新诗。\n寤惊衰叶翻，道是步屐移。\n揽衣下中庭，风露浩淼瀰。\n遥知客衣薄，归来一何迟。\n平生短檠灯，相对忽解颐。\n万古一舒卷，佳处良在兹。\n是中及物心，上与稷契期。\n援古以自例，自矢无乃痴。\n夜叉叱九阍，侧足不敢窥。\n坐令一寸心，日抱二柄疑。\n迟君商量此，免得儿辈嗤。\n况乃绿髮亲，倚门鬓欲丝。\n狶膏非凤喙，车辖无可脂。\n再拜寿杯分，斑衣舞参差。\n秋芳未云歇，采采黄金蕤。\n万钟不足乐，古人岂我欺。",
        "dynasty": "宋",
        "collection_info": null
    },
    {
        "title": "九月十七日夜度蔡道岭宿弥勒院",
        "author": "洪迈",
        "content": "月出度松岭，露香霏羽衣。\n肃肃夜气清，苍苍烟径微。\n川光浴秋容，萝影挂夕辉。\n冰轮碾空阔，飞辙无因依。\n拟掬星渚波，恐触天孙机。\n偓佺何时见，沆瀣聊独挥。\n未应青霞志，即与素愿违。\n稍休尘外踪，想此岩下扉。\n清吟写万籁，妙想绝百非。\n不须河汉言，尽解纷华围。\n飞仙亦戏剧，玄学乃庶几。\n鰲山切丹极，岁晚行将归。",
        "dynasty": "宋",
        "collection_info": null
    },
    {
        "title": "游郑圃",
        "author": "洪迈",
        "content": "城郭不去眼，而得林壑娱。\n低徊抚壮心，欲吐无与俱。\n铿然一枝筇，细磴半樵渔。\n挽衣竟与饮，不省谁为吾。",
        "dynasty": "宋",
        "collection_info": null
    },
    {
        "title": "女贫苦难妍",
        "author": "洪迈",
        "content": "女贫苦难妍，士贫苦难高。\n了知论此者，不识一世豪。\n此身百斛鼎，流俗欲手操。\n宁当舍其中，局促计所遭。\n颇疑有若人，骯脏栖蓬蒿。\n考槃一丘壑，光景不可韬。\n斯人不我忘，空復踰垣逃。\n轩裳亦云华，唾去如腥臊。\n哀哉夸毗子，扰扰冠猿猱。\n恬无齐世心，闵默死滔滔。\n朅来事斗禄，俛仰身桔槔。\n一官戏人间，几何非餮饕。\n谁言眷此帻，掷去轻秋毫。\n区区欲骄士，一哭嗟儿曹。",
        "dynasty": "宋",
        "collection_info": null
    },
    {
        "title": "溪南梅花",
        "author": "洪迈",
        "content": "巉巉石径鸣枯筇，意行诘曲无西东。\n心知幽壑梅已动，一枝寄我曾未蒙。\n清香横路忽惊顾，冰蕊的皪蛮烟中。\n有如佳人久去眼，邂逅相得情何穷。\n蔬畦压霜翠羽乱，已觉雪片栖丰茸。\n嗟我辜此来已晚，攀条嚼蕊聊从容。\n玉仙游戏下尘世，绝艷一洗汞铅空。\n不知阆苑在何许，叱回风驭无匆匆。\n溪寒沙浄迷俛仰，坐待山月来朦胧。\n岂无尊酒相暖热，锦裘起舞如惊鸿。\n仇池老仙羽化久，妙曲三迭余仙风。\n归时醉倒不知卧，明日来此谁能同。",
        "dynasty": "宋",
        "collection_info": null
    },
    {
        "title": "再和求首座",
        "author": "洪迈",
        "content": "道人昔曳匡庐筇，五老负雪湓江东。\n犯寒贪觅玉梅句，虽有衲被何曾蒙。\n归来苦雨熟梅子，卷裓深卧蛮烟中。\n诗传绝境忽入手，置我乡国情何穷。\n十年不蹈江上路，漠漠海气昏貂茸。\n异乡岁晚慰流落，一笑頼此冰雪容。\n峤南绝唱谁敢和，骑鲸人去尘寰空。\n昆墟下视堪笑闵，雕琢肝肾愁匆匆。\n那知幽子云雨上，风斤玉斧修朣胧。\n读诗令我一回首，杳若目送孤飞鸿。\n何时晤语折铛侧，坐听万籁号天风。\n拈花特地两颜解，他时与子真参同。",
        "dynasty": "宋",
        "collection_info": null
    },
    {
        "title": "奉酬令德寄示长句",
        "author": "洪迈",
        "content": "閒官屋舍如幽栖，寒苦余业偿盐虀。\n忽闻鹊声作破竹，尺书入手谁所赍。\n交游胜绝似公少，矫矫鸾凤依蒿藜。\n青冥侧足在咫尺，谁使狡狯捐其梯。\n秋风溪上共尊酒，摆落羁束忘畛畦。\n红裳起舞意未足，缺月衔岭星河低。\n只今跌宕走尘土，清梦往復无山蹊。\n新诗惊怪烂盈幅，笔力拗怒蟠虹蜺。\n遥知盘礴小窗底，得丧已着一理齐。\n此生同困造物戏，未觉与世谁云泥。\n虽无绝唱追白雪，頼有妙契如灵犀。\n一笑从公岂无日，挽袖相属空玻璃。\n不须俗物败真赏，但觅佳处同攀跻。",
        "dynasty": "宋",
        "collection_info": null
    },
    {
        "title": "答林康民见和梅花诗",
        "author": "洪迈",
        "content": "寒崦人家碧溪尾，一树江梅卧清泚。\n仙姿不受白眼污，风敛天香瘴烟裏。\n向来休沐偶无事，惟我亦游二三子。\n弯碕曲径一携手，冻雀惊飞莫能委。\n班荆劝客少延伫，酌酒赋诗相料理。\n多情入骨怜闵殊，休倚横斜嚼冰蕊。\n至今清梦挂残月，强作短歌传素齿。\n韵高尚恨白难称，頼有君诗清且美。\n天涯岁晚感乡物，归欤何时路千里。\n枕楼一笛雪漫空，回首江亭泪如洗。",
        "dynasty": "宋",
        "collection_info": null
    },
    {
        "title": "上丁余膰置酒招绰中德粲逢年",
        "author": "洪迈",
        "content": "我生无几求，毕愿老葭菼。\n谁令事斗禄，饭粝羹不糁。\n书生亦可怜，微物有先感。\n朝来食指动，膰肉丰咀啖。\n恭惟鲁司寇，道大长壈坎。\n空余祠千载，不救陈蔡惨。\n永言百世师，愿学吾岂敢。\n当饥不忘歌，既饱復何憾。\n安能如王孙，长物贮颐颔。\n急呼讲肆人，一醉舍铅椠。\n相携桃李径，历乱蹴红毵。\n言强三尺喙，气溢一身胆。\n平生超然处，独嗜逾昌歜。\n诗成持寄君，莫遗儿辈览。",
        "dynasty": "宋",
        "collection_info": null
    },
    {
        "title": "用绰中韵送正臣正臣欲归隠而无资故广其意以告识者",
        "author": "洪迈",
        "content": "华裾锦领乌纱帻，气盖当年五陵侠。\n胸中磈礧不可平，拂衣归来抱长铗。\n轩然寄傲楸枰间，长恨坐隠非云山。\n相逢笑我眷微粟，我归未可君何难。\n世人钱作牛吼音，谁能立谈寿千金。\n空令拥鼻诵招隠，知君心在仙峯阴。\n故山自叹无归期，作诗但拟渊明词。\n却愁他日林下信，千里寄我惟当归。",
        "dynasty": "宋",
        "collection_info": null
    },
    {
        "title": "秋怀六首  其一",
        "author": "洪迈",
        "content": "庭柯一叶失，风挟凉气归。\n湛湛陂水清，芙蕖脱红衣。\n非无岑寂士，句法妙玄晖。\n独怀履霜戒，德人贵知微。",
        "dynasty": "宋",
        "collection_info": null
    },
    {
        "title": "秋怀六首  其二",
        "author": "洪迈",
        "content": "真儒六经学，文字聊解纷。\n长孺弃诸侯，汉庭相公孙。\n儿口乳未干，妄作黑白分。\n谁能领斯会，事往风中云。",
        "dynasty": "宋",
        "collection_info": null
    },
    {
        "title": "秋怀六首  其三",
        "author": "洪迈",
        "content": "导江自岷山，源浅觞可滥。\n下集大小川，千丈水府暗。\n策策井桐寒，炯炯窗月淡。\n后生抱奇志，黄墨勤点勘。",
        "dynasty": "宋",
        "collection_info": null
    },
    {
        "title": "秋怀六首  其四",
        "author": "洪迈",
        "content": "市朝富危机，匹夫死冯河。\n何如狎鸥子，烟雨同一波。\n行藏各有趣，不在相诋诃。\n我师陋巷人，千古冠四科。",
        "dynasty": "宋",
        "collection_info": null
    },
    {
        "title": "秋怀六首  其五",
        "author": "洪迈",
        "content": "穿堵超玉绳，倒影夜窗寂。\n火云一洗空，月露清欲滴。\n幽人负疴卧，起坐三叹息。\n归同对床笫，晤语永佳夕。",
        "dynasty": "宋",
        "collection_info": null
    },
    {
        "title": "秋怀六首  其六",
        "author": "洪迈",
        "content": "掩窗耿不寐，道人亦无悰。\n故山新稻香，粥曾警枯桐。\n梦中信了了，推枕闻西风。\n少迟穉金壮，归善与子同。",
        "dynasty": "宋",
        "collection_info": null
    },
    {
        "title": "逢年与德粲同之温陵谒大智禅师医作四小诗送之  其一",
        "author": "洪迈",
        "content": "丈室掩槐夏，与君同卧疴。\n平生莫逆人，裹饭谁见过。\n跰𨇤起鑑井，万古寂不波。\n观心要知是，造物如吾何。",
        "dynasty": "宋",
        "collection_info": null
    },
    {
        "title": "逢年与德粲同之温陵谒大智禅师医作四小诗送之  其二",
        "author": "洪迈",
        "content": "六年别故山，松竹故无恙。\n此身已天涯，飘走復何向。\n清源老医师，砭楼出投状。\n勿辞一往勤，挹彼上池涨。",
        "dynasty": "宋",
        "collection_info": null
    },
    {
        "title": "逢年与德粲同之温陵谒大智禅师医作四小诗送之  其三",
        "author": "洪迈",
        "content": "石梁跨蚝山，永与方壶久。\n凭君持一杯，往酹济川手。\n遥知相携处，溟渤浸箕斗。\n作诗问大钧，犹有斯人否。",
        "dynasty": "宋",
        "collection_info": null
    },
    {
        "title": "逢年与德粲同之温陵谒大智禅师医作四小诗送之  其四",
        "author": "洪迈",
        "content": "山河我四大，物我同一体。\n谁为苦疾痒，搔按不容拟。\n多生抱此念，耿耿未云已。\n那知知鱼乐，更有濠梁子。",
        "dynasty": "宋",
        "collection_info": null
    },
    {
        "title": "与陈彦时会华严道人偶书",
        "author": "洪迈",
        "content": "屋头烟云屯，屋下波涛諠。\n团圞坐已久，起扣丹霞门。\n客至苦舌强，目击翻无言。\n元龙湖海士，怀哉夙契敦。\n清坐鼎足峙，妙语流潺湲。\n君游华严海，贝叶手自翻。\n此心于身世，鸟度空无痕。\n笑吾流浪中，久被业识吞。\n读书谈古今，绮语生祸根。\n望道渺未见，况乃躐其藩。\n职卑困掣肘，见溺不得援。\n未知造物心，颇復哀黎元。\n近窥贤稷意，未敢遽掩关。\n躬耕亦细事，会要五亩园。\n释羁牛在牧，驾鼓马伏辕。\n居然见优劣，不比鱼熊膰。\n持问跏趺人，一笑霜眉掀。\n相携妙峰顶，暝色窥远村。\n解衣略辈行，班坐搴芳荪。\n欲归意未已，幽径相与扪。\n苍崖出玉醴，不受瘴毒温。\n愿言同酌此，我语庶不谖。",
        "dynasty": "宋",
        "collection_info": null
    },
    {
        "title": "书栟榈院壁",
        "author": "洪迈",
        "content": "侧身西来度千山，列仙仙去空孱颜。\n斗升自役应笑我，何苦诘曲戏尘寰。\n归耕无田仕难合，疑此二柄首尾间。\n摩挲崖石三叹息，我心安得如汝顽。",
        "dynasty": "宋",
        "collection_info": null
    },
    {
        "title": "次志宏韵督成寿置酒",
        "author": "洪迈",
        "content": "归耕食吾言，回首媿江水。\n方争扬子席，谁置穆生醴。\n邓侯倾盖旧，小寝艺桃李。\n走书约啖我，涎迸啮唇齿。\n朝来独何事，怒色剧染指。\n虽微射鸿游，顾有捩手鬼。\n平生谈天口，得酒便锋起。\n年来病不觞，但要讴贴耳。\n真成画蛇足，足就酒空矣。\n樊川吐怨句，想见紫云美。\n何时咄嗟办，一醉吾亦拟。\n噂沓听羣儿，口实争笑鄙。",
        "dynasty": "宋",
        "collection_info": null
    },
    {
        "title": "寄题分绣阁",
        "author": "洪迈",
        "content": "新阁何隆隆，经营自兹岁。\n其前山送青，其下竹交翠。\n景物日夕佳，登临春秋异。\n治中公事暇，领客共留憩。\n四座欢相酬，寿主珍重意。\n向来蓬瀛上，视此毋乃媿。\n主称客意好，是事幸且置。\n拄颊饱看山，朝来殊爽致。",
        "dynasty": "宋",
        "collection_info": null
    },
    {
        "title": "送制置使王刚中帅蜀",
        "author": "洪迈",
        "content": "上都门外垂杨陌，叶叶经霜不堪折。\n春光犹未到梅花，何物当扳送行客。\n路人惊问去者谁，高牙大纛争光辉。\n君王应念蜀父老，故辍侍臣来紫微。\n明光起草文章手，却听元戎报刁斗。\n回首翔鸾一梦中，玉箫缓送成都酒。\n邛郲九折何足驱，慷慨功名真丈夫。\n成都花锦君莫恋，早晚归凯持钧枢。",
        "dynasty": "宋",
        "collection_info": null
    },
    {
        "title": "车驾幸玉津园晚归进诗",
        "author": "洪迈",
        "content": "五更犹自雨如麻，无限都人仰翠华。\n翻手作云方怅望，举头见日共惊嗟。\n天公的有施生妙，帝力堪同造物夸。\n上苑春光无尽藏，何须羯鼓更催花。",
        "dynasty": "宋",
        "collection_info": null
    },
    {
        "title": "王龟龄王嘉叟木藴之同过小园用郡圃植花韵",
        "author": "洪迈",
        "content": "节到中和暖尚赊，东风随处起芳华。\n自惭翳翳松三径，相对萧萧马五花。\n老去醉乡为日月，年来痼疾在烟霞。\n午桥别墅归公手，早定淮西取白麻。",
        "dynasty": "宋",
        "collection_info": null
    },
    {
        "title": "送杨简迁国子博士",
        "author": "洪迈",
        "content": "杨君解墨绶，去作国子师。\n邑人十万户，遮道婴儿啼。\n曩岁天旱苦，赤地无余遗。\n饥殍千百辈，上山争采薇。\n采薇有时尽，讵能救长饥。\n慨然顾自任，舍我将告谁。\n昧爽出厅事，日暮忘旋归。\n大家贮陈粟，出粜不敢迟。\n偷儿纷狗鼠，锄治如平时。\n一意摩手抚，如子得母慈。\n明年麰麦登，比屋无流移。\n史牒载循吏，于今亲见之。\n我亦受一廛，惜哉轻语离。\n桥山未迄役，酌饯疎酒巵。\n聊述路人颂，持作送君诗。",
        "dynasty": "宋",
        "collection_info": null
    },
    {
        "title": "朝天菊",
        "author": "洪迈",
        "content": "但见荼䕷能上架，那知甘菊解朝天。\n亭亭秀出风烟上，冷落东篱却可怜。",
        "dynasty": "宋",
        "collection_info": null
    },
    {
        "title": "与叶晦叔同考校诸生锁宿贡院作",
        "author": "洪迈",
        "content": "沈沈广厦清如水，市声人声不到耳。\n一閒十日岂天赐，惭媿纷纷白袍子。\n相逢更得金玉人，久矣眼中无此士。\n连床夜语不成寐，往往鷄声忽惊起。\n是中差乐真难名，昔者相过安得此。\n但怜时节不相谋，正堕清明寒食裏。\n梨花已空海棠谢，外间物色知余几。\n只恐风雨摧折之，负此一春吾过矣。\n谢公寻山饱閒暇，应笑腐儒黏故纸。\n锦囊得句应已多，万一相思频寄似。",
        "dynasty": "宋",
        "collection_info": null
    },
    {
        "title": "上清宫",
        "author": "洪迈",
        "content": "振策衝暮云，携琴宿仙境。\n松风生夜凉，萝月散秋影。\n洞远落猿声，溪清鸣鹤顶。\n中宵梦仙翁，乘车停翠岭。\n狮子身五色，鸾凤互相引。\n上有朱幡幢，金碧不可省。\n风吹云璈徧，顾我忽而哂。\n遗以丹篆文，再拜豁心领。\n明当谢浮荣，飘然从结轸。",
        "dynasty": "宋",
        "collection_info": null
    },
    {
        "title": "和朱子渊石柏诗",
        "author": "洪迈",
        "content": "海底灵根石效奇，山经地志不曾知。\n凝红幻出珠千颗，染紫装成玉一枝。\n鹤骨龙姿随质见，鸾栖凤宿与香宜。\n元戎高唱真难和，愧我年来笔力衰。",
        "dynasty": "宋",
        "collection_info": null
    },
    {
        "title": "宣琐",
        "author": "洪迈",
        "content": "禁门深锁寂无譁，浓墨淋漓两相麻。\n唱彻五更天未晓，一池月浸紫薇花。",
        "dynasty": "宋",
        "collection_info": null
    },
    {
        "title": "琵琶亭",
        "author": "洪迈",
        "content": "香山居士头欲白，秋风吹作湓城客。\n眼看世事等虚空，云梦胸中无一物。\n举觞独醉天为家，诗成万象遭梳爬。\n不管时人皆欲杀，夜深江上听琵琶。\n贾胡老妇儿女语，泪湿青衫如着雨。\n此公岂作少狂梦，与世浮沉聊尔汝。\n我来后公三百年，浔阳至今无管絃。\n长安不见遗音寂，依旧康庐翠扫天。",
        "dynasty": "宋",
        "collection_info": null
    },
    {
        "title": "清閟堂",
        "author": "洪迈",
        "content": "昔闻王子猷，借宅亦种竹。\n此君固可喜，人亦清不俗。\n伯氏贫而癯，一饭不饱肉。\n堂前自经始，护此无尽绿。\n一官岁强半，余日如转烛。\n待其长稚子，而已牵归毂。\n何由享嘉荫，偿我志愿足。\n应烦彼邦人，日报平安幅。",
        "dynasty": "宋",
        "collection_info": null
    },
    {
        "title": "有怀大兄正字",
        "author": "洪迈",
        "content": "今日思兄弟，江东望浙东。\n别离无奈久，书札且频通。\n雨湿芭蕉碧，风干薜荔红。\n何时尊酒共，夜语小窗中。",
        "dynasty": "宋",
        "collection_info": null
    },
    {
        "title": "峡州",
        "author": "洪迈",
        "content": "自昔夷陵争战地，时平不復问干戈。\n三游洞裏寻遗迹，至喜亭前足雅歌。",
        "dynasty": "宋",
        "collection_info": null
    },
    {
        "title": "赴建安守泛舟游九曲",
        "author": "洪迈",
        "content": "武夷之山如画图，中有玉洞藏仙都。\n一溪穿空舞澎湃，九曲度尽方盘纡。\n细看直疑路中断，已转始觉川平铺。\n诸峯削成鸟亦怖，危磴岂復人能踰。\n机岩学馆第传授，鼓楼石床知有无。\n坐令丹梯化一鹤，又唤立笋成三姑。\n游人来观但借问，道士指说犹惊呼。\n神君曾孙在何许，想见幔亭空药炉。\n千崖万壑心赏倦，正喜松风清坐隅。\n归舟瞥然箭脱手，醉目眩我双明珠。",
        "dynasty": "宋",
        "collection_info": null
    },
    {
        "title": "诗一首",
        "author": "洪迈",
        "content": "集仙仙客问生涯，买得渔舟度岁华。\n案有黄庭尊有酒，少风波处便为家。",
        "dynasty": "宋",
        "collection_info": null
    },
    {
        "title": "送王龟龄自着作丞外补",
        "author": "洪迈",
        "content": "不奈诸公厌石渠，年年送客意何如。\n直言饱诵刘蕡策，大意争传贾谊书。\n今日朝廷唯主圣，异时风俗要人鉏。\n须君早晚归遗补，莫恋王门久曳裾。",
        "dynasty": "宋",
        "collection_info": null
    },
    {
        "title": "送沈虞卿秘监将漕江东二首  其一",
        "author": "洪迈",
        "content": "天上图书羣玉府，仙晨日月道家山。\n行行合在烟霄地，去去犹参论譔班。\n使者绣衣看更好，从官华橐未应悭。\n褰帷了却江东事，不到终更便赐环。",
        "dynasty": "宋",
        "collection_info": null
    },
    {
        "title": "送沈虞卿秘监将漕江东二首  其二",
        "author": "洪迈",
        "content": "无復同趋尺五天，湖山佳处想联翩。\n看君挥手谢送者，使我销魂惟黯然。\n闪雨不成张祖席，停云空自寄诗篇。\n过家莫作多时住，闻道东人正可怜。",
        "dynasty": "宋",
        "collection_info": null
    },
    {
        "title": "送通判范朝散秩满造朝  其一",
        "author": "洪迈",
        "content": "打鼓发姑孰，送君朝帝乡。\n风流夸半刺，耆旧忆襄阳。\n别酒不成醉，征途能底忙。\n只应旗脚转，趁此麦天凉。",
        "dynasty": "宋",
        "collection_info": null
    },
    {
        "title": "送通判范朝散秩满造朝  其二",
        "author": "洪迈",
        "content": "我欲菟裘老，推排强典州。\n同官有才俊，坐啸得遨游。\n便作烟霄去，知难郡县留。\n画船看不见，江水自东流。",
        "dynasty": "宋",
        "collection_info": null
    },
    {
        "title": "送王诚之舍人使北方得挥字",
        "author": "洪迈",
        "content": "岁晏滞急景，霜雪日霏霏。\n家居尚无奈，何况披征衣。\n舍人使持节，正尔辞帝畿。\n扬鞭出门去，言面无几微。\n中朝第一人，沙漠今宣威。\n朔庭天骄子，应觉眼见希。\n青春反南辕，花柳相光辉。\n雍容对宣室，便可持枢机。\n蛾眉含笑迎，酌酒争劳归。\n金碗大如斗，客醉时一挥。",
        "dynasty": "宋",
        "collection_info": null
    },
    {
        "title": "送王舍人制置四川",
        "author": "洪迈",
        "content": "昭代推人杰，谁登上将坛。\n君王念方面，侍从辍儒冠。\n魏阙成高拱，梁州远监观。\n九天开幕府，万里入征鞍。\n往昔先多士，归欤乐考槃。\n中年思贾谊，见晚叹严安。\n禁掖侵霄汉，秋空刷羽翰。\n文章变龙虎，班级上鸳鸾。\n谋帅西南急，登庸岁月宽。\n智谋回睿眷，节制妙朝端。\n风采今如此，家声定不刊。\n雪山方始重，蜀道几曾难。\n地迥江惊急，云孤峡怒蟠。\n梅花春欲动，水国暮生寒。\n行路艰初起，筹边策未殚。\n郫筒无惜醉，岷芋且加餐。\n乡曲霑投分，蓬莱忝备官。\n丹心空自喜，青眼独相看。\n此地从公别，何时话夜阑。\n归来消息近，鹏背一朝抟。",
        "dynasty": "宋",
        "collection_info": null
    },
    {
        "title": "邢台怀古",
        "author": "洪迈",
        "content": "蕞尔邢侯国，巍然昭义军。\n未能为晋重，忽已被梁分。\n壤沃连三郡，时移出四君。\n苍茫怀古意，群丑谩纷纭。",
        "dynasty": "宋",
        "collection_info": null
    },
    {
        "title": "自鸣山",
        "author": "洪迈",
        "content": "文安陆子幽栖日，张氏诸贤尽执经。\n自昔衣冠仪里闬，至今诗礼擅家庭。\n岩阴夏阁风泉白，溪曲春畴雨稻青。\n天上真人蹑鳬舄，移文休勒此山名。",
        "dynasty": "宋",
        "collection_info": null
    },
    {
        "title": "题蒋亿极目楼",
        "author": "洪迈",
        "content": "楼下高低万井烟，楼头极目思悠然。\n山围风景无余地，户接星河不尽天。\n闽岭百重通北路，楚江千里繫东船。\n客星先自留连在，惭愧郎官叶县贤。",
        "dynasty": "宋",
        "collection_info": null
    },
    {
        "title": "野处亭",
        "author": "洪迈",
        "content": "莫厌攻台万杵声，芝亭入望得双声。\n快邀明月无余地，俯瞰澄江不碍城。\n花雨着人迷杖屦，松风呼梦遶厢荣。\n弟兄丘壑平生事，付与鸣琴一再行。",
        "dynasty": "宋",
        "collection_info": null
    },
    {
        "title": "剩溪别墅",
        "author": "洪迈",
        "content": "龙停休忆柳垂堤，正喜高风集剩溪。\n流水直随青嶂下，孤烟更在白云西。\n村舂接响声相赴，浦树连云望自迷。\n无限新诗兼有酒，可能容我醉时题。",
        "dynasty": "宋",
        "collection_info": null
    },
    {
        "title": "秀川馆联句",
        "author": "洪迈",
        "content": "江声床摇寒，山色窗拗绿。\n归舟着沙边，客梦遶乡曲。\n簪盍豁秋悲，筵开从夜卜。\n黄花散疎篱，苍竹围破屋。\n诗豪争击铜，谈剧屡消烛。\n借君五言城，洗我万斛愁。\n主人意无穷，客子去敢速。\n杯宽怯鲸吞，词涩媿貂续。\n注瓦亦倾银，联珠仍缀玉。\n天迥月明洲，霜清风陨木。\n飞齐水击鹏，挥退日斜鵩。\n臭味漆投胶，芬芳兰间菊。\n味甘一脔尝，话胜十年读。\n未用赋骊驹，方看举鸿鹄。\n行当岁九迁，勿惮昼三宿。\n妙语子蝉嫣，孤踪吾鹿独。\n一老上星辰，三君进鳬鹜。\n平生仰高山，此夕霑剩馥。\n飞龙十九章，金马三千牍。\n傥非论石渠，定是讐天禄。\n笔健翻狂澜，辩雄喷飞瀑。\n抄传疲小胥，侍立倦更仆。\n力举六鳌连，肘运千兔秃。\n庖厨洗玉盘，萍豆鄙金谷。\n岂无麟脯羞，亦有熊蹯熟。\n不须罗羶荤，安用穷水陆。\n搜寻到蹲鸱，饪饤兼苜蓿。\n但畏酒樽空，宁知更漏促。\n劝频难固辞，意厚敢虚辱。\n一一罄缾罍，纷纷吐茵蓐。\n茶甘旋汲江，火活乍然竹。\n聊烹顾渚吴，更试蒙山蜀。\n清风生玉川，石鼎压师服。\n忍醉兴方新，语离情转笃。\n明朝转船头，西风饱帆腹。\n去橹响呕哑，归车声轣辘。\n墨突谅难黔，曹装行復促。\n便扬武林镳，勿恋番江筑。\n圣神搅权纲，贤俊登肃穆。\n君恩晋接三，臣职坤用六。\n夷路合腾骧，上心资启沃。\n吾道竟何忧，斯文欣有属。\n执政犹股肱，天官乃眉目。\n当阶红药翻，规地青蒲伏。\n遥知此数途，历徧财一蹙。\n长吟美且箴，细酌寿而祝。\n端期千一逢，毋讳再三渎。\n德进朝廷尊，河润京师福。\n前修庶拍肩，能事当继躅。\n君无废此篇，随车编卷轴。",
        "dynasty": "宋",
        "collection_info": null
    },
    {
        "title": "句  其一",
        "author": "洪迈",
        "content": "愿储医国三年艾，不博江心百炼铜。",
        "dynasty": "宋",
        "collection_info": null
    },
    {
        "title": "句  其二",
        "author": "洪迈",
        "content": "天上长留滕六在，人间会有葛三来。",
        "dynasty": "宋",
        "collection_info": null
    },
    {
        "title": "句  其三",
        "author": "洪迈",
        "content": "居然丈室巧剸裁，截竹为楹不染埃。",
        "dynasty": "宋",
        "collection_info": null
    },
    {
        "title": "句  其四",
        "author": "洪迈",
        "content": "怀人空结九回肠。",
        "dynasty": "宋",
        "collection_info": null
    },
    {
        "title": "句  其五",
        "author": "洪迈",
        "content": "谩遶清流欲浣衣。",
        "dynasty": "宋",
        "collection_info": null
    },
    {
        "title": "留别龙隠岩",
        "author": "许子绍",
        "content": "矫首初来北斗峰，直穿山腹作玲珑。\n石间蜕骨痕犹在，渊底藏珠水更通。\n霖雨几时岩墅去，卧龙底处草庐空。\n眼中要识真英物，寓迹何劳想下风。",
        "dynasty": "宋",
        "collection_info": null
    },
    {
        "title": "秀川馆联句",
        "author": "许子绍",
        "content": "无正文。",
        "dynasty": "宋",
        "collection_info": null
    },
    {
        "title": "秀川馆联句",
        "author": "黄介",
        "content": "无正文。",
        "dynasty": "宋",
        "collection_info": null
    },
    {
        "title": "故旧相送出城门",
        "author": "黄介",
        "content": "策马国门南，行役感时节。\n唧唧寒螀乱，皎皎层峦洁。\n修途遵广川，衰林夕阳灭。\n含情不忍语，眷旧讵忍别。\n抱疴谢绂冕，寄情恋岩穴。\n树临越海潮，山背吴门雪。\n各勉畴昔心，音书戒辽绝。\n傥讯幽栖子，杜关理丹诀。",
        "dynasty": "宋",
        "collection_info": null
    },
    {
        "title": "皇太后輓歌",
        "author": "黄介",
        "content": "夹日光先业，寒星聚夜台。\n慈名千古重，哀诏九天来。\n地底鸡人少，云中鹤使催。\n宫门芳草遍，从此不须开。",
        "dynasty": "宋",
        "collection_info": null
    },
    {
        "title": "秋日看云",
        "author": "黄介",
        "content": "晓雨沾山路，秋云看野亭。\n薄从川上起，低向屋边停。\n合处山林白，消来天地青。\n人生无定迹，不止是浮萍。",
        "dynasty": "宋",
        "collection_info": null
    },
    {
        "title": "老妓自称汴京宫人泣而赠之",
        "author": "黄介",
        "content": "薄粧自叙老深宫，一曲悲歌听不终。\n黑髮尚沾梁苑雪，素衣还带上林风。\n残春柳叶萧条绿，破国桃花冷落红。\n收拾琵琶蹙眉黛，教人同在泪痕中。",
        "dynasty": "宋",
        "collection_info": null
    },
    {
        "title": "宿直留诗",
        "author": "程大昌",
        "content": "抖擞身章却冒尘，褭蹏顾影也逡巡。\n銮坡寓宿非其地，莲烛操文自有真。\n字直由来同古语，位高兼復见今人。\n迎潮有诺无轻爽，季老当年不诿贫。",
        "dynasty": "宋",
        "collection_info": null
    },
    {
        "title": "次韵陆务观海棠",
        "author": "程大昌",
        "content": "唤回残睡强矜持，浅破朱唇倚笛吹。\n千古妖妍磨不尽，长随春色上花枝。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "程大昌",
        "content": "先汉运尝屯，令周历再新。\n必知天地泰，为有帝王真。\n立极绵三纪，垂鸿更万春。\n鼎龙俄夭矫，昇鹤肯逡巡。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "程大昌",
        "content": "英明如艺祖，慈厚类仁宗。\n民隠深忧恻，天骄入益容。\n前芳尝北指，鸣镝自回功。\n戢动皆时当，居然八政农。",
        "dynasty": "宋",
        "collection_info": null
    },
    {
        "title": "高宗皇帝挽词  其三",
        "author": "程大昌",
        "content": "智超黄屋表，不以位为怡。\n罢省斋居事，安持寿殿巵。\n尊荣天子父，巍焕圣王师。\n盛德几无古，惟尧始济兹。",
        "dynasty": "宋",
        "collection_info": null
    },
    {
        "title": "高宗皇帝挽词  其四",
        "author": "程大昌",
        "content": "九龄几协梦，三载忽缠丧。\n地卜周巡旧，山因禹穴傍。\n云卿飞步阔，风沛着思长。\n八表神游处，天高巩洛阳。",
        "dynasty": "宋",
        "collection_info": null
    },
    {
        "title": "次林光朝八月十五日道出南昌寄龚帅实之韵",
        "author": "程大昌",
        "content": "闻有挐音扫榻埃，尚疑却棹酒船回。\n锦囊忽至诗传诺，玉麈未交心已开。\n邂逅四人今楚尾，班联十载旧兰台。\n尊前莫发粗官嘆，奇绝江山直一来。",
        "dynasty": "宋",
        "collection_info": null
    },
    {
        "title": "和刘侍郎九日登女郎台",
        "author": "程大昌",
        "content": "霜枝凋翠雁横秋，莫倚危楼动旅愁。\n菊有清香樽有酒，茱萸不插也风流。",
        "dynasty": "宋",
        "collection_info": null
    },
    {
        "title": "觅梅",
        "author": "程大昌",
        "content": "花中结子酸连骨，正味森严众苦之。\n待得和羹渠自会，如今莫管皱双眉。",
        "dynasty": "宋",
        "collection_info": null
    },
    {
        "title": "冬至",
        "author": "程大昌",
        "content": "世间剥復每相乘，此理几几唤得譍。\n万木冻僵梅有信，黄河冰合井如蒸。",
        "dynasty": "宋",
        "collection_info": null
    },
    {
        "title": "句  其一",
        "author": "程大昌",
        "content": "着庭谨护箨龙儿，养就坚高抗雪姿。",
        "dynasty": "宋",
        "collection_info": null
    },
    {
        "title": "句  其二",
        "author": "程大昌",
        "content": "有底滑稽堪羡处，金莲烛裏话穷酸。",
        "dynasty": "宋",
        "collection_info": null
    },
    {
        "title": "句  其三",
        "author": "程大昌",
        "content": "戏作风枝斜，垂恼玉堂宿。",
        "dynasty": "宋",
        "collection_info": null
    },
    {
        "title": "游碧落洞",
        "author": "释希赐",
        "content": "难到不难到，一游成屡游。\n人间常拘束，物外恣冥搜。\n白隠团团露，清涵寸寸秋。\n丹砂无问处，骚客冷猿啾。",
        "dynasty": "宋",
        "collection_info": null
    },
    {
        "title": "石龙泛海作",
        "author": "莫汲",
        "content": "一帆点破碧落界，八面展尽虚无天。\n柂楼长啸海波阔，今夕何夕吾其仙。",
        "dynasty": "宋",
        "collection_info": null
    },
    {
        "title": "舟行江上",
        "author": "方汝疆",
        "content": "平林漠漠暝烟齐，竹树萧疏望眼迷。\n相唤几声何处雁，断霞明处一行低。",
        "dynasty": "宋",
        "collection_info": null
    },
    {
        "title": "江上晚行",
        "author": "方汝疆",
        "content": "疏云薄日冷吴江，江色芦花共渺茫。\n四五点山烟霭淡，两三枝桨水云长。\n游鱼避网惊微浪，幽鹭窥汀下夕阳。\n兴罢归来更回首，满身明月踏溪霜。",
        "dynasty": "宋",
        "collection_info": null
    },
    {
        "title": "江上晚望",
        "author": "方汝疆",
        "content": "柳边茅舍倚渔矶，沙上轻禽贴水飞。\n千顷夕阳秋练浄，谁家一叶晚来归。",
        "dynasty": "宋",
        "collection_info": null
    },
    {
        "title": "题万壑风烟亭百韵",
        "author": "彭郁",
        "content": "风在不周山空阙，底事问烟访两浙。\n烟生庐阜香炉峰，孰使随风至吴越。\n风乎与烟相得外，还有风雷并雨雪。\n烟兮与风相好余，仍有烟波及霞月。\n谁知此处一万壑，祇乐风烟余不说。\n括苍搀天三百里，熊熊魂魂迷嵽嵲。\n盖竹腾空一千丈，洩洩荧荧蜚崒嵂。\n洪蒙雾气荡归鸿，滉澒岚芬惑回鷢。\n前岑不阵有旌旆，后岫无人何幕帟。\n𩅿霏冷逼卢橘秋，薄浥轻缣礲硉矹。\n䬌𪋖遥触杨梅寒，细擗新绵摩崒屼。\n望海尖头培塿细，盘匜琼玚高抛𥻦。\n帢帻巾边花草蔫，彝博栴檀飘馥苾。\n刘晨长啸出天台，填填浩气陵寒䨚。\n王母驰车返玄圃，缤缤羽旆挥斜日。\n双岩瑞岩插云汉，寒䬝冷𩅀纷胶葛。\n大固小固并阛阓，碧瓦青炊浮𩘹𩘐。\n黄岩洞裏石老人，晒袚兵编资飘䫻。\n白鹤山头丁令威，清音嘹唳浑䫹䫾。\n玉帝盘桓石鼻宫，鬰葱佳气浮山梲。\n天王宿留墉外岫，羽仪仙队辉天阅。\n长河匹练耀白帝，鉅浸杯醪饮红蜺。\n永庆凭陵睥睨寒，苍狗白衣劳目刮。\n护郭峥嵘星斗烂，雾髻云鬟谁指结。\n䨏蒙远巘失高低，云渡石湖惊没灭。\n径山气接日山寒，翠谷香浮银谷馞。\n东门峧峻露觚棱，天竺黄高弥突兀。\n玉女蛾眉𩄡洗鬓，木天石佛雺封鐍。\n千家屿逼水云廊，木屐山陵阊阖臬。\n般若台高迷远近，温凉座上清飘撤。\n吹开越嶂万机锦，飐落吴江千树缬。\n九层台外递韶音，万年枝上光摇樾。\n或踰远汉宠岴峤，或跨长空冒岓屹。\n或邀浓雾迨晨晡，或尼清氛当日昳。\n或随小雨晻青冥，或佐狂𩆧黯遥嶭。\n或昏溪洞晚方散，或蔽云筌朝便别。\n或过千山凝古树，或经四野留寒柮。\n或栖江上寒竹梢，或泊野外荒芜末。\n或伴游丝春昼飘，或似凉熏夏朝䞘。\n或时避舍秋空雨，或间回车冬日霵。\n或穿杨柳丝綫乱，或度浮图铃索掣。\n或搴空裏青纸鸢，或荡郊中黑风鳦。\n或经花径残红陨，或入松林浓淀杌。\n或历江河诸舰舫，激扬帆缦摇竿橛。\n或到遐迩诸精舍，增光金碧韵铜铁。\n或似汉祖憩芒砀，漫空雾霭凌云阙。\n或如唐帝幸骊山，灿烂旗常杂青赤。\n或似地仙列御寇，携笻御气乘飒䬂。\n或如雷部谢仙火，亘天电燄挥霹雳。\n或似游月访姮娥，仙乐八方吹远阔。\n或如焚野觅功臣，烬气四隅光倏忽。\n或似洞庭百丈樯，自西自东随意屑。\n或如岢岚三尺地，不燧不钻常燄突。\n或似鲁国焚咸丘，助张狂吹势难捽。\n或如公瑾战赤壁，虎啸波狂那得熄。\n或似牧儿爇秦陵，猛火照天三月热。\n嗟余真有山水癖，每遇亭台须访谒。\n丹丘仅过元宵火，便问登临求快适。\n节爱堂宽称起居，揖爽亭凉清奥突。\n玉霄栏畔忆仙游，望海亭边思水活。\n檐前放目四极远，波泛玉虹流莫歇。\n芡莲香吹满堂阁，广轩梅峡纪碑碣。\n知乐流杯亦屡游，翠屏舒啸时排闼。\n暨被城南韦与杜，亭台轩槛俱穷历。\n或夸小景怡情性，或诧巧营焕朱碧。\n或因沮洳穿池沼，或取篸簪排一列。\n或取燕閒扁美名，或思德政存前迹。\n橐籥鞴宽风浩渺，天地炉红烟蓊鬰。\n未委眼前诸胜赏，风烟比较谁优劣。\n奇哉倅廨后山亭，地不百容天路越。\n壑多聊以十千数，几许风烟难尽揭。\n凿沌不知今几年，贤哲治中凡几物。\n怪底胜藏俱不知，知亦讵能营雅筚。\n赵君眼力高夐古，纔得基阶榛即掘。\n岩扃万壑归指顾，飈霭弥空攒屏摄。\n赤城千里诸胜游，从此斯亭为巨擘。\n谢守城头颜目污，辋川降旐应高没。\n余将会稽问夏禹，封嵎何得专车骨。\n玉帛几时来万邦，侯甸云何分五百。\n亦将东洋问大士，象教何时启禅律。\n双塔已多诸佛机，雁荡又何有僧客。\n亦将甬东问句践，当日如何兴霸烈。\n还君会雪臣妾羞，千载英雄光史笔。\n且生且教俱十年，孰云外物人难必。\n亦将海上问羲和，日昇晹谷隅夷宅。\n月何与日时相望，日何与月时合璧。\n夤宾平秩顺时四，璇玑玉衡齐政七。\n四隅苍生感丕冒，惟天惟有尧能敌。\n婺女柯山日月长，白黑围棋穷理窟。\n潮头隠约子胥魂，夫差可见无心术。\n王乔跨鹤水中岛，丹砂九转成灵粒。\n杨妃隠迹海上山，方士时闻登阃阈。\n对景思人人不见，风烟却羡常升陟。\n枝上吸风蝉不饥，空裏食烟鼯费力。\n细思眼界两幺么，俯仰屈伸诚有得。\n蓬莱阁为亭作兄，柏梁台为亭作伯。\n骚人凭栏无一事，涤砚濡毫恣思索。\n酒客登阶无所为，挈榼携壶忙逊揖。\n水仙海若傥俱来，任自亭前说玄极。\n惟予椎鲁无寸长，祇听謦欬东君侧。",
        "dynasty": "宋",
        "collection_info": null
    },
    {
        "title": "南张道中",
        "author": "释昙莹",
        "content": "北山松粉落轻黄，濯雨虾鬚麦吐芒。\n槐火石泉寒食后，十分春事属农桑。",
        "dynasty": "宋",
        "collection_info": null
    },
    {
        "title": "睡起",
        "author": "释昙莹",
        "content": "蕙帐烟凝昼掩关，落花时节雨阑珊。\n客来惊起还乡梦，绕屋春风绿树寒。",
        "dynasty": "宋",
        "collection_info": null
    },
    {
        "title": "姚江",
        "author": "释昙莹",
        "content": "沙尾鳞鳞水退潮，柳行出没见渔樵。\n客船自载钟声去，落日残僧立寺桥。",
        "dynasty": "宋",
        "collection_info": null
    },
    {
        "title": "示超然上人",
        "author": "释昙莹",
        "content": "往事明明是梦中，髮霜那有旧形容。\n客床对卧秋深雨，听得邻僧半夜钟。",
        "dynasty": "宋",
        "collection_info": null
    },
    {
        "title": "宿香积寺",
        "author": "释昙莹",
        "content": "拂榻香凝夜，清眠拥衲衣。\n五更闻唤起，一路听催归。\n山雨寒仍重，溪云湿不飞。\n幽花短临水，蜂蝶冷相依。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释昙莹",
        "content": "溪山尽处夕阳斜，溪上冬风雪满沙。\n便是江南旧行路，和烟隔水见梅华。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释昙莹",
        "content": "百结襕衫破幞头，年年落第出神州。\n却因一隻穿杨箭，临老来封马上侯。",
        "dynasty": "宋",
        "collection_info": null
    },
    {
        "title": "句",
        "author": "释惠臻",
        "content": "祸来患至不由人，土地伽蓝固弗灵。",
        "dynasty": "宋",
        "collection_info": null
    },
    {
        "title": "偈颂二首  其一",
        "author": "释圆日",
        "content": "悟无不无，得无不得，九年面壁空劳力。\n三脚馿儿跳上天，泥牛入海无踪迹。\n为甚么如此，九九八十一。",
        "dynasty": "宋",
        "collection_info": null
    },
    {
        "title": "偈颂二首  其二",
        "author": "释圆日",
        "content": "倒腹倾肠几箇知，更无丝髮可相依。\n直饶彻底承当去，也落他家第二机。",
        "dynasty": "宋",
        "collection_info": null
    },
    {
        "title": "赤壁",
        "author": "曾用孙",
        "content": "白浪高于屋，风回熨帖平。\n周郎呼不醒，久立听江声。",
        "dynasty": "宋",
        "collection_info": null
    },
    {
        "title": "题秦昌龄写真",
        "author": "鱼肉和尚",
        "content": "动着万丈悬崖，不动当处沉埋。\n弥勒八万楼阁，击着处处门开。\n会得紫罗帐裏事，不妨行处作徘徊。",
        "dynasty": "宋",
        "collection_info": null
    },
    {
        "title": "游老君洞",
        "author": "张说",
        "content": "枕漱镵鍼泉石肓，登临又刮山川目。\n太清飞出离宫景，平地分为散仙福。\n知津有頼大夫松，避道尤勤居士木。\n层峦破晓霞散绮，断岸涵空雾披縠。\n界远都归粟粒藏，脉近宁劳杖头缩。\n不愁风引轻舟却，更喜村通小径曲。\n妙含道德五千余，迥出洞天三十六。\n青牛税驾从懒卧，宝猊回拱长蹲伏。\n犹余砥室灿金星，安用柔宗扶玉局。\n岩前日月自朝夕，物外干坤岂寒燠。\n蛇灵必化第须时，豹隠唯邻聊协卜。\n共知容与乐无限，谁想绪余善非独。\n两柱擎天寿八荒，一水为霖登百谷。\n深嗟晚到偿畴昔，争忍疎游逾信宿。\n痴儿浪作谢鲲图，坐进因明天下谷。",
        "dynasty": "宋",
        "collection_info": null
    },
    {
        "title": "读中兴碑",
        "author": "秋隠里叟",
        "content": "辞本春秋作，聱翁策固长。\n漫嗟褒贬迹，孰继老汾阳。",
        "dynasty": "宋",
        "collection_info": null
    },
    {
        "title": "读许右丞所作陈少阳谏议哀词",
        "author": "刘鄂",
        "content": "并州更作桑干客，道逢舍者来争席。\n掀髯对座有鉅人，开口剧谈如旧识。\n试问客子从何方，兴言扼腕微有伤。\n吾祖昔遑恤纬计，屡以直论干君王。\n谗谀弄国贤者避，祸福相乘呼吸异。\n悬知必有代庖责，被髮缨冠赴东市。\n大明既争日月光，真与天地同久长。\n嗟予之生后长者，却识前辈奚其详。\n大臣罔上擅行戮，扬以浮言盖私曲。\n诛姦发德示后世，右丞之文端可復。\n中兴名门凡几门，圣朝报称非少恩。\n纨兰袖出承命帖，犹幸及识公之孙。\n春秋爱贤许之宥，十世已往未为厚。\n况今公议方大明，叩天大叫君无后。\n故人梦想规大贤，景仰高行思执鞭。\n典刑方及见故物，倏尔长别良依然。\n土田未足为君劝，官爵未足酬君愿。\n行矣志意勿倦游，归而视之有家传。",
        "dynasty": "宋",
        "collection_info": null
    },
    {
        "title": "登般若台",
        "author": "赵彦龄",
        "content": "拨置文书强作閒，佩壶聊得共跻攀。\n归云不识游人意，遮尽江南一带山。",
        "dynasty": "宋",
        "collection_info": null
    },
    {
        "title": "题巾山",
        "author": "赵彦龄",
        "content": "一夜空山闻杜鹃，落花流水两茫然。\n凭栏不觉春归去，目极平芜绿际天。",
        "dynasty": "宋",
        "collection_info": null
    },
    {
        "title": "题南峰精舍蓝光轩",
        "author": "赵彦龄",
        "content": "一溪带郭静潺湲，寺在溪旁碧岫巅。\n塔影远连空翠坞，钟声高入蔚蓝天。\n竹房僧定侵窗月，沙步人稀满树烟。\n刚被名缰挽归去，久居应作地行仙。",
        "dynasty": "宋",
        "collection_info": null
    },
    {
        "title": "题石洞",
        "author": "曹冠",
        "content": "兹山融结几千年，天划神剜巧自然。\n瀑派星河飞雪练，桂分月窟耸云烟。\n人疑盖竹旧福地，我道金华小洞天。\n乘兴登临供胜赏，依然身是十洲仙。",
        "dynasty": "宋",
        "collection_info": null
    },
    {
        "title": "涵碧亭  其一",
        "author": "曹冠",
        "content": "翠岩森秀爽，蟠结混沌初。\n唐朝遇藻鑑，胜景方发舒。\n飞泉注碧潭，流觞绕双鱼。\n烟霏足奇态，雅称幽人居。\n刘郎赋丹青，诗思尚有余。\n使其亲拭目，发兴当何如。\n年来颇湮厄，亭馆几邱墟。\n寺僧杀风景，古木半剪除。\n骚人罢登临，过客徒欷歔。\n物理不终否，蓬藋新芟锄。\n松篁亦欣荣，垂条再扶疏。\n伊余事幽讨，徙倚聊与娱。\n寄傲引壶觞，招隠携琴书。\n涓辰此卜筑，何羡诸葛庐。",
        "dynasty": "宋",
        "collection_info": null
    },
    {
        "title": "涵碧亭  其二",
        "author": "曹冠",
        "content": "平生事澹泊，荣利不关心。\n杜门久谢客，岂容俗尘侵。\n令尹有佳招，联辔游云林。\n流觞遶双鱼，茂樾栖幽禽。\n挥毫写佳句，骚雅寓意深。\n玎珰泉声玉，琐碎竹影金。\n开怀拚剧饮，预约盟再寻。\n搔首赓险韵，杜陵不胜簪。",
        "dynasty": "宋",
        "collection_info": null
    },
    {
        "title": "涵碧亭  其三",
        "author": "曹冠",
        "content": "杖藜乘兴纵幽寻，野寺松篁蔼翠阴。\n流水潺湲如有恨，白云舒卷本无心。\n龙钟谁识天津叟，高卧曾为梁甫吟。\n静奏瑶琴聊自适，祇应风月是知音。",
        "dynasty": "宋",
        "collection_info": null
    },
    {
        "title": "句",
        "author": "黄钧",
        "content": "水远山遥疑剑断，风愁雨恨只铃知。",
        "dynasty": "宋",
        "collection_info": null
    },
    {
        "title": "挽薛艮斋  其一",
        "author": "甄龙友",
        "content": "骥不由穷巷，龙曾演瑞图。\n衣传袁道洁，梦接邵尧夫。\n四十年全未，三千行岂无。\n飘然何太速，愁杀奠生刍。",
        "dynasty": "宋",
        "collection_info": null
    },
    {
        "title": "挽薛艮斋  其二",
        "author": "甄龙友",
        "content": "赠别文章妙，分携六见秋。\n真书藏相府，循吏说湖州。\n不作三公入，同谁八极游。\n朔风吹壮泪，应满藕池头。",
        "dynasty": "宋",
        "collection_info": null
    },
    {
        "title": "挽薛艮斋  其三",
        "author": "甄龙友",
        "content": "有子才而美，知君死不亡。\n刀圭徒有验，兵法岂无妨。\n玉树新埋没，金丹旧渺茫。\n魂兮来止些，极乐在西方。",
        "dynasty": "宋",
        "collection_info": null
    },
    {
        "title": "薛氏镜山",
        "author": "甄龙友",
        "content": "我生不是先，偶与前辈隔。\n古人犹爱水，况此千丈碧。\n孤圆本然明，万象纷如绎。\n行吟鬼破胆，坐钓风生腋。\n疏梅逞晨妆，漏月印金璧。\n奇峰列云影，平桥涨春泽。\n四时如劈剪，一照成虚射。\n缅想亭中人，屡憩泉上石。\n心空见了了，起觅已他适。\n吾诗復何言，镜镜如痕迹。",
        "dynasty": "宋",
        "collection_info": null
    },
    {
        "title": "望君山",
        "author": "甄龙友",
        "content": "大洞黄庭太乙家，君山一叶泛莲花。\n南征客认湘灵瑟，北上人疑汉使槎。\n尚想飞仙游白鹤，偶于怀袖落青蛇。\n玉皇香案真如此，我欲晨奔到广霞。",
        "dynasty": "宋",
        "collection_info": null
    },
    {
        "title": "谢康侍郎送米",
        "author": "甄龙友",
        "content": "折腰乡里愧陶潜，五斗黄陈饭莫嫌。\n一介古来难取与，先生伤惠我伤廉。",
        "dynasty": "宋",
        "collection_info": null
    },
    {
        "title": "岳阳楼望洞庭",
        "author": "甄龙友",
        "content": "风定空澄气浑然，恍如太极未分前。\n只因有浪知为水，若遇无云总是天。\n旧说君山张帝乐，新同老木识飞仙。\n而今大洞黄庭客，又着题诗记岁年。",
        "dynasty": "宋",
        "collection_info": null
    },
    {
        "title": "临安北山大佛头颂",
        "author": "甄龙友",
        "content": "色如黄金，面如满月。\n尽大地人，只见一橛。",
        "dynasty": "宋",
        "collection_info": null
    },
    {
        "title": "挽吕东莱二首  其一",
        "author": "陈良佑",
        "content": "家学相传久，天资自得高。\n读书如夙习，授业更忘劳。\n史笔追迁左，诗编继郑毛。\n渊源有如此，沾丐及吾曹。",
        "dynasty": "宋",
        "collection_info": null
    },
    {
        "title": "挽吕东莱二首  其二",
        "author": "陈良佑",
        "content": "讲道东阳郡，门生数百人。\n从游倾里社，忻慕满朝绅。\n仕宦淹难进，声名烱不泯。\n伯牛有斯疾，夫子亦悲辛。",
        "dynasty": "宋",
        "collection_info": null
    },
    {
        "title": "挽郭丈彦邹",
        "author": "陈良佑",
        "content": "谁起相如疾，空悲武子亡。\n平生有高志，属意在诸郎。\n梦断驹过隙，风高雁折行。\n莫陪千乘送，妙选媿东床。",
        "dynasty": "宋",
        "collection_info": null
    },
    {
        "title": "初夏遣闷三绝  其一",
        "author": "赵伯溥",
        "content": "何事东皇不暂延，祝融今日遽当权。\n匡床睡起浑无语，一握熏风入五絃。",
        "dynasty": "宋",
        "collection_info": null
    },
    {
        "title": "初夏遣闷三绝  其二",
        "author": "赵伯溥",
        "content": "日脚初长雨满川，杜鹃声老夕阳天。\n予心底愠难为解，故向南风奏管弦。",
        "dynasty": "宋",
        "collection_info": null
    },
    {
        "title": "初夏遣闷三绝  其三",
        "author": "赵伯溥",
        "content": "运行南陆赤精然，阁外新篁箨未蠲。\n冉冉绿阴刚昼永，焦桐谩欲继熏絃。",
        "dynasty": "宋",
        "collection_info": null
    },
    {
        "title": "读先大人伐金遗疏",
        "author": "赵伯溥",
        "content": "□□无情不可亲，年年遣使浪填津。\n武侯会有两篇表，读罢令人泪满巾。",
        "dynasty": "宋",
        "collection_info": null
    },
    {
        "title": "宿斋堂",
        "author": "赵伯溥",
        "content": "灯前孤影弔焭焭，为忆亲恩未有穷。\n夜半子规啼血处，陡闻涧底鼓松风。",
        "dynasty": "宋",
        "collection_info": null
    },
    {
        "title": "诗一首",
        "author": "赵师训",
        "content": "庆元宰相事纷纷，说着令人暗断魂。\n好听当时刘弼语，分些官职乞平原。",
        "dynasty": "宋",
        "collection_info": null
    },
    {
        "title": "题学宫",
        "author": "赵廱",
        "content": "峩峩玉城山，地势北龙冈。\n是中产人物，英杰常相望。",
        "dynasty": "宋",
        "collection_info": null
    },
    {
        "title": "烟雨楼",
        "author": "赵廱",
        "content": "画栋飞云暮霭寒，楼台城堞有无间。\n烟收雨霁曾看否，见尽东南万迭山。",
        "dynasty": "宋",
        "collection_info": null
    },
    {
        "title": "凝霜阁",
        "author": "赵廱",
        "content": "修竹萧萧三两竿，公余时得静中看。\n何须更避人间暑，满腹冰霜六月寒。",
        "dynasty": "宋",
        "collection_info": null
    },
    {
        "title": "南湖",
        "author": "赵廱",
        "content": "每忆南湖上，青帘卖酒亭。\n柳条鱼颊翠，花片马蹄馨。\n寒食经行路，晴窗入梦屏。\n因循春又晚，风紧搅空冥。",
        "dynasty": "宋",
        "collection_info": null
    },
    {
        "title": "雪夜黄州城下",
        "author": "赵廱",
        "content": "雪后人家早闭门，江寒水落见沙痕。\n黄州城下东坡路，月浸梅花正断魂。",
        "dynasty": "宋",
        "collection_info": null
    },
    {
        "title": "纪游",
        "author": "赵廱",
        "content": "古端有奇胜，名岩拟天星。\n传闻辇毂下，往往极口称。\n有为背驰说，曾不如邱陵。\n请君勿夸山，恐非动者情。\n请君勿誉水，静必恶淙琤。\n玄酒薄滋味，众口难调羹。\n甲乙独相囗，马不同牛耕。\n海上有逐臭，宁云尔德馨。\n主人何负盗，势固为盗憎。\n兹山岂求全，乃与人事并。\n言言而疑疑，世态犬吠声。\n百闻输一见，日月中天明。\n我绾高要章，往返万里程。\n凛凛民社寄，旦旦朱墨荣。\n及兹瓜戍期，作意星岩行。\n星岩有佳处，丈人试静听。\n空洞似容德，不禁魑魅停。\n其中百寻泉，澄挠无浊清。\n神龙倏兮来，稳稳石榻横。\n忽焉风云合，霹雳行雷霆。\n驱逐百种怪，栗栗心胆惊。\n为山何用高，有此足以名。\n提携曲居士，宾从尽豪英。\n刻山与题柱，悔罪付两黥。\n男儿须办此，谁能作蝇营。",
        "dynasty": "宋",
        "collection_info": null
    },
    {
        "title": "句  其一",
        "author": "赵廱",
        "content": "金风凉夜深，吹我萧萧髮。",
        "dynasty": "宋",
        "collection_info": null
    },
    {
        "title": "句  其二",
        "author": "赵廱",
        "content": "汴水一湾秋色冷，中原千里暮云低。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "黄谦",
        "content": "火德兴王统，天威詟犷夷。\n重恢周境土，復振汉威仪。\n显号崇瑶册，耆年庆玉巵。\n鼎成龙去远，扳慕不胜悲。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "黄谦",
        "content": "整顿干坤后，边烽久已销。\n和亲来北虏，温凊乐东朝。\n历数躬传舜，文章焕有尧。\n会稽天仗路，伤心綵云遥。",
        "dynasty": "宋",
        "collection_info": null
    },
    {
        "title": "秀野亭  其一",
        "author": "范端臣",
        "content": "乞得天公五亩春，暂抛手板着纶巾。\n搴花露粉频沾袖，洗竹山光忽傍人。\n金点流鶑田幂幂，雪翘幽鹭水粼粼。\n尊前无地栖荣辱，秀野亭中自在身。",
        "dynasty": "宋",
        "collection_info": null
    },
    {
        "title": "秀野亭  其二",
        "author": "范端臣",
        "content": "不敢寻诗怕雨催，须知挈榼为春来。\n天公未放阳乌出，坐客何妨笑脸开。\n寒食花光犹照眼，乱山云气欲侵罍。\n黄昏数点池南雨，似惜香尘逐马回。",
        "dynasty": "宋",
        "collection_info": null
    },
    {
        "title": "半山亭",
        "author": "范端臣",
        "content": "窈窕转岩腹，划然见孤亭。\n横分树矗矗，下枕溪泠泠。\n日暮人迹绝，犹闻樵斧声。",
        "dynasty": "宋",
        "collection_info": null
    },
    {
        "title": "藏春园",
        "author": "范端臣",
        "content": "园径萧条草树荒，半山林影浄回塘。\n墙根遶荠春还近，亭角舒梅暖自香。\n两鬓斜知随节改，百忧差喜得身强。\n寻诗问酒追豪胜，且送残年入醉乡。",
        "dynasty": "宋",
        "collection_info": null
    },
    {
        "title": "题密山寺壁",
        "author": "范端臣",
        "content": "篱落邻林麓，江湾应霭烟。\n乌鸦依野屋，独鹿度平田。\n孤阁高竿隔，篮櫺绿柳连。\n僧栖心象息，游衍亦夤缘。",
        "dynasty": "宋",
        "collection_info": null
    },
    {
        "title": "喜智者华藏二禅老到宝惠",
        "author": "范端臣",
        "content": "云窗共盥石潭冷，雪屋对吟山叶红。\n我欲径寻莲社去，莫将归目挂飞鸿。",
        "dynasty": "宋",
        "collection_info": null
    },
    {
        "title": "冬日寓宝惠教寺",
        "author": "范端臣",
        "content": "观书倦棐几，理策开蓬门。\n萦纡竹溪步，迤逦僧家园。\n云容酿密雪，烟景收残暾。\n人语野桥店，鸟鸣桑柘村。\n山深古殿閟，涧曲回流喧。\n松桂不改色，梅蕊亦已繁。\n久厌城市卑，愈觉山林尊。\n归途偶成咏，所乐非所言。",
        "dynasty": "宋",
        "collection_info": null
    },
    {
        "title": "此君轩",
        "author": "范端臣",
        "content": "主人结屋清溪侧，对敞轩扉幽更僻。\n自怜桃李涴尘泥，故植琅玕对丛碧。\n只今俗子纷廛阓，铜臭熏天夸侈极。\n曲眉皓齿宴华堂，嫚绿妖红醉春色。\n争如此处是潇洒，左右牙籤散图籍。\n暑风韵玉脱豹胎，凉月影金交兎魄。\n我来登轩同赋诗，试问何如严武宅。",
        "dynasty": "宋",
        "collection_info": null
    },
    {
        "title": "城南塔院",
        "author": "范端臣",
        "content": "青天寥廓地轮囷，云海苍茫万里春。\n渺渺江风吹不断，塔中人与太虚邻。",
        "dynasty": "宋",
        "collection_info": null
    },
    {
        "title": "登钓台",
        "author": "范端臣",
        "content": "此地有天险，双台千仞岗。\n眼宽知世窄，皇极便神伤。\n惨澹诸峰立，萦纡一水长。\n振衣怀古罢，新句入斜阳。",
        "dynasty": "宋",
        "collection_info": null
    },
    {
        "title": "又仙山行",
        "author": "范端臣",
        "content": "仙山仙山鬰嵯峩，紫烟氤氲生绿波。\n飞琼玉楼不知处，杂佩丁珰隔烟语。\n三青山鸟去不来，六龙落日只衔哀。\n呼声嗷嗷动天地，老蛟吹涎海波沸。",
        "dynasty": "宋",
        "collection_info": null
    },
    {
        "title": "岭南鞭春",
        "author": "范端臣",
        "content": "一辞湖上月，三见岭南春。\n怪鸟呼如鬼，痴猿立似人。\n蛮商通海舶，渔户杂江滨。\n尚有鞭牛扑，纷拏起路尘。",
        "dynasty": "宋",
        "collection_info": null
    },
    {
        "title": "题灵洞路",
        "author": "范端臣",
        "content": "傍溪多立石，径转特勾衣。\n云兼晚色至，叶带秋声飞。\n孤鹭忽惊去，片云明残晖。",
        "dynasty": "宋",
        "collection_info": null
    },
    {
        "title": "石磴",
        "author": "范端臣",
        "content": "短策将我影，照尽山前溪。\n夤缘入风磴，历览穷攀跻。\n不须剪梧桐，自倚青冥梯。",
        "dynasty": "宋",
        "collection_info": null
    },
    {
        "title": "洞桥",
        "author": "范端臣",
        "content": "桥边十丈水，折干余风霆。\n桥下一泓水，泠然照吾缨。\n世故暂如失，兹山得深行。",
        "dynasty": "宋",
        "collection_info": null
    },
    {
        "title": "下洞",
        "author": "范端臣",
        "content": "孤烟灵洞远，未羡三茅山。\n柏子得妙见，梅花有奇攀。\n虽无金碧丽，高士昔所关。",
        "dynasty": "宋",
        "collection_info": null
    },
    {
        "title": "怪石",
        "author": "范端臣",
        "content": "人间足安危，顷刻异候状。\n唯应山中石，不受客尘障。\n搜奇贮元龙，飞云劳鲁望。",
        "dynasty": "宋",
        "collection_info": null
    },
    {
        "title": "天池泉",
        "author": "范端臣",
        "content": "天然水泓洞，不涸亦不涌。\n纷披石苔静，掩翳寒茗拥。\n微风不生波，金剎影时动。",
        "dynasty": "宋",
        "collection_info": null
    },
    {
        "title": "輓龙图待制徐良能墓",
        "author": "范端臣",
        "content": "少日蜚声竦白袍，暮年策足上青霄。\n功名略已追前辈，事业真堪托后凋。\n谏草半焚烟寂寂，琐窗一梦夜寥寥。\n古塘原上谁行路，只有哀笳引葬箫。",
        "dynasty": "宋",
        "collection_info": null
    },
    {
        "title": "新嫁别",
        "author": "范端臣",
        "content": "隣家新妇谁家女，昨日嫁来今日去。\n徘徊欲去呼问之，何乃遽遭姑舅怒。\n妇欲致词先泪雨，妾在村东年十五。\n长成只待嫁良人，不识人间离别苦。\n妾从五岁遭乱离，频年况逢年凶饥。\n母躬蚕桑父鉏犁，耕无余粮织无衣。\n十年辛苦寸粒积，倒箧倾囊资女适。\n岂知薄命嫁良人，招得偷儿夜穿壁。\n晓看奁橐无余遗，罗绮不见空泪垂。\n公姑忌妾遣妾去，欢意翻成长别离。\n公姑遣妾妾难住，出门惘失来时路。\n不恨良媒恨妾身，生离不为夫征戍。\n我闻此语长嗟咨，谁知贼遣人分离。\n抚人捕贼官乃职，纵贼不捕官何为。\n妇言妾去君莫语，偷儿如鼠官如虎。",
        "dynasty": "宋",
        "collection_info": null
    },
    {
        "title": "题游叫岩",
        "author": "范端臣",
        "content": "溪心碛石圆如磨，岩腹精庐冷似冰。\n弭楫来游衝夜雨，翛然一叟对孤僧。",
        "dynasty": "宋",
        "collection_info": null
    },
    {
        "title": "鹅湖山",
        "author": "范端臣",
        "content": "缭垣千尺秀峰环，台殿参差杳霭间。\n更借西湖一千顷，为君题作小孤山。",
        "dynasty": "宋",
        "collection_info": null
    },
    {
        "title": "秀野亭",
        "author": "范端杲",
        "content": "高着春山最蔚蓝，截然屹立白云端。\n小亭为爱依青壁，野色当窗指点看。",
        "dynasty": "宋",
        "collection_info": null
    },
    {
        "title": "游宝惠寺山",
        "author": "范端杲",
        "content": "不到兹山久，寒梅又着花。\n白烟丛古木，乌鹊倚枯槎。\n路转衝危石，泉流涨浅沙。\n不堪回首处，樵唱起呕哑。",
        "dynasty": "宋",
        "collection_info": null
    },
    {
        "title": "香山塔院",
        "author": "范端杲",
        "content": "招提登览处，野客兴偏浓。\n路入千层翠，窗涵万迭峰。\n溪声来小院，云影落长松。\n幸对老僧榻，焚香话苦空。",
        "dynasty": "宋",
        "collection_info": null
    },
    {
        "title": "赋青田",
        "author": "姚述尧",
        "content": "水绕山围景物赊，楼台相望酒旗斜。\n暮云低锁门前柳，晓日轻笼陌上花。\n簇簇鱼盐喧贾市，声声弦诵半儒家。\n我来亦为邦人庆，写入新诗一笑夸。",
        "dynasty": "宋",
        "collection_info": null
    },
    {
        "title": "句",
        "author": "姚述尧",
        "content": "曾湿西湖雨。",
        "dynasty": "宋",
        "collection_info": null
    },
    {
        "title": "乙丑仲冬自宁远来游阳华",
        "author": "李长庚",
        "content": "沿崖渡水六七里，划见幽岩画屏倚。\n却蹑长虹信步行，下瞰浅清皆脚底。\n漫郎泉石之董狐，妙语品题良不诬。\n千岩万壑果何似，吾家九疑真不如。",
        "dynasty": "宋",
        "collection_info": null
    },
    {
        "title": "丁卯清明约邓致道游阳华",
        "author": "李长庚",
        "content": "我来挈挈倦尘沙，下马无心更忆家。\n不怨客中逢熟食，只知醉裏是生涯。\n花边顿觉春光老，柳外还惊日脚斜。\n甚欲与君寻胜去，何妨着脚到阳华。",
        "dynasty": "宋",
        "collection_info": null
    },
    {
        "title": "与致道约游阳华寻以雨阻追和山谷集中岑公涧二绝句韵  其一",
        "author": "李长庚",
        "content": "垂垂雨脚几时晴，便拟扁舟乘兴行。\n想得斜川今更好，胜游恨不继渊明。",
        "dynasty": "宋",
        "collection_info": null
    },
    {
        "title": "与致道约游阳华寻以雨阻追和山谷集中岑公涧二绝句韵  其二",
        "author": "李长庚",
        "content": "阳华妙处吾能说，泉响风摇环佩声。\n定是山灵嫌俗驾，电光掣过雨如倾。",
        "dynasty": "宋",
        "collection_info": null
    },
    {
        "title": "己巳七月游阳华",
        "author": "李长庚",
        "content": "遥指断崖如削瓜，碧云一朵是阳华。\n莫言空洞中无物，须信崭巉不可家。\n已听泉声响环佩，更看山色媚烟霞。\n一邱一壑平生事，不觉归鞍带暝鸦。",
        "dynasty": "宋",
        "collection_info": null
    },
    {
        "title": "长庚绍兴十九年七月十九日尝游阳华后十有二年復以是月是日从乡曲诸公再到岩下感今追昔因成十韵",
        "author": "李长庚",
        "content": "阳华近七里，不到余十年。\n乃知声名锁，能障山水缘。\n今日与邻曲，胜游追斜川。\n瘦藤穿荦确，一叶弄潺湲。\n岩扃隠翠竹，梵宇浄青莲。\n一笑蹑飞虹，毛骨清欲仙。\n婆娑宝璎珞，放浪玉壶天。\n曲肱卧盘石，涤耳听流泉。\n片云飞雨来，更觉秋凛然。\n酒尽与归去，千林昏暝烟。",
        "dynasty": "宋",
        "collection_info": null
    },
    {
        "title": "次韵江府判游阳华江丈□春间携家再来",
        "author": "李长庚",
        "content": "尘外非无境，壶中自有天。\n从来招别驾，于此漱寒泉。\n铭已得元结，记须烦子年。\n重游知更好，出谷趁鶑迁。",
        "dynasty": "宋",
        "collection_info": null
    },
    {
        "title": "陈士淳主簿举似与严庆曾主簿邓伯允仙尉同到阳华佳句且有岩下弄琴舟中吹笛之乐长庚虽不奉胜游辄继高韵  其一",
        "author": "李长庚",
        "content": "说着幽岩意已清，那堪地近一牛鸣。\n尘萦俗累不容到，若见山灵烦寄声。",
        "dynasty": "宋",
        "collection_info": null
    },
    {
        "title": "陈士淳主簿举似与严庆曾主簿邓伯允仙尉同到阳华佳句且有岩下弄琴舟中吹笛之乐长庚虽不奉胜游辄继高韵  其二",
        "author": "李长庚",
        "content": "阳华山水自双清，况弄朱絃金石鸣。\n我是行人那敢听，恐翻别调作离声。",
        "dynasty": "宋",
        "collection_info": null
    },
    {
        "title": "陈士淳主簿举似与严庆曾主簿邓伯允仙尉同到阳华佳句且有岩下弄琴舟中吹笛之乐长庚虽不奉胜游辄继高韵  其三",
        "author": "李长庚",
        "content": "云水光中语更清，从他山寺晚钟鸣。\n满船载月归来好，一笛穿云裂石声。",
        "dynasty": "宋",
        "collection_info": null
    },
    {
        "title": "绍熙癸丑二月二十六日蒋助教言正招游阳华婆娑岩下薄暮乃归得诗五绝以纪其事  其一",
        "author": "李长庚",
        "content": "春风今日扇微和，触目江山发兴多。\n如画幽岩无十里，轻衫短帽得婆娑。",
        "dynasty": "宋",
        "collection_info": null
    },
    {
        "title": "绍熙癸丑二月二十六日蒋助教言正招游阳华婆娑岩下薄暮乃归得诗五绝以纪其事  其二",
        "author": "李长庚",
        "content": "偶寻三径到阳华，碧玉珍珑真可家。\n追想旧游如梦寐，摩挲石刻但咨嗟。",
        "dynasty": "宋",
        "collection_info": null
    },
    {
        "title": "绍熙癸丑二月二十六日蒋助教言正招游阳华婆娑岩下薄暮乃归得诗五绝以纪其事  其三",
        "author": "李长庚",
        "content": "岩下留连且尽欢，不知红日半衔山。\n归时林壑风烟暝，頼有昏鸦相伴还。",
        "dynasty": "宋",
        "collection_info": null
    },
    {
        "title": "绍熙癸丑二月二十六日蒋助教言正招游阳华婆娑岩下薄暮乃归得诗五绝以纪其事  其四",
        "author": "李长庚",
        "content": "我老思为漫浪翁，暂来却恨去匆匆。\n山头日色赤如血，照映川原草木红。",
        "dynasty": "宋",
        "collection_info": null
    },
    {
        "title": "绍熙癸丑二月二十六日蒋助教言正招游阳华婆娑岩下薄暮乃归得诗五绝以纪其事  其五",
        "author": "李长庚",
        "content": "我识阳华六十年，当时面目故依然。\n清泉白石都无恙，华髮苍颜只自怜。",
        "dynasty": "宋",
        "collection_info": null
    },
    {
        "title": "绍熙甲寅五月十七日从令尹张济之早饭狮子岩晚饮阳华岩夜阑乘月泛舟而归  其一",
        "author": "李长庚",
        "content": "朝游狮子晚阳华，翫水看山乐可涯。\n野鹤沙鸥惯看客，一双对立渡头沙。",
        "dynasty": "宋",
        "collection_info": null
    },
    {
        "title": "绍熙甲寅五月十七日从令尹张济之早饭狮子岩晚饮阳华岩夜阑乘月泛舟而归  其二",
        "author": "李长庚",
        "content": "到此令人忆漫郎，笔端妙语发天藏。\n泉声潄玉生秋思，不减湖中五月凉。",
        "dynasty": "宋",
        "collection_info": null
    },
    {
        "title": "绍熙甲寅五月十七日从令尹张济之早饭狮子岩晚饮阳华岩夜阑乘月泛舟而归  其三",
        "author": "李长庚",
        "content": "雨余山色媚晴晖，无事孤云自在飞。\n坐到黄昏尤不恶，载将明月满船归。",
        "dynasty": "宋",
        "collection_info": null
    },
    {
        "title": "题昭明庙",
        "author": "汪远猷",
        "content": "生为明哲没为神，一点英灵着处新。\n秋浦溪山最留意，法华禅定是前身。\n九州託庇阴功大，六字加封宠渥频。\n更有使君书事实，幽沉从此愈昭伸。",
        "dynasty": "宋",
        "collection_info": null
    },
    {
        "title": "题灵岩洞",
        "author": "李知己",
        "content": "三岩九洞绝尘寰，问讯真人得纵观。\n丹就已乘仙鹤去，云深元有老龙蟠。\n铁船泛海源流远，玉柱擎天星斗寒。\n劈破莓苔认诗句，欲归传作画图看。",
        "dynasty": "宋",
        "collection_info": null
    },
    {
        "title": "句",
        "author": "朱时敏",
        "content": "集英殿下初登第，神虎门前便挂冠。",
        "dynasty": "宋",
        "collection_info": null
    },
    {
        "title": "早朝",
        "author": "魏吉甫",
        "content": "鸣珂晓入奉天门，仰见宸居气象尊。\n斗转星回新岁月，龙盘虎踞旧干坤。\n国威震迭边陲肃，帝泽汪洋浪井温。\n雒邑镐京相对峙，万年周业付神孙。",
        "dynasty": "宋",
        "collection_info": null
    },
    {
        "title": "比同彦平谒希颜千里昆仲千里留醉短项翁彦平有作鄙拙者亦不能已勉强乱道幸笑览",
        "author": "乐备",
        "content": "君不见便腹边先生，齁齁昼眠贮五经。\n又不见长头贾都尉，喋喋问字聒人耳。\n两人挟策烦天机，俱忘其羊乃其理。\n不如此翁不知书，肩高颐隠形侏儒。\n胸中无物祇嗜酒，酒至辄尽宁留余。\n有时花帽宾客前，清辩倾倒如流泉。\n不辞伴客竟佳夕，第恐吻燥舌本干。\n主人从今莫言穷，有此自足当万钟。\n但令时与圣贤对，勿学鄙士中空空。\n我昔已自闻其风，向来一笑欣相逢。\n他时访戴不必见，径须奓户呼此翁。",
        "dynasty": "宋",
        "collection_info": null
    },
    {
        "title": "次马得閒幽居客至韵",
        "author": "乐备",
        "content": "吾道如君有几人，生憎轻薄白头新。\n林泉卜筑何妨静，诗酒寻盟不厌频。\n小雨汀洲松浦霁，斜阳花草玉峰春。\n芒鞵竹杖须乘兴，快取平生见懒真。",
        "dynasty": "宋",
        "collection_info": null
    },
    {
        "title": "次韵得閒晚春即事",
        "author": "乐备",
        "content": "新晴初照屋山头，春欲归时事事幽。\n诗着硬黄容我扫，酒拚大白共君浮。\n幸闻边备初无警，喜见农功渐可鸠。\n老去所期如此尔，人间底事更关愁。",
        "dynasty": "宋",
        "collection_info": null
    },
    {
        "title": "某属闻少伊广文归别墅将挂其冠然乎富贵恐不免耳欲谒未能因成古诗奉迓某无策可去断章不忘健羡也",
        "author": "乐备",
        "content": "明光宫高丽鳷鹊，三声朝鸡报宫钥。\n车如流水马如龙，门外斗量无处着。\n归来日晏仆亦痡，豪芒饱暖归妻孥。\n岂无道德绚烂者，意作霖雨言为谟。\n何人着眼高蓬荜，彊仕之年髮如漆。\n便抽手版挂衣冠，把住穷愁甘似蜜。\n人言进退诚两涂，退者真智进者愚。\n要当程力之所底，未省逸路排轻车。\n马侯制行如圭璧，五色文章发金石。\n不知持此将安之，天下宝当天下惜。\n秋郊凉入菰蒲间，新诗落笔不作难。\n应怜俗驾难回者，更费移文过北山。",
        "dynasty": "宋",
        "collection_info": null
    },
    {
        "title": "玉笥山邓仙",
        "author": "何异",
        "content": "有怀霁月光风度，出宰青山绿水乡。\n羽檄交驰公事了，一铺真画一炉香。",
        "dynasty": "宋",
        "collection_info": null
    },
    {
        "title": "一犁春雨图",
        "author": "何异",
        "content": "负郭先畴二顷余，饱看雨后着耕夫。\n软红尘裏家山梦，却就君家阅画图。",
        "dynasty": "宋",
        "collection_info": null
    },
    {
        "title": "章少机建小阁用陈伯强韵",
        "author": "何异",
        "content": "楼居草草假三间，便觉星辰手可攀。\n最喜坐中先得月，不妨睡处也看山。\n林疏啼鸟秋弹曲，天阔飞鸿晓捲班。\n对镜清吟无限好，典衣冷债几时还。",
        "dynasty": "宋",
        "collection_info": null
    },
    {
        "title": "题李国博东园",
        "author": "何异",
        "content": "东园吟思玉蟾清，园客开门古意生。\n冰砚云灯深洞宇，春花秋草旧宫城。\n人藏密树寻声见，鹭下寒池照影惊。\n三十分司泉石主，马蹄尘外得闻名。",
        "dynasty": "宋",
        "collection_info": null
    },
    {
        "title": "题环翠阁",
        "author": "何异",
        "content": "环翠阁边无点埃，尽收清致助吟才。\n溪头月落渔烟散，岸口城低野色来。\n斜槛半依秋树出，小窗知为北山开。\n沙禽古水閒相趁，悞入疏帘静却回。",
        "dynasty": "宋",
        "collection_info": null
    },
    {
        "title": "宗老堂",
        "author": "何异",
        "content": "岿然独存灵光殿，再世袭封康乐公。\n此堂宗老正类此，尽在相传衣钵中。\n佳人一笑粲玉齿，愿公寿考仍欢喜。\n子如父，父如子，灯灯接续无穷已。",
        "dynasty": "宋",
        "collection_info": null
    },
    {
        "title": "控巴台  其一",
        "author": "何异",
        "content": "阅武弓刀劲利，留宾歌舞清妍。\n红映连樯灯火，翠浮隔岸人烟。",
        "dynasty": "宋",
        "collection_info": null
    },
    {
        "title": "控巴台  其二",
        "author": "何异",
        "content": "台上小留归客，台前稳繫扁舟。\n三宿翠微阁上，一程白帝城头。",
        "dynasty": "宋",
        "collection_info": null
    },
    {
        "title": "浮石山庄",
        "author": "何异",
        "content": "天巧不易觑，觑巧不难着。\n狐裘或反衣，铸铁真成错。\n此亭对此石，层层水初落。\n凭高得其要，他景皆可略。\n苍波绕庐阜，白浪萦衡霍。\n鱼龙出变怪，鳞鬣纷拏攫。\n初疑海上来，根株相连络。\n又疑泗滨渡，清润可磨琢。\n水石两奇特，宾主一笑乐。\n犹想岘山亭，清名与山託。",
        "dynasty": "宋",
        "collection_info": null
    },
    {
        "title": "高峰山",
        "author": "何异",
        "content": "快登十里坛，望极千里眼。\n天近风转清，地高日难晚。\n禽声自圆熟，山色真平远。\n再来除荆棘，踏月归路稳。",
        "dynasty": "宋",
        "collection_info": null
    },
    {
        "title": "安源院",
        "author": "何异",
        "content": "施田乐贰卿，读书吴吏部。\n石迹犹可寻，青山亦如故。\n春深笋蕨香，岁熟仓箱富。\n坐久遂忘归，更问钟山路。",
        "dynasty": "宋",
        "collection_info": null
    },
    {
        "title": "钟山寺",
        "author": "何异",
        "content": "贰卿追绿野，一壑饱清泉。\n诗到永嘉上，山如灵隠前。\n生涯归古寺，遗照对枯禅。\n二百余年话，来同三月天。",
        "dynasty": "宋",
        "collection_info": null
    },
    {
        "title": "大华山",
        "author": "何异",
        "content": "地灵推宝盖，奇崛跨三州。\n帝座联枢极，星躔值斗牛。\n江南夸绝胜，仙伯揖浮邱。\n旧观依山脚，崇坛冠岭头。\n怀哉二真意，特地一时留。\n争谓神丹熟，谁知瑞气浮。\n妄传异人气，遽遣老臣收。\n云外尝交战，风前枉运筹。\n利锋皆瓦砾，勇锐失貔貅。\n敛帜惊逋伏，还兵敢逗遛。\n桂司归内府，芝检动前旒。\n遗镞砮牙细，缠滩马蹟稠。\n一承丹凰诏，双拥翠云裘。\n功满三千行，神参八极游。\n后先鸾与鹤，乘跨虎兼虬。\n仙乐宣新响，文枰化故楸。\n玄坛开豁敞，紫洞锁深幽。\n鸡豢余空窦，龙投按旧湫。\n斩妖留血树，化石望仙舟。\n鹅垍晴飞雪，茶凹暑挟秋。\n退心披峻岭，浄手掬寒流。\n石锐矛头似，山长剑脊侔。\n路危行九曲，台险过三休。\n灵药从人乞，熏炉足意谋。\n三庐腾瑞相，五岳记真游。\n雷电归驱使，云天托庇庥。\n遗踪难纪载，着句欠旁搜。\n四万八千岁，五城十二楼。\n近疑连绛阙，远想接沧洲。\n招隠仙翁意，吾簪此可投。",
        "dynasty": "宋",
        "collection_info": null
    },
    {
        "title": "将之豫章别葆光先生",
        "author": "张坚",
        "content": "西山唤我陪轻举，上馆留君养大还。\n莫起世间离别念，他年相见两童颜。",
        "dynasty": "宋",
        "collection_info": null
    },
    {
        "title": "鹤庙松",
        "author": "张坚",
        "content": "谁种飞仙百丈梯，风摧雨折昔人非。\n凭谁寄语杨员外，留取孙枝待令威。",
        "dynasty": "宋",
        "collection_info": null
    },
    {
        "title": "茅山雨中",
        "author": "张坚",
        "content": "踈踈雾雨閟朝晴，不那浮云先自生。\n传语洞灵休勒驾，而今逋客已归耕。",
        "dynasty": "宋",
        "collection_info": null
    },
    {
        "title": "句",
        "author": "郭见义",
        "content": "半落半开梅好处，似无似有草生时。",
        "dynasty": "宋",
        "collection_info": null
    },
    {
        "title": "和姜邦杰感兴",
        "author": "叶翥",
        "content": "枌梓交游尽，灵光岿独存。\n声名今绮皓，公论自推尊。",
        "dynasty": "宋",
        "collection_info": null
    },
    {
        "title": "送芍药  其一",
        "author": "叶翥",
        "content": "清和天气属良辰，芳事枝头迹已陈。\n閒涉小园销永昼，尚留红药殿余春。\n栽培元是根宜地，幻化须知花有神。\n约定明年身更健，诗篇又见一番新。",
        "dynasty": "宋",
        "collection_info": null
    },
    {
        "title": "送芍药  其二",
        "author": "叶翥",
        "content": "枌社光荣昼锦归，新移红药着花时。\n慇懃折赠难虚掷，要向诗翁觅好诗。",
        "dynasty": "宋",
        "collection_info": null
    },
    {
        "title": "题谢清音道人扇面",
        "author": "叶翥",
        "content": "归休谢去世间忙，看画题诗引兴长。\n忽见远山来几席，方知妙笔出闺房。\n百杯歌彻行云住，万象心营点墨香。\n珍重制成团月扇，清风满座自生凉。",
        "dynasty": "宋",
        "collection_info": null
    },
    {
        "title": "同姜邦杰游南湖",
        "author": "叶翥",
        "content": "联骑上南明，清谭意自倾。\n云垂山掩翠，风静雨飞声。\n幽壑藏舒景，清溪漾晚晴。\n从容共樽酒，欲别正关情。",
        "dynasty": "宋",
        "collection_info": null
    },
    {
        "title": "和姜邦杰赠别",
        "author": "叶翥",
        "content": "研席当时辈，凋零只两翁。\n荣归会面喜，话旧此心同。\n景物诗篇富，交情古道隆。\n明朝斟别酒，问讯付邮筒。",
        "dynasty": "宋",
        "collection_info": null
    },
    {
        "title": "题兴道院蓝光轩",
        "author": "叶翥",
        "content": "出郭纔咫尺，便觉山意幽。\n招提立绝顶，宝塔凌空浮。\n小轩足娱客，下有清溪流。\n翠岫供远眺，直欲明双眸。\n平芜草肥软，饱饲眠吴牛。\n沙头水色静，飞上驯白鸥。\n人稀日亭午，野渡横孤舟。\n坐久意逾爽，吹袂风飕飕。\n想当三伏天，凛然如素秋。\n簿书丛裏来，恍若脱羁囚。\n乘兴偶登览，不谓成胜游。\n平生志所愿，一壑与一邱。\n脚力到佳处，须作信宿留。\n南峯只在眼，不必劳冥搜。\n当时辋川图，景物有此不。\n学贵守所见，出处各异谋。\n渊明亦高哉，未肯屈督邮。",
        "dynasty": "宋",
        "collection_info": null
    },
    {
        "title": "顾野王读书堆",
        "author": "钱良臣",
        "content": "伊昔边烽备不虞，太平移作梵王居。\n而今江表全无事，借我三椽更读书。",
        "dynasty": "宋",
        "collection_info": null
    },
    {
        "title": "题龙潭石岩",
        "author": "马大同",
        "content": "揽辔观风只课程，风云要挹楚乡清。\n晨旌几碍观山目，夜柝翻惊梦月情。\n观者宁知部使者，平生元是老书生。\n沧浪何处无人识，欲往从之一濯缨。",
        "dynasty": "宋",
        "collection_info": null
    },
    {
        "title": "过九疑",
        "author": "马大同",
        "content": "帝德于今祀万年，如何遗像託疏椽。\n凭谁为假丹青手，付与梅仙十万钱。",
        "dynasty": "宋",
        "collection_info": null
    },
    {
        "title": "过九疑  其一",
        "author": "马大同",
        "content": "平生梦想九疑高，原隰驱驰敢惮劳。\n肃肃衣冠朝帝所，此行端不为游遨。",
        "dynasty": "宋",
        "collection_info": null
    },
    {
        "title": "过九疑  其二",
        "author": "马大同",
        "content": "行尽平冈十里间，好山迎我翠相环。\n九疑更在云深处，祇恐天高不可攀。",
        "dynasty": "宋",
        "collection_info": null
    },
    {
        "title": "过九疑  其三",
        "author": "马大同",
        "content": "宇宙纔分便有山，兹山戢戢序成班。\n重华远矣遗风在，好似相从揖逊还。",
        "dynasty": "宋",
        "collection_info": null
    },
    {
        "title": "过九疑  其四",
        "author": "马大同",
        "content": "人与韶音渺莫闻，山如羽卫自森森。\n不封不树知何处，漫说零陵古到今。",
        "dynasty": "宋",
        "collection_info": null
    },
    {
        "title": "过九疑  其五",
        "author": "马大同",
        "content": "二妃千古恨难刊，不谓南巡遂不还。\n空使湘江江上竹，至今犹染泪痕斑。",
        "dynasty": "宋",
        "collection_info": null
    },
    {
        "title": "过九疑  其六",
        "author": "马大同",
        "content": "何侯拔宅登仙去，虞帝因山作庙基。\n人物由来相代谢，不知陵谷几迁移。",
        "dynasty": "宋",
        "collection_info": null
    },
    {
        "title": "答诚斋",
        "author": "程如",
        "content": "衡门时反关，一室甘却扫。\n文墨脱纷总，书林恣论讨。\n闯然未足意，清矣濯怀抱。\n挥洒乌丝新，浸淫黄卷好。\n后来应手摹，前辈休腹稿。\n君意不期知，予心以为宝。",
        "dynasty": "宋",
        "collection_info": null
    },
    {
        "title": "句",
        "author": "曾槃",
        "content": "还持病眼将昏力，来看仙山未了青。",
        "dynasty": "宋",
        "collection_info": null
    },
    {
        "title": "题吕公岩",
        "author": "金靖",
        "content": "护田绿水转山樊，滴翠羣峰列巨杉。\n洞外僧蓝侵斗汉，涧边人迹隔仙凡。\n深深云谷春长在，寂寂松扉夜不缄。\n此处得名爰自我，要须题作吕公岩。\n不用湔厅向水边，乘风宜坐此岩巅。\n山阴乐事真何似，觞咏终能胜管絃。",
        "dynasty": "宋",
        "collection_info": null
    },
    {
        "title": "题浄乐院壁",
        "author": "薛仲邕",
        "content": "再到招提已六年，溪山云雾总依然。\n飘零莫笑浑无用，自谓功名可着鞭。",
        "dynasty": "宋",
        "collection_info": null
    },
    {
        "title": "胡澹庵招宴",
        "author": "余凤",
        "content": "称藩割地竟何如，抗疏孤臣只索居。\n万死不回三寸舌，千金空募一封书。\n醉中益抱蒙尘恨，梦裏犹呼和议愚。\n长脚老奸今已朽，请君努力上安车。",
        "dynasty": "宋",
        "collection_info": null
    },
    {
        "title": "子吴子某既结茆竹洲以娱亲復于居之前沼为亭以朝爽名之盖亭西面于晨兴看山为宜",
        "author": "吴儆",
        "content": "抱瓮自灌园，胜游贵人门。\n有口自酌酒，胜与俗人言。\n园中多蔓草，晨夕费锄芟。\n遇夜或风雨，安得久盘旋。\n村酒不常有，有亦多苦酸。\n而况醉中语，缪误人所嫌。\n不如饱吃饭，清风北窗眠。\n眠多则无觉，梦境仍多端。\n惟有古断简，言行皆圣贤。\n读之未竟篇，眵昏如梦间。\n读竟亦何为，聚讼徒喧烦。\n厌烦以静胜，又类枯木禅。\n揠苗不耘苗，亡羊两茫然。\n何如池上亭，虚旷可看山。\n山色日夕佳，晨兴夜气还。\n宴坐日过午，清阴犹未迁。\n西山倦拄颊，南山兴悠然。\n晚山虽好不遮日，谁能触热望长安。",
        "dynasty": "宋",
        "collection_info": null
    },
    {
        "title": "题新安佥厅拄笏亭",
        "author": "吴儆",
        "content": "高山如高人，可仰不可亵。\n山中老锄犁，山前走车辙。\n终日对孱颜，如目不见睫。\n高人与高山，千里风期接。\n妙思入青冥，毫端寄明灭。\n况復簿领中，见此寒岌嶪。\n悠然境意会，刍豢端自悦。\n手板亦何为，趋走背汗浃。\n从渠且倒持，吾自支吾颊。",
        "dynasty": "宋",
        "collection_info": null
    },
    {
        "title": "题骑牛图",
        "author": "吴儆",
        "content": "汗血声利场，举世循一轨。\n霜风老觳觫，松路石齿齿。\n牛瘦仆夫疲，累累山谷裏。\n两翁非病狂，顾独不取彼。\n牛背有佳处，未可语俗子。\n夷齐向千载，凛凛有生气。\n试问齐景公，乌用马千驷。",
        "dynasty": "宋",
        "collection_info": null
    },
    {
        "title": "代陈无己述怀",
        "author": "吴儆",
        "content": "胡马嘶北风，越鸟依南枝。\n人生有气类，千里倾风期。\n君看漆室女，中宵倚楹悲。\n从君不惮远，秋露湿人衣。\n南山白石烂，漫漫何时旦。\n独立占少微，搔手空三叹。",
        "dynasty": "宋",
        "collection_info": null
    },
    {
        "title": "和孙先生彦及棣华堂诗韵",
        "author": "吴儆",
        "content": "大雅久不作，声色淫郑紫。\n古来非一秦，焚厄故如此。\n西都盛经学，聚讼自兹始。\n建安委道真，典午事玄理。\n锦縠蔚云雾，组紃亦信美。\n后生不着眼，千古空信耳。\n诵习号纯儒，旷达称高士。\n有如富贤贾，多藏不能使。\n又如病酒狂，沉酣糟粕旨。\n源流日以远，循袭不为耻。\n先生秉大雅，江东今夫子。\n持身不夷惠，漫仕无愠喜。\n学术心自得，筌蹄视经史。\n兰舟翼桂楫，巨川端可涘。\n我家世从公，公欲出泥滓。\n愚不堪世用，非人不我以。\n破屋荫蓬根，春荠老墙址。\n寂寞谁肯顾，公独不我鄙。\n遗之珠玉篇，谆谆说友弟。\n直欲障颓波，肯与为茅靡。\n观公用意处，可与召穆比。\n弟兄吾手足，父母吾怙恃。\n尽此菽水欢，还胜有酒醑。\n古来愿为兄，日月不可弭。\n圣贤师百世，河海润千里。\n公如大医王，一世膏肓起。",
        "dynasty": "宋",
        "collection_info": null
    },
    {
        "title": "寄题郑集之醉梦斋",
        "author": "吴儆",
        "content": "利欲醺人心，浓如饮醇酎。\n沉湎死不休，宁论千日久。\n岂知糟邱中，醒狂亦时有。\n天地育万彙，亦各赋匹偶。\n人情岂相远，好恶随妍丑。\n集之年方壮，濯濯春月柳。\n性独与人殊，无妇奉箕箒。\n丈室夸醉梦，作诗诏朋友。\n古来醉梦人，亡羊孰先后。\n寒儒醉糟粕，酸涩宁可口。\n庄生梦蝴蝶，幻境徒纷纠。\n富贵得志士，列屋罗螓首。\n象床粲锦幄，疎绮深朱牖。\n酣寝唤不醒，鼻息春雷吼。\n梅花霜雪姿，纸帐蔬荀臭。\n问君有何好，甘作老鳏叟。\n穷状徒纍纍，鸯债长负负。\n犹如荷旃人，难论纯绵厚。\n但问雪煎茶，何如羊羔酒。",
        "dynasty": "宋",
        "collection_info": null
    },
    {
        "title": "次韵南轩先生榕溪阁阁山谷所名也",
        "author": "吴儆",
        "content": "绍圣用事臣，党与纷相樛。\n当代几忠良，一朝咸黜幽。\n太史坐直笔，愈黜名愈休。\n消长关否泰，天意匪人谋。\n纍臣谁司城，独为景物留。\n当时西復南，万里不停辀。\n谁知百年定，欲起九京游。\n积莽新陈迹，寒泉荐冰瓯。\n想当千骑临，水木寒萧飕。\n我公今伊傅，兹焉少夷犹。\n炎方凋瘵余，公来今已瘳。\n榕溪两甘棠，千载谁劣优。\n太史后凋松，公如巨川舟。",
        "dynasty": "宋",
        "collection_info": null
    },
    {
        "title": "汪叔耕见访不数日别去恶语为赠兼简子用子美二友",
        "author": "吴儆",
        "content": "负衅得老穷，扫轨事幽屏。\n跫然罗雀门，有客颀而整。\n悲欢十年别，樽酒清夜永。\n妙句时惊人，盈轴肯倾廪。\n三日语未休，霜寒梦归省。\n临流分别袂，波光照孤影。\n重念吾故人，雪屋清灯冷。\n刘子抱遗经，深井汲修绠。\n曹子中庸学，天理穷性命。\n老骥鼓不作，搴旗望公等。\n天晴风日佳，何时过鼪径。\n石鼎燃豆萁，冰葅煮汤餠。",
        "dynasty": "宋",
        "collection_info": null
    },
    {
        "title": "题陈仲礼四知轩且当折柳之意",
        "author": "吴儆",
        "content": "陈侯一世豪，笔力万人敌。\n卧之百尺楼，平视刘玄德。\n收敛湖海气，一室仅容膝。\n平生不欺心，自护如拱璧。\n客来问字细论文，旋粜官粱买酒樽。\n夜深四壁冷彻骨，酒酣一笑温如春。\n三年官满何所畜，满船稚乳书几束。\n长安侯门高于天，束薪炊米桂炊玉。\n问君持此将安归，君言岁收可百斛。\n吾侪本无膏粱念，况今老矣其何欲。\n宰相时来则为之，切莫倒行夸食肉。",
        "dynasty": "宋",
        "collection_info": null
    },
    {
        "title": "寄题淳安陈令君读书林",
        "author": "吴儆",
        "content": "能吏事深刻，商利谨毫釐。\n俗吏趋期会，簿书自羁縻。\n寥寥絃歌声，千古空余思。\n还淳山水邑，令君丘壑姿。\n邑民本无事，君亦何所为。\n治己物自治，化行风荐移。\n君復何所欲，读书常不足。\n拄腹五千卷，插架三万轴。\n曾未出毫芒，万室已蒙福。\n堂东松竹林，昔时閟荒榛。\n堂中灯烛光，昔时照红裙。\n今何声吾伊，萧萧风雨晨。\n问君有社稷，亦復有人民。\n奈何独自苦，学道则爱人。",
        "dynasty": "宋",
        "collection_info": null
    },
    {
        "title": "以竹床赠杨信伯古诗代简",
        "author": "吴儆",
        "content": "此君丘壑姿，不受世炎凉。\n那知犹有用，未免斤斧伤。\n矫揉加尺度，指绕百炼刚。\n直节甘枕藉，凛气荐冰霜。\n纨扇有用舍，杞桮真贼戕。\n所用已卑贱，幸升君子堂。\n用之苟非人，珪璧污闺房。\n君家鸿鹄羣，风雨今对床。\n故令厕其间，贵贱可两忘。\n他时飞雪或不常，烦君拂拭悬虹梁。\n除非高士延孺子，无令年少辱真王。",
        "dynasty": "宋",
        "collection_info": null
    },
    {
        "title": "和唐秘校见贻长篇",
        "author": "吴儆",
        "content": "君才离奇卧壑松，力回万牛匠非哲。\n我如坎井可窥底，短绠未汲固自竭。\n饥寒驱置簿领中，巧匠旁观指濡血。\n逢人首下尻益高，敢遇督邮腰不折。\n憧憧往来穷朝昏，负负江湖弄风月。\n邑虽陋室无佳士，稍输城府开私谒。\n平生闻人说项斯，秀句秋江更清澈。\n鼯径经雨忽蛩然，倾囷倒廪不我屑。\n渥洼汗血绝后殿，天球河图合前列。\n要知冷暖须自知，舐蜜中边不容说。\n痴儿徒痴不了事，相留汤餠未暇设。\n如今岂止倾盖旧，向者固已闻风说。\n命之穷达有宿分，男儿功名在晚节。\n未应种豆趣南山，试一上书干北阙。\n君不见少陵流落老更穷，长叹自比稷与契。",
        "dynasty": "宋",
        "collection_info": null
    },
    {
        "title": "题李休宁藏斋",
        "author": "吴儆",
        "content": "璧玉世所珍，常以十袭藏。\n虎豹亦自爱，雾雨泽其章。\n璧玉瑱玷缺，郊庙登琮璜。\n虎豹养成文，倏变风飞扬。\n李侯知爱子，纳于道德场。\n劚翳开云扃，挹洁抗风窗。\n万轴架牙籤，千篇垂琳琅。\n灯火秋夜永，炉熏春昼长。\n黄卷对圣贤，北窗卧羲皇。\n欲不接耳目，心静发天光。\n性守蹈宫庭，礼教严范防。\n城坚无畏敌，楫具川可航。\n兹焉寄游息，鹏路观翱翔。",
        "dynasty": "宋",
        "collection_info": null
    },
    {
        "title": "宿神潭洪氏醉经堂",
        "author": "吴儆",
        "content": "久客急归程，风雨事驰骛。\n黄流鸣涧壑，余波或被路。\n堆埼珠联属，石径齿龃龉。\n篮舆惴危登，杖策阻深度。\n行行忽平岗，神潭渺东注。\n徒旅鸠后先，烟火休薄暮。\n主人延客入，丈室千卷聚。\n醉经揭佳名，巨轴舒新句。\n我亦旧高阳，糟粕尝已屡。\n人言薄滋味，舌根恐未具。\n君但中圣贤，当自知佳处。",
        "dynasty": "宋",
        "collection_info": null
    },
    {
        "title": "题祝圣寺",
        "author": "吴儆",
        "content": "金碧照征涂，松竹开幽径。\n山僧寿八十，腴貌精视听。\n囊钵罄锱铢，栋宇事严整。\n如公方外人，视世一泡影。\n辛勤毕此生，更欲传不泯。\n当家茀父菑，居位蠹国政。\n视公岂容诛，三叹发深省。",
        "dynasty": "宋",
        "collection_info": null
    },
    {
        "title": "杨村道中邂逅赵仁甫",
        "author": "吴儆",
        "content": "修途转清溪，孤村带寒日。\n潇洒竹间亭，意行成小立。\n宾主莫谁何，悠然良自适。\n俄有贵公子，胡骢摇宝勒。\n下马相劳苦，呼酒道畴昔。\n遂令麋鹿姿，颇为人物色。\n佳实进霜坚，异酿引寒碧。\n兴尽还独归，沙头寒月白。",
        "dynasty": "宋",
        "collection_info": null
    },
    {
        "title": "题阳山寺",
        "author": "吴儆",
        "content": "忆昨去家时，凉风肃巾屦。\n闾里重远别，祖席烦亲故。\n期会趋晷刻，仓卒戒徒御。\n首尾遍吴楚，復退分携处。\n岁月拂尘壁，廊庑识故步。\n故人新绛帷，方屦盈外户。\n褰裳喜我来，寒温问良苦。\n樽酒开驩颜，鸡黍羞珍具。\n欲少为君留，归心已先骛。\n年少未仕初，饱食厕庠序。\n束书事遨游，光阴等閒度。\n一为升斗縻，奔走穷朝暮。\n欲学不可得，虽悔復谁诿。\n诸君其早图，前覆戒吾车。",
        "dynasty": "宋",
        "collection_info": null
    },
    {
        "title": "独酌",
        "author": "吴儆",
        "content": "松竹开幽径，蓬蒿閟荆扉。\n庭前两梧桐，浓绿涵清辉。\n南楹开半山，晨夕异烟霏。\n樽酒自宾主，幽鸟更埙箎。\n饮罢两无言，还读渊明诗。",
        "dynasty": "宋",
        "collection_info": null
    },
    {
        "title": "早起",
        "author": "吴儆",
        "content": "积雨霁穷秋，柴扃立清晓。\n溪光照烟岫，未觉秋容老。\n溪边乌臼林，他日没飞鸟。\n浓绿半枯枝，殷红乱衰草。\n摇落想骚人，洞庭风袅袅。",
        "dynasty": "宋",
        "collection_info": null
    },
    {
        "title": "送吴令君",
        "author": "吴儆",
        "content": "吾欲赠君以彭泽江边之柳，不如赠君以傅岩野外之梅。\n柳色但知管离别，梅花独首百花开。\n花开虽托桃李径，成实终为廊庙材。\n冰霜清冷溪桥侧，聊与人间作春色。\n日边调鼎待君来，已闻驿使传消息。",
        "dynasty": "宋",
        "collection_info": null
    },
    {
        "title": "赠吴令君",
        "author": "吴儆",
        "content": "绿槐庭院锁熏风，双双乳燕穿帘栊。\n石榴花蹙宫罗样，荔子枝翻蜀锦红。\n海山秀色藏日色，衮作英豪仪上国。\n鹏翼澜翻徙北溟，龙媒夭矫东西极。\n高踪逸韵不容攀，家声世德以蝉联。\n吏能精锐龚黄上，人物风流晋宋间。\n海宁岩邑千山底，牛刀割鸡聊尔耳。\n卷入河阳满县花，风行郑国垂街李。\n往岁如今杅桐空，今年衣褐足虞冬。\n往岁如今新陈腐，今年麰麦盈千钟。\n田家宴喜歌时丰，咸知阴相有神功。\n炰羔击豕趋城东，金璧楼台烟霭中。\n瞻彼南山遥举酒，插花起舞为君寿。\n神人欢乐何其多，令君福禄如山河。",
        "dynasty": "宋",
        "collection_info": null
    },
    {
        "title": "送王国器归宣城",
        "author": "吴儆",
        "content": "吾不送君以南浦伤离之曲，吾不送君以渭城惜别之觞。\n君今跨马行远陌，陌上槐花日已黄。\n槐花黄时举子忙，君心应逐白云翔。\n君来桃李春未晚，喜君幽韵如兰芳。\n东风披拂香满路，君不即人人岂忘。\n澄江静练楚天长，迭嶂高楼秋月凉。\n使君高会罗红粧，樽前醉客第王杨。\n明年上国富春光，风帘烟柳沙河塘。\n集英班退马蹄疾，都人争看绿衣郎。",
        "dynasty": "宋",
        "collection_info": null
    },
    {
        "title": "题古岩旧尝侍孙先生题名岩中二首  其一",
        "author": "吴儆",
        "content": "白日潇潇松径静，红蕖冉冉洞门深。\n风涵广宇生虚籁，梦破西窗上夕阴。\n景物眼前浑似旧，尘埃题处忍重寻。\n羸骖落日孤村路，尘土依然满病襟。",
        "dynasty": "宋",
        "collection_info": null
    },
    {
        "title": "题古岩旧尝侍孙先生题名岩中二首  其二",
        "author": "吴儆",
        "content": "覆篑一拳进，嵌空百肘宽。\n僧房因石室，蚁穴梦槐安。\n尘路十年别，松风六月寒。\n凄凉旧题处，不忍更重看。",
        "dynasty": "宋",
        "collection_info": null
    },
    {
        "title": "过丛桂堂故叔祖教授读书之所",
        "author": "吴儆",
        "content": "古瓦颓垣迹已陈，孤猿别鹤自哀吟。\n可怜丛桂烟芜没，惟有一池春水深。\n秀木千章新过雨，寒山一带暮伤心。\n清风明月时来此，梦断云飞何处寻。",
        "dynasty": "宋",
        "collection_info": null
    },
    {
        "title": "送洪史君赴阙移节会府",
        "author": "吴儆",
        "content": "史君文彩汉相如，暂向明时绾左符。\n为郡似家身似客，视民如子吏如奴。\n鲁公金石光千古，吏部文章妙两都。\n戴白垂髫相与语，如公治行向来无。",
        "dynasty": "宋",
        "collection_info": null
    },
    {
        "title": "酹月亭",
        "author": "吴儆",
        "content": "周郎人道古英雄，汉室颠危合奋忠。\n万里中原犹未復，一朝赤壁偶成功。\n新亭且对江山胜，陈迹俱随岁月空。\n把酒仍歌前后赋，九原唤起老坡翁。",
        "dynasty": "宋",
        "collection_info": null
    },
    {
        "title": "和金尚书棣华堂诗韵",
        "author": "吴儆",
        "content": "自甘颜巷传家学，敢比虞庠觌国光。\n幸不北辕求适楚，宁须挟策去游梁。\n下承上覆期相庇，蒂固根深会益芳。\n吾党未能冥一唯，为裁狂简斐然章。",
        "dynasty": "宋",
        "collection_info": null
    },
    {
        "title": "晚步",
        "author": "吴儆",
        "content": "水静偏明眼，山高不受尘。\n晴沙栖白鸟，野渡集归人。\n问字谁持酒，行歌有负薪。\n娟娟孤月影，独觉向人新。",
        "dynasty": "宋",
        "collection_info": null
    },
    {
        "title": "拾梧子",
        "author": "吴儆",
        "content": "鸡犬三家市，蓬蒿一亩宫。\n春盘厌笋蕨，秋子积梧桐。\n客梦五年过，文盟千里同。\n时清台省贵，衮衮看诸公。",
        "dynasty": "宋",
        "collection_info": null
    },
    {
        "title": "送钱虞仲兄弟",
        "author": "吴儆",
        "content": "灯火相从总角初，只今已是十年余。\n穷愁懒漫吾犹故，文采雍容子甚都。\n连璧肯来同寂寞，归鞍宁不少踌躇。\n风流一别应如雨，傥有来鸿细作书。",
        "dynasty": "宋",
        "collection_info": null
    },
    {
        "title": "次韵李提点雪中登楼之什二首  其一",
        "author": "吴儆",
        "content": "高情应与水云宽，江北江南望渺漫。\n逐马银杯端可赏，屯边铁甲得无寒。\n已知与国同休戚，且庆丰年表治安。\n杀气已消春意动，曈曈日色上云端。",
        "dynasty": "宋",
        "collection_info": null
    },
    {
        "title": "次韵李提点雪中登楼之什二首  其二",
        "author": "吴儆",
        "content": "朝来园柳变融和，深院啼鸦少客过。\n清坐渐看银色遍，佳眠更觉溜声多。\n谩夸明月舟中兴，争似销金帐底歌。\n夜入蔡州擒叛将，拟将椽笔颂元和。",
        "dynasty": "宋",
        "collection_info": null
    },
    {
        "title": "和吕守环秀堂三首  其一",
        "author": "吴儆",
        "content": "久合鸣珂上九关，一麾犹许饱看山。\n丰年诸县公事少，燕寝清香兵卫閒。\n鸟度屏风明水镜，云生画栋拥螺鬟。\n向来蛛网蜗涎污，胜处岂非天地悭。",
        "dynasty": "宋",
        "collection_info": null
    },
    {
        "title": "和吕守环秀堂三首  其二",
        "author": "吴儆",
        "content": "一州如斗带溪山，空翠家家遶画栏。\n丘壑自非胸次有，云烟谁暇静中看。\n衣冠共识家风在，闾里方知汉法宽。\n戴白垂髫相与语，今年有饭饱加餐。",
        "dynasty": "宋",
        "collection_info": null
    },
    {
        "title": "和吕守环秀堂三首  其三",
        "author": "吴儆",
        "content": "田家但识丰年乐，见说花城日更长。\n如获从公时拄笏，尚能援笔侑飞觞。\n鸡豚社瓮年年酒，柿栗园林树树霜。\n更倩渔郎问樵径，深山深处是吾乡。",
        "dynasty": "宋",
        "collection_info": null
    },
    {
        "title": "休日饮直之运属家",
        "author": "吴儆",
        "content": "天与吾人臭味同，一官落魄郡城东。\n偶逢休暇追鳬鹜，閒拂尘埃勘鼎钟。\n适意不知华衮贵，醉余聊看舞裙红。\n只愁寒漏催羣动，又踏朝靴逐晓风。",
        "dynasty": "宋",
        "collection_info": null
    },
    {
        "title": "次徐令韵",
        "author": "吴儆",
        "content": "少日曾披九虎关，谁怜投老却乘边。\n贰车谩说半刺史，多稼惟欣大有年。\n榆柳关河无犬吠，牛羊阡陌断烽烟。\n玉关人老知无用，庙算如今出万全。",
        "dynasty": "宋",
        "collection_info": null
    },
    {
        "title": "还程彦举诗卷",
        "author": "吴儆",
        "content": "文采于菟见一斑，旧知句法有渊源。\n慇懃不废琢磨力，圆熟几无斧凿痕。\n明日风烟空有梦，何时樽酒得重论。\n秋来景物皆佳句，写寄银鈎莫厌烦。",
        "dynasty": "宋",
        "collection_info": null
    },
    {
        "title": "清明阴雨呈同舍",
        "author": "吴儆",
        "content": "薄薄轻寒作许阴，村村花柳为谁新。\n良辰欣见百五日，冠者仍余五六人。\n冷雨凄风连午夜，飞花流水一年春。\n窥园未阻江东兴，陌上应多翠黛颦。",
        "dynasty": "宋",
        "collection_info": null
    },
    {
        "title": "弋阳道中",
        "author": "吴儆",
        "content": "积雨今朝霁，东皋晚日红。\n人家深蔽树，野水阔浮空。\n久客仍行役，青春已过中。\n岭头凝望处，肠断白云东。",
        "dynasty": "宋",
        "collection_info": null
    },
    {
        "title": "和刘守韵",
        "author": "吴儆",
        "content": "使君元是一高僧，宿昔诗成自不禁。\n便合元刘论伯仲，岂同郊岛费呻吟。\n浮云出岫本无意，立雪齐腰谩觅心。\n扫洒烟尘须博大，看看九虎下纶音。",
        "dynasty": "宋",
        "collection_info": null
    }
]