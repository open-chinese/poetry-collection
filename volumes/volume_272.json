[
    {
        "uuid": "586d0aca6b3724d8561a8b60e62739f7",
        "title": "题南宫子中画鶑",
        "author": "陆文圭",
        "content": "金衣何璀璀，飞向垂杨树。\n久立却无声，东风吹不去。",
        "dynasty": "宋",
        "collection_info": null
    },
    {
        "uuid": "a821749ce674bb185fa6c77224b7dff0",
        "title": "题画白雁二首  其一",
        "author": "陆文圭",
        "content": "芦花秋半黄，三两下寒塘。\n北风正萧瑟，书远不曾将。",
        "dynasty": "宋",
        "collection_info": null
    },
    {
        "uuid": "5f88f3e028fb78d7aa690812b1fe38fc",
        "title": "题画白雁二首  其二",
        "author": "陆文圭",
        "content": "未曾至雁门，安知食雁美。\n若读潜夫论，当不保此纸。",
        "dynasty": "宋",
        "collection_info": null
    },
    {
        "uuid": "4102773949e4775b5146de41765f9897",
        "title": "赤壁图二首  其一",
        "author": "陆文圭",
        "content": "公瑾子瞻二龙，文辞可敌武功。\n却怪紫烟烈焰，不如白月清风。",
        "dynasty": "宋",
        "collection_info": null
    },
    {
        "uuid": "3796e7f19b00b610c6b686438b713087",
        "title": "赤壁图二首  其二",
        "author": "陆文圭",
        "content": "乌台夜雨伤神，赤壁秋风岸巾。\n此老眼空四海，舟中二客何人。",
        "dynasty": "宋",
        "collection_info": null
    },
    {
        "uuid": "772f46991018de850e13907646ff4bc4",
        "title": "题萧照山水",
        "author": "陆文圭",
        "content": "闭门十日风雨，神游湘浦峡川。\n树影分开草店，雁声吹落渔船。",
        "dynasty": "宋",
        "collection_info": null
    },
    {
        "uuid": "ae594ee290567d79197ab1bcee42de9f",
        "title": "王黄华山水小景二首  其一",
        "author": "陆文圭",
        "content": "试问沧洲渔叟，长松山崦谁家。\n终日拏舟不语，江风吹老芦花。",
        "dynasty": "宋",
        "collection_info": null
    },
    {
        "uuid": "a30d946479e63c3dd7d4b760a2cd0775",
        "title": "王黄华山水小景二首  其二",
        "author": "陆文圭",
        "content": "此纸无脂粉气，之子有山水淫。\n当时以意摸写，今我以目登临。",
        "dynasty": "宋",
        "collection_info": null
    },
    {
        "uuid": "dea56f83d26a71a0ffdf4d4868b1a7ac",
        "title": "题鹰捕雀图  其一",
        "author": "陆文圭",
        "content": "一雏已饱毒手，反顾又欲其余。\n大贪得陇望蜀，小贪取熊兼鱼。",
        "dynasty": "宋",
        "collection_info": null
    },
    {
        "uuid": "551da8cad6c4067e4b289c90e09d5dfa",
        "title": "题鹰捕雀图  其二",
        "author": "陆文圭",
        "content": "死生命判须臾，一去一不得去。\n两三竹叶成丛，被驱復向何处。",
        "dynasty": "宋",
        "collection_info": null
    },
    {
        "uuid": "4789f310a0793d116c52e7cc2a4060af",
        "title": "题戴嵩牛图",
        "author": "陆文圭",
        "content": "陇上躬耕力倦，归坐茅斋展卷。\n耳边如闻笛声，却看牧童不见。",
        "dynasty": "宋",
        "collection_info": null
    },
    {
        "uuid": "e60297d1a501e51a0aaab700607337eb",
        "title": "读史六首  其一",
        "author": "陆文圭",
        "content": "逐鹿纷纷尽向秦，东门牵犬亦无人。\n月宫稳上青冥去，桂树秋风老此身。",
        "dynasty": "宋",
        "collection_info": null
    },
    {
        "uuid": "cd0a26c8e2724d0ec55fcc43d2022c29",
        "title": "读史六首  其二",
        "author": "陆文圭",
        "content": "暮年百事已心降，床下无人拜老庞。\n病眼欲开还又闭，偷看日影下西窗。",
        "dynasty": "宋",
        "collection_info": null
    },
    {
        "uuid": "fdfdd798addb9ef2bf789039e97517b0",
        "title": "读史六首  其三",
        "author": "陆文圭",
        "content": "旷怀雅思人人有，济世经邦事事无。\n终日醉眠呼不醒，明朝典午代当涂。",
        "dynasty": "宋",
        "collection_info": null
    },
    {
        "uuid": "201aae646b4f113a67755de16680f11e",
        "title": "读史六首  其四",
        "author": "陆文圭",
        "content": "广陵琴与山阳笛，哀怨千年尚未平。\n正始诸贤零落尽，山王去作晋公卿。",
        "dynasty": "宋",
        "collection_info": null
    },
    {
        "uuid": "1d082460da3b4b82907a0190dae62c7d",
        "title": "读史六首  其五",
        "author": "陆文圭",
        "content": "晓看嵩少玉嶙峋，枉驾应怜处士贫。\n令尹若能为保障，长衾尽覆洛城人。",
        "dynasty": "宋",
        "collection_info": null
    },
    {
        "uuid": "a28ac34d1dbdee7371f533be43101620",
        "title": "读史六首  其六",
        "author": "陆文圭",
        "content": "司徒太尉总三公，奢俭由来性不同。\n锦帐羊羔酣未省，谁能僵卧里门中。",
        "dynasty": "宋",
        "collection_info": null
    },
    {
        "uuid": "3ea8aef3fdce00cad237452db1c4d00b",
        "title": "偶作",
        "author": "陆文圭",
        "content": "姦雄往往堕危机，成败安能论是非。\n空笑狂生投益智，绝怜老母遗当归。",
        "dynasty": "宋",
        "collection_info": null
    },
    {
        "uuid": "a23d4a3eaa2e1ffcf346571585da323c",
        "title": "偶书",
        "author": "陆文圭",
        "content": "忧时耿耿丹心在，无事悠悠白日过。\n万里山河音信少，一春风雨闷怀多。",
        "dynasty": "宋",
        "collection_info": null
    },
    {
        "uuid": "b9158f7709ca27f016bf6af90f7e7c5a",
        "title": "旧题",
        "author": "陆文圭",
        "content": "剩得清明一半春，蜂衙蝶使往来频。\n东风自动秋韆索，不见海棠花下人。",
        "dynasty": "宋",
        "collection_info": null
    },
    {
        "uuid": "4c93ba2bb717ac572fb5fa3c20f2b2e2",
        "title": "戏狄怀英",
        "author": "陆文圭",
        "content": "花样精神月样妆，妖魂不敢近忠良。\n如何凤阁平章老，却事宫中妩媚娘。",
        "dynasty": "宋",
        "collection_info": null
    },
    {
        "uuid": "3e040a0c7b62019f638fe75688243e46",
        "title": "己巳新春  其一",
        "author": "陆文圭",
        "content": "鞭春已罢烧灯近，十日西风未转东。\n料得化工无别意，祇因不放小桃红。",
        "dynasty": "宋",
        "collection_info": null
    },
    {
        "uuid": "1de6580e031cb1607c2e7f9fa15ba659",
        "title": "己巳新春  其二",
        "author": "陆文圭",
        "content": "年年春色先催柳，万紫千红次第开。\n零落墙阴人不问，可怜残雪一株梅。",
        "dynasty": "宋",
        "collection_info": null
    },
    {
        "uuid": "f312d61589a3904050802030d69e5e9d",
        "title": "山村示暮春三绝句和韵  其一",
        "author": "陆文圭",
        "content": "怀哉春晚故山薇，冉冉江云日暮低。\n为问柳桥看燕舞，何如松岭听猿啼。",
        "dynasty": "宋",
        "collection_info": null
    },
    {
        "uuid": "e807ab3d10a0a96f16c7867312050841",
        "title": "山村示暮春三绝句和韵  其二",
        "author": "陆文圭",
        "content": "樵儿拾樵不畏虎，隔溪看花如隔雾。\n鹧鸪声在柘岗西，落日腰镰下山去。",
        "dynasty": "宋",
        "collection_info": null
    },
    {
        "uuid": "fd0fb796452152d565d10c816de7ac00",
        "title": "山村示暮春三绝句和韵  其三",
        "author": "陆文圭",
        "content": "画帘朱箔燕为家，青草门庭只产蛙。\n一树樱桃红半落，园丁愁杀雨如麻。",
        "dynasty": "宋",
        "collection_info": null
    },
    {
        "uuid": "70767a7cfe9175d19b0da538d367d3e7",
        "title": "王祈伊中秋不见月四首  其一",
        "author": "陆文圭",
        "content": "秋空碾上一轮冰，积雨连宵洗更清。\n纵有浮云容易散，吹开不待管絃声。",
        "dynasty": "宋",
        "collection_info": null
    },
    {
        "uuid": "a7039ff7913ea2d6fba52eb0c192901a",
        "title": "王祈伊中秋不见月四首  其二",
        "author": "陆文圭",
        "content": "家家望月试停杯，怪底浓云拨不开。\n身入广寒人不见，却从袖裏裹将来。",
        "dynasty": "宋",
        "collection_info": null
    },
    {
        "uuid": "4b836362b5f16e1d2b8dd58cfb400643",
        "title": "王祈伊中秋不见月四首  其三",
        "author": "陆文圭",
        "content": "中秋万里共阴晴，曾记坡翁最善评。\n谁信九霄风雨外，群仙正赏月华明。",
        "dynasty": "宋",
        "collection_info": null
    },
    {
        "uuid": "d161ccb9106066d4132ed9c4a614a2a7",
        "title": "王祈伊中秋不见月四首  其四",
        "author": "陆文圭",
        "content": "开元以后可堪忧，秋雨霪霖稼不收。\n此际霓裳歌一曲，君王正在月宫游。",
        "dynasty": "宋",
        "collection_info": null
    },
    {
        "uuid": "1b41fde1bdc6cb3b1ea39579e7cc15db",
        "title": "腊月二十六日立春",
        "author": "陆文圭",
        "content": "陇梅未寄江南信，邹黍先回燕谷春。\n忽忆少陵巫峡句，菜盘思见玉纤人。",
        "dynasty": "宋",
        "collection_info": null
    },
    {
        "uuid": "c0c0fab50ca27ad34fe5c6e756716e01",
        "title": "丁丑元夕",
        "author": "陆文圭",
        "content": "入夜不闻箫鼓声，千门月色为谁明。\n无端逻骑阶前过，错认戎家枥马鸣。",
        "dynasty": "宋",
        "collection_info": null
    },
    {
        "uuid": "445acf870828731806723ce9e09a3c6e",
        "title": "石湖留题三绝  其一",
        "author": "陆文圭",
        "content": "仙子骖鸾不可呼，故园花石久应芜。\n不知绿野何人买，试问平泉有子无。",
        "dynasty": "宋",
        "collection_info": null
    },
    {
        "uuid": "e066886c0d94524b9620004b206e2d63",
        "title": "石湖留题三绝  其二",
        "author": "陆文圭",
        "content": "高筑诗坛据越城，醉呼杨陆主文盟。\n至今月下苍苔石，时有先生杖履声。",
        "dynasty": "宋",
        "collection_info": null
    },
    {
        "uuid": "ba6adf6ffb5eda746b878fce918b8164",
        "title": "石湖留题三绝  其三",
        "author": "陆文圭",
        "content": "当年彬父遣词臣，列戟傍观色怒嗔。\n谷水曾无归璧日，稽山已有摸金人。",
        "dynasty": "宋",
        "collection_info": null
    },
    {
        "uuid": "09aca135e1487ad36e58aec19cbb44cc",
        "title": "望三峰",
        "author": "陆文圭",
        "content": "笋舆咿轧下山田，遥指三峰返照边。\n安得肉身生两翅，霎时飞过此山前。",
        "dynasty": "宋",
        "collection_info": null
    },
    {
        "uuid": "515a66b7062b5588557d8f73d4d9b939",
        "title": "大茅峰四绝句  其一",
        "author": "陆文圭",
        "content": "悬崖石磴刷苔青，空谷无仙鬼亦灵。\n闻说游人多好事，谁能扶直半山亭。",
        "dynasty": "宋",
        "collection_info": null
    },
    {
        "uuid": "883a2bb230f245517988951c4e1be7bf",
        "title": "大茅峰四绝句  其二",
        "author": "陆文圭",
        "content": "风吹天朗见秋毫，足力穷时所历高。\n老子何曾烦一步，舆夫攀陟不辞劳。",
        "dynasty": "宋",
        "collection_info": null
    },
    {
        "uuid": "e5308a6ff0d3d27d2672a113c1691599",
        "title": "大茅峰四绝句  其三",
        "author": "陆文圭",
        "content": "羊肠九折路盘岖，不觉腾身上太虚。\n失脚从知高处险，西风斜日早回车。",
        "dynasty": "宋",
        "collection_info": null
    },
    {
        "uuid": "aede3a03e0e41b7ff0afe495da200d1a",
        "title": "大茅峰四绝句  其四",
        "author": "陆文圭",
        "content": "一家兄弟入仙门，谁把名山鼎足分。\n我读儒书知长幼，瓣香先礼大茅君。",
        "dynasty": "宋",
        "collection_info": null
    },
    {
        "uuid": "0811cb47b29c7098b13429ff306b6548",
        "title": "露筋娘子庙",
        "author": "陆文圭",
        "content": "玉真仙子雪为肤，枉被群儿识塞酥。\n寂寞扶风三尺土，可怜香火至今无。",
        "dynasty": "宋",
        "collection_info": null
    },
    {
        "uuid": "b600750380ce483c849f7a6e358ab9cc",
        "title": "桃源县",
        "author": "陆文圭",
        "content": "张家桥西车马尘，北风刮地瞇行人。\n篱落枯桃三五树，不应此地可逃秦。",
        "dynasty": "宋",
        "collection_info": null
    },
    {
        "uuid": "6742ef1fc75727c4afe89b251c0550cc",
        "title": "文安县",
        "author": "陆文圭",
        "content": "平生知己富欧韩，辛苦修书博一官。\n自是朝廷重科目，且教主簿到文安。",
        "dynasty": "宋",
        "collection_info": null
    },
    {
        "uuid": "e4372ed4e638ed0d18e6ab23d9b6330f",
        "title": "夜宿何庄唐主事宅",
        "author": "陆文圭",
        "content": "扶风豪士不知名，樽酒相逢意便倾。\n争似何庄今夜宿，梅花烛影照三更。",
        "dynasty": "宋",
        "collection_info": null
    },
    {
        "uuid": "01817c224225378f98fafb9e3f2118c3",
        "title": "夜宿范以善提举云林清远风大作偶成二绝句  其一",
        "author": "陆文圭",
        "content": "猿啼夹涧声逾远，鹤啄荒苔迹更清。\n身在千林头上立，忽从脚底白云生。",
        "dynasty": "宋",
        "collection_info": null
    },
    {
        "uuid": "343c5fddee806ca6305eb633c53a58f1",
        "title": "夜宿范以善提举云林清远风大作偶成二绝句  其二",
        "author": "陆文圭",
        "content": "云峰顶上玉仙家，误入修廊一径斜。\n夜半月寒风力劲，满山松影走龙蛇。",
        "dynasty": "宋",
        "collection_info": null
    },
    {
        "uuid": "dbf51a9a25f7c684d1843e3ac3f87784",
        "title": "临沂沂水道中尘沙瞇目不可行闻东北有温泉即浴沂处不及往",
        "author": "陆文圭",
        "content": "临沂以北沂水东，行人扬袂尘沙中。\n纵有温泉能自洁，雩坛安得可乘风。",
        "dynasty": "宋",
        "collection_info": null
    },
    {
        "uuid": "3ab5d8c5c828715a8b5477528e1644c8",
        "title": "除夕二首呈北溪  其一",
        "author": "陆文圭",
        "content": "腊雪穷途一月中，明朝老鬓又春风。\n遥知儿女团圞处，饮遍屠苏忆乃翁。",
        "dynasty": "宋",
        "collection_info": null
    },
    {
        "uuid": "940b9ec3d7383f8a0dc6772d09df86d2",
        "title": "除夕二首呈北溪  其二",
        "author": "陆文圭",
        "content": "杯盘今日偶相逢，客路飘飘过一冬。\n为问玉堂春帖子，不知学士有谁供。",
        "dynasty": "宋",
        "collection_info": null
    },
    {
        "uuid": "51106da650c85590f95f580b48af1d83",
        "title": "清明日泊舟甲马营",
        "author": "陆文圭",
        "content": "细柳东风甲马营，秋韆花下笑相迎。\n舟中自有伤春客，暗数归家几日程。",
        "dynasty": "宋",
        "collection_info": null
    },
    {
        "uuid": "49212bef6d8a614c16d227451e45f491",
        "title": "清明",
        "author": "陆文圭",
        "content": "花开花落总无情，赢得诗人百感生。\n今日东阑看梨雪，坡仙去后几清明。",
        "dynasty": "宋",
        "collection_info": null
    },
    {
        "uuid": "f1a364b659191f106a15449df8c55f8c",
        "title": "宿黄村土人索诗  其一",
        "author": "陆文圭",
        "content": "尘沙终日意昏昏，落日炊烟又一村。\n客子倦游求止宿，主翁搔首更无言。",
        "dynasty": "宋",
        "collection_info": null
    },
    {
        "uuid": "6f6cb69781b9032faaab7492769aae9f",
        "title": "宿黄村土人索诗  其二",
        "author": "陆文圭",
        "content": "黄村落日下山低，宿鸟归林亦倦飞。\n夜半驱车投北去，谁能慷慨泣牛衣。",
        "dynasty": "宋",
        "collection_info": null
    },
    {
        "uuid": "bb57fba90c00ac1c545590bc791bf37e",
        "title": "入京二首  其一",
        "author": "陆文圭",
        "content": "觚棱栖雀五云深，此日江湖向阙心。\n朽骨不堪重拂拭，涓人莫枉费黄金。",
        "dynasty": "宋",
        "collection_info": null
    },
    {
        "uuid": "76c0cb34f815364d6a322bc733b4b6ba",
        "title": "入京二首  其二",
        "author": "陆文圭",
        "content": "手携布被入关中，颇似菑川六十翁。\n未必汉廷推第一，不须侧目事辕公。",
        "dynasty": "宋",
        "collection_info": null
    },
    {
        "uuid": "47c78ba3a1391f1f95b8f57c3ef26e6f",
        "title": "舟中追和逊卿早春即事十首  其一",
        "author": "陆文圭",
        "content": "柳色鹅黄蘸碧沙，隔溪遥指四娘家。\n故园春事如今晚，可见东栏芍药花。",
        "dynasty": "宋",
        "collection_info": null
    },
    {
        "uuid": "d506e95d30112ff4c08e143833d0afe4",
        "title": "舟中追和逊卿早春即事十首  其二",
        "author": "陆文圭",
        "content": "清江漠漠漾晴沙，门对青山买酒家。\n樯外一声金弹子，流鶑惊起落庭花。",
        "dynasty": "宋",
        "collection_info": null
    },
    {
        "uuid": "36e2817b4cbce8306f77b9eb17239d0a",
        "title": "舟中追和逊卿早春即事十首  其三",
        "author": "陆文圭",
        "content": "莫惜春衫污酒痕，欲将遗恨寄芳樽。\n清明客裏匆匆过，不记桃花笑倚门。",
        "dynasty": "宋",
        "collection_info": null
    },
    {
        "uuid": "d2bd634c8ae5747c808e531863a985f4",
        "title": "舟中追和逊卿早春即事十首  其四",
        "author": "陆文圭",
        "content": "草色青青没烧痕，山川满目酒盈樽。\n只愁逋客回家日，先被春风紧闭门。",
        "dynasty": "宋",
        "collection_info": null
    },
    {
        "uuid": "09cd1017c48c29e663d3534c359f7dfc",
        "title": "舟中追和逊卿早春即事十首  其五",
        "author": "陆文圭",
        "content": "乍别亲朋似久违，西风尘起染缁衣。\n不须杜宇声声劝，如此江山胡不归。",
        "dynasty": "宋",
        "collection_info": null
    },
    {
        "uuid": "709f6c1c7d3e05fce410230433e40a60",
        "title": "舟中追和逊卿早春即事十首  其六",
        "author": "陆文圭",
        "content": "壮图落落与时违，不信经纶起布衣。\n纵使茝鱼从北化，也随乌鹊向南归。",
        "dynasty": "宋",
        "collection_info": null
    },
    {
        "uuid": "5f7508c25d09a6b5469197f77c800542",
        "title": "舟中追和逊卿早春即事十首  其七",
        "author": "陆文圭",
        "content": "客至从容奉笑谈，晚知蔗境味尤甘。\n曲江进士题名遍，安用山人起水南。",
        "dynasty": "宋",
        "collection_info": null
    },
    {
        "uuid": "94db1be7f2cb358a6778e11a0b279d96",
        "title": "舟中追和逊卿早春即事十首  其八",
        "author": "陆文圭",
        "content": "虎溪何必与禅谈，唯有东篱菊味甘。\n束带肯为儿辈屈，悠然兴在此山南。",
        "dynasty": "宋",
        "collection_info": null
    },
    {
        "uuid": "34486b67618ac51767b420600f73815b",
        "title": "舟中追和逊卿早春即事十首  其九",
        "author": "陆文圭",
        "content": "科斗临池学篆文，燕雏带雨掠香芹。\n春闺应恨归来晚，南浦当时错送君。",
        "dynasty": "宋",
        "collection_info": null
    },
    {
        "uuid": "d7e6b5dbe11ed7efd652a4b1c0ad48e7",
        "title": "舟中追和逊卿早春即事十首  其一○",
        "author": "陆文圭",
        "content": "草堂未可便移文，自煮清香碧涧芹。\n更向白云深处宿，山头回首谢诸君。",
        "dynasty": "宋",
        "collection_info": null
    },
    {
        "uuid": "f2dc1a597382293c1e0da30f459f4f94",
        "title": "赋归四绝呈句容诸友  其一",
        "author": "陆文圭",
        "content": "兴尽归期渐有涯，梦中昨夜已还家。\n儿童笑引池西去，菡萏犹余一朵花。",
        "dynasty": "宋",
        "collection_info": null
    },
    {
        "uuid": "232c23d16242d489f7ed28fb2ef57279",
        "title": "赋归四绝呈句容诸友  其二",
        "author": "陆文圭",
        "content": "故里青松百尺强，亭亭三径俨成行。\n东篱雨后无人葺，旧菊多应一半荒。",
        "dynasty": "宋",
        "collection_info": null
    },
    {
        "uuid": "72435bda735dddbe225d26532d51f052",
        "title": "赋归四绝呈句容诸友  其三",
        "author": "陆文圭",
        "content": "我与茅君宿有缘，四年五度过山前。\n元符直下崇禧路，回首三峰意怆然。",
        "dynasty": "宋",
        "collection_info": null
    },
    {
        "uuid": "c2adc56bc55b21f4b0422baf86b78bff",
        "title": "赋归四绝呈句容诸友  其四",
        "author": "陆文圭",
        "content": "一见诸贤盖便倾，秋风犹动故乡情。\n余生无復重来日，再世何当结弟兄。",
        "dynasty": "宋",
        "collection_info": null
    },
    {
        "uuid": "8c0895860878dbf23449dd1ef27a5ba1",
        "title": "题禹庙",
        "author": "陆文圭",
        "content": "来寻禹穴何容易，却上龙门得许劳。\n拟借梅梁浮海去，坐登三级浪头高。",
        "dynasty": "宋",
        "collection_info": null
    },
    {
        "uuid": "ffdf39261521e270259a25fdaf00e7c8",
        "title": "仲冬雪夜偶书三绝句  其一",
        "author": "陆文圭",
        "content": "城楼戍鼓尽三更，灯射斋窗一黍明。\n窗下有人勤不寐，隔墙犹听读书声。",
        "dynasty": "宋",
        "collection_info": null
    },
    {
        "uuid": "baeeb3f64b2cc6816f055750d8066456",
        "title": "仲冬雪夜偶书三绝句  其二",
        "author": "陆文圭",
        "content": "拥衾危坐夜沉沉，门外谁知雪寸深。\n掩卷不言空太息，静中忽见古人心。",
        "dynasty": "宋",
        "collection_info": null
    },
    {
        "uuid": "b9194b75a5ba2e56b26c194206287660",
        "title": "仲冬雪夜偶书三绝句  其三",
        "author": "陆文圭",
        "content": "长廊风紧雨冥冥，花落寒灯酒半醒。\n但觉晨光何太早，不知飞霰集窗櫺。",
        "dynasty": "宋",
        "collection_info": null
    },
    {
        "uuid": "f16ad693dd0d162e0b671501b133b855",
        "title": "诸生和韵復吟三绝  其一",
        "author": "陆文圭",
        "content": "荒城戍卒打残更，道上无人天未明。\n一似衔枚蔡州去，只无鹅鸭混军声。",
        "dynasty": "宋",
        "collection_info": null
    },
    {
        "uuid": "e7542a97021ec510a341c6105b1d1929",
        "title": "诸生和韵復吟三绝  其二",
        "author": "陆文圭",
        "content": "猿啾鬼哭杳冥冥，夜半何人弔独醒。\n歌罢离骚心正苦，阴风吹雨响疏櫺。",
        "dynasty": "宋",
        "collection_info": null
    },
    {
        "uuid": "990c352f8c0e99722a2bad44af77c5a5",
        "title": "诸生和韵復吟三绝  其三",
        "author": "陆文圭",
        "content": "地炉无分爇香沉，画尽残灰夜正深。\n窗外梅花消息动，要知子半是天心。",
        "dynasty": "宋",
        "collection_info": null
    },
    {
        "uuid": "877268a871294f2b0aa32fd19171cf9c",
        "title": "自笑",
        "author": "陆文圭",
        "content": "既聋不用夸三耳，纯白安能辨二毛。\n自笑先生书案上，又将论语教儿曹。",
        "dynasty": "宋",
        "collection_info": null
    },
    {
        "uuid": "6ba81445c8a9cd99ba4819319649b519",
        "title": "丁卯新正纪怀四首  其一",
        "author": "陆文圭",
        "content": "懒将诗句上桃符，柏叶椒花一例无。\n却笑简斋元不简，舟中犹自饮屠苏。",
        "dynasty": "宋",
        "collection_info": null
    },
    {
        "uuid": "d1375d4a08acb9ca5650da2cafe7ec6c",
        "title": "丁卯新正纪怀四首  其二",
        "author": "陆文圭",
        "content": "土润耕牛不受鞭，风和花鸟各忻然。\n老人犹记兵戈日，自后昇平五十年。",
        "dynasty": "宋",
        "collection_info": null
    },
    {
        "uuid": "10a4e0de3dc71d14801972aa46f67ce5",
        "title": "丁卯新正纪怀四首  其三",
        "author": "陆文圭",
        "content": "纷纷儿女竞新年，老去思亲独怆然。\n墓上只堪供洒扫，无由綵服拜堂前。",
        "dynasty": "宋",
        "collection_info": null
    },
    {
        "uuid": "cfa24abc213c1f9a129bd8a10c1abd5f",
        "title": "丁卯新正纪怀四首  其四",
        "author": "陆文圭",
        "content": "鲁史曾书雨木冰，坤爻切切戒阴凝。\n衡门空把忧时志，无奈华轩尽鹤乘。",
        "dynasty": "宋",
        "collection_info": null
    },
    {
        "uuid": "2937c5146bb1765014c0ce377ad31297",
        "title": "窥园",
        "author": "陆文圭",
        "content": "先生日日好窥园，学圃工夫细讨论。\n卖李不须先去核，耘瓜只恐误伤根。",
        "dynasty": "宋",
        "collection_info": null
    },
    {
        "uuid": "00d5c20346e3a2f76212eacfc5eb712b",
        "title": "井竭",
        "author": "陆文圭",
        "content": "坎蛙晓渴上苔栏，石甃泥浑底欲干。\n焦稼不为箪食计，一瓢饮水亦良难。",
        "dynasty": "宋",
        "collection_info": null
    },
    {
        "uuid": "d4d521da43ae3f55093cfb0a54e9d260",
        "title": "启山扫松",
        "author": "陆文圭",
        "content": "一妻一妾閟泉扃，老柏苍苍蔓草青。\n我肯墦间求餍足，魂归不必讪中庭。",
        "dynasty": "宋",
        "collection_info": null
    },
    {
        "uuid": "64bcbabcc25efe8448e356cadb87b3dd",
        "title": "病中四绝  其一",
        "author": "陆文圭",
        "content": "南山处士老尤贫，颇恨故交无一人。\n若使知心得良友，更因多病转相亲。",
        "dynasty": "宋",
        "collection_info": null
    },
    {
        "uuid": "4abb8092e8fc54ac3824dc92f914b08f",
        "title": "病中四绝  其二",
        "author": "陆文圭",
        "content": "老去无憀病转多，樱桃杨柳奈情何。\n故人又比佳人薄，莫怪门前雀可罗。",
        "dynasty": "宋",
        "collection_info": null
    },
    {
        "uuid": "c2801de584be104ea4010d57cf4f5fa8",
        "title": "病中四绝  其三",
        "author": "陆文圭",
        "content": "叶落萧萧壅树根，疏林带郭半疑村。\n卧闻车马墙边过，无事呼儿早闭门。",
        "dynasty": "宋",
        "collection_info": null
    },
    {
        "uuid": "b361436bf928cdf85f292637c367c705",
        "title": "病中四绝  其四",
        "author": "陆文圭",
        "content": "浪说苏公久已仙，岂知翁自厌余年。\n雪堂二客能相从，姓字当时惜不传。",
        "dynasty": "宋",
        "collection_info": null
    },
    {
        "uuid": "111d6fc75d1056100d239ee081483c31",
        "title": "追和四绝  其一",
        "author": "陆文圭",
        "content": "文士多婴疾与贫，浩然东野即其人。\n唱酬从此诗筒简，炮炙时于药裹亲。",
        "dynasty": "宋",
        "collection_info": null
    },
    {
        "uuid": "79cb2915b94067525b7df110de534ffc",
        "title": "追和四绝  其二",
        "author": "陆文圭",
        "content": "餔餟糟醨醉者多，独醒无奈众人何。\n寒窗细读离骚语，遗恨千年弔汨罗。",
        "dynasty": "宋",
        "collection_info": null
    },
    {
        "uuid": "c608a43014eedb11116d054600c29e97",
        "title": "追和四绝  其三",
        "author": "陆文圭",
        "content": "三十寻思拟学仙，蹉跎已过古稀年。\n一生只作邯郸梦，枕上奇方秘不传。",
        "dynasty": "宋",
        "collection_info": null
    },
    {
        "uuid": "52f8828353fa942a0ae7a5084d650906",
        "title": "追和四绝  其四",
        "author": "陆文圭",
        "content": "卧看山云起石根，意行随犬至前村。\n廛居自是无人识，何必移家上鹿门。",
        "dynasty": "宋",
        "collection_info": null
    },
    {
        "uuid": "0c683a68809ca1dde25eb481f20aeda4",
        "title": "丁亥寿药房先生四首  其一",
        "author": "陆文圭",
        "content": "贺客门关刺莫传，日高厨传尚萧然。\n遥知独鹤苍苔舞，自点丹砂註内篇。",
        "dynasty": "宋",
        "collection_info": null
    },
    {
        "uuid": "280868073159e7fe1a1250d8453b525c",
        "title": "丁亥寿药房先生四首  其二",
        "author": "陆文圭",
        "content": "蜀苑梅花号两龙，千年矫立受霜风。\n若为健步能移取，远供寒香寿乃翁。",
        "dynasty": "宋",
        "collection_info": null
    },
    {
        "uuid": "f090eea30a2276b6adf2e7ec5915059f",
        "title": "丁亥寿药房先生四首  其三",
        "author": "陆文圭",
        "content": "出处穷通若命何，月居南斗类东坡。\n底须内翰还公做，勘破已输春梦婆。",
        "dynasty": "宋",
        "collection_info": null
    },
    {
        "uuid": "66e54e2b1d9f4d8c860f86549703f24e",
        "title": "丁亥寿药房先生四首  其四",
        "author": "陆文圭",
        "content": "曲度珠帘怀吕相，庑排红榜媚韩王。\n先生清隠心如水，消得编诗一瓣香。",
        "dynasty": "宋",
        "collection_info": null
    },
    {
        "uuid": "0b3ec591b517c3249d1f456d661d2d50",
        "title": "折梅寿宋春卿",
        "author": "陆文圭",
        "content": "南枝春早为谁容，远供寒香寿乃翁。\n不信广平心似铁，能禁索笑倚东风。",
        "dynasty": "宋",
        "collection_info": null
    },
    {
        "uuid": "029bd270bc0ae12371927bd41fd17d1b",
        "title": "又口号四首  其一",
        "author": "陆文圭",
        "content": "洛阳亭下昔埋轮，当道豺狼不避人。\n今日黄花故园酒，独携野鹤伴閒身。",
        "dynasty": "宋",
        "collection_info": null
    },
    {
        "uuid": "5fcea6cd36d905799151ef3426c0e83d",
        "title": "又口号四首  其二",
        "author": "陆文圭",
        "content": "仁挟翔风勇驾霆，皇华使者出祥刑。\n福星一夕迁吴分，却向龙山现寿星。",
        "dynasty": "宋",
        "collection_info": null
    },
    {
        "uuid": "5b9f9b302954115f2c214e5a4417e890",
        "title": "又口号四首  其三",
        "author": "陆文圭",
        "content": "华堂捧劝紫霞杯，红粉回头御史来。\n直道素知嫌妩媚，羞将白鹤放笼开。",
        "dynasty": "宋",
        "collection_info": null
    },
    {
        "uuid": "0c018bd9330862d7144a4a22bc13cb26",
        "title": "又口号四首  其四",
        "author": "陆文圭",
        "content": "幼安伯可号文雄，词寿秦韩枉自工。\n贤相肯交穷处士，何如魏野祝莱公。",
        "dynasty": "宋",
        "collection_info": null
    },
    {
        "uuid": "aba8033d745e1fcb8292c58f87de560e",
        "title": "赠松窗",
        "author": "陆文圭",
        "content": "故交皆疏柳子厚，新贵不识王元之。\n袖中刺字已漫尽，一童犹负囊中诗。",
        "dynasty": "宋",
        "collection_info": null
    },
    {
        "uuid": "2e16b1c5451640bac03cfa7dcde66350",
        "title": "赠復初二首  其一",
        "author": "陆文圭",
        "content": "昨夜春风到柳枝，客衣偏爱薄寒欺。\n囊锥颖脱无人见，欲绣平原未有丝。",
        "dynasty": "宋",
        "collection_info": null
    },
    {
        "uuid": "3dc44314f67133d08e1bdbbdeca27bed",
        "title": "赠復初二首  其二",
        "author": "陆文圭",
        "content": "有客袖中怀短刺，何人门下曳长裾。\n每评陆子毁茶论，大胜颜公乞米书。",
        "dynasty": "宋",
        "collection_info": null
    },
    {
        "uuid": "eb83029c8f22600c28caf9e62abeaaa1",
        "title": "宁华张尉卫辉人也因寇失官妻子为掳行乞归乡赠以二绝句  其一",
        "author": "陆文圭",
        "content": "葛藟绵绵长道边，独行踽踽亦堪怜。\n邯郸正近君乡里，好借仙翁一枕眠。",
        "dynasty": "宋",
        "collection_info": null
    },
    {
        "uuid": "d6d4e1c33eab8f4e56944c829a2697f2",
        "title": "宁华张尉卫辉人也因寇失官妻子为掳行乞归乡赠以二绝句  其二",
        "author": "陆文圭",
        "content": "南来憔悴一身存，归雁哀鸣久失群。\n莫怪夜行人不问，形容岂似故将军。",
        "dynasty": "宋",
        "collection_info": null
    },
    {
        "uuid": "ba841924b02bf1a452baf754b4af5c30",
        "title": "桂松岩以子平星禽二术推人多验戏赠二绝  其一",
        "author": "陆文圭",
        "content": "十二支辰配十干，此专主日论财官。\n岂无辞禄安贫者，说与先生仔细看。",
        "dynasty": "宋",
        "collection_info": null
    },
    {
        "uuid": "edac6ee3509a8e3db373487c7865fbb7",
        "title": "桂松岩以子平星禽二术推人多验戏赠二绝  其二",
        "author": "陆文圭",
        "content": "异类于人总不干，止闻列宿应郎官。\n区区女蝠并危燕，却与蛟龙一例看。",
        "dynasty": "宋",
        "collection_info": null
    },
    {
        "uuid": "0aa5da9fc0c260a320c08dd89c1dae92",
        "title": "赠星禽赵显微诗三绝  其一",
        "author": "陆文圭",
        "content": "显微元是紫微仙，天上星辰手斡旋。\n为向人间多漏洩，谪下茅峰五百年。",
        "dynasty": "宋",
        "collection_info": null
    },
    {
        "uuid": "d7cd102b117c0b2c048ea3fa866fee49",
        "title": "赠星禽赵显微诗三绝  其二",
        "author": "陆文圭",
        "content": "莫把行藏问斗牛，年将八十更何求。\n愿言奎宿长明健，文治从今遍九州。",
        "dynasty": "宋",
        "collection_info": null
    },
    {
        "uuid": "6b0219a8a2f69db45f617d4ffebb661e",
        "title": "赠星禽赵显微诗三绝  其三",
        "author": "陆文圭",
        "content": "奎宿如何号木狼，尾箕虎豹若为详。\n兽心人面凡皆是，瑞物如何无凤凰。",
        "dynasty": "宋",
        "collection_info": null
    },
    {
        "uuid": "d42eed1c31c022ee0e5a7e3d1d98b323",
        "title": "和史药房三绝  其一",
        "author": "陆文圭",
        "content": "莫倚承恩赋上林，记曾薄倖託琴心。\n白头又欲轻相背，令蹙山眉作苦吟。",
        "dynasty": "宋",
        "collection_info": null
    },
    {
        "uuid": "e09695eb8f90d732778c9f6b8e05b315",
        "title": "和史药房三绝  其二",
        "author": "陆文圭",
        "content": "出处何如汉二疏，返耕聊以遂吾初。\n虎头未可轻摇笔，牛角何妨且读书。",
        "dynasty": "宋",
        "collection_info": null
    },
    {
        "uuid": "fb0bb9f66360af4d33be910cda36287b",
        "title": "和史药房三绝  其三",
        "author": "陆文圭",
        "content": "春被山颠与水涯，尽供物料入诗家。\n陆刘近世升沉异，一为梅花一杏花。",
        "dynasty": "宋",
        "collection_info": null
    },
    {
        "uuid": "5bfaae65aaf3587e5a90ac697245a1e6",
        "title": "和张仲实绝句四首  其一",
        "author": "陆文圭",
        "content": "江梅岁晚独清妍，南国相逢亦偶然。\n料得知心有寒月，不消重雾与轻烟。",
        "dynasty": "宋",
        "collection_info": null
    },
    {
        "uuid": "6b888c63e9fd14627ccd93a258d286e9",
        "title": "和张仲实绝句四首  其二",
        "author": "陆文圭",
        "content": "平生梦不到黄扉，安得京尘染素衣。\n只把一竿江海去，相看鸥鸟亦忘机。",
        "dynasty": "宋",
        "collection_info": null
    },
    {
        "uuid": "8e42b80533d43e53013b142eb567cc21",
        "title": "和张仲实绝句四首  其三",
        "author": "陆文圭",
        "content": "十年讲席坐无毡，尽把行藏付与天。\n策马已甘之反后，着鞭莫竞祖生先。",
        "dynasty": "宋",
        "collection_info": null
    },
    {
        "uuid": "a3752b118556d1f2c1402c4541c5619f",
        "title": "和张仲实绝句四首  其四",
        "author": "陆文圭",
        "content": "兀坐书林闭董帷，时寻佳句写乌丝。\n儿时论语今忘却，且让安昌作帝师。",
        "dynasty": "宋",
        "collection_info": null
    },
    {
        "uuid": "35d0e7d2348dc9f71fda4ce7cc57e1b4",
        "title": "山村赠礼敬龙泽上人诗有几年不踏澄江路耆旧唯存陆子方之句和之二首  其一",
        "author": "陆文圭",
        "content": "西抹东涂衒一乡，阿婆羞忆少年妆。\n如今闭户无人识，旋学仙翁却老方。",
        "dynasty": "宋",
        "collection_info": null
    },
    {
        "uuid": "3eceb5ccf47e14f34cd568f570a5ce8c",
        "title": "山村赠礼敬龙泽上人诗有几年不踏澄江路耆旧唯存陆子方之句和之二首  其二",
        "author": "陆文圭",
        "content": "西山爽气入吾诗，拄颊含毫有所思。\n欲把求田语玄德，莫因学圃笑樊迟。",
        "dynasty": "宋",
        "collection_info": null
    },
    {
        "uuid": "3fd2febc140cd866cc74a8882ffc7b34",
        "title": "次伯机绝句",
        "author": "陆文圭",
        "content": "梅天风雨一江寒，湿却滩头旧钓竿。\n自着渔蓑沽酒去，路逢贾客问长安。",
        "dynasty": "宋",
        "collection_info": null
    },
    {
        "uuid": "fc49bd6214ace3ddc6f967bca8bc42f1",
        "title": "留别袁伯长待制凌德庸少监周南翁待制诸公三绝句  其一",
        "author": "陆文圭",
        "content": "待诏明廷百有余，一人释褐向江都。\n诸生对策无奇语，田窦何曾不喜儒。",
        "dynasty": "宋",
        "collection_info": null
    },
    {
        "uuid": "527a889c16a38b91fa2fb75e72ca354e",
        "title": "留别袁伯长待制凌德庸少监周南翁待制诸公三绝句  其二",
        "author": "陆文圭",
        "content": "书生骨相太邅迍，地位还须有福人。\n老我终身友麋鹿，看君他日上麒麟。",
        "dynasty": "宋",
        "collection_info": null
    },
    {
        "uuid": "ec79da0ffc90fd4b0de125aacb307201",
        "title": "留别袁伯长待制凌德庸少监周南翁待制诸公三绝句  其三",
        "author": "陆文圭",
        "content": "狞狞虎豹守天关，月殿蟾宫不可攀。\n归路春风无限好，一声啼鸟破青山。",
        "dynasty": "宋",
        "collection_info": null
    },
    {
        "uuid": "01100e045c99465df4059e5022a720e8",
        "title": "绝句留别善之仲实併呈松涧云仲无逸四首  其一",
        "author": "陆文圭",
        "content": "今夜征帆浅渚边，何时樽酒落花前。\n白云绕舍归心切，不为春林听杜鹃。",
        "dynasty": "宋",
        "collection_info": null
    },
    {
        "uuid": "f9fa55085e45775a6cf52a5701d56c59",
        "title": "绝句留别善之仲实併呈松涧云仲无逸四首  其二",
        "author": "陆文圭",
        "content": "手拈花草弄春愁，儿女安知稼穑秋。\n山北山南游未遍，归欤且復事西畴。",
        "dynasty": "宋",
        "collection_info": null
    },
    {
        "uuid": "468540af4a92bce0916c052a3c20637d",
        "title": "绝句留别善之仲实併呈松涧云仲无逸四首  其三",
        "author": "陆文圭",
        "content": "江上春云生暮寒，故城回首离长安。\n残桃剩柳应无分，留与诸君取次看。",
        "dynasty": "宋",
        "collection_info": null
    },
    {
        "uuid": "541ce2031a5a7a0602f7226ed7fec120",
        "title": "绝句留别善之仲实併呈松涧云仲无逸四首  其四",
        "author": "陆文圭",
        "content": "老桧荣枯不计春，好花开落止经旬。\n莫将文翰夸余子，共拟勋名及古人。",
        "dynasty": "宋",
        "collection_info": null
    },
    {
        "uuid": "1424620fd7c28bf63590c236ee47812b",
        "title": "古意四首寄张可与孙晋卿  其一",
        "author": "陆文圭",
        "content": "长安城头红日斜，王孙金弹打乌鸦。\n寄声翠凤穿云去，霜寒莫恋梧桐花。",
        "dynasty": "宋",
        "collection_info": null
    },
    {
        "uuid": "21d4435e4b3d02d07ba1a530ce297abb",
        "title": "古意四首寄张可与孙晋卿  其二",
        "author": "陆文圭",
        "content": "长松百尺荫官街，街吏斧锯充官柴。\n高寒自是饱风雪，岁晚只合居穷崖。",
        "dynasty": "宋",
        "collection_info": null
    },
    {
        "uuid": "ba51665c32d5f875e5763fa0432f8d23",
        "title": "古意四首寄张可与孙晋卿  其三",
        "author": "陆文圭",
        "content": "老翁持镜向市卖，铜光的皪秋水清。\n丑妇鑑容惊堕地，想渠嫌杀太分明。",
        "dynasty": "宋",
        "collection_info": null
    },
    {
        "uuid": "dc26dbc8eeec86df05738d98fb56f8d8",
        "title": "古意四首寄张可与孙晋卿  其四",
        "author": "陆文圭",
        "content": "牧儿狭径碍樵枝，樵儿格鬬暮不归。\n于菟一声啸篁谷，两儿惊散走如飞。",
        "dynasty": "宋",
        "collection_info": null
    },
    {
        "uuid": "a0285ee98ed7541c7d471cad705979d7",
        "title": "夜得二绝寄子华  其一",
        "author": "陆文圭",
        "content": "送客征衫秋八月，怀人病枕夜三更。\n床头稚子呼不觉，窗外潇潇风雨声。",
        "dynasty": "宋",
        "collection_info": null
    },
    {
        "uuid": "09cec145b90f4dffcc5d231a98be8e02",
        "title": "夜得二绝寄子华  其二",
        "author": "陆文圭",
        "content": "鸡鸣风雨思君子，雁过潇湘忆故人。\n别去情怀浑欲醉，梦回诗笔已如神。",
        "dynasty": "宋",
        "collection_info": null
    },
    {
        "uuid": "97923bdba1826c8283458bcd4f85f6ba",
        "title": "绝句二首寄绍堂求巧石  其一",
        "author": "陆文圭",
        "content": "篱根怪石起层云，浅带春泥碧藓纹。\n乞与诗人时醒酒，也胜豪夺任监军。",
        "dynasty": "宋",
        "collection_info": null
    },
    {
        "uuid": "db1b3fe4f8995d6d13ea28b054a87036",
        "title": "绝句二首寄绍堂求巧石  其二",
        "author": "陆文圭",
        "content": "几年石友卧苍苔，曾受南宫雅拜来。\n老子暮年行脚倦，只宜窗裏看崔嵬。",
        "dynasty": "宋",
        "collection_info": null
    },
    {
        "uuid": "068a2e64f5f647a072074c73aeadd802",
        "title": "送唐孟方教授三首  其一",
        "author": "陆文圭",
        "content": "泮水三年惟饮水，不知芹藻味何如。\n群鸮无故争桑葚，挟弹何人莫问渠。",
        "dynasty": "宋",
        "collection_info": null
    },
    {
        "uuid": "e65f9ebad914ea047af5450fd2baf579",
        "title": "送唐孟方教授三首  其二",
        "author": "陆文圭",
        "content": "御儿溪北浣征衣，重拂苍苔旧钓矶。\n有弟对床思久别，呼儿置酒话迟归。",
        "dynasty": "宋",
        "collection_info": null
    },
    {
        "uuid": "f216b7c1939f8141e882b8735fcc7aac",
        "title": "送唐孟方教授三首  其三",
        "author": "陆文圭",
        "content": "城东老圃旧书生，紧闭柴门懒送迎。\n独袖篇诗与君别，相看白首不胜情。",
        "dynasty": "宋",
        "collection_info": null
    },
    {
        "uuid": "d7ae3a3e7c0ea43150b47a26c9fe586d",
        "title": "送李义夫出游二首  其一",
        "author": "陆文圭",
        "content": "梅花卸玉春寒浅，柳色描金雪意消。\n老子偶然诗兴动，又挑行李过溪桥。",
        "dynasty": "宋",
        "collection_info": null
    },
    {
        "uuid": "320f715538a0f6957d24a260473b1ca1",
        "title": "送李义夫出游二首  其二",
        "author": "陆文圭",
        "content": "三千丈髪从渠脱，九十日春须我游。\n出却草堂三五里，囊中无得一钱留。",
        "dynasty": "宋",
        "collection_info": null
    },
    {
        "uuid": "6d9166c218a925e2737c75a864081e5a",
        "title": "送吴仲鲁回乌江二首  其一",
        "author": "陆文圭",
        "content": "老人白帽子青衿，二水相滋兑泽深。\n易学已随丁氏去，金兰何日慰同心。",
        "dynasty": "宋",
        "collection_info": null
    },
    {
        "uuid": "d12d7801d7468afcaf36c315f6377d27",
        "title": "送吴仲鲁回乌江二首  其二",
        "author": "陆文圭",
        "content": "黄田西望历阳城，风水萧萧数日程。\n纸上陈言刊落尽，沧浪时听棹歌声。",
        "dynasty": "宋",
        "collection_info": null
    },
    {
        "uuid": "1e76aa4e23bc4a4492131a6ac95ae7f7",
        "title": "送留君玉高云卿自江阴迁松江四绝  其一",
        "author": "陆文圭",
        "content": "二君才斡俱优裕，数载相从意未休。\n短棹西风吹过泖，相思霜月落南州。",
        "dynasty": "宋",
        "collection_info": null
    },
    {
        "uuid": "4ddfb8c3991644b533559176ab85d0da",
        "title": "送留君玉高云卿自江阴迁松江四绝  其二",
        "author": "陆文圭",
        "content": "江浦买鲈秋正美，山亭闻鹤夜尤清。\n送君此去因怀古，海水东来意未平。",
        "dynasty": "宋",
        "collection_info": null
    },
    {
        "uuid": "db2671ab5b0fefc510b17dcfa80334f4",
        "title": "送留君玉高云卿自江阴迁松江四绝  其三",
        "author": "陆文圭",
        "content": "老我卑枝甘伏鷃，羡君乔木又迁鶑。\n清平官府无公事，分我丝莼一箸羹。",
        "dynasty": "宋",
        "collection_info": null
    },
    {
        "uuid": "0f7a18e1c5b6a7f2a9a69fc469589013",
        "title": "送留君玉高云卿自江阴迁松江四绝  其四",
        "author": "陆文圭",
        "content": "暨州风土今非昔，安得珠犀贾客船。\n莫笑归装无一物，江头鱼蟹亦论钱。",
        "dynasty": "宋",
        "collection_info": null
    },
    {
        "uuid": "a3d9430d983c33dfd4227361dee34cda",
        "title": "鉴止堂",
        "author": "陆文圭",
        "content": "流水涓涓止水停，要令漱玉结层冰。\n深溪不泛桃花出，谁识仙源在武陵。",
        "dynasty": "宋",
        "collection_info": null
    },
    {
        "uuid": "c4e6beb2c7c8e80c85088f1069b9fe9e",
        "title": "西苑",
        "author": "陆文圭",
        "content": "雪花剪白忘安蒂，霜叶雕红不恋枝。\n争似隋家宫树上，四时锦綵不曾离。",
        "dynasty": "宋",
        "collection_info": null
    },
    {
        "uuid": "59e27e4698bb9322097024599e01f2d8",
        "title": "丘庄多稼楼二首  其一",
        "author": "陆文圭",
        "content": "楼上西风野望时，冥冥禾黍没高低。\n劝农使者来行水，还凭朱栏忆旧题。",
        "dynasty": "宋",
        "collection_info": null
    },
    {
        "uuid": "23a9882a1f0d7502dc6829a840a8b266",
        "title": "丘庄多稼楼二首  其二",
        "author": "陆文圭",
        "content": "万亩耕耘卒岁勤，可曾一饱慰农人。\n催租令急如风火，输入官仓化腐尘。",
        "dynasty": "宋",
        "collection_info": null
    },
    {
        "uuid": "934766a78c3741946db883a65a978de5",
        "title": "喜客泉二首  其一",
        "author": "陆文圭",
        "content": "幽篁夹道少人居，山骨清寒草木疏。\n泉见客来空自喜，春怀渺渺正愁余。",
        "dynasty": "宋",
        "collection_info": null
    },
    {
        "uuid": "dda2646db27a4d20a4f0f9b4345bb9b9",
        "title": "喜客泉二首  其二",
        "author": "陆文圭",
        "content": "一饮怀金出岭南，莲花峰下绝清甘。\n我来欲与流泉约，独喜廉人莫喜贪。",
        "dynasty": "宋",
        "collection_info": null
    },
    {
        "uuid": "d27d0b3ee6ea3e47ebde6f4f1fe2921c",
        "title": "四时佳兴题徐景阳园堂五首  其一",
        "author": "陆文圭",
        "content": "溶溶川上花光午，冉冉窗前草色春。\n能识此中真乐处，圣门只有两三人。",
        "dynasty": "宋",
        "collection_info": null
    },
    {
        "uuid": "cdbe1cec12485d3efc2465635769c8f0",
        "title": "四时佳兴题徐景阳园堂五首  其二",
        "author": "陆文圭",
        "content": "门前车马客方散，堂下樽罍酒半醒。\n不信镜中添白髪，君山依旧去年青。",
        "dynasty": "宋",
        "collection_info": null
    },
    {
        "uuid": "82b1ba4068a14219d8a061ddc7bfba9f",
        "title": "四时佳兴题徐景阳园堂五首  其三",
        "author": "陆文圭",
        "content": "穷秋破屋檐头雨，残腊征夫陌上霜。\n公子閒居无一事，可能忧乐两相忘。",
        "dynasty": "宋",
        "collection_info": null
    },
    {
        "uuid": "fe3113bc27595d4affb4ee207530ac4e",
        "title": "四时佳兴题徐景阳园堂五首  其四",
        "author": "陆文圭",
        "content": "华阳洞口金泉水，流入宫墙作小渠。\n任转秦淮出江去，不应久住化龙鱼。",
        "dynasty": "宋",
        "collection_info": null
    },
    {
        "uuid": "2bf9c31ea703183c488a643e91c66f7e",
        "title": "四时佳兴题徐景阳园堂五首  其五",
        "author": "陆文圭",
        "content": "半奁玉镜照鬚眉，长笑东坡与水嬉。\n直下琤然投小石，一波先动万波随。",
        "dynasty": "宋",
        "collection_info": null
    },
    {
        "uuid": "5df80aa41aefb17535b3c8399652b386",
        "title": "题园亭",
        "author": "陆文圭",
        "content": "把酒看花贫亦乐，携琴对竹静相宜。\n客来若问朝家事，回首东风谢不知。",
        "dynasty": "宋",
        "collection_info": null
    },
    {
        "uuid": "d744df5514a6b31515c810a8e474cbae",
        "title": "同善之仲实无逸共赋雪中香亭",
        "author": "陆文圭",
        "content": "冷云低压翠禽巢，碎玉玲珑不耐敲。\n蜂蝶迟来探芳信，暖风已逼杏花稍。",
        "dynasty": "宋",
        "collection_info": null
    },
    {
        "uuid": "9d1b2b865c8b306a99c9020794b5be09",
        "title": "鹤皋诗为振之作",
        "author": "陆文圭",
        "content": "鹳鸣于垤妇长叹，鸿渐于陆夫远征。\n何似山亭闻鹤唳，无人静坐月三更。",
        "dynasty": "宋",
        "collection_info": null
    },
    {
        "uuid": "f4bacfb04ef867ccd82047aba5f43a61",
        "title": "刘澹斋求米船谩赋二绝  其一",
        "author": "陆文圭",
        "content": "文士清高数米颠，蔡公门下讵能贤。\n探囊万一逢江盗，错认真州发运船。",
        "dynasty": "宋",
        "collection_info": null
    },
    {
        "uuid": "891f221d175e773cc18d3471e0828e00",
        "title": "刘澹斋求米船谩赋二绝  其二",
        "author": "陆文圭",
        "content": "灵宝生平爱虎头，每傍战舰繫轻舟。\n晚无书画真无益，洗手莫嫌寒具油。",
        "dynasty": "宋",
        "collection_info": null
    },
    {
        "uuid": "4ce4c5eb785f496bfc944a145574fc45",
        "title": "临山谷帖不似",
        "author": "陆文圭",
        "content": "曾草华清妙入神，涪翁以后更无人。\n捧心终是西施好，里妇何缘辄效颦。",
        "dynasty": "宋",
        "collection_info": null
    },
    {
        "uuid": "3d4d86c935464aafd3759229d8d74fc0",
        "title": "危金仙示容斋清晖堂诗求跋洪景卢乃危骊塘之座主也因成二首  其一",
        "author": "陆文圭",
        "content": "卷中人物想干淳，老笔题诗意转新。\n却怪洪杨交不合，诚斋亦自是诗人。",
        "dynasty": "宋",
        "collection_info": null
    },
    {
        "uuid": "2932647ac5af591bc14388d4442b8e29",
        "title": "危金仙示容斋清晖堂诗求跋洪景卢乃危骊塘之座主也因成二首  其二",
        "author": "陆文圭",
        "content": "清晖何处有园堂，消得先生句发扬。\n百世空留遗墨在，后生併不识骊塘。",
        "dynasty": "宋",
        "collection_info": null
    },
    {
        "uuid": "212cb7f53aca6c21abce0b577b656a8f",
        "title": "题敬威卿参政赠许正卿针诗卷末敬公之章许卿之艺诸君发挥尽矣终以二绝貂续尾蛇添足乎  其一",
        "author": "陆文圭",
        "content": "江左知名许叔微，公来示之衡气机。\n天下呻吟尚未息，公持肘后将安归。",
        "dynasty": "宋",
        "collection_info": null
    },
    {
        "uuid": "a8daf8a8de311404cf6a4618c2b843e4",
        "title": "题敬威卿参政赠许正卿针诗卷末敬公之章许卿之艺诸君发挥尽矣终以二绝貂续尾蛇添足乎  其二",
        "author": "陆文圭",
        "content": "正人一脉系安危，温公身事亦付医。\n此身强健无着处，不如枕卧看儿嬉。",
        "dynasty": "宋",
        "collection_info": null
    },
    {
        "uuid": "42245f501ad9451a1b67dd1e9c4bfd72",
        "title": "题李兄课卷",
        "author": "陆文圭",
        "content": "集中有句尽堪传，一梦科名十二年。\n音好空闻永嘉末，命乖不遇竟陵前。",
        "dynasty": "宋",
        "collection_info": null
    },
    {
        "uuid": "f552d935c588a0a1bb866fa03fd1851a",
        "title": "题赵子德修屋疏二首  其一",
        "author": "陆文圭",
        "content": "公子王孙逞富豪，连云甲第竞相高。\n谁是锦里秋风客，不办三重屋上茅。",
        "dynasty": "宋",
        "collection_info": null
    },
    {
        "uuid": "64af0227ae6bedcc6d3640496da49ff1",
        "title": "题赵子德修屋疏二首  其二",
        "author": "陆文圭",
        "content": "神有青囊号救贫，如何无术自谋身。\n道南大宅今安在，欲向龙舒觅主人。",
        "dynasty": "宋",
        "collection_info": null
    },
    {
        "uuid": "600acea9159f5b7748824a95db797562",
        "title": "戏题听琴手卷",
        "author": "陆文圭",
        "content": "流水高山不用弹，巴人下里众皆欢。\n只今何处求钟子，多向文闱作考官。",
        "dynasty": "宋",
        "collection_info": null
    },
    {
        "uuid": "a1935e5f0a8d42678e1a64b9a4e1fe73",
        "title": "题昭君画卷五绝  其一",
        "author": "陆文圭",
        "content": "当时随例与黄金，不遣君王有悔心。\n近使来传延寿死，回思终是汉恩深。",
        "dynasty": "宋",
        "collection_info": null
    },
    {
        "uuid": "fd8f1bbeefb22ca2f937cceaa02ab0a2",
        "title": "题昭君画卷五绝  其二",
        "author": "陆文圭",
        "content": "妍丑何须问画工，美人终日侍宫中。\n奉春初计真堪恨，欲望单于敬外翁。",
        "dynasty": "宋",
        "collection_info": null
    },
    {
        "uuid": "76684642e57fb4d4aadc118432d75174",
        "title": "题昭君画卷五绝  其三",
        "author": "陆文圭",
        "content": "青冢千年恨不埋，琵琶马上几时回。\n宇文高氏争雄日，突厥柔然献女来。",
        "dynasty": "宋",
        "collection_info": null
    },
    {
        "uuid": "060ecf4caa8b7c9f5ae71a5bc4aa5552",
        "title": "题昭君画卷五绝  其四",
        "author": "陆文圭",
        "content": "己恨丹青误妾身，何消更与妾传神。\n那知塞北风尘貌，不似昭阳殿裏人。",
        "dynasty": "宋",
        "collection_info": null
    },
    {
        "uuid": "a815cebc45f5f635a5c84d9ba435c309",
        "title": "题昭君画卷五绝  其五",
        "author": "陆文圭",
        "content": "嚙雪中郎妾不如，脱身无计谩相于。\n劝君莫射南飞雁，欲寄思乡万里书。",
        "dynasty": "宋",
        "collection_info": null
    },
    {
        "uuid": "d657926f943b21b903bd1638e917beb3",
        "title": "题二乔手卷二绝  其一",
        "author": "陆文圭",
        "content": "国色娇娆画不如，风流二婿尽消渠。\n阿承丑女无人聘，自挈衣装过草庐。",
        "dynasty": "宋",
        "collection_info": null
    },
    {
        "uuid": "cf79ab61355c84d3a6de143b8499b5b9",
        "title": "题二乔手卷二绝  其二",
        "author": "陆文圭",
        "content": "小郎斫案怒生嗔，亚婿提兵算若神。\n借使横江风不便，可能铜雀锁佳人。",
        "dynasty": "宋",
        "collection_info": null
    },
    {
        "uuid": "35dd8152f496ca7867f8ec591ba861c4",
        "title": "渊明像",
        "author": "陆文圭",
        "content": "宋文心腹寄王宏，来刺江州却有声。\n不怪孤臣书甲子，时时送酒赏渊明。",
        "dynasty": "宋",
        "collection_info": null
    },
    {
        "uuid": "aa20a7fdc86b3a2d32a4ac0bfadbb789",
        "title": "小铜屏铸渊明归去诗并坡和章以赠子华侑以绝句",
        "author": "陆文圭",
        "content": "五斗区区肯折腰，眉山早计不如陶。\n小屏一枕还乡梦，五柳门前月正高。",
        "dynasty": "宋",
        "collection_info": null
    },
    {
        "uuid": "5d720f4bb5e797da6d2f6fc830311167",
        "title": "移居图二首  其一",
        "author": "陆文圭",
        "content": "潜夫两跋最穷研，通老安身是契玄。\n偶向晴窗展临本，无人当日扣龙眠。",
        "dynasty": "宋",
        "collection_info": null
    },
    {
        "uuid": "8fc0af76f5f2897894eac19c56eedd26",
        "title": "移居图二首  其二",
        "author": "陆文圭",
        "content": "细君散髻抱婴儿，底事移家不皱眉。\n有句曾嘲穷处士，四婆元自解吟诗。",
        "dynasty": "宋",
        "collection_info": null
    },
    {
        "uuid": "aad4fd2d3d867062cd84dcfa3d1bd800",
        "title": "江阴有桃源图方圆尺许宫室人物如针粟可数相传有仙宿民家刻桶板为之一夕而成明日遁去友人以本遗余戏题二绝  其一",
        "author": "陆文圭",
        "content": "不自柴桑记裏来，似传晨肇入天台。\n世间多少荒唐事，何独神仙有是哉。",
        "dynasty": "宋",
        "collection_info": null
    },
    {
        "uuid": "c730b96c698d37e0adc97af13bb45a0c",
        "title": "江阴有桃源图方圆尺许宫室人物如针粟可数相传有仙宿民家刻桶板为之一夕而成明日遁去友人以本遗余戏题二绝  其二",
        "author": "陆文圭",
        "content": "人说桃源是隠民，神仙幻景即非真。\n如何谷口渔舟路，不许人间再问津。",
        "dynasty": "宋",
        "collection_info": null
    },
    {
        "uuid": "1615a94bca98c52fef559186e7ae4099",
        "title": "题子昂学士小景",
        "author": "陆文圭",
        "content": "萧萧落木坏无枝，冉冉细竹爱风僛。\n疑非松雪斋中画，似是唐人野望诗。",
        "dynasty": "宋",
        "collection_info": null
    },
    {
        "uuid": "ee7783fc0c3ba3a91e18eb91b989a8dc",
        "title": "马道士为詹仲明作柳城春色图城门外柳树连堤桃花夹竹小桥渔艇茅屋下有读书人不知何处景也为题二绝  其一",
        "author": "陆文圭",
        "content": "渭城客舍柳烟遮，渔叟桃源去路赊。\n松竹林中读书处，一图风景属三家。",
        "dynasty": "宋",
        "collection_info": null
    },
    {
        "uuid": "66ed78e6c94d2e7d41a811885f46d673",
        "title": "马道士为詹仲明作柳城春色图城门外柳树连堤桃花夹竹小桥渔艇茅屋下有读书人不知何处景也为题二绝  其二",
        "author": "陆文圭",
        "content": "城外春风野水浑，桥头双桨下孤村。\n柳桃红绿撩人眼，独坐书斋懒出门。",
        "dynasty": "宋",
        "collection_info": null
    },
    {
        "uuid": "3b2b2495a64ac04043bfbac5839b71d1",
        "title": "题牡丹梨花手卷",
        "author": "陆文圭",
        "content": "沉香宴罢索人扶，重向银屏皋雪肤。\n一笑不偿千古恨，玉环当日倚阑图。",
        "dynasty": "宋",
        "collection_info": null
    },
    {
        "uuid": "7e02afd4de507005c0748ae66d57d37e",
        "title": "王隠斋墨梅",
        "author": "陆文圭",
        "content": "曾看月下挂疏影，更怜雪后折横枝。\n逋仙此诗真是画，王生非画却成诗。",
        "dynasty": "宋",
        "collection_info": null
    },
    {
        "uuid": "b029fd79e95bd462f78137e727098475",
        "title": "题补之梅",
        "author": "陆文圭",
        "content": "含章殿裏雪中开，曾共君王索笑来。\n着在荒蹊枯竹畔，可知准敕号村梅。",
        "dynasty": "宋",
        "collection_info": null
    },
    {
        "uuid": "0a4668e383fa8d8a3547a241a8476665",
        "title": "题扇有所赠",
        "author": "陆文圭",
        "content": "圆如宝月洁如霜，素手轻摇玉体凉。\n报道明朝秋节至，婕妤无復望专房。",
        "dynasty": "宋",
        "collection_info": null
    },
    {
        "uuid": "cfb2ff03d393a01a6a02e57e6485eb05",
        "title": "亭下玉兰花开",
        "author": "陆文圭",
        "content": "初如春笋露纤娇，拆似红莲白羽摇。\n亭下吟翁步明月，玉人虚度可怜宵。",
        "dynasty": "宋",
        "collection_info": null
    },
    {
        "uuid": "c98de77ec4acdc46955fd10a7214be4c",
        "title": "梨花",
        "author": "陆文圭",
        "content": "粉香初试晓妆匀，花貌参差是玉真。\n茅屋诗人嗟老去，东风勿送一枝春。",
        "dynasty": "宋",
        "collection_info": null
    },
    {
        "uuid": "d376eceb71b4107d788f481e25759b06",
        "title": "枯松",
        "author": "陆文圭",
        "content": "谁见当年长髪鬚，变成龙虎卧交衢。\n虽然拥肿无人问，投老犹堪作大夫。",
        "dynasty": "宋",
        "collection_info": null
    },
    {
        "uuid": "9cddd2936e5d68a82a385197097ad877",
        "title": "鹿葱绝句",
        "author": "陆文圭",
        "content": "丹葩信不类苹蒿，雨后常抽绿玉条。\n此草岂宜充鹿食，瘦茎却比沈郎腰。",
        "dynasty": "宋",
        "collection_info": null
    },
    {
        "uuid": "63f60e950abc8e05d7f86e12ebedded5",
        "title": "偶题  其一",
        "author": "陆文圭",
        "content": "少年不更事，新学多误人。\n桓冲成缪语，张禹岂纯臣。",
        "dynasty": "宋",
        "collection_info": null
    },
    {
        "uuid": "7c6d66aa873f88786928db11e81f4fcc",
        "title": "偶题  其二",
        "author": "陆文圭",
        "content": "旋沽腊醑供园菜，小簇春盘撷土蔬。\n老子兴来犹不浅，故人病后肯相疏。\n远书每劝加餐食，新学多承问起居。\n大息吾年余几耳，閒愁不乐復何如。",
        "dynasty": "宋",
        "collection_info": null
    },
    {
        "uuid": "b442c5ee49e5f2a8b340986fd1038157",
        "title": "过朝天门留题茶肆壁",
        "author": "陆文圭",
        "content": "飞龙殿阙何崔嵬，黄鬚龙种去不回。\n只见长安不见日，不闻人从日边来。\n软红湿雨腾香雾，歌童舞女钱塘路。\n沙碛秋干雁落群，日光寒薄西风暮。",
        "dynasty": "宋",
        "collection_info": null
    },
    {
        "uuid": "3f3f888ff5ac93449a36edf9155fa9ca",
        "title": "甲子三月二日出白羊门将游茅山诗",
        "author": "陆文圭",
        "content": "我来古茅州，未登三茅峰。\n自愧尘中人，遽希云外踪。\n明日作寒食，命驾吾欲东。\n白羊古城门，坡陇何重重。\n我行涉其颠，忽下涧井中。\n一曲復一曲，直道何由逢。\n时于荆棘裏，小树樱桃红。\n茁茁丘中麦，类我头髪蓬。\n髪白日日脱，麦青长芃芃。\n安得长生诀，稽首华阳翁。\n两唐古君子，居邻昇元宫。\n探仙在何许，为我作先容。",
        "dynasty": "宋",
        "collection_info": null
    },
    {
        "uuid": "69fa9dd854e0bd2cb0a30f13443a975c",
        "title": "赠曹德玉子达卿父子同赴锡山馆",
        "author": "陆文圭",
        "content": "故籯无黄金，子弟政欲佳。\n芬芳闻数里，譬若兰当阶。\n念昔登高门，始见玉在怀。\n顾余齿髪尽，叹子头角乖。\n妙龄探学海，浩博无津涯。\n翁季遥相望，灯雪分一斋。\n翳翳山阳木，春风几时回。\n袅袅北堂萱，日暮意悠哉。\n游方非远道，心动数归来。",
        "dynasty": "宋",
        "collection_info": null
    },
    {
        "uuid": "94d2b7db6744091e68a3a7334c8d3465",
        "title": "深山佳处子昂为宣城友人书  其一",
        "author": "陆文圭",
        "content": "浊流不受美女鉴，丑石乃似顽夫形。\n行尽溪山千百里，只宜此地结茅亭。",
        "dynasty": "宋",
        "collection_info": null
    },
    {
        "uuid": "efd52f30aa55d802fa1fdee7de58cb43",
        "title": "深山佳处子昂为宣城友人书  其二",
        "author": "陆文圭",
        "content": "岩花半识玄晖面，溪声细和谪仙诗。\n行云流水自今古，渔叟樵童了不知。",
        "dynasty": "宋",
        "collection_info": null
    },
    {
        "uuid": "6156c8068d1d5521106cd716ebf3aa46",
        "title": "姑苏怀古和鲜于伯机韵",
        "author": "陆文圭",
        "content": "会稽俯伏遣行人，吴国池台日日新。\n幕下盟归金甲散，宫中舞罢翠眉颦。\n悠悠今古三江水，寂寂英雄一窖尘。\n笑问鸱夷身退后，渔商何苦劝齐民。",
        "dynasty": "宋",
        "collection_info": null
    },
    {
        "uuid": "8f2ea5bbff2b06be72c486b4c6218712",
        "title": "自题小像",
        "author": "缪鑑",
        "content": "白髪苍颜，溪籐兔颖。\n水月光中，梅花弄影。",
        "dynasty": "宋",
        "collection_info": null
    },
    {
        "uuid": "55bf38a88f2dc375beb886d09b7a106a",
        "title": "咏妓",
        "author": "缪鑑",
        "content": "花木最无情，春风一番好。\n人怜新态度，一岁一回老。",
        "dynasty": "宋",
        "collection_info": null
    },
    {
        "uuid": "5525cc5e5a056657639d7a3236331382",
        "title": "题竹",
        "author": "缪鑑",
        "content": "甚矣吾衰矣，深居不用名。\n瘦因诗思苦，贫为利心轻。\n有竹堪医俗，无花可问盟。\n醉眠閒听雨，饥鼠啮书檠。",
        "dynasty": "宋",
        "collection_info": null
    },
    {
        "uuid": "c9d264d14ac491d059763e1712dc6027",
        "title": "檐马",
        "author": "缪鑑",
        "content": "铮铮金铁夜交锋，酷敌秋声杀气雄。\n战退晓天尘不动，依然横槊待西风。",
        "dynasty": "宋",
        "collection_info": null
    },
    {
        "uuid": "0e520999aa433e9ecce592f781c977df",
        "title": "鬼灯檠花",
        "author": "缪鑑",
        "content": "老死儒生习未除，残膏分得燎原余。\n一枝冷焰摇清夜，要读生前未了书。",
        "dynasty": "宋",
        "collection_info": null
    },
    {
        "uuid": "abd4db6a77f0e58588f965b9d7933ef1",
        "title": "怀归",
        "author": "缪鑑",
        "content": "折柳期春春便归，叮咛好与护柴扉。\n东风怪我归鞍晚，调拨杨花到处飞。",
        "dynasty": "宋",
        "collection_info": null
    },
    {
        "uuid": "c084abda85feafa29b54d14190332198",
        "title": "纸帐",
        "author": "缪鑑",
        "content": "龟纹薄薄胜纨纱，不用销金学党家。\n却似矮篷晴载雪，白云横幅乱梅花。",
        "dynasty": "宋",
        "collection_info": null
    },
    {
        "uuid": "b2c5ea683fee2d1365f23ef31d657dcf",
        "title": "咏鸡",
        "author": "缪鑑",
        "content": "数载书窗伴读鸣，群中刚雉羽毛新。\n今朝命试牛刀手，望断函关夜度人。",
        "dynasty": "宋",
        "collection_info": null
    },
    {
        "uuid": "3bffa1afbd4814c3649898d558ea323a",
        "title": "无题",
        "author": "缪鑑",
        "content": "漠漠冥鸿万里飞，倚阑身与白云齐。\n中原山色青如旧，惟有时人眼力低。",
        "dynasty": "宋",
        "collection_info": null
    },
    {
        "uuid": "e6710f353220c90b10347104be9638a4",
        "title": "海棠",
        "author": "缪鑑",
        "content": "滴滴妖娆睡未醒，碎花犹带马嵬尘。\n少年正抱忧时恨，更有因花比太真。",
        "dynasty": "宋",
        "collection_info": null
    },
    {
        "uuid": "e3867851c5f01ff3be4c516bff06aae8",
        "title": "寄刘澹斋",
        "author": "缪鑑",
        "content": "闻说商山有隠仙，刘郎引入洞中天。\n谁知白石苍苔客，独守孤灯夜不眠。",
        "dynasty": "宋",
        "collection_info": null
    },
    {
        "uuid": "ff8c8c83b0ed66354cf705d394df40e1",
        "title": "咏鹤",
        "author": "缪鑑",
        "content": "青山修竹矮篱笆，彷佛林泉隠者家。\n酷爱绿窗风日美，鹤梳轻毳乱杨花。",
        "dynasty": "宋",
        "collection_info": null
    },
    {
        "uuid": "9ad453e8215c5f033cbe6382b24b10e7",
        "title": "咏菊",
        "author": "缪鑑",
        "content": "谁去东篱号菊庄，饥来三嗅饱诗肠。\n何如陶令归南圃，天赐西风万斛香。",
        "dynasty": "宋",
        "collection_info": null
    },
    {
        "uuid": "c7056ff17d4010287ee8083a5cd6d881",
        "title": "咏围棋",
        "author": "缪鑑",
        "content": "午香帘影静浮华，对面机心万里赊。\n夹骑倒戈窥虎穴，乱乌横阵占鸥沙。\n当人不让争先着，袖手须饶老作家。\n欲访烂柯山下客，洞深春染碧桃花。",
        "dynasty": "宋",
        "collection_info": null
    },
    {
        "uuid": "91d985062a3e29256a127eb7208425c3",
        "title": "解嘲",
        "author": "缪鑑",
        "content": "莫笑诗翁懒出门，诗翁乐事在山村。\n鶑啼杨柳金歌舞，蝶宿梨花雪梦魂。\n罨画丹青分曙色，压醅醽醁涨溪痕。\n燕帘风裏茶烟外，自选唐诗教子孙。",
        "dynasty": "宋",
        "collection_info": null
    },
    {
        "uuid": "4cf6464893258dec59ce2112bc04d0bf",
        "title": "端居",
        "author": "缪鑑",
        "content": "修竹垂杨映户栽，清风长送午阴来。\n门因好客时时扫，窗为看山面面开。\n此乐恐于儿辈觉，长贫能免俗情猜。\n儒衣不似牛衣好，叮嘱糠妻放窄裁。",
        "dynasty": "宋",
        "collection_info": null
    },
    {
        "uuid": "efa14881f916c29864c7e31c774164b4",
        "title": "白髪",
        "author": "缪鑑",
        "content": "老矣无心竞寸阴，不知公道为何人。\n晴梳栉齿千丝雪，静掩梨花一镜春。\n镊处痴儿愁是种，染来因药怪无嗔。\n儿曹共日夸头角，笑说非熊有渭滨。",
        "dynasty": "宋",
        "collection_info": null
    },
    {
        "uuid": "dca7965390e68b4559699103f1250e06",
        "title": "题悟空寺",
        "author": "缪鑑",
        "content": "不到招提二十霜，眼明犹识鲁灵光。\n云餐已供伊蒲塞，风铎犹传替戾冈。\n新寺金汤龙化远，旧家王谢燕飞忙。\n行人指点簪犀地，十里春风土尚香。",
        "dynasty": "宋",
        "collection_info": null
    },
    {
        "uuid": "88e522214268d37199a875395dd5d944",
        "title": "得女",
        "author": "缪鑑",
        "content": "得驹未必真权奇，中雀未必有淑姿。\n男儿未必勋鼎彝，女子未必光门楣。\n吾今素髪纷如丝，得此一笑春生眉。\n苍苍天道不我遗，犹胜伯道全无儿。",
        "dynasty": "宋",
        "collection_info": null
    },
    {
        "uuid": "a53e3547cc9379405512b440818c3c94",
        "title": "春题",
        "author": "缪鑑",
        "content": "江云漠漠水悠悠，望断春风燕子楼。\n书寄碧云千里雁，镜分明月半奁秋。\n来时杨柳阴连陌，归路苹花雪满洲。\n遥想琐窗挑锦字，泪珠如粉冷银钩。",
        "dynasty": "宋",
        "collection_info": null
    },
    {
        "uuid": "62713e5178481142b0e5587045bf4a14",
        "title": "梅花",
        "author": "缪鑑",
        "content": "铁石槎牙玉粒姿，诗中图画画中诗。\n半棱山色初晴后，一截溪烟欲暝时。\n流水带云栖瘦影，小窗和月上横枝。\n老来自觉吟情拙，莫遣孤山怨鹤知。",
        "dynasty": "宋",
        "collection_info": null
    },
    {
        "uuid": "a5fc312d68312e4cdd92bb4e3a95f9ed",
        "title": "月屋",
        "author": "缪鑑",
        "content": "一室虚明万境宽，水晶帘映玉阑干。\n不从此处逢仙子，争信人间有广寒。\n梅影夜窥霜镜满，桂香秋吸酒壶干。\n客来试问推敲字，笑指湖光上下看。",
        "dynasty": "宋",
        "collection_info": null
    },
    {
        "uuid": "e9722728fab3e7af4e85c292d3e74873",
        "title": "咏妓",
        "author": "缪鑑",
        "content": "谁去江云问牧之，玉楼人醉半离披。\n烛摇窗影三更月，人醉花阴十二时。\n访杜秋娘惟我老，梦扬州鹤有谁知。\n临风笑却垂杨下，重解连环寄所思。",
        "dynasty": "宋",
        "collection_info": null
    },
    {
        "uuid": "e719fb1ee85e3442ad7d93c3e7dd6fb6",
        "title": "春雪",
        "author": "缪鑑",
        "content": "撩乱春风作阵飞，晓来余片尚离披。\n细看山色空明处，应似干坤混沌时。\n一转阳和回土脉，十分清气入诗脾。\n芒鞋蹋碎琼瑶窟，问着梅花总不知。",
        "dynasty": "宋",
        "collection_info": null
    },
    {
        "uuid": "4d76ef6735b5a3025ff5d4478088fd09",
        "title": "赠僧",
        "author": "缪鑑",
        "content": "两脚行来铁石坚，相逢去住总随缘。\n谈空舌本原无语，打破机关不用拳。\n山槛看云斋鼓后，竹窗听雨夜灯前。\n客来瀹茗煨寒柮，味胜庐峰第一泉。",
        "dynasty": "宋",
        "collection_info": null
    },
    {
        "uuid": "241d893027f02e643f4dc81cda32f156",
        "title": "句  其一",
        "author": "缪鑑",
        "content": "雁沈秋驿雨，鷄送晓窗灯。",
        "dynasty": "宋",
        "collection_info": null
    },
    {
        "uuid": "774c1eae681466bceee6ad294081ced3",
        "title": "句  其二",
        "author": "缪鑑",
        "content": "门当车马道，帘隔利名尘。",
        "dynasty": "宋",
        "collection_info": null
    },
    {
        "uuid": "bf672c6d3193a5abe0ebf902a0fe6e2c",
        "title": "句  其三",
        "author": "缪鑑",
        "content": "病犹有药扶持老，贫为无心俯仰人。",
        "dynasty": "宋",
        "collection_info": null
    },
    {
        "uuid": "123163dd0b0be9a0887f34036dca2cc1",
        "title": "句  其四",
        "author": "缪鑑",
        "content": "门因好客时时扫，窗为看山面面开。",
        "dynasty": "宋",
        "collection_info": null
    },
    {
        "uuid": "9813406574c00af58e79707346b7dacc",
        "title": "句  其五",
        "author": "缪鑑",
        "content": "既能事汉识真主，何必下齐求假王。",
        "dynasty": "宋",
        "collection_info": null
    },
    {
        "uuid": "6068cc181a4489d94665a9cb3dae3cb2",
        "title": "川上女",
        "author": "张玉孃",
        "content": "川上女，行踽踽。\n翠鬓湿轻云，冰肌清溽暑。\n霞裾琼佩动春风，兰操苹心常似缕。\n却恨征途轻薄儿，笑隔山花问妾期。\n妾情清澈川中水，朝暮风波无改时。",
        "dynasty": "宋",
        "collection_info": null
    },
    {
        "uuid": "d5c64228c8aa3ef3fbb5c5a0c26c0aea",
        "title": "古别离",
        "author": "张玉孃",
        "content": "把酒上河梁，送君灞陵道。\n去去不復返，古道生秋草。\n迢递山河长，缥缈音书杳。\n愁结雨冥冥，情深天浩浩。\n人云松菊荒，不言桃李好。\n澹泊罗衣裳，容颜萎枯槁。\n不见镜中人，愁向镜中老。",
        "dynasty": "宋",
        "collection_info": null
    },
    {
        "uuid": "d56524d474ffd03144d8a09f5db17c30",
        "title": "结袜子",
        "author": "张玉孃",
        "content": "闺中女儿兰蕙性，寒冰清澈秋霜莹。\n感君恩重不胜情，容光自抱悲明镜。",
        "dynasty": "宋",
        "collection_info": null
    },
    {
        "uuid": "695b90a39facac6c070bc001c9579266",
        "title": "拜新月二章  其一",
        "author": "张玉孃",
        "content": "拜新月，拜月愿月圆。\n新月有圆时，人别何时见。",
        "dynasty": "宋",
        "collection_info": null
    },
    {
        "uuid": "ae982997f0fba9111f9e604b36b7c4ef",
        "title": "拜新月二章  其二",
        "author": "张玉孃",
        "content": "拜新月，新月下庭除。\n欲祝心间事，未语先惨悽。",
        "dynasty": "宋",
        "collection_info": null
    },
    {
        "uuid": "788176975b6d1a911c8d700fe1f07b4c",
        "title": "白雪曲",
        "author": "张玉孃",
        "content": "帘白明窗雪，风急寒威冽。\n欲起理冰絃，如凝指尖折。\n霜帏眠不稳，愁重肠千结。\n閒看腊梅梢，埋没清尘绝。",
        "dynasty": "宋",
        "collection_info": null
    },
    {
        "uuid": "3c3e661c4badadac66468d4c181a44f4",
        "title": "捣衣曲",
        "author": "张玉孃",
        "content": "入夜砧声满四邻，一天霜月秋云轻。\n自怜岁岁衣裁就，欲寄无因到远人。",
        "dynasty": "宋",
        "collection_info": null
    },
    {
        "uuid": "ab2712b96ce2bb036a4962c6d91deab4",
        "title": "明月引",
        "author": "张玉孃",
        "content": "明月度天飞，团团散清晖。\n中有后羿妻，窃药化蟾蜍。\n碧海心如梦，澹澹生寒虚。\n关山一夜愁多少，照影令人添惨悽。",
        "dynasty": "宋",
        "collection_info": null
    },
    {
        "uuid": "f24aaeda97ed4b8abfb6ace5e01df477",
        "title": "双燕离",
        "author": "张玉孃",
        "content": "白杨花发春正美，黄鹄帘垂低。\n燕子双去復双来，将雏成旧垒。\n秋风忽夜起，相呼度江水。\n风高江浪危，拆散东西飞。\n红径紫陌芳情断，朱户琼窗旅梦违。\n憔悴卫佳人，年年愁独归。",
        "dynasty": "宋",
        "collection_info": null
    },
    {
        "uuid": "c0d461a62c4172963dec671edd127416",
        "title": "采莲曲",
        "author": "张玉孃",
        "content": "女儿采莲拽画船，船拽水动波摇天。\n春风笑隔荷花面，面对荷花更可怜。",
        "dynasty": "宋",
        "collection_info": null
    },
    {
        "uuid": "4acea7c359940d2cd6045d15ce5fdb3e",
        "title": "班婕妤  其一",
        "author": "张玉孃",
        "content": "一自怜捐弃，香迹玉阶疏。\n闻道西宫路，近亦绝鸾舆。",
        "dynasty": "宋",
        "collection_info": null
    },
    {
        "uuid": "7a7a0f6168571f7e8b5f68d7c75b6bc8",
        "title": "班婕妤  其二",
        "author": "张玉孃",
        "content": "翠箔玉蟾窥，天街仙籁绝。\n抱恨坐夜长，银釭半明灭。",
        "dynasty": "宋",
        "collection_info": null
    },
    {
        "uuid": "5f8c3a4287feb8aaee4685296d9d278e",
        "title": "塞下曲",
        "author": "张玉孃",
        "content": "寒入关榆霜满天，铁衣马上枕戈眠。\n愁生画角乡心破，月度深闺旧梦牵。\n愁绝惊闻边骑报，匈奴已牧陇西还。",
        "dynasty": "宋",
        "collection_info": null
    },
    {
        "uuid": "d5e77cc17cec72ff3afff2d8f6400140",
        "title": "塞上曲",
        "author": "张玉孃",
        "content": "为国劳戎事，迢迢出玉关。\n虎帐春风远，铠甲清霜寒。\n落雁行银箭，开弓响铁环。\n三更豪鼓角，频催乡梦残。\n勒兵严铁骑，破虏燕然山。\n宵传前路捷，游马斩楼兰。\n归书语孀妇，一宵私昵难。",
        "dynasty": "宋",
        "collection_info": null
    },
    {
        "uuid": "c3c0464ae768f5e464a3dd6cc8b09edc",
        "title": "从军行",
        "author": "张玉孃",
        "content": "二十遴骁勇，从军事北荒。\n流星飞玉弹，宝剑落秋霜。\n画角吹杨柳，金山险马当。\n长驱空朔漠，驰捷报明王。",
        "dynasty": "宋",
        "collection_info": null
    },
    {
        "uuid": "be94c1524b2971dce7eea04f91d50060",
        "title": "幽州胡马客",
        "author": "张玉孃",
        "content": "幽州胡马客，莲剑寒锋清。\n笑看华海静，怒振河山倾。\n金鞍试风雪，千里一宵征。\n韔底揪羽箭，弯弓新月明。\n仰天坠雕鹄，回首贯长鲸。\n慷慨激忠烈，许国一身轻。\n愿繫匈奴颈，狼烟夜不惊。",
        "dynasty": "宋",
        "collection_info": null
    },
    {
        "uuid": "d394bb49e27768840bb2ce7cc5287469",
        "title": "山之高三章  其一",
        "author": "张玉孃",
        "content": "山之高，月出小。\n月之小，何皎皎。\n我有所思在远道，一日不见兮我心悄悄。",
        "dynasty": "宋",
        "collection_info": null
    },
    {
        "uuid": "bc0c6e70dde69b869777b6546414611d",
        "title": "山之高三章  其二",
        "author": "张玉孃",
        "content": "采苦采苦，于山之南。\n忡忡忧心，其何以堪。",
        "dynasty": "宋",
        "collection_info": null
    },
    {
        "uuid": "c8597d056d01ae1f68202e603bc35ff3",
        "title": "山之高三章  其三",
        "author": "张玉孃",
        "content": "汝心金石坚，我操冰雪洁。\n拟结百岁盟，忽成一朝别。\n朝云暮雨心去来，千里相思共明月。",
        "dynasty": "宋",
        "collection_info": null
    },
    {
        "uuid": "83c7e1a56825aaba730102d3fcbd9248",
        "title": "王将军墓",
        "author": "张玉孃",
        "content": "岭上松如旗，抉疏铁石姿。\n下有烈士魂，上有青菟丝。\n烈士节不改，青松色愈滋。\n欲识烈士心，请看青松枝。",
        "dynasty": "宋",
        "collection_info": null
    },
    {
        "uuid": "64fd45e1185283299503457f9406cb64",
        "title": "鸣雁二章  其一",
        "author": "张玉孃",
        "content": "鸣雁征征，白露既零。\n猗嗟清兮，怀彼春冰。",
        "dynasty": "宋",
        "collection_info": null
    },
    {
        "uuid": "761176fedbcfcb8a60523856e9bb6450",
        "title": "鸣雁二章  其二",
        "author": "张玉孃",
        "content": "鸣雁嗥嗥，凉风飘飖。\n猗嗟娈兮，怀彼春宵。",
        "dynasty": "宋",
        "collection_info": null
    },
    {
        "uuid": "164ebefaf812448c2b944ee5287d9d03",
        "title": "瑶琴怨",
        "author": "张玉孃",
        "content": "凉蟾吹浪罗衫湿，贪看无眠久延立。\n欲将高调寄瑶琴，一声絃断霜风急。\n凤胶难煮令人伤，茫然背向西窗泣。\n寒机欲把相思织，织又不成心愈戚。\n掩泪含羞下阶看，仰见牛女隔河汉。\n天河虽隔牛女情，一年一度能相见。\n独此絃断无续期，梧桐叶上不胜悲。\n抱琴晓对菱花镜，重恨风从手上吹。",
        "dynasty": "宋",
        "collection_info": null
    },
    {
        "uuid": "70f49863d6040cf797ca6db727387a25",
        "title": "秋江辞",
        "author": "张玉孃",
        "content": "烟迷浦口人迹稀，老松瘦竹横斜晖。\n舟人鲙切莼羹美，竹叶香清蟹正肥。\n醉眠篷底呼不醒，一任春风吹鬓影。\n起来霜月白满天，淅沥蒹葭凉夜静。",
        "dynasty": "宋",
        "collection_info": null
    },
    {
        "uuid": "ccc9a8ea7e0764350d09aef082b6b185",
        "title": "春晓谣",
        "author": "张玉孃",
        "content": "到枕一声鶑，晓窗生虚白。\n烟柳影参差，蔷薇红半拆。\n乘风双蛱蝶，欲入珠帘隔。\n独向花下吟，翠篠剌罗襟。\n徘徊吟不就，婢子整瑶琴。\n抚弦不堪弹，调别无好音。\n一弦肠一断，断尽几回心。",
        "dynasty": "宋",
        "collection_info": null
    },
    {
        "uuid": "0f40de50a5d96010307805349cd44acf",
        "title": "牧童辞",
        "author": "张玉孃",
        "content": "朝驱牛，出竹扉，平野春深草正肥。\n暮驱牛，下短陂，谷口烟斜山雨微。\n饱采黄精归不饭，倒骑黄犊笛横吹。",
        "dynasty": "宋",
        "collection_info": null
    },
    {
        "uuid": "75d10e5f2ff0cfac95258a7b7930c743",
        "title": "幽居四景 山色",
        "author": "张玉孃",
        "content": "远山翠不减，满庭摇空青。\n坐对太古色，终日有余情。",
        "dynasty": "宋",
        "collection_info": null
    },
    {
        "uuid": "4f86527f134e58543755f3aec873b798",
        "title": "幽居四景 水光",
        "author": "张玉孃",
        "content": "渺渺涵秋色，澄澄生晓烟。\n四山潦初歇，寒玉一溪完。",
        "dynasty": "宋",
        "collection_info": null
    },
    {
        "uuid": "5e3704acd5ce7e59c237add3cca0a146",
        "title": "幽居四景 窗月",
        "author": "张玉孃",
        "content": "山月流素晖，小窗绝嚣响。\n四壁寂无声，合座生灵爽。",
        "dynasty": "宋",
        "collection_info": null
    },
    {
        "uuid": "a499864ae5e6c9a28aa81e11e3d83fe2",
        "title": "幽居四景 蛩音",
        "author": "张玉孃",
        "content": "落木旧山寺，霜清叶扫风。\n已无鸡犬声，虚殿鸣秋蛩。",
        "dynasty": "宋",
        "collection_info": null
    },
    {
        "uuid": "1f6a5f4c785511e4d46df95beb4fb36e",
        "title": "龙鳞石",
        "author": "张玉孃",
        "content": "古石横青壁，苍蛟松下蟠。\n日斜山气湿，瘦甲动余寒。",
        "dynasty": "宋",
        "collection_info": null
    },
    {
        "uuid": "75fc732586f7816f9b7f7794d7eb59e2",
        "title": "梅花",
        "author": "张玉孃",
        "content": "潇洒石池边，清标出自然。\n东风零乱后，蜕甲玉蜿蜒。",
        "dynasty": "宋",
        "collection_info": null
    },
    {
        "uuid": "ce2c96fa1f6b513c06e02a7f533a04eb",
        "title": "题画小景",
        "author": "张玉孃",
        "content": "山合云初尽，溪阴下夕阳。\n贪看无限好，柳底坐秋光。",
        "dynasty": "宋",
        "collection_info": null
    },
    {
        "uuid": "c8c453a21cf2531fe02458db82a3f5cb",
        "title": "竹亭纳凉",
        "author": "张玉孃",
        "content": "独坐幽篁阴，停绣更鸣琴。\n叶齐林影密，惟有清风心。",
        "dynasty": "宋",
        "collection_info": null
    },
    {
        "uuid": "083244bb8a2db2b2c7bb7c2db6e2b541",
        "title": "西楼晚眺",
        "author": "张玉孃",
        "content": "向晚登高楼，帘閒楼上头。\n白烟凝野水，望断使人愁。",
        "dynasty": "宋",
        "collection_info": null
    },
    {
        "uuid": "5e17440a4532046774277a5ff9fe5f4d",
        "title": "哭沈生",
        "author": "张玉孃",
        "content": "中路怜长别，无因復见闻。\n愿将今日意，化作阳台云。",
        "dynasty": "宋",
        "collection_info": null
    },
    {
        "uuid": "3fe747d48b363c33d46b6d83d74ea983",
        "title": "夜鹭",
        "author": "张玉孃",
        "content": "白鹭宿秋陂，夜寒如堕雪。\n久立不飞去，月明霜气冽。",
        "dynasty": "宋",
        "collection_info": null
    },
    {
        "uuid": "785519c0523097d8869351e6e46463a0",
        "title": "閒坐口谣",
        "author": "张玉孃",
        "content": "独坐看花枝，无言双泪垂。\n痴婢不知意，问我心恨谁。",
        "dynasty": "宋",
        "collection_info": null
    },
    {
        "uuid": "14d10a4c031b2e7edd25112044f3cec4",
        "title": "秋夜长",
        "author": "张玉孃",
        "content": "秋风生夜凉，风凉秋夜长。\n贪看山月白，清露湿衣裳。",
        "dynasty": "宋",
        "collection_info": null
    },
    {
        "uuid": "695faa379e1729804fe6f98d3fc56cce",
        "title": "听琴",
        "author": "张玉孃",
        "content": "竹外结枯桐，琅琅生松风。\n听来还自惜，坐对烛花红。",
        "dynasty": "宋",
        "collection_info": null
    },
    {
        "uuid": "d664bcd21baffab99e34508597b957b6",
        "title": "华清宫",
        "author": "张玉孃",
        "content": "柳暗春风远，花飞香梦残。\n夜深明月度，寂寞玉雕阑。",
        "dynasty": "宋",
        "collection_info": null
    },
    {
        "uuid": "f60725c58eac722a2ad237017ccd7188",
        "title": "长信宫",
        "author": "张玉孃",
        "content": "珠箔疏流月，萤归定绣裳。\n宫西灯火合，歌吹起昭阳。",
        "dynasty": "宋",
        "collection_info": null
    },
    {
        "uuid": "8f0cc68988ed39c26cbe8bb7805e5325",
        "title": "春晓",
        "author": "张玉孃",
        "content": "夜雨连阶碧草，东风满院飞花。\n湘竹帘凝晓色，石楠树散栖鸦。",
        "dynasty": "宋",
        "collection_info": null
    },
    {
        "uuid": "91b15f61528a9f793fd0409f185ba36f",
        "title": "春残",
        "author": "张玉孃",
        "content": "帘外落花万点，枝头啼鸟一声。\n唤转枕边春梦，倚阑终日凝情。",
        "dynasty": "宋",
        "collection_info": null
    },
    {
        "uuid": "8ee75a1520ee88a6841f312e20cd45c5",
        "title": "幽居漫赋",
        "author": "张玉孃",
        "content": "细雨吹凉入户，閒花扶影移阶。\n愁人紫燕相语，古道清风去来。",
        "dynasty": "宋",
        "collection_info": null
    },
    {
        "uuid": "d0dda1e66d9444f920db0efb136b3840",
        "title": "咏杨柳",
        "author": "张玉孃",
        "content": "袅袅斜笼寒雨，年年萦乱愁肠。\n相对不堪憔悴，画眉羞鬬纤长。",
        "dynasty": "宋",
        "collection_info": null
    },
    {
        "uuid": "6dd7debb5f355ab40f4babf08f2ae419",
        "title": "閒谣",
        "author": "张玉孃",
        "content": "兰径香熏幽佩，竹风凉度疏帘。\n情长锦瑟絃断，绣倦金缄倒拈。",
        "dynasty": "宋",
        "collection_info": null
    },
    {
        "uuid": "49efbddf4fd98da24b04e3c5cae045d0",
        "title": "春思",
        "author": "张玉孃",
        "content": "玉勒雕鞍燕北春，閒愁空自惜芳尘。\n杨花入户还飞去，应笑虚帏翠被新。",
        "dynasty": "宋",
        "collection_info": null
    },
    {
        "uuid": "e892f8bc0776eeae2c914e2bfa51eb63",
        "title": "昼寝",
        "author": "张玉孃",
        "content": "南窗无事倦春妍，绣罢沉香火底眠。\n清梦却同飞絮杳，悞随双蝶度秋千。",
        "dynasty": "宋",
        "collection_info": null
    },
    {
        "uuid": "0e179fa5ba6986143b5f6540817e0dfd",
        "title": "端午",
        "author": "张玉孃",
        "content": "晓糁蒲玉泛琼浆，臂结红丝暗自伤。\n莫漫相逢宜楚节，独怜清梦隔潇湘。",
        "dynasty": "宋",
        "collection_info": null
    },
    {
        "uuid": "b32bf238ed5214aab92123633afbf837",
        "title": "秋思",
        "author": "张玉孃",
        "content": "秋入银床老井梧，能言鹦鹉日相呼。\n兰闺半月閒鍼线，学得崔徽一镜图。",
        "dynasty": "宋",
        "collection_info": null
    },
    {
        "uuid": "3b9faebca52b869d0ef350271f7b221a",
        "title": "春晓",
        "author": "张玉孃",
        "content": "梦回隔竹漏声残，春起移灯看牡丹。\n无力东风暗吹烛，独披清露倚雕阑。",
        "dynasty": "宋",
        "collection_info": null
    },
    {
        "uuid": "c992ea0fff53411a10baa3c1681a7caa",
        "title": "香闺十咏 桃花扇",
        "author": "张玉孃",
        "content": "浓花粧点一枝春，影拂潇湘月半轮。\n歌彻霓裳风力软，钗横鬓乱晓寒新。",
        "dynasty": "宋",
        "collection_info": null
    },
    {
        "uuid": "1f2213a3d7a846caecb90bb59268f15b",
        "title": "香闺十咏 鲛绡帨",
        "author": "张玉孃",
        "content": "半幅生绡雪色寒，鲛人相赠比琅玕。\n华清浴罢恩波媚，南浦伤时泪雨斑。",
        "dynasty": "宋",
        "collection_info": null
    },
    {
        "uuid": "ff09ff4b42f4848d21312857e1c0d266",
        "title": "香闺十咏 鹊尾炉",
        "author": "张玉孃",
        "content": "汉宫早送瑶池信，荀令堂前夜气浮。\n凭仗花间拜新月，重添新篆炷春愁。",
        "dynasty": "宋",
        "collection_info": null
    },
    {
        "uuid": "0a62489076f0a6a8db6561224e3ef7ac",
        "title": "香闺十咏 扶玉椅",
        "author": "张玉孃",
        "content": "绣罢南窗睡思催，花生银海玉山颓。\n东风斜倚娇无力，梦入湘江隔楚台。",
        "dynasty": "宋",
        "collection_info": null
    },
    {
        "uuid": "e94687fa498966d4301efc397f286640",
        "title": "香闺十咏 凌波袜",
        "author": "张玉孃",
        "content": "天孙夜半剪云罗，翠幄春分巧思多。\n一束金莲微印月，香尘不动步凌波。",
        "dynasty": "宋",
        "collection_info": null
    },
    {
        "uuid": "05907bc05a1e6bf20dd04aa153cb2247",
        "title": "香闺十咏 梅花枕",
        "author": "张玉孃",
        "content": "玉肤冰骨独英英，绣向珊瑚照睡屏。\n疑有暗香生纸帐，罗浮梦断晓魂惊。",
        "dynasty": "宋",
        "collection_info": null
    },
    {
        "uuid": "c76e57af2e3f5bcf4ba496670fd0dbbd",
        "title": "香闺十咏 紫香囊",
        "author": "张玉孃",
        "content": "珍重天孙剪紫霞，沉香羞认旧繁华。\n纫兰独抱灵均操，不带春风儿女花。",
        "dynasty": "宋",
        "collection_info": null
    },
    {
        "uuid": "b7a924388904f031759ae64cd2e835b4",
        "title": "香闺十咏 玉压衾",
        "author": "张玉孃",
        "content": "匠出昆山一片珍，白虹气爽晚凉新。\n鸳鸯不作湘波梦，幽独还嫌锦绣裀。",
        "dynasty": "宋",
        "collection_info": null
    },
    {
        "uuid": "0aca0b926b292b59099b60b23c081523",
        "title": "香闺十咏 青鸾镜",
        "author": "张玉孃",
        "content": "云奁初展晓光寒，幽思重重独舞鸾。\n自是伤秋怜瘦影，不惭綵笔写春山。",
        "dynasty": "宋",
        "collection_info": null
    },
    {
        "uuid": "dd1ddbaad9e75b2d9c87ebf67d3a2549",
        "title": "香闺十咏 凤头钗",
        "author": "张玉孃",
        "content": "金蹙钗头双凤凰，晓来巧拂鬓云光。\n自怜不带萧郎思，独对菱花学淡妆。",
        "dynasty": "宋",
        "collection_info": null
    },
    {
        "uuid": "83f50d0e9d1703f6c8b761759661aab3",
        "title": "题画 伯牙",
        "author": "张玉孃",
        "content": "山家茆屋隔寒林，独抱枯桐觅旧吟。\n门掩无人飞蛱蝶，白云垂地结晴阴。",
        "dynasty": "宋",
        "collection_info": null
    },
    {
        "uuid": "e914cab898f5ed046a10a08aae4c14be",
        "title": "题画 蔡确",
        "author": "张玉孃",
        "content": "楚水吴山作胜游，竹床石枕写离愁。\n晚烟何处吹渔笛，犹忆琵琶怨碧秋。",
        "dynasty": "宋",
        "collection_info": null
    },
    {
        "uuid": "0754c2ec5c95ad327a96c7e90503096b",
        "title": "题画 苏子",
        "author": "张玉孃",
        "content": "天白山高月满川，芦花风漾木兰船。\n倚舷一曲呜呜调，惊起潜蛟夜不眠。",
        "dynasty": "宋",
        "collection_info": null
    },
    {
        "uuid": "89687d3e48875773194be30c33537ca4",
        "title": "题画 子猷",
        "author": "张玉孃",
        "content": "日暮天寒白雪频，扁舟夜半未归人。\n想因不尽山阴兴，留向丹青入梦清。",
        "dynasty": "宋",
        "collection_info": null
    },
    {
        "uuid": "a81d56031ac450bad84078bffab37836",
        "title": "题画 渔舟",
        "author": "张玉孃",
        "content": "秋水秋空一样明，柳阴不繫小舟轻。\n玉堂金马非吾梦，月色芦花同醉醒。",
        "dynasty": "宋",
        "collection_info": null
    },
    {
        "uuid": "e37fc1a5f157c1c32c68023e43fe5281",
        "title": "题画 海棠宿鸟",
        "author": "张玉孃",
        "content": "幽禽底事倦春芳，相与栖迟宿野棠。\n风搅一枝香梦醒，四天烟景夜茫茫。",
        "dynasty": "宋",
        "collection_info": null
    },
    {
        "uuid": "2bc5e8e3e4f834f123a6f5aee95e2a80",
        "title": "咏史 谢东山",
        "author": "张玉孃",
        "content": "风捲胡沙动地尘，蔷薇深洞蔼余春。\n棋终偶折登山屐，方信风流社稷臣。",
        "dynasty": "宋",
        "collection_info": null
    },
    {
        "uuid": "2f7a415cf1dfe9744fb08c9b86cd6e28",
        "title": "咏史 绿珠",
        "author": "张玉孃",
        "content": "珠易佳人胜阿娇，香尘微步独怜腰。\n危楼花落繁华尽，总付春风舞柳条。",
        "dynasty": "宋",
        "collection_info": null
    },
    {
        "uuid": "2fa636f91f0dbcc70386bc616b341ab0",
        "title": "咏史 蒨桃",
        "author": "张玉孃",
        "content": "爱赏佳人白雪辞，云绫一束费春机。\n翻然席上呈诗句，羞杀歌喉与舞衣。",
        "dynasty": "宋",
        "collection_info": null
    },
    {
        "uuid": "a17cc7d1692fbb250ef037195470eb25",
        "title": "咏史 党奴",
        "author": "张玉孃",
        "content": "江雪寒连酒思豪，歌传锦帐醉烹羔。\n争如取水陶承旨，茗椀清新兴味高。",
        "dynasty": "宋",
        "collection_info": null
    },
    {
        "uuid": "c23196071b550f98d607d3aeb5c2ece4",
        "title": "咏史 伏生",
        "author": "张玉孃",
        "content": "楚炬秦坑六籍埃，芳心争忍不同灰。\n若非斯道终难坠，雪鬓应消异世才。",
        "dynasty": "宋",
        "collection_info": null
    },
    {
        "uuid": "33f30eb62c57532b2d76d9f11e630b33",
        "title": "咏史 马融",
        "author": "张玉孃",
        "content": "堂下青衿日就文，帐中丝竹遏行云。\n岂应鲁壁遗经日，雅奏洋洋满耳闻。",
        "dynasty": "宋",
        "collection_info": null
    },
    {
        "uuid": "c2eab5c080f08f9e5b82715f70f60247",
        "title": "咏史 乐羊",
        "author": "张玉孃",
        "content": "自剪冰丝譬远归，学成何异此成衣。\n妾身不是轻恩爱，祇恐苏郎戒下机。",
        "dynasty": "宋",
        "collection_info": null
    },
    {
        "uuid": "f06abeb9c78e6d5f15598f086dbf1ca5",
        "title": "咏史 贾浪仙",
        "author": "张玉孃",
        "content": "乘馿迢递走红尘，十二街中草色春。\n不是眼空京兆尹，敲推原已入诗神。",
        "dynasty": "宋",
        "collection_info": null
    },
    {
        "uuid": "fe551746155e1184a8466ac606fc3b99",
        "title": "咏史 陈图南",
        "author": "张玉孃",
        "content": "避名高卧白云深，扶醉骑馿下碧岑。\n一笑披袍惊堕处，遯时知有济时心。",
        "dynasty": "宋",
        "collection_info": null
    },
    {
        "uuid": "3a3ba1ceb26a3f9a2f8dc2258ec26a98",
        "title": "咏史 孟浩然",
        "author": "张玉孃",
        "content": "风剪银潢雪满天，蹇馿骑过灞桥边。\n诗愁万斛应难载，非为驰驱老不便。",
        "dynasty": "宋",
        "collection_info": null
    },
    {
        "uuid": "62f93ab011250e4ca0e5c24865a04fc6",
        "title": "咏史 林和靖",
        "author": "张玉孃",
        "content": "饮尽春觞兴转赊，竹阴扶日印窗斜。\n骑馿踏遍吴山曲，处处东风出杏花。",
        "dynasty": "宋",
        "collection_info": null
    },
    {
        "uuid": "d16da0406b110a98a403690e3c00215a",
        "title": "暮春偶成",
        "author": "张玉孃",
        "content": "草香云暖雨初晴，对竹敲诗坐小亭。\n昼永人閒啼鸟静，花飞无语春冥冥。",
        "dynasty": "宋",
        "collection_info": null
    },
    {
        "uuid": "f72be7d228df1b9bfae2e7a445259694",
        "title": "闻笛",
        "author": "张玉孃",
        "content": "小楼吹夜笛声飞，暗度梅花入翠帏。\n曲罢梦回肠欲断，起看秋月色凝衣。",
        "dynasty": "宋",
        "collection_info": null
    },
    {
        "uuid": "e8207c73804ac2e88ccd4ceb59907b66",
        "title": "无题二首  其一",
        "author": "张玉孃",
        "content": "征雁初闻废织梭，支颐机杼恨偏多。\n溪头返影留斜日，湖上行舟荡芰荷。",
        "dynasty": "宋",
        "collection_info": null
    },
    {
        "uuid": "bfcf58f5a9bda36a45b9803d1f51b2c0",
        "title": "无题二首  其二",
        "author": "张玉孃",
        "content": "闷来弹鹊漫停梭，竹岛花潭思转多。\n秋老莫言春度尽，若邪犹自惜凉荷。",
        "dynasty": "宋",
        "collection_info": null
    },
    {
        "uuid": "966fda54f16463581dd5f04692bb1be4",
        "title": "暮春闻鶑",
        "author": "张玉孃",
        "content": "膏雨初干风日晴，绿阴深处一声鶑。\n唤回午枕伤春梦，起向蔷薇花下行。",
        "dynasty": "宋",
        "collection_info": null
    },
    {
        "uuid": "a6b98c4efffd54f0957025e1f2691d54",
        "title": "暮春夜思",
        "author": "张玉孃",
        "content": "夜凉春寂寞，淑气浸虚堂。\n花外钟初转，江南梦更长。\n野春鸣涧水，山月照罗裳。\n此景谁相问，飞萤入绣床。",
        "dynasty": "宋",
        "collection_info": null
    },
    {
        "uuid": "6e89d7fdddd1828e80c3f15215b299c6",
        "title": "游春",
        "author": "张玉孃",
        "content": "侍儿传野约，趣伴出邻姬。\n竹外花迎佩，溪边柳笑眉。\n春随流水远，日度锦云迟。\n拾翠人争问，含羞独有诗。",
        "dynasty": "宋",
        "collection_info": null
    },
    {
        "uuid": "fdb63c69d87ac639faa31393be02a5c3",
        "title": "秋夜",
        "author": "张玉孃",
        "content": "暮声杂鸣叶，灵籁生郊墟。\n白雾脆杨柳，秋水翻芙蕖。\n蟾蜍澹帘箔，机杼织寒虚。\n几度思苹藻，茫然愧鹿车。",
        "dynasty": "宋",
        "collection_info": null
    },
    {
        "uuid": "6345b637fcf48687ca772274210bc154",
        "title": "夏夜园亭纳凉",
        "author": "张玉孃",
        "content": "南园有凉气，移席散余情。\n新月隠修竹，清风开小亭。\n水骨静香汗，霜纨扑乱萤。\n忽然微雨至，爽籁拂檐楹。",
        "dynasty": "宋",
        "collection_info": null
    },
    {
        "uuid": "d2644fc83da1a84f26c49d8abb0ed1e1",
        "title": "春睡",
        "author": "张玉孃",
        "content": "绣倦南窗下，翛然睡思催。\n红日过墙去，清风入幕来。\n幽梦迷庄蝶，荒云隔楚台。\n觉来香缕在，虚室绝尘埃。",
        "dynasty": "宋",
        "collection_info": null
    },
    {
        "uuid": "d94649a683a0772169210c13f57fddd0",
        "title": "新夏纳凉",
        "author": "张玉孃",
        "content": "熏风初转夏，绿树老春鶑。\n暗溜穿花入，轻云隔竹生。\n倚凉欹画扇，拭泪听秦筝。\n素袜香尘暗，槐阴树底行。",
        "dynasty": "宋",
        "collection_info": null
    },
    {
        "uuid": "a5d9dae3f0cca865520820c3985e8a1a",
        "title": "清昼",
        "author": "张玉孃",
        "content": "昼静春偏远，诗成兴转赊。\n看山凭画阁，问竹过邻家。\n摘翠閒惊鸟，烧烟晓煮茶。\n无端双蛱蝶，遶袖错寻花。",
        "dynasty": "宋",
        "collection_info": null
    },
    {
        "uuid": "3c0204547a534c5e186fb20bc0e5ab1b",
        "title": "元日",
        "author": "张玉孃",
        "content": "曈日破寒天，红光生紫烟。\n诗情归草梦，春色染桃笺。\n眉月添明镜，梅粧静翠钿。\n堂开诸弟集，相对笑迎年。",
        "dynasty": "宋",
        "collection_info": null
    },
    {
        "uuid": "6980400e9043e3fdbba96891d69ba7e7",
        "title": "咏竹 风",
        "author": "张玉孃",
        "content": "满庭修竹动秋风，掠地无痕一径通。\n影弄绿窗金琐碎，声归宝瑟玉玲珑。\n流云不碍湘妃佩，隔水还疑蔡女桐。\n曲罢岂知鸾鹤在，翠霞飞去玉台空。",
        "dynasty": "宋",
        "collection_info": null
    },
    {
        "uuid": "932baeaea5102ce0c36e969798ab5555",
        "title": "咏竹 烟",
        "author": "张玉孃",
        "content": "数枝潇洒碧溪寒，水气冥冥日欲昏。\n青玉案前双翡翠，紫丝帐裏万琅玕。\n湘江旧事迷归梦，陆海春阴无羽翰。\n晚来独倚阑干望，暝色连天何处村。",
        "dynasty": "宋",
        "collection_info": null
    },
    {
        "uuid": "bb9e68d983d7b50a97f2b49f71ce8cba",
        "title": "咏竹 雪",
        "author": "张玉孃",
        "content": "冻雪霏霏堕九皋，竹枝垂地翠旋销。\n玉龙战退飞鳞甲，青凤翻成白羽毛。\n岁晚余寒知劲节，梦回佳兴讶清标。\n隔云谁弄柯亭笛，落尽梅花风韵高。",
        "dynasty": "宋",
        "collection_info": null
    },
    {
        "uuid": "88dba4cc9aa19b893d908504a38e7be0",
        "title": "咏竹 月",
        "author": "张玉孃",
        "content": "幽幽万籁竹千竿，凉夜宜从月裏看。\n翠节参差邀玉兔，金波晃漾浴青鸾。\n半檐苍月催诗思，一径寒辉醒醉魂。\n吹彻霓裳清露下，嫦娥犹自对芳樽。",
        "dynasty": "宋",
        "collection_info": null
    },
    {
        "uuid": "cfb7ece89d9eeffc46620c8d7790d7d0",
        "title": "咏案头四俊 马肝砚",
        "author": "张玉孃",
        "content": "一贡西支路八千，端溪无石玉还坚。\n龙媒带雨滴秋月，霜兔和云染翠烟。\n凤咮山荒幽草合，雀台春老野花妍。\n丹砂不用医繁鬓，留尔芸窗勖草玄。",
        "dynasty": "宋",
        "collection_info": null
    },
    {
        "uuid": "a7b4f284168a435acc36562493d7e29c",
        "title": "咏案头四俊 凤尾笔",
        "author": "张玉孃",
        "content": "近来觅得管城子，修竹枝头彩影高。\n气挟风云驱阵势，光摇文彩动旌旄。\n诗成览德三书俊，梦入生花五色豪。\n圣代祇今皆有象，晴窗处处凤凰毛。",
        "dynasty": "宋",
        "collection_info": null
    },
    {
        "uuid": "a72217affa8a34fca561693241211504",
        "title": "咏案头四俊 锦花笺",
        "author": "张玉孃",
        "content": "薛涛诗思饶春色，十样鸾笺五采夸。\n香染桃英清入观，影翻藤角眩生花。\n涓涓锦水涵秋叶，苒苒剡波漾晚霞。\n却笑迴文苏氏子，工夫空自废韶华。",
        "dynasty": "宋",
        "collection_info": null
    },
    {
        "uuid": "13c04654b979815a21352f4cb03a700e",
        "title": "咏案头四俊 珠麝墨",
        "author": "张玉孃",
        "content": "兰煤熏透漏星房，苍璧无痕晕漆光。\n万杵龙珠凝海水，十分麝泪泣玄霜。\n松烟入砚还矜色，江雨翻云别有香。\n风静月林秋气逼，满天诗思动清商。",
        "dynasty": "宋",
        "collection_info": null
    },
    {
        "uuid": "49d043a628bb4e0fe7aac4bd270eb4d6",
        "title": "灯夕迎紫姑神",
        "author": "张玉孃",
        "content": "淑气回春雪渐融，星河天上一宵通。\n芙蕖万点交秋月，鼓角三更度晓风。\n烛影晕迷光绰约，帘环声彻佩玲珑。\n不妨鸟篆留仙迹，凤辇殷勤出紫宫。",
        "dynasty": "宋",
        "collection_info": null
    },
    {
        "uuid": "90fa60394169e6915d9bd176fa685dcb",
        "title": "春夜",
        "author": "张玉孃",
        "content": "松花香度漏初沈，人静庭空落暗金。\n一枕嫩风清晓露，半窗凉月弄轻阴。\n坐移十二阑干曲，兴入千层积翠深。\n弹罢云和重问夜，蔷薇影裏復长吟。",
        "dynasty": "宋",
        "collection_info": null
    },
    {
        "uuid": "fff21100b0a5fec827b9812139c7728b",
        "title": "晚楼凝思",
        "author": "张玉孃",
        "content": "鸳鸯绣罢阁新愁，独抱云和散画楼。\n风竹入絃归别调，湘帘捲月笑银鈎。\n行天雁向寒烟没，倚槛人将清泪流。\n自是病多松宝钏，不因宋玉故悲秋。",
        "dynasty": "宋",
        "collection_info": null
    },
    {
        "uuid": "0a4c764af441b108ee3742e83694769d",
        "title": "和谪弟三一三峡晓征寄回韵",
        "author": "张玉孃",
        "content": "鸟道萦纡入剑门，谪居惟汝独怜恩。\n锁天烟黑疑无地，隔树人言知有村。\n听雨不生池草梦，看云应断故乡魂。\n平安日问南归雁，三峡清秋依晓猿。",
        "dynasty": "宋",
        "collection_info": null
    },
    {
        "uuid": "419fb1e2a408cac10eddaa55d69c1247",
        "title": "春粧凝思",
        "author": "张玉孃",
        "content": "春来常是见花羞，终日帘垂懒上鈎。\n淑气熏人饶旧梦，柳条萦带绾新愁。\n情归野草泥寒雨，目断长江送去舟。\n笑比南金身自许，镜鸾独抱下粧楼。",
        "dynasty": "宋",
        "collection_info": null
    },
    {
        "uuid": "0efd41d60ab42c4cac5a3192b30a1549",
        "title": "新燕忆女弟京娘",
        "author": "张玉孃",
        "content": "三月江南绿正肥，阴阴深院燕初归。\n乱衔飞絮营新垒，閒逐花香避绣帏。\n却笑秋风红缕在，独怜旧事玉京非。\n兰闺终日流清泪，愧尔双飞拂落晖。",
        "dynasty": "宋",
        "collection_info": null
    },
    {
        "uuid": "7209940bf9c6514dfa8977db676d0cb0",
        "title": "海棠月",
        "author": "张玉孃",
        "content": "永夜无人玉漏迟，团团月上海棠枝。\n月留凉露芳尘暗，花弄清晖淑影移。\n粉黛三千春对镜，银波万顷晓凝脂。\n深闺为尔牵愁兴，坐问容光强赋诗。",
        "dynasty": "宋",
        "collection_info": null
    },
    {
        "uuid": "650ff80dfd7b9a91c431140e88247287",
        "title": "闺情 卜归",
        "author": "张玉孃",
        "content": "南浦萧条音信稀，百劳东去燕西飞。\n玉钗敲断灯花冷，游网乘空蟢子非。\n沉水斋心燃宝鼎，金钱纤手卜灵龟。\n数期细认先天课，甲乙爻加归未归。",
        "dynasty": "宋",
        "collection_info": null
    },
    {
        "uuid": "e3ae367250500d81a9068645a354be93",
        "title": "闺情 倦绣",
        "author": "张玉孃",
        "content": "绿窗春睡起常迟，绣罢鸳鸯听子规。\n斜倚睡屏閒怅望，慵临鸾镜独支颐。\n工余綵线日空永，愁伴珊瑚梦已违。\n细数目前花落尽，伤心都付不言时。",
        "dynasty": "宋",
        "collection_info": null
    },
    {
        "uuid": "f1d8b869216ea4ed41f73b57a031798f",
        "title": "闺情 沐髪",
        "author": "张玉孃",
        "content": "腻滑青螺宝髻黏，金盘香水吸寒蟾。\n指尖巧弄琅玕影，楚髪轻披云母帘。\n掠雾暗疑星点点，拂波深见玉纤纤。\n起来乱绾慵双凤，熏彻沉檀强自添。",
        "dynasty": "宋",
        "collection_info": null
    },
    {
        "uuid": "3babe819896a99d23a1afa1b3ba3373a",
        "title": "闺情 秋千",
        "author": "张玉孃",
        "content": "瘦腰春病不成围，闲逐秋千荡画衣。\n香散天风兰佩堕，声摇环玉綵绳飞。\n飘飖似跨双鸾去，闲雅宜从月殿归。\n无力尚怜扶不起，翠蛾犹蹙怨斜晖。",
        "dynasty": "宋",
        "collection_info": null
    },
    {
        "uuid": "1e1bc62dda01906c117913c883341ac7",
        "title": "石榴亭诸父夜酌",
        "author": "张玉孃",
        "content": "永漏报高阁，榴亭出夜筵。\n紫檀熏宝鼎，银烛散青烟。\n灵籁生修竹，香风入夏絃。\n露浓罗袖重，歌遏酒杯传。\n诸妇酣春梦，双娥失翠钿。\n玉山推不倒，看月背花眠。",
        "dynasty": "宋",
        "collection_info": null
    },
    {
        "uuid": "1b2f2b177c3d49345be7d212032db3f9",
        "title": "咏夏雨",
        "author": "张玉孃",
        "content": "头上云俱黑，一片雨浪浪。\n惨澹隠高树，霏微迷绿杨。\n冷冷添涧水，点点落危樯。\n帘捲山流翠，郊虚草自香。\n静嫌声间竹，醉爱爽凝觞。\n殿阁罗閒扇，池亭送嫩凉。\n荷珠圆復碎，兰芷脆还芳。\n拂埃乱天际，度云喧草堂。\n乘空曳轻练，向晚洗炎光。\n幽径荒苔滑，短檐飞鸟忙。\n湛湛翻萍影，溶溶浸柳塘。\n无心留石洞，有梦恼襄王。\n暝色欺明月，高飙透薄裳。\n入更生阒寂，欹坐讶清商。\n润气清湘簟，徘徊怯绣床。",
        "dynasty": "宋",
        "collection_info": null
    },
    {
        "uuid": "fda9bec476c4e3f95f2ba107fdd577ad",
        "title": "游春",
        "author": "张玉孃",
        "content": "护槛花浓梦欲欹，五更清露锁寒扉。\n明朝恐负寻芳约，拂晓平瞻霁影依。\n贴翠自怜羞舞镜，送春无奈听啼规。\n金莲破藓留芳迹，梨萼翻风作雪飞。\n沙上晴鳬窥浅渚，松边黄蝶绕疏篱。\n催吟片雨云俱黑，狂絮欺人故点衣。\n心事肯随流水尽，新愁不与酒尊宜。\n青梅已结梢头实，驿使难传陇外枝。\n笑折野花轻插鬓，却嫌溪柳妬修眉。\n因过竹院参禅意，觅得云林旧日诗。\n听彻游郎歌古调，停看渔父下苔矶。\n紫山迢递行应好，苍磴萦迴出每迟。\n罗袖翩翩香气满，绿阴冉冉鸟声微。\n等閒无限伤春思，芳草天涯肠断时。",
        "dynasty": "宋",
        "collection_info": null
    },
    {
        "uuid": "a6c3c90575284a0b44333d30f486bcb5",
        "title": "梦游龙阙",
        "author": "张玉孃",
        "content": "香魂夜静趋龙阙，天风吹袂凌波袜。\n鲛人愁织雪绡衣，飞琼笑问青华髪。\n肌澈冰霜玉树寒，步摇环佩玻璃滑。\n一声梦觉晓鶑啼，帘筛半枕梨花月。",
        "dynasty": "宋",
        "collection_info": null
    },
    {
        "uuid": "1db14fa07cf75a2978b72784382fc199",
        "title": "池边待月",
        "author": "张玉孃",
        "content": "待月月未升，看池池水清。\n冰夷吹海浪，薄雾约云英。\n惟见寒波动，嫦娥明镜行。",
        "dynasty": "宋",
        "collection_info": null
    },
    {
        "uuid": "e601679c0e8c247e944de8f9d344d874",
        "title": "秋思",
        "author": "张玉孃",
        "content": "爽籁生灵径，清秋澹碧空。\n乘凉赊月色，问夜出帘栊。\n独坐怜团扇，罗衣吹暗风。",
        "dynasty": "宋",
        "collection_info": null
    },
    {
        "uuid": "4aab9d8817c1638ba65c71c0fb010651",
        "title": "哭沈生",
        "author": "张玉孃",
        "content": "仙郎久未归，一归笑春风。\n中涂成永绝，翠袖染啼红。\n怅恨生死异，梦魂还再逢。\n宝镜照秋水，明此一寸衷。\n素情无所着，怨逐双飞鸿。",
        "dynasty": "宋",
        "collection_info": null
    },
    {
        "uuid": "64e087f563260032c0adf2a4117a3d5f",
        "title": "梅花村",
        "author": "张玉孃",
        "content": "罗浮山下玉千株，十里长洲五里湖。\n嘉树留人舒啸地，飞花送客醉归途。\n影横乌帽月随步，香襟羔裘水在鬓。\n梦想湖山身不到，诗成凭寄老申屠。",
        "dynasty": "宋",
        "collection_info": null
    },
    {
        "uuid": "76eae1d9aae2ad95d8950a21d45e41fd",
        "title": "病中赠张玉孃",
        "author": "沈佺",
        "content": "隔水度仙妃，清绝云争飞。\n娇花羞秀质，秋月见寒辉。\n高情春不染，心境尘难依。\n何当饮云液，共跨双鸾归。",
        "dynasty": "宋",
        "collection_info": null
    },
    {
        "uuid": "a3a2fb83a357245c752f3b6fd2d86566",
        "title": "句  其一",
        "author": "江砢",
        "content": "西风野如赭，见者辄吐舌。",
        "dynasty": "宋",
        "collection_info": null
    },
    {
        "uuid": "e209b99b0d73f019a7001ec94bcb3a4d",
        "title": "句  其二",
        "author": "江砢",
        "content": "太傅数日别，刘公一纸书。",
        "dynasty": "宋",
        "collection_info": null
    },
    {
        "uuid": "0bf5c61166104673747639526dcffecf",
        "title": "句  其三",
        "author": "江砢",
        "content": "读书三年艾，逢世四角轮。",
        "dynasty": "宋",
        "collection_info": null
    },
    {
        "uuid": "629edcde6800aec3a5cfbd1f632b9ca4",
        "title": "哭妹贞娘节烈",
        "author": "郑君老",
        "content": "哀哉吾妹兮，生不逢时。\n痛哉吾妹兮，死此乱离。\n灰尘涨空兮，铁骑南驰。\n旌旗蔽野兮，日色无辉。\n凶徒蜂起兮，浊乱民彝。\n恣行劫掠兮，四野伤悲。\n我妹遇兹兮，尚在闺闱。\n若逃患难兮，计无可为。\n恐被污辱兮，决死无疑。\n一刀自刎兮，澌血淋漓。\n死仆于床兮，不变容仪。\n刀不落地兮，手尚坚持。\n英烈如生兮，人谁敢欺。\n嗟我独生兮，于世何裨。\n汝危莫援兮，恨无穷期。\n悠悠我思兮，泣涕涟如。\n人皆有死兮，特出异宜。\n哀哉痛哉兮，噫嘻。\n独存汝名兮，万古无遗。",
        "dynasty": "宋",
        "collection_info": null
    },
    {
        "uuid": "0efa8deaf97031237f0983b0e8d79fd6",
        "title": "赠戴石玉",
        "author": "王炎午",
        "content": "琢之磨之，玉汝于成。\n孰为玉工，师友父兄。\n他山之石，今则在我。\n彼璞之弃，我责之堕。\n为瑚为琏，如珪如璋。\n山泽之润，邦家之光。\n玉不自毁，人自丧宝。\n闻士称名，不离其道。",
        "dynasty": "宋",
        "collection_info": null
    },
    {
        "uuid": "31fda3821605ad4d2bc908d92255fcf6",
        "title": "岳王墓",
        "author": "韩信同",
        "content": "妖星隳地芒角赤，龙剑悲吼风萧瑟。\n中原王气挽不回，将军一死鸿毛掷。\n秦家小儿真戏剧，播弄造化摇枢极。\n指雠为亲忠且逆，隻手上遮天眼碧。\n九重茫茫隔天日，无由下烛臣愚直。\n臣愚万死不足惜，国耻未湔犹愤激。\n古坟埋冤血空沥，西风年年土花蚀。\n我恐精忠埋不得，白日英魂土中泣。\n请将衰骨斵苔痕，献作吾皇补天石。",
        "dynasty": "宋",
        "collection_info": null
    },
    {
        "uuid": "08b7f41961a8b76de8bb640653a7b455",
        "title": "翠屏霁雪",
        "author": "韩信同",
        "content": "寒林静对展翠屏，六花粧点风景清。\n四山簇簇琼瑶树，恍然照映芝兰庭。\n寒生晴光色烁烁，含辉照耀银海明。\n巉岩石化昆山玉，负暄猿猱出深谷。\n可怜不老山白头，梅萼藏春暗香馥。\n紫阳留谶歌翠寒，中有玉人在其间。\n道传前圣发未发，教开来学难亦难。\n豁然胸次冰雪释，白照红日上团团。",
        "dynasty": "宋",
        "collection_info": null
    },
    {
        "uuid": "4f2a81d214e699564b092c057b0f7ca9",
        "title": "蓬莱飞峰",
        "author": "韩信同",
        "content": "海上神山名自昔，来去随潮无定迹。\n天人俯览念虚浮，六鰲顶戴穷神力。\n群仙贝阙蕊珠宫，多种瑶芝琼草碧。\n依然根着不坚牢，飞入石堂作南壁。\n螺纹蛎迹石龙存，云气随潮时雨湿。\n仙风飒爽生羽翰，招纳霓裳羽衣客。\n试登绝顶望五湖，高楼洞天纔咫尺。\n药炉灰冷多登真，九转丹成人未识。\n云间鹤迹託来篇，王邓真人久相忆。",
        "dynasty": "宋",
        "collection_info": null
    },
    {
        "uuid": "f698452d3d63ca11f88fe88fa52cde7a",
        "title": "棋盘仙迹",
        "author": "韩信同",
        "content": "唐山绝顶棋盘石，戏局流传名自昔。\n殷勤细问白髪翁，云是仙人曾对奕。\n苔封石磴不敢移，竹引清风时拂拭。\n箇中黑白子不留，想是仙童为收拾。\n又不闻樵采之人王子质，邂逅仙人执手谈，赢输未决藏机密。\n贪看柯烂不知时，少憩山中方七日。\n谁识囊中日月长，归来尘世无相识。",
        "dynasty": "宋",
        "collection_info": null
    },
    {
        "uuid": "aae903643d276be4ef2324d57173c78e",
        "title": "双柱擎天",
        "author": "韩信同",
        "content": "白鹤岧峣枕江曲，接岫连峰衍林麓。\n石堂峻峭万山雄，拥翠亭亭多乔木。\n双撑石柱峙东南，势力擎天名不俗。\n钟英特产栋梁材，不坠簪缨美如玉。\n左接蓬莱右洞天，峰前水带萦九曲。\n依然幻出武陵源，拟就峰傍新卜筑。\n鹤归错认华表存，应笑世人枉追逐。",
        "dynasty": "宋",
        "collection_info": null
    },
    {
        "uuid": "8a4af3004dfd2842d45dfd3f9a7c8a2d",
        "title": "澹山岩",
        "author": "文起传",
        "content": "拭目澹岩景，鶑花三月时。\n洞堆钟乳石，林拥梵宫基。\n泉莹宜烹茗，崖穹好笔诗。\n胜游情未倦，又促解舟维。",
        "dynasty": "宋",
        "collection_info": null
    },
    {
        "uuid": "e4e0453f8237c3317329e47a9b29ae5f",
        "title": "仙船岩",
        "author": "刘边",
        "content": "仙舟等奡荡，万仞架云表。\n木石浑莫分，风雨能不朽。\n恐因尧年水，舣棹寄岩窦。\n犹胜夜壑藏，有力莫负走。\n奈何苦海深，忍袖慈航手。\n我欲遡灵源，乘槎问牛斗。",
        "dynasty": "宋",
        "collection_info": null
    },
    {
        "uuid": "53b6286210fbab5e0a679de834f6cf0d",
        "title": "仙机岩",
        "author": "刘边",
        "content": "尝闻昔天孙，谪落人世间。\n云霞入组织，机杼空留山。\n朅来巧相逢，遗我锦绣端。\n欲报乏绮语，再拜重捲还。\n我有大布衣，可以御岁寒。",
        "dynasty": "宋",
        "collection_info": null
    },
    {
        "uuid": "057b983e17c62f4cf9a1ad2ac663d0e0",
        "title": "会仙岩",
        "author": "刘边",
        "content": "青山解随人，远近互相对。\n寒潭入陵谷，龙去知何处。\n历历沙上石，群仙昔来会。\n日暮一童归，横吹卧牛背。",
        "dynasty": "宋",
        "collection_info": null
    },
    {
        "uuid": "00e6b4cacfadb89673c6724620dd54cf",
        "title": "茶竈",
        "author": "刘边",
        "content": "仙人足戏剧，盘石留涡房。\n紫阳此来游，与客煮茗尝。\n青烟久消歇，白云时飞扬。\n至今潭中水，犹作笑语香。\n蒙茸履迹在，欲步不敢翔。\n三吸此清泠，回首入空苍。",
        "dynasty": "宋",
        "collection_info": null
    },
    {
        "uuid": "921dfd8269db395f32f97908e7898f25",
        "title": "林泉寺",
        "author": "刘边",
        "content": "采芳仍漱洁，散策到来迟。\n客坐自相语，僧禅了不知。\n疏风潜入户，暗水细鸣池。\n小作石床梦，梦中还觅诗。",
        "dynasty": "宋",
        "collection_info": null
    },
    {
        "uuid": "411f1fed07c3008c7edd5245316c72b7",
        "title": "天游峰",
        "author": "刘边",
        "content": "紫翠飞来石蕊间，何年幻出小瀛寰。\n崖悬瘦瀑一千尺，峡束寒流八九湾。\n苍壁向人如有待，白云何事未知还。\n歌酣更挹浮丘伯，坐对中台话半閒。",
        "dynasty": "宋",
        "collection_info": null
    },
    {
        "uuid": "e86c78b4d7fbdf23fd5684ecaaf420b6",
        "title": "梅仙山",
        "author": "刘边",
        "content": "已是吴门变姓名，后来谁更识先生。\n一抔汉土丹墟在，万古闽山剑气横。\n步入白云秋石瘦，坐分黄叶午风清。\n逃奴不返松门静，隔水寒烟起暮城。",
        "dynasty": "宋",
        "collection_info": null
    },
    {
        "uuid": "0883785f557251fafcad4ae268002989",
        "title": "伏羲洞",
        "author": "刘边",
        "content": "一水之玄去復归，众峰向背俨相持。\n天荒地老无从问，鬼刻神劖未解奇。\n丹嶂漫留仙幻迹，白云仍似太初时。\n欲穷画底羲皇意，一束灵蓍万古知。",
        "dynasty": "宋",
        "collection_info": null
    },
    {
        "uuid": "30c0db9f3d59fc3b3a257b2d15d922b3",
        "title": "玉女峰",
        "author": "刘边",
        "content": "不作巫阳云雨羞，风鬟雾鬓乱萧飕。\n行人莫问当年事，独立寒潭空几秋。",
        "dynasty": "宋",
        "collection_info": null
    },
    {
        "uuid": "0ce073249c0316100e1ff7663c6e1484",
        "title": "答彦修",
        "author": "刘边",
        "content": "九曲溪边玉女峰，年年独倚落花风。\n何因不驾青鸾去，伫立空山皓月中。",
        "dynasty": "宋",
        "collection_info": null
    },
    {
        "uuid": "79d7fe44603dd1d406e40e68d85d29bc",
        "title": "仙掌峰",
        "author": "刘边",
        "content": "铜盘捧露几何年，渭水秋风泪泫然。\n已向山中閒袖手，为谁半壁更擎天。",
        "dynasty": "宋",
        "collection_info": null
    },
    {
        "uuid": "e6af640e06f353fbbd892967429c156c",
        "title": "钓矶石",
        "author": "刘边",
        "content": "百尺台矶瞰碧流，紫阳仙子几经秋。\n游鱼何事偏深逝，不道人间有直鈎。",
        "dynasty": "宋",
        "collection_info": null
    },
    {
        "uuid": "20aa1af24d8ced72a5a8e7401ab2eb2f",
        "title": "早秋有怀寄赵华颠",
        "author": "陈纪",
        "content": "一叶井梧落，微凉生瘦藤。\n老兼秋共至，衰与病相仍。\n砌近虫号枕，檐疏雨翳灯。\n熏炉对经卷，清似住山僧。",
        "dynasty": "宋",
        "collection_info": null
    },
    {
        "uuid": "619b055b7a0f3f246bda99bbd0a42b43",
        "title": "游深溪龙潭",
        "author": "陈纪",
        "content": "危磴上嶙峋，泉声静更闻。\n雨添三尺水，僧卧半间云。\n境胜诗难好，林深日易曛。\n忘言观众妙，一缕起炉熏。",
        "dynasty": "宋",
        "collection_info": null
    },
    {
        "uuid": "8cfe5ab4cc1e2961421efdb1fb268450",
        "title": "暮春山行  其一",
        "author": "陈纪",
        "content": "幽兴忽不惬，山蹊策杖游。\n林深树迭影，溪涨水重流。\n对酒愁先醉，看花老却羞。\n平生倚楼意，搔首转悠悠。",
        "dynasty": "宋",
        "collection_info": null
    },
    {
        "uuid": "e3f3f3afbcdb0cf1cb1a9d6c50f302a3",
        "title": "暮春山行  其二",
        "author": "陈纪",
        "content": "不具看花眼，萧然绿暗邨。\n贫来疑笔砚，老去信干坤。\n日澹树无影，潮回草有痕。\n诗成鸥没处，鸦外又黄昏。",
        "dynasty": "宋",
        "collection_info": null
    },
    {
        "uuid": "c53e4ceb330dcf2523861856a08643de",
        "title": "早起",
        "author": "陈纪",
        "content": "星斗淡欲落，银河白向斜。\n人间犹梦蚁，树杪已闻鸦。\n池水偷山影，朝阳禅月华。\n升沈无限事，秋草满天涯。",
        "dynasty": "宋",
        "collection_info": null
    },
    {
        "uuid": "6a0331708725175dc66dc5ec7375767a",
        "title": "雨中出廓",
        "author": "陈纪",
        "content": "幽人宁免俗，踸踔且泥行。\n云过溪流动，雨余池草生。\n长身成跼蹐，暮景学将迎。\n应被邻翁笑，有田胡不耕。",
        "dynasty": "宋",
        "collection_info": null
    },
    {
        "uuid": "decb9fa667782f8f68ff650e86b03986",
        "title": "哭月桥兄",
        "author": "陈纪",
        "content": "前辈风流尽，乡枌孰表仪。\n如公又凋谢，末俗恐浇漓。\n幼学皆真践，濒危属近思。\n端为吾道恸，不但哭吾私。",
        "dynasty": "宋",
        "collection_info": null
    },
    {
        "uuid": "d03313726789d08c2f9473fac8bc9ead",
        "title": "輓赵秋晓  其一",
        "author": "陈纪",
        "content": "鹏运南来驻海涯，熟闻诸老说瑰奇。\n周瓜正接云仍瓞，郗桂骈生父子枝。\n阅世忽更龙汉劫，盖棺犹见义熙诗。\n每嗟岭海无英特，况失斯人重可悲。",
        "dynasty": "宋",
        "collection_info": null
    },
    {
        "uuid": "42bba123ab59d6a6dd804665ae5c16d4",
        "title": "輓赵秋晓  其二",
        "author": "陈纪",
        "content": "摩室兴居问亦详，祗言永诀语琅琅。\n情知竖子膏肓病，谩试庸医补泻方。\n华屋邱山真俛仰，长瓶短管付凄凉。\n平生曾赏穷吟者，莫讶衔哀入些章。",
        "dynasty": "宋",
        "collection_info": null
    },
    {
        "uuid": "181b319d12838a7b037a4c9622dfa56f",
        "title": "輓赵秋晓  其三",
        "author": "陈纪",
        "content": "年头岁尾足追随，畅饮高歌送落晖。\n赓咏每思弹丸句，谈谐常落箭锋机。\n渐成瓜葛缘方熟，共看茱萸事已非。\n数尺茅檐杨柳岸，故应经此尚依依。",
        "dynasty": "宋",
        "collection_info": null
    },
    {
        "uuid": "7facca8e0d56d4ae488e114e6dbbbc36",
        "title": "穷吟",
        "author": "陈纪",
        "content": "穷吟之外百无功，鬓髪萧萧渐已翁。\n自枕书眠听夜雨，偶披襟去纳雌风。\n男儿未死身难量，豪杰虽贫气未穷。\n缓步短筇谁会得，野花啼鸟夕阳红。",
        "dynasty": "宋",
        "collection_info": null
    },
    {
        "uuid": "956c30a55dce1b2bcd482885cd378833",
        "title": "甲辰元日",
        "author": "陈纪",
        "content": "屋角鸡声一岁分，起搔吟鬓惜芳辰。\n江山有恨英雄老，天地无私草木春。\n柏叶又倾新岁酒，梅花同是隔年人。\n东风着物能多少，写入清诗句句新。",
        "dynasty": "宋",
        "collection_info": null
    },
    {
        "uuid": "b7a300c8ab751e0562dff76e69d7378b",
        "title": "夜梦游一野人家万竹苍寒老翁款留意甚厚予题诗赠之独记一联云与谁共住只明月所可论交惟此君觉足成之亦梦中意也",
        "author": "陈纪",
        "content": "一径苍寒长绿筠，鸡声人语隔林闻。\n与谁共住祇明月，所可论交惟此君。\n世事乘除天已定，人生劳逸念中分。\n卜邻倘许通来往，分我南山一片云。",
        "dynasty": "宋",
        "collection_info": null
    },
    {
        "uuid": "d700b294aab51d8a7d02cef3410b3247",
        "title": "题李竹隠山斋",
        "author": "陈纪",
        "content": "法界人寰共一邱，欲穷远目更登楼。\n苍藤碧藓树容晚，凉月好风山意秋。\n莎径荒寒闻鹤唳，竹丛摇落见渔舟。\n一声横笛碧天暮，诗在沧波芦荻洲。",
        "dynasty": "宋",
        "collection_info": null
    },
    {
        "uuid": "cb18a2ea6ba250933ca371305f7f5cdf",
        "title": "舟行",
        "author": "陈纪",
        "content": "落日残霞岛屿明，淡烟衰草古今情。\n青山偏向意中远，白鸟正当吟处横。\n岁晚梅花和我老，愁来竹叶向谁倾。\n浪游无奈徂年感，远浦晚风潮又生。",
        "dynasty": "宋",
        "collection_info": null
    },
    {
        "uuid": "27a7415fded08675e277dbc419ae0ed3",
        "title": "夜起",
        "author": "陈纪",
        "content": "万籁沈沈见息机，轻寒猎猎入单衣。\n新霜欲落露痕重，缺月渐高河影微。\n村犬惊寒时自吠，水禽失侣夜犹飞。\n更须景物完诗句，莫讶更阑未掩扉。",
        "dynasty": "宋",
        "collection_info": null
    },
    {
        "uuid": "9eb93eb290004b8f470c6b1c366fa2ee",
        "title": "初夏",
        "author": "陈纪",
        "content": "梅子黄时雨又晴，春衫未脱暑犹轻。\n天横远岫半眉绿，云漏斜阳一眼明。\n野树晚风清蝶梦，曲池芳草乱蛙声。\n浮生嚣寂何穷已，搔首蓬窗感慨生。",
        "dynasty": "宋",
        "collection_info": null
    },
    {
        "uuid": "24c9641a5e5f53410b291e43d125b244",
        "title": "和赵华颠梅花",
        "author": "陈纪",
        "content": "起舞簪花老尚狂，梅花应记旧高阳。\n蕊宫仙子无尘韵，幽谷佳人有靓粧。\n斜月半檐微弄影，断桥深夜忽闻香。\n真成坐对被渠恼，不信先生铁石肠。",
        "dynasty": "宋",
        "collection_info": null
    },
    {
        "uuid": "5f429baf28366ee85904819535536e11",
        "title": "谢谢迭山惠杜诗纸被",
        "author": "陈纪",
        "content": "贪诗如蜜睡如饧，二贶偕来敢不登。\n锦轴一编夔府稿，雪衾万桿剡溪藤。\n朝来诵句能驱疟，夜半眠云称伴僧。\n只恐痴儿骄踏裂，起来仍唤读书灯。",
        "dynasty": "宋",
        "collection_info": null
    },
    {
        "uuid": "c57d1b54ea9a8352f806576e9b2ed7ca",
        "title": "春感",
        "author": "陈纪",
        "content": "唾壶壮气已休休，呼酒田翁与劝酬。\n九十日春长是雨，三千丈髪总缘愁。\n棱棱颜面尘埃满，渺渺山河岁月遒。\n谷饮芝餐皆可饱，人生何必稻粱谋。",
        "dynasty": "宋",
        "collection_info": null
    },
    {
        "uuid": "36947763ea4dc0488bd47697eca902b1",
        "title": "秋怀",
        "author": "陈纪",
        "content": "书剑飘零学稼迟，吾侪舍此欲安之。\n愁怀惯对寒灯话，老态惟应晓镜知。\n中散不堪长忤俗，陶潜所好每违时。\n西风落日苹花岸，独立苍茫自咏诗。",
        "dynasty": "宋",
        "collection_info": null
    },
    {
        "uuid": "ab1cd32fe9ab2fee8986c99b73ab855f",
        "title": "夜宿增江松鹤庵",
        "author": "陈纪",
        "content": "木落风高夜欲冰，襥衾来此爱幽清。\n壁灯未灭见花影，山雨忽来闻竹声。\n谩忆同游期后会，因思往事悟前生。\n自怜粗带山林骨，坐待寒钟吼五更。",
        "dynasty": "宋",
        "collection_info": null
    },
    {
        "uuid": "c7e656ac6cb358ed1523fad178794dc3",
        "title": "寄朱沧洲",
        "author": "陈纪",
        "content": "不见沧洲已十霜，梦中炯炯此灵光。\n青山拄杖尚能否，华髪与秋俱老苍。\n夜雨丰湖吟浩荡，夕阳鹤观弔兴亡。\n通家有子今头白，此意堪君累十觞。",
        "dynasty": "宋",
        "collection_info": null
    },
    {
        "uuid": "5061bb5550cdf2e8c577eae84e25a526",
        "title": "早春有怀亡友秋晓恕斋小山诸公",
        "author": "陈纪",
        "content": "诗成谁与共赓酬，又绿前汀杜若洲。\n旧友凋零浑似梦，新春萧索亦如秋。\n阴晴气候惟供睡，今古干坤只载愁。\n我与东风俱是客，肯缘华屋妬山邱。",
        "dynasty": "宋",
        "collection_info": null
    },
    {
        "uuid": "8056a726696e862bf35a125cfaf7d474",
        "title": "饯黎希明赴兴宁教谕",
        "author": "陈纪",
        "content": "冷官仍冷地，况味淡于僧。\n泮水无一亩，乱山知几层。\n树云侵绛帐，山雨翳青灯。\n若有登临句，寄予能不能。",
        "dynasty": "宋",
        "collection_info": null
    },
    {
        "uuid": "1a0df6fe95247062c3401400fcb39bde",
        "title": "梅花",
        "author": "陈纪",
        "content": "冰霜骨格玉精神，索笑巡檐不厌频。\n清瘦绝如人有韵，品题除是笔无尘。\n一枝影裏溪山晚，万斛香中天地春。\n几度见渠诗便好，此花前世定诗人。",
        "dynasty": "宋",
        "collection_info": null
    },
    {
        "uuid": "59ac8e169cbf1cd35fd284f80a36a1cb",
        "title": "钱唐怀古",
        "author": "汪斗建",
        "content": "江上城低烟树红，江潮西去几时东。\n吴王花草随春暮，禹会楼台入梦空。\n万里孤云留夕照，千年遗恨诉秋风。\n凤凰飞去无消息，漠漠遥岑烟雨中。",
        "dynasty": "宋",
        "collection_info": null
    },
    {
        "uuid": "80beaf1f005cc3300b5134b4ba715f17",
        "title": "句",
        "author": "钟克俊",
        "content": "自许有身埋汉土，终怜无泪哭秦廷。",
        "dynasty": "宋",
        "collection_info": null
    },
    {
        "uuid": "518fe62c7db71c018e0fa55c7d6bbc3d",
        "title": "军中行",
        "author": "陈宗传",
        "content": "胡马出幽燕，风尘起北陬。\n天兵偶不利，王气黯然收。\n六龙守沙漠，谁復为报仇。\n耿耿孤臣衷，长怀麦秀忧。\n回首望京阙，血泪相和流。\n安得众猛士，尽如穰苴俦。\n戮力共厮杀，枭取可汗头。\n扫清犬羊群，釐復旧神州。\n奇功勒燕石，芳名播千秋。",
        "dynasty": "宋",
        "collection_info": null
    },
    {
        "uuid": "8fb860a4067b837b56827a4559471621",
        "title": "义合寺二首  其一",
        "author": "徐瑞",
        "content": "峭壁空翠湿，幽林烟霏清。\n峰巅忽长啸，疑是孙登声。",
        "dynasty": "宋",
        "collection_info": null
    },
    {
        "uuid": "eb04bdde8816f9e13feaf9227cc65daf",
        "title": "义合寺二首  其二",
        "author": "徐瑞",
        "content": "枯根绊老石，槁叶填古径。\n四山悄无人，铿然一声磬。",
        "dynasty": "宋",
        "collection_info": null
    },
    {
        "uuid": "eb877a2efbf30dd92a64b89671a11f3e",
        "title": "寻幽",
        "author": "徐瑞",
        "content": "寻幽乌石谷，曳杖白云冈。\n野烧半空赤，西风万叶黄。",
        "dynasty": "宋",
        "collection_info": null
    },
    {
        "uuid": "e5e12ddbd6dd2d6bb8ad701ab8725e90",
        "title": "己丑正月二日入山中题岩石二首  其一",
        "author": "徐瑞",
        "content": "一掬岩下水，不满数寸深。\n当其伏坎时，已有东注心。",
        "dynasty": "宋",
        "collection_info": null
    },
    {
        "uuid": "7b0aff76e30f6610aadbb9084fee2f2d",
        "title": "己丑正月二日入山中题岩石二首  其二",
        "author": "徐瑞",
        "content": "我访桃源人，桃源在何处。\n世上无桃源，何必移家去。",
        "dynasty": "宋",
        "collection_info": null
    },
    {
        "uuid": "0a16c528b7fd232055f339fa0cb26292",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 入山",
        "author": "徐瑞",
        "content": "石浪嚙我足，山雨湿我衣。\n冥行果为谁，笑抚桄榔枝。",
        "dynasty": "宋",
        "collection_info": null
    },
    {
        "uuid": "7ae372cbec0005f79dbd6a1409908545",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 解包",
        "author": "徐瑞",
        "content": "投装即虚馆，檐溜犹浪浪。\n主人眼为青，炽薪燎衣裳。",
        "dynasty": "宋",
        "collection_info": null
    },
    {
        "uuid": "a61c29859082098bca791254f620505d",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 看云",
        "author": "徐瑞",
        "content": "蒙蒙穿石罅，片片宿檐端。\n如示变灭相，时出復时还。",
        "dynasty": "宋",
        "collection_info": null
    },
    {
        "uuid": "424fa9d71b15d335bff4734129a41cd7",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 对雪",
        "author": "徐瑞",
        "content": "晃晃纸窗明，簌簌时闻落。\n出户欲寻诗，瘦馿双耳卓。",
        "dynasty": "宋",
        "collection_info": null
    },
    {
        "uuid": "f7fadf849b96f14e6709c47c3d872637",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听雨",
        "author": "徐瑞",
        "content": "疏声连永夜，寒意薄吟身。\n惆怅三生梦，彭城古木春。",
        "dynasty": "宋",
        "collection_info": null
    },
    {
        "uuid": "313f69a0c36c11ea0afda0f32fc25c32",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听泉",
        "author": "徐瑞",
        "content": "出山静而清，遇石何不平。\n谁能携素琴，为我写此声。",
        "dynasty": "宋",
        "collection_info": null
    },
    {
        "uuid": "abf6cf30c58d04c49f21a312b4d43f65",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听箫",
        "author": "徐瑞",
        "content": "呜呜传素恨，渺渺起新愁。\n台空凤已去，楚山千顷秋。",
        "dynasty": "宋",
        "collection_info": null
    },
    {
        "uuid": "c4f43bcb07ca1d16ba65abd112db18b0",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听笛",
        "author": "徐瑞",
        "content": "有客携笛来，一声山石裂。\n老子据胡床，东峰方吐月。",
        "dynasty": "宋",
        "collection_info": null
    },
    {
        "uuid": "85e202d3d5e45f24b47461ff46e10fe2",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 论诗",
        "author": "徐瑞",
        "content": "大雅久寂寥，落落为谁语。\n我欲友古人，参到无言处。",
        "dynasty": "宋",
        "collection_info": null
    },
    {
        "uuid": "04f02f9b6f67fbcf81fa452c49600c01",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 煮茶",
        "author": "徐瑞",
        "content": "枯樵生活火，清瀑荐灵芽。\n且赏此味永，从渠客未嘉。",
        "dynasty": "宋",
        "collection_info": null
    },
    {
        "uuid": "4479ce6b48bb848d7f561d722ccf27ae",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 兰",
        "author": "徐瑞",
        "content": "绿叶映芳蕤，贞姿在空谷。\n纷纷世人同，寂寂君子独。",
        "dynasty": "宋",
        "collection_info": null
    },
    {
        "uuid": "9e57b5c47b4625c1f40abc739a52a9dd",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 老梅",
        "author": "徐瑞",
        "content": "枯根寄断崖，槎牙老风雪。\n疏花如高人，敛衽不敢折。",
        "dynasty": "宋",
        "collection_info": null
    },
    {
        "uuid": "b5679267dbdae927a3e79684766c174d",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 苦菜",
        "author": "徐瑞",
        "content": "采苦南山下，载咏采苦诗。\n舍旃復舍旃，此味人得知。",
        "dynasty": "宋",
        "collection_info": null
    },
    {
        "uuid": "c22acb7ceb2ba0c87e1dbea9ac137f8e",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 芹",
        "author": "徐瑞",
        "content": "离离生涧底，薇蕨敢雁行。\n人皆美其羹，我独采其芳。",
        "dynasty": "宋",
        "collection_info": null
    },
    {
        "uuid": "c6a3f0438c800d08354588aa23d6b6ee",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 刘郎菜",
        "author": "徐瑞",
        "content": "天台采药客，此地菜留名。\n流水年年恨，春风岁岁生。",
        "dynasty": "宋",
        "collection_info": null
    },
    {
        "uuid": "544418e227209ae9e8aab430cfa936b8",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 黄精",
        "author": "徐瑞",
        "content": "东风抽灵芽，厚土长黄玉。\n我欲勤服食，从此长辟谷。",
        "dynasty": "宋",
        "collection_info": null
    },
    {
        "uuid": "56ff6c79cb62b1b74f1274f9ded298cd",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 鹰爪菜",
        "author": "徐瑞",
        "content": "何人品小草，乃以鹰爪名。\n吾舌安用甘，且得吾眼明。",
        "dynasty": "宋",
        "collection_info": null
    },
    {
        "uuid": "fe0928d5fedf2f62a2ad1cbce3c40e46",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 蒲花",
        "author": "徐瑞",
        "content": "绿穟糁轻黄，随风堕霏屑。\n富贵未足道，看取十二节。",
        "dynasty": "宋",
        "collection_info": null
    },
    {
        "uuid": "ecfac8751eaaf1bcadacd22202a32135",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 石漥",
        "author": "徐瑞",
        "content": "飞泉所舂撞，悬崖偶成窾。\n信似太山溜，吾欲铭其坎。",
        "dynasty": "宋",
        "collection_info": null
    },
    {
        "uuid": "f099e4a730b61ed8b1cfb1b3bd2139c7",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 出山",
        "author": "徐瑞",
        "content": "坐觉日月长，还疑宇宙隘。\n长啸出山来，如在太虚外。",
        "dynasty": "宋",
        "collection_info": null
    },
    {
        "uuid": "1b8a9d2831a9aa5414752f7406b199fc",
        "title": "用仲退韵奉寄三首  其一",
        "author": "徐瑞",
        "content": "怀人耿青灯，兀兀香事已。\n梦绕明月湾，水清见石底。",
        "dynasty": "宋",
        "collection_info": null
    },
    {
        "uuid": "eded5106b080797e992763806cf66eb7",
        "title": "用仲退韵奉寄三首  其二",
        "author": "徐瑞",
        "content": "与君外形骸，更自离言说。\n此聚虽难常，此意终不别。",
        "dynasty": "宋",
        "collection_info": null
    },
    {
        "uuid": "d487afd6eb1646a747d49a764234dffc",
        "title": "用仲退韵奉寄三首  其三",
        "author": "徐瑞",
        "content": "约略古堰西，坡陀山外路。\n相从十二年，迎送几来去。",
        "dynasty": "宋",
        "collection_info": null
    },
    {
        "uuid": "fe02888ef5ed88a6db00b291ea303b69",
        "title": "大德二年戊戌正月梅始花",
        "author": "徐瑞",
        "content": "老树冰霜晚，孤花天地心。\n翛然怀远韵，相对意弥深。",
        "dynasty": "宋",
        "collection_info": null
    },
    {
        "uuid": "3ac9d275d1e8fd240e0e17a4cfd80de3",
        "title": "己亥重九夜归篝灯独酌因思乙未岁是日陪余敬可携赵定庵马宁卿王叔文云隠二三道伴登芝山驻接仙亭蔬盘果食清谈竟日今诸道萍散而敬可九原不可作对酒凄然殆无以为怀也",
        "author": "徐瑞",
        "content": "重阳当痛饮，对酒更生悲。\n惆怅芝山梦，死生俱别离。",
        "dynasty": "宋",
        "collection_info": null
    },
    {
        "uuid": "1538d9208f0f4a7d6e10ad9cc543584c",
        "title": "书芳洲题长江万里图诗后",
        "author": "徐瑞",
        "content": "万里朝宗势，其源可滥觞。\n从来不在险，画裏论兴亡。",
        "dynasty": "宋",
        "collection_info": null
    },
    {
        "uuid": "ce0793ee54bf4f94ef074298c7381f2b",
        "title": "庚子九月十四日陪芳洲观山中泉石次韵",
        "author": "徐瑞",
        "content": "问酒竹篱深，寻诗土花碧。\n石上更盘桓，长啸情何极。",
        "dynasty": "宋",
        "collection_info": null
    },
    {
        "uuid": "f0ef3e02f03de1c51fa511ad06aac32c",
        "title": "书壁",
        "author": "徐瑞",
        "content": "佳木交穉绿，小阁掩春深。\n唯有山西叟，相看识此心。",
        "dynasty": "宋",
        "collection_info": null
    },
    {
        "uuid": "ff7b82f8671b04edddb47b951c45de79",
        "title": "夜坐与刘信翁清谈",
        "author": "徐瑞",
        "content": "清坐不知疲，相对忘宾主。\n他年记此夜，青灯听疏雨。",
        "dynasty": "宋",
        "collection_info": null
    },
    {
        "uuid": "d1408d2417b1ee251b0e295c50e87322",
        "title": "十一月十五山行见梅一枝",
        "author": "徐瑞",
        "content": "老树千年意，枯槎一点春。\n相逢惊别久，伫立重凝神。",
        "dynasty": "宋",
        "collection_info": null
    },
    {
        "uuid": "e8e1d59029ce6d7bf110bda84d6338a9",
        "title": "周德言游小庐山观余壁间诗次韵示教走笔奉谢  其一",
        "author": "徐瑞",
        "content": "美人尘外姿，胸次澹孤清。\n空堂语三日，隠隠金石声。",
        "dynasty": "宋",
        "collection_info": null
    },
    {
        "uuid": "9a8a2cc8f4ea07a170e6c38ca5080812",
        "title": "周德言游小庐山观余壁间诗次韵示教走笔奉谢  其二",
        "author": "徐瑞",
        "content": "兰茗寻旧题，媿我昔好径。\n妙语为湔祓，清越泗滨磬。",
        "dynasty": "宋",
        "collection_info": null
    },
    {
        "uuid": "020601e113e4545253617f7b3dd4022d",
        "title": "舟行即景",
        "author": "徐瑞",
        "content": "江流千丈碧，崖树一枝红。\n临眺延缘久，扁舟我欲东。",
        "dynasty": "宋",
        "collection_info": null
    },
    {
        "uuid": "d69b4640afd7d556617bc04c66a81582",
        "title": "宿常山  其一",
        "author": "徐瑞",
        "content": "小楼临水际，一塔出林端。\n为报山僧喜，无劳问数滩。",
        "dynasty": "宋",
        "collection_info": null
    },
    {
        "uuid": "ed3b5e5dbaca92d7b3846b848f1a6ca4",
        "title": "宿常山  其二",
        "author": "徐瑞",
        "content": "灯影照白髪，清酤浣旅颜。\n半生堪一笑，四度宿常山。",
        "dynasty": "宋",
        "collection_info": null
    },
    {
        "uuid": "3b3dfbbc6292b53d833094f559dc5615",
        "title": "秋怀二首  其一",
        "author": "徐瑞",
        "content": "细雨沾庭湿，惊风入袖寒。\n黄花有佳色，独自倚阑看。",
        "dynasty": "宋",
        "collection_info": null
    },
    {
        "uuid": "f84988856e1d3e8da10e80e6de8ce5cb",
        "title": "秋怀二首  其二",
        "author": "徐瑞",
        "content": "门巷鸣干叶，阶除吟候虫。\n幽怀不可奈，丝雨更蒙蒙。",
        "dynasty": "宋",
        "collection_info": null
    },
    {
        "uuid": "b9dfc1828282c8387a562b39b839b978",
        "title": "夜坐",
        "author": "徐瑞",
        "content": "丈室四壁静，孤灯永夜明。\n蒲团清坐稳，檐铁两三声。",
        "dynasty": "宋",
        "collection_info": null
    },
    {
        "uuid": "f888b643cf0e1b1585c116f1dae29244",
        "title": "夏日六首  其一",
        "author": "徐瑞",
        "content": "屋上小山丛桂，门前绿水芙蕖。\n问事唯唯否否，逢人睢睢盱盱。",
        "dynasty": "宋",
        "collection_info": null
    },
    {
        "uuid": "0146269eface169cd63c1227fb8172ad",
        "title": "夏日六首  其二",
        "author": "徐瑞",
        "content": "客散幽庭鸟集，日长高树蝉嘶。\n有士怀戴安道，无人铸钟子期。",
        "dynasty": "宋",
        "collection_info": null
    },
    {
        "uuid": "d94491fb30adc96bd15699ea6a32c3f7",
        "title": "夏日六首  其三",
        "author": "徐瑞",
        "content": "世眼看朱成碧，人情覆雨翻云。\n宁甘头责子羽，莫教腹负将军。",
        "dynasty": "宋",
        "collection_info": null
    },
    {
        "uuid": "9422814ca1c6404f374a0902995c2485",
        "title": "夏日六首  其四",
        "author": "徐瑞",
        "content": "偶自栖迟偃仰，谁无历落嵚崎。\n两刖足见美玉，九折臂为良医。",
        "dynasty": "宋",
        "collection_info": null
    },
    {
        "uuid": "0df6fcb8b20f5d61c07a13982340855c",
        "title": "夏日六首  其五",
        "author": "徐瑞",
        "content": "我生尚友千载，不愿争名一时。\n闭门写范滂传，饱饭和渊明诗。",
        "dynasty": "宋",
        "collection_info": null
    },
    {
        "uuid": "5b31707caccf9060eda0ed28520057a1",
        "title": "夏日六首  其六",
        "author": "徐瑞",
        "content": "宇宙千年遗事，江山几段閒情。\n一笑无人领略，杖藜竹外徐行。",
        "dynasty": "宋",
        "collection_info": null
    },
    {
        "uuid": "87f91bf74ece22473b573842b597489e",
        "title": "六言四首  其一",
        "author": "徐瑞",
        "content": "脚下行万里路，胸中贮千卷书。\n到底只供一笑，屋乌何似除胥。",
        "dynasty": "宋",
        "collection_info": null
    },
    {
        "uuid": "3f0ac94c1f12ab5c5270c696e89fc94e",
        "title": "六言四首  其二",
        "author": "徐瑞",
        "content": "畜耳何如畜眼，观人孰与观颐。\n远道纷纷飞鞚，深山有客争棋。",
        "dynasty": "宋",
        "collection_info": null
    },
    {
        "uuid": "ef4a430159883b64d322a26b0adc4e2a",
        "title": "六言四首  其三",
        "author": "徐瑞",
        "content": "悟得字中有笔，却参画外无诗。\n今人见谓痴绝，异世神交特奇。",
        "dynasty": "宋",
        "collection_info": null
    },
    {
        "uuid": "b967f874957456478beaac792b779829",
        "title": "六言四首  其四",
        "author": "徐瑞",
        "content": "隠几反观唯我，出门与语者谁。\n饮酒止酒俱达，借书还书一痴。",
        "dynasty": "宋",
        "collection_info": null
    },
    {
        "uuid": "dc9106014d477911e1ac23ea243c6483",
        "title": "故夏与南翁往来里社共听松风盘旋久之欲作数语不果近日偶至其下怅然兴怀追赋六言一首",
        "author": "徐瑞",
        "content": "夜语连床未了，村醪时復一钟。\n不怕石头路滑，要听古社松风。",
        "dynasty": "宋",
        "collection_info": null
    },
    {
        "uuid": "f7db988e69ca11fbef1b5aaf1e748799",
        "title": "送医士方存方归弋阳  其一",
        "author": "徐瑞",
        "content": "俗子纷纷束阁，此客亹亹逼人。\n未论探丸起死，壶中刀匕通神。",
        "dynasty": "宋",
        "collection_info": null
    },
    {
        "uuid": "15c6536c759a202c919a9fe04664e0cc",
        "title": "送医士方存方归弋阳  其二",
        "author": "徐瑞",
        "content": "桔梗时而为帝，昌阳或笑引年。\n无用乃知有用，妙处当是不传。",
        "dynasty": "宋",
        "collection_info": null
    },
    {
        "uuid": "008d9224604d499ecb4dab4a326c7651",
        "title": "送医士方存方归弋阳  其三",
        "author": "徐瑞",
        "content": "但识身中大药，不须肘后奇方。\n我欲与君谈此，暑途行计何忙。",
        "dynasty": "宋",
        "collection_info": null
    },
    {
        "uuid": "490254700731d99e9b95cb76526d7ac1",
        "title": "偶题",
        "author": "徐瑞",
        "content": "曾驻金华傲紫烟，偶来此地了尘缘。\n春风白石冈头路，虚老松花过一年。",
        "dynasty": "宋",
        "collection_info": null
    },
    {
        "uuid": "799e28c5b938cd72e7eb831a835e132b",
        "title": "舟行书感",
        "author": "徐瑞",
        "content": "断崖斗绝小舟行，烟树崔嵬草一汀。\n宛是钓台台下路，杨梅、卢橘正青青。",
        "dynasty": "宋",
        "collection_info": null
    },
    {
        "uuid": "a4765aa5850dbc234c75b5ffd5aa9400",
        "title": "东溪舟中呈石斋",
        "author": "徐瑞",
        "content": "两山盘屈水中分，紫翠深深日欲曛。\n孤枕短蓬吟梦晓，一鶑啼破半溪云。",
        "dynasty": "宋",
        "collection_info": null
    },
    {
        "uuid": "d3a867bf438d5e03f7be46af33d89511",
        "title": "东湖枕上",
        "author": "徐瑞",
        "content": "云边假息竹方床，天地诗翁一枕凉。\n杳杳磬声清入梦，上方老衲起烧香。",
        "dynasty": "宋",
        "collection_info": null
    },
    {
        "uuid": "c7b2735f4f2bb34d9dc24195f03d4f22",
        "title": "丙戌除夜泊舟东湖用白石归苕溪韵书怀  其一",
        "author": "徐瑞",
        "content": "客梦朦胧酒力销，梨云漠漠路迢迢。\n醒来便欲寻春去，杨柳江南十五桥。",
        "dynasty": "宋",
        "collection_info": null
    },
    {
        "uuid": "93f8ff5badb778c9e8426e8a33913c0a",
        "title": "丙戌除夜泊舟东湖用白石归苕溪韵书怀  其二",
        "author": "徐瑞",
        "content": "空山岁晚足堪娱，残雪千峰水半湖。\n明发临风想诸弟，共扶白髪进屠苏。",
        "dynasty": "宋",
        "collection_info": null
    },
    {
        "uuid": "e12e1c279c80fc389233179bbf1be879",
        "title": "丙戌除夜泊舟东湖用白石归苕溪韵书怀  其三",
        "author": "徐瑞",
        "content": "出山归隠计无成，舟泊菰丛胶断冰。\n记取东湖风雪夜，青荧一点隔林灯。",
        "dynasty": "宋",
        "collection_info": null
    },
    {
        "uuid": "bb2e63e5d7c91d7d29c23b14a050ebb0",
        "title": "丙戌除夜泊舟东湖用白石归苕溪韵书怀  其四",
        "author": "徐瑞",
        "content": "津亭空树集饥鸦，望断孤云是我家。\n暮角吹寒风渐落，自呼斗酒对梅花。",
        "dynasty": "宋",
        "collection_info": null
    },
    {
        "uuid": "e562f1cce395d073ac3224e39ef4259d",
        "title": "丙戌除夜泊舟东湖用白石归苕溪韵书怀  其五",
        "author": "徐瑞",
        "content": "一卷阴符偶自随，奴星解事亦忘归。\n参横斗转吟魂瘦，愁绝寒梢两绿衣。",
        "dynasty": "宋",
        "collection_info": null
    },
    {
        "uuid": "b7e0bcebf433969d9d124642fdc9b425",
        "title": "丙戌除夜泊舟东湖用白石归苕溪韵书怀  其六",
        "author": "徐瑞",
        "content": "城郭人家饯岁寒，裁红剪翠馔春盘。\n湖滨老圃无时态，绕屋畦蔬向晓看。",
        "dynasty": "宋",
        "collection_info": null
    },
    {
        "uuid": "e96d3c49af7254bcc7eb382a196adfa9",
        "title": "丙戌除夜泊舟东湖用白石归苕溪韵书怀  其七",
        "author": "徐瑞",
        "content": "隔岸重门笑语微，摇摇烛影飐帘衣。\n翠环玉指箜篌梦，尚识轻舟天际归。",
        "dynasty": "宋",
        "collection_info": null
    },
    {
        "uuid": "4f51f42b2390cf0ce1603ff48490bb10",
        "title": "丙戌除夜泊舟东湖用白石归苕溪韵书怀  其八",
        "author": "徐瑞",
        "content": "劳生可笑类原蚕，世路羊肠更熟谙。\n自古诗人例如此，咸阳客舍老青衫。",
        "dynasty": "宋",
        "collection_info": null
    },
    {
        "uuid": "59e07d86c368fa10e8936f4d720c9924",
        "title": "丙戌除夜泊舟东湖用白石归苕溪韵书怀  其九",
        "author": "徐瑞",
        "content": "归抚苍松笑一场，誓无滋味博西凉。\n春风烂熳春云热，酿取松花一瓮香。",
        "dynasty": "宋",
        "collection_info": null
    },
    {
        "uuid": "bc99254c9841088eaec716b47ced6f32",
        "title": "丙戌除夜泊舟东湖用白石归苕溪韵书怀  其一○",
        "author": "徐瑞",
        "content": "封侯几见梦魂销，千万徒劳重压腰。\n只待区中缘了尽，携家采药住中条。",
        "dynasty": "宋",
        "collection_info": null
    },
    {
        "uuid": "5383afd110465efd90373632382ed4ed",
        "title": "丁亥正月二日自东湖泛舟归鹊湖",
        "author": "徐瑞",
        "content": "贳酒张帆古渡头，半篙新水送归舟。\n梅花惜我漂零久，一片飞香入柁楼。",
        "dynasty": "宋",
        "collection_info": null
    },
    {
        "uuid": "9bef8ece3837853b16106fa6bf25c33a",
        "title": "正月晦日泛舟诣东湖兴尽而返戏作",
        "author": "徐瑞",
        "content": "古渡开帆破暮烟，平明回棹浪鸣舷。\n可怜烟雨东湖兴，绝似山阴雪夜船。",
        "dynasty": "宋",
        "collection_info": null
    },
    {
        "uuid": "aa38c0020381d99748a955c630c573a1",
        "title": "小斋前老梅至二月半花犹未落余香最可爱",
        "author": "徐瑞",
        "content": "瘦树枯枝藓晕青，嫩寒清晓雨冥冥。\n道人不管花开落，独爱残香绕砚屏。",
        "dynasty": "宋",
        "collection_info": null
    },
    {
        "uuid": "b11ac6af6a8a6078c16ada76b52a4fbc",
        "title": "读苏黄集",
        "author": "徐瑞",
        "content": "胡儿争问大苏集，仙官解作太史书。\n当时同朝人欲杀，所能者天信不虚。",
        "dynasty": "宋",
        "collection_info": null
    },
    {
        "uuid": "6647a68943061807416e14296a68e7e1",
        "title": "书怀五首  其一",
        "author": "徐瑞",
        "content": "伊优骯脏子自择，籧篨戚施我不能。\n试看洛阳红紫国，何如空谷一枯藤。",
        "dynasty": "宋",
        "collection_info": null
    },
    {
        "uuid": "75df70c4bcd7c3a90519276f3e012213",
        "title": "书怀五首  其二",
        "author": "徐瑞",
        "content": "朱云岂是丞相吏，子房偶作帝者师。\n去就谁能明此道，西风落木鬓成丝。",
        "dynasty": "宋",
        "collection_info": null
    },
    {
        "uuid": "c7f1234985fddfd8aaa1cdcbe2b64660",
        "title": "书怀五首  其三",
        "author": "徐瑞",
        "content": "文章意造乃天趣，学奇学涩为谁妍。\n皮毛落尽真实在，千载谁续鵾鸡絃。",
        "dynasty": "宋",
        "collection_info": null
    },
    {
        "uuid": "eee7b57b57a9282cc889126b1a698a65",
        "title": "书怀五首  其四",
        "author": "徐瑞",
        "content": "曹刘沈谢易摸索，杨王卢骆哂未休。\n眼底轮囷能有几，蛛丝尘网百尺楼。",
        "dynasty": "宋",
        "collection_info": null
    },
    {
        "uuid": "cee90812090ccdb82e294e9ccca284bb",
        "title": "书怀五首  其五",
        "author": "徐瑞",
        "content": "枯桐三尺寄古意，悬崖夜半鸣风泉。\n广陵散曲世不传，五柳先生更无絃。",
        "dynasty": "宋",
        "collection_info": null
    },
    {
        "uuid": "88f523c309a248445675541c6f19c119",
        "title": "秋晚对牵牛花怀友",
        "author": "徐瑞",
        "content": "蘸碧轻绡一捻垂，蜿蜒细蔓满枯篱。\n晓来风露深深巷，记得相看觅句时。",
        "dynasty": "宋",
        "collection_info": null
    },
    {
        "uuid": "583763a9fc4c5d909c935e2b26198128",
        "title": "听雨",
        "author": "徐瑞",
        "content": "听泉听雨不须悲，声本无情我自痴。\n梦觉不同均是梦，寂然妙在不闻时。",
        "dynasty": "宋",
        "collection_info": null
    },
    {
        "uuid": "3e9b3a162d3efe446b74d43c6f756ad7",
        "title": "偶洁甆鼎煮芽茶可玉弟以云松吟藁至且啜且哦就成小绝并以卷锦",
        "author": "徐瑞",
        "content": "活火枯樵煮露芽，瓢盂颠倒岸乌纱。\n君诗味永加严苦，可恨山中客未嘉。",
        "dynasty": "宋",
        "collection_info": null
    },
    {
        "uuid": "0edab1429118d2add4fbf060568492c6",
        "title": "甲午夏日读尔雅有感",
        "author": "徐瑞",
        "content": "梁间客燕一采芑，鞴上饥鹰肉不肥。\n爱杀前溪双属玉，羽毛如雪背人飞。",
        "dynasty": "宋",
        "collection_info": null
    },
    {
        "uuid": "f90c67b86a3a21c0c5af3553d231f50f",
        "title": "丙申二月既望仲退再来山中意行谈旧送别怅望寄两绝句其一云别君乌石冈头路一树梨花照晚烟总是旧来携手处东风回首十三年其二云入山不远六七里老我应行千百回昨日与君谈未了今朝策蹇又重来读之黯然次韵用谢  其一",
        "author": "徐瑞",
        "content": "东风满眼皆陈迹，老树荒园更断烟。\n今昔相看只如此，但拚痛饮过年年。",
        "dynasty": "宋",
        "collection_info": null
    },
    {
        "uuid": "a8c4180de0d4a49494f3c1b16bb42dd9",
        "title": "丙申二月既望仲退再来山中意行谈旧送别怅望寄两绝句其一云别君乌石冈头路一树梨花照晚烟总是旧来携手处东风回首十三年其二云入山不远六七里老我应行千百回昨日与君谈未了今朝策蹇又重来读之黯然次韵用谢  其二",
        "author": "徐瑞",
        "content": "梦中几度寻安道，也似当年泛剡回。\n可是山中缘未断，又从云外寄诗来。",
        "dynasty": "宋",
        "collection_info": null
    },
    {
        "uuid": "cd745c57e47e8437cb8dcb6fdb4677b8",
        "title": "程明大送枸杞数本侑以古诗两绝奉谢  其一",
        "author": "徐瑞",
        "content": "故人念我忍饥坐，送我灵苗意甚勤。\n便作深根千岁计，云间要听吠狺狺。",
        "dynasty": "宋",
        "collection_info": null
    },
    {
        "uuid": "4a01646b4d1d150bb8b5297c69be5e8b",
        "title": "程明大送枸杞数本侑以古诗两绝奉谢  其二",
        "author": "徐瑞",
        "content": "坡翁尚感黄柑意，杜老深知菜把恩。\n此意世间寥落久，自哦诗句绕荒园。",
        "dynasty": "宋",
        "collection_info": null
    },
    {
        "uuid": "01d414c187072ebb2a8bf6b2ffc28b88",
        "title": "书壁",
        "author": "徐瑞",
        "content": "爱山日凭西楼角，听雨长来破寺中。\n可恨无人同此味，绕檐疏竹鸟呼风。",
        "dynasty": "宋",
        "collection_info": null
    },
    {
        "uuid": "95f090242b85950748aad3d87341bf6c",
        "title": "寻梅十首  其一",
        "author": "徐瑞",
        "content": "去年冰雪梅开晚，立春半月始见花。\n只今至后未五日，南枝已破两三丫。",
        "dynasty": "宋",
        "collection_info": null
    },
    {
        "uuid": "9ec3e2eb2dec593d66f1b405f6d838e6",
        "title": "寻梅十首  其二",
        "author": "徐瑞",
        "content": "冰溪冻合路迢迢，雪片疏疏着地消。\n幽香袭人无觅处，信步行过独树桥。",
        "dynasty": "宋",
        "collection_info": null
    },
    {
        "uuid": "ee427e76c97c36652cbc708f7343739f",
        "title": "寻梅十首  其三",
        "author": "徐瑞",
        "content": "山中峭壁孤绝处，瘦树独立殊风标。\n我行矫首坐嘆息，正似高人不可招。",
        "dynasty": "宋",
        "collection_info": null
    },
    {
        "uuid": "8c03dc33f3bf9eba5cb236bc40137896",
        "title": "寻梅十首  其四",
        "author": "徐瑞",
        "content": "石梁溪上鸳鸯树，昔年樵斧摧为薪。\n诗翁赋诗慰不遇，险语至今惊鬼神。",
        "dynasty": "宋",
        "collection_info": null
    },
    {
        "uuid": "b6714de435394b217e28627a759c04ec",
        "title": "寻梅十首  其五",
        "author": "徐瑞",
        "content": "墙东一株苍藓身，故人手斸山中云。\n封植敢忘角弓赋，每到花开如见君。",
        "dynasty": "宋",
        "collection_info": null
    },
    {
        "uuid": "3adeab6f25896942761f32b2f473c6d1",
        "title": "寻梅十首  其六",
        "author": "徐瑞",
        "content": "首阳食薇千古瘦，商山茹芝绝世清。\n谁能嚼花卧空谷，一物不向胸中横。",
        "dynasty": "宋",
        "collection_info": null
    },
    {
        "uuid": "25be730ba4024a1138c6231bebf53c27",
        "title": "寻梅十首  其七",
        "author": "徐瑞",
        "content": "项里苔梅妙天下，蜀苑梅龙天下无。\n放翁诗酒白石笛，二老风流不可摹。",
        "dynasty": "宋",
        "collection_info": null
    },
    {
        "uuid": "46a838a6b3cf9af725e8cdfcead5e57d",
        "title": "寻梅十首  其八",
        "author": "徐瑞",
        "content": "种性还如赋苦笋，趣味一似传冰壶。\n持此问梅翻绝倒，荔支瑶柱有同无。",
        "dynasty": "宋",
        "collection_info": null
    },
    {
        "uuid": "a6c340d0686c914c5198b6803fded783",
        "title": "寻梅十首  其九",
        "author": "徐瑞",
        "content": "烟芜牧笛不胜哀，梦绕西湖几百回。\n应是诗人有余恨，断桥流水为谁开。",
        "dynasty": "宋",
        "collection_info": null
    },
    {
        "uuid": "e1ddd0a7fa179f0f5e5cdfb2b8d6a4ea",
        "title": "寻梅十首  其一○",
        "author": "徐瑞",
        "content": "十亩荒园野水边，尽栽梅树不论钱。\n珍重木瓢任真率，年年携此醉花前。",
        "dynasty": "宋",
        "collection_info": null
    },
    {
        "uuid": "51677b54b16d36204d187ca4a263b12c",
        "title": "九月廿五夜小雨成雪",
        "author": "徐瑞",
        "content": "秋来多病怯新寒，香冷衣篝梦易残。\n夜半忽惊风雨恶，开门雪已满前山。",
        "dynasty": "宋",
        "collection_info": null
    },
    {
        "uuid": "058360bc2475f21f15498d405321577a",
        "title": "寄芳洲先生  其一",
        "author": "徐瑞",
        "content": "山中二十三年约，今日寻诗始得来。\n举瓢酌水为君寿，从此登临岁一回。",
        "dynasty": "宋",
        "collection_info": null
    },
    {
        "uuid": "eb8edc8731e590e93423082b910f4337",
        "title": "寄芳洲先生  其二",
        "author": "徐瑞",
        "content": "周郎折简应难致，退叟高骞招不来。\n石上留题有神护，不教雨渍长苍苔。",
        "dynasty": "宋",
        "collection_info": null
    },
    {
        "uuid": "c7337e2b81740690503f5c43ec7d2772",
        "title": "寄芳洲先生  其三",
        "author": "徐瑞",
        "content": "时人近日多轻士，造物从来亦忌名。\n只有青山无世态，与君一见若平生。",
        "dynasty": "宋",
        "collection_info": null
    },
    {
        "uuid": "0fccfbde4ce4bdeabf5d848844582c33",
        "title": "寄芳洲先生  其四",
        "author": "徐瑞",
        "content": "官衔雅似何水部，文学老于元道州。\n如此身名应贵重，世间清浊易同流。",
        "dynasty": "宋",
        "collection_info": null
    },
    {
        "uuid": "a917ce7b325820206cce75b69951ddac",
        "title": "寄芳洲先生  其五",
        "author": "徐瑞",
        "content": "生来道义胜纷华，晚抱遗经学种瓜。\n犹有爱山心不厌，时时幽梦到烟霞。",
        "dynasty": "宋",
        "collection_info": null
    },
    {
        "uuid": "d0d03613ff6dd531c4ab148bec2d7850",
        "title": "雪中夜坐杂咏十首  其一",
        "author": "徐瑞",
        "content": "数间老屋云松下，半亩方塘水竹村。\n先生观化耿独坐，不觉寒深雪塞门。",
        "dynasty": "宋",
        "collection_info": null
    },
    {
        "uuid": "d1fbf0ad6714d17f08006d8a04591589",
        "title": "雪中夜坐杂咏十首  其二",
        "author": "徐瑞",
        "content": "檐头风铁响铮铮，檐外浪浪槁叶鸣。\n别有宫商人未识，一炉活火听瓶笙。",
        "dynasty": "宋",
        "collection_info": null
    },
    {
        "uuid": "5c5158b02519cdc7fb72da9daa96f432",
        "title": "雪中夜坐杂咏十首  其三",
        "author": "徐瑞",
        "content": "读书声歇茶初熟，古鼎香销诗未成。\n起唤欧苏索白战，天高海阔不胜情。",
        "dynasty": "宋",
        "collection_info": null
    },
    {
        "uuid": "6d188698a20cf1e131f0ca413284d256",
        "title": "雪中夜坐杂咏十首  其四",
        "author": "徐瑞",
        "content": "古人何者是不朽，举世何人善打乖。\n总是流连光景处，天分幽事属吾侪。",
        "dynasty": "宋",
        "collection_info": null
    },
    {
        "uuid": "c7d79c989731be5c5ccc13867af90fd9",
        "title": "雪中夜坐杂咏十首  其五",
        "author": "徐瑞",
        "content": "文章有皮有骨髓，欲参此语如参禅。\n我从诸老得印可，妙处可悟不可传。",
        "dynasty": "宋",
        "collection_info": null
    },
    {
        "uuid": "44fb46d0b2fd4ef3cea697d63a4b1b72",
        "title": "雪中夜坐杂咏十首  其六",
        "author": "徐瑞",
        "content": "古人骨烂心犹在，欲观古人观其心。\n我读古书忘寝食，去之千载一如今。",
        "dynasty": "宋",
        "collection_info": null
    },
    {
        "uuid": "670b7055972cf8ca7b319eb3e6dc04d6",
        "title": "雪中夜坐杂咏十首  其七",
        "author": "徐瑞",
        "content": "何人求死不得死，有士欲生而舍生。\n谁谓古今人品异，要于出处自权衡。",
        "dynasty": "宋",
        "collection_info": null
    },
    {
        "uuid": "2bfb2302e3d9f87c17b93454c3760fac",
        "title": "雪中夜坐杂咏十首  其八",
        "author": "徐瑞",
        "content": "谷粟桑麻里俗淳，农谈竟夕意弥真。\n半壶浊酒陶陶醉，便是羲皇以上人。",
        "dynasty": "宋",
        "collection_info": null
    },
    {
        "uuid": "3599d9efa81b942edae5df481f6bb6ec",
        "title": "雪中夜坐杂咏十首  其九",
        "author": "徐瑞",
        "content": "绝怜山北松间寺，门径漫漫雪作堆。\n衲僧定起夜将半，自拨寒炉分芋魁。",
        "dynasty": "宋",
        "collection_info": null
    },
    {
        "uuid": "24f5f0e3a76fd32f994b218f0fd0652b",
        "title": "雪中夜坐杂咏十首  其一○",
        "author": "徐瑞",
        "content": "看梅不睡非愁夜，对酒高谈别是春。\n水北山南清兴发，迟明踏雪度烟津。",
        "dynasty": "宋",
        "collection_info": null
    },
    {
        "uuid": "cc63aa29cab7703359be03bdff8102e1",
        "title": "二月望暂寓山中感旧  其一",
        "author": "徐瑞",
        "content": "出山两足涴尘土，几夜梦听山中泉。\n行到向来结茆处，瘦藤枯树仍风烟。",
        "dynasty": "宋",
        "collection_info": null
    },
    {
        "uuid": "4990d00b86dd524020de71edf05bc1a4",
        "title": "二月望暂寓山中感旧  其二",
        "author": "徐瑞",
        "content": "茆茨高下倚苍石，略彴参差跨碧流。\n白髪前坡两翁媪，相逢漫说十春秋。",
        "dynasty": "宋",
        "collection_info": null
    },
    {
        "uuid": "b6946fe3178ff851787074c7b4f52d7c",
        "title": "二月望暂寓山中感旧  其三",
        "author": "徐瑞",
        "content": "野花绿水红香动，石壁晴霞倒影奇。\n好句诗人曾拾得，重来绝笑剑痕痴。",
        "dynasty": "宋",
        "collection_info": null
    },
    {
        "uuid": "4827ca7aef7be1ca03959a79bf066cc6",
        "title": "二月望暂寓山中感旧  其四",
        "author": "徐瑞",
        "content": "石臼凝泉莹似冰，山椒云气起如蒸。\n小溪流出桃花片，我欲穷源客不能。",
        "dynasty": "宋",
        "collection_info": null
    },
    {
        "uuid": "3796978febcdc99d262142c3d7c9e5f3",
        "title": "病疟新差仲退折梅一枝冒雪跨馿访我松下且赋诗一首次韵以谢閴月廿八日也",
        "author": "徐瑞",
        "content": "破雪折梅相料理，要将春信报新年。\n独跨瘦馿披鹤氅，更于何处觅神仙。",
        "dynasty": "宋",
        "collection_info": null
    },
    {
        "uuid": "03c655e2995ce9fcdeac7b2306f0f65f",
        "title": "閴月廿九日芳洲寄绿萼梅一枝诗二首次韵为谢  其一",
        "author": "徐瑞",
        "content": "故人雪裏寄梅花，妙句清寒逼齿牙。\n睡起病随残臈去，坐看神水长金华。",
        "dynasty": "宋",
        "collection_info": null
    },
    {
        "uuid": "25baf65c452a47f5a41da9149d4d9604",
        "title": "閴月廿九日芳洲寄绿萼梅一枝诗二首次韵为谢  其二",
        "author": "徐瑞",
        "content": "鹤背从来不载钱，老梅风雪是忘年。\n春风若肯留相待，定趁湾头水上船。",
        "dynasty": "宋",
        "collection_info": null
    },
    {
        "uuid": "4fd5615a1aa8a06026ef0b26c69530ca",
        "title": "挽李思宣",
        "author": "徐瑞",
        "content": "芝山携酒诗犹在，芹泮横经梦已空。\n箧底更藏书数纸，不堪和泪对秋风。",
        "dynasty": "宋",
        "collection_info": null
    },
    {
        "uuid": "c95f7d09b046298f6f88e2a7f2bfa994",
        "title": "次韵谢拙逸见寄",
        "author": "徐瑞",
        "content": "鱼雁迢迢不一书，寻真岂为出无馿。\n去年偶误梅花约，心密何须泥迹疏。",
        "dynasty": "宋",
        "collection_info": null
    },
    {
        "uuid": "39b6ce576f9dbc7006265efdd3536f89",
        "title": "与弋阳徐觉民主簿  其一",
        "author": "徐瑞",
        "content": "昔年熟看灵山面，常怪宝气充其间。\n此行乃与公相识，不负平生识此山。",
        "dynasty": "宋",
        "collection_info": null
    },
    {
        "uuid": "b5e7a3726414b522c9a0efa46295cf35",
        "title": "与弋阳徐觉民主簿  其二",
        "author": "徐瑞",
        "content": "文章政事本一贯，道在从教俗论譁。\n为问匆匆赴期会，何如骑马看烟霞。",
        "dynasty": "宋",
        "collection_info": null
    },
    {
        "uuid": "143cf7a6eeb39d6dff569b604852b880",
        "title": "与弋阳徐觉民主簿  其三",
        "author": "徐瑞",
        "content": "向来自许千年鹤，老去真成六日蟾。\n且喜宗盟今日合，归程不惜为公淹。",
        "dynasty": "宋",
        "collection_info": null
    },
    {
        "uuid": "52b20b6af257a2dffcfc131b3659863c",
        "title": "送从弟兰玉视牍柳州  其一",
        "author": "徐瑞",
        "content": "柳侯种柳柳江边，岁岁春风岁岁妍。\n若访韩碑寻柳庙，为持菊蘂荐寒泉。",
        "dynasty": "宋",
        "collection_info": null
    },
    {
        "uuid": "aee5e289869d137d1d98eba52b8f8717",
        "title": "送从弟兰玉视牍柳州  其二",
        "author": "徐瑞",
        "content": "折花呼酒醉南楼，草草三年一笑留。\n今日要游难似旧，玉钗占喜白云秋。",
        "dynasty": "宋",
        "collection_info": null
    },
    {
        "uuid": "faf7256fd24a30b17c9f3bfd720fefb7",
        "title": "再用韵送谢拙逸  其一",
        "author": "徐瑞",
        "content": "久悟看山胜看书，梦中犹爱倒骑馿。\n武夷夙有烟霞侣，目断晴云雁影疏。",
        "dynasty": "宋",
        "collection_info": null
    },
    {
        "uuid": "bb00a97f9babb5bd62538775ea043987",
        "title": "再用韵送谢拙逸  其二",
        "author": "徐瑞",
        "content": "辟俗寻常昼掩门，弄丸聊復了朝昏。\n折梅且寄春风信，终待相逢慰渴魂。",
        "dynasty": "宋",
        "collection_info": null
    },
    {
        "uuid": "5237eb6d76969ec5a6233de614e3a2ac",
        "title": "马天心远游而归椎髻变而巾帻袖衣变而逢掖名字号俱变书亦学颜作三诗寄之  其一",
        "author": "徐瑞",
        "content": "纸上磊落太师字，行间突兀玄晏名。\n斯人变幻不可测，卒然见之令人惊。",
        "dynasty": "宋",
        "collection_info": null
    },
    {
        "uuid": "2b4434d2d75f520339c9ce11fcf03fc2",
        "title": "马天心远游而归椎髻变而巾帻袖衣变而逢掖名字号俱变书亦学颜作三诗寄之  其二",
        "author": "徐瑞",
        "content": "风流千载贺知章，晚岁黄冠归故乡。\n三岛烟霞镜湖月，此意与之谁短长。",
        "dynasty": "宋",
        "collection_info": null
    },
    {
        "uuid": "235eff28ee6e15c47981f9b6b4771450",
        "title": "送马君采赴忠定书院教谕  其一",
        "author": "徐瑞",
        "content": "吾乡湾头有明月，照映空山草木寒。\n颇怪近来光采变，乃知珠徙上余干。",
        "dynasty": "宋",
        "collection_info": null
    },
    {
        "uuid": "74cef11dc714667f8ab5a0c4230d2f48",
        "title": "送马君采赴忠定书院教谕  其二",
        "author": "徐瑞",
        "content": "孤城上与白云齐，唐宋诸人旧有题。\n弔古不须深感慨，但教残剩付归奚。",
        "dynasty": "宋",
        "collection_info": null
    },
    {
        "uuid": "abc2345bae33a02e2df76cdfc6999b6a",
        "title": "赠别高则山王叔浩  其一",
        "author": "徐瑞",
        "content": "采诗直须别具眼，论人尤贵平其心。\n莫重所闻轻所见，四方岩穴有知音。",
        "dynasty": "宋",
        "collection_info": null
    },
    {
        "uuid": "f91d1e8d44692d9fb99f9723298c1b7d",
        "title": "赠别高则山王叔浩  其二",
        "author": "徐瑞",
        "content": "孤洲兰蕊春风晚，老树丝苓夜雨寒。\n何日抱琴重过我，焚香煮茗听君弹。",
        "dynasty": "宋",
        "collection_info": null
    },
    {
        "uuid": "8dbab1b5dc6a68f84201fad6e37a87f0",
        "title": "题小斋壁",
        "author": "徐瑞",
        "content": "卖药城南二十秋，得钱取醉酒家楼。\n近来不敢出山去，怕有人呼韩伯休。",
        "dynasty": "宋",
        "collection_info": null
    },
    {
        "uuid": "e6cf3fcd7a7e39f7cfb716de92c7f3aa",
        "title": "题邓梅边买馿卷后",
        "author": "徐瑞",
        "content": "出市难逢陈处士，叩门谁识傅先生。\n此行若遇孙郎宴，借笔不妨题子名。",
        "dynasty": "宋",
        "collection_info": null
    },
    {
        "uuid": "bef18f906262b1386d10c90957f31998",
        "title": "次韵怡如解嘲",
        "author": "徐瑞",
        "content": "子敦尚受坡翁谑，山谷何心戏炳之。\n抵掌相看成一笑，折肱始信是良医。",
        "dynasty": "宋",
        "collection_info": null
    },
    {
        "uuid": "b50dce3931293efa7e2fc07e1d1ae37e",
        "title": "过歇岭",
        "author": "徐瑞",
        "content": "四山竹树与云齐，淛水东流江水西。\n独策短筇过歇岭，乱峰迭迭翠禽啼。",
        "dynasty": "宋",
        "collection_info": null
    },
    {
        "uuid": "7da91798327d28bdef751e02bd1c2378",
        "title": "晚行三桥",
        "author": "徐瑞",
        "content": "晚凉信步十三湾，疏柳高荷欲半残。\n时有小舟桥下过，无言独倚石阑干。",
        "dynasty": "宋",
        "collection_info": null
    },
    {
        "uuid": "b92077c3679ced771a416d1a29b08b9a",
        "title": "灵芝寺",
        "author": "徐瑞",
        "content": "为爱嘉名似故乡，芒鞋日日此徜徉。\n非关贪礼瞿昙相，自是三生有愿香。",
        "dynasty": "宋",
        "collection_info": null
    },
    {
        "uuid": "76ca7805156126c1667b182b7cef19cc",
        "title": "八月十八日观潮",
        "author": "徐瑞",
        "content": "海门乍见一线白，江下涛头十丈黄。\n数点红旗争出没，千艘飞橹下沧浪。",
        "dynasty": "宋",
        "collection_info": null
    },
    {
        "uuid": "79118eaa8bec4cd0eb08b01576971192",
        "title": "登钓台  其一",
        "author": "徐瑞",
        "content": "雪手升堂读古碑，先生应笑鬓成丝。\n满庭黄叶无人扫，唯有清风似旧时。",
        "dynasty": "宋",
        "collection_info": null
    },
    {
        "uuid": "19977f740d6e2773647a2f1efb8f9966",
        "title": "登钓台  其二",
        "author": "徐瑞",
        "content": "欲荐山中十九泉，荒榛塞路上无缘。\n凄凉不尽怀贤意，黄帽催呼蚤下船。",
        "dynasty": "宋",
        "collection_info": null
    },
    {
        "uuid": "4242784eb2e04e7bd07728f1fe86fa14",
        "title": "舟行不胜节物之感",
        "author": "徐瑞",
        "content": "客中无酒浣羁愁，想见家山菊自秋。\n记取今年重九日，大郎滩下泛孤舟。",
        "dynasty": "宋",
        "collection_info": null
    },
    {
        "uuid": "f9139411cfa7cd56507bd730efdba0d3",
        "title": "次马初心韵  其一",
        "author": "徐瑞",
        "content": "良朋难合易参差，处独频频入梦思。\n岁晚得君相料理，老怀磊落更谁知。",
        "dynasty": "宋",
        "collection_info": null
    },
    {
        "uuid": "9d2f9f473ff43f996bc5c95957b75d3b",
        "title": "次马初心韵  其二",
        "author": "徐瑞",
        "content": "浊酒陶陶时一钟，柴门牢键畏迎逢。\n夜来风雪敲窗纸，喜见前山玉作峰。",
        "dynasty": "宋",
        "collection_info": null
    },
    {
        "uuid": "df5ccb9c392da4b07e593aafabef8174",
        "title": "戊午元日  其一",
        "author": "徐瑞",
        "content": "爆竹声残晓色分，漫天雪片报新春。\n绝怜今日屠苏酒，不见丁年共饮人。",
        "dynasty": "宋",
        "collection_info": null
    },
    {
        "uuid": "06517cafb1ed4d509d9d70d9cc9d4924",
        "title": "戊午元日  其二",
        "author": "徐瑞",
        "content": "屋角红梅雪裏香，索人管领意深长。\n老松秀出千林表，甲裂皮皱色转苍。",
        "dynasty": "宋",
        "collection_info": null
    },
    {
        "uuid": "84221a47f3ddb550411c473d77c067f7",
        "title": "次韵月湾东湖十咏 两堤柳色",
        "author": "徐瑞",
        "content": "废垒迢迢睥睨连，两堤横截锁苍烟。\n柳丝繫得春光住，画舫时时杂钓船。",
        "dynasty": "宋",
        "collection_info": null
    },
    {
        "uuid": "06be39d92b60772a8e4b8c9e88592eb3",
        "title": "次韵月湾东湖十咏 双塔铃音",
        "author": "徐瑞",
        "content": "浮屠双笔仰书天，檐铎吟风破曙烟。\n似为众生说般若，兴亡莫问劫灰年。",
        "dynasty": "宋",
        "collection_info": null
    },
    {
        "uuid": "3275136488373a7f38a8e995326845ef",
        "title": "次韵月湾东湖十咏 孔庙松风",
        "author": "徐瑞",
        "content": "苍然五鬣东海来，直干参天不可回。\n堂上不闻金石韵，空中时听殷晴雷。",
        "dynasty": "宋",
        "collection_info": null
    },
    {
        "uuid": "eb9fb2f6d2a1cc20bcbcb9ed462ab931",
        "title": "次韵月湾东湖十咏 颜亭荷雨",
        "author": "徐瑞",
        "content": "急雨高荷汞走盘，颜公一去岁如千。\n天公不为游人计，端为忠臣雪怒肝。",
        "dynasty": "宋",
        "collection_info": null
    },
    {
        "uuid": "abd78ecbe8de2e2a7c3a4b96668bcd63",
        "title": "次韵月湾东湖十咏 湖中孤寺",
        "author": "徐瑞",
        "content": "崔嵬银屋漭相围，突兀禅房水半扉。\n便是金山古兰若，坐看孤鸟断云飞。",
        "dynasty": "宋",
        "collection_info": null
    },
    {
        "uuid": "f82e2f47441fb0ae07e2e21e8dd217ae",
        "title": "次韵月湾东湖十咏 洲上百花",
        "author": "徐瑞",
        "content": "后台花发映前台，红紫成林绿作堆。\n三日一花尤尽在，愿言均作四时开。",
        "dynasty": "宋",
        "collection_info": null
    },
    {
        "uuid": "6e0f275636ea2981f4df82225c8f8b63",
        "title": "次韵月湾东湖十咏 荐福茶烟",
        "author": "徐瑞",
        "content": "老衲松根拾槁枝，石铛煮茗日舒迟。\n青青亭上晴云散，正是禅僧出定时。",
        "dynasty": "宋",
        "collection_info": null
    },
    {
        "uuid": "2843dd5b939424eb02b538a71c329aa1",
        "title": "次韵月湾东湖十咏 新桥酒斾",
        "author": "徐瑞",
        "content": "袅袅垂杨映小楼，吴姬唤客酒新篘。\n倚檐高揭青帘处，认取墙东最上头。",
        "dynasty": "宋",
        "collection_info": null
    },
    {
        "uuid": "d8dd39de9764ccff191303d747c85c0c",
        "title": "次韵月湾东湖十咏 江城暮角",
        "author": "徐瑞",
        "content": "梅花三迭暮云横，戍客怀乡梦自惊。\n纵是时平争战息，不堪吹出入云声。",
        "dynasty": "宋",
        "collection_info": null
    },
    {
        "uuid": "a1bd6d22611fec86d6db306cb76212f6",
        "title": "次韵月湾东湖十咏 芝峤晴云",
        "author": "徐瑞",
        "content": "深谷逶迤缥缈中，白衣遥映晓暾红。\n时清不嘆唐虞远，可有商山四老翁。",
        "dynasty": "宋",
        "collection_info": null
    },
    {
        "uuid": "47877dca35eead9cac4f66f4c15eabd2",
        "title": "七月十七夜梦中见亡孙概觉而悽怆不已",
        "author": "徐瑞",
        "content": "梦汝颀然立我傍，言辞慷慨巧趋跄。\n觉来落月明窗户，抚枕潸然泪满床。",
        "dynasty": "宋",
        "collection_info": null
    },
    {
        "uuid": "33bbc38fdee90820126fdb170478328e",
        "title": "对菊用先大父云岩先生仰高堂壁间韵",
        "author": "徐瑞",
        "content": "小圃秋花孰是强，唯余老菊殿年光。\n寒英不独华予晚，九死犹能不改香。",
        "dynasty": "宋",
        "collection_info": null
    },
    {
        "uuid": "7e337835c82ba03dd480a2bb082ec6d4",
        "title": "读靖节和靖诗偶成寄仲退",
        "author": "徐瑞",
        "content": "逋仙只住西湖上，靖节终身栗里中。\n千古修名垂宇宙，何曾南北与西东。",
        "dynasty": "宋",
        "collection_info": null
    },
    {
        "uuid": "7c7dad0fed033668948ae60a61c16aaf",
        "title": "次韵江道可见寄五绝  其一",
        "author": "徐瑞",
        "content": "戎压尘沙汗血劳，君如孤鹤立危梢。\n何时过我长松下，共候风炉涌雪涛。",
        "dynasty": "宋",
        "collection_info": null
    },
    {
        "uuid": "9688c0aa55c13f6fdba9be786bb4275a",
        "title": "次韵江道可见寄五绝  其二",
        "author": "徐瑞",
        "content": "世间万事匪人为，消长神机祗自知。\n饮酒不求千日醉，读书空悔十年迟。",
        "dynasty": "宋",
        "collection_info": null
    },
    {
        "uuid": "f72c6ace79dfeabdf1feeed6de97af2f",
        "title": "次韵寄题文溪许氏秋圃",
        "author": "徐瑞",
        "content": "我看黄花意甚长，纷纷萧艾不能荒。\n无论楚晋韩家事，万古秋风只自芳。",
        "dynasty": "宋",
        "collection_info": null
    },
    {
        "uuid": "a00d8ff096798d559ca2e373b969750d",
        "title": "饭牛",
        "author": "徐瑞",
        "content": "饭牛夙志老方酬，看似沩山水牯牛。\n水草寻常自调伏，鼻端不用拽绳头。",
        "dynasty": "宋",
        "collection_info": null
    },
    {
        "uuid": "8a0ddb82dcdaab06bdf2515b9444a452",
        "title": "腰痛苦甚戏作二绝句",
        "author": "徐瑞",
        "content": "十万腰缠不足珍，腰围顿减可怜人。\n折腰不为五斗米，彭泽元来解忍贫。",
        "dynasty": "宋",
        "collection_info": null
    },
    {
        "uuid": "b758476269c9a8b0d1658d0ac947765b",
        "title": "正月廿七月湾来访折千叶红梅一枝为赠",
        "author": "徐瑞",
        "content": "喜闻环佩响然臻，笑语芬芳绝世尘。\n林壑荒凉无所有，殷勤送似一枝春。",
        "dynasty": "宋",
        "collection_info": null
    },
    {
        "uuid": "d906c62cd8087fdf703a545b6a1c1e36",
        "title": "七月十六夜对月有感",
        "author": "徐瑞",
        "content": "神游赤壁水光浮，想见元丰壬戌秋。\n甲子四周月长好，更无人续宋风流。",
        "dynasty": "宋",
        "collection_info": null
    },
    {
        "uuid": "f71c45471330448aef6c9f79e76b7974",
        "title": "次韵吴仲退见贻  其一",
        "author": "徐瑞",
        "content": "瘦竹相随立，轻坚九节青。\n川平云澹澹，风定树亭亭。\n汩没悲流俗，驱驰累有形。\n揜关差有味，危坐玩羲经。",
        "dynasty": "宋",
        "collection_info": null
    },
    {
        "uuid": "8e75b4383496979abe7fce0fb6412400",
        "title": "次韵吴仲退见贻  其二",
        "author": "徐瑞",
        "content": "天秋分袂后，扰扰似年时。\n竟负梅花约，空哦春树诗。\n断崖粘冻雪，碎石漾流嘶。\n怅望湾头路，扁舟乐泳思。",
        "dynasty": "宋",
        "collection_info": null
    },
    {
        "uuid": "dda656ec6c90084b1312e10b7c8f1a8b",
        "title": "溪上晚眺",
        "author": "徐瑞",
        "content": "望逐飞云去，天低落景黄。\n江湖流不尽，宇宙事何长。\n帆影行空阔，渔歌出莽苍。\n沙平秋草远，鸥鹭未相忘。",
        "dynasty": "宋",
        "collection_info": null
    },
    {
        "uuid": "5a497d47115d0eda768942c13ad69c5f",
        "title": "秋夜",
        "author": "徐瑞",
        "content": "沉沉秋夜静，轻策步中庭。\n止酒天真澹，烹茶世梦醒。\n风枝绕惊鹊，露草度流萤。\n物化犹如此，浮生可得停。",
        "dynasty": "宋",
        "collection_info": null
    },
    {
        "uuid": "21a2e44394121a94d16c8d92e1416aaa",
        "title": "临泉寺",
        "author": "徐瑞",
        "content": "扁舟驻寒濑，轻策到临泉。\n僧说黄巢事，碑镵庆历年。\n幽花荒甃晚，落木古城烟。\n兴废俱陈迹，相看一惘然。",
        "dynasty": "宋",
        "collection_info": null
    },
    {
        "uuid": "427c8d681be0c50af5e294d5e68b009f",
        "title": "重过钟潭寺月湾有诗次韵",
        "author": "徐瑞",
        "content": "五年三到此，门径怪频移。\n绝壁何年树，空廊异代碑。\n微澜生古濑，浮翠拥修眉。\n煮茗谈时事，山僧总未知。",
        "dynasty": "宋",
        "collection_info": null
    },
    {
        "uuid": "754f2b45e2c26e2763103379c77ed5a4",
        "title": "无庵道人赠砚报之以诗",
        "author": "徐瑞",
        "content": "别去惊离索，重来更剧谈。\n送人还有砚，住世却无庵。\n白鹤千年化，黄粱万枕酣。\n区中缘未毕，一见一回惭。",
        "dynasty": "宋",
        "collection_info": null
    },
    {
        "uuid": "6804fa26d3e435ea04ce2c4e6e268844",
        "title": "求余敬可字与小儿习不至",
        "author": "徐瑞",
        "content": "点槸今谁妙，波戈古莫稽。\n要令识阵马，不是厌家鸡。\n邺瓦玄云湿，溪藤暮雨凄。\n媿无鹅可换，万一付归奚。",
        "dynasty": "宋",
        "collection_info": null
    },
    {
        "uuid": "de01d20e40c7fe5431a10f7ae7834015",
        "title": "月磵自杭归以诗问讯",
        "author": "徐瑞",
        "content": "记别秋风裏，闻归禁火初。\n深惭聊尔耳，久阙问何如。\n梅雪西湖鹤，潮风东海鱼。\n经行入诗否，早晚叩精庐。",
        "dynasty": "宋",
        "collection_info": null
    },
    {
        "uuid": "d7f9f65f918ea2d4e7a57ad79b3f374f",
        "title": "涉世",
        "author": "徐瑞",
        "content": "涉世头将白，耽诗貌欲枯。\n晨斋参玉版，夜渴饮冰壶。\n咄咄知今是，栖栖媿故吾。\n穷通端有命，一笑视平芜。",
        "dynasty": "宋",
        "collection_info": null
    },
    {
        "uuid": "cd0f4eae4d82b6437696da27084f2b4b",
        "title": "题旧藁",
        "author": "徐瑞",
        "content": "书向愁边着，诗添病后吟。\n不成千古事，空费一生心。\n华髪江湖晚，青灯风雪深。\n钟期那可铸，尘网断纹琴。",
        "dynasty": "宋",
        "collection_info": null
    },
    {
        "uuid": "8cf95e0a5d250a95abca666be99ac204",
        "title": "醉中作",
        "author": "徐瑞",
        "content": "岁月惊虚掷，风霜信饱更。\n蚤知穷有命，惟以饮留名。\n人事宜藏拙，天工亦恶盈。\n浩歌因起舞，月到纸窗明。",
        "dynasty": "宋",
        "collection_info": null
    },
    {
        "uuid": "71be083c4e925f9646654372aa40a125",
        "title": "戊子元日",
        "author": "徐瑞",
        "content": "岁岁春风面，年年山泽儒。\n不知老将至，但有醉如愚。\n残雪明冈阜，新晴乐鸟乌。\n身安即如愿，何必问清湖。",
        "dynasty": "宋",
        "collection_info": null
    },
    {
        "uuid": "960f7173b73542ef77de999f8463342b",
        "title": "雨中对酴醿",
        "author": "徐瑞",
        "content": "隠隠滃绿雾，盈盈积玉尘。\n浓香欲醉客，妙质不争春。\n已是园林晚，那堪风雨频。\n先生如有素，终日澹相亲。",
        "dynasty": "宋",
        "collection_info": null
    },
    {
        "uuid": "2ab261115be2f69d04e57483c214cdfc",
        "title": "读画史",
        "author": "徐瑞",
        "content": "子敬因成駮，曹兴偶画蝇。\n初非有意作，竟以绝伦称。\n铸错吾何恨，求全古所惩。\n中年思烂熟，巧力不须矜。",
        "dynasty": "宋",
        "collection_info": null
    },
    {
        "uuid": "b0c411a2205491da0fcc279ef356de28",
        "title": "题王朝英修竹斋",
        "author": "徐瑞",
        "content": "文章虎豹皮，标格雪霜枝。\n孤立天所赋，一清人得知。\n勿论千户等，可忍十年饥。\n会得箇中趣，何须汗漫期。",
        "dynasty": "宋",
        "collection_info": null
    },
    {
        "uuid": "b7e9e7ab25fe5b92da3a9b1924ecbdcd",
        "title": "与陈善从",
        "author": "徐瑞",
        "content": "出门小天下，知子欲昌诗。\n庐阜孤云眼，芝山夜雨思。\n勿轻千里别，动是隔年期。\n万一踰淮去，毋忘橘颂词。",
        "dynasty": "宋",
        "collection_info": null
    },
    {
        "uuid": "2368685ff512075fe574e1106e21b8cf",
        "title": "庚寅正月十六携家入山大雪弥旬止既月叔祖东绿翁以那知风雨夜復此对床眠分韵瑞得那眠字  其一",
        "author": "徐瑞",
        "content": "辟俗过逢少，离居感慨多。\n岂伊泉石胜，奈此简书何。\n风雪日如此，干坤理则那。\n邻翁能贳酒，一笑且酣歌。",
        "dynasty": "宋",
        "collection_info": null
    },
    {
        "uuid": "e21c13e507df6dd18d29117f515e5f39",
        "title": "庚寅正月十六携家入山大雪弥旬止既月叔祖东绿翁以那知风雨夜復此对床眠分韵瑞得那眠字  其二",
        "author": "徐瑞",
        "content": "骨肉终青眼，一林有素缘。\n偶来成许日，此聚岂非天。\n悟解由灾疾，迟留费岁年。\n东风方作恶，万事付佳眠。",
        "dynasty": "宋",
        "collection_info": null
    },
    {
        "uuid": "74e970a8bb945eeb9553a5a8767b48bf",
        "title": "夏五有旨徙豪右郡邑以吾家充数与章正卿同泊舟琵琶洲下",
        "author": "徐瑞",
        "content": "去国羁怀恶，开帆眼界新。\n同为万里客，犹是一乡人。\n浪说王孙富，谁怜郭解贫。\n江妃应笑我，从此素衣尘。",
        "dynasty": "宋",
        "collection_info": null
    },
    {
        "uuid": "ba95e9aa915c802f9a3e39e65080cc03",
        "title": "故友汤景文别六年乃十月廿一寻我松下临别见赠次韵奉答",
        "author": "徐瑞",
        "content": "占气频翘首，青牛忽度关。\n相看双眼碧，剧论寸心丹。\n时俗容迟钝，交情见往还。\n盟言天为听，万一莫辞难。",
        "dynasty": "宋",
        "collection_info": null
    },
    {
        "uuid": "49814e7943f75e467b72378e2513287d",
        "title": "次韵景文社屋留题",
        "author": "徐瑞",
        "content": "四海谁知己，江涛正渺然。\n山林聊偃息，岁月易流连。\n行李清霜晓，荒祠落木天。\n留题不尽意，感激尚君贤。",
        "dynasty": "宋",
        "collection_info": null
    },
    {
        "uuid": "2ac0be371c3e68dd8a535073890e070f",
        "title": "马可卿弃家学道衲衣椎髻飘然有物外之思赋二诗为赠  其一",
        "author": "徐瑞",
        "content": "去去休惊俗，循循且任真。\n端能一宿觉，不负百年身。\n有种谷斯熟，深根树自春。\n向来陈处士，还带华阳巾。",
        "dynasty": "宋",
        "collection_info": null
    },
    {
        "uuid": "ef3c12ca4cc420b28a950d79af2d18c0",
        "title": "马可卿弃家学道衲衣椎髻飘然有物外之思赋二诗为赠  其二",
        "author": "徐瑞",
        "content": "我祖徐从事，君家马自然。\n何曾绝伦谊，皆得列神仙。\n四百金丹字，参同鼎器篇。\n能通言外意，即此是单传。",
        "dynasty": "宋",
        "collection_info": null
    },
    {
        "uuid": "f349ddd98e77bece205c377e86e59f0c",
        "title": "次韵芳洲见寄",
        "author": "徐瑞",
        "content": "地偏寡迎送，书至慰蹉跎。\n此世知音少，吾生可悔多。\n虚怀忘宠辱，遇物任谁何。\n未了山中约，期君难重过。",
        "dynasty": "宋",
        "collection_info": null
    },
    {
        "uuid": "4df4e3b5aa268221baf4da3771dd8116",
        "title": "次仲退赋牡丹韵诗中有欲将倾国色故恼在家禅之句",
        "author": "徐瑞",
        "content": "雨余春意足，睡起晓光悬。\n众卉自开落，吾心无丑妍。\n扫空方是道，下语已非禅。\n隠几翛然久，疏林起淡烟。",
        "dynasty": "宋",
        "collection_info": null
    },
    {
        "uuid": "3721a552bfc922407c53805b882b469e",
        "title": "吴义甫号宜山以星躔推贱庚并遗以诗次韵奉谢",
        "author": "徐瑞",
        "content": "为爱山宜隠，从教世莫知。\n虚心观象纬，戏墨出蛟螭。\n诗卷今余事，丹炉彼一时。\n宜山子姚子，千载共风期。",
        "dynasty": "宋",
        "collection_info": null
    },
    {
        "uuid": "9bbff3af552eed0f61a681cf71128849",
        "title": "十月乙酉西山讫事悼亡二首  其一",
        "author": "徐瑞",
        "content": "渺渺箜篌梦，茫茫石镜缘。\n断絃终莫续，浮沫更堪怜。\n湿土新阡雨，啼鸦老树烟。\n一声邻笛起，凄咽泪如泉。",
        "dynasty": "宋",
        "collection_info": null
    },
    {
        "uuid": "e8f6876507c4ac6a61668d01409e3883",
        "title": "十月乙酉西山讫事悼亡二首  其二",
        "author": "徐瑞",
        "content": "我已空诸幻，君今断后缘。\n圆明应顿悟，成坏不须怜。\n玉宇行孤月，冰溪破冥烟。\n儿曹修菲荐，再拜酹寒泉。",
        "dynasty": "宋",
        "collection_info": null
    },
    {
        "uuid": "b4554d95b3c66ca5eca1f3e3ea989eb7",
        "title": "送姚圣可归旴江  其一",
        "author": "徐瑞",
        "content": "识面三年久，论心此日同。\n相从方款款，索去又匆匆。\n宇宙尘机息，江湖老眼空。\n南枝春信早，归路载东风。",
        "dynasty": "宋",
        "collection_info": null
    },
    {
        "uuid": "890daa4143f30d72b16d89f8ddaf77ed",
        "title": "送姚圣可归旴江  其二",
        "author": "徐瑞",
        "content": "未了区中事，先留方外盟。\n仙才虽有数，大器岂无成。\n白髪高堂梦，青山故国情。\n君归相慰藉，未及水初生。",
        "dynasty": "宋",
        "collection_info": null
    },
    {
        "uuid": "680d0dcfe64417f7ecb9a93453558dd3",
        "title": "次韵东皋雨后行",
        "author": "徐瑞",
        "content": "久雨书闱坐，初晴竹伴行。\n远林更旧绿，流水带新声。\n随境皆天趣，无心任世情。\n芒田公独乐，吟啸了浮生。",
        "dynasty": "宋",
        "collection_info": null
    },
    {
        "uuid": "9024223f37bad4b6400f707d63ebe168",
        "title": "梅山周公挽章  其一",
        "author": "徐瑞",
        "content": "才力千钧弩，襟期百尺楼。\n吾生能几见，异世有同流。\n起起悲前梦，堂堂閟一丘。\n哀荣动州里，外此復何求。",
        "dynasty": "宋",
        "collection_info": null
    },
    {
        "uuid": "91652c3195aa1cf1249d4505a60bad61",
        "title": "梅山周公挽章  其二",
        "author": "徐瑞",
        "content": "东阁游从久，西州恸哭频。\n感君敦古谊，待我异他人。\n对酒言犹在，看山迹已陈。\n惟应旧宾客，相对一沾巾。",
        "dynasty": "宋",
        "collection_info": null
    },
    {
        "uuid": "130ed9a88594ce8bcf543e0d3aec04f1",
        "title": "寄周南翁用月湾寒食韵",
        "author": "徐瑞",
        "content": "独梦云千里，清愁雨一林。\n江山空有约，桃李易成阴。\n自是乖幽赏，何由话苦心。\n兴来当径造，剪烛夜堂深。",
        "dynasty": "宋",
        "collection_info": null
    },
    {
        "uuid": "20c0d96fa008f81598034f53c3608697",
        "title": "夏日读陶韦诗偶成",
        "author": "徐瑞",
        "content": "诗道贵和平，由来写性情。\n要知衝口出，绝胜捻髭成。\n理到辞须达，神超韵自清。\n无人融此趣，庭户绿阴生。",
        "dynasty": "宋",
        "collection_info": null
    },
    {
        "uuid": "da2c9fdec3332af58dcccf748617da88",
        "title": "吴长裕惠诗次韵为赠",
        "author": "徐瑞",
        "content": "此士睽违久，流年倏忽更。\n词章如水进，谈笑喜风生。\n无以小害大，当期实胜名。\n传家有师法，晦木定春荣。",
        "dynasty": "宋",
        "collection_info": null
    },
    {
        "uuid": "fe121c0782b71f83508083127b3f0553",
        "title": "李田道中",
        "author": "徐瑞",
        "content": "老树围修竹，清流浸白沙。\n沿山石磊磈，隔岸路丫叉。\n渐渐乡音别，迢迢去意赊。\n瀹茶谁氏女，鬒髪堕乌鸦。",
        "dynasty": "宋",
        "collection_info": null
    },
    {
        "uuid": "7c0f5cf1a9d4251c48993500dd617e73",
        "title": "除夜哭仲孙概  其一",
        "author": "徐瑞",
        "content": "阶庭皆秀发，念汝独敦庞。\n处事怯藏勇，临机智若戆。\n痛渠二竖恶，何日片心降。\n砚席凝尘满，依然在北窗。",
        "dynasty": "宋",
        "collection_info": null
    },
    {
        "uuid": "024e9c54d32391af4c41957be91d0589",
        "title": "除夜哭仲孙概  其二",
        "author": "徐瑞",
        "content": "我老那堪哭，吞声泪一襟。\n应门差慰眼，伏枕独伤心。\n白璧归黄壤，孤坟寄古林。\n凄凉重泣痛，临绝有遗音。",
        "dynasty": "宋",
        "collection_info": null
    },
    {
        "uuid": "b3cb164d8ce98329e7b18dabdb933928",
        "title": "次刘东仲见寄咏",
        "author": "徐瑞",
        "content": "丰姿明玉树，清论泻秋泉。\n雾豹文何泽，风鸾意自仙。\n超然由静悟，妙处可言传。\n倘遂卜邻愿，游从不计年。",
        "dynasty": "宋",
        "collection_info": null
    },
    {
        "uuid": "9576808ada86594175a64da3eb99ec39",
        "title": "用月湾咏寄题江仪仲心远堂",
        "author": "徐瑞",
        "content": "湛湛秋潭静，沉沉夜璧光。\n敛之不盈握，舒则可包荒。\n今古事无尽，干坤梦正长。\n炉香清昼永，物我两俱忘。",
        "dynasty": "宋",
        "collection_info": null
    },
    {
        "uuid": "5c98a6de45fd2871ef5d53879e01264b",
        "title": "归来",
        "author": "徐瑞",
        "content": "归来便觉此身尊，傲世犹嫌习气存。\n已是半生走风雨，但持一笑信干坤。\n贪閒且復逃空谷，自衒终羞倚市门。\n庭院绿阴生午寂，坐听禽语对清樽。",
        "dynasty": "宋",
        "collection_info": null
    },
    {
        "uuid": "758ea2dd77c85282b2e3843bc7c704ff",
        "title": "东绿叔祖得园池之胜于万山深处将拔宅而居焉以诗奉饯",
        "author": "徐瑞",
        "content": "两僮自足负琴书，载具何劳远借车。\n客至未妨投辖饮，地荒正好带经鉏。\n欲从隠者归盘谷，尚念先人有敝庐。\n择胜怀居竟谁是，定知明哲笑迂疏。",
        "dynasty": "宋",
        "collection_info": null
    },
    {
        "uuid": "9e411e726657f4e5f40f71d24042921a",
        "title": "东绿翁既居山中而瑞方葺敝庐再用前韵",
        "author": "徐瑞",
        "content": "见说移居只载书，高人从此可悬车。\n看松北崦风吹面，种豆南山月满鉏。\n拙计不能争子所，痴心尚自爱吾庐。\n辟人辟世将焉择，独立西风鬓影疏。",
        "dynasty": "宋",
        "collection_info": null
    },
    {
        "uuid": "c69a15171555cde9971abf5aef320078",
        "title": "留汪子明",
        "author": "徐瑞",
        "content": "美人渺渺隔秋水，六年不见心茫茫。\n麦昂黍低各自媚，鹤长鳬短庸何伤。\n荷鉏未厌素业在，读书从来真味长。\n是间偪仄不称意，待晴携酒登重冈。",
        "dynasty": "宋",
        "collection_info": null
    },
    {
        "uuid": "7d8b10eeb904b9852a4f7d8df99c70a7",
        "title": "次韵寄题李氏月心精舍",
        "author": "徐瑞",
        "content": "坎阳为心亦为月，妙质一点何玲珑。\n君看灵光湛止水，孰与明镜行秋空。\n万古娟娟不改色，百年忽忽俱成翁。\n盈虚如彼莫消长，试参此语将无同。",
        "dynasty": "宋",
        "collection_info": null
    },
    {
        "uuid": "a6c982a5a171830ba78f1064f74f6fc9",
        "title": "次韵陈心田郊居即事二首  其一",
        "author": "徐瑞",
        "content": "想见从来种种迂，读书采药灌园蔬。\n看山不厌风期别，与世相忘机事疏。\n正自未妨犀首饮，足知不作子公书。\n诗名莫落江湖去，怕有人来画子庐。",
        "dynasty": "宋",
        "collection_info": null
    },
    {
        "uuid": "3b463e04b027f671a3bd33ac659d76c3",
        "title": "次韵陈心田郊居即事二首  其二",
        "author": "徐瑞",
        "content": "五老亭亭翠塞门，烟霏云气湿前轩。\n浮华安有千年宝，至洁何如一尺浑。\n晓瀑分寒归茗椀，春江泻绿入藤樽。\n君诗已是肱三折，为我探囊试合昏。",
        "dynasty": "宋",
        "collection_info": null
    },
    {
        "uuid": "bbe6bb48a61143755223894c5daf24e2",
        "title": "用仲退韵别周南翁",
        "author": "徐瑞",
        "content": "薄俗难谐祇自知，百年几见费心思。\n平生鲍叔深怜我，后代扬云不并时。\n春雨情怀惟有酒，男儿岁月但供诗。\n汀洲草长东风软，一笑旗亭又语离。",
        "dynasty": "宋",
        "collection_info": null
    },
    {
        "uuid": "cd8847b8c04dffe0917ca452a5c4a20e",
        "title": "癸巳二月寓城与赵希文",
        "author": "徐瑞",
        "content": "城郭春深午梦醒，觉来玄思独冥冥。\n静中自笑渠非我，醉裏浑忘影答形。\n有客不传皇极数，何人独爱太玄经。\n古今此意谁能会，雨暗长堤草树青。",
        "dynasty": "宋",
        "collection_info": null
    },
    {
        "uuid": "b7a4097d1eec033fb7c93fd3d5028479",
        "title": "壁侍者来访作此赠之",
        "author": "徐瑞",
        "content": "俗论卑卑不足闻，相从松下慰离群。\n喜师一吸西江水，许我平分华岳云。\n更向锋前来妙悟，莫于纸上泥陈文。\n纯阳石薜黄龙老，肥瘦何曾彼此分。",
        "dynasty": "宋",
        "collection_info": null
    },
    {
        "uuid": "c10b114b4150b5937034cfad80f25285",
        "title": "寄芳洲先生",
        "author": "徐瑞",
        "content": "秋入郊原四望空，石梁老树立西风。\n文章子不减班掾，丘壑吾能过庾公。\n池上纷纷成底事，尊前兀兀有奇功。\n山中芋栗今朝熟，万一寻盟榾柮红。",
        "dynasty": "宋",
        "collection_info": null
    },
    {
        "uuid": "355ab60561c6da4664d3e5f2b20398c5",
        "title": "用前韵寄仲退",
        "author": "徐瑞",
        "content": "虚堂宴坐万缘空，疏竹泠泠度晚风。\n政自悠悠随世运，无论愦愦到天公。\n病来茗枕成奇祟，老去蒲团策隽功。\n忽忆乐平吴直学，八年不共地炉红。",
        "dynasty": "宋",
        "collection_info": null
    },
    {
        "uuid": "97897301ceb932b47290c07dd0283622",
        "title": "芳洲寄示和章且及方外之学再迭奉谢",
        "author": "徐瑞",
        "content": "前修零落典刑空，堆笔须君振古风。\n敢意严诗编杜集，但希颜咏黜山公。\n区中随顺何妨道，物外佯狂更有功。\n安得相携登岱岳，天门夜看海涛红。",
        "dynasty": "宋",
        "collection_info": null
    },
    {
        "uuid": "cee2f372bb13e180c766e0b47a696d03",
        "title": "三月廿夜同徐月斋读参同契次所赠诗韵以谢",
        "author": "徐瑞",
        "content": "天高地下物林林，生化无过阳与阴。\n谁向一中窥窍妙，君于静处见几深。\n蟾乌有象明生镜，桐梓何情音在琴。\n正好小留论此事，可堪杜宇促归吟。",
        "dynasty": "宋",
        "collection_info": null
    },
    {
        "uuid": "7d5757d9ac7cfe63b36536bf27ebabbb",
        "title": "对酒",
        "author": "徐瑞",
        "content": "坎止流行信此身，只凭诗酒过残春。\n地偏自觉日成趣，道在何妨岁食贫。\n且养金丹娱晚境，难将白髪事时人。\n但余未了名山债，竹杖芒鞋入梦频。",
        "dynasty": "宋",
        "collection_info": null
    },
    {
        "uuid": "f5940c4b11b3fcc1a55538ce9200825f",
        "title": "余自戊子至丁酉十年之间诗不及百首而困穷流落之状历历可见虽然政使岁得百首亦不过流连光景而已焉攸用感嘆之余赋此自警",
        "author": "徐瑞",
        "content": "吾生汩汩何所就，祇送流光添鬓丝。\n起寻诸老已半鬼，回首十年无百诗。\n刻意文章终害道，无心世路任多岐。\n便须擘画三千岁，不住青城即武夷。",
        "dynasty": "宋",
        "collection_info": null
    },
    {
        "uuid": "aea4fdb985e0c35f5963e6e54b9b8d56",
        "title": "寄宗玉弟",
        "author": "徐瑞",
        "content": "日长独坐耿相思，每报平安慰我饥。\n举动岂知遭齿舌，送迎谁念用符移。\n转丸鸣镝应无滞，絅锦弢旌未是痴。\n更着加餐题纸背，晚成在子莫忧迟。",
        "dynasty": "宋",
        "collection_info": null
    },
    {
        "uuid": "83b70521462b7759bcb66b7331b30518",
        "title": "偶题",
        "author": "徐瑞",
        "content": "陶公恒得法外意，张颠独悟书中神。\n口耳不到方是妙，言动可拟皆非真。\n寒泉泠泠出空谷，幽鸟亹亹鸣阳春。\n政索解人不可得，举似俗子翻成嗔。",
        "dynasty": "宋",
        "collection_info": null
    },
    {
        "uuid": "7129d206dfe4e7aaa7f13ab50a318640",
        "title": "余与仲退读书山间壬午至戊子无一日相舍己丑仲退去此余亦连年忧患回首已九寒暑念此乐不可復得感慨不已作字寄仲退觊其蚤赋归来也",
        "author": "徐瑞",
        "content": "独听松风度九夏，两鬓无情生二毛。\n渠侬翰墨流声远，老我山林畜眼高。\n往日相从不知乐，只今说梦竟徒劳。\n男儿肯受人拘束，相见频频赋大刀。",
        "dynasty": "宋",
        "collection_info": null
    },
    {
        "uuid": "9bcecabe3f8bc41e82d15eccc50ec7df",
        "title": "自省",
        "author": "徐瑞",
        "content": "闭阁焚香一欠伸，晴窗如镜暖如春。\n平生自有会心处，后世岂无知我人。\n漫註虫鱼消白日，莫缘蛮触丧天真。\n客来指点墙东柏，雪压风欺色转新。",
        "dynasty": "宋",
        "collection_info": null
    },
    {
        "uuid": "309cc4a2223d8fbe2fb1d2ed92d54fa5",
        "title": "仲退示芳洲閒居律诗三首并示和章次韵寄芳洲一笑并简仲退  其一",
        "author": "徐瑞",
        "content": "契阔难逢笑口开，溪云山雨首频回。\n未能千橘为身计，尚笑三槐待子栽。\n我道从来高勇退，君诗况自耻嗟来。\n有亲可养人生乐，拚取余年学老莱。",
        "dynasty": "宋",
        "collection_info": null
    },
    {
        "uuid": "6c84667b1872b27e4017bddef440d095",
        "title": "仲退示芳洲閒居律诗三首并示和章次韵寄芳洲一笑并简仲退  其二",
        "author": "徐瑞",
        "content": "老子文章兴尚狂，看花可復梦名场。\n谁怜用意平生苦，欲俟知音来世长。\n郢俗但能听下里，骚人更待赋高唐。\n年来颇欲焚吾砚，蓑笠田间百念忘。",
        "dynasty": "宋",
        "collection_info": null
    },
    {
        "uuid": "4c935d247ef9528e65e08d5087292b90",
        "title": "仲退示芳洲閒居律诗三首并示和章次韵寄芳洲一笑并简仲退  其三",
        "author": "徐瑞",
        "content": "翟公莫厌雀罗门，杜老甘居独树村。\n谔谔固应贤唯唯，昭昭元不似昏昏。\n穷居有分行吾意，君子观人论所存。\n未必钟期旷千载，兴来一再抚桐孙。",
        "dynasty": "宋",
        "collection_info": null
    },
    {
        "uuid": "9d1c82e142b9bf0da0bc6d931464d77c",
        "title": "读仲退和胡秀才诗有感斯文用韵",
        "author": "徐瑞",
        "content": "文章圣处无谁语，独立苍茫祇屡膑。\n从渠高眼空四海，自古名家能几人。\n爱乌怒蟹言何浅，画虎雕龙技漫新。\n吾道澹成终隽永，莫矜盛气怨私贫。",
        "dynasty": "宋",
        "collection_info": null
    },
    {
        "uuid": "43981d359a2160ac8011b98fe91199cb",
        "title": "次韵寄题严氏寻古斋",
        "author": "徐瑞",
        "content": "马图龟画未是易，龙文鸟章岂其书。\n能穷有象有数外，始识无声无臭初。\n身从浩劫得所赋，神游太虚以为居。\n吾人寻古傥悟此，以后观今非古与。",
        "dynasty": "宋",
        "collection_info": null
    },
    {
        "uuid": "440a087e70d5c2738ee6372fce1a923a",
        "title": "次韵金壁夫见寄",
        "author": "徐瑞",
        "content": "万缘勘破等飞烟，习气消除得圣颠。\n扑满无情又佚老，鸱夷有味可留年。\n美人渺渺空勤梦，吾道悠悠莫问天。\n上界从来足官府，山林自好更求仙。",
        "dynasty": "宋",
        "collection_info": null
    },
    {
        "uuid": "370adbadd1c5a4719f0bbe591db6a928",
        "title": "二月廿九日收宗玉弟京口书还家有日喜而赋诗",
        "author": "徐瑞",
        "content": "半岁无书界我胸，短蓬念汝过残冬。\n官情但可京口酒，客梦应随浮玉钟。\n弃纵向来缘底事，妍粧今日为谁容。\n书来剩喜归期近，伴我清吟倚老松。",
        "dynasty": "宋",
        "collection_info": null
    },
    {
        "uuid": "602a649f3a98567840f899e8ef938fb9",
        "title": "壬寅和谢拙逸寄芳洲韵",
        "author": "徐瑞",
        "content": "尘埃野马谩劳形，远想高标愧此生。\n已许过从陪杖屦，敢辞来往涉途程。\n幔亭山色长如画，破衲秋风自有情。\n更待焚香参太极，朱絃端为发奇声。",
        "dynasty": "宋",
        "collection_info": null
    },
    {
        "uuid": "6d74d1ff0641e9490f67f44a5fbfc70f",
        "title": "正月十五日月湾偕胡茂元来访别后用月湾韵寄赠茂元",
        "author": "徐瑞",
        "content": "敲门惊怪有此客，清似金茎秋露盘。\n名骥已超千里疾，老松甘卧故山寒。\n共商今古须臻极，远遡风骚不作难。\n从此频频相料理，案头苜蓿对阑干。",
        "dynasty": "宋",
        "collection_info": null
    },
    {
        "uuid": "1dab3f0340221a08694ed0ad848515cb",
        "title": "寄徐逢原求墨",
        "author": "徐瑞",
        "content": "北李骨朽呼不起，老石珍藏痴可怜。\n松身镜面徒外美，犀纹玉质知谁传。\n古今赏览那復有，举世缪幻何由湔。\n一螺点漆倘寄我，会见枯笔生春烟。",
        "dynasty": "宋",
        "collection_info": null
    },
    {
        "uuid": "78fb16e6dac1d771d178d9748124b433",
        "title": "送表弟王復翁赴武陵教谕",
        "author": "徐瑞",
        "content": "汉朝最贵文学掾，况遇明时早及瓜。\n乡国几年工取友，诗书累世克承家。\n斜飞聊展天南翼，逸兴应随海上槎。\n闻说秦人遗迹在，更寻渔父问桃花。",
        "dynasty": "宋",
        "collection_info": null
    },
    {
        "uuid": "8a2e3b4b9cf435b5d9c0d689e95f968d",
        "title": "胡和卿用所赠王復翁韵见寄迭韵奉谢",
        "author": "徐瑞",
        "content": "世味居然如嚼蜡，贪閒犹爱故丘瓜。\n寸心自欲期千载，一理端能贯百家。\n为山功夫在进篑，穷源消息问乘槎。\n此去相从须有日，裂笺聊当寄梅花。",
        "dynasty": "宋",
        "collection_info": null
    },
    {
        "uuid": "e51acc88ec2a0592768da17b07738e3c",
        "title": "送从祖还黄州桃花镇寓居",
        "author": "徐瑞",
        "content": "礼服悠悠岁月深，归来城郭岂堪寻。\n葬防不背先师训，居颍能知前辈心。\n古驿桃花劳远梦，征途柳色动新吟。\n秋风傥有南飞雁，莫惜频频一寄音。",
        "dynasty": "宋",
        "collection_info": null
    },
    {
        "uuid": "fc7bd7c5d196514ecab7ac8152497517",
        "title": "仲春留周氏馆中与仲退怡如剧论旬日而后返二君寄诗次韵为谢",
        "author": "徐瑞",
        "content": "番君远韵众辟易，崖仙清致莫谁何。\n二士共谈敦古谊，一夫独醉许高歌。\n人疑桑下留何久，我喜锋前悟已多。\n会见渔樵成保社，典衣先自买青蓑。",
        "dynasty": "宋",
        "collection_info": null
    },
    {
        "uuid": "f289746b34279c62e655a32d645ef35d",
        "title": "从弟楚玉来言将有湘阴之役兰玉见寓衡阳甚适求诗送行为赋长句",
        "author": "徐瑞",
        "content": "南岳崚嶒太古色，青湘窈窕千尺深。\n山川绝胜宜嘉客，兄弟相望惬素心。\n共看骅骝夸汗血，从知朝市远云林。\n高堂白髪能无念，可是朝朝候鹊音。",
        "dynasty": "宋",
        "collection_info": null
    },
    {
        "uuid": "0b73bcba292336d14ab7b20352c9a968",
        "title": "用仲退韵寄芳洲",
        "author": "徐瑞",
        "content": "早年厌俗不免俗，老去求閒未遂閒。\n学道已输先得髓，读书空媿仅窥班。\n逍遥我欲游尘外，屈曲渠能自世间。\n目断汉庐烟树老，悠悠白鸟独飞还。",
        "dynasty": "宋",
        "collection_info": null
    },
    {
        "uuid": "1620a57945800843a01fc78b049e5df1",
        "title": "客中清明",
        "author": "徐瑞",
        "content": "光阴迅速一百六，老境侵寻五十三。\n千里怀人黯风雨，五更归梦到松柟。\n丹炉火足心兵息，茗椀香浓舌本甘。\n次第尽偿芒竹债，结茅归老此山南。",
        "dynasty": "宋",
        "collection_info": null
    },
    {
        "uuid": "a9c6de9a1b3b0c727285c9e05f08816f",
        "title": "次韵仲退木犀一首",
        "author": "徐瑞",
        "content": "门前老树繁秋英，浓香醉客我独醒。\n空山无人境寂寂，萧斋如水风冥冥。\n清标自是欠花谱，远韵差堪着酒经。\n君家刚猛两荒幻，且挹危露培修龄。",
        "dynasty": "宋",
        "collection_info": null
    },
    {
        "uuid": "c720dd13f633374bb5424e7b07ed0124",
        "title": "吾族盘石将挟堪舆家出游索诗送行",
        "author": "徐瑞",
        "content": "天星坠地化为石，盘石即是星之精。\n观天必识经纬象，相地始知流峙情。\n豹林将军累世显，龙冈文章千载名。\n古人妙中非浪漫，发抉幽微在此行。",
        "dynasty": "宋",
        "collection_info": null
    },
    {
        "uuid": "bc745451cfa6c44da34316e0f1d003a4",
        "title": "春日感兴有怀芳洲",
        "author": "徐瑞",
        "content": "老去空惊岁月遒，桑榆虽晚尚堪收。\n鬓霜任自桃花笑，客意难凭燕语留。\n胜地有缘频入梦，清吟无兴独登楼。\n故人家住沧洲上，几夜相思欲泛舟。",
        "dynasty": "宋",
        "collection_info": null
    },
    {
        "uuid": "b50f43854f4e89ef5d3270cebd4c289c",
        "title": "刘元辅寄咏史诗六十首赋此为谢",
        "author": "徐瑞",
        "content": "永嘉诸老不可作，史传纷纭孰与评。\n一字不轻严衮钺，千年如见审权衡。\n常忧此道无人识，忽得公诗老眼明。\n雪手焚香三读罢，小楼坐对晚山横。",
        "dynasty": "宋",
        "collection_info": null
    },
    {
        "uuid": "6e9c66db27990784bda557e57110be9d",
        "title": "赠别彭东皋",
        "author": "徐瑞",
        "content": "芝山相识廿年前，我齿如冰子鬓玄。\n颜貌顿惊俱丑老，光阴自嘆祇流连。\n近来酒渴应刚制，此去诗篇莫浪传。\n语别有期频作恶，预怜清梦绕新田。",
        "dynasty": "宋",
        "collection_info": null
    },
    {
        "uuid": "7328fd2ba02b68bcf4bc8c7aba9e9383",
        "title": "次韵题南翁悠然阁",
        "author": "徐瑞",
        "content": "去家几度忆瓜丘，付与閒人一壑秋。\n林下定知无俗驾，室中应自有天游。\n幽怀时抚竹根枕，清赏堪浮莲叶舟。\n夜直玉堂明月冷，迴光还是照高楼。",
        "dynasty": "宋",
        "collection_info": null
    },
    {
        "uuid": "004574516a41a4f962af6ddf011afbf5",
        "title": "题节妇冯氏传后用南翁韵",
        "author": "徐瑞",
        "content": "夫征妇孕判居行，夫没儿存妇节清。\n不背所天终此义，信知有欲甚于生。\n芳名真足留千载，百僞无如仗一诚。\n定谥何人敢当笔，春秋万古自昭明。",
        "dynasty": "宋",
        "collection_info": null
    },
    {
        "uuid": "bfccea1258e1464f024c6675c57b1aa9",
        "title": "月湾约游鹅塘不果再约送南翁北上共了庐阜之债以诗订盟",
        "author": "徐瑞",
        "content": "鹅塘阻趁登山屐，庐阜端随下水船。\n况是故人当送远，不乘清兴待何年。\n英雄埋没龙长卧，道学榛芜鹿自眠。\n访古归来春意动，倚峰要了看山缘。",
        "dynasty": "宋",
        "collection_info": null
    },
    {
        "uuid": "2d26cc3c879457cc93d248ddc010fe73",
        "title": "送南翁待制北上",
        "author": "徐瑞",
        "content": "生来畏别不堪闻，十四年中三送君。\n挂席压平彭蠡浪，载家喜见太行云。\n对扬入掌丝纶宠，纪颂行看金石文。\n犹有鹅塘遗意在，一麾须早乞江濆。",
        "dynasty": "宋",
        "collection_info": null
    },
    {
        "uuid": "6075a2a05d51170b5b062d77f80ec52d",
        "title": "次韵月湾午坐偶成",
        "author": "徐瑞",
        "content": "年来与世亦婴儿，众欲纷纷看朵颐。\n简策祇留遗事在，英雄空有大名垂。\n斵轮老去谁堪付，弹铗归来未觉迟。\n少约林泉今白髪，不偿素愿待何时。",
        "dynasty": "宋",
        "collection_info": null
    },
    {
        "uuid": "22f4d3733656e49e5c817aee0de1d492",
        "title": "月湾闢地山中诛茅归隠怡如赋诗次韵赞决  其一",
        "author": "徐瑞",
        "content": "一去山中廿二年，重来有约竟茫然。\n穷居笑我顽同石，文事多君彩印椽。\n今日开山作宗祖，向来弹铗等风烟。\n余龄剩喜游从乐，更结青乌白鹤缘。",
        "dynasty": "宋",
        "collection_info": null
    },
    {
        "uuid": "90cf81ffaccf2df725abf37cd923619f",
        "title": "月湾闢地山中诛茅归隠怡如赋诗次韵赞决  其二",
        "author": "徐瑞",
        "content": "作意归来孰谓非，挹芳有地復何疑。\n迟留固是全交道，勇退方知识事宜。\n尚用侍郎书户契，肯求节度买山赀。\n风流莫遣诸儿觉，共被同行又一奇。",
        "dynasty": "宋",
        "collection_info": null
    },
    {
        "uuid": "065f354f98fae0472bfc8002446c52c0",
        "title": "题周南甫草窗吟卷后",
        "author": "徐瑞",
        "content": "水中盐味谁能识，铎裏宫声未易听。\n正惜无人继风雅，忽传佳句到林垧。\n云开灊岳撑千仞，春入雷江涨四溟。\n遥想清吟得天趣，窗前草色自青青。",
        "dynasty": "宋",
        "collection_info": null
    },
    {
        "uuid": "e6aa96b048f6bcccfc071bae6faa96bc",
        "title": "许季高怡如相继而逝仲退有诗悼之亦復次韵",
        "author": "徐瑞",
        "content": "鸣呼二子遂如此，里闬凄凉谁与归。\n生养死藏情永痛，溜号野哭涕徒挥。\n久悲前辈存无几，今嘆斯文事转非。\n独到青灯哦楚些，西风猎猎飐帘衣。",
        "dynasty": "宋",
        "collection_info": null
    },
    {
        "uuid": "faa916cf871352d322139cef57ab7594",
        "title": "送凌霁云赴余姚州学正",
        "author": "徐瑞",
        "content": "天门振铎声弥远，越上横经任更专。\n颇怪风云纡宦辙，故因山水着名贤。\n圩田秋足先生饭，海月春浮坐客毡。\n闻有世南遗墨在，归鸿傥一寄林泉。",
        "dynasty": "宋",
        "collection_info": null
    },
    {
        "uuid": "2da487685e79c3327f858b3e47601bed",
        "title": "元日题仲退漫游四藁后",
        "author": "徐瑞",
        "content": "夫君汗漫路万里，翰墨游戏诗百篇。\n高歌不觉屡击节，画写似曾亲执鞭。\n奇探马迁作史意，老气杜陵出峡年。\n何当囊笔撰杖屦，与君题徧名山川。",
        "dynasty": "宋",
        "collection_info": null
    },
    {
        "uuid": "a157b9fd8f47efe2db28705b4ba05520",
        "title": "次韵仲退元日  其一",
        "author": "徐瑞",
        "content": "松根坐稳逢元日，云外诗来寄此翁。\n入眼辛盘春意绿，多情蜜炬晓光红。\n儿孙拜舞欢声洽，节物暄妍往日同。\n却忆少年觞柏酒，觥船到手吸长虹。",
        "dynasty": "宋",
        "collection_info": null
    },
    {
        "uuid": "9348bd2cf3bc68bbc3faa45674ee8feb",
        "title": "次韵仲退元日  其二",
        "author": "徐瑞",
        "content": "上元曾记昔年游，歌曲如山浩莫收。\n公子喜陪苍玉佩，佳人笑指水晶球。\n一天星斗飘仙乐，万顷芙蓉簇彩楼。\n风雪与谁堪说梦，酒阑惊觉在吾州。",
        "dynasty": "宋",
        "collection_info": null
    },
    {
        "uuid": "52bc84f20f95d5a0a045b25909e11a21",
        "title": "梅岩",
        "author": "徐瑞",
        "content": "不见此山四十载，岩石相看亦粲然。\n顾我丹心今不改，信渠铁面晚犹坚。\n人生出处无非数，文运昌明自属天。\n尚恨山灵知我浅，小楼呼酒对婵娟。",
        "dynasty": "宋",
        "collection_info": null
    },
    {
        "uuid": "2e4c7365bb9ed98f81ea85012edcec67",
        "title": "王辛甫示朱敬堂钓台诗卷次韵",
        "author": "徐瑞",
        "content": "七里滩光照客裘，双台登览意难休。\n当时蔑视麒麟楦，季汉反成党锢鈎。\n山水何心供弔古，奸雄有面肯包羞。\n摩挲苍峭追陈迹，四十四年重泛舟。",
        "dynasty": "宋",
        "collection_info": null
    },
    {
        "uuid": "e100eae627003dbdaf27273be9dd66eb",
        "title": "江道可用前韵见属再迭谢之",
        "author": "徐瑞",
        "content": "秋风吹破木绵裘，一棹东游兴未休。\n幼学古人徒自好，遗经深义不能鈎。\n槐黄满路君宜往，髪白盈簪我亦羞。\n共饮番江不相识，富阳矶下却联舟。",
        "dynasty": "宋",
        "collection_info": null
    },
    {
        "uuid": "fe469525789d0f718c898df08d8b087a",
        "title": "月湾以路学正摄番江长收租长洲有怀朽钝赋诗远寄次韵为谢",
        "author": "徐瑞",
        "content": "学道如撑上峡船，蹉跎富贵与神仙。\n对床犹记听风雨，讲席何堪数岁年。\n少日朋侪随化尽，晚涂老病有谁怜。\n故人厚问今何似，筋力虽衰尚服田。",
        "dynasty": "宋",
        "collection_info": null
    },
    {
        "uuid": "6be2cf5e653ca8456fbd7c55dc2e1f77",
        "title": "闰八月望日登青阳峰观可玉所得天池之胜",
        "author": "徐瑞",
        "content": "天风吹我上崔嵬，冻面洒尘亦快哉。\n止水泓澄金镜凈，远峰罗列画屏开。\n幽奇定有神仙到，险怪从教俗子咍。\n莫道此中无胜概，会看变化起风雷。",
        "dynasty": "宋",
        "collection_info": null
    },
    {
        "uuid": "620c484543544c0011ff360965ee069d",
        "title": "石林董先生年八十七厚斋詹先生年八十四会于文溪月湾赋诗次韵奉寄",
        "author": "徐瑞",
        "content": "石林居士詹山老，鹤骨山清出秀眉。\n己卯相逢芹泮日，戊申共釂菊花枝。\n年华迅若东流去，道貌岿然太古遗。\n不恨文溪不同会，续貂犹得寄篇诗。",
        "dynasty": "宋",
        "collection_info": null
    },
    {
        "uuid": "e192ae93e285f6ccdbce181a7894efbb",
        "title": "李俊民三十年前凡两寄诗时困于世故俱不克和常抱此欠近理败箧忽见两诗岁月可惊凄然有感辄赋长句附便以谢不敏",
        "author": "徐瑞",
        "content": "囊锦当时两度传，箧藏中袭墨尤鲜。\n高情应怪诗邮断，末路那禁俗累缠。\n过客谈君吟转妙，闭门笑我病堪怜。\n擘笺漫寄西风去，唤起乡盟三十年。",
        "dynasty": "宋",
        "collection_info": null
    },
    {
        "uuid": "44a811a4f717be49dce4c629130c57ff",
        "title": "门外意行有感书示二孙",
        "author": "徐瑞",
        "content": "门前老树饱风霜，封植良勤不可忘。\n累世衣冠流泽远，百年基绪庆源长。\n穉松怒长堪藏屋，新笋初抽已过墙。\n珍重先人有遗训，读书余力及耕桑。",
        "dynasty": "宋",
        "collection_info": null
    },
    {
        "uuid": "822144acaf8e01d06fdf6adda9d72039",
        "title": "夏五寄赵菊东",
        "author": "徐瑞",
        "content": "溪堂相望一百里，音问相疏十五年。\n眼底浮华俱已矣，篱东老菊独依然。\n登临不减青山兴，陶写犹怀白石编。\n待得秋风稍凉冷，方壶深处扣真玄。",
        "dynasty": "宋",
        "collection_info": null
    },
    {
        "uuid": "9ab3127d0d70440125803bd2bf667c67",
        "title": "寄山村仇公",
        "author": "徐瑞",
        "content": "山村老子知何似，想见庞眉鹤骨清。\n千里相望劳远梦，六年不见耿深情。\n云归山翠沾衣湿，雨过湖光照眼明。\n最是湖山图画裏，输公吟啸了平生。",
        "dynasty": "宋",
        "collection_info": null
    },
    {
        "uuid": "c7563b27cb78ba3da51a666d00d6493f",
        "title": "李俊民寄诗一首次韵答之",
        "author": "徐瑞",
        "content": "世途险隘任崖颠，万古人心只一天。\n桂辣何须分老嫩，蜜甜自是透中边。\n多君歌啸酬风月，顾我呻吟了岁年。\n何日相从讨幽事，松醪满意泛觥船。",
        "dynasty": "宋",
        "collection_info": null
    },
    {
        "uuid": "e49e41cc50b561cd3b8f3eb9255fe091",
        "title": "杂感  其一",
        "author": "徐瑞",
        "content": "夸父以渴毙，麦杖终死兵。\n项王称拔山，霸图竟无成。\n区区诸勇力，如何与天争。\n子房类妇人，谈笑立功名。\n去去从谷城，迢遥学长生。",
        "dynasty": "宋",
        "collection_info": null
    },
    {
        "uuid": "37bfd7c2ae346b2307edcdb27a7e9a17",
        "title": "杂感  其二",
        "author": "徐瑞",
        "content": "阿瞒事鞍马，横槊尚赋诗。\n淮淝政交锋，别墅方围棋。\n何哉情事迂，俗论乃嗤嗤。\n斯人机械深，政尔未易窥。",
        "dynasty": "宋",
        "collection_info": null
    },
    {
        "uuid": "181e80780749f14b0ee8ef795fafa174",
        "title": "杂感  其三",
        "author": "徐瑞",
        "content": "长公不肯仕，曼容亦辞官。\n高车与驷马，祇可夸外观。\n玄凤栖昆崙，杳杳天风寒。\n沆瀣以为饮，朝霞以为餐。",
        "dynasty": "宋",
        "collection_info": null
    },
    {
        "uuid": "252cb9ca7cc1c26250360e961a768b9b",
        "title": "杂感  其四",
        "author": "徐瑞",
        "content": "六根本清凈，人自滓六根。\n倾夺相纠结，不如此身尊。\n梯空智愈凿，金注道逾昏。\n稽首刘伯伦，酒放过一生。",
        "dynasty": "宋",
        "collection_info": null
    },
    {
        "uuid": "69312199bfde26602f5a50c74976de67",
        "title": "杂感  其五",
        "author": "徐瑞",
        "content": "献璞乃取刖，求封而得黥。\n进退当以道，自售胡尔轻。\n堪嗟贱良贵，甘作狼藉人。\n寄语张季鹰，见几已近神。",
        "dynasty": "宋",
        "collection_info": null
    },
    {
        "uuid": "59a18902609a2ee8044b206cf367da27",
        "title": "壬午清明拜先君墓下",
        "author": "徐瑞",
        "content": "锵锵涧水鸣，阴阴宰木春。\n晨兴羞清酌，酹我柏下人。\n山蹊塞欲断，呼童剪荆榛。\n断甃土晕碧，古瓦垣衣青。\n席草再俛伏，泫然泪沾巾。\n音容一以远，魂梦何由寻。\n终天不可报，九原谅斯闻。\n愿言领诸孤，年年拜清明。",
        "dynasty": "宋",
        "collection_info": null
    },
    {
        "uuid": "06a2605e0401d429d50d37a4e3b22496",
        "title": "五月初一日煮茶偶作",
        "author": "徐瑞",
        "content": "读书了清暇，空斋长闭门。\n冥冥晚雨润，唶唶时禽喧。\n悠悠白云度，沉沉绿阴繁。\n枯桐觅古意，石鼎烹山泉。\n清吟振岩木，乱以离骚篇。\n此道无不在，但觉山林尊。\n意根渐无有，世累何时捐。\n即事良可娱，一笑俱忘言。",
        "dynasty": "宋",
        "collection_info": null
    },
    {
        "uuid": "2f091123a51e0959a7a402b31c3a7119",
        "title": "松风",
        "author": "徐瑞",
        "content": "屋山老髯龙，雪霜不能死。\n长身傲林壑，翠云屯万垒。\n夜半天风生，飒飒动窗几。\n秋江响怒潮，春空行急雨。\n须臾逗余音，九霄笙鹤起。\n虚庭坐落月，欲去还復止。\n独恨世间人，无此天籁耳。",
        "dynasty": "宋",
        "collection_info": null
    },
    {
        "uuid": "05c3cd9c3a4be9d2c534249cdc6a2f65",
        "title": "夜月如昼与仲退坐松巢煮茶",
        "author": "徐瑞",
        "content": "河淡星欲无，碧展天一幅。\n天孙分锦章，荐此半规玉。\n明入千家窗，此兴几人足。\n慷慨商声歌，主客俱不俗。\n泠泠古松根，枯樵煮寒瀑。\n清啸拍阑干，悲猿挂高木。",
        "dynasty": "宋",
        "collection_info": null
    },
    {
        "uuid": "bbf9018a80add6e4ea15b31b5c904704",
        "title": "九月初七夜寓双溪精舍",
        "author": "徐瑞",
        "content": "深巷足秋意，市声寂无譁。\n门前篱落閒，淡淡牵牛花。\n老树罢西风，羁鸿叫寒沙。\n念我同袍子，渺焉天一涯。\n别离怅交情，漂零惜年华。\n清坐抚遗编，行吟岸乌纱。\n世味尝已熟，呼童烹灵芽。",
        "dynasty": "宋",
        "collection_info": null
    },
    {
        "uuid": "34a121b05fbb41a6fd9bb8438fc08024",
        "title": "客枕有感",
        "author": "徐瑞",
        "content": "寒关掩秋寂，幽斋俗尘空。\n沉沉夜将半，孤灯结花红。\n衣杵响深巷，塔铃哦天风。\n依依诉幽恨，四壁惟秋虫。\n市人竞刀锥，奔走犹憧憧。\n众欲何有涯，百年会须穷。\n高眠道心长，无言候晨钟。",
        "dynasty": "宋",
        "collection_info": null
    },
    {
        "uuid": "0f6b0aebfe4eec295a6d44b81df3a7ff",
        "title": "癸未三月初七日泛舟东溪寻访赵石斋于方壶山中临分留呈",
        "author": "徐瑞",
        "content": "短篷载烟雨，鼓栧过东溪。\n盘桓万山间，乘兴信所之。\n桃花流水岸，缭绕路欲迷。\n隠隠鸡犬声，时时出翠微。\n支筇试幽讨，中有高人居。\n平湖湛寒碧，疏林擢新枝。\n始至俗眼明，延缘遂忘疲。\n方瞳绿髪翁，一笑深相知。\n高谭潄芳润，探囊出新诗。\n拍手孤鸿翔，拄杖凌空飞。\n举酒对东风，献酬各不辞。\n欲去不忍去，绿树鸣催归。\n我欲从公住，奈此尘鞅羁。",
        "dynasty": "宋",
        "collection_info": null
    },
    {
        "uuid": "2cfee158d328864456b89e5bcaee622f",
        "title": "晚步用简斋韵",
        "author": "徐瑞",
        "content": "沉沉万竹间，舟行欲佳适。\n樵儿未归来，笛声在苍壁。\n我本非隠沦，偶得喧中寂。\n延缘不知疲，小径光已夕。",
        "dynasty": "宋",
        "collection_info": null
    },
    {
        "uuid": "820e64b2db110126233c2f7799dde500",
        "title": "田园  其一",
        "author": "徐瑞",
        "content": "结茅北山下，竹树深以幽。\n门前二顷田，躬耕遂吾谋。\n东风二三月，绿水如泼油。\n戴星事犁鉏，戮力期有秋。\n经行彼何人，黄金络马头。\n停鞭略踌躇，为问几时休。\n所得不偿劳，胡不从我游。\n再拜谢行人，此意何绸缪。\n相从良不恶，违己诚所羞。\n卿宜用卿法，吾亦饭吾牛。",
        "dynasty": "宋",
        "collection_info": null
    },
    {
        "uuid": "870bbc1c846d22ab0b39375cb4e0ced0",
        "title": "田园  其二",
        "author": "徐瑞",
        "content": "去年种麦时，瘦骨寒欲折。\n芃芃麦苗青，贸贸积霜雪。\n今年麦上场，邻家粒已绝。\n我麦难堪饭，我耕力已竭。\n我力虽已竭，我计未为拙。",
        "dynasty": "宋",
        "collection_info": null
    },
    {
        "uuid": "8b045564c6880f0aa2b0d0374b241d21",
        "title": "田园  其三",
        "author": "徐瑞",
        "content": "山下十亩陂，可灌十顷田。\n频年费修筑，堤堰久不完。\n泥沙况填壅，旱岁无源泉。\n凶荒贵有备，乌可尽付天。\n呼儿运木石，及此冬日暄。\n悠悠最害道，努力勿辞难。",
        "dynasty": "宋",
        "collection_info": null
    },
    {
        "uuid": "49e04c85dc3785362b10cd8e16619181",
        "title": "田园  其四",
        "author": "徐瑞",
        "content": "斵桐作秧马，断木刳泥船。\n咄此至微物，当趁岁月閒。\n阿童御觳𧥆，吹笛前山前。\n迎我相指似，村西吹晚烟。",
        "dynasty": "宋",
        "collection_info": null
    },
    {
        "uuid": "aa01b7c3f5e068effb9459a7b54fb23f",
        "title": "田园  其五",
        "author": "徐瑞",
        "content": "屋山东南偏，手种一区芋。\n炎炎六七月，挈瓶事灌注。\n兹焉有佳思，役役不知暑。\n寒夜羹玉糁，聊用娱岁暮。",
        "dynasty": "宋",
        "collection_info": null
    },
    {
        "uuid": "f3e988d721b4c7fe86696400455d966f",
        "title": "田园  其六",
        "author": "徐瑞",
        "content": "连筒通稻渠，分溉五亩园。\n桑麻日青青，畦蔬亦已繁。\n晨兴荷鉏出，日入荷鉏还。\n所乐固有在，辛苦不足言。\n邻翁笑相劳，子乃不惮烦。",
        "dynasty": "宋",
        "collection_info": null
    },
    {
        "uuid": "b14789e94188a603fcd6d71cfebb8947",
        "title": "田园  其七",
        "author": "徐瑞",
        "content": "寒溪横略彴，窄径通村墟。\n樵夫下山来，俗气鄙且麤。\n野花鬓阑斑，蓝缕寒无襦。\n卖薪招我饮，醉倒相携扶。\n明日復入山，真乐孰尔如。",
        "dynasty": "宋",
        "collection_info": null
    },
    {
        "uuid": "ef8704b9aa5442045c8501c96b60f9fb",
        "title": "田园  其八",
        "author": "徐瑞",
        "content": "种茶石冈上，草盛茶欲枯。\n劬躬自薅薙，青青復厥初。\n新雷破幽鬰，一雨土脉苏。\n枪旗渐堪摘，纤纤出香腴。\n此物不救饥，此味何可无。",
        "dynasty": "宋",
        "collection_info": null
    },
    {
        "uuid": "d57a6dadba19ee8d6d54ad7e504e6917",
        "title": "田园  其九",
        "author": "徐瑞",
        "content": "方湖涵深碧，移种水芙蕖。\n壤沃不待培，周回已芬敷。\n岂惟花实美，根叶尤所须。\n今年种菱芡，明年种菰蒲。\n生涯日已广，而不劳耘锄。\n月明撑舴艋，长啸足自娱。",
        "dynasty": "宋",
        "collection_info": null
    },
    {
        "uuid": "ca2677a508c5e95bcb1dc9db6f38b32c",
        "title": "送八家叔之蕲春",
        "author": "徐瑞",
        "content": "飞梅收宿润，晓气含晴晖。\n摩挲铁如意，一笑千里期。\n江山信如昨，兴废良可悲。\n执手言远别，念当何时归。\n利害况同途，举足皆危机。\n爰陈素履戒，为诵行路诗。\n行行重回首，莫忘孤云飞。",
        "dynasty": "宋",
        "collection_info": null
    },
    {
        "uuid": "88694c74c270762b4b3e8c26ec24f492",
        "title": "雨坐城邸登葆真院小楼望湖山清坐至暮",
        "author": "徐瑞",
        "content": "湿云低古城，丝雨迷寒空。\n平湖北风恶，雁叫菰蒲丛。\n疑有隠君子，孤舟钓空蒙。\n烟波渺苍莽，欲往嗟无从。\n道人数龟息，默坐饥肠充。\n湖东古招提，暮鼓鸣冬冬。",
        "dynasty": "宋",
        "collection_info": null
    },
    {
        "uuid": "9a91cbd671c74d68542fb7d8af4e206d",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其一",
        "author": "徐瑞",
        "content": "斋居屏尘迹，读易洗我心。\n微风逗天香，缥缈不可寻。\n时时触鼻观，恍恍生空林。\n掩卷坐床侧，桂树交繁阴。",
        "dynasty": "宋",
        "collection_info": null
    },
    {
        "uuid": "23837a780197fcdc8ccb45c14f9db0ae",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其二",
        "author": "徐瑞",
        "content": "金华太史公，隠几降心兵。\n蒙蒙香事已，吟事方施行。\n我方慕高致，澹境奇趣生。\n不知何从来，乃有如许清。",
        "dynasty": "宋",
        "collection_info": null
    },
    {
        "uuid": "7cba80983b125e4ce48083430bb21457",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其三",
        "author": "徐瑞",
        "content": "异时参上乘，成种芸自熏。\n茫茫世界中，变幻如浮云。\n岂知无尽法，真修不在闻。\n我犹未免俗，志一谁能分。",
        "dynasty": "宋",
        "collection_info": null
    },
    {
        "uuid": "882774d2876041243a046fdabc966577",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其四",
        "author": "徐瑞",
        "content": "眼缬龟甲屏，耳闻蚯蚓窍。\n二者本无有，客感足悲弔。\n君看此幽芬，无情尤可笑。\n只作偶然观，冥冥会众妙。",
        "dynasty": "宋",
        "collection_info": null
    },
    {
        "uuid": "ef2edc6b1e1159d50332cfd55486a1f8",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其五",
        "author": "徐瑞",
        "content": "何年有野人，闻香未肯忘。\n世俗夸富贵，争费柟櫖黄。\n我虽一扫空，奈此风韵长。\n一笑与神遇，底用谱异香。",
        "dynasty": "宋",
        "collection_info": null
    },
    {
        "uuid": "111ac2f3dac70cbd31c3bcd5d4eeb1c3",
        "title": "次韵仲退山中小景四首 夕阳烟树",
        "author": "徐瑞",
        "content": "暝烟出山阿，返照映红树。\n微茫极有态，目尽鸿飞处。\n迢递溪西钟，缭绕溪上路。\n惟闻唤渡人，两岸争来去。",
        "dynasty": "宋",
        "collection_info": null
    },
    {
        "uuid": "80e69290cb478f4e60eab977ed65f7f0",
        "title": "次韵仲退山中小景四首 荒陂鳬鸭",
        "author": "徐瑞",
        "content": "古埭浸寒漪，日至凡数四。\n沼洄沙水嚙，芜废岁復岁。\n野鳬以为宗，出没有閒思。\n谁能静处观，为我画其意。",
        "dynasty": "宋",
        "collection_info": null
    },
    {
        "uuid": "46bbb6bb5557e7a4cdbe70624265558b",
        "title": "次韵仲退山中小景四首 霜林月影",
        "author": "徐瑞",
        "content": "中天行素月，炯炯白玉团。\n空林现百怪，满地龙蛇盘。\n超然立于独，亭亭老苍官。\n有形亦是幻，一笑凌高寒。",
        "dynasty": "宋",
        "collection_info": null
    },
    {
        "uuid": "6e278d24d2b3e3960be229931319e2d6",
        "title": "次韵仲退山中小景四首 屋山夜雨",
        "author": "徐瑞",
        "content": "我昔浪漫游，一叶浮虚空。\n短篷雨声来，凄然念山中。\n巢居遂初志，静听忘吾穷。\n青灯亦多情，伴此沧浪翁。",
        "dynasty": "宋",
        "collection_info": null
    },
    {
        "uuid": "4afd2411f971388a8014a8e6c3d24ed9",
        "title": "次韵仲退对月感怀四首  其一",
        "author": "徐瑞",
        "content": "方池纳明月，坐看云影移。\n孤光动寒碧，一洗摇落悲。\n耽耽吾丧我，役役子为谁。\n往来皆外物，妙质何曾亏。",
        "dynasty": "宋",
        "collection_info": null
    },
    {
        "uuid": "a3a71e410f05f494c62d89206af4c62c",
        "title": "次韵仲退对月感怀四首  其二",
        "author": "徐瑞",
        "content": "一镜行中天，地籁寂不动。\n影散家家窗，万枕酣短梦。\n何为红尘裏，绿酒笑铅汞。\n𠻳齿吸英华，龙虎出妙用。",
        "dynasty": "宋",
        "collection_info": null
    },
    {
        "uuid": "66361a15e96c856e5d0eccc3b369d0df",
        "title": "次韵仲退对月感怀四首  其三",
        "author": "徐瑞",
        "content": "水火互为宅，此理不在远。\n君看乌与兔，可以悟一本。\n吾将罪儵忽，何事凿混沌。\n大笑睨八荒，落木西风晚。",
        "dynasty": "宋",
        "collection_info": null
    },
    {
        "uuid": "6b22e2670614aba06b5d2b6df861e987",
        "title": "次韵仲退对月感怀四首  其四",
        "author": "徐瑞",
        "content": "日月两弹丸，万古春復秋。\n迁次有始终，合符无迟留。\n举酒邀明月，浮子白玉舟。\n愿毋渝此盟，坐待天运周。",
        "dynasty": "宋",
        "collection_info": null
    },
    {
        "uuid": "61b82c41a8390c3ed9d7e583b3a0961e",
        "title": "壬辰社日芳洲领客梁必大汤景文吴德昭吴仲退李思宣周南翁游芝山寺登五峰亭瑞在其间羽士洪和叟方君用载酒来会以云飞江外去花落入城来分韵赋诗瑞得江字",
        "author": "徐瑞",
        "content": "昔我落城市，日厌尘满腔。\n携书归故山，三年师老庞。\n兴来復此游，名胜萃一邦。\n东风三日雨，孤吟倚篷窗。\n晴天澹新碧，扶藜度危矼。\n同袍二三子，声应不待撞。\n意行得古寺，共寻葛藤桩。\n天风鸣佩环，冉冉白鹤双。\n坐看庐山云，大釂倾酒缸。\n欲去復裴徊，返照明春江。",
        "dynasty": "宋",
        "collection_info": null
    },
    {
        "uuid": "1eea845380ad8f7e6344c3dde3437164",
        "title": "仲退对月有怀芳洲景文至不忘仆为古诗三首语意浓至次韵以谢并寄芳洲景文  其一",
        "author": "徐瑞",
        "content": "我行溪上路，行云为徘徊。\n天高北风恶，叫叫鸿雁来。\n起望杜若洲，渺渺绝沿洄。\n孤芳据其胜，修洁无纤埃。\n俗子不敢近，石梁尚崔嵬。\n我如剪翎鹤，老志空低回。\n又如渴蠹木，枯根莽难培。\n巧拙有定赋，神功若为栽。\n持此欲叩君，溪寒雪皑皑。",
        "dynasty": "宋",
        "collection_info": null
    },
    {
        "uuid": "73d312995c91b0e26b91b8baff06c95d",
        "title": "仲退对月有怀芳洲景文至不忘仆为古诗三首语意浓至次韵以谢并寄芳洲景文  其二",
        "author": "徐瑞",
        "content": "景文大兄行，世念如浮云。\n自读仲退诗，夜夜梦见君。\n忆昨初识君，所见溢所闻。\n促席倾底裏，谈谐意弥勤。\n尚论三汤公，剪烛夜达分。\n共悲风流远，纍纍北邙坟。\n今年芝山聚，有感兰亭文。\n醉墨出三昧，逸气凌鹅群。\n兹闻赋远游，应接当纷纭。\n中洲盛吟事，群公气如焚。\n勖哉争长难，吾衰不能军。",
        "dynasty": "宋",
        "collection_info": null
    },
    {
        "uuid": "cedd47fe9c268f1b70ddc38762d07b84",
        "title": "仲退对月有怀芳洲景文至不忘仆为古诗三首语意浓至次韵以谢并寄芳洲景文  其三",
        "author": "徐瑞",
        "content": "丈夫贵意气，岂必在合并。\n琅琅对月篇，中有伐木声。\n夫子黎汤流，事事夸奇情。\n未忘雷张旧，蒯绠媿青萍。\n向来在匣时，雌雄互悲鸣。\n分离未云远，泾渭判浊清。\n精灵谅密契，岁月空峥嵘。\n吾方师漆园，因剑论养生。\n时时呼斗酒，磊落浇使平。",
        "dynasty": "宋",
        "collection_info": null
    },
    {
        "uuid": "0ade62f3985f4783db65ec6c07a70d5c",
        "title": "丁酉正月九日省谒家叔洁山居士于郭仙峰下是日仲退亦省其叔四山翁于是偕行洁山既留饭送别乌龙潭上裴回久之绝壁梅花炯然独立如高人招之不来冻泉泠泠下岩窦如瑟筑声相顾绝赏因以春山多胜事分韵约四山父子同赋时四山留外未归也韵以齿次瑞得多字",
        "author": "徐瑞",
        "content": "新年未入山，今晨风日和。\n况復得胜友，发兴凌嵯峨。\n冰澌激阴湍，草色明阳坡。\n老梅高标致，疏花自岩阿。\n樵儿与牧竖，迎笑相谁何。\n问我结茅意，何年此婆娑。\n悠然会深情，临风发清歌。\n回首红尘中，孰与青山多。",
        "dynasty": "宋",
        "collection_info": null
    },
    {
        "uuid": "5e767934e2ce7dc973be17715816dbb6",
        "title": "次韵芳洲先生题法云寺流玉阁",
        "author": "徐瑞",
        "content": "危檐面长洲，晴雨各有趣。\n滩鸣九霄佩，江泻千丈素。\n笑问流玉师，岁月不知度。\n心空忘境胜，力定得实悟。\n师云住是间，非住非非住。\n更问有句无，寒藤倚枯树。",
        "dynasty": "宋",
        "collection_info": null
    },
    {
        "uuid": "8032b3c73fda3135f29e235f9084e9ef",
        "title": "芳洲寄古诗一首申山中之约次韵奉谢",
        "author": "徐瑞",
        "content": "憎欲毋已甚，同尘正自佳。\n我如张仲蔚，蓬蒿满荒阶。\n观化有妙悟，委运增旷怀。\n鸿飞正冥冥，鸡鸣漫喈喈。\n美人芳杜姿，玩世善打乖。\n曲肱有真乐，俟命且洁斋。\n身屈道则尊，不事堑与崖。\n平生山中约，高致许我侪。\n此语二十年，此事行当谐。\n试看红尘客，踏破几铁鞋。",
        "dynasty": "宋",
        "collection_info": null
    },
    {
        "uuid": "7c40e9943e9717b4e816dd3072e99510",
        "title": "君子法天运",
        "author": "徐瑞",
        "content": "君子法天运，小人昧时几。\n法天贵自强，时哉几甚微。\n强则无退惰，微则有是非。\n终期德业成，无为小人归。",
        "dynasty": "宋",
        "collection_info": null
    },
    {
        "uuid": "3a8c99fb76039882f4e12076f48d1ba4",
        "title": "次仲退韵",
        "author": "徐瑞",
        "content": "达士乐夷旷，俗子尚矜持。\n缅怀同心人，春风久别离。\n辞章五色线，绚烂逢明时。\n顾我何所事，不耕復不菑。\n屡空良可笑，我道固如兹。\n但忧德未进，名浮亦奚为。\n周游岂不佳，去去当从谁。\n有酒但痛饮，莫问醇与醨。",
        "dynasty": "宋",
        "collection_info": null
    },
    {
        "uuid": "11b47c6f5cf9b780e8372418093a505e",
        "title": "次韵南翁出郊",
        "author": "徐瑞",
        "content": "听雨不出户，不知春已深。\n绿水涨洄塘，翠气明遥岑。\n我家树遶屋，庶蕃来时禽。\n观其引吭鸣，何如结舌瘖。\n物理存比兴，人事有升沉。\n丈夫趣诣远，道德遂初心。\n知行贵两尽，论说何足钦。",
        "dynasty": "宋",
        "collection_info": null
    },
    {
        "uuid": "727456499e8b2e686ad94a8cacc7557a",
        "title": "次韵芳洲兰花",
        "author": "徐瑞",
        "content": "残雪消阴崖，柔风被晴麓。\n兰根得天和，芳蕤出丛绿。\n澹然如幽人，皎皎在空谷。\n味薄趣自长，香远韵更足。\n尚嫌荃惠伍，肯与桃李渎。\n中洲有吟仙，自爱称初服。\n丘壑赏孤清，泥涂怜久辱。\n乃知松柏姿，均此受命独。\n石君瘦欲涸，毛颖老不沐。\n为子操猗兰，清商出枯木。",
        "dynasty": "宋",
        "collection_info": null
    },
    {
        "uuid": "07c72db850687e11b2375f7735591072",
        "title": "辛丑二月初晴与仲退从芳洲纵游溪山间私念吾党会聚殆不偶然赋古诗一首后五百岁有知音者于吾诗物色可乎",
        "author": "徐瑞",
        "content": "天地以气合，人物以类从。\n孰是同类中，道同志復同。\n槃槃石梁翁，阅世如老松。\n若士古溪湾，水月印心胸。\n相去不十里，而我居其中。\n既无山川阻，随此心迹融。\n谭谐屡参伍，杖屦时从容。\n岩下酌秋泉，溪上行春风。\n奇文辨鱼鲁，古学窥鸿蒙。\n玄同执尤契，妙中值箭锋。\n从今不厌数，旷代或一逢。\n愿言各自珍，慎勿撄樊笼。\n会同拾瑶草，更约摩金铜。\n赋诗俟来者，物色传画工。",
        "dynasty": "宋",
        "collection_info": null
    },
    {
        "uuid": "050f8ab4cb18b6e80a300434d913793b",
        "title": "题金翁牧牛歌后",
        "author": "徐瑞",
        "content": "我幼在田间，颇识牧牛趣。\n寒蓑烟雨林，短笛斜阳路。\n十年陷世网，自悔一念悞。\n归来丘壑中，幸不失吾素。\n平生爱颜阖，宁戚非所慕。\n古今乐此事，偻指自有数。\n阿翁老无营，尺棰了朝暮。\n绝胜介葛卢，未鸣意已悟。\n长谣远属我，真实见情愫。\n勿遣儿辈觉，千载有知遇。",
        "dynasty": "宋",
        "collection_info": null
    },
    {
        "uuid": "16af5062876f50ed761dbe2646695d86",
        "title": "邻翁王道人送武夷图",
        "author": "徐瑞",
        "content": "客从建安归，遗我武夷图。\n开图挂素壁，风烟生座隅。\n奇峰三十六，拔起凌天衢。\n一水从中来，九折何萦纡。\n想见岩壑间，缥缈藏仙都。\n荒哉武与夷，辽辽不可呼。\n尚闻云谷仙，旧迹未深芜。\n棹歌留绝唱，遗书镇精庐。\n高操谁能攀，幽致或可摹。\n三年规一游，神往形尤拘。\n便须理行缠，勿遣岁月徂。\n山灵有夙契，清风为前驱。",
        "dynasty": "宋",
        "collection_info": null
    },
    {
        "uuid": "2880c0e075bf19c72bb1dc20b965b304",
        "title": "今日行我圃",
        "author": "徐瑞",
        "content": "今日行我圃，欣然会吾心。\n町畦分燥湿，种莳论浅深。\n柔脆置其阳，坚实值其阴。\n瓜芋既蓊蓊，桑麻亦森森。\n晚菘与早韭，鬰然起如林。\n虽无五亩胜，寸寸皆黄金。\n学圃圣所鄙，势涂力难任。\n不辞锄铚劳，且免蒿艾侵。\n君看门前客，此乐无由寻。",
        "dynasty": "宋",
        "collection_info": null
    },
    {
        "uuid": "44e96e2d976062a46bf61631f9369a8b",
        "title": "夜中不成寐",
        "author": "徐瑞",
        "content": "夜中不成寐，披衣步前庭。\n荣荣无尘杂，四面敞且平。\n俯听众窍静，仰视疏星明。\n眇然寓其间，一粟浮大瀛。\n滔滔汇众浊，涓流若为清。\n矧今六八年，华髪日夜生。\n平生信古学，及此将何成。\n妄动多险阻，深居来讥评。\n和同岂不愿，矫揉非其情。\n世眼自丑好，千载有重轻。\n所志不可移，坐待邻鸡鸣。",
        "dynasty": "宋",
        "collection_info": null
    },
    {
        "uuid": "232d95e02b26e954bfa26c71c72aa06f",
        "title": "有酒相与饮",
        "author": "徐瑞",
        "content": "有酒相与饮，无酒但啜茶。\n人情贵真实，岂在崇浮夸。\n高人赏我趣，谓悃愊无华。\n世士乃不然，传食谤且夸。\n更欲论施报，终身置齿牙。\n干糇或速愆，口体亦可嗟。\n清风郭与茅，千古无以加。\n去去欲语谁，挈瓶灌吾瓜。",
        "dynasty": "宋",
        "collection_info": null
    },
    {
        "uuid": "36dcacee3f85da42fc69e787cd173cdc",
        "title": "六月三日赴周南翁之招时芳洲留梅山堂述行实仆与观焉临别以高山流水四字分韵约仲退同赋瑞得山字",
        "author": "徐瑞",
        "content": "人事恒有数，一聚百阻难。\n朅来集斯堂，主客俱萧閒。\n明公图不朽，盘礴笔墨间。\n诹求逮耆耄，采录及蒯菅。\n论述本至公，不待润与删。\n居然是传信，可但起浇顽。\n古今文章家，我粗窥一斑。\n兹事未易言，千载有相关。\n周旋得所愿，欣快忘幽孱。\n炎尘屏四野，清风洗沈瘝。\n佳兴殊未极，延缘念当还。\n呼童夙严驾，东明映青山。",
        "dynasty": "宋",
        "collection_info": null
    },
    {
        "uuid": "862b8f37d3bc89fa58d36b02c51b19c1",
        "title": "辛丑九月十二与芳洲留宿雅山堂岁且周矣芳洲再往赋古诗十二韵奉寄壬寅九月十一日也",
        "author": "徐瑞",
        "content": "山林或尘土，城郭无市譁。\n境胜固繇人，况是诗书家。\n小斋贮虚明，景物亦可嘉。\n怪石卧屃赑，修藤绾龙蛇。\n清泉纤纤草，小树疏疏花。\n主人古衣冠，宴坐胜纷华。\n群从俨连璧，学子铿衝牙。\n喜我味稍同，下榻煮秋茶。\n道充韵更长，身退心自遐。\n岂惟擅清致，当在勒与差。\n别来入梦频，急景令人嗟。\n寄诗写幽怀，勿与世俗夸。",
        "dynasty": "宋",
        "collection_info": null
    },
    {
        "uuid": "7b655b1d970e24267416e15507b8242f",
        "title": "送余晋仲游庐山",
        "author": "徐瑞",
        "content": "登山信有道，游山诚好奇。\n胸中无丘壑，历览将何为。\n庐君倚天立，秀甲东南垂。\n非有千里遥，汇泽同津涯。\n平生几入梦，未往神先驰。\n玄烟锁青牛，鹿场草离离。\n竹林隠云表，真汉不可窥。\n子行勿浪漫，寻访宜舒迟。\n灵扃凭谁启，绝学从谁师。\n老我世味淡，爱山心不移。\n床头赤藤杖，时作龙吟悲。\n为我谢庐君，行当赴幽期。",
        "dynasty": "宋",
        "collection_info": null
    },
    {
        "uuid": "fd9d0139e0640d1c3b3e9a00ebbd2a3f",
        "title": "次韵仲退见贻一首",
        "author": "徐瑞",
        "content": "先虑所不到，事乃谬不然。\n两失竟相当，富贵与神仙。\n真意寓采菊，苦心怀食莲。\n古来贤达人，何适而非天。\n惟君淡世味，胸中着千年。\n众浊纷其前，每以至理湔。\n怜我根器钝，未试麻姑鞭。\n时时出匕剂，欲俾沈疴痊。\n岁晚有深期，逝川无西还。\n何事更留衣，必待夜半传。",
        "dynasty": "宋",
        "collection_info": null
    },
    {
        "uuid": "aa340c20ee07af3acfb4e99a38ed4eb6",
        "title": "饶娥祠",
        "author": "徐瑞",
        "content": "三极势虽异，一理实贯通。\n人极苟不立，天地亦将穷。\n饶娥小家子，至老根彝衷。\n精诚裂金石，冥感驱鱼龙。\n予幼读柳碑，凄其仰英风。\n兹焉访遗蹟，山椒峙灵宫。\n滩石既嵯峨，古木亦巃嵷。\n乃知一念烈，天地同其功。\n天地不可尽，此念曷有终。\n再拜下山去，日射春江红。",
        "dynasty": "宋",
        "collection_info": null
    },
    {
        "uuid": "ad147f5f655e7e35dfda9bb6e1d3f9b2",
        "title": "九月四日偕弟可玉外甥张敏修吾孙栋游西山访古追怀甲戌旧游感嘆不已纪事五十韵",
        "author": "徐瑞",
        "content": "秋日清且厉，发兴山西游。\n步出钱塘门，纍纍但荒丘。\n繁华歘消歇，王气竟谁收。\n寂寞石函桥，小水清浅流。\n秦皇缆船处，螺髻现佛头。\n虽非凌云像，雄伟亦罕俦。\n开示一指禅，观者领悟不。\n作礼三皈依，将行復绸缪。\n浮屠踞山巅，何年困鬰攸。\n返步遵大路，丛薄新篁抽。\n前有佛足泉，一窦清浏浏。\n凄凉鄂王祠，墓道锁松楸。\n可怜忠烈魂，寄此土一抔。\n遗像俨中堂，怒气横双眸。\n误国彼何人，寸斩不足酬。\n迤𨓦访玉泉，泓澄湛灵湫。\n老龙閟神踪，金鳞自夷犹。\n白诗揭楣间，三嘆岁月悠。\n荆榛何王府，瓦砾谁家楼。\n当年歌舞地，今纵羊与牛。\n或为少僧庐，或为老圃耰。\n径趋九里松，吴笔劲且遒。\n灵鹫号飞来，荒幻不可诹。\n直北抵灵隠，殿宇壮岩陬。\n高峰堪远眺，欲上畏搀楼。\n冷泉贮清寒，古木扶盘樛。\n瀹茗鬒髪妇，呼猿白头嫂。\n岩洞千佛相，黄金饰琱锼。\n古人留姓字，兴怀仰先猷。\n但恨芳秽杂，残缺难尽收。\n面南历三竺，气象恰相侔。\n山石剧荦确，竹树含清幽。\n苍藤蔽白日，略彴临清沟。\n小憩流觞亭，饮泉雪入喉。\n上竺擅翠密，啸壑风飕飗。\n修然白衣仙，坐阅尘世浮。\n寺有野处碑，文章粲炳彪。\n陆子亦有记，日晚读不周。\n匆匆回六桥，胜处难穷搜。\n三贤堂久芜，湖山迹空留。\n玲珑一片石，屹立独忘忧。\n遥睇孤山云，高致希前修。\n忆昔纵游赏，冰盘罗珍羞。\n画舫载娉婷，箫鼓拥俳优。\n回首烟尘飞，四十又四秋。\n朋侪怆丘首，桑海惊风沤。\n山川无古今，抚事增羁愁。\n买船绝湖归，城市灯火稠。\n同行二三子，小酌杂嘲讴。\n诗成渐挂漏，醉墨如蟠虬。",
        "dynasty": "宋",
        "collection_info": null
    },
    {
        "uuid": "5e569323294d8b192f6a3bb4edffd8f2",
        "title": "次韵江道可赠别古诗二首  其一",
        "author": "徐瑞",
        "content": "我家白云中，幽兴何蹁跹。\n惟有十八公，共结三生缘。\n苓珀谁能待，风霜逼雕年。\n忽闻笙鹤音，忘我食与眠。",
        "dynasty": "宋",
        "collection_info": null
    },
    {
        "uuid": "0220ab21743ea8062ccefa1657cf3f75",
        "title": "次韵江道可赠别古诗二首  其二",
        "author": "徐瑞",
        "content": "千金买铅刀，佩者增意气。\n岂知丰城匣，云深不知处。\n道逢张与雷，握手笑相谓。\n灵物宁终潜，时来会飞去。",
        "dynasty": "宋",
        "collection_info": null
    },
    {
        "uuid": "bd4bdc2a655b75ae5f12e891adb7ebbe",
        "title": "九月廿一自虎林回同程晓崖游梅岩",
        "author": "徐瑞",
        "content": "弛担息虚馆，释屩解行缠。\n一笑得妙士，揖我谓我儇。\n相携履巉岩，共访梅花仙。\n石门歘谺豁，空洞别一天。\n徐行呼二竖，秉炬导其前。\n沿崖异草垂，绕径秋香妍。\n行行渐深入，响答殊清圆。\n下有苔磴峙，上有孔穴穿。\n深处窅如穽，旷处平如田。\n或如人坐立，或如兽蹲跧。\n古石列怪状，时闻滴幽泉。\n向来开天牖，坐看日月旋。\n儿童撞嵌岩，如钟鼓咽咽。\n领览不能尽，荒幻难言宣。\n我从虎林来，足茧归心悬。\n举瓢挹危露，尘肺聊用湔。\n清寒不可留，欲去还延缘。\n赋诗纪兹游，绝笔凭谁镌。",
        "dynasty": "宋",
        "collection_info": null
    },
    {
        "uuid": "bb3670649dfaf23fe3d939e906e7b161",
        "title": "次韵月湾见寄古诗一首",
        "author": "徐瑞",
        "content": "白石煮不烂，饥来意楚萍。\n流落固应尔，敢恨鬓星星。\n鸿飞一何高，矫翮凌青冥。\n下视蜩与鸠，意趣自径庭。\n松间乖旧约，三霜五秋萤。\n来章敦古谊，吟讽慰漂零。\n羡公笔有口，遇我眼终青。\n殷勤为发药，非芝朮参苓。\n岂惟起衰懦，诚足制颓龄。\n感激絃清商，调古无谁听。",
        "dynasty": "宋",
        "collection_info": null
    },
    {
        "uuid": "5d092c47a27dc90b5b8f5b05466edd66",
        "title": "戊寅雪中有感",
        "author": "徐瑞",
        "content": "五更窗白鸣早鸦，北风猎猎号谽谺。\n冻云不开天雨雪，漫空作态纷横斜。\n披衣起立尽萧散，睥睨神巧令人嗟。\n深山荒怪号狐兔，古木蜿蜒蟠龙蛇。\n空林野鹘栖又起，寒檐饥雀喧且呀。\n断桥古埭欲无路，孤城迭鼓方停挝。\n老农嘻嘻庆丰乐，羁旅琐琐愁荒遐。\n酒垆群聚浇毷氉，市楼歌吹闻呕哑。\n纵观山川绝尘土，坐嘆造物真空花。\n世间万事蕉覆鹿，回首二曜如奔车。\n老仙骑鲸东海去，谁尚风雅排淫哇。\n遗音妙寄不可续，嗟我怅望迷天涯。\n萧萧竹屋白昼閴，俗子不到山人家。\n呼童屏置勿举饮，石鼎且试曾坑茶。",
        "dynasty": "宋",
        "collection_info": null
    },
    {
        "uuid": "7f9266d8153545b991f15c626f09516f",
        "title": "闻促织有感",
        "author": "徐瑞",
        "content": "苔花露重铜铺湿，深闺蜡尽纱笼碧。\n嗷嗷四壁候虫鸣，促人早织声不停。\n君不见宫中自置机与络，尽君有丝难得着。",
        "dynasty": "宋",
        "collection_info": null
    },
    {
        "uuid": "c1ca8ee3cf58ab32d6876f289f3800a9",
        "title": "城上谣",
        "author": "徐瑞",
        "content": "北风吹沙湖水黄，离离衰草覆女墙。\n曼缨紫鬓马上郎，腰间短剑明秋霜。\n城西砧杵登登处，夫君已戍交河去。\n角声渐起鼓声住，乱鸦啼断斜阳树。",
        "dynasty": "宋",
        "collection_info": null
    },
    {
        "uuid": "4eda7d9724a8aae7bff88233672f08fa",
        "title": "三月十一夜仲退留宿山中即景赋诗次韵",
        "author": "徐瑞",
        "content": "夫夫去寻桃李径，老我卧云弥岁年。\n远志何妨作小草，破镜且喜飞上天。\n诵诗只今病自失，抱琴一笑醉欲眠。\n山空月落天未曙，幽梦耿耿闻啼鹃。",
        "dynasty": "宋",
        "collection_info": null
    },
    {
        "uuid": "6bf4d7d7936b6afccedabad28ca4f691",
        "title": "余敬可示汪子明诸君大雪诗卷次韵",
        "author": "徐瑞",
        "content": "当年聚星堂上雪，醉翁一时盛宾客。\n赋诗下令自作古，寸铁不持渠战白。\n坡翁晚出继风流，号令尤严笔尤特。\n两翁高蹈二百年，对雪兴怀足悲悦。\n痴云漠漠落未已，忍听穷阇嗟困踣。\n寒江短艇钓空蒙，孤城暮角传呜咽。\n猎徒原上肆鹰犬，幽士坐窗唯一默。\n豪门夜釂不知旦，粧楼晓镜惊明豁。\n眼前种种总堪诗，欧苏故事成阔绝。\n划闻云君出新语，字如瘦竹行欹仄。\n临湖道人口业在，宛然箎仲赓埙伯。\n何如松下观幻质，仰天大笑累堕帻。\n吾家儿女况能贫，海图争把波涛拆。",
        "dynasty": "宋",
        "collection_info": null
    },
    {
        "uuid": "efdc1a5cd11ce20923988e829840a690",
        "title": "壁侍者归自庐山以诗问讯",
        "author": "徐瑞",
        "content": "壁公挑云庐山去，自我不见今三年。\n出家本是丈夫事，成佛不作文章禅。\n西竺东震非道二，心宗教意难言传。\n何时寻我青阳巅，分我一滴庐山泉。",
        "dynasty": "宋",
        "collection_info": null
    },
    {
        "uuid": "80ca779b5297cc671ca648be670665aa",
        "title": "丙申元日",
        "author": "徐瑞",
        "content": "丙申正月初一日，巢君野人拈秃笔。\n涂窗作鸦忆少年，不知老丑光阴疾。\n退藏未了桑蚕茧，生涯仅似崖蜂蜜。\n小儿怪我不同尘，进不能寸退盈尺。\n岂知穷通自有命，我手可断不书乞。\n安道何事竟碎琴，管宁何意至割席。\n五斗不换东篱菊，千户宁如江陵橘。\n蚊虻瓮盎互起灭，欢乐几何长鬰鬰。\n我从方外得天游，始嘆世缘如沐漆。\n纵横妙用剑两枝，出入无方马一隻。\n老师云边亲授记，许我虚空轰霹雳。\n东风吹动老虬枝，笑拂苍髯双眼碧。",
        "dynasty": "宋",
        "collection_info": null
    },
    {
        "uuid": "f4874b80ab364fef74d5b9c8d1f44c98",
        "title": "大德元年丁酉岁六月大雨前所未见父老云百八十年无此水矣仲退赋长句纪事次韵",
        "author": "徐瑞",
        "content": "曾将太乙推主客，不眠坐数莲花滴。\n今年春夏甲子雨，白髪无端为忧国。\n乘船入市谶不虚，平陆成江势何斥。\n乃当六月初五夜，天意冥冥难察识。\n直疑女娲功未完，石破天穿地维折。\n飞廉上助澎湃威，冯夷不闢泉源脉。\n城中鱼鳖混生人，楼堞瀰漫不计尺。\n彭城当年二丈八，苏公堤卫无遗蹟。\n喜闻贤守力赈济，安得神人拔其塞。\n不然帝復陆浑怨，特遣五龙施此溺。",
        "dynasty": "宋",
        "collection_info": null
    },
    {
        "uuid": "eff6427562cd4f032364fc1f820fdae1",
        "title": "次景文听松风韵",
        "author": "徐瑞",
        "content": "万壑苍烟深闭阁，此客入山童放鹤。\n天球琬琰一代珍，合止笙镛九成乐。\n胸怀正自小沧溟，风骨端宜寘岩壑。\n三年乌帽垫京尘，至今梦裏喧车铎。\n渴来醉卧白云根，饱听松风中夜作。\n空中起用一何奇，声外生闻本无着。\n閒情空自贞白痴，雅罚何妨半山谑。\n知君此兴復不浅，安得松间相倚薄。\n君山吟啸早归来，蛟鳄纵横风水恶。",
        "dynasty": "宋",
        "collection_info": null
    },
    {
        "uuid": "367ef91a06a3f7b6a1add73ad2afc489",
        "title": "夏五门外小池白莲盛开有一茎双花岿然出于群花之上赋长句志之",
        "author": "徐瑞",
        "content": "方塘风露清泠泠，万荷嶷立森高青。\n群花迎日各有态，一茎出水初亭亭。\n双苞并蒂发天巧，雕饰尽去殊瞻听。\n风标自是绝尘土，道气直欲凌青冥。\n恍然两仙来帝庭，翠云绿雾浮辎軿。\n飘飘羽服共萧散，隠隠水佩争珑玲。\n同舆鄙笑岳及湛，专城彷佛石与丁。\n看花何啻日千转，属辞含意行且停。\n涪翁食莲寄深感，如此妙质谁当铭。\n我歌此诗百其聆，一洗千古脂粉腥。",
        "dynasty": "宋",
        "collection_info": null
    },
    {
        "uuid": "4070951fdc6c13e1de71d3b43740bf81",
        "title": "己亥二月仲退寄桃花雪倡和诗卷次韵",
        "author": "徐瑞",
        "content": "天公笑子成诗颠，雕琢肝肾穷岁年。\n桃自成蹊天何言，桃开雪落无媸妍。\n我呼斗酒看花饮，酒酣停杯为问天。\n正色苍苍以意对，痴人说梦真可怜。\n阴阳迭运有饶乏，化机妙斡存经权。\n茫茫下土汩声色，九河翻倒不足湔。\n偶然相值等戏剧，过眼变灭如飞烟。\n炎天梅蘂发冷趣，冬月齑韭夸宾筵。\n天时人事古如此，水陆何必病车船。\n萼华阿母在何许，若事狡狯奚其仙。\n莫将幻语骇聋俗，东风有恨应难传。\n还君此卷三嘆息，坐看绿色归平田。",
        "dynasty": "宋",
        "collection_info": null
    },
    {
        "uuid": "d0de22fc102cc4130c157a8af98424f5",
        "title": "题刘东仲所藏长江图",
        "author": "徐瑞",
        "content": "谁将剡素尺有咫，万里屈盘归笔底。\n江天漠漠水云宽，楼堞微茫烟树裏。\n岷山滥觞东入海，自古兴亡难尽纪。\n诗人莫作画图看，中有英雄泪如洗。",
        "dynasty": "宋",
        "collection_info": null
    },
    {
        "uuid": "4f4665ab578a7c033ee57c42c4d366f4",
        "title": "余干学录徐君名桂蟾号月斋龙游人善文词善谈方外之学春晚来山中谈七日乃别今重到玄妙寄乐府一阕赋此为别",
        "author": "徐瑞",
        "content": "博雅南州士，风流小隠仙。\n横经越水梦，会弁鹊湖缘。\n荡荡干坤理，明明日月悬。\n鈎深发奇藴，观象洞真诠。\n不谓宗盟合，能令古道还。\n肯来留七日，遽别半年。\n流水高山趣，阳春白雪篇。\n朗吟惊玉立，抱玩美珠连。\n更忆弹冯铗，兼怀访戴船。\n续貂吾岂敢，韫椟尔宜专。\n老骥思腾枥，潜鳞乐在渊。\n邯郸正炊黍，黄石有遗编。\n抚己怀难尽，忘言意已传。\n会同速风驭，去采华山莲。",
        "dynasty": "宋",
        "collection_info": null
    },
    {
        "uuid": "8c0168984f8cf07241897b9711b26afa",
        "title": "马君采刲羊置酒作九日之会少长咸集主劝宾酬饮酒乐甚明日成小诗寄君采",
        "author": "徐瑞",
        "content": "节序催成岁，朋曹阻异方。\n幽怀兴独感，举俗爱重阳。\n有美珠湾客，能勤秋月章。\n华堂开晚集，胜友侑清觞。\n馔设羊肪白，杯持菊蘂黄。\n髹盘行枣栗，甆玉进齑粻。\n击缶歌呼杂，飞觥赏罚忙。\n群豪矜爪利，二老鬬身强。\n且用酒为日，何妨鬓欲霜。\n风松荐琴石，水竹炼丹房。\n境胜身宜适，心閒味自长。\n明年应更健，此会未渠央。",
        "dynasty": "宋",
        "collection_info": null
    },
    {
        "uuid": "4f5017eb14367fcf934142dd8e52c6e3",
        "title": "芳洲先生挽词",
        "author": "徐瑞",
        "content": "宇宙灵光在，山川爽气销。\n天公夺此老，人望绝今朝。\n蚤岁收名第，华章烂庆霄。\n晚成端有待，颖出一何超。\n风浪鰲山动，烟尘翠水遥。\n退藏工用拙，小试略舒翘。\n讲学重师席，咨谋赞使轺。\n奇书萃钟鼎，雅道播咸韶。\n椟美谁能贾，知音不恨焦。\n瓜园秋寂寞，梅径雪萧条。\n丘壑情深重，功名意自消。\n春晖娱寝膳，夜雨乐朋僚。\n老走违时好，深心託久要。\n共期采杜若，几度寄兰苕。\n每疾浮文陋，还惊末俗浇。\n颓波回渺渺，古韵振寥寥。\n旧梦南柯蚁，英魂东海潮。\n凄凉留笔冢，零落付诗瓢。\n戏墨人争购，遗编手自标。\n神交惟宋玉，哀意寓三招。",
        "dynasty": "宋",
        "collection_info": null
    },
    {
        "uuid": "14a5e948fab993b94843b070f098f9de",
        "title": "表兄王俊夫客当涂以古诗见寄赋此奉谢",
        "author": "徐瑞",
        "content": "自嘆离群淹在兹，诗来一读一相思。\n人言毛遂早成事，我怪何蕃久不归。\n灯火十年俱旧梦，江湖万里有新知。\n秋风萧飒苹花老，目断晴云片片飞。",
        "dynasty": "宋",
        "collection_info": null
    },
    {
        "uuid": "736995809a45a23be29b4cbabe16718f",
        "title": "客邸呈诸友",
        "author": "徐瑞",
        "content": "不用猖狂放泣岐，回车復路未为非。\n客愁无奈唯凭酒，口业未除犹说诗。\n骑鹤吹笙初志在，闻鸡舞剑壮心违。\n秋风红叶青山下，准拟相携把菊枝。",
        "dynasty": "宋",
        "collection_info": null
    },
    {
        "uuid": "63731463d13415e17779aab191c5a26f",
        "title": "客谈西湖旧事感而赋诗",
        "author": "徐瑞",
        "content": "湖上轻风飐酒旗，水光山色漾晴晖。\n红尘骏马青丝鞚，画舫佳人白纻词。\n锦瑟两行春宴罢，玉笙十里夜游归。\n钱塘一枕繁华梦，回首凄凉鬓欲丝。",
        "dynasty": "宋",
        "collection_info": null
    },
    {
        "uuid": "714b0ecd09797b6a513d151c042c1de1",
        "title": "王子贤疲于役移家彭泽示诗索和",
        "author": "徐瑞",
        "content": "何人笔削晋东西，岂是王家父子痴。\n可奈秋风吹破屋，谁怜夜月拣寒枝。\n载书共羡知几早，怀土空惭见事迟。\n欲理瘦筇寻五柳，摩挲方竹已成规。",
        "dynasty": "宋",
        "collection_info": null
    },
    {
        "uuid": "de8b1104aafe885b57bb86a6b50ccdb9",
        "title": "春日田园杂兴",
        "author": "冯澄",
        "content": "编阑春思倩吟鞭，着面和风软似绵。\n黄犊乌犍秧谷候，雄蜂雌蝶菜花天。\n把鉏健妇踏烟垄，抱瓮丈人分野泉。\n忙事关心在何处，流鶑不听听啼鹃。",
        "dynasty": "宋",
        "collection_info": null
    },
    {
        "uuid": "ee25ef7f96f9899d0277a62b0ba7267e",
        "title": "春日田园杂兴二首  其一",
        "author": "梁相",
        "content": "膏雨初晴布谷啼，村村景物正熙熙。\n谁知农圃无穷乐，自与鶑花有旧期。\n彭泽归来惟种柳，石湖老去最能诗。\n桃红李白新秧绿，问着东风总不知。",
        "dynasty": "宋",
        "collection_info": null
    },
    {
        "uuid": "76dd3c8d65fd371ed5883150d18d05f3",
        "title": "春日田园杂兴二首  其二",
        "author": "梁相",
        "content": "麦畴连草色，蔬径带芜痕。\n布谷叫残雨，杏花开半村。\n吾生老农圃，世事付儿孙。\n但遇芳菲景，高歌酒满尊。",
        "dynasty": "宋",
        "collection_info": null
    },
    {
        "uuid": "e505b00fbfd8549c917141d212eee8fb",
        "title": "春日田园杂兴",
        "author": "仙村人",
        "content": "芳草东郊外，疏篱野老家。\n平畴一尺水，小圃百般花。\n青箬闲耕雨，红裙鬬采茶。\n村村寒食近，插柳遍檐牙。",
        "dynasty": "宋",
        "collection_info": null
    },
    {
        "uuid": "d5e0e3e9560a432f8e507ea90129e702",
        "title": "春日田园杂兴",
        "author": "杨本然",
        "content": "春风建业马如飞，谁肯田园拂袖归。\n栗里久无彭泽赋，松江仅有石湖诗。\n踏歌槌鼓麦秧绿，沽酒裹盐菘芥肥。\n吴下风流今莫续，杜鹃啼处草离离。",
        "dynasty": "宋",
        "collection_info": null
    },
    {
        "uuid": "48188adb591b29f4195adb1a43531f0e",
        "title": "春日田园杂兴",
        "author": "全璧",
        "content": "倦游归隠白云乡，芳草庭闲昼日长。\n晋氏衣冠门外柳，豳人风俗屋边桑。\n青林伐鼓村村社，绿水平畴处处秧。\n未分东风欺老眼，一编牛背卧斜阳。",
        "dynasty": "宋",
        "collection_info": null
    },
    {
        "uuid": "c9661e94eda5003247302d1253371b93",
        "title": "春日田园杂兴",
        "author": "吕文老",
        "content": "月筩纪闰附青炜，民野陶然化日熙。\n祀备枌榆祈稔岁，宴酣花柳乐清时。\n洛中富贵斜阳恨，绵上勋劳千古思。\n浩兴归来吟不尽，陶诗和后和豳诗。",
        "dynasty": "宋",
        "collection_info": null
    },
    {
        "uuid": "ab928ab71fa902860cc8603e08d2e132",
        "title": "春日田园杂兴",
        "author": "方德麟",
        "content": "绕畦晴绿弄潺湲，倚杖东风却黯然。\n往梦更谁怜秀麦，閒愁空自託啼鹃。\n犁鉏相种地力尽，花柳无私春色偏。\n白髪老农犹健在，一蓑牛背听鸣泉。",
        "dynasty": "宋",
        "collection_info": null
    },
    {
        "uuid": "c1ab2a2a0cb2327b338fc3539deb1d4f",
        "title": "题郑所南老子推蓬竹图",
        "author": "方德麟",
        "content": "雅操端如金铁，几度凌霜傲雪。\n风前略露烟梢，未许人窥全节。",
        "dynasty": "宋",
        "collection_info": null
    },
    {
        "uuid": "1d70b749d35d01d5fd15e5b7bcc95153",
        "title": "春日田园杂兴二首  其一",
        "author": "何鸣凤",
        "content": "东风转瞩又东皋，久赋将芜力未薅。\n古木阴深巢燕弱，荒陂水浅怒蛙豪。\n儿痴方拟半栽秫，身隠尚嫌全种桃。\n何许蕨薇君欲采，饥眠堪羡华山高。",
        "dynasty": "宋",
        "collection_info": null
    },
    {
        "uuid": "0afeb01f58eea6df257d2cc07305968e",
        "title": "春日田园杂兴二首  其二",
        "author": "何鸣凤",
        "content": "星明天驷兆兴农，稼圃犁鉏处处同。\n播谷竞趋新禹甸，条桑犹记旧豳风。\n草缘疆畎纵横绿，花隔藩篱深浅红。\n自笑偷生劳种植，西山输与采薇翁。",
        "dynasty": "宋",
        "collection_info": null
    },
    {
        "uuid": "4bac2ce2ae23e42cdd6d5f92fb0f074b",
        "title": "春日田园杂兴",
        "author": "翁合老",
        "content": "韶华到处入冥搜，郭外人家事更幽。\n土脉正融催觳觫，林阴微合听钩辀。\n谁家酒熟社公醉，明日桑空蚕妾愁。\n祇恐春工忙裏度，又吟风雨满城秋。",
        "dynasty": "宋",
        "collection_info": null
    },
    {
        "uuid": "446e9c745c19aff91f2419a87313fa71",
        "title": "春日田园杂兴",
        "author": "刘蒙山",
        "content": "桑风吹绿满原头，西崦东皋暖气浮。\n村妇祈蚕分麵絸，老农占岁说泥牛。\n田乌飞逐耕烟犊，桑扈鸣随唤雨鸠。\n邻叟相邀同社饮，旋将新酒向花篘。",
        "dynasty": "宋",
        "collection_info": null
    },
    {
        "uuid": "25d1fb030e5c5e64782d9cf877a5869e",
        "title": "春日田园杂兴",
        "author": "周暕",
        "content": "蛙声似吹雨初足，桑葚欲红风始和。\n少妇每忧蚕利薄，老夫惟喜秫苗多。\n旧栽花木山鶑识，新买陂塘野鹭过。\n此境东风元自好，当年金谷事如何。",
        "dynasty": "宋",
        "collection_info": null
    },
    {
        "uuid": "e247e51874f80cd41f26e9e4726f3263",
        "title": "送僧归蜀",
        "author": "周暕",
        "content": "诗禅寄杖锡，不问道途难。\n到水浮杯渡，逢山卸笠看。\n悟空诸念寂，传佛一灯寒。\n蜀国又归去，令人忆道安。",
        "dynasty": "宋",
        "collection_info": null
    },
    {
        "uuid": "a4e45730eb46852161467917de298002",
        "title": "寄悦上人",
        "author": "周暕",
        "content": "一锡千峰远，闻师住少林。\n云生坐处石，佛见定时心。\n清福人间少，红尘山外深。\n何当重问讯，来借朱堂吟。",
        "dynasty": "宋",
        "collection_info": null
    },
    {
        "uuid": "25e8fd9ed6c1376f24fcf2b40ef3dee6",
        "title": "次秋山月上人韵",
        "author": "周暕",
        "content": "十指曾弹月下琴，已知太古有遗音。\n三乘四谛无非道，万法千门只此心。\n得句何妨闻鼓□，□机不復有魔侵。\n近来□□□□□，无奈□□三尺深。",
        "dynasty": "宋",
        "collection_info": null
    },
    {
        "uuid": "0705540aad540bf5265b0cc2c47d7371",
        "title": "次僧韵",
        "author": "周暕",
        "content": "曾对寒炉细画灰，几番回首重徘徊。\n山间已有幽人占，门外宁教俗子来。\n老杜句留修觉寺，东坡诗在妙高台。\n新凉拟办登山屐，莫待黄花逸兴催。",
        "dynasty": "宋",
        "collection_info": null
    },
    {
        "uuid": "cb299ff5937053f2f2d86e5879c237c3",
        "title": "闻平湖僧绍义自岭归又入浙",
        "author": "周暕",
        "content": "曾写当年送别诗，小窗几度梦魂飞。\n句从薝卜林中得，人在梅花岭外归。\n礼罢祖师无有相，遍参老宿悟来机。\n归舟久驻西湖上，闻道新来景又非。",
        "dynasty": "宋",
        "collection_info": null
    },
    {
        "uuid": "4770103e30ae9d539e1fa51a84787b48",
        "title": "春日田园杂兴",
        "author": "赵必范",
        "content": "一岁农功只在春，夫夫妇妇几艰辛。\n青门旧有种瓜地，绿野新添躬稼人。\n早把牛衣教诸子，欲修蚕具问良辰。\n夜来谷口东风过，只恐逢人问子真。",
        "dynasty": "宋",
        "collection_info": null
    },
    {
        "uuid": "5942ff720dd36a8e16e593ba95cbc806",
        "title": "句  其一",
        "author": "赵必范",
        "content": "卜岁聊凭六壬课，有生未识五辛盘。",
        "dynasty": "宋",
        "collection_info": null
    },
    {
        "uuid": "748dfb6ae22ba430e53e9a677e74fc44",
        "title": "句  其二",
        "author": "赵必范",
        "content": "幸有渔樵同此乐，苦无车马自相諠。",
        "dynasty": "宋",
        "collection_info": null
    },
    {
        "uuid": "b7cee943a739104127b576a53edf3aa7",
        "title": "句  其三",
        "author": "赵必范",
        "content": "几点飞花芳径雨，一双新燕荻帘风。",
        "dynasty": "宋",
        "collection_info": null
    },
    {
        "uuid": "b12b073c39775dd2fa921b573b6ad230",
        "title": "句  其四",
        "author": "赵必范",
        "content": "茭白生苗藏蛤地，桑黄含葚浴蚕天。",
        "dynasty": "宋",
        "collection_info": null
    },
    {
        "uuid": "e0fbb2368dd4801bdab61172005720f6",
        "title": "春日田园杂兴",
        "author": "姚潼翔",
        "content": "壁写新年百事昌，春盘次第蓼芽香。\n烧灯过了争挑菜，祭社归来便撒秧。\n布谷几声催耜亩，吴蚕三伏正条桑。\n一春忙过无多日，又听鹂鹒报麦黄。",
        "dynasty": "宋",
        "collection_info": null
    },
    {
        "uuid": "ee13faf17279c1792506d74ed293a7cb",
        "title": "春日田园杂兴",
        "author": "高镕",
        "content": "已学渊明早赋归，东风吹醒梦中非。\n鶑声睍睆来谈旧，牛背安闲胜策肥。\n时听樵歌时牧笛，间披道氅间农衣。\n篇诗那可形容尽，何似忘言对夕晖。",
        "dynasty": "宋",
        "collection_info": null
    },
    {
        "uuid": "0785285c52b26630d96b49234a6e7250",
        "title": "春日田园杂兴",
        "author": "吴㻦",
        "content": "野水浑边戏乳鹅，疏篱缺处晒耕蓑。\n草青随意牛羊卧，门静无人燕雀多。\n夫倦倚犁需妇馌，翁欢击壤和孙歌。\n新来别有营生计，又喜巡檐住蜜窠。",
        "dynasty": "宋",
        "collection_info": null
    },
    {
        "uuid": "bc8456fc5868ba86bc0876d8239853fe",
        "title": "游垆山",
        "author": "吴㻦",
        "content": "通都无羊肠，垆中有羊肠。\n都人有羊肠，垆人无羊肠。\n发原马之肝，委蛇豸之背。\n曲曲达蓝桥，意与仙灵会。\n静夜非笙簧，依微送天籁。",
        "dynasty": "宋",
        "collection_info": null
    },
    {
        "uuid": "ce7ef4956683515c7d437b20dae596b5",
        "title": "春日田园杂兴",
        "author": "胡南",
        "content": "世数有迁革，田园无古今。\n鸟喧争树暖，牛倦憩墙阴。\n水活土膏动，风微花气深。\n渊明千古士，伫立此时心。",
        "dynasty": "宋",
        "collection_info": null
    },
    {
        "uuid": "ebb3d6b2480297b94109ad6d2819340d",
        "title": "春日田园杂兴",
        "author": "姜霖",
        "content": "老盆倾酒试新尝，社鼓村村闹夕阳。\n麦陇风微牛睡稳，芹塘泥滑燕归忙。\n半村飞雨断烟湿，一径落花流水香。\n鼎贵安知此中意，徒能学犬吠村庄。",
        "dynasty": "宋",
        "collection_info": null
    },
    {
        "uuid": "ba387c9a4f25cfabd4c4acc6cd7e162b",
        "title": "春日田园杂兴",
        "author": "东必曾",
        "content": "噀绿郊原春事深，治生幽趣豁尘襟。\n声声禽语耕人意，种种花开老圃心。\n桑叶渐舒梯欲整，麦苗暗长路难寻。\n日长虽有荷鉏倦，薄暮归来常醉吟。",
        "dynasty": "宋",
        "collection_info": null
    },
    {
        "uuid": "3759dea51a79830baf4de4f3426ed136",
        "title": "春日田园杂兴",
        "author": "方子静",
        "content": "东皋雨后土膏肥，夙驾乌犍出短扉。\n秧水平畴蛙阁阁，菜花满棱蝶飞飞。\n比邻社酒欢犹在，墙壁农书事已非。\n独喜桑麻今正长，渊明归去最知几。",
        "dynasty": "宋",
        "collection_info": null
    },
    {
        "uuid": "480746f104191e6ac6a7c766179f2a36",
        "title": "春日田园杂兴",
        "author": "朱孟翁",
        "content": "饾饤蔬槃已竹萌，如何布谷未催耕。\n牧儿懒散骑牛过，游子牵连信马行。\n秧际窥鱼翘白鹭，花间捎蝶下黄鶑。\n东风岁岁添新绿，独我霜髯多几茎。",
        "dynasty": "宋",
        "collection_info": null
    },
    {
        "uuid": "f6cf26690304198d32462fe41eeddd77",
        "title": "春日田园杂兴",
        "author": "赵必拆",
        "content": "一段佳山水，芳时事正妍。\n犊耕青烧雨，鹤卧碧桃烟。\n社老邀尝煮，邻僧伴摘鲜。\n莫嫌陶令拙，农圃得余年。",
        "dynasty": "宋",
        "collection_info": null
    },
    {
        "uuid": "cb4a413a377a976e202042350dbe06e8",
        "title": "春日田园杂兴",
        "author": "刘时可",
        "content": "土膏初动雨初收，草径茅亭趣最幽。\n坐睡略无朝市梦，踏歌时有里闾游。\n半丘秧秫醉堪酒，五亩树桑寒可裘。\n老圃老农诚足学，不成吾道付沧洲。",
        "dynasty": "宋",
        "collection_info": null
    },
    {
        "uuid": "ee9bfbc25b8a90ff8f18662dd9bfe463",
        "title": "春日田园杂兴",
        "author": "释了慧",
        "content": "平畴水遶径微分，小圃云深景不繁。\n此处农桑虽是僻，多情鶑燕不嫌村。\n倦眠芳草闲黄犊，静对幽花倒绿樽。\n见说弓旌方四出，欲更名姓掩衡门。",
        "dynasty": "宋",
        "collection_info": null
    },
    {
        "uuid": "8d890f156dae365ae1f4434441494fc6",
        "title": "春日田园杂兴",
        "author": "许元发",
        "content": "片云岂是出山时，曾被东风误一吹。\n归意不烦啼鴂劝，闲情只许落花知。\n桑麻穷巷扉长掩，烟火空林黍自炊。\n栗里辋川非谬计，晴窗子细味渠诗。",
        "dynasty": "宋",
        "collection_info": null
    },
    {
        "uuid": "a9548eb9e993b5ddf6a21f2962f47916",
        "title": "春日田园杂兴",
        "author": "洪贵叔",
        "content": "弃官杜甫罹天宝，辞令陶潜叹义熙。\n暖日浣溪仍旧迹，春风栗里只前时。\n苗生阡陌培嘉种，花绕林塘发故枝。\n佳兴二公能领会，可能胸次太多诗。",
        "dynasty": "宋",
        "collection_info": null
    },
    {
        "uuid": "c83703cbbdaf990aad8cc790b40f9b2a",
        "title": "春日田园杂兴",
        "author": "杨舜举",
        "content": "露畦烟陌裏，名利等秋毫。\n引犊随牛放，祈蚕望茧缫。\n和根挑荠菜，带叶摘樱桃。\n读罢归来赋，临风欲和陶。",
        "dynasty": "宋",
        "collection_info": null
    },
    {
        "uuid": "320626d49aed0a294c85c9522487dea8",
        "title": "春日田园杂兴",
        "author": "徐端甫",
        "content": "晓出东郊跨蹇馿，弄晴微雨润如酥。\n犬依桑下乌犍卧，鸠杂花间黄鸟呼。\n杨柳嫩摇风气力，稻秧新着雨工夫。\n农家滋味谁知得，饱饫豚蹄酒一盂。",
        "dynasty": "宋",
        "collection_info": null
    },
    {
        "uuid": "36595a67c99a42561b01bf26e8020b75",
        "title": "春日田园杂兴",
        "author": "朱释老",
        "content": "家山万象春归好，诗笔拈来感物情。\n泉脉动时毋待灌，土膏起处正宜耕。\n无穷怀抱风和畅，不尽形容雨发生。\n试问封侯万里客，何如守拙晋渊明。",
        "dynasty": "宋",
        "collection_info": null
    },
    {
        "uuid": "51e7b9ca113af32e05e7cbfdcb65c099",
        "title": "春日田园杂兴",
        "author": "李萼",
        "content": "村居只是旧衣冠，北墅南园熟往还。\n雨外泥深牛觳觫，花边风暖鸟閒关。\n躬耕自得莘郊乐，日涉谁知陶径闲。\n只说桑麻元自好，不须释耒叹时艰。",
        "dynasty": "宋",
        "collection_info": null
    },
    {
        "uuid": "5f7c71ba99693e4c328576fe1acf19b7",
        "title": "春日田园杂兴二首  其一",
        "author": "陈公凯",
        "content": "春风冗我田园务，野思芳情约不齐。\n检点瓜邱仍芋垄，按行桑墅更秧畦。\n偶陪灵运山前屐，或学东坡雨外犁。\n薄暮倦归专一事，旋诛生菜瓮黄虀。",
        "dynasty": "宋",
        "collection_info": null
    },
    {
        "uuid": "e36df89e9c1769472374ffc2a0212bd5",
        "title": "春日田园杂兴二首  其二",
        "author": "陈公凯",
        "content": "世事不挂眼，寄情农圃中。\n鉏犁衝晓雨，杖屦立东风。\n芽谷验仁脉，浇花趱化工。\n独余真意味，浊酒自烧菘。",
        "dynasty": "宋",
        "collection_info": null
    },
    {
        "uuid": "d4a1ba96afac8b32b06038d2cec79aef",
        "title": "春日田园杂兴",
        "author": "蔡潭",
        "content": "云过催花雨，风收困麦烟。\n一锄天地裏，三月翠红边。\n朝市虽无梦，郊墟似有缘。\n种瓜何代叟，岂识趣熙然。",
        "dynasty": "宋",
        "collection_info": null
    },
    {
        "uuid": "e15a266fc49199f24a3334e128c5e6a9",
        "title": "春日田园杂兴",
        "author": "俞自得",
        "content": "暄和春景好供诗，日暖风轻土脉肥。\n白鹭时窥秧刺刺，黄鶑频说柳依依。\n几回野水闻姑恶，数树春英叫姊归。\n物态满前看不足，等闲吟咏对斜晖。",
        "dynasty": "宋",
        "collection_info": null
    },
    {
        "uuid": "db433f1ad6b0e301ada0754a9c1a691e",
        "title": "春日田园杂兴",
        "author": "东湖散人",
        "content": "物色天成画不如，东风又到野人庐。\n蜜蜂辛苦供常课，科斗纵横学古书。\n小雨杏花村问酒，澹烟杨柳巷巾车。\n汀洲水暖芦芽长，更买扁舟伴老渔。",
        "dynasty": "宋",
        "collection_info": null
    },
    {
        "uuid": "a0e76fb257d8fef70e700126f834b169",
        "title": "春日田园杂兴",
        "author": "感兴吟",
        "content": "儿结蓑衣妇浣纱，暖风疏雨趱桑麻。\n金桃接种连花蕊，紫竹移根带笋芽。\n椎鼓踏歌朝祭社，卖薪挑菜晚回家。\n前村犬吠无他事，不是搜盐定榷茶。",
        "dynasty": "宋",
        "collection_info": null
    },
    {
        "uuid": "e56eb1fde30af065a84e20208eb2c818",
        "title": "春日田园杂兴二首  其一",
        "author": "王进之",
        "content": "桑田沧海几兴亡，岁岁东风自扇扬。\n细麦新秧随意长，闲花幽草为谁芳。\n午桥萧散名千古，金谷繁华梦一场。\n满眼春愁禁不得，数声啼鸟在斜阳。",
        "dynasty": "宋",
        "collection_info": null
    },
    {
        "uuid": "7e2ce3e3fd7e0d70573665f8fe292335",
        "title": "春日田园杂兴二首  其二",
        "author": "王进之",
        "content": "东君私我此闲身，脱却青衫野服更。\n桑可以丝麻可绩，麦宜续食韭宜羹。\n分甘垄上耕云隠，梦不湖边拾翠行。\n物意岂知沧海变，晓风依旧语流鶑。",
        "dynasty": "宋",
        "collection_info": null
    },
    {
        "uuid": "59e8dfc37a45b0ca6b8f9b6d0c81019d",
        "title": "春日田园杂兴五首  其一",
        "author": "陈希声",
        "content": "香红眩眼缬蕤英，竹杖扶吟纵步行。\n桑眼蟆含青蕾小，麦鬚虾磔翠芒轻。\n黄花菜圃午风软，绿水秧畦春野平。\n芳树几声鸠雨过，苍苍柳色弄烟晴。",
        "dynasty": "宋",
        "collection_info": null
    },
    {
        "uuid": "a9d481f56528a4676a974345c62ef2d7",
        "title": "春日田园杂兴五首  其二",
        "author": "陈希声",
        "content": "犁鉏徧野沸耕农，血吻鹃声一树红。\n畦矗秧针青剡剡，陇翻麦浪翠芃芃。\n鸡鸣昼寂花村雨，蛤吠朝寒草岸风。\n溪外云过横笛乱，微烟野色树茏葱。",
        "dynasty": "宋",
        "collection_info": null
    },
    {
        "uuid": "a8490d4bab05df294dc6e671e01af321",
        "title": "春日田园杂兴五首  其三",
        "author": "陈希声",
        "content": "田园兴在早春时，眼缬生红喜上眉。\n门巷日高人扫雪，池塘烟涨水流澌。\n杯柈新岁欢同社，灯火元宵闹古祠。\n野老告余春事及，夜来小雨过前陂。",
        "dynasty": "宋",
        "collection_info": null
    },
    {
        "uuid": "a0d306806a57800af8027aa9388c8999",
        "title": "春日田园杂兴五首  其四",
        "author": "陈希声",
        "content": "田园兴在半春天，春事关心夜不眠。\n护撒秧畦须拥水，闢栽蔬圃更堤川。\n青囊子粒乡风旧，翠箬灵芽社雨前。\n独立斜阳无限意，一声拨谷野桥边。",
        "dynasty": "宋",
        "collection_info": null
    },
    {
        "uuid": "cd893f894a69c9f17868afadae87138d",
        "title": "春日田园杂兴五首  其五",
        "author": "陈希声",
        "content": "田园兴在晚春头，且说田蚕两事休。\n榆荚雨酣新水滑，楝花风软薄寒收。\n青枫蛾子催桑月，绿树鹂鹒报麦秋。\n但愿花村无吠犬，时呼薄酒背眠牛。",
        "dynasty": "宋",
        "collection_info": null
    },
    {
        "uuid": "da9cc8ffd77a2df3dca627ce0225cf44",
        "title": "春日田园杂兴三首  其一",
        "author": "戴东老",
        "content": "饮了椒盘收了灯，翁携稚子步新晴。\n茅柴初熟胜腊醖，莱菔久虀宜晚羹。\n伏卵鸡留上春种，出栏牛试吉辰耕。\n去年官赋今年罢，寂甚门前犬吠声。",
        "dynasty": "宋",
        "collection_info": null
    },
    {
        "uuid": "afe88f8bf8e9fa71076a943d192ed081",
        "title": "春日田园杂兴三首  其二",
        "author": "戴东老",
        "content": "昨夜西郊雷隠鸣，金穰检历兆秋成。\n枪旗味向茶畦蓄，餠饵香从麦陇生。\n拂去梁尘招燕乳，拨开檐网看蜂营。\n谁家子女群喧笑，竞学卖花吟叫声。",
        "dynasty": "宋",
        "collection_info": null
    },
    {
        "uuid": "34695beae369b16279768de4b127ee5f",
        "title": "春日田园杂兴三首  其三",
        "author": "戴东老",
        "content": "野花村醖赏清明，挑菜踏青鱼队行。\n禊水戏浮觞白羽，厨烟不禁饭黄精。\n田功宜早秧勤插，桑价方高茧告成。\n莫道犁鉏忘学问，读书声间织机声。",
        "dynasty": "宋",
        "collection_info": null
    },
    {
        "uuid": "a9e2cc3d9524d2c4b01e4243d1049755",
        "title": "春日田园杂兴",
        "author": "陈文增",
        "content": "熙熙壠亩扇和风，簇簇人烟野意浓。\n培溉桑麻沿汲路，经行荠麦省耕农。\n饮牛涧暖山摇影，接果枝青藓拆封。\n酒熟花香村欲社，芒鞵藤杖尽从容。",
        "dynasty": "宋",
        "collection_info": null
    },
    {
        "uuid": "6ffe5f444b3d09801aeaab4b5451d2ae",
        "title": "春日田园杂兴",
        "author": "九山人",
        "content": "轩裳一梦断尘寰，桑柘阴阴静掩关。\n种秫已非彭泽县，采薇何必首阳山。\n因怜社鼓刚催老，转觉儒冠不负闲。\n君看浣花堂上燕，芹泥虽好亦知还。",
        "dynasty": "宋",
        "collection_info": null
    },
    {
        "uuid": "50c7a7687120b9f3e139bebfba97247e",
        "title": "春日田园杂兴",
        "author": "桑柘区",
        "content": "粟爵瓜官懒觊觎，生涯云水与烟腴。\n晚风一笛麦秧陇，春雨半鉏桑柘区。\n可是樊迟宜请学，肯教陶亮叹将芜。\n斜阳芳草关情处，更把新诗弔石湖。",
        "dynasty": "宋",
        "collection_info": null
    },
    {
        "uuid": "cf4cdcf5c75b1569380cdd584bde23e7",
        "title": "春日田园杂兴",
        "author": "柳州",
        "content": "东风生意闹，农圃正宜勤。\n稻种开包晒，菊苗依谱分。\n畴西晓耕雨，舍北暮鉏云。\n莫待荒三径，归欤陶令君。",
        "dynasty": "宋",
        "collection_info": null
    },
    {
        "uuid": "a1eff6423906d697510f7924f29d9e1f",
        "title": "春日田园杂兴",
        "author": "草堂后人",
        "content": "桑眼已开芳昼长，西畴东墅足相羊。\n麦风初暖燕争垒，林雨忽晴蛙满塘。\n野老新衣逢社喜，山妻椎髻为蚕忙。\n纷纷游骑踏花去，谁识吾家旧草堂。",
        "dynasty": "宋",
        "collection_info": null
    },
    {
        "uuid": "e954c84e8dba07ff8be979e05764da07",
        "title": "春日田园杂兴",
        "author": "君瑞",
        "content": "白粉墙头红杏花，竹枪篱下种丝瓜。\n厨烟乍熟抽心菜，篝火新干捲叶茶。\n草地雨长应易垦，秧田水足不须车。\n白头翁妪闲无事，对坐花阴到日斜。",
        "dynasty": "宋",
        "collection_info": null
    },
    {
        "uuid": "1638325821ffc36e05d106fdec715581",
        "title": "春日田园杂兴",
        "author": "青山白云人",
        "content": "昨夜东风雨一犁，晓晴邻巷共熙熙。\n遮门剩喜有桑柘，输国不忧无茧丝。\n小妇饷耕因废织，老夫观社忽成诗。\n眼前物物是生意，却恨渊明归计迟。",
        "dynasty": "宋",
        "collection_info": null
    },
    {
        "uuid": "13b9eba16f07c0050a1316225eb4a56e",
        "title": "句",
        "author": "无机老农",
        "content": "名利有危机，老于农圃宜。",
        "dynasty": "宋",
        "collection_info": null
    },
    {
        "uuid": "d99ab32007aa3d5447d7bb0d24be5a17",
        "title": "句",
        "author": "子问",
        "content": "驱却余寒碎土牛，田园生计又从头。",
        "dynasty": "宋",
        "collection_info": null
    },
    {
        "uuid": "9862e773e4b402da3ad50e3ee67bbc1e",
        "title": "句",
        "author": "田农夫",
        "content": "桃李场中已免参，只将农圃繫头衔。",
        "dynasty": "宋",
        "collection_info": null
    },
    {
        "uuid": "1ea322f7cdcda343a44ccdbef6f7479c",
        "title": "句",
        "author": "唐人机轴",
        "content": "风暖柴荆鸟语幽，麦高麻矮野桑柔。",
        "dynasty": "宋",
        "collection_info": null
    },
    {
        "uuid": "4faa4f7060dd255b727d778fbb71b206",
        "title": "句",
        "author": "忘怀老人",
        "content": "寸地不可弃，东风何处无。",
        "dynasty": "宋",
        "collection_info": null
    },
    {
        "uuid": "633a1e2274ffaaa01127a85d324c2851",
        "title": "句",
        "author": "五云山人",
        "content": "种瓜思夏实，分菊待秋花。",
        "dynasty": "宋",
        "collection_info": null
    },
    {
        "uuid": "7c1cf132312f139f1c1fb7e67dba54cb",
        "title": "句",
        "author": "老农",
        "content": "幸存耕雨地，况值养花时。",
        "dynasty": "宋",
        "collection_info": null
    },
    {
        "uuid": "080db3172554b4ce394c5e5d1f366cbb",
        "title": "句",
        "author": "刘存行",
        "content": "麦苗花下绿，犊子草边黄。",
        "dynasty": "宋",
        "collection_info": null
    },
    {
        "uuid": "2d70e3fdd4da3a19f65ae3b4d158f9ec",
        "title": "句",
        "author": "石姥寄客",
        "content": "水暖眠秧珥，风香竖茗旗。",
        "dynasty": "宋",
        "collection_info": null
    },
    {
        "uuid": "40a4be146710d99789ba1fc0f24914ec",
        "title": "句",
        "author": "双涧",
        "content": "雨露桑麻清夜话，晴明花柳少年心。",
        "dynasty": "宋",
        "collection_info": null
    },
    {
        "uuid": "a1b72ff7d0d53fdb657ad78348cba7e2",
        "title": "句",
        "author": "云水",
        "content": "晴雨花时游子意，寒暄秧信老农心。",
        "dynasty": "宋",
        "collection_info": null
    },
    {
        "uuid": "deb4d5010b14c0963e0e08ffab494695",
        "title": "句",
        "author": "白云人",
        "content": "犊外醉分芳草卧，鶑边吟踏落花行。",
        "dynasty": "宋",
        "collection_info": null
    },
    {
        "uuid": "c04433d2c126bcda8bf4d54cb6afe8c5",
        "title": "句",
        "author": "傅宣山",
        "content": "耕鉏晓雨有余地，应接东风无暇时。",
        "dynasty": "宋",
        "collection_info": null
    },
    {
        "uuid": "d588dffbf9f3c5191dadeb5dbc2852f0",
        "title": "句",
        "author": "柳耆",
        "content": "野犊正忙犁晓雨，谷鶑才出管东风。",
        "dynasty": "宋",
        "collection_info": null
    },
    {
        "uuid": "21e0dfa9970eb36485108d24721991be",
        "title": "句",
        "author": "俞如山",
        "content": "鸟随牛后窥秧谷，蝶趁蜂来恋菜花。",
        "dynasty": "宋",
        "collection_info": null
    },
    {
        "uuid": "7598be446a48872f7413b3feea77058a",
        "title": "句",
        "author": "跨犊者",
        "content": "有酒便尝烹笋蕨，无花聊自赏桑麻。",
        "dynasty": "宋",
        "collection_info": null
    },
    {
        "uuid": "dd3022d94b6bffb97c603ffb0050a250",
        "title": "句",
        "author": "佚名",
        "content": "社近记穿黄茧子，雨前趱摘紫枪旗。",
        "dynasty": "宋",
        "collection_info": null
    },
    {
        "uuid": "1376fb652d5d45fc1c5de6a78d93907e",
        "title": "句",
        "author": "山野人",
        "content": "鶑藏杨柳金歌舞，蝶宿梨花雪梦魂。",
        "dynasty": "宋",
        "collection_info": null
    },
    {
        "uuid": "80219f54bf744f8ee3ef3dee4043425a",
        "title": "句",
        "author": "盘隠末子",
        "content": "桃林我忆放牛日，葵圃谁思逸马时。",
        "dynasty": "宋",
        "collection_info": null
    },
    {
        "uuid": "48206ca46a117ce2277367707c9ea894",
        "title": "句",
        "author": "扶杖夫",
        "content": "一生甘作扶犁手，万变宁移抱瓮心。",
        "dynasty": "宋",
        "collection_info": null
    },
    {
        "uuid": "9e908e5128c2c802da54db5afa1bb3b2",
        "title": "句",
        "author": "廷云",
        "content": "蛙鸣莫夜官何为，蝶恋芳菲梦不知。",
        "dynasty": "宋",
        "collection_info": null
    },
    {
        "uuid": "f71099477ccf6c1c60d6ea47ea2e0be2",
        "title": "句",
        "author": "翁自适",
        "content": "鸦趁犁翻争啄食，蜂粘絮落苦贪香。",
        "dynasty": "宋",
        "collection_info": null
    },
    {
        "uuid": "3a2a12df4809c78a942cd37154d36278",
        "title": "句",
        "author": "郭建德",
        "content": "烟连草色迷平野，雨趁鸠声过别村。",
        "dynasty": "宋",
        "collection_info": null
    },
    {
        "uuid": "918255739011282af2d6e35294036a54",
        "title": "句",
        "author": "骆儒宾",
        "content": "烹罴箨龙新上筯，修来秧马尚依墙。",
        "dynasty": "宋",
        "collection_info": null
    },
    {
        "uuid": "95a24c450d62524b853703773b2266b2",
        "title": "句",
        "author": "陈公举",
        "content": "清晓蛙声引啼鴂，夕阳牛背立归鸦。",
        "dynasty": "宋",
        "collection_info": null
    },
    {
        "uuid": "745766b3ffeede36eb05209b68ad2225",
        "title": "句",
        "author": "晚静",
        "content": "牛饮芳陂鸦立背，马过秀野蝶随蹄。",
        "dynasty": "宋",
        "collection_info": null
    },
    {
        "uuid": "6fec9e3ee0fa9329bb2dc54f8343f04e",
        "title": "句",
        "author": "竹簑笠翁",
        "content": "蚕一二眠催出伏，秧三四叶尚忧风。",
        "dynasty": "宋",
        "collection_info": null
    },
    {
        "uuid": "b7c2aba4ef75b6bd05855ff70b89d683",
        "title": "句",
        "author": "俞野处",
        "content": "郎罢耕归呼囝牧，阿翁眠起问姑蚕。",
        "dynasty": "宋",
        "collection_info": null
    },
    {
        "uuid": "e5e6574dbca3772f4a373a692662ec1b",
        "title": "句",
        "author": "蓝田道人",
        "content": "晴原望新麦，一片绿云香。",
        "dynasty": "宋",
        "collection_info": null
    },
    {
        "uuid": "f302a9b994759bb4c011e81ba1fc5bba",
        "title": "句",
        "author": "林泉生",
        "content": "桃李公门者，将芜胡不归。",
        "dynasty": "宋",
        "collection_info": null
    },
    {
        "uuid": "77de38ff028e1be28219713fa03d4e3f",
        "title": "句",
        "author": "傅九万",
        "content": "笑他思着莼鲈者，却感秋风始去官。",
        "dynasty": "宋",
        "collection_info": null
    },
    {
        "uuid": "f6ad4fa576ebc800affd8fe71c53276f",
        "title": "句",
        "author": "才人",
        "content": "山翁不识时宜甚，犹学渊明裹葛巾。",
        "dynasty": "宋",
        "collection_info": null
    },
    {
        "uuid": "704dbba9e8ac8eb4c47f2416a7cc2950",
        "title": "乌夜啼",
        "author": "宋无",
        "content": "露华洗天天堕水，烛光烧云半空紫。\n西施夜醉芙蓉洲，金丝玉簧咽清秋。\n鼙鼓鞭月行春雷，洞房花梦酣不迴。\n宫中夜夜啼栖乌，美人日日歌吴歈。\n吴王国破歌声绝，鬼火青荧生碧血。\n千年坏冢耕狐兔，乌衔纸钱挂枯树。\n髑髅无语满眼泥，曾见吴王歌舞时。\n乌夜啼，啼为谁。\n身前欢乐身后悲，空留瑟怨传相思。\n乌夜啼，啼别离。",
        "dynasty": "宋",
        "collection_info": null
    },
    {
        "uuid": "701560decd4f18d0d3ac27d26c608e8c",
        "title": "自君之出矣二首  其一",
        "author": "宋无",
        "content": "自君之出矣，妾不出闺门。\n怀君不敢恨，惟有感君恩。",
        "dynasty": "宋",
        "collection_info": null
    },
    {
        "uuid": "2493801dc31034ae722bb0136bc7f369",
        "title": "自君之出矣二首  其二",
        "author": "宋无",
        "content": "自君之出矣，妾自奉尊嫜。\n知君不思妾，亦当思故乡。",
        "dynasty": "宋",
        "collection_info": null
    },
    {
        "uuid": "fe8bd53f6770d48894509834403e8bcc",
        "title": "公无渡河",
        "author": "宋无",
        "content": "九龙争珠战渊底，洪涛万丈涌山起。\n鳄鱼张口奋灵齿，含沙射人毒如矢。\n宁登高山莫涉水，公无渡河，公不可止。\n河伯娶妇蛟龙宅，公无白璧献河伯，恐公身为泣珠客。\n公无渡河公不然，忧公老命沉黄泉。\n公沉黄泉，公勿怨天。",
        "dynasty": "宋",
        "collection_info": null
    },
    {
        "uuid": "6b1dc83b776b97ceab0bf5d6bdfdec5a",
        "title": "战城南",
        "author": "宋无",
        "content": "汉兵鏖战城南窟，雪深马僵汉城没。\n冻指控弦指断折，寒肤着铁肤皲裂。\n军中七日不火食，手杀降人吞热血。\n汉悬千金购首级，将士衔枚夜深入。\n天愁地黑声啾啾，鞍下髑髅相对泣。\n偏裨背负八十创，破旗裹尸横道旁。\n残卒忍死哭空城，露布独有都护名。",
        "dynasty": "宋",
        "collection_info": null
    },
    {
        "uuid": "3925ee3e55e121142b024b60f0c9d082",
        "title": "公莫舞",
        "author": "宋无",
        "content": "公莫舞，公莫舞，鸿门王气归真主。\n何人睚眦赤龙子，手循玉玦目相语。\n令公莫舞公楚舞，剑光射日白虹吐。\n人发杀机天不与，撞斗帐中唉亚父，霸业明朝弃如土。",
        "dynasty": "宋",
        "collection_info": null
    },
    {
        "uuid": "452fc7abd5783b490564c770d72d0781",
        "title": "长门怨",
        "author": "宋无",
        "content": "金壶咽泪莲花涩，银箭浮迟渴乌泣。\n知更阿监罗袜冰，暝对星河玉阶立。\n内官唱漏催晓筹，芙蓉梦破燕支愁。\n起来妆罢窥绣户，三十六院残烛幽。\n建章风传凤吹远，翠华晨幸昭仪馆。\n箜篌不语心自语，愁长如天恨天短。\n红裀暖踏杨花雪，绛缕閒封守宫血。\n鹦鹉空猜警跸声，春寒紧护流苏结。",
        "dynasty": "宋",
        "collection_info": null
    },
    {
        "uuid": "c9f329bf94756dc623c65f9123594e26",
        "title": "宝剑谣",
        "author": "宋无",
        "content": "铁精苍玉龙，景潜万丈虹。\n孤电走白日，老冰立秋空。\n提出天地愁，八极来清风。\n未逢龙准帝，古匣尘土蒙。\n大蛇当道兮若断秋蓬，呜呼宝剑兮亦将遇乎英雄。",
        "dynasty": "宋",
        "collection_info": null
    },
    {
        "uuid": "37ff80d692f77e2dd119147ab6126236",
        "title": "枯鱼过河泣",
        "author": "宋无",
        "content": "北溟有鲲，歕薄昆崙，气吞积石摧禹门。\n过河河水枯，踪迹困泥涂。\n垂涎向海若，能济涓滴无。\n中流有鲂鲤，不贷斗升水。\n巨口走噞喁，逆游莫若鲔。\n鲲兮鲲兮，尔泣何由。\n龙伯知决雨，津倒天池。\n洚水横行，随鲲所之。\n扬鳍为谢鲂与鲤，还有桃花春涨时。",
        "dynasty": "宋",
        "collection_info": null
    },
    {
        "uuid": "65c236c6b539c061942651c9907e96b9",
        "title": "玉津园弃景钟歌",
        "author": "宋无",
        "content": "炎精不灵火不德，赤熛怒帝丧英魄。\n羿弓射日日无光，黄金大镛破釜色。\n天崩七庙移神虚，鬼哭长陵一抔土。\n十二盘倾夜月寒，汉铜仙人泪如雨。\n六龙屈曲眠秋草，草根蟪蛄语昏晓。\n紫苔满地愁古春，东风吹得干坤老。\n蜗涎鸟篆银泥剥，乌啄蒲牢戏左角。\n更残漏断声莫闻，凡鷄司晨尊铁铎。",
        "dynasty": "宋",
        "collection_info": null
    },
    {
        "uuid": "8a2309fc0368a705b1d9619f3502274f",
        "title": "妾薄命",
        "author": "宋无",
        "content": "云母屏，琢春冰，鲛女织绡蝉翼轻。\n比妾妾薄命，比君君薄情。\n红绵拭镜照胆明，还疑妾貌非倾城。\n倾城从来有人妒，况復君心不如故。\n故人心尚峰九疑，新妾那能无故时。\n补天天高，填海海深。\n不食莲菂，不知妾心。",
        "dynasty": "宋",
        "collection_info": null
    },
    {
        "uuid": "2fefadec74f447073475681b77293b04",
        "title": "天马歌",
        "author": "宋无",
        "content": "天马天上龙，驹生天汉间。\n两目夹明月，蹄削昆崙山。\n元气饮沆瀣，跃步超人寰。\n天上玉帝老不骑，饥食虎豹晓出关。\n灭没流彗姿，歘忽紫电颜。\n黄道三十六万里，日驰週天去復还。\n时乎降精渥洼中，龙性变化终难攀。\n天马来，瑞何朝。\n化为龙，应童谣。\n驺虞仁兽耻在垧，龙亦绝迹归赤霄。\n风沙岂无大宛种，虽有八极安能超。\n天马来，云雾开。\n天厩騕褭鸣龙媒，龙媒不鸣鸣驽骀。",
        "dynasty": "宋",
        "collection_info": null
    },
    {
        "uuid": "4ad683a31db326a7cc46f4c87ee6c3d7",
        "title": "古砚歌",
        "author": "宋无",
        "content": "神娲踏云补天去，遗下一团苍黑天。\n千年万年干不得，长带盘古青紫烟。\n玉工剖天天化石，石内星精有余魄。\n琱光发炯成禹璧，海王川后输玄液。\n帝青呵雾坤倪湿，匣月不开太阴泣。\n破天残缺无人补，一穴丝丝漏春雨。\n空藏老石磨今古，补天何时与天语。",
        "dynasty": "宋",
        "collection_info": null
    },
    {
        "uuid": "2c13d4bb567d5d33ba50d77dd6c86252",
        "title": "五杂组  其一",
        "author": "宋无",
        "content": "五杂组，角黍丝。\n往復还，借书瓻。\n不得已，居九夷。",
        "dynasty": "宋",
        "collection_info": null
    },
    {
        "uuid": "38fdf15d6649f5819e74906f4df79771",
        "title": "五杂组  其二",
        "author": "宋无",
        "content": "五杂组，冠冕缨。\n往復还，戍卒更。\n不得已，困平城。",
        "dynasty": "宋",
        "collection_info": null
    },
    {
        "uuid": "b827ab4a1fbd3bf2c52fa70e4b1492be",
        "title": "湖上意",
        "author": "宋无",
        "content": "晚过鸳鸯浦，无心唱采莲。\n莫嗔兰桨急，为要趁前船。",
        "dynasty": "宋",
        "collection_info": null
    },
    {
        "uuid": "97238fb3392fd57473baf9ffa4db0da6",
        "title": "江上意",
        "author": "宋无",
        "content": "朝来暮还去，寒潮不曾住。\n江水亦有情，佳期几番误。",
        "dynasty": "宋",
        "collection_info": null
    },
    {
        "uuid": "dc19546bc1087dcadd025223a7c7c0a5",
        "title": "甘露寺放舶至瓜洲风作",
        "author": "宋无",
        "content": "天造西来险，山迴北固形。\n断崖缠赤日，孤柱擘苍溟。\n此地何能限，长江或有灵。\n然犀夜照浪，饮马晓吞星。\n铁锁沈寥廓，楼船没杳冥。\n干坤一衣带，吴楚两邮亭。\n击楫人人倦，吹笳处处听。\n海门沙自白，瓜步草犹青。\n梦堕浮家乐，魂遭捩柁醒。\n计程秋猎地，问舍暮渔汀。\n倏忽波涛变，匆忙网罟停。\n疾飙移蚌室，暗雨卷龙庭。\n赑屃鼋鼍壮，谽谺树石腥。\n危樯连偪仄，高岸失竛竮。\n世事无深测，生涯独未宁。\n愁烦復消释，题咏纪曾经。",
        "dynasty": "宋",
        "collection_info": null
    },
    {
        "uuid": "87ac5b1624e8c10783d37480ffa3b9d7",
        "title": "送邓侍郎归江西",
        "author": "宋无",
        "content": "中国衣冠尽，孤臣蹈海迴。\n秦思鲁连操，汉忆贾生才。\n天远文星隠，江平画鹢摧。\n人寻芳草去，雁到故乡来。\n山色催行棹，波声送客杯。\n身还苏武节，梦泣李陵台。\n水落蛟龙缩，城空鼓角哀。\n苍梧云浩荡，黄屋浪崔嵬。\n夜雨江蓠湿，春风杜若开。\n祇令少微动，慎莫应三台。",
        "dynasty": "宋",
        "collection_info": null
    },
    {
        "uuid": "4ab3063aafd5ccf57c2391a414ba53da",
        "title": "李翰林墓  其一",
        "author": "宋无",
        "content": "嗜酒傲明时，何因贺监知。\n承恩金马诏，失意玉环词。\n名与三闾并，身将四皓期。\n匡山有书读，应亦嘆归迟。",
        "dynasty": "宋",
        "collection_info": null
    },
    {
        "uuid": "55e64ad86d7959fcd3dbb51e8f4f5fa1",
        "title": "李翰林墓  其二",
        "author": "宋无",
        "content": "一骑紫鲸去，空掩谢山茔。\n落月今谁弔，长庚夜自明。\n干坤沈秀气，江水带哀声。\n天上多宫府，文章不可轻。",
        "dynasty": "宋",
        "collection_info": null
    },
    {
        "uuid": "c15b45413ad407045a64fc117481f3ca",
        "title": "长相思",
        "author": "宋无",
        "content": "昨夜相逢处，朦胧春梦中。\n辽西书不到，莫是戍辽东。",
        "dynasty": "宋",
        "collection_info": null
    },
    {
        "uuid": "400df42a4c8dbdd1ed36eb9992437d5e",
        "title": "月上人还西湖",
        "author": "宋无",
        "content": "南峰归度夏，旧业在烟霏。\n半夜闻清磬，一灯明翠微。\n云萝寻寺远，猿狖见人稀。\n想到经行处，天花绕锡飞。",
        "dynasty": "宋",
        "collection_info": null
    },
    {
        "uuid": "dcf4838b801fd6902a924f2c1fac4896",
        "title": "次友人春别",
        "author": "宋无",
        "content": "波流云散碧天空，鱼雁沈沈信不通。\n杨柳昏黄晚西月，梨花明白夜东风。\n秋千庭院人初下，春半园林酒正中。\n背倚栏桿思往事，画楼魂梦可曾同。",
        "dynasty": "宋",
        "collection_info": null
    },
    {
        "uuid": "9119c420d6cefc339a6d7dc7c4b61ad3",
        "title": "答王子长",
        "author": "宋无",
        "content": "病后得书频，情知未立身。\n孤灯风雨夜，两处别离人。\n乙鸟归来社，辛夷开过春。\n如逢元白问，莫说为诗贫。",
        "dynasty": "宋",
        "collection_info": null
    },
    {
        "uuid": "ad02a3971523398bc4bfe910c1991588",
        "title": "废宅",
        "author": "宋无",
        "content": "金谷花开得几春，东风吹逐路傍尘。\n蛙鸣私地为官地，燕认新人是故人。\n珠履卖钱豪客散，玉钗乘传舞娥颦。\n兽环一锁歌钟断，时有鸮声恐四邻。",
        "dynasty": "宋",
        "collection_info": null
    },
    {
        "uuid": "0da835f4fc2854936d5385379159be4c",
        "title": "春愁",
        "author": "宋无",
        "content": "金雁尘香暗凤絃，红绳风紧阁秋千。\n园林寂寞无鶑燕，一段春愁是杜鹃。",
        "dynasty": "宋",
        "collection_info": null
    },
    {
        "uuid": "ea287594e3e4eef5404ead34a0eef8ff",
        "title": "南峰宴坐僧",
        "author": "宋无",
        "content": "空岩槁木形，入定掩松扃。\n鹊供衔来果，猿看诵罢经。\n云霞埋衲重，苔藓上鞋青。\n只有樵人识，曾因采茯苓。",
        "dynasty": "宋",
        "collection_info": null
    },
    {
        "uuid": "ebbba6c4061266102c450eb20ff5e008",
        "title": "访山中隠者",
        "author": "宋无",
        "content": "遥闻捣药声，知有幽人家。\n相寻却无路，又隔一溪花。",
        "dynasty": "宋",
        "collection_info": null
    },
    {
        "uuid": "b45c15f3de7ffc140487f3927cd1ae1d",
        "title": "别惠上人",
        "author": "宋无",
        "content": "秋归虎溪月，携锡入云松。\n又向深山住，还闻古寺钟。\n出生供野鸟，持呪伏潭龙。\n好去东林下，吟看五老峰。",
        "dynasty": "宋",
        "collection_info": null
    },
    {
        "uuid": "e0cfad8f4cf948976f1e8408892f059c",
        "title": "铜陵五松山中",
        "author": "宋无",
        "content": "樵声闻远林，流水隔云深。\n茅屋在何处，桃花无路寻。\n身黄松上鼠，头白竹间禽。\n应有仙家住，避秦来至今。",
        "dynasty": "宋",
        "collection_info": null
    },
    {
        "uuid": "3b1aa395bdff67aacbf0b9bf33ec4662",
        "title": "浦口",
        "author": "宋无",
        "content": "浦口晚潮来，佳期那可待。\n浪急行兰舟，苹花更难采。",
        "dynasty": "宋",
        "collection_info": null
    },
    {
        "uuid": "9b7cb96c45980bfad9444a9d8ee1602c",
        "title": "山中书事",
        "author": "宋无",
        "content": "学道志云霄，自然尘念抛。\n雨宽琴上线，风响树间瓢。\n果熟供猿食，松高任鹤巢。\n看他陈处士，终被华山招。",
        "dynasty": "宋",
        "collection_info": null
    },
    {
        "uuid": "1940a40f7538dde40b639e908b9d769b",
        "title": "泰伯庙",
        "author": "宋无",
        "content": "古者吾夫子，曾称三让名。\n后来秦失鹿，刘项死相争。",
        "dynasty": "宋",
        "collection_info": null
    },
    {
        "uuid": "d121e00bb7616fae0da3845965e61ccf",
        "title": "三高祠",
        "author": "宋无",
        "content": "退能合天道，隠亦是人豪。\n借问祠前水，如今几个高。",
        "dynasty": "宋",
        "collection_info": null
    },
    {
        "uuid": "83516048083582d3aee712b4e4b746e2",
        "title": "金陵送倪水西之江陵",
        "author": "宋无",
        "content": "楚江江上暮云东，万里春波去意浓。\n桃叶歌残秣陵酒，梨花梦断景阳钟。\n沅湘水落琼瑶合，巴蜀山来锦绣重。\n回雁峰前见归雁，相思何处再相逢。",
        "dynasty": "宋",
        "collection_info": null
    },
    {
        "uuid": "fa06ddf2e847e2d9ea9c22167ecd770d",
        "title": "戍妇言",
        "author": "宋无",
        "content": "姑嫜有妾奉，征战盍郎行。\n早取封侯去，封侯妾亦荣。",
        "dynasty": "宋",
        "collection_info": null
    },
    {
        "uuid": "506e46746506914b8ddc68bbff74c860",
        "title": "送葛炼师远游",
        "author": "宋无",
        "content": "仙翁去醉碧桃春，鹤背风吹万里身。\n洞裏棋高饶几子，瓢中诗好寄何人。\n三峰紫翠浮芒屩，五岳烟霞染葛巾。\n归日定知能缩地，莫教青竹化龙鳞。",
        "dynasty": "宋",
        "collection_info": null
    },
    {
        "uuid": "854a01e5567db65d0e8c22c18d4d1ae0",
        "title": "云雨",
        "author": "宋无",
        "content": "云雨朝朝暮暮新，襄王魂断楚江春。\n武丁曾有中宵梦，惟觅岩前版筑人。",
        "dynasty": "宋",
        "collection_info": null
    },
    {
        "uuid": "1c9061c4ab698ffcea80b93786281b27",
        "title": "华盖峰逸人",
        "author": "宋无",
        "content": "十步九岩壑，结茅无四邻。\n山中春雨过，水上落花新。\n采药逢毛女，焚香对羽人。\n时携一瓢酒，醉着去朝真。",
        "dynasty": "宋",
        "collection_info": null
    },
    {
        "uuid": "98d42240b76520071214cbf824fbcb51",
        "title": "岳阳夜泊图",
        "author": "宋无",
        "content": "长忆巴陵山水秋，老来看画却成愁。\n箇中无听猿啼处，若听猿啼更泪流。",
        "dynasty": "宋",
        "collection_info": null
    },
    {
        "uuid": "b48b2d2551492d1e2a1dda0a7a4c136a",
        "title": "江南思",
        "author": "宋无",
        "content": "暮雨娥皇庙，春风西子城。\n相思行不得，更听鹧鸪声。",
        "dynasty": "宋",
        "collection_info": null
    },
    {
        "uuid": "01c467f7966a3c55b0e22fb8b385eb4e",
        "title": "寄王子长",
        "author": "宋无",
        "content": "薄宦仍依楚，长闻傍酒垆。\n客愁三月尽，春梦五更初。\n吟卷看花掩，行床并竹铺。\n江湖有佳句，知我每相于。",
        "dynasty": "宋",
        "collection_info": null
    },
    {
        "uuid": "614649ab825dc68e78933e6923b2b0bb",
        "title": "明皇并辔图",
        "author": "宋无",
        "content": "三郎沉醉玉环随，不上金舆索马骑。\n老大独归南内裏，风流无復并鞍时。",
        "dynasty": "宋",
        "collection_info": null
    },
    {
        "uuid": "19ddbf4ebdde6424354633ed1460d1c9",
        "title": "赠皖山道士",
        "author": "宋无",
        "content": "世人曾不识，头带树皮冠。\n閒种药来卖，醉将琴去弹。\n鹤衔仙果下，猿窃玉书看。\n莫服丹砂好，恐师生羽翰。",
        "dynasty": "宋",
        "collection_info": null
    },
    {
        "uuid": "cb7bb54b38c94570bbe28e9a129a2d07",
        "title": "送谢士良之江东",
        "author": "宋无",
        "content": "谢安游赏去，别酒惜临分。\n万里甘为客，三春苦送君。\n风帆攲逆水，江树入空云。\n若过青山下，须题李白坟。",
        "dynasty": "宋",
        "collection_info": null
    },
    {
        "uuid": "1932d01013c21fde5e43f53ffe1e2480",
        "title": "春闺",
        "author": "宋无",
        "content": "閒画金钗记远人，杜鹃啼血又残春。\n琵琶絃上无多字，近日相思弹不真。",
        "dynasty": "宋",
        "collection_info": null
    },
    {
        "uuid": "c258bfefdcb5bcef2fde34e3874ba608",
        "title": "送僧还天目",
        "author": "宋无",
        "content": "瓶锡乱峰西，藤萝昼掩扉。\n山藏翠微寺，僧向白云归。\n梵寂风沉磬，禅深雪到衣。\n想曾行道处，猿鸟共忘机。",
        "dynasty": "宋",
        "collection_info": null
    },
    {
        "uuid": "7b009d8573fc8a1c3a7fcdaee23f7a6d",
        "title": "破窗",
        "author": "宋无",
        "content": "藓画虫丝纸半无，雨分钱点入櫺疏。\n秋风吹得青灯灭，萤火飞来照读书。",
        "dynasty": "宋",
        "collection_info": null
    },
    {
        "uuid": "62fc024551a73d9da021a9a4edb3fd85",
        "title": "寄郴阳廖有大",
        "author": "宋无",
        "content": "远宦身安不，题书泪几行。\n千山万水路，一日九迴肠。\n鶗鴂怀春语，蘼芜入梦香。\n王孙归未得，归得早还乡。",
        "dynasty": "宋",
        "collection_info": null
    },
    {
        "uuid": "e4750000f87fcef30fd6054a75879902",
        "title": "沙门岛",
        "author": "宋无",
        "content": "孤屿压沧海，风涛直下危。\n蛟人依蜃市，鱼女祭龙祠。\n月黑犀牛鬬，波红螮蝀垂。\n登临有奇观，感慨但言诗。",
        "dynasty": "宋",
        "collection_info": null
    },
    {
        "uuid": "f476f05d9740a21a9cef05d922d4d4b8",
        "title": "汉宫",
        "author": "宋无",
        "content": "武帝昇遐玉殿空，金人夜泣月明中。\n三千嫔御无行幸，犹费丹砂饲守宫。",
        "dynasty": "宋",
        "collection_info": null
    },
    {
        "uuid": "3ea75773672cbfdc93fccc03c41e33b9",
        "title": "沙上",
        "author": "宋无",
        "content": "四望无边际，中浮一片沙。\n人家居钓艇，官赋种芦花。\n渚绿红蒿短，江清白鸟斜。\n乘流欲东去，万里寄生涯。",
        "dynasty": "宋",
        "collection_info": null
    },
    {
        "uuid": "12609ca713a5e84b4667ebf62f7ab236",
        "title": "墙头杏花",
        "author": "宋无",
        "content": "红杏西邻树，过墙无数花。\n相烦问春色，端的属谁家。",
        "dynasty": "宋",
        "collection_info": null
    },
    {
        "uuid": "bd6b0b029856ece87a360e1418970ba3",
        "title": "金陵怀古",
        "author": "宋无",
        "content": "宫砖卖尽雨崩墙，苜蓿秋红满夕阳。\n玉树后庭花不见，北人租地种茴香。",
        "dynasty": "宋",
        "collection_info": null
    },
    {
        "uuid": "037083f667a84fb3f3fbd2bd5c7003c9",
        "title": "墨梅寄因上人  其一",
        "author": "宋无",
        "content": "寒枝香在天外，疏花影流水中。\n梨云夜深清梦，草玄笔底春风。",
        "dynasty": "宋",
        "collection_info": null
    },
    {
        "uuid": "4b8dd5785aceff621dfa48e9b00ff869",
        "title": "墨梅寄因上人  其二",
        "author": "宋无",
        "content": "梦觉霜林堕月，眼明野水浮枝。\n横玉不吹春去，断缣閒写相思。",
        "dynasty": "宋",
        "collection_info": null
    },
    {
        "uuid": "f738d701ad241cef02646f8889ebda32",
        "title": "长信秋",
        "author": "宋无",
        "content": "长信秋来月自圆，夜香犹拜玉阶前。\n妾今不愿君王宠，惟愿君王寿万年。",
        "dynasty": "宋",
        "collection_info": null
    },
    {
        "uuid": "663378dc026e6bb4ec04f98420e89eed",
        "title": "句曲王尊师",
        "author": "宋无",
        "content": "不与俗人接，草堂云自封。\n有时炼丹去，无处觅行踪。\n树暖猴扪蝨，花香鹿养茸。\n曾期尸解后，终隠大茅峰。",
        "dynasty": "宋",
        "collection_info": null
    },
    {
        "uuid": "25d65bea89ff9dd0482ada87d8d468c3",
        "title": "萍",
        "author": "宋无",
        "content": "风波长不定，浪迹在天涯。\n莫怨身轻薄，前生是柳花。",
        "dynasty": "宋",
        "collection_info": null
    },
    {
        "uuid": "689c892f03b2cdc94bb3062e5f0c3811",
        "title": "山中僧",
        "author": "宋无",
        "content": "雪顶霜眉齿半稀，跏趺苔石看云归。\n山童扫叶鹤飞起，狼籍松花满衲衣。",
        "dynasty": "宋",
        "collection_info": null
    },
    {
        "uuid": "4792b12e6f6185776ee589a14dfbe299",
        "title": "唐人四马卷  其一",
        "author": "宋无",
        "content": "金衔初脱齿新齐，蹄玉无声赤汗微。\n昨日杏园春宴罢，满身红雨带花归。",
        "dynasty": "宋",
        "collection_info": null
    },
    {
        "uuid": "7e9386942cc7ccc955ae078d31e3d9fb",
        "title": "唐人四马卷  其二",
        "author": "宋无",
        "content": "簇仗回来玉勒閒，黄门牵向落花间。\n君王不爱长杨猎，嘶入春风十二闲。",
        "dynasty": "宋",
        "collection_info": null
    },
    {
        "uuid": "e333c13ddb45356f32bc587d6395da7c",
        "title": "唐人四马卷  其三",
        "author": "宋无",
        "content": "霜蹄踏月早朝回，尾弄红丝拂紫苔。\n日暖龙池初洗罢，尚方闻进御鞍来。",
        "dynasty": "宋",
        "collection_info": null
    },
    {
        "uuid": "4cfd93b4e22d822021fc3c86dd46036f",
        "title": "唐人四马卷  其四",
        "author": "宋无",
        "content": "太仆新调试锦鞯，九重日色照连钱。\n春来兴庆池边路，偏称宫中软玉鞭。",
        "dynasty": "宋",
        "collection_info": null
    },
    {
        "uuid": "302a0dc244375459846d6c60afbf3373",
        "title": "宫人斜",
        "author": "宋无",
        "content": "步摇明月冷无光，骨掩春泥草亦芳。\n艷魄不随红粉尽，化为蝴蝶舞昭阳。",
        "dynasty": "宋",
        "collection_info": null
    },
    {
        "uuid": "d04f01478af9342e87d5315a0650c43e",
        "title": "游楞伽寺",
        "author": "宋无",
        "content": "萝径入苍霭，钟声来翠微。\n招提在何许，云外一僧归。",
        "dynasty": "宋",
        "collection_info": null
    },
    {
        "uuid": "178ef0186a11ba59a3538ac24d36ee4d",
        "title": "猿",
        "author": "宋无",
        "content": "巴峡闻声愁断肠，冷泉照影绿阴凉。\n藤摇乱雨领儿过，树晒斜阳拾蝨忙。\n献果去寻幽洞远，攀萝来撼落花香。\n空山月暗无人见，啼入白云深处藏。",
        "dynasty": "宋",
        "collection_info": null
    },
    {
        "uuid": "38f0ae9b6aa827811ca56d02af55aa94",
        "title": "鹤",
        "author": "宋无",
        "content": "毛骨珊珊白雪清，千年世上顶丹成。\n晴飞碧落秋空阔，露立瑶台夜月明。\n仙岛云深归有信，天坛花落步无声。\n时来华表何人识，依旧翻身上玉京。",
        "dynasty": "宋",
        "collection_info": null
    },
    {
        "uuid": "b51abc6fb4d3ff84d966e344f2305d65",
        "title": "游天姥山",
        "author": "宋无",
        "content": "欲去不得路，自将萝茑扪。\n相逢采药叟，偶入落花村。\n晴草鹿眠软，雨潭鱼上浑。\n无人动烟火，应取晓霞吞。",
        "dynasty": "宋",
        "collection_info": null
    },
    {
        "uuid": "87883db99399ca388f3ade54daf2fdfe",
        "title": "寄题无照西园",
        "author": "宋无",
        "content": "近地栖禅室，祇园草木熏。\n鞋香花洞雨，衣润石栏云。\n松吹和琴杂，茶烟到树分。\n遥知道林辈，来此论玄文。",
        "dynasty": "宋",
        "collection_info": null
    },
    {
        "uuid": "a0a9f796d76533e4f001c9e7bb8e78e7",
        "title": "寄断江上人",
        "author": "宋无",
        "content": "长江泻百滩，句截断狂澜。\n片石青松下，孤风白日寒。\n空花随麈落，晓月对棋残。\n谁共清吟癖，岩扉敞夜阑。",
        "dynasty": "宋",
        "collection_info": null
    },
    {
        "uuid": "bcfde42b6dad3f6f109060fa6a401795",
        "title": "寄钱翼之",
        "author": "宋无",
        "content": "作赋拟相如，何人诵子虚。\n琴弹中散操，扇玩右军书。\n北阙青云近，南冠白髪疏。\n烦君传遗逸，着我入樵渔。",
        "dynasty": "宋",
        "collection_info": null
    },
    {
        "uuid": "fdf39da2621ec542871a2cbc832cefd2",
        "title": "扬州即事",
        "author": "宋无",
        "content": "玉垒开方面，金汤控上游。\n连营骠骑宅，重柝雁行楼。\n彊弩虚空发，飞桥日夜浮。\n烟生烽燧地，草死虎狼秋。\n此处兵威震，当时国步忧。\n六年襄郡守，三策荩臣谋。\n大将深围陷，长江万里休。\n两淮先按堵，孤注独横筹。\n破竹纔乘势，闻风已置邮。\n干坤机轴转，海岳版图收。\n春变山堂柳，波通汴水鸥。\n平坡南下马，远渡北来舟。\n无復琼花梦，犹余芍药愁。\n尘埃何竖子，还拥黑貂裘。",
        "dynasty": "宋",
        "collection_info": null
    },
    {
        "uuid": "844a564765c5b31e69d6e639b5b4fc67",
        "title": "商人妇",
        "author": "宋无",
        "content": "日日湖头望，望夫夫未回。\n无情春水恨，祇送别船来。",
        "dynasty": "宋",
        "collection_info": null
    },
    {
        "uuid": "327ba9f920ef7783bdcb24a9825beeb8",
        "title": "玉环病齿图",
        "author": "宋无",
        "content": "一点春寒入瓠犀，海棠花下独颦眉。\n内厨几日无宣唤，不问君王索荔枝。",
        "dynasty": "宋",
        "collection_info": null
    },
    {
        "uuid": "3d127d128cc4f9d8e32433c498f56585",
        "title": "琵琶",
        "author": "宋无",
        "content": "一片相思木，声含古塞秋。\n琵琶是谁制，长拨别离愁。",
        "dynasty": "宋",
        "collection_info": null
    },
    {
        "uuid": "a5ed3e9bdc06c63e5d675f9f02530f50",
        "title": "杜工部祠",
        "author": "宋无",
        "content": "老病思明主，干坤入苦吟。\n秋风茅屋句，春日杜鹃心。\n诗史孤忠在，文星万古沉。\n祇应忆李白，到海去相寻。",
        "dynasty": "宋",
        "collection_info": null
    },
    {
        "uuid": "117c792f5e3d794e979bac86c71b356d",
        "title": "山中",
        "author": "宋无",
        "content": "半岭松声樵客分，一溪春草鹿成群。\n采芝人入翠微去，丹竈石坛空白云。",
        "dynasty": "宋",
        "collection_info": null
    },
    {
        "uuid": "dabae71789eca486c99c03b2bb36fef1",
        "title": "湘竹杖寄无住",
        "author": "宋无",
        "content": "采向舜妃江庙前，得来贾客木兰船。\n老宜泉石搘慵态，吟称烟霞倚瘦肩。\n宴坐夜和金锡憩，经行春卓紫苔穿。\n知师道价神龙护，莫漫腾空去九天。",
        "dynasty": "宋",
        "collection_info": null
    },
    {
        "uuid": "33a982c74ccdee0a42f026b45df75675",
        "title": "老将",
        "author": "宋无",
        "content": "杀气消磨暗铁衣，夜看太白剑无辉。\n旧时麾下谁相问，半去封侯半不归。",
        "dynasty": "宋",
        "collection_info": null
    },
    {
        "uuid": "657ad8dc32e9e859ddd0ffd0c26cc15f",
        "title": "老马",
        "author": "宋无",
        "content": "瘦蹄生入玉门关，病放沙场战骨閒。\n归龁残刍应有泪，将军头白戍天山。",
        "dynasty": "宋",
        "collection_info": null
    },
    {
        "uuid": "106691c68ce17b3f8d65101bbc5a903a",
        "title": "老农",
        "author": "宋无",
        "content": "倩搔背痒坐深村，爱说前朝赐帛恩。\n县帖不来寻社长，自摊牛契教玄孙。",
        "dynasty": "宋",
        "collection_info": null
    },
    {
        "uuid": "123209befc35c86382686886be84ee46",
        "title": "老牛",
        "author": "宋无",
        "content": "草绳穿鼻繫柴扉，残喘无人问是非。\n春雨一犁鞭不动，夕阳空送牧儿归。",
        "dynasty": "宋",
        "collection_info": null
    },
    {
        "uuid": "8952cf7586fb111864621c3c5f8d2612",
        "title": "如镜伐竹架过墙葡萄断竹插地復生枝叶无住序曰瑞竹余以诗赠之",
        "author": "宋无",
        "content": "为引寒藤延晚翠，试栽碧玉动秋根。\n凤梢依旧生虚籁，龙箨相将添远孙。\n林月过庭窥断影，茶烟润色到啼痕。\n汤休丽藻题还徧，贝叶应多此处翻。",
        "dynasty": "宋",
        "collection_info": null
    },
    {
        "uuid": "cefd09f256f20ddd7b7abd5d3376fb5b",
        "title": "无题",
        "author": "宋无",
        "content": "花影玲珑满绣床，自调绿绮背红窗。\n惆怅佳期学絃线，七条哀怨不成双。",
        "dynasty": "宋",
        "collection_info": null
    },
    {
        "uuid": "b61b4f129d326a226389abd0cf34f4b5",
        "title": "寄衣曲  其一",
        "author": "宋无",
        "content": "闻有宫袍赐，翻令闺意伤。\n良人在行伍，祇待妾衣裳。",
        "dynasty": "宋",
        "collection_info": null
    },
    {
        "uuid": "34da7538c1e327df465693b75ac8c1b0",
        "title": "寄衣曲  其二",
        "author": "宋无",
        "content": "征衣须早寄，遥忆藁砧寒。\n莫讶啼痕少，相思泪已干。",
        "dynasty": "宋",
        "collection_info": null
    },
    {
        "uuid": "ef5528c59fc53dfd4f270ca09414f8b3",
        "title": "赠竺炼师",
        "author": "宋无",
        "content": "姓疑干竺古先生，霞外幽栖近四明。\n履斗星移冠剑影，步虚风引佩环声。\n蘂宫夜唤青鸾降，花洞朝骑白鹿行。\n长使芝童看药竈，为耽琼液过蓬瀛。\n鹤传仙语归华表，鱼寄丹书上赤城。\n怪石醉中拈笔画，险棋静裏按图争。\n玉桃窃惯慵留种，瑶草寻多尽识名。\n缩地日携龙作杖，卧云时约凤吹笙。\n海边定与安期遇，关上当逢尹喜迎。\n我本翠寒山道士，相随便欲采黄精。",
        "dynasty": "宋",
        "collection_info": null
    },
    {
        "uuid": "beb0a8827180e2a7c413d7a8df6c1689",
        "title": "送翟山人",
        "author": "宋无",
        "content": "圣代容高尚，山林隠去休。\n方知尧舜日，亦自有巢由。",
        "dynasty": "宋",
        "collection_info": null
    },
    {
        "uuid": "f4ff8e17dc43d0a867424d4f42800bd1",
        "title": "赠日东僧",
        "author": "宋无",
        "content": "肄业重溟外，随缘大夏中。\n锡飞鲸海静，杯渡蜃楼空。\n音信千峰隔，华夷一水通。\n秋深故国梦，应与逝川东。",
        "dynasty": "宋",
        "collection_info": null
    },
    {
        "uuid": "c998459a2d7425cd6fe2e41387960ae6",
        "title": "江山万里图",
        "author": "宋无",
        "content": "只尺寒流千万峰，湍声寂寂暮猿空。\n买船欲泛春潮雨，楚树吴云是画中。",
        "dynasty": "宋",
        "collection_info": null
    },
    {
        "uuid": "d7bf0bc0d787bafd5211ed61310d532c",
        "title": "江南曲",
        "author": "宋无",
        "content": "遥天碧荡荡，远草绿愔愔。\n併作相思海，春来一样深。",
        "dynasty": "宋",
        "collection_info": null
    },
    {
        "uuid": "ec9c5452bdf3c747f4a91976f9cdbfa6",
        "title": "蕃釐观感琼花",
        "author": "宋无",
        "content": "后土祠南裔，坤维媲室家。\n国封严典礼，宫祀尚褒嘉。\n不是神灵异，焉能眷迩遐。\n应须有玉女，到此赏琼葩。\n丽服从空降，明粧倚日斜。\n同挥五云扇，共驻七香车。\n月姊羞调粉，风姨罢散花。\n青童迴绛节，金母屏彤霞。\n故事唐时盛，佳名数代夸。\n尘根虽下界，天意在中华。\n雪让珑璁巧，冰销刻镂瑕。\n人间惟独尔，地上更何加。\n万蘤殊寥落，群芳避艷邪。\n玫瑰诚执御，芍药等泥沙。\n圣运俄惊辍，兵强忽肆拏。\n舛讹难核实，真贋遂聱牙。\n雷雨还惊蛰，潜藏重发芽。\n旁枝微旧崛，新叶漫荣荂。\n尤品终芜没，珍蕤逐水涯。\n两朝成草莽，九庙杂龙蛇。\n古殿兰旗暗，残炉桂燎赊。\n蕣颜愁想像，珠树绝骄奢。\n寂寞无双誉，徘徊但自嗟。\n八仙聊免俗，消得宝栏遮。",
        "dynasty": "宋",
        "collection_info": null
    },
    {
        "uuid": "55f8ec82cdd4b67889be9a94c9876456",
        "title": "送母丘秀才自黔中归益川",
        "author": "宋无",
        "content": "黔南万里地，剑外去宁亲。\n蜀魄花成血，山魈树隠身。\n竹枝歌峡夜，椰子醉蛮春。\n归访王孙宅，弹琴有故人。",
        "dynasty": "宋",
        "collection_info": null
    },
    {
        "uuid": "5482942532b55abd94647794bd35911f",
        "title": "郊外晚望",
        "author": "宋无",
        "content": "野旷行人少，林荒夕照微。\n烟中一声笛，何处牧儿归。",
        "dynasty": "宋",
        "collection_info": null
    },
    {
        "uuid": "0a6fa918a803e54eb73333466f57e985",
        "title": "扬州",
        "author": "宋无",
        "content": "红桥二十四，明月照笙歌。\n若是迷楼在，游人应更多。",
        "dynasty": "宋",
        "collection_info": null
    },
    {
        "uuid": "ff0a2800b358de5292ecd239e27ae3a7",
        "title": "寄山中僧",
        "author": "宋无",
        "content": "名山旧隠岩峦秀，精舍萧閒殿阁虚。\n像礼旃檀千古佛，经翻贝叶五天书。\n兽依草座跏趺后，禽下花台施食余。\n空翠湿衣横楖栗，绀泉澄钵涌芙蕖。\n鹫峰梦遶云中寺，鹿苑身栖物外居。\n清梵夜迴松月冷，孤禅昼起柏烟疏。\n曙钟寒韵侵虚籁，午供春香入野芜。\n道念有时怜老病，尘缘无计问真如。\n远公若许来同社，陶令何妨去结庐。\n便向东林傍尊宿，菩提从此发心初。",
        "dynasty": "宋",
        "collection_info": null
    },
    {
        "uuid": "d477578eff5a9ced77acdcd542320553",
        "title": "游三茅华阳诸洞  其一",
        "author": "宋无",
        "content": "冠带寒星帔剪霞，步虚去宴玉宸家。\n醉归却跨青鸾下，衝落碧桃无数花。",
        "dynasty": "宋",
        "collection_info": null
    },
    {
        "uuid": "74478eb4b14a89ca77fb10fcdeab06b3",
        "title": "游三茅华阳诸洞  其二",
        "author": "宋无",
        "content": "玉案清香彻夜焚，紫烟成盖覆茅君。\n数声金磬秋坛霁，敲碎遥天一缕云。",
        "dynasty": "宋",
        "collection_info": null
    },
    {
        "uuid": "cde8317e4541280a2ded1f7b2272e1f1",
        "title": "游三茅华阳诸洞  其三",
        "author": "宋无",
        "content": "书满琅函秘不开，云窗雾阁锁青苔。\n门前白鹿将麑过，定是避秦人引来。",
        "dynasty": "宋",
        "collection_info": null
    },
    {
        "uuid": "013c7bb3d272b48fbc1743bd3e5a0fca",
        "title": "游三茅华阳诸洞  其四",
        "author": "宋无",
        "content": "淡染云霞五色衣，杏坛朝罢对花披。\n洞中养隻千年鹤，长被仙人来借骑。",
        "dynasty": "宋",
        "collection_info": null
    },
    {
        "uuid": "8da35a5a94df8749521af4a8f501248f",
        "title": "墨梅",
        "author": "宋无",
        "content": "生意玄烟裏，春工毛颖中。\n枝头两三蕊，开不假东风。\n似到孤山下，斜枝入眼中。\n分明几点雪，欲折又成空。",
        "dynasty": "宋",
        "collection_info": null
    },
    {
        "uuid": "a90d80330868558072a8705624af2f04",
        "title": "杭州",
        "author": "宋无",
        "content": "锦绣波翻太液空，一池寒雨落芙蓉。\n内前尚有中官住，却听西蕃寺裏钟。",
        "dynasty": "宋",
        "collection_info": null
    },
    {
        "uuid": "24eda37a9be8d40cf77ce000b9c42f9c",
        "title": "罗唝曲",
        "author": "宋无",
        "content": "玉井荷花碧，中藏偶意深。\n绿房千万菂，多少可怜心。",
        "dynasty": "宋",
        "collection_info": null
    },
    {
        "uuid": "9632742c20c74f51b00bee0ac76014bc",
        "title": "四皓",
        "author": "宋无",
        "content": "四老本英雄，来成羽翼功。\n向令秦重士，未必隠山中。",
        "dynasty": "宋",
        "collection_info": null
    },
    {
        "uuid": "1c4eae417c0061de1992a0780c59ea7e",
        "title": "子陵",
        "author": "宋无",
        "content": "干坤罢战尘，渔钓可藏身。\n何事刘文叔，犹来觅故人。",
        "dynasty": "宋",
        "collection_info": null
    },
    {
        "uuid": "a7077a76b1f4468fd06daf4b871fc528",
        "title": "孔明",
        "author": "宋无",
        "content": "有心兴汉室，不意託孤儿。\n帝昔曾三顾，臣今表出师。",
        "dynasty": "宋",
        "collection_info": null
    },
    {
        "uuid": "a1d1438ab81aa26f0c646fb92bed4b40",
        "title": "渊明",
        "author": "宋无",
        "content": "心寄羲皇上，生逢晋宋时。\n风流千古意，只有杜鹃知。",
        "dynasty": "宋",
        "collection_info": null
    },
    {
        "uuid": "6b186b84c1f85b1197577deef17f4491",
        "title": "春归",
        "author": "宋无",
        "content": "报道春归去，忙来看落红。\n岂知春不去，还在绿阴中。",
        "dynasty": "宋",
        "collection_info": null
    },
    {
        "uuid": "57ddfac4d5764ad6a1d7ed16102666db",
        "title": "渔父",
        "author": "宋无",
        "content": "纫草成春服，汲湘供晚炊。\n人间风浪险，醉裏几曾知。",
        "dynasty": "宋",
        "collection_info": null
    },
    {
        "uuid": "c7f35c9975172e11d77746af0d2f5b1b",
        "title": "马塍",
        "author": "宋无",
        "content": "桃李宫城近，偏承雨露恩。\n至今耕种地，一半作花园。",
        "dynasty": "宋",
        "collection_info": null
    },
    {
        "uuid": "d9c4f81579853d1b182dfc164dc9cffb",
        "title": "苏堤",
        "author": "宋无",
        "content": "汉苑花何处，唐陵柏已空。\n相逢大堤柳，令我忆苏公。",
        "dynasty": "宋",
        "collection_info": null
    },
    {
        "uuid": "18b658120e5b5337f9ff74cbccf9da7b",
        "title": "玉津园",
        "author": "宋无",
        "content": "御爱花无主，长生树几时。\n青青辇路草，尽属牧羊儿。",
        "dynasty": "宋",
        "collection_info": null
    },
    {
        "uuid": "0badc6022979f06d708eccf7e7a24dfa",
        "title": "武穆坟",
        "author": "宋无",
        "content": "若论将军勇，神京反掌图。\n中原数千里，可惜葬西湖。",
        "dynasty": "宋",
        "collection_info": null
    },
    {
        "uuid": "b87509f2bd8f765d389445f73add519a",
        "title": "祚德庙",
        "author": "宋无",
        "content": "祀典当时盛，忠曾保赵孤。\n谁知宋祚绝，今与庙俱无。",
        "dynasty": "宋",
        "collection_info": null
    },
    {
        "uuid": "50d270b23e657dcaf46d7378bce7c4b3",
        "title": "景灵宫",
        "author": "宋无",
        "content": "孟月祠原庙，都人忆故宫。\n当年驾幸处，乔木鸟呼风。",
        "dynasty": "宋",
        "collection_info": null
    },
    {
        "uuid": "aadf105a8e0b33b2d89ff6453f071f53",
        "title": "杭州",
        "author": "宋无",
        "content": "山势犹龙凤，行宫已劫灰。\n北人偏怅望，曾见汴京来。",
        "dynasty": "宋",
        "collection_info": null
    },
    {
        "uuid": "fd5afe8ad5982669e106b51b797c8b03",
        "title": "建业怀古",
        "author": "宋无",
        "content": "离居迫驰道，晨往内西门。\n屏营无顾问，偶逢路人言。\n昔有六代宫，今为百姓园。\n阿阁余故基，层城但颓垣。\n金铺失严邃，玉座变荒原。\n陈昏蚤堕灭，隋奢亟崩奔。\n乐极终復悲，替兴相覆翻。\n结绮徒构恨，临春工锁冤。\n贵嫔艷亦无，丽华皆不存。\n高堧鸟乌集，沃壤蓬麻繁。\n鸮如拜月魄，蝶化寻芳魂。\n草遗旧裙色，花泫新啼痕。\n空余龙津水，流入鱼藻浑。\n犹涵睿泽在，尚感阳和恩。\n孰知涓滴微，曾悦万乘尊。\n坐令刍荛贱，禊饮污其源。\n念彼禾黍地，凄然难具论。\n宠深乃见辱，涕下还成吞。",
        "dynasty": "宋",
        "collection_info": null
    },
    {
        "uuid": "8cbbf0185ee308e1301c9c6f8ce05405",
        "title": "海上自之罘至成山览秦皇汉武遗迹",
        "author": "宋无",
        "content": "雾气沈坤极，涛声撼北溟。\n云霞五色水，丹碧万重屏。\n脉络华夷秀，并吞宇宙青。\n石梁横地户，洞构压风霆。\n砰磕纷鸣鼓，漰渹疾建瓴。\n提封思霸主，巡狩陟遐垧。\n黔首何多难，皇居不少宁。\n山驱麟避薮，海塞蜃迁庭。\n卤簿周荒服，鳞虫畏典刑。\n天吴惊象驾，精卫泣銮铃。\n浪激秦嬴怒，崖崩汉武灵。\n空悲祖龙死，但觉鲍鱼腥。\n采药终骄妄，求仙竟杳冥。\n惟闻传二世，无復享千龄。\n古昔飞腾客，能存变化形。\n解交乌兔髓，定翳凤凰翎。\n玉检微藏旨，金丹别有经。\n东华司筭历，南岳考功铭。\n亿劫开玄閟，三宫护紫扃。\n睿仁斯可冀，淫暴讵堪听。\n漫致安期舄，虚邀阿母軿。\n昆池波鼎沸，阿阁土花零。\n夜雨蛇升树，春潮蛤上汀。\n茂陵迷乱草，禁苑暗流萤。\n奢侈如飘电，危亡若炳星。\n明君当至治，方士或来停。\n火宅休生棘，情河易转萍。\n愿逢清静化，昌运几时丁。",
        "dynasty": "宋",
        "collection_info": null
    },
    {
        "uuid": "4a513e038b1ffdbebee3fffe01ad7e4c",
        "title": "忆旧寄金陵冯寿之",
        "author": "宋无",
        "content": "忆昔江东日，离居託孟邻。\n儒家见君好，谈席偶情亲。\n南斗文昌近，西山爽气新。\n骊珠惊俗眼，琼树倚芳晨。\n大雅今重皋，奇才岂易伦。\n珊瑚生海网，汗血出天津。\n句满鷄林贾，名齐雁塔人。\n传经心入圣，用笔意凝神。\n射策应先手，藏环定后身。\n巨流思待济，吾道诎当伸。\n落魄伤迟迈，依栖笑隠沦。\n三年为倦翼，万里作穷鳞。\n伏枕思霜橘，归溪恋紫莼。\n鸿稀石城信，鱼隔太湖滨。\n故宅閒多草，空船独采苹。\n夜吟酬蟋蟀，暮景叹麒麟。\n老恐襟期断，悲怀辙迹陈。\n旧峰还似洛，淮水想犹秦。\n胜地登临数，殊乡梦寐频。\n潮吞李白月，花动谢安春。\n有兴须相觅，无聊漫自呻。\n休疑交契阔，尚觉胆轮囷。\n远物那堪赠，佳音欲细询。\n劳歌因奉寄，题罢更沾巾。",
        "dynasty": "宋",
        "collection_info": null
    },
    {
        "uuid": "a564d89b418b9964b3fe2ceb7e14f26d",
        "title": "咏石得天字",
        "author": "宋无",
        "content": "肢脉昆崙析，胚浑混沌先。\n灵分玄岛峙，秀聚景云鲜。\n覆压风雷窟，枝撑宇宙穿。\n崚嶒攲篠雾，历棘耸萝烟。\n嶪嶪栖危壁，磷磷过瘦涓。\n雨攻绳眼断，浪击弹窝圆。\n笔架珊瑚竖，屏围玛瑙偏。\n骨攒狞鬼竦，脊凸老蛟跧。\n剑卓空苍色，矛森紫翠颠。\n丑宜镌鸟篆，刚可利龙泉。\n怪渍潮纹湿，顽和地轴连。\n篔筜梢映带，薜荔叶萦缠。\n磊磈蛇身缩，崩峥凤势偏。\n藓侵题字处，藤络倚筇边。\n碎砾铺文贝，尖峰斫黛莲。\n窦深膏乳滴，甃润土花沿。\n俨若峨冠者，昂如峻士焉。\n磴危欺木屐，矶滑怯苔毡。\n移恐岚光动，扪嗔野蔓牵。\n衝湍声类磬，泻瀑韵成絃。\n硬性辞斤凿，嵌形欠画传。\n鼓歌伤莫续，鼎句嘆难联。\n砥砺诚由着，磨礲学及迁。\n畜奇希抱璞，炼饵诧飞仙。\n寸势垂千仞，嵬胎结几年。\n岩晖知产玉，峡束见奔川。\n织女支机稳，山人作枕便。\n陨星沈战域，敲火出渔船。\n异或称羊化，疑应讶虎眠。\n龟埋遗碣下，麟仆古茔前。\n屹立中流壮，平施大础坚。\n怀沙嗟放逐，凝魄惜婵娟。\n德必穹碑纪，词当巨砚研。\n险思经滟滪，功拟勒燕然。\n嵩岱归诸掌，蓬瀛寄一拳。\n不须填碧海，直欲补青天。",
        "dynasty": "宋",
        "collection_info": null
    },
    {
        "uuid": "26ab1e539f4c9984a01d967bf1938f86",
        "title": "答无住和太初韵见寄",
        "author": "宋无",
        "content": "宝地人来少，柽阴自晚晴。\n片云依石润，孤磬出花清。\n竹笕分泉细，檀烟上㲲轻。\n勒铭留水寺，应供宿江城。\n适楚涛喧定，归吴雪滞行。\n雨苔粘冻屐，廊叶覆閒枰。\n琴为蛇纹买，书因鸟迹评。\n眼高无佛祖，诗癖有山兄。\n句妙唐风在，心空汉月明。\n昼禅休树影，夜梵杂松声。\n夏减游方兴，秋添住岳情。\n何时修白业，去结懒残盟。",
        "dynasty": "宋",
        "collection_info": null
    },
    {
        "uuid": "228221cbbd85ad64452f37877fb189f1",
        "title": "简翼之",
        "author": "宋无",
        "content": "碧树绿芜空乱云，故人何处隔江村。\n旧书在手再三读，新恨从头又一番。\n竹帻随行家具活，兰亭摹出典刑存。\n几时定访扬雄宅，为问太玄经裏言。",
        "dynasty": "宋",
        "collection_info": null
    },
    {
        "uuid": "ec552cd85564c8f561009d06977d4413",
        "title": "送陈衡中之越",
        "author": "宋无",
        "content": "见说会稽郡，风流如晋时。\n贫惟将母去，清不要人知。\n修竹王猷宅，春风夏禹祠。\n到官游有暇，好寄剡中诗。",
        "dynasty": "宋",
        "collection_info": null
    },
    {
        "uuid": "d9945664b83bdf4fbef793d92249f49b",
        "title": "蝉",
        "author": "宋无",
        "content": "高柳夕阳收，繁絃奏未休。\n数声风露饱，一殻古今愁。\n凉思知秦树，哀鸣乱渭流。\n年年离别处，几曲送残秋。",
        "dynasty": "宋",
        "collection_info": null
    },
    {
        "uuid": "09bca3fb7d89f1dc5e0538b45c2e6962",
        "title": "上冯集贤",
        "author": "宋无",
        "content": "忠言如海胆如山，趣入金门虎豹间。\n玉笋晓班联鹭序，紫檀春殿对龙颜。\n气凌百辟星辰动，赋就三都造化閒。\n岂向长沙淹贾傅，淳风会见笔追还。",
        "dynasty": "宋",
        "collection_info": null
    },
    {
        "uuid": "250ad60822d5a6e372690744049b6987",
        "title": "送闵思齐浙东帅府掾",
        "author": "宋无",
        "content": "南越连闽徼，东瀛贡百蛮。\n军营威帅阃，记室比官班。\n之子称时彦，群公誉早攀。\n诗坛堪白战，幕府政朱颜。\n横槊金飈动，谈兵玉帐閒。\n货通夷舶富，民羡国风还。\n夜柝鲸潜海，春旗豹隠山。\n携琴游有暇，挈榼酒休悭。\n将佐知书贵，勋名待诏颁。\n孟坚词讼作，留照汗青间。",
        "dynasty": "宋",
        "collection_info": null
    },
    {
        "uuid": "a80922dcb6ea1c58a6bb2b87d46ee8dc",
        "title": "喜马伯庸待制扈从还京",
        "author": "宋无",
        "content": "严跸传声入建章，汉官趋陛肃鸳行。\n驾迴黄道清尘动，人在金銮白日长。\n承诏晓闻天语近，赐衣春觉圣恩香。\n马卿赋猎兼忠谏，独许骖乘锡尚方。",
        "dynasty": "宋",
        "collection_info": null
    },
    {
        "uuid": "2f1582f091541f20c9d90d741476f978",
        "title": "送陈行之之信州推官",
        "author": "宋无",
        "content": "汉守曾悬榻，家声復世纶。\n赞廉推雅士，列郡重嘉宾。\n昭代详刑谳，贤僚体圣仁。\n袴襦怜故老，狴犴念冤人。\n英干登时望，文华异等伦。\n固宜膺宠渥，岂但活罢民。\n江左名藩旧，风流佐幕新。\n平反须有颂，刚决看如神。\n郄鉴初荣养，黄香早缔婣。\n锦还乡已昼，綵戏室俄春。\n自补寻山屐，谁亲垫雨巾。\n拊循恩易洽，煦妪俗当淳。\n曲动阳关迭，樽移祖帐陈。\n未能忘手握，何得更情亲。\n羡尔丹霄贵，悲余白髪贫。\n尚期金鼎药，犹客素衣尘。\n岩壑将幽赏，烟霞欲隠沦。\n交游千古事，离别百年身。\n楚泽寒多雁，吴波暖见鳞。\n相思不相见，音问莫辞频。",
        "dynasty": "宋",
        "collection_info": null
    },
    {
        "uuid": "52883944476be7ae00badc7887b936ec",
        "title": "寄翰苑所知",
        "author": "宋无",
        "content": "多士当文治，明良际盛时。\n骚坛先佩印，策阵已搴旗。\n西极蹄千里，南溟翼四垂。\n疾雷天地破，崩岳鬼神移。\n学过三都赋，神超七步诗。\n阴何须大赏，鲍谢只平欺。\n尺璧光难掩，华钟响发迟。\n人游丹桂窟，凤哕碧梧枝。\n汉室方虚席，枚皋復擅词。\n数承恩诏见，趋赴重官仪。\n黄阁登清要，苍生息旧疲。\n星辰侵履舄，桃李傍阶墀。\n珂里豪家逐，铜驼乐部随。\n行歌金騕褭，醉舞玉参差。\n杜曲花偏满，蓬壶酒不辞。\n弓开射熊馆，剑倚化龙陂。\n秀彦居同宷，轩车出共驰。\n侯门相杂沓，寒素独吁嘻。\n尘榻应容下，仙舟可待追。\n亦惭才莫逮，终负志难衰。\n攀附羞萝茑，彷徨向路岐。\n未酬题柱兴，徒抱练丝悲。\n幽谷音犹涩，盐车力尚卑。\n泥途淹騄駬，荆棘困黄鹂。\n睍睆还求友，腾骧却避羁。\n愁吟长铗伴，閒梦矮床知。\n缝掖今谁贵，乘桴任所之。\n短章非善颂，聊以展吾私。",
        "dynasty": "宋",
        "collection_info": null
    },
    {
        "uuid": "6bbf6db6cccc29c5046186aea05d2a56",
        "title": "寻贞白先生旧居",
        "author": "宋无",
        "content": "百折历云峤，千花通水源。\n寒藤垂到地，怪石立当门。\n白壤炼丹赤，清池磨剑浑。\n曾来诵经处，片雨滴苔痕。",
        "dynasty": "宋",
        "collection_info": null
    },
    {
        "uuid": "659b8a092dbbfd38305a6bc6c7730c5e",
        "title": "江干暮泊",
        "author": "宋无",
        "content": "野色随墟落，江皋烟景饶。\n远村明晚烧，高岸没春潮。\n览镜芳年去，援毫藻思销。\n琴书苦行役，不敢问渔樵。",
        "dynasty": "宋",
        "collection_info": null
    },
    {
        "uuid": "e39c38115fe9c3f9937c7268986a5cc6",
        "title": "子陵祠堂",
        "author": "宋无",
        "content": "一见故人归去来，渔竿不肯博三台。\n汉陵今日无抔土，惟独先生有钓台。",
        "dynasty": "宋",
        "collection_info": null
    },
    {
        "uuid": "ab7924ee9127420c7364b3ee312a6f7c",
        "title": "己亥秋淮南饥客中怀故里朋游寄之",
        "author": "宋无",
        "content": "行李依吴榜，飘蓬更楚乡。\n山川岁云暮，风雨夜何长。\n此地从兵革，斯民復旱蝗。\n荐饥怀赈粟，久渴望携浆。\n船妇争遗穗，樵童拾弃芒。\n哭丧多藁葬，征旅少赢粮。\n岂有灾重併，而无户损伤。\n一年租幸免，众口饭谁将。\n生晚羞干禄，忧时念彼苍。\n悲歌思请剑，颓堕辄椎床。\n宵枕当寒溜，晨梳候曙光。\n牧羊人戢戢，放马草荒荒。\n木落明秋野，江空月照霜。\n城乌头併白，水树叶先黄。\n羁客情难遣，朋侪兴不忘。\n投琼花院内，博塞竹林傍。\n尚恐诗盟浅，犹嗔吏鞅妨。\n偏提随款段，笭箵下沧浪。\n稍遂田园计，终须萝薜藏。\n松筠亲戚辈，麋鹿弟兄行。\n春寺寻暄暖，晴波泛渺茫。\n清泉濯足冷，紫菊染巾香。\n醉任王侯贵，閒辞礼数忙。\n庞公厌州府，陶令乐柴桑。\n酬答幽期惬，交游素愿偿。\n短章应得附，真赏莫能量。\n颇似岑参句，多因杜甫扬。\n流传千载后，直欲继前唐。",
        "dynasty": "宋",
        "collection_info": null
    }
]